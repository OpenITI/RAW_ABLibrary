[
  {"content":"\r\n\r\nترجمهء خلاصهء\r\nتفسير الميزان\r\nعلامه طباطبائى\r\nبه قلم كمال مصطفى شاكر\r\nمترجم : فاطمه مشايخ\r\nجلد دوم\r\nناشر : انتشارات اسلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبنام آنكه گيتى نام از او يافت\r\nتقديم به پيشگاه با عظمت منجى عالم بشريت\r\nحضرت حجة ابن الحسين العسكرى عجل الله تعالى فرجه الشريف\r\nشاكر ، كمال مصطفى\r\nترجمه خلاصه تفسير الميزان علامه طباطبايى / به قلم مصطفى شاكر ؛ مترجم فاطه مشايخ . - تهران : اسلام ، 1379 -\r\n4 ج\r\n( دوره ) ISBN 964 - 5843 - 21 - 9\r\nISBN 964 - 5843 - 26 - x\r\n( ج . 2 )\r\nفهرستنويسى براساس اطلاعات فيپا .\r\n1 . تفاسير شيعه - قرن 14 . الف طباطبائى ، محمدحسين ، 1281 - 1360 . الميزان فى تفسير القرآن . برگزيده . ب . مشايخ ، فاطمه ، 1345 - ، مترجم . ج . عنوان . د . عنوان : الميزان فى تفسير القرآن .\r\n904214 م 25 ط / 98 bp\r\n179 / 297\r\n1384\r\nكتابخانه ملى ايران\r\n26006 - 78 م\r\nنام كتاب : ترجمهء خلاصه تفسير الميزان ( علامه طباطبائى )\r\nنويسنده : كمال مصطفى شاكر\r\nمترجم : فاطمه مشايخ ( زير نظر آقاى احمد سياح )\r\nتيراژ : 3000 جلد\r\nچاپ از : چاپخانه احمدى\r\nتاريخ انتشار : 1384\r\nنوبت چاپ : چاپ سوم\r\nناشر : انتشارات اسلام - تهران ( 6480248 - 640395 )\r\nتهران : خيابان انقلاب - خيابان 12 فروردين - اول نظرى شرقى -\r\nپلاك 240\r\nISBN - 964 - 5843 - 21 - 9 ( set )\r\nشاب $ 152 $ 9 - 21 - 5843 - 964 ( دوره )\r\nISBN 964 - 5843 - 26 - x\r\nISBN 964 - 5843 - 26 - x\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد دوم\r\n\r\nسوره اعراف\r\nبسم اللّه الرّحمن الرّحيم\r\nغرض سوره : اين سوره مشتمل بر مطالبى است كه سوره‌هاى ابتدا شده به حروف مقطعه ( الم ) و ( ص ) مشتمل بر آن است و در صدد بيان نتايج اسف‌بار ناشى از نقض پيمان الهى از جانب مردم مىباشد ، عهدى كه حيات پاكيزه انسانى با تمسّك به طريق الهى با آن محققّ مىشود و نيز با موعظه ، مردم را بيم مىدهد و به ذكر داستان بعضى از انبياء مىپردازد .\r\nهمچنين بعضى از معارف الهى مثل توصيف ابليس و قيامت و ميزان و غير اينها را بيان مىنمايد و بطور اجمالى متعرض بيان بعضى از واجبات و محرمّات مىگردد .\r\n\r\n[ آيه ( 9 - 1 ) عهد الهى و ميزان اعمال 
  ]\r\n( 1 )   ( المص )   : ( ذكرى است كه دلالت مىكند بر اسماء حسناى الهى مانند ( اللّه ) و ( عالم ) و يا دلالت بر نعمات الهى و مدّت بقاء اقوام و اجلهاى آنها مىنمايد .\r\n( 2 )  ( كِتابٌ أُنْزِلَ إِلَيْكَ فَلا يَكُنْ فِي صَدْرِكَ حَرَجٌ مِنْهُ لِتُنْذِرَ بِهِ وَ ذِكْرى \r\n\r\n","description":"","footnote":"","page_name":" 3 ","page_number":3},
  {"content":"\r\n\r\n لِلْمُؤْمِنِينَ )  : اين كتابى است كه بر تو نازل شده ، پس دلتنگ و رنجيده خاطر مباش ، كه مردم را بدان بيم دهى و براى مؤمنين يادآور باشد ) ، ( كتاب ) به منظور عظيم شمردن نكره آورده شده و آن را با وصف نزول ، بدون ذكر فاعل بيان نموده تا دلالت بر نزول دفعى و يكباره و نيز دلالت بر بزرگداشت آن بنمايد و آنگاه مىفرمايد : هرگز از دشوارى تبليغ و دعوت رنجيده خاطر مباش ، چون قرآن كتاب مباركى است كه بوسيلهء آن بايد تمام مردم را انذار نمايى و بيم دهى و همچنين اين كتاب مايه تذكّر براى مؤمنين است ، زيرا تنها مؤمنان هستند كه با كلمات الهى متذكّر مقام الوهيّت پروردگارشان مىشوند و دلهايشان به واسطهء آن آرامش مىيابد و چشمانشان از آن روشن مىگردد .\r\n( 3 )  ( اتَّبِعُوا ما أُنْزِلَ إِلَيْكُمْ مِنْ رَبِّكُمْ وَ لا تَتَّبِعُوا مِنْ دُونِهِ أَوْلِياءَ قَلِيلًا ما تَذَكَّرُونَ )  : ( آنچه را از جانب پروردگارتان به شما نازل شده پيروى كنيد و غير از آن را پيروى نكنيد و به دوستى و سرپرستى مگيريد ، امّا چه اندكند كسانى كه متذكّر مىشوند ) ، آنچه از جانب پروردگار نازل شده همان قرآن است كه مردم را به حقيقت اعتقاد و عمل دعوت مىنمايد و پيروى از قرآن كنايه از داخل شدن تحت ولايت خداى سبحان است و آنگاه مىفرمايد غير از خدا اولياء ديگر را پيروى نكنيد چون اولياء كثير ديگر همه پوچ و خيالى مىباشند و امّا گروه اندكى متذكّر اين معنا هستند ، چون اگر متذكر مىشدند مىفهميدند كه خدا پروردگار آنهاست و جز او پروردگار و ولّى ديگرى وجود ندارد .\r\n( 4 )  ( وَ كَمْ مِنْ قَرْيَةٍ أَهْلَكْناها فَجاءَها بَأْسُنا بَياتاً أَوْ هُمْ قائِلُونَ )  : ( و چه بسيار آباديهايى كه ما آنها را هلاك كرديم و عذاب ما در دل شب يا هنگام خواب نيمروز به نزد آنان بيامد ) ، اشاره به سنّت الهى است كه خداوند درباره مشركين امم گذشته جارى ساخته و آن سنّت اين است كه وقتى مردم ، غير از خدا اولياء ديگرى اتخاّذ مىكردند خداوند آنها را به عذابى در شب يا روز مبتلا مىساخته و هلاك مىنموده ، ( بيات ) به\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nمعناى شبيخون زدن به دشمن در هنگام شب و  ( قائِلُونَ )  از مادهّ ( قيلوله ) به معناى خواب نيمروز است و اينكه به جاى آنكه بفرمايد ( شب و روز ) فرمود :  ( بَياتاً أَوْ هُمْ قائِلُونَ )  براى اشاره به اين مطلب است كه عذاب در حالى آنان را فرا مىگرفته كه با خيال راحت و غافل از عذابى كه در كمينشان بوده آرميده بودند .\r\n( 5 )  ( فَما كانَ دَعْواهُمْ إِذْ جاءَهُمْ بَأْسُنا إِلَّا أَنْ قالُوا إِنَّا كُنَّا ظالِمِينَ )  : ( ادعاى آنان زمانى كه با عذاب مواجه شدند جز اين نبود كه گفتند : ما ستمگر بوده‌ايم ) ، اين عبارت بيان اين نكته است كه انسان با وجدان و حسّ درونيش درك مىكند كه شرك و برگزيدن اولياء غير خدا ، ظلم است و مىفهمد كه سنّت الهى بر اين جريان دارد كه اگر با رغبت به ظلم خود اعتراف نكند و نسبت به مقام پروردگارش خاضع نگردد ، خداوند او را قهرا به عذابى دچار مىسازد تا مجبور به اعتراف به ظلم خويش گردد .\r\n( 6 )  ( فَلَنَسْئَلَنَّ الَّذِينَ أُرْسِلَ إِلَيْهِمْ وَ لَنَسْئَلَنَّ الْمُرْسَلِينَ )  : ( و ما به زودى از هر قومى كه پيامبرى به سويشان فرستاده‌ايم پرسش نموده و از پيامبران نيز بازخواست مىنمائيم ) ، لذا مردم همگى مكلّف به توحيد خداى متعال و ترك شرك و شركاى فرضى پروردگار بوده‌اند و نيز آنها نسبت به ايمان و عمل صالح و گفتار حقّ مسئول و مكلفّ بوده‌اند و اين امر و تكليف قائم به دو طرف بوده ، يك طرف مردم و يك طرف پيامبرى كه بر آنان مبعوث شده و لذا در اين آيه سئوال از پيامبران و مؤاخذه از مردم را فرع بر مسأله هلاكت آنها قرار داده است .\r\n( 7 )  ( فَلَنَقُصَّنَّ عَلَيْهِمْ بِعِلْمٍ وَ ما كُنَّا غائِبِينَ )  : ( پس بر اساس علم براى آنان نقل مىكنيم و ما هرگز غايب نبوده‌ايم ) چون در آيات قبل صحبت از مؤاخذه و بازخواست و نيز عذاب كردن مردم بود ، بديهى است كه بازخواست و نزول عذاب منوط بر اين است كه پرسش كننده ، داناى به اعمال آنها باشد و اگر چنين نباشد ، چه بسا مردم در\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nجواب مؤاخذه دروغ بگويند و يا اصولا به ناحق عذاب شوند ، لذا خداوند براى دفع اين توهّم مىفرمايد : علم ما مانند علم شما نيست كه خطا و اشتباه در آن راه داشته باشد ، بلكه علم را نكره بيان نموده تا عظمت و مهّم بودن آن را براى درك بشر برساند و همچنين مىفرمايد : ما ناظر و شاهد اعمال شما هستيم و علاوه بر موكّل نمودن ملائكه ، خودمان نيز احاطهء كامل داريم و لحظه‌اى از احوال شما غافل نيستيم ، پس مردم مربوب و مدبّر به تدبير خداوند هستند و به زودى به واسطهء آنچه كرده‌اند مؤاخذه و جزا داده مىشوند .\r\n( 8 )  ( وَ الْوَزْنُ يَوْمَئِذٍ الْحَقُّ فَمَنْ ثَقُلَتْ مَوازِينُهُ فَأُولئِكَ هُمُ الْمُفْلِحُونَ )  : ( در آن روز ميزان سنجش عمل بر اساس حق است ، پس هر كس كه كفّه اعمالش سنگين باشد ، ايشان رستگارانند ) ، مراد از ( وزن ) حساب اعمال و سنگينى آنهاست نه صاحبان اعمال و اين آيه اثبات مىكند كه براى نيك و بد اعمال ، وزن و ارزشى وجود دارد و بايد دانست كه اعمال حسنه باعث سنگينى ميزان و سيئات باعث خفّت و سبكى ميزان مىگردند و همچنين اعمال باطل و حبط شده داراى وزن و ارزشى نمىباشند ، لذا آن ميزانى كه در قيامت اعمال با آن سنجيده مىشود ، همانا « حق » است ، به اين معنا كه هر قدر عمل مشتمل بر حق باشد به همان اندازه اعتبار و وزن دارد و چون اعمال نيك مشتمل بر حق است از اين رو داراى ثقل و سنگينى مىباشند و بر عكس عمل بد و سيئه چون مشتمل بر هيچ حقّى نيست و باطل صرف مىباشد ، لذا داراى وزن و اعتبار نيست ، لذا وزن هر عملى به مقدار حقّى است كه در آن وجود دارد .\r\nو هر كس كه اعمال حسنه‌اش زياد باشد ميزان او سنگين خواهد بود و رستگار خواهد شد و هيچ فوزى از رستگارى اخروى بالاتر نيست « 1 » .\r\n\r\n\r\n","description":"","footnote":"\r\n( 1 ) - در روايات از پيامبر صلّى اللّه عليه و إله و سلم نقل شده است كه ( على ميزان الاعمال ) يعنى حضرت امير المؤمنين على عليه السّلام ميزان سنجش اعمال خلايق مىباشد ( مترجم ) .\r\n","page_name":" 6 ","page_number":6},
  {"content":"\r\n\r\n( 9 )  ( وَ مَنْ خَفَّتْ مَوازِينُهُ فَأُولئِكَ الَّذِينَ خَسِرُوا أَنْفُسَهُمْ بِما كانُوا بِآياتِنا يَظْلِمُونَ )  : ( و هر كس كه ميزان اعمال او سبك باشد ، پس آنان هستند كه به واسطه ظلم به آيات ما بر خودشان زيان رسانده‌اند ) ، همچنانكه در آيهء قبل گفتيم اعمال سيئه چون شامل هيچ حقى نيستند ، لذا قدر و وزنى ندارند ، پس كسانى كه مرتكب اعمال سيئّه شده باشند ، در قيامت كفّهء اعمالشان سبك است و قدر و اعتبارى ندارند و اينها چون سرمايه‌اى جز نفس خود نداشته‌اند و آن را هم تباه و ضايع كرده‌اند ، لذا به نفسشان ضرر رسانيده‌اند و علّت اين مسأله هم تكذيب نمودن آيات الهى و ظلم به آنهاست ، چون آنها با تكذيب نشانه‌هاى الهى فكرى براى آخرت خود نكرده‌اند و خود را لايق جهنّم و دار بوار و خوارى و خسارت نموده‌اند و در آن جاودانه خواهند ماند .\r\n\r\n[ آيهء ( 25 - 10 ) مسأله تمكين انسان در زمين و ماجراى سجده ملائكه بر آدم و سرپيچى شيطان 
  ]\r\n( 10 )  ( وَ لَقَدْ مَكَّنَّاكُمْ فِي الْأَرْضِ وَ جَعَلْنا لَكُمْ فِيها مَعايِشَ قَلِيلًا ما تَشْكُرُونَ )  : ( و به تحقيق شما را در زمين مسكن داديم و براى شما در آن وسايل زندگى قرار داديم ، ولى چه اندك سپاسگزارى مىكنيد ) ، ( تمكين در ارض ) به معناى منزل و سكنى دادن در آن يا مسلّط كردن و مسخر نمودن بر آن مىباشد و ( معايش ) جمع معيشت و به معناى چيزهايى است كه با آن زندگى اداره مىشود از قبيل خوردنيها و آشاميدنيها و امثال آنها .\r\nاين آيه در مقام منّت نهادن بر آدميان است به نعماتى از قبيل نعمت سكونت در زمين و تسلّط و استيلاء بر آن ، كه بر آن ارزانى داشته و انواع نعمتهايى كه خداوند براى ادامهء زندگى انسان در زمين قرار داده است ، امّا انسان ندرتا شكر و سپاس اين نعمتها را بجا مىآورد .\r\n( 11 )  ( وَ لَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ لَمْ يَكُنْ مِنَ السَّاجِدِينَ )  : ( و به تحقيق شما را خلق كرديم و آنگاه صورت و نقش بندى نموديم و سپس به ملائكه گفتيم كه آدم را سجده كنيد ، همه سجده كردند ، غير از\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nابليس كه از سجده‌كنندگان نبود ) ، اين آيه ابتداى داستانى است كه در پانزده آيه بيان شده و تفصيل اجمالى است كه در آيهء قبلى ذكر گرديده و خطاب به همهء آدميان مىباشد و خطابيست امتنانى ، امّا اينكه خطاب از عموم به خصوص ماجراى آدم معطوف مىشود ، دو نكته دارد ، يكى اينكه خلق آدم در حقيقت خلق همه آدميان است به طور اجمالى و خداوند او را از خاك بيافريد ، ديگر اينكه سجده ملائكه براى آدم در واقع سجده براى جميع بنى آدم كه خلفاى حق در زمين هستند و خضوع براى نوع بشر بوده و در حقيقت آنحضرت نمايندهء همهء افراد بشر بوده و ( صورتگرى ) در اينجا به معناى تفصيل خلقت آدم پس از مرحلهء اجمالى آن مىباشد و امر به سجده ملائكه براى آدم ، فرع بر جانشينى او در زمين است .\r\nآنگاه مىفرمايد : همهء ملائكه آدم را سجده كردند غير از ابليس ، پس ابليس با ملائكه بوده و هيچ فرقى با آنان نداشته و همه آنها در مقام ( قدس ) قرار داشته‌اند ، يعنى ابليس قبل از سرپيچى و تمردّش هيچ فرقى با ملائكه نداشته ، ليكن ابليس پس از تمرّد ، حسابش از سايرين جدا شده و از آن مقام قدس ساقط گرديده ، چون از امر پروردگارش اطاعت نكرد و فسق ورزيد و ابليس از جنس جنيّان بود و ليكن به خاطر نافرمانيش از مقام خود هبوط كرد و راه شقاوت را در پيش گرفت ، لذا خلقت انسان باعث شد كه گروه ملائكه از ابليس جدا شوند ، يكى در مسير قرب و ديگرى در جهت بعد واقع گردند و راه آنان جدا و متمايز شود ، يكى راه سعادت و ديگرى راه شقاوت را در پيش بگيرند ،  ( فَسَجَدُوا إِلَّا إِبْلِيسَ كانَ مِنَ الْجِنِّ فَفَسَقَ عَنْ أَمْرِ رَبِّهِ )  « 1 » ، ( پس سجده نمودند جز ابليس كه از جنيّان بود و از امر پروردگارش عدول كرد ) .\r\n( 12 )  ( قالَ ما مَنَعَكَ أَلَّا تَسْجُدَ إِذْ أَمَرْتُكَ قالَ أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ )  : ( خداوند فرمود : چه چيز مانع تو شد هنگامى كه تو را امر به سجده\r\n\r\n\r\n","description":"","footnote":"\r\n( 1 ) - سوره كهف ، آيه 50 .\r\n","page_name":" 8 ","page_number":8},
  {"content":"\r\n\r\nكردم ، سجده نمايى ؟ ابليس گفت : من از او بهترم ، مرا از آتش آفريده‌اى و او را از خاك خلق كرده‌اى ) ، خداوند فرمود : چه چيزى باعث شد كه به آنچه من بدست خود خلق كرده‌ام سجده نكنى ؟  ( ما مَنَعَكَ أَنْ تَسْجُدَ لِما خَلَقْتُ بِيَدَيَّ )  « 1 » ، و اين توصيف به جهت اهتمام به امر خلقت انسان بود ، امّا جوابى كه ابليس مىدهد اولين نافرمانى ابليس است و در اين جواب براى نخستين بار خداى متعال معصيت شد ، چون بازگشت تمام معاصى به ادعاى خودخواهى و انانيّت و منازعه با كبريايى خداى متعال است ، در حالى كه كبريائى ردائى است كه تنها شايسته اوست و همه مخلوقات در برابر او ذليل و خاضع مىباشند ، امّا ابليس در برابر چنين پروردگار قيّوم و عظيمى كه منبع همه كمال و جمال و جلال مىباشد ادعاى انيّت نمود و با پروردگارش در مقام كبريايى منازعه كرد و گفت : ( انا خير منه ) ، ( من بهتر از او هستم ) و با استمرار و ثبات در تكبرشّ امر خداى سبحان را نافرمانى كرد و اين كلام در واقع تكبّر نسبت به خداست ، نه نسبت به آدم ، امّا سجده ملائكه در واقع سجده به مادّه آدم ( كه همان گل و خاك است ) نبود ، بلكه سجده به شرافت روح و انسانيّت او بود كه خداوند او را از سايرين ممتاز نموده و از روح خويش در او دميده بود ، ليكن ابليس بر اينكه خلقت آدم از گل است و خلقت او از آتش تأكيد نمود و اصل مطلب را كه همان تكبر او نسبت به پروردگارش بود مهمل گذاشت و صحبتى از آن نكرد ، لذا خودخواهى و خودپرستى ديده بصرت او را كور كرده بود تا آنجا كه پنداشت آتش از خاك برتر است و برتر نبايد به پست‌تر سجده كند ، در حالى كه خداوند از روح خود در آن خاك دميده و ابليس را امر به سجود نموده بود و اين شرافت و منزلتى است كه همه ملائك در برابر آن خضوع نمودند جز ابليس كه با مستقل ديدن ذات خود و ادعاى كبرايى ، خود را برتر ديد و از فرمان پروردگار سرپيچى كرد و تكبّرش باعث سقوط وى از مقام قدس گرديد .\r\n\r\n\r\n","description":"","footnote":"\r\n( 1 ) - سوره ص ، آيه 75 .\r\n","page_name":" 9 ","page_number":9},
  {"content":"\r\n\r\n( 13 )  ( قالَ فَاهْبِطْ مِنْها فَما يَكُونُ لَكَ أَنْ تَتَكَبَّرَ فِيها فَاخْرُجْ إِنَّكَ مِنَ الصَّاغِرِينَ )  : ( فرمود : از آسمان نزول كن كه در اينجا تكبر و نخوّت حقّ تو نيست ، خارج شو ، همانا كه تو از حقيران هستى ) ، ( هبوط ) يعنى خروج شىء از محل استقرارش و نازل شدن آن و معمولا در امور معنوى استعمال مىشود ، يعنى نزول از مقامى بلند به مقامى پست و پايينتر و ( تكبر ) يعنى اينكه كسى بخواهد خود را ما فوق ديگرى و برتر از او جلوه دهد و بايد دانست كه همه مخلوقات در برابر خالقشان خاضع و ذليلند و همه شرافتها تنها به خداى متعال منتهى مىشود و تنها خداى سبحان است كه كبير و متعال مطلق است و كبريائى فقط شايستهء اوست ، امّا تكبر از بنده به دو صورت صادر مىشود ، يكى ) تكبر پسنديده كه به نوعى منتهى به تكبر خداوند مىشود ، مثل تكبر در برابر دشمنان خدا و افتخار كردن به بندگى او و ديگر ) تكبر ناپسند كه آن تكبرى است كه در مخلوقات وجود دارد كه نفس خود را به ناحق بزرگ تصوّر مىكنند ، خداوند به شيطان مىفرمايد : از اين مقام و منزلتى كه در بهشت و آسمان و يا در نزد ملائكه داشتى خارج شو و اين نزولى بدون بازگشت براى شيطان بود ، چون شيطان از صاغرين است و ( صاغر ) به معناى خوار و ذليل مىباشد و اين جمله تأكيد بر همان هبوط و خروج شيطان از مقام و منزلت سابق است و خداوند به سزاى استكبارش او را خوار و ذليل نمود .\r\n( 14 )  ( قالَ أَنْظِرْنِي إِلى يَوْمِ يُبْعَثُونَ )  : ( گفت : مرا تا روزى كه برانگيخته مىشوند مهلت بده ) ، شيطان از ساحت پروردگار استدعا كرد كه به او تا روز بعث مهلت بدهد تا بتواند جنس بشر را هم در دنيا و هم در برزخ گمراه كند ، امّا خداوند دعاى او را به اجابت نرساند و او تنها در دنيا ، قادر بر اغواى انسانها مىباشد ، امّا در برزخ تسلّطى بر آنان نخواهد داشت .\r\n( 15 )  ( قالَ إِنَّكَ مِنَ الْمُنْظَرِينَ )  : ( خداوند فرمود : همانا تو از مهلت داده شدگانى ) ، در اين عبارت مهلت وى را بطور اجمال ذكر كرده است و از اين عبارت برمىآيد كه غير از\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nابليس مهلت داده‌شدگان ديگرى نيز وجود دارند و ليكن مهلت او تا روز قيامت نيست ، بلكه تا موعد معلوم مىباشد ، امّا شامل عالم برزخ نمىشود ، زيرا براى شيطان در عالم برزخ تسلطى نخواهد بود ، اگر چه او تا روز قيامت طلب مهلت نموده بود ،   ( قالَ فَإِنَّكَ مِنَ الْمُنْظَرِينَ إِلى يَوْمِ الْوَقْتِ الْمَعْلُومِ ) *   « 1 » .\r\n( 16 )  ( قالَ فَبِما أَغْوَيْتَنِي لَأَقْعُدَنَّ لَهُمْ صِراطَكَ الْمُسْتَقِيمَ )  : ( شيطان گفت : چون تو مرا گمراه كردى ، من نيز بندگانت را از راه راست گمراه مىگردانم ) ، ( اغواء ) به معناى در گمراهى انداختن مىباشد ، آن هم گمراهى كه توأم با هلاكت و خسران باشد ، شيطان به پروردگار عرضه مىدارد كه به سبب اينكه اسباب گمراهى مرا فراهم نمودى من نيز بر سر راه مستقيم تو كه آنها را به درگاهت مىرساند و منتهى به سعادت آنان مىگردد ، مىنشينم و اين عبارت كنايه از اين است كه مراقب آنان هستم و هر كه را در اين مسير ببينم ، آن قدر او را وسوسه مىكنم تا او را از راه تو خارج نمايم .\r\n( 17 )  ( ثُمَّ لَآتِيَنَّهُمْ مِنْ بَيْنِ أَيْدِيهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ وَ لا تَجِدُ أَكْثَرَهُمْ شاكِرِينَ )  : ( آنگاه از جلو رو و پشت سر و از طرف راست و چپ به آنان مىتازم و بيشتر آنها را سپاسگزار نمىيابى ) ، اين آيه بيان نقشه و كارهاى شيطان است كه مىگويد : من بندگانت را از چهار جهت محاصره مىكنم تا آنها را از راه خدا خارج كنم و چون راه خدا امرى معنوى است ناگزير مقصود از جهات چهارگانه نيز جهات معنوى خواهد بود نه جهات حسّى .\r\nو از آيات قرينه مثل  ( يَعِدُهُمْ وَ يُمَنِّيهِمْ وَ ما يَعِدُهُمُ الشَّيْطانُ إِلَّا غُرُوراً )  « 2 » ، ( شيطان\r\n\r\n\r\n","description":"","footnote":"\r\n( 1 ) - سوره حجر ، آيه 38 و سوره ص ، آيه 81 .\r\n( 2 ) - سوره نساء ، آيه 120 .\r\n","page_name":" 11 ","page_number":11},
  {"content":"\r\n\r\nآنها را وعده مىدهد و اميدوار مىسازد ، امّا جز به فريب وعده نمىدهد ) ، استفاده مىشوده كه مقصود از  ( مِنْ بَيْنِ أَيْدِيهِمْ )  حوادثى است كه در زندگى براى انسان پيش مىآيد كه بعضى مطابق آمال او و برخى مايه كدورت وى مىباشند ، چون شيطان در هر دو صورت كار خود را انجام مىدهد و مراد از  ( مِنْ خَلْفِهِمْ )  اولاد و اعقاب انسان هستند ، چون انسان نسبت به اولاد خود آمالى دارد و دربارهء آنها انديشه مىكند و بقاء و سعادت آنها را سعادت خود مىداند و لذا از خشنودى آنان خشنود و از مكاره آنان متألم مىشود ، به همين جهت هر چه از حلال و حرام كه مىتواند همه را براى اولاد خود مىاندوزد تا بتواند آنها را تأمين كند و چه بسا خود را در اين مسير به گناه و معصيت و يا هلاكت بيافكند .\r\nو مراد از  ( عَنْ أَيْمانِهِمْ )  سمت راست و مبارك و نيرومند آدمى است كه سعادت و دين اوست و شيطان آدمى را از راه ديندارى باز مىدارد يا به عكس او را به افراط در دين و بدعت مىكشاند .\r\nو مراد از  ( عَنْ شَمائِلِهِمْ )  راه چپ يا بىدينى و انحراف مىباشد به اين معنا كه شيطان فحشاء و منكرات را در نظر آدمى جلوه داده ، وى را به ارتكاب گناه و پيروى از تمايلات نفسانى و شهوات وادار مىسازد .\r\nنهايتا در نتيجهء كارهاى ابليس فقط عدّه كمى از بندگان خدا شاكر خواهند ماند و از قرينه آيات ديگر مثل   ( لَأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ )   « 1 » ، ( هر آينه همه آنها را گمراه مىكنم ، جز بندگانى را كه از ميان آنان در بندگيت خالص شده باشند ) ، استفاده مىشود كه مقصود از ( شاكرين ) همان ( مخلصين ) هستند .\r\nچون كسانى كه در عبوديت خدا خالص شده باشند ، جز خدا به هيچ چيز ديگر توجهى ندارند و لذا در قلبشان جايى براى وسوسه‌هاى شيطان نمانده است و چنين كسى\r\n\r\n\r\n","description":"","footnote":"\r\n( 1 ) - سوره ص ، آيه 83 .\r\n","page_name":" 12 ","page_number":12},
  {"content":"\r\n\r\nحقيقتا شاكر نعمتهاى الهى نيز خواهد بود و شاكرين هم كسانى هستند كه صفت شكر در آنها مستقر شده و همراه هر نعمتى منعم آن را از نظر دور نمىدارند و هر كس كه همه چيز جز پروردگارش را فراموش نمايد ، همانا شاكر و مخلص خواهد بود ، پس اگر معناى شكر را بررسى كنيم برگشت آن به همان اخلاص مىباشد و اينكه شيطان اين گروه را استثناء كرده علتش ترّحم بر آنها نبوده ، بلكه شيطان به هيچ وجه دسترسى به آنها ندارد و حريف آنان نمىشود ، امّا متأسفانه عدّه اين بندگان مخلص و شكور بسيار اندك است ،  ( وَ قَلِيلٌ مِنْ عِبادِيَ الشَّكُورُ )  « 1 » ، ( عدّه كمى از بندگان من شكرگزار هستند ) .\r\n( 18 )  ( قالَ اخْرُجْ مِنْها مَذْؤُماً مَدْحُوراً لَمَنْ تَبِعَكَ مِنْهُمْ لَأَمْلَأَنَّ جَهَنَّمَ مِنْكُمْ أَجْمَعِينَ )  : ( پروردگار فرمود : از آسمان بيرون شو ، در حالى كه مطرود و مذموم هستى ، هر كس از آنها كه از تو پيروى مىكند ، جهنم را از همهء شما لبريز مىسازم ) .\r\n( مذئوم ) از مادّه ( ذأم ) به معناى مورد مذمّت و معيوب است و ( مدحور ) از مادّه ( دحر ) به معناى رانده شده با خوارى و ذلّت است و لام در عبارت  ( لَمَنْ تَبِعَكَ . . . )  لام قسم است و جوابش ( لاملانّ . . . ) مىباشد ، از آنجا كه ابليس قسم خورد كه بنى آدم را اغوا كند و آنان را از غرض خلقتشان كه همان عبادت و شكر است باز دارد ، خداى متعال در جوابش پيروانش را هم با او شريك ساخته و مىفرمايد : جهنم را از تو و بعضى از افرادى كه از او پيروى مىكنند پر مىكنم ، در اين عبارت خداى تعالى از راه منّت و رحمت همهء پيروان ابليس را ذكر نفرمود ، بلكه فرمود : ( از شما ) و اين عبارت گوياى تبعيض مىباشد ، يعنى بعضى از آنان وارد جهنّم مىشوند « 2 » .\r\n\r\n\r\n","description":"","footnote":"\r\n( 1 ) - سوره سباء ، آيه 13 .\r\n( 2 ) - بعضى ديگر بواسطهء توبه و شفاعت مورد مغفرت واقع مىشوند ، ( مترجم ) .\r\n","page_name":" 13 ","page_number":13},
  {"content":"\r\n\r\n( 19 )  ( وَ يا آدَمُ اسْكُنْ أَنْتَ وَ زَوْجُكَ الْجَنَّةَ فَكُلا مِنْ حَيْثُ شِئْتُما وَ لا تَقْرَبا هذِهِ الشَّجَرَةَ فَتَكُونا مِنَ الظَّالِمِينَ )  : ( و اى آدم تو و همسرت در بهشت مسكن گيريد و از هر جا خواستيد بخوريد و به اين درخت نزديك نشويد كه از ستمگران مىگرديد ) ، اين آيه آدم عليه السّلام را اختصاص به خطاب داده و آنگاه همسرش را در خطاب بوسيلهء عطف ملحق به او نموده است و تصرف در همهء انواع خوراكيها را بر آنان مباح گردانيده ، مگر يك درخت مخصوص كه از آن موارد استثناء شده است و مقصود از ( ظلم ) در اين آيه ظلم به نفس و مخالفت با امر ارشادى است ، نه معصيت و مخالفت با امر مولوى و اينكه فرمود :  ( لا تَقْرَبا )  يعنى نزديك اين درخت هم نشويد ، چه برسد كه از آن بخوريد ، تأكيد در نهى را مىرساند .\r\n( 20 )  ( فَوَسْوَسَ لَهُمَا الشَّيْطانُ لِيُبْدِيَ لَهُما ما وُورِيَ عَنْهُما مِنْ سَوْآتِهِما وَ قالَ ما نَهاكُما رَبُّكُما عَنْ هذِهِ الشَّجَرَةِ إِلَّا أَنْ تَكُونا مَلَكَيْنِ أَوْ تَكُونا مِنَ الْخالِدِينَ )  : ( پس شيطان آن دو را وسوسه كرد تا زشتى ايشان را كه بر آنها پنهان بود نمودار كند و به آنها گفت : پروردگارتان شما را از اين درخت نهى نكرد ، مگر از بيم آنكه شما دو فرشته شويد و يا جاودانه گرديد ) ، ( وسوسه ) يعنى دعوت كردن به امرى به صورت پنهانى و آهستگى ، و ( موارات ) پوشاندن در پس پرده است و ( سوءة ) به معناى عضوى است كه آدمى از برهنه كردن آن شرم دارد ، پس شيطان آدم و حوا را وسوسه كرد تا زشتى عورتشان كه بر آنها مخفى بود ، برايشان آشكار گردد و به آنها گفت : پروردگار شما از بيم آنكه فرشته شويد يا جاودانه گرديد ، شما را از اين درخت « 1 » منع كرده است ، يعنى به آنها چنين\r\n\r\n\r\n","description":"","footnote":"\r\n( 1 ) - دربارهء اينكه شجرهء ممنوعه چه بوده است بين مفسرّان اختلافات زيادى وجود دارد ، بعضى آن را گندم يا انگور و كنايه از معرفت يا حسد دانسته‌اند ، امّا آنچه از همه موارد معقولتر به نظر مىرسد آنست كه شجرهء ممنوعه كنايه از اراده و اختيار است ، يعنى\r\n","page_name":" 14 ","page_number":14},
  {"content":"\r\n\r\nتفهيم كرد كه خوردن از آن درخت باعث جاودانگى و يا ملك شدن آنها مىگردد .\r\n( 21 )  ( وَ قاسَمَهُما إِنِّي لَكُما لَمِنَ النَّاصِحِينَ )  : ( براى آنان قسم خورد كه من براى شما از خير خواهان هستم ) ، ( مقاسمه ) يعنى مبالغه در قسم ، پس ابليس با قسمهاى مؤكدّ و شديد به آدم و حوا گفت : كه من خيرخواه شما هستم و قصد فريب شما را ندارم ، چون ( نصح ) در معنا مقابل ( غش ) است .\r\n( 22 )  ( فَدَلَّاهُما بِغُرُورٍ فَلَمَّا ذاقَا الشَّجَرَةَ بَدَتْ لَهُما سَوْآتُهُما وَ طَفِقا يَخْصِفانِ عَلَيْهِما مِنْ وَرَقِ الْجَنَّةِ وَ ناداهُما رَبُّهُما أَ لَمْ أَنْهَكُما عَنْ تِلْكُمَا الشَّجَرَةِ وَ أَقُلْ لَكُما إِنَّ الشَّيْطانَ لَكُما عَدُوٌّ مُبِينٌ )  : ( پس با فريب آنها را سقوط داد و چون از آن درخت خوردند عورتهايشان در نظرشان نمودار شد و از برگهاى بهشتى به بدنشان چسبانيدند و پروردگارشان ندا داد ، مگر من شما را از اين درخت منع نكردم و به شما نگفتم كه شيطان دشمن آشكار شماست ؟ ) ، ( دلّهما ) يعنى آنها را نزديك كرد و رساند و ( غرور ) به معناى اظهار خير خواهى و نهان داشتن سوء قصدى است كه در دل دارند و ( خصف ) به معناى جمع كردن و منظم نمودن است ، پس وقتى ايشان در اثر وسوسهء شيطان از آن درخت ممنوعه خوردند عورتشان برايشان آشكار شد و لذا برگهاى درختان بهشتى را به هم چسبانده و بر عورات خويش مىنهادند ، در اين هنگام چون از مقام قرب خدا دور شده بودند ، خداوند از ( ندا ) براى خطاب آنها استفاده مىكند ، يعنى از مكانى دور بر آنها بانگ مىزند و به همين جهت هم از لفظ ( تلكما ) براى شجره استفاده مىنمايد كه مخصوص اشاره به دور است و به آنها مىفرمايد : مگر من شما را از اين درخت منع نكردم و نگفتم\r\n\r\n\r\n","description":"","footnote":"\r\nقدرت بر انجام معصيّت و اين همان تفاوتى است كه نوع بشر با ملائكه دارد ، ( و اللّه يعلم ) . ( مترجم )\r\n","page_name":" 15 ","page_number":15},
  {"content":"\r\n\r\nكه شيطان دشمنى ظاهر العداوت است كه هرگز از دشمنى او ايمن نمىباشيد ؟ « 1 » .\r\n( 23 )  ( قالا رَبَّنا ظَلَمْنا أَنْفُسَنا وَ إِنْ لَمْ تَغْفِرْ لَنا وَ تَرْحَمْنا لَنَكُونَنَّ مِنَ الْخاسِرِينَ )  : ( گفتند : پروردگارا ما به نفس خود ستم كرديم و اگر تو ما را نيامرزى و ما را مورد رحمت قرار ندهى ، هر آينه از زيانكاران خواهيم بود ) ، اين سخن نهايت تضرع و التماس آنها را مىرساند كه به مخالفت با امر ارشادى اقرار نمودند و دانستند كه اين مخالفت آنها ظلم به نفس است و لذا هيچ درخواستى جز طلب مغفرت و رحمت ننمودند و گفتند : اگر به ما رحم نكنى و ما را نيامرزى بطور دائم و به معناى كامل زيانكار خواهيم شد ، جز آنكه خدا بخواهد و به ما رحمت آورد .\r\n( 24 )  ( قالَ اهْبِطُوا بَعْضُكُمْ لِبَعْضٍ عَدُوٌّ وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ )  : ( فرمود : فرو آييد در حالى كه بعضى از شما با برخى ديگر دشمنيد و زمين تا هنگام معيّنى محّل استقرار و بهره‌مندى شماست ) ، اين خطاب هم به آدم و همسر اوست و هم به ابليس و دشمنى ايشان با يكديگر به خاطر اختلافى است كه در طبيعت آنان وجود دارد و اين امر قضايى از جانب خداى متعال است و قضاى ديگر الهى آنست كه فرمود : شما تا چندى كه به زندگى دنيوى زنده هستيد ، جايگاهتان در زمين است و اين هبوط ، سقوط منزلتى و معنوى بود نه آنكه تنها مراد نزول از آسمان به زمين باشد ، بلكه هبوطى معنوى بود تا زمانى كه بتوانند بوسيله كمالاتى دوباره به آن منزلت سابق باز گردند و موقعيّت پيشين را كسب نمايند .\r\n\r\n\r\n","description":"","footnote":"\r\n( 1 ) - « نكتهء مهّم در اين آيات اين است كه به خلاف ماجراى آدم و حوّا در تورات كه فريفته شدن را فقط به حوّا نسبت مىدهد ، در قرآن موضوع فريب خوردن به آدم و حوا ، هر دو نسبت داده مىشود » .\r\n( گفتار مترجم )\r\n","page_name":" 16 ","page_number":16},
  {"content":"\r\n\r\n( 25 )  ( قالَ فِيها تَحْيَوْنَ وَ فِيها تَمُوتُونَ وَ مِنْها تُخْرَجُونَ )  : ( فرمود : در آنجا زندگى مىكنيد و در آنجا مىميريد و از آنجا بيرون آورده مىشويد ) ، و اين قضاى سوّم است كه خداوند بشر را تا روز قيامت خاك‌نشين نموده و بعيد نيست خطاب در اين عبارت مختص به آدم و همسرش و فرزندانشان باشد ، چون اگر خطاب شامل ابليس هم بود ، لازم به آوردن كلمه ( قال ) نبود ، بلكه ادامهء همان گفتار سابق كفايت مىنمود ، به هر صورت قضاى الهى بر اين قرار مىگيرد كه تا روز برانگيخته شدن ، آدميان در زمين مستقر باشند .\r\n\r\n[ آيهء ( 36 - 26 ) مراد از لباس تقوى و توضيح چگونگى ولايت شيطان بر غير مؤمنان . 
  ]\r\n( 26 )  ( يا بَنِي آدَمَ قَدْ أَنْزَلْنا عَلَيْكُمْ لِباساً يُوارِي سَوْآتِكُمْ وَ رِيشاً وَ لِباسُ التَّقْوى ذلِكَ خَيْرٌ ذلِكَ مِنْ آياتِ اللَّهِ لَعَلَّهُمْ يَذَّكَّرُونَ )  : ( اى فرزندان آدم ما بر شما لباسى فرو فرستاديم كه عورات شما را مىپوشاند و نيز پوششى زيبا نازل كرديم ، در حالى كه لباس تقوا بهتر است كه آن از آيات خداست ، شايد ايشان متذكّر شوند ) ، ( لباس ) در اصل مصدر است و در اينجا به معناى چيزى است كه براى پوشانيدن بدن صلاحيّت داشته باشد و ( ريش ) به معناى هر پوششى است كه مايهء زينت و جمال باشد و از نظر اينكه هر موجودى از عالم غيب به شهادت فرود آمده ، از خلقت آن به انزال تعبير مىشود و مىفرمايد : ما مواد اصلى لباس را كه با آن بدن خود را مىپوشانيد خلق نموده‌ايم و نيز لباسى را كه مايهء زينت است ، چون زشتيهاى شما را مىپوشاند ، امّا لباس ، زشتيهاى ظاهرى و خارجى را مىپوشاند ، ولى تقوى لباسى است كه زشتيهاى باطنى و داخلى را مستور مىسازد ، چون تقوى باعث پوشاندن رذائل و گناهان مىشود ، پس اينجا خداوند از ذكر لباس ظاهر و پوشاندن عورت ظاهرى به ذكر لباس باطن و چيزى كه سيئات باطنى را مىپوشاند و آدمى را از شرك و گناه كه باعث رسوائى اوست باز مىدارد منتقل شده است .\r\n( 27 )  ( يا بَنِي آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ يَنْزِعُ عَنْهُما لِباسَهُما لِيُرِيَهُما سَوْآتِهِما إِنَّهُ يَراكُمْ هُوَ وَ قَبِيلُهُ مِنْ حَيْثُ لا تَرَوْنَهُمْ إِنَّا جَعَلْنَا الشَّياطِينَ \r\n\r\n","description":"","footnote":"","page_name":" 17 ","page_number":17},
  {"content":"\r\n\r\n أَوْلِياءَ لِلَّذِينَ لا يُؤْمِنُونَ )  : ( اى فرزندان آدم شيطان شما را نفريبد ، چنان كه پدر و مادر شما را از بهشت بيرون كرد ، لباس ايشان را از تن ايشان بيرون مىكند تا عوراتشان را به آنها بنمايد ، شيطان و دار و دستهء او از جائى شما را مىبينند كه شما آنها را نمىبينيد ، همانا ما شيطانها را سرپرست كسانى قرار داده‌ايم كه ايمان نمىآورند ) ، مىفرمايد : اى بنى آدم بدانيد كه براى شما معايبى هست كه جز لباس تقوى چيزى نمىتواند آنها را بپوشاند و لباس تقوى همان لباسى است كه ما را از راه فطرت بر شما پوشانده‌ايم ، پس مبادا كه شيطان شما را فريب دهد و اين جامهء خدا دادى را از تن شما بيرون كند ، همانطورى كه در بهشت پدر و مادرتان را فريفت و آن را از تن آنها بيرون كرد ، آرى ما شياطين را اولياء كسانى قرار داده‌ايم كه به آيات ما ايمان نياورده‌اند و با ميل خود به دنبال آنها به راه بيافتند .\r\nپس معلوم مىشود كندن لباس آدم و حوا براى نماياندن عوراتشان تمثيلى است كه كندن لباس تقوى را از تن همه آدميان به سبب فريب شيطان نشان مىدهد و هر انسانى تا وقتى فريب شيطان را نخورده ، در بهشت سعادت است و همين كه فريفته شيطان شد خداوند او را از آن بيرون مىكند ، يعنى فتنهء شيطان سبب خروج انسان از منزلت و كرامت مىشود و در ادامه مىفرمايد : شيطان و اعوان و انصارش به جهت بدكارى و خباثت طينتشان به گونه‌اى به انسان نزديك مىشوند و او را مىفريبند كه او خودش نمىفهمد و تأكيد مىنمايد كه راه نجات از فتنه‌هاى ابليس بسيار باريك است ، چون انسان غير از خود ، كسى را نمىشناسد كه او را به جانب شرّ دعوت و به سوى شقاوت ، راهنمايى كند و در ادامه تأكيد بر نهى مزبور مىفرمايد كه ولايت شيطان در آدمى تنها ولايت و قدرت بر فريب دادن ايشان است و هر كس كه فريب آنها را بخورد و به آنها مغرور شود ، شياطين بر او غلبه و تصرف مىيابند و هرطور بخواهند بر او ولايت مىيابند ، ولى بايد دانست كه اين ولايت و تصرف تنها بر كسانى خواهد بود كه اهل ايمان نباشد ، چون بندهء خدا كه به خدا ايمان داشته باشد ، غير خدا را نمىپرستد و از غير\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nخدا پيروى نمىكند ، بنابر اين همچنانكه پروردگار مىفرمايد :  ( إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ )  « 1 » ، ( همانا بندگان مرا ، تو بر آنها تسلطى ندارى ، جز گمراهانى كه تو را پيروى كنند ) .\r\n( 28 )  ( وَ إِذا فَعَلُوا فاحِشَةً قالُوا وَجَدْنا عَلَيْها آباءَنا وَ اللَّهُ أَمَرَنا بِها قُلْ إِنَّ اللَّهَ لا يَأْمُرُ بِالْفَحْشاءِ أَ تَقُولُونَ عَلَى اللَّهِ ما لا تَعْلَمُونَ )  : ( و هنگامى كه مرتكب عمل بدى مىشوند ، مىگويند : ما پدران خود را بر همين روش يافتيم و خداوند ما را به آن فرمان داده ، بگو بدرستى كه خدا به زشتى امر نمىكند ، آيا به خدا چيزى نسبت مىدهيد كه نمىدانيد ؟ ) ، در اينجا خطاب از حالت عمومى خارج گشته و متوجّه شخص رسولخدا صلّى اللّه عليه و إله و سلم شده است و مىفرمايد : اينها هنگامى كه عمل زشتى مرتكب مىشدند دو عذر براى خود مىتراشيدند ، يكى اينكه ( پدران ما چنين مىكرده‌اند ) و ديگر اينكه ( خداوند به ما چنين دستور داده ) ، در اين آيه متعرض ردّ عذر اوّل آنها نشده است ، اگر چه در موارد عديدهء ديگر فرموده است  ( أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ )  « 2 » ، ( اگر چه پدرانشان مردمى بىعقل باشند و خود هدايت نيافته باشند ) ، لكن در اين آيه تنها متعرض عذر دوّم شده و مىفرمايد : خداوند هرگز امر به زشتى و فحشاء نمىكند ، برخى از مفسرّين گفته‌اند ( فاحشه ) در اين آيه اشاره به عادت زشتى در جاهليّت است كه لخت مادرزاد دور خانهء خدا طواف مىكردند و اين رسم تا زمان فتح مكّه ادامه داشت ، ولى از آنجا كه كلمه ( فحشاء ) در آيه مطلق است قابليّت انطباق بر هر عمل زشت ديگرى را دارد .\r\nبه هر صورت خداوند به پيامبر مىفرمايد : به آنها بگو خداوند هرگز به فحشاء امر نمىكند ، كما اينكه داستان شجره ممنوعه در بهشت هم متضمن نهى خداوند از فحشاء بود ، پس اين گفته آنها ، تنها افترائى است كه از روى نادانى به خدا مىزنند ، چون چنين\r\n\r\n\r\n","description":"","footnote":"\r\n( 1 ) - سوره حجر ، آيه 42 .\r\n( 2 ) - سوره بقره ، آيه 170 .\r\n","page_name":" 19 ","page_number":19},
  {"content":"\r\n\r\nمسائلى هرگز به وحى استناد ندارد .\r\n( 29 )  ( قُلْ أَمَرَ رَبِّي بِالْقِسْطِ وَ أَقِيمُوا وُجُوهَكُمْ عِنْدَ كُلِّ مَسْجِدٍ وَ ادْعُوهُ مُخْلِصِينَ لَهُ الدِّينَ كَما بَدَأَكُمْ تَعُودُونَ )  : ( بگو ، پروردگارم به عدل دستور داده است و روى خود را نزد هر مسجدى متوجّه خدا سازيد و او را با حالت اخلاص در دين بخوانيد ، چنانچه شما را نخست آفريد ، باز مىگرديد ) ، در ادامهء آيهء قبلى مىفرمايد : حال كه خداوند امر به فحشاء نمىكند ، بايد بدانيد كه خداوند همواره به ( قسط ) سفارش مىنمايد و قسط يعنى حد وسط و ميانه و اين امر مىرساند كه عمل شنيعى كه در آيهء قبل بحث شد ، امرى بوده كه از حدّ ميانه به جانب افراط يا تفريط متمايل بوده است .\r\nقسط هم به معناى بهرهء عادلانه آمده و هم به معناى جور و گرفتن بهره و قسط از ديگران ، پس معناى آيه چنين مىشود كه پروردگار من امر به ميانه روى كرده ، پس شما بايد ميانه رو باشيد و روى خود را متوجه هر مسجد نماييد كه در آن خدا عبادت مىشود و او را با حالت اخلاص در دين بخوانيد و جز او بت و يا معبودهاى ديگرى را به تقليد از پدرانتان نپرستيد و آنها را شريك در عبادت خدا قرار ندهيد كه اين عمل عين قسط است و با تمام وجود روى خود را متوجه خدا نماييد ، يعنى آنچنان مشغول عبادت و ذكر خدا باشيد كه از هر چيز ديگر منقطع شويد ، و معناى عبادت همان توجّه به خدا و مشغول بودن به ذكر او و غفلت از ما سوى اللّه است ، پس خدا را با اخلاص بخوانيد ، چون همانطور كه ابتدا شما را آفريد در نهايت نيز بسوى او باز مىگرديد ،  ( وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ )  « 1 » ، ( و محققا شما يكايك به سوى ما باز آييد ، همانگونه كه ابتدا شما را آفريديم ) .\r\n( 30 )  ( فَرِيقاً هَدى وَ فَرِيقاً حَقَّ عَلَيْهِمُ الضَّلالَةُ إِنَّهُمُ اتَّخَذُوا الشَّياطِينَ أَوْلِياءَ مِنْ دُونِ اللَّهِ وَ يَحْسَبُونَ أَنَّهُمْ مُهْتَدُونَ )  : ( گروهى را هدايت كردند و گروهى گمراهى بر آنها\r\n\r\n\r\n","description":"","footnote":"\r\n( 1 ) - سوره انعام ، آيه 94 .\r\n","page_name":" 20 ","page_number":20},
  {"content":"\r\n\r\nمحقق شد ، آنها شياطين را به جاى خدا به سرپرستى گرفتند و مىپنداشتند كه هدايت شده‌اند ) ، پس همانطورى كه در ابتداى خلقت به قضاى پروردگار دو دسته خلق شديد ، در آخرت نيز به صورت دو گروه به سوى خدا باز مىگرديد ، لذا در كارهايتان مقسط و ميانه رو باشيد و خود را براى خدا خالص كنيد ، باشد كه از گروه هدايت يافتگان باشيد ، نه از گروهى كه گمراهيشان حتمى شده و علّت گمراهى آنها هم اين است كه ايشان شياطين را به جاى خدا به سرپرستى خود برگزيده‌اند و خداوند فرموده :  ( كُتِبَ عَلَيْهِ أَنَّهُ مَنْ تَوَلَّاهُ فَأَنَّهُ يُضِلُّهُ )  « 1 » ، ( واجب نموده است كه هر كس شيطان را به ولايت برگزيند خدا او را گمراه مىكند ) .\r\nو در ادامه مىفرمايد : ( آنها مىپندارند كه هدايت شده‌اند ) ، اين جمله به منزلهء عطف تفسير است و مىفهماند كه وقتى انسان به راه باطل افتاد و از حق دور شد ، مادامى كه اعتراف به حقانيّت حق داشته و آن را از ياد نبرده ، اميد برگشتن به حق در او هست ، امّا زمانى كه كارش به جائى رسيد كه به حق بودن باطل ايمان پيدا كرد و پنداشت كه راه هدايت همان راهى است كه او مىرود ، آنوقت ديگر در گمراهى پا بر جا شده و ضلالتش حتمى است و اميد رستگارى براى هميشه از او منقطع مىگردد و هنگامى كه انسان گمراه شود ، آنوقت است كه از راه فطرت باز مىگردد و هواى نفسش را معبود خود مىگيرد و از عالم ملكوت چشم پوشيده و به زمين و دنياى مادّى دل مىبندد و چشم به زينتهاى دروغين دنيا و متاع فريبندهء آن مىدوزد .\r\n( 31 )  ( يا بَنِي آدَمَ خُذُوا زِينَتَكُمْ عِنْدَ كُلِّ مَسْجِدٍ وَ كُلُوا وَ اشْرَبُوا وَ لا تُسْرِفُوا إِنَّهُ لا يُحِبُّ الْمُسْرِفِينَ )  : ( اى فرزندان آدم زينت و آراستگى خود را در نزد هر مسجدى اتخاذ كنيد ، و بخوريد و بياشاميد ، و ليكن اسراف نكنيد ، چون خدا اسراف‌كنندگان را دوست\r\n\r\n\r\n","description":"","footnote":"\r\n( 1 ) - سوره حجّ ، آيه 49 .\r\n","page_name":" 21 ","page_number":21},
  {"content":"\r\n\r\nنمىدارد ) ، امر مىفرمايد كه هنگام حضور در مساجد زينت خود را همراه داشته باشيد و مراد از زينت ، گذشته از زينت ظاهرى ، آرايش باطنى و معنوى است كه مناسب با نماز و طواف و ساير عبادات مىباشد ، پس معناى آيه شامل زينت نيكو در ظاهر و باطن براى نماز اعياد و جماعات و نمازهاى يوميه و ساير وجوه عبادت مىشود .\r\nو در جملهء بعدى دو امر اباحى و يك نهى تحريمى است ، يعنى خوردن و آشاميدن دو امر مباح است كه خداوند آن را جايز مىشمارد ، ليكن نهى مىكند از اينكه انسان در خوردن و آشاميدن تجاوز از حدّ نمايد و علّت اين نهى هم اين است كه خداوند افراد زياده رو و مسرف را دوست نمىدارد و اين امر و نهى همه متفرع از داستان آدم در بهشت بوده و خطاب آن عمومى است و اختصاص به يك دين يا صنف ندارد و شامل همهء ابناء بشر مىشود .\r\n( 32 )  ( قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ كَذلِكَ نُفَصِّلُ الْآياتِ لِقَوْمٍ يَعْلَمُونَ )  : ( اى پيامبر بگو چه كسى زينتى را كه خداوند براى بندگانش بيرون آورده و روزيهاى پاكيزه را حرام كرده است ؟ بگو آن در قيامت مخصوص كسانى است كه در دنيا ايمان آوردند ، اين چنين آيات را براى گروهى كه مىدانند بيان مىكنيم ) ، كلمه ( زين ) در مقابل معناى ( شين ) است و به معناى كارها و چيزهايى است كه عيب و نقص را از بين ببرد و استفهام در اين آيه استفهامى انكارى است ، اخراج زينت كنايه است از اظهار آن ، خداى سبحان به الهام و هدايت خود انسان را از راه فطرت ملهم كرده تا انواع و اقسام زينتهايى كه مورد پسند اجتماع او و باعث مجذوب شدن دلها به سوى اوست ايجاد نموده و به اين وسيله نفرت مردم را از خود دور سازد و انسان ضرورتا محتاج به زينت است ، چون انسان بطور انفرادى زندگى نمىكند ، بلكه در جامعه حيات دارد و زندگى اجتماعى هم قهرا محتاج به اراده و كراهت و حبّ و بغض ، رضايت و ناخشنودى و امثال آنست و خواه ناخواه انسان به چيزهايى برمىخورد كه آنها را\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nدوست دارد يا از آنها متنفر است ، لذا خداوند با الهام غيبى از ماوراى فطرتش به او تعليم داده تا به اصلاح مفاسد خود بپردازد و معايب خود را بر طرف ساخته و خود را زينت دهد و خداوند زينت را حلال و جايز شمرده است و ( طيّب ) به معناى هر چيزى است كه ملايم با طبع انسان باشد و در اينجا عبارتست از مطلق چيزهايى كه آدم در زندگى و بقاء خود از آنها استمداد مىجويد و انسان نبايد در آنها راه افراط يا تفريط را بپيمايد ، چون زياده روى در غذا باعث امراض گوارشى و نياز به دارو و در نتيجه فساد در بدن و فكر مىگردد ، لذا انگيزه فطرى قويترين سبب براى مباح بودن اين ارزاق است ، امّا افراط و تفريط باعث انهدام اركان جامعه و ظهور فساد در شئون زندگى مىگردد و همين دستورات ظاهرا ساده اساس سعادت و سلامت بشر مىباشد .\r\nامّا در ادامه مىفرمايد : همين نعمتهايى كه امروز در دنيا مؤمن و كافر در آن شريكند در آخرت مختصّ به مؤمنين است و ديگران را از آنها بهره‌اى نيست ، چون زندگى آخرت مثل زندگى دنيا نيست كه همه در بهره‌مندى از نعمتهاى آن سهيم باشند ، بلكه هر كس در دنيا ايمان آورد ، در قيامت همه آن نعمتها از آن وى خواهد بود و آنگاه بر اهل علم منّت مىنهد و مىفرمايد : ما آيات خود را براى دانايان بيان نموده‌ايم .\r\n( 33 )  ( قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَ ما بَطَنَ وَ الْإِثْمَ وَ الْبَغْيَ بِغَيْرِ الْحَقِّ وَ أَنْ تُشْرِكُوا بِاللَّهِ ما لَمْ يُنَزِّلْ بِهِ سُلْطاناً وَ أَنْ تَقُولُوا عَلَى اللَّهِ ما لا تَعْلَمُونَ )  :\r\n( بگو بدرستى كه پروردگار من زشتيهاى آشكار و نهان و گناهكارى و ظلم بناحق و شرك به خدا كه بر آن هيچ دليلى نداريد و اينكه چيزى را كه نمىدانيد از روى جهالت به خدا نسبت دهيد ، همه را حرام كرده است ) ، ( فواحش ) گناهانى هستند كه حد اعلاى زشتى و شناعت را دارند ، مثل زنا و لواط ، و منظور از ( اثم ) گناهانى است كه باعث انحطاط ، ذلت و سقوط در زندگى مىگردند ، مثل مىخوارگى و قمار بازى و مراد از فاحشه آشكار همان زنا و لواط ظاهر و آشكار است و مراد از فاحشه باطن معشوق‌گيرى\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nو زناى نهانى است .\r\nو منظور از ( بغى ) ظلم و تعدى و طلب كردن چيزى است كه حقّ انسان نيست و متعلق به غير مىباشد و توصيف ( بغى ) به قيد  ( بِغَيْرِ الْحَقِّ )  از قبيل توصيف به لازمهء معناست نه آنكه بغى حق و ناحق داشته باشيم ، همچنانكه مراد از تقليد شرك به عبارت ( ما لم ينزّل به سلطانا ) ، نيز از همين باب است نه تقسيم شرك به شرك با دليل و بدون دليل ، چون همه اقسام بغى به ناحق است ، همچنانكه شرك هميشه بدون برهان و دليل مىباشد و افتراء بر خدا نيز به اين است كه چيزى را كه خدا حلال كرده حرام بدانند يا به عكس .\r\nدر اين آيه كليه محرّمات دينيه را جمع كرده ، چون شنونده بعد از دانستن اباحهء طيبّات علاقه‌مند مىشود كه غير طيبّات و محرمات را بشناسد ، لذا خداوند آنها را در دو گروه بيان مىكند ، يكى : گناهانى كه مربوط به افعالند و اينها سه تاى اولّى هستند ، يعنى ( فواحش ) و ( بغى ) و ( اثم ) كه در آنها ( بغى ) به غير باز مىگردد و مربوط به حق النّاس است ، امّا آن دو گروه ديگر مربوط به حق الناس نيست ، بلكه به نفس انسان باز مىگردد كه اينها نيز دو دسته‌اند : اوّل ) : آنهايى كه زشت و قبيحند كه كلمه ( فاحشه ) اشاره به آنهاست و ديگرى گناهانى است كه داراى مفسده و ضرر براى شخص گنه‌كار است و اثم شامل اين گونه گناهان مىشود ، دوّم ) : گناهانى كه مربوط به اقوال و عقايد هستند كه شامل شرك به خدا يا افتراء به او مىشود .\r\n( 34 )  ( وَ لِكُلِّ أُمَّةٍ أَجَلٌ فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ )  : ( و براى هر گروهى مدّت سر رسيد معينى است ، پس زمانى كه مدّت ايشان به سر رسد ، ساعتى پس و پيش نمىشود ) ، اين آيه حقيقتى را بيان مىكند كه از آيه  ( فِيها تَحْيَوْنَ وَ فِيها تَمُوتُونَ وَ مِنْها تُخْرَجُونَ )  استخراج شده است و مفاد آن اين است كه امتّها و جوامع بشرى هم مانند افراد داراى عمرى معيّن و محدود هستند و نوع بشر روزى بطور كلى منقرض خواهند گرديد و نكته مهّم ديگر اينكه اين مدّت معيّن از قبل تعيين شده است و هرگز تقدّم و تأخّر پيدا نمىكند و اين آيه نيز متفرع بر داستان آدم در بهشت مىباشد .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n( 35 )  ( يا بَنِي آدَمَ إِمَّا يَأْتِيَنَّكُمْ رُسُلٌ مِنْكُمْ يَقُصُّونَ عَلَيْكُمْ آياتِي فَمَنِ اتَّقى وَ أَصْلَحَ فَلا خَوْفٌ عَلَيْهِمْ وَ لا هُمْ يَحْزَنُونَ )  : ( اى فرزندان آدم پيامبرانى از جنس شما برايتان فرستاده مىشوند كه آيات مرا بر شما مىخوانند ، پس هر كس تقوى داشته و به صلاح گرايد ، بيمى بر ايشان نيست و هيچگاه اندوهگين نمىشوند ) ، ( امّا ) مخفف ( ان ما ) مىباشد كه ( ان ) شرطيه و ( ما ) زائده است و نون تأكيد ثقيله كه در  ( يَأْتِيَنَّكُمْ )  آمده افاده مىكند كه شرط مربوط قطعى الوقوع است ، يعنى حتما و قطعا پيامبرانى از جنس بشر برايشان فرستاده مىشوند تا حجّت بر آنها تمام شود و در قيامت نگويند علّت زشتى اعمال ما اين بود كه پيامبرى نداشتيم تا حقايق را براى ما توضيح دهد و منظور از ( قصّ ) بيان و توضيح آيات است .\r\nو اين آيه شامل چهارمين خطاب عمومى است كه از داستان آدم و بهشت استخراج شده و اين خطاب تشريع عام الهى را در خصوص پيروى از انبياء و وحى الهى بيان مىنمايد و عرضه مىدارد كه هدايت خدا از طريق وحى و رسالت است و هر كس از انبياء پيروى كند و اهل تقوى و عمل صالح باشد قطعا در نهايت كه همهء خلايق بسوى بارگاه ربوبى باز مىگردند ، خداوند او را بهتر از آنچه عمل كرده جزا مىدهد و هيچ خوف و اندوهى نخواهد داشت  ( لِيَجْزِيَهُمُ اللَّهُ أَحْسَنَ ما كانُوا يَعْمَلُونَ )  « 1 » ، ( تا به بهتر از آنچه عمل كرده‌اند جزا داده شوند ) .\r\n( 36 )  ( وَ الَّذِينَ كَذَّبُوا بِآياتِنا وَ اسْتَكْبَرُوا عَنْها أُولئِكَ أَصْحابُ النَّارِ هُمْ فِيها خالِدُونَ )  : ( و كسانى كه آيات ما را تكذيب كردند و از آنها تكبّر ورزيدند ، آنان ياران آتشند و در آن جاودانه خواهند بود ) ، و اينجا حال گروه دوّم را بيان مىكند ، يعنى كسانى كه منكر آيات الهى بشوند و در مقابل آنها استكبار بورزند هر آينه در قيامت كه بسوى پروردگارشان بازمىگردند وارد جهنّم خواهند شد و در آتش آن همواره\r\n\r\n\r\n","description":"","footnote":"\r\n( 1 ) - سوره توبه ، آيه 121 .\r\n","page_name":" 25 ","page_number":25},
  {"content":"\r\n\r\nجاودانه خواهند بود .\r\nاين مطلب نيز متفرع از داستان آدم و بهشت است و آيا جز بدانچه عمل كرديد جزا داده شويد ؟  ( وَ ما تُجْزَوْنَ إِلَّا ما كُنْتُمْ تَعْمَلُونَ )  « 1 » ، ( و شما جز بدانچه كرده‌ايد جزا داده نمىشويد ) .\r\n\r\n[ آيهء ( 53 - 37 ) حكايت گفتگوى دوزخيان و اهل بهشت و توضيح دربارهء رجال اعراف 
  ]\r\n( 37 )  ( فَمَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِآياتِهِ أُولئِكَ يَنالُهُمْ نَصِيبُهُمْ مِنَ الْكِتابِ حَتَّى إِذا جاءَتْهُمْ رُسُلُنا يَتَوَفَّوْنَهُمْ قالُوا أَيْنَ ما كُنْتُمْ تَدْعُونَ مِنْ دُونِ اللَّهِ قالُوا ضَلُّوا عَنَّا وَ شَهِدُوا عَلى أَنْفُسِهِمْ أَنَّهُمْ كانُوا كافِرِينَ )  : ( پس چه كسى ستمكارتر از كسى است كه به خدا افتراء ببندد يا آيات او را تكذيب كند ، نصيب مقررّشان به آنها مىرسد تا زمانيكه فرستادگان ما به سويشان آمده و جانشان را مىگيرند و مىگويند كجاست آن چيزهايى كه غير از خدا مىخوانديد ؟ گويند آنها از چشم ما غايب شده و بر عليه خود گواهى مىدهند كه كافر بوده‌اند ) ، اين آيه متفرع بر آيه قبل است و مىفرمايد :\r\nحال كه خداوند دين خود را به همه بنى آدم ابلاغ كرده و عاملان به آن و روىگردانان از آن را ، از عاقبت كارشان باخبر ساخته ، پس چه كسى ستمكارتر است از كسانى كه به خدا دروغ مىبندند و بجاى پذيرفتن آيين توحيد ، دين ديگرى به خدا نسبت مىدهند ؟\r\nو يا آيات الهى را دروغ مىشمارند ؟ پس افتراء ، كذب بر خداى متعال و هر بدعتى را چه در اصول دين و چه در فروع آن ، شامل مىشود ، جز اينكه مورد آيه در خصوص اصول دين و انكار توحيد و شرك ورزيدن به خداست كه همان برگزيدن معبودى جز خداى يكتاست و جملهء  ( قالُوا أَيْنَ ما كُنْتُمْ تَدْعُونَ مِنْ دُونِ اللَّهِ )  ، نيز دلالت بر اين اختصاص دارد .\r\nو منظور از ( كتاب ) قضايى است كه خداوند گذرانده و مقدراتى است كه در مورد زندگى عمر ، معيشت ، بىنيازى ، سلامت ، مال و اولاد انسان و ساير بهره‌هاى حياتى او مقدّر و حتمى نموده ، بدليل آنكه آن را مقيّد به آمدن ( رسل ) نموده و معلوم است كه با\r\n\r\n\r\n","description":"","footnote":"\r\n( 1 ) - سوره صافّات ، آيه 39 .\r\n","page_name":" 26 ","page_number":26},
  {"content":"\r\n\r\nفرا رسيدن مرگ ، زندگى دنيا با همه شئوناتش خاتمه مىپذيرد ، و آنگاه ملك الموت و اعوان او به آنها خواهند گفت : كجا هستند شركائى كه براى خدا قائل بوديد ؟ در جواب مىگويند : ما آنها را نمىبينيم و آن اوصافى كه براى آنها قائل بوديم نمىيابيم و بدين صورت بر عليه خود شهادت مىدهند كه در دنيا كافر بوده‌اند ، چون در آن هنگام حقيقت امر برايشان آشكار مىشود و مىفهمند غير خدا چيزى نيست كه مستقلا داراى نفع يا ضررى باشد و آن نسبتهايى كه به معبودهاى خيالى خود مىدادند ، همه خطا بوده ولى اين علم در آن مرحله سودى به حالشان ندارد .\r\n( 38 )  ( قالَ ادْخُلُوا فِي أُمَمٍ قَدْ خَلَتْ مِنْ قَبْلِكُمْ مِنَ الْجِنِّ وَ الْإِنْسِ فِي النَّارِ كُلَّما دَخَلَتْ أُمَّةٌ لَعَنَتْ أُخْتَها حَتَّى إِذَا ادَّارَكُوا فِيها جَمِيعاً قالَتْ أُخْراهُمْ لِأُولاهُمْ رَبَّنا هؤُلاءِ أَضَلُّونا فَآتِهِمْ عَذاباً ضِعْفاً مِنَ النَّارِ قالَ لِكُلٍّ ضِعْفٌ وَ لكِنْ لا تَعْلَمُونَ )  : ( خداوند مىفرمايد : با گروههايى از جنّ و انسانها كه قبل از شما درگذشته‌اند وارد جهنم شويد ، هر زمان گروهى وارد شود گروه هم عقيدهء خود را لعنت مىكند و چون همگى در آنجا جمع مىشوند متأخران از آنها دربارهء متقدّمان مىگويند ، پروردگارا ، اينها ما را به گمراهى كشيدند ، پس عذاب آنها را دو چندان كن ، پروردگار گويد : عذاب همه دو چندان است ، و ليكن شما نمىدانيد ) ، گويندهء اين كلام ، خود پروردگار است و مخاطبان ، بعضى از كفّار هستند و مىفرمايد : داخل شويد در آتشى كه گذشتگان و آيندگان از جنّ و انس در آن داخل مىشوند و به اين صورت زمينه براى ذكر مشاجرات اهل دوزخ فراهم مىگردد  ( إِنَّ ذلِكَ لَحَقٌّ تَخاصُمُ أَهْلِ النَّارِ )  « 1 » ، ( همانا اين مشاجره اهل آتش به حقيقت واقع مىشود ) ، اين آيه دلالت مىكند بر اينكه گروهى از جنيّان به خلاف ابليس كه تا وقت معلوم زنده است به اجلهاى معلوم و معينّى مىميرند ، آنگاه مىفرمايد : هر\r\n\r\n\r\n","description":"","footnote":"\r\n( 1 ) - سوره ص ، آيه 64 .\r\n","page_name":" 27 ","page_number":27},
  {"content":"\r\n\r\nگروهى كه داخل آتش مىشوند گروههاى همانند خود را لعنت مىكنند و لعنت به معناى درخواست دورى آنها از هر رحمت و خيرى است ، لذا تكذيب ، يك سنّت جارى بين امتهاى سابق و امم همانند آنهاست كه به آنها ملحق مىشوند ، تا زمانيكه همه در آتش به يكديگر برسند و در آنجا مجتمع شوند و آنگاه متأخرين به حسب رتبه يا به حسب زمان ، از متقدّمان تبرىّ مىجويند و مىگويند ، خدايا اينها براى ما فتح باب ضلالت را كرده‌اند ، پس عذاب آنها را دو چندان كن و خداوند در جواب مىفرمايد : عذاب هر دو دسته از شما چه اولياء ضلالت و چه پيروان آنها دو چندان خواهد بود ، چون بعضى از شما اولياء كفر بوديد و بعضى ديگر نيز با پيروى و اجابت دعوت آنها ، آنان را يارى كرديد و در مسير ضلالت قدم برداشتيد ، پس عذاب همه شما دو چندان خواهد بود ، امّا نمىفهميد و اين مطلب را درك نمىكنيد ، چون آنچنان عذاب آتش به آنها احاطه كرده كه هر يك مشغول به نفس خود مىباشند و از ديگرى غافلند .\r\n( 39 )  ( وَ قالَتْ أُولاهُمْ لِأُخْراهُمْ فَما كانَ لَكُمْ عَلَيْنا مِنْ فَضْلٍ فَذُوقُوا الْعَذابَ بِما كُنْتُمْ تَكْسِبُونَ )  : ( و پيشروان از آنها به پيروان گويند : شما را بر ما برترى نبوده ، پس بچشيد عذاب را به سبب اعمالى كه مىكرديد ) ، لذا آنان چون جواب الهى را شنيدند ، پيشروان ( به حسب رتبه يا از نظر زمانى ) به پيروان گفتند : شما را بر ما برترى نيست و عذابتان خفيفت‌تر از عذاب ما نمىباشد و لذا عذاب را به كيفر گناهانى كه در دنيا كرديد بچشيد و به اين صورت با هم مجادله و تخاصم نموده و يكديگر را متّهم مىنمايند .\r\n( 40 )  ( إِنَّ الَّذِينَ كَذَّبُوا بِآياتِنا وَ اسْتَكْبَرُوا عَنْها لا تُفَتَّحُ لَهُمْ أَبْوابُ السَّماءِ وَ لا يَدْخُلُونَ الْجَنَّةَ حَتَّى يَلِجَ الْجَمَلُ فِي سَمِّ الْخِياطِ وَ كَذلِكَ نَجْزِي الْمُجْرِمِينَ )  : ( بدرستى كسانى كه آيات ما را تكذيب كردند و از آنها تكبّر نمودند ، هرگز درهاى آسمان برايشان گشوده نمىشود و به بهشت وارد نمىشوند ، تا زمانيكه طناب كشتى در سوراخ\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nسوزن وارد شود ، و اينچنين بدكاران را سزا مىدهيم ) ، يعنى كسانى كه حقّ را طرد نمودند و در برابر آن استكبار ورزيدند و از آيات حق پيروى نكردند ، هرگز درهاى آسمان به رويشان گشوده نخواهد شد ، يعنى دعاها و اعمال آنها به محضر ربوبى صعود نمىكند و ارواحشان نيز به عالم ملكوت نمىرود و نيز هرگز وارد بهشت نمىشوند ، تا زمانيكه طناب ضخيم وارد سوراخ نازك سوزن شود ، يعنى ورود آنها به بهشت را تعليق بر امرى محال نموده است و اين تعليق بر محال ، كنايه از آن است كه چنين امرى محقّق نمىشود و بايد هميشه از آن مأيوس باشند و در آخر مىفرمايد : آرى اينچنين گناهكاران را مجازات مىكنيم و هرگز از آتش بيرون نخواهند شد ،  ( وَ ما هُمْ بِخارِجِينَ مِنَ النَّارِ )  « 1 » ، ( و نباشند ايشان بيرون آيندگان از آتش ) .\r\n( 41 )  ( لَهُمْ مِنْ جَهَنَّمَ مِهادٌ وَ مِنْ فَوْقِهِمْ غَواشٍ وَ كَذلِكَ نَجْزِي الظَّالِمِينَ )  : ( براى ايشان از آتش جهنم بسترى و از بالاى آن پوششهاى آتشينى است و اينچنين ستمكاران را سزا مىدهيم ) ، ( جهنم ) اسمى است از اسماى آتش آخرت و به معناى چاه بسيار عميق مىباشد ، و ( مهاد ) بستر گستردنى را گويند و ( غواش ) جمع غاشيه به معناى ساتر و پوشاننده است و اين آيه گوياى عذاب شديد دوزخيان است كه آتش جهنم از پايين و بالا به آنان احاطه دارد و در نهايت مىفرمايد : آرى بدين صورت ستمكاران را مجازات مىكنيم .\r\n( 42 )  ( وَ الَّذِينَ آمَنُوا وَ عَمِلُوا الصَّالِحاتِ لا نُكَلِّفُ نَفْساً إِلَّا وُسْعَها أُولئِكَ أَصْحابُ الْجَنَّةِ هُمْ فِيها خالِدُونَ )  : ( و كسانى كه ايمان آوردند و اعمال شايسته انجام دادند ، ما هيچ نفسى را جز به قدر طاقتش تكليف نمىكنيم ، ايشان اهل بهشتند و آنها در آن جاودانه خواهند بود ) ، اين آيه و آيهء بعدى مقدمة احوال مؤمنان و كافران را بيان\r\n\r\n\r\n","description":"","footnote":"\r\n( 1 ) - سورهء بقره ، آيه 167 .\r\n","page_name":" 29 ","page_number":29},
  {"content":"\r\n\r\nمىكند تا زمينه براى آيهء  ( وَ نادى أَصْحابُ الْجَنَّةِ أَصْحابَ النَّارِ )  « 1 » ، فراهم شود ) .\r\nچون ايمان را مقيد به انجام اعمال صالح نموده و بديهى است كه عدّهء كمى از مؤمنان موّفق به انجام همه اعمال صالح مىشوند به گونه‌اى كه از هيچ يك كوتاهى نكنند ، لذا براى تقويت دلهاى مؤمنان و اميدوار ساختن آنها و رفع نگرانى از ايشان مىفرمايد :\r\nتكليف هر كس به قدر استطاعت اوست ، پس هر كس اعمال صالح را به قدر توانايى خود انجام دهد و لو خود را به مشقّت هم نياندازد ، باز از اهل اين آيه محسوب مىشود و خداوند به جزاى ايمان و عمل صالحش او را وارد بهشت مىسازد و در آن جاودان خواهد بود .\r\n( 43 )  ( وَ نَزَعْنا ما فِي صُدُورِهِمْ مِنْ غِلٍّ تَجْرِي مِنْ تَحْتِهِمُ الْأَنْهارُ وَ قالُوا الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ لَقَدْ جاءَتْ رُسُلُ رَبِّنا بِالْحَقِّ وَ نُودُوا أَنْ تِلْكُمُ الْجَنَّةُ أُورِثْتُمُوها بِما كُنْتُمْ تَعْمَلُونَ )  : ( و كينه‌اى كه در سينه‌هايشان بود بيرون كرديم ، و اينك جويها از زير پايشان روان است و مىگويند سپاس مخصوص خدايى است كه ما را به اين نعمت هدايت كرد و اگر خداوند ما را هدايت نكرده بود هرگز راه هدايت را نمىيافتيم ، به تحقيق رسولان پروردگار ما به حق آمده بودند و آنها را ندا كنند كه اين بهشت را به سزاى اعمالى كه كرده‌ايد به ميراث برده‌ايد ) ، ( غلّ ) به معناى كينه و عداوت و خشم درونى است و از بزرگترين ناملايماتى است كه آدمى را مكدّر مىسازد و عيش او را منقّص مىنمايد ، به همين جهت اگر خداى تعالى انسان را به گونه‌اى قرار دهد كه از رفتار و اقوال ناپسند ديگران به تنگ نيايد و ناراحت نشود بزرگترين نعمت را به او ارزانى داشته و باعث دوام و طيب عيش او مىگردد و عبارت ( تجرى من تحتهم . . . ) كنايه از آن است كه صاحبان ايمان و اعمال صالح در قيامت در قصرهاى رفيع و عالى مسكن مىگيرند و اينكه به آنان نسبت حمد داده است كه در آنجا شكر\r\n\r\n\r\n","description":"","footnote":"\r\n( 1 ) - سورهء اعراف ، آيه 44 .\r\n","page_name":" 30 ","page_number":30},
  {"content":"\r\n\r\nخدا را به جا مىآورند و مىگويند اگر خدا ما را رهنمون نشده بود ما هرگز به اين نعمات راه نمىيافتيم ، دلالت دارد بر اينكه خداوند آنان را براى خود خالص كرده ، يعنى به درجه‌اى رسيده‌اند كه هيچ اعتقاد باطل و هيچ عمل زشت و ناپسندى ندارند ، همچنانكه در سورهء واقعه در توصيف آنان مىفرمايد :   ( لا يَسْمَعُونَ فِيها لَغْواً وَ لا تَأْثِيماً ، إِلَّا قِيلًا سَلاماً سَلاماً )   « 1 » ، ( در آنجا هيچ سخن بيهوده و ناروايى نشنوند مگر گفتار سلام ، سلام ) و بنابر اين تنها چنين كسانى هستند كه شايستگى حمد نمودن خدا را دارند ، چون توصيف و تمجيد خداى متعال امرى نيست ، هر كس از عهده آن برآيد ، همچنانكه در جاى ديگر فرموده :   ( سُبْحانَ اللَّهِ عَمَّا يَصِفُونَ إِلَّا عِبادَ اللَّهِ الْمُخْلَصِينَ )   « 2 » ، ( منزه است خدا از آنچه وصف مىكنند جز آنچه كه بندگان خالص او بگويند ) ، و آنها در گفتارشان اشاره نمودند به اينكه هدايت اختصاص به خداى متعال دارد و انسان هيچ قدرت و استقلالى از خود ندارد و خداوند قائم بر همه اعمالى است كه نفوس مرتكب مىشوند و در ادامه ، در اعتراف به صدق وعد الهى كه از زبان انبياء براى آنها گفته شده بود از روى شكر و امتنان گفتند : به تحقيق انبياء خدا كه نزد ما آمدند از روى حق برانگيخته شده بودند و گفتارشان به حق بود و اين اعتراف و ساير اعترافاتى كه در روز قيامت از طرف خداوند ، از مؤمن و كافر اخذ مىشود خود نشانهء ظهور قهاريّت ربوبيّت اوست و اعتراف بهشتيان ، شكر و امتنان و اعتراف دوزخيان ، اقرار به اتمام حجّت پروردگار است .\r\nو در آخر با اسم اشاره ( تلكم ) كه مخصوص اشاره به دور است به بهشت و مقام آنها اشاره مىكند كه گوياى رفعت و قدر و علو شأن و جايگاه آنان در بهشت است نه دورى آن ، و اين ندا وقتى به آنان مىرسد كه آنها در بهشت مسكن گزيده‌اند ، امّا اينكه فرمود : اين بهشت ارث شماست به سبب اعمالى كه انجام داده‌ايد ، به جهت آنست كه ارث بردن چيزى تملك مال يا هر چيز قابل انتفاعى از كسى است كه قبلا او مالك آن\r\n\r\n\r\n","description":"","footnote":"\r\n( 1 ) - سوره واقعه ، آيه 26 .\r\n( 2 ) - سوره صافات ، آيه 160 .\r\n","page_name":" 31 ","page_number":31},
  {"content":"\r\n\r\nبوده و با زوال مالكيّت او ، ملك به وى منتقل شده باشد و خداوند نيز بهشت را آفريد تا تمامى بندگانش با سرمايهء عمل صالح آن را بدست آورند ، ولى كفّار با ارتكاب شرك و معاصى ، خود را از آن محروم ساختند و در نتيجه ملكيّت آنها بر بهشت زايل شد و بهشت به ارث مؤمنين درآمد ، پس مؤمنان با اعمال شايستهء خود بهشت را به ارث مىبرند ، همچنانكه در جاى ديگر فرمود :   ( أُولئِكَ هُمُ الْوارِثُونَ الَّذِينَ يَرِثُونَ الْفِرْدَوْسَ )   « 1 » ، ( آنان آن وارثانى هستند كه بهشت را به ارث مىبرند ) .\r\n( 44 )  ( وَ نادى أَصْحابُ الْجَنَّةِ أَصْحابَ النَّارِ أَنْ قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا قالُوا نَعَمْ فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّهِ عَلَى الظَّالِمِينَ )  : ( و اهل بهشت بر اهل جهنم بانگ مىزنند كه ما وعدهء پروردگار خود را به حق يافتيم ، پس آيا شما نيز وعدهء پروردگارتان را درست يافتيد ؟ گويند : آرى ، پس اعلام كننده‌اى ميان آنان اعلام مىكند كه لعنت خدا بر ستمكاران باد ) ، اين مكالمه‌اى است كه بهشتيان با دوزخيان دارند و اين كلام اقرار گرفتن از دوزخيان است و هم استهزائى است كه بهشتيان نسبت به دوزخيان مىنمايند و اين تمسخر به سبب مجازات كفر آنهاست و غرض صحيحى از آن دارند و لذا امرى لغو و مذموم نيست و در ادامه به صدق وعده‌هايى كه پروردگارشان از زبان انبياء برايشان بيان نموده بود اقرار و اعتراف مىكنند و به حقانيّت آنها شهادت مىدهند و آنگاه در مقام اخذ اعتراف از اهل آتش مىپرسند :\r\nآيا شما نيز وعدهء پروردگارتان در مورد برانگيخته شدن و عذاب قيامت كه اينها را انكار مىكرديد ، درست و به حق يافتيد ؟ و آنها نيز اعتراف به حقانيّت وعيد الهى مىكنند و بايد دانست كه ثواب ، حقّ عامل به عمل صالح است و ابطال آن روا نيست ، ولى عقاب بر گناه اگر چه در عقابهاى خصوصى ، وفا نمودن به وعده در عقاب واجب نيست ، امّا\r\n\r\n\r\n","description":"","footnote":"\r\n( 1 ) - سوره مؤمنون ، آيه 11 .\r\n","page_name":" 32 ","page_number":32},
  {"content":"\r\n\r\nاصل عقاب بر گناه و اساس مجازات به سبب نافرمانى واجب و لازم است ، چرا كه بطلان آن مستلزم ابطال اساس شرايع و اخلال به نظام عام بشرى است ، و اينكه مؤمنان در عبارت خود گفتند :  ( ما وَعَدَنا رَبُّنا )  امّا در مورد كافران عبارت  ( ما وَعَدَ رَبُّكُمْ )  را به كار بردند ، به جهت دلالت بر تشريف و احترام به ساحت ربوبى است و عبارت ، اوّل شامل جميع وعده‌هاى خداوند به جميع مردم مثل وعده عقاب و ثواب نيز مىشود .\r\nو نيز اختلاف در متعلق اعتراف مؤمنين با متعلق انكار كفّار باعث اختلاف تعبير شده ، چون مؤمنين جميع جزئيات معاد و قيامت را قبول داشتند ، امّا كفّار اصل معاد را نيز انكار مىنمودند و اصل قيامت وعده‌اى است كه هم به كفّار داده شده و هم به مؤمنان ، امّا وعده كفّار همان خصوصيات عذاب قيامت است نه اصل قيامت ، در نهايت به عنوان اعلام نتيجه مىفرمايد : موذّنى ميان ايشان ندا مىدهد كه لعنت خدا بر ستمكاران باد و اين ( اذان ) اعلامى است كه به هر دو طائفه شده است و منظور از ( لعنت ) راندن و دور كردن ستمكاران از رحمت الهى است و مقصود از ستمكاران در آيه بعدى تفسير شده كه عبارتند از كفّار و منكرين آخرت و معاندين حق كه همواره راه خدا را منحرف و ناهموار مىخواهند و ديگران را نيز از پيمودن آن باز مىدارند و اين وصف شامل منكرين حق و بىدينان نيز مىشود .\r\nامّا دربارهء مؤذّن ، بعضى آن را از جنس جنّ يا ملائكه مىدانند ، ليكن رواياتى به طرق متعدد از شيعه از قول امّام باقر و امام رضا عليهم السلام و نيز رواياتى از طريق اهل سنّت به سند حاكم از ابن حنيفه از على عليه السّلام و از ابى صالح از ابن عباس روايت شده كه آن مؤذّن از جنس بشر و شخص على عليه السّلام مىباشد ، ( و اللّه اعلم بحقايق الامور ) .\r\n( 45 )  ( الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ كافِرُونَ )  :\r\n( كسانى كه راه خدا را سدّ كرده و آن را منحرف مىخواهند و خود به آخرت نيز كافرند ) ، راه خدا همان دين فطرى است كه سعادت انسان نيز در پيمودن آن است و اگر\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nغير آن راه را طى كند منجر به اعتراف به الوهيّت و عبادت معبودهاى غير الهى مىگردد ، مانند : دين و آيين‌هاى باطل بعضى ملل يا ماديگرايى محض و اينها به اين وسيله نعمت خداوند را مبدّل به كفر مىكنند و اينها در واقع همان راه خداست كه كج گرفته شده و آيين الهى است كه تحريف شده و نعمت خداست كه كفران شده است ، پس اينها راه خدا را از آنچه خدا امر نموده منحرف مىسازند و با فطرت خود مخالفت مىكنند و نيز منكر آخرت هستند و حيات را منحصر در همين زندگى دنيوى مىدانند .\r\n( 46 )  ( وَ بَيْنَهُما حِجابٌ وَ عَلَى الْأَعْرافِ رِجالٌ يَعْرِفُونَ كُلًّا بِسِيماهُمْ وَ نادَوْا أَصْحابَ الْجَنَّةِ أَنْ سَلامٌ عَلَيْكُمْ لَمْ يَدْخُلُوها وَ هُمْ يَطْمَعُونَ )  : ( ميان بهشتيان و دوزخيان حائلى است و بر بالاى آن مردمى هستند كه همهء مردم را به سيما و رخسارشان مىشناسند و اهل بهشت را ندا مىدهند كه سلام بر شما باد ، اينان داخل بهشت نشده‌اند ، امّا طمع آن را دارند ) ، ( حجاب ) ساترى است كه بين دو چيز حائل شود و اينجا مراد حائل ميان اهل دوزخ و اهل بهشت مىباشد و ( اعراف ) در اينجا به معناى قسمتهاى بالاى حجاب و تل‌هاى شنى است و كلا معناى علو و بلندى در آن وجود دارد و مىفرمايد : اهل اعراف مشرف بر جميع مردم اعم از بهشتيان و دوزخيان مىباشند و هر دو دسته را مىبينند و ايشان هر دو گروه را از سيما و اعلام ظاهريشان مىشناسند و مردمى كه بر فراز اعراف هستند ، متمايز از بهشتيان و دوزخيان مىباشند و در مورد آنها سه احتمال وجود دارد ، اوّل ) : اينكه انسان نباشند و از دو طائفه جّن يا ملك باشند كه اين احتمال مردود است ، چون اولا بالفظ ( رجال ) به آنها اشاره شده و اين لفظ مختص به انسان است و ثانيا آوردن رجال به صورت نكره به حسب عرف دلالت بر احترام و ارجمندى شأن اشخاصى كه از آن منظور هستند دارد ، احتمال دوّم ) : اينكه مراد از آنها مستضعفينى باشند كه حجّت بر آنها تمام نشده و اين احتمال نيز مردود است ، چون مستضعفين غالبا شامل زنان و كودكان و يا مردان ديوانه و كم عقل مىشود و هرگز\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nعبارت  ( رِجالٌ يَعْرِفُونَ )  در مورد آنها به كار نمىرفت و قرآن آنها را با منزلتى رفيع توصيف نمىنمود .\r\nاحتمال سوّم ) : اينكه اينها از افرادى باشند كه تعداد اعمال حسنه و سيئه آنها با هم برابر است و لذا نه لياقت بهشت را دارند و نه جهنم شايستگى آنها را دارد ، ولى اين احتمال نيز مردود است ، زيرا چنانچه گفتيم از سياق استفاده مىشود كه اينها افرادى با منزلتى رفيع هستند ، بطوريكه سلام آنها به اهل بهشت باعث ايمنى آنان مىشود و به فرمان آنها وارد بهشت مىگردند و نيز اين اصحاب اعراف از اهل سستى در دين و اهل فترت نيز نمىباشند .\r\nبلكه آنچه محرز است و از آيات استفاده مىشود اين است كه اينها افرادى داراى فضل و شرف و داراى ايمان و كمالات هستند و اغلب از مردان مىباشند و اگر فرض شود كه زنانى نيز در بينشان باشند از باب تغليب ( غلبه دادن ) لفظ رجال شامل آنان نيز مىگردد ، لذا آنها داراى منزلت و مقامى هستند كه از آنجا بر جميع مردم اشراف دارند و هر انسانى را از سيماى مخصوص او مىشناسند و به خصوصيّات نفسانى آنان احاطه دارند و تفاصيل اعمال آنها را مىدانند و اين وجه مشخصهء بيانگر منزلت رفيع آنانست و نيز ايشان داراى آنچنان مرتبهء عالى هستند كه به اهل بهشت سلام مىدهند و اين سلام باعث امنيّت آنان مىشود و نيز در تكلم به حق مجازند و مىتوانند شهادت دهند و شفاعت كنند ، امر نموده و حكم نمايند و دعايشان مستجاب است و اهل آتش را سركوب مىنمايند و بعضى مىگويند : ايشان انبياء يا شهداء و يا علماء و فقهاء و يا حكما و عارفان به حقّند كه مقامشان فوق دو گروه بهشتى و دوزخى است و مسلّط بر آنان هستند و اين قول معتبرترين اقوال در مورد رجال اعراف مىباشد .\r\nبه هر صورت اين رجال ، انسانهاى بهشتى را قبل از ورود به بهشت ندا مىكنند و به آنها سلام مىنمايند و اين سلام باعث ايمنى آنها از هر مكروهى مىشود و دو جمله  ( لَمْ يَدْخُلُوها وَ هُمْ يَطْمَعُونَ )  هر دو ( حال ) براى اصحاب جنّت مىباشند ، يعنى اهل بهشت\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nقبول از دخول در بهشت و در حالى كه اشتياق دارند كه هر چه زودتر به بهشت وارد شوند مورد خطاب رجال اعراف قرار مىگيرند ، و اين قول كه آنها را وصف رجال اعراف بدانيم سخن بسيار بعيد و سخيفى است .\r\n( 47 )  ( وَ إِذا صُرِفَتْ أَبْصارُهُمْ تِلْقاءَ أَصْحابِ النَّارِ قالُوا رَبَّنا لا تَجْعَلْنا مَعَ الْقَوْمِ الظَّالِمِينَ )  : ( و هنگامى كه چشمانشان به اهل جهنم مىافتد ، مىگويند : پروردگارا ما را همنشين گروه ستمكاران قرار مده ) ، هنگامى كه اصحاب اعراف يا اصحاب جنّت ( كه اين وجه صحيحتر مىباشد ) ، نگاهشان متوّجه اهل جهنم مىشود به خدا پناه مىبرند از اينكه با آنان محشور شده و در آتش واقع شوند و اينكه فرمود :  ( صُرِفَتْ أَبْصارُهُمْ )  به جهت آنست كه انسان بطور عادى تمايلى به نگاه كردن به چيزهايى كه باعث ناراحتى او مىشود ندارد و ليكن گاهى بدون اختيار نظر انسان به چنين مناظرى مىافتد و اصحاب جنّت هم به خودى خود ميلى به ديدن عذاب دوزخيان ندارند ، امّا زمانيكه چشمهايشان به طرف آنان برگردانيده مىشود ، و نگاهشان به آنها مىافتد نگران شده و به خدا پناه مىبرند و قرينهء اينكه مراد در اينجا اصحاب جنّت هستند نه رجال اعراف ، آنست كه در آيه بعدى كه مطلب مربوط به رجال اعراف است با اسم ظاهر به ايشان تصريح مىكند .\r\n( 48 )  ( وَ نادى أَصْحابُ الْأَعْرافِ رِجالًا يَعْرِفُونَهُمْ بِسِيماهُمْ قالُوا ما أَغْنى عَنْكُمْ جَمْعُكُمْ وَ ما كُنْتُمْ تَسْتَكْبِرُونَ )  : ( اصحاب اعراف مردمى را كه از سيمايشان مىشناسند بانگ مىزنند كه كفايت نكرد از شما جمعيّت شما و آنچه سركشى مىكرديد ) ، اين آيه دلالت مىكند كه اصحاب اعراف دوزخيان را از چهره‌شان مىشناسند و نيز خصوصيّات و اعمال آنها را از قيافهء آنها تشخيص مىدهند و لذا با ديدن چهره‌هاشان آنها را شماتت مىكنند به اينكه شما كه در دنيا از قبول حق تكبّر مىورزيديد و به جهت شيفتگى و غرورتان حق را ذليل و خوار مىپنداشتيد نه كثرت شما و نه استكبارتان از حق ، هيچكدام نفعى به حال شما نداشت .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n( 49 )  ( أَ هؤُلاءِ الَّذِينَ أَقْسَمْتُمْ لا يَنالُهُمُ اللَّهُ بِرَحْمَةٍ ادْخُلُوا الْجَنَّةَ لا خَوْفٌ عَلَيْكُمْ وَ لا أَنْتُمْ تَحْزَنُونَ )  : ( آيا همين‌ها بودند كه شما قسم مىخورديد كه رحمتى از خدا به آنان نمىرسد ؟ اكنون شما تحقيرشدگان به بهشت وارد شويد كه نه بيمى خواهيد داشت و نه هرگز اندوهگين مىشويد ) ، ( هؤلاء ) اسم اشاره است به اصحاب جنّت و استفهام اين جمله استفهام تقريرى مىباشد و معنا چنين مىشود كه اينها يعنى بهشتيان همان كسانى هستند كه شما اهل دوزخ دربارهء آنها بطور قطع و يقين مىگفتيد كه از راهى كه اينها براى بندگى خدا اتخّاذ كرده‌اند خيرى به ايشان نمىرسد و خير ديدن همان رسيدن به رحمت خداست .\r\nو آنگاه اصحاب اعراف به بهشتيان امر مىكنند كه ايشان داخل بهشت شوند كه از اين پس نه بيمى خواهند داشت و نه اندوهى و برخى اين امر را از جانب پروردگار مىدانند ، ليكن چنين تقديرى با سياق سازگار نيست ، چون قرينه‌اى بر محذوف وجود ندارد .\r\n( 50 )  ( وَ نادى أَصْحابُ النَّارِ أَصْحابَ الْجَنَّةِ أَنْ أَفِيضُوا عَلَيْنا مِنَ الْماءِ أَوْ مِمَّا رَزَقَكُمُ اللَّهُ قالُوا إِنَّ اللَّهَ حَرَّمَهُما عَلَى الْكافِرِينَ )  : ( و اهل آتش ، اهل بهشت را ندا مىدهند كه از آن آب يا از آن چيزهايى كه خدا روزيتان كرد بر ما بريزيد ، امّا بهشتيان مىگويند : بدرستى خدا اينها را بر كافران حرام كرده است ) ، ( افاضه ) يعنى لبريز شدن و ريختن آب و اهل دوزخ از اهل بهشت انتظار آب و همهء انواع نعمتهايى را كه خداوند به آنها بخشيده دارند و مسلّما مهمترين حاجت آنها آب است تا آتش دوزخ را بوسيلهء آن مهار كنند ، به هر حال از آيه شريفه استفاده مىشود كه مكان اهل بهشت بالاتر و بلندتر از مكان دوزخيان است كه بايد از آن مكان بلند ، آب و ساير نعمات را بر سر دوزخيان بريزند ، لكن بهشتيان در جواب مىگويند : خداوند اين نعمتها را بر كافران حرام نموده و در آيه بعدى كافران را توصيف مىكند .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n( 51 )  ( الَّذِينَ اتَّخَذُوا دِينَهُمْ لَهْواً وَ لَعِباً وَ غَرَّتْهُمُ الْحَياةُ الدُّنْيا فَالْيَوْمَ نَنْساهُمْ كَما نَسُوا لِقاءَ يَوْمِهِمْ هذا وَ ما كانُوا بِآياتِنا يَجْحَدُونَ )  : ( كسانى كه دين خود را سرگرمى و بازيچه گرفتند و زندگى دنيا آنها را فريفت ، امروز ايشان را به فراموشى مىسپاريم ، همچنانكه آنها در دنيا ديدار امروزشان را فراموش كرده بودند و آيات ما را انكار مىنمودند ) ، ( لهو ) يعنى چيزى كه انسان را از كار مهّم و ضروريش باز دارد ، ( لعب ) به معناى كاريست كه از روى خيال انجام شود و هدف و نتيجه‌اش خيالى و دور از حقيقت باشد و ( غرور ) يعنى اظهار خيرخواهى براى كسى كه در دل بناى فريب و خدعه او را داشته باشند و ( نسيان ) يعنى فراموشى و در معنى ، مقابل ( ذكر ) است و استعارتا در معناى ترك چيزى و بىاعتنايى نسبت به آن نيز به كار مىرود ، همچنانكه در اين آيه به همين معنا استعمال شده و ( جحد ) به معناى نفى و انكار است .\r\nاين آيه حال كفّار را توضيح مىدهد ، پس كفر عبارتست از اينكه انسان دين را وسيله سرگرمى و بازيچه قرار داده و مغرور حيات دنيا شود و روز لقاى پروردگار را فراموش كند و آيات الهى را انكار نمايد .\r\nو اين آيه مىرساند كه انسان در هيچ حالى از احوال ، از دين بىنياز نيست ، چون دين راهى است كه انسان در زندگى مىپيمايد و مطابق فطرت اوست ، پس اگر آدمى از آن اعراض نمايد و به لهو و لعب سرگرم شود در حقيقت دين خود را بازيچه گرفته و زندگى مادّى او را فريفته است و آنگاه مىفرمايد : اين كافران چون در دنيا لقاى پروردگار و روز قيامت را فراموش كرده بودند و آيات ما را انكار مىكردند ما نيز در قيامت آنها را به حال خود رها مىكنيم و التفاتى به احوالشان نمىنمائيم .\r\n( 52 )  ( وَ لَقَدْ جِئْناهُمْ بِكِتابٍ فَصَّلْناهُ عَلى عِلْمٍ هُدىً وَ رَحْمَةً لِقَوْمٍ يُؤْمِنُونَ )  : ( و به تحقيق كتابى به سوى آنان بياوريم كه آن را بر اساس علم شرح داده‌ايم و براى آنان كه ايمان مىآورند مايهء هدايت و رحمت مىباشد ) ، اين آيه دلالت بر حقانيّت كتاب مبين\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nالهى است و چگونه بر حقّ نباشد و حال آنكه خداوند آن را بر اساس علم بىمنتهاى خود شرح و تفصيل داده و نزول آن بر مبناى دانش پروردگار مىباشد و او به مطالب آن احاطه و شمول دارد و اين كتاب راهنماى جميع مردم و براى خصوص مؤمنان رحمت است .\r\nو در واقع با اين كلام به ابتداى بحث يعنى آيه 37 رجوع نموده و مجموع معنا چنين مىشود كه چه كسى ستمكارتر از اينهاست كه ما حجّت را بر آنها تمام كرديم و اقامه بيان و برهان نموديم و كتابى بر ايشان نازل كرديم كه حاوى هدايت و مايهء رحمت بود ، امّا اينها مع ذلك دين را بازيچه گرفته و آيات ما را تكذيب كردند .\r\n( 53 )  ( هَلْ يَنْظُرُونَ إِلَّا تَأْوِيلَهُ يَوْمَ يَأْتِي تَأْوِيلُهُ يَقُولُ الَّذِينَ نَسُوهُ مِنْ قَبْلُ قَدْ جاءَتْ رُسُلُ رَبِّنا بِالْحَقِّ فَهَلْ لَنا مِنْ شُفَعاءَ فَيَشْفَعُوا لَنا أَوْ نُرَدُّ فَنَعْمَلَ غَيْرَ الَّذِي كُنَّا نَعْمَلُ قَدْ خَسِرُوا أَنْفُسَهُمْ وَ ضَلَّ عَنْهُمْ ما كانُوا يَفْتَرُونَ )  : ( آيا جز تأويل آيات آن ، انتظار ديگرى دارند ، روزى كه تأويل آن بيايد كسانى كه قبلا آن را فراموش كردند ، گويند : به تحقيق پيامبران پروردگار ما به حق آمده بودند ، پس آيا براى ما شفيعانى خواهند بود كه شفاعت ما را بكنند ، و يا ممكن است كه برگرديم و اعمالى غير از آنچه مىكرديم ، انجام دهيم ؟ آنها به نفس خويش ضرر زدند و از آن معبودهاى دروغين كه به افترا آنها را مىخواندند اثرى نديدند ) ، در عرف قرآن تأويل به معناى حقيقتى است كه حكم يا خبر و يا امر ظاهر ديگرى بر آن اعتماد داشته باشد ، همان اعتمادى كه ظاهر بر باطن و مثال بر ممثّل دارد .\r\nبنابر اين معنا چنين مىشود كه آيا اينان كه به خدا افترا و دروغ مىبندند و آيات او را تكذيب مىكنند ، با وجود آنكه قرآن حجّت را بر آنها تمام كرده ، انتظار اين را دارند كه خداوند همان حقيقتى را كه باعث نزول بيانات قرآن و احكام آن و بيم و اميد در آن شده و در روز قيامت ظاهر خواهد شد ، برايشان ظاهر و نمايان كند ؟ و اگر چنين نبود\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nهرگز از پيروى و عمل به دستورات آن سرپيچى نمىكردند و ليكن در روز قيامت كه حقيقت امر ظاهر شود آنوقت سرپيچان از قرآن و دستورات آن به حقيقت ارسال رسل و شرايع آنان اعتراف خواهند كرد و وقتى ببينند كه دستشان خالى است و به واسطهء فساد اعمالشان هلاك خواهند شد ، آنوقت به ناچار آرزوى يكى از اين دو امر را مىكنند و مىگويند : آيا واسطه و شفيعى هست تا ما را از عذاب فراگير نجات دهد و يا امكان اين هست كه به دنيا باز گرديم و اين بار به جاى اعمال فاسد گذشته ، عمل صالح انجام دهيم ، امّا به تعبير قرآن اين تنها ، كلمه‌اى است كه اينها به زبان مىآورند و اگر بازگردند دوباره مرتكب همان اعمال پليد مىشوند ،  ( كَلَّا إِنَّها كَلِمَةٌ هُوَ قائِلُها )  « 1 » .\r\nامّا خداوند مىفرمايد : امكان هيچكدام از اين دو مورد وجود ندارد ، چون اينها به نفس خود ضرر رسانيده‌اند و سرمايه از كف داده‌اند و همچنين آن معبودهاى خيالى و شركائى كه به خدا افترا مىزدند ، امروز مىبينند كه خبرى از آنها نيست تا برايشان شفاعت كنند ، و اين اعتقادات باطل ، تنها باعث شد كه اينها در دنيا از راه صلاح و مسير سعادت و فلاح باز بمانند .\r\n\r\n[ آيهء ( 64 - 54 ) معناى عرش و توضيح خلق و امر و بيان عموميّت تدبير الهى ، بيان ماجراى نوح عليه السّلام 
  ]\r\n( 54 )  ( إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُغْشِي اللَّيْلَ النَّهارَ يَطْلُبُهُ حَثِيثاً وَ الشَّمْسَ وَ الْقَمَرَ وَ النُّجُومَ مُسَخَّراتٍ بِأَمْرِهِ أَلا لَهُ الْخَلْقُ وَ الْأَمْرُ تَبارَكَ اللَّهُ رَبُّ الْعالَمِينَ )  : ( بدرستى كه پروردگار شما خدايى است كه آسمانها و زمين را در شش روز بيافريد و آنگاه بر عرش برآمد ، شب را با روز مىپوشاند ، در حالى كه روز شتابان در جستجوى شب است و خورشيد و ماه و ستارگان مسخّر فرمان اويند ، بدانيد كه ايجاد و تدبير از آن اوست ، پر بركت است پروردگار جهانيان ) ، اينكه مىفرمايد : پروردگار شما كسى است كه آسمانها و زمين را در شش روز\r\n\r\n\r\n","description":"","footnote":"\r\n( 1 ) - سوره مؤمنون ، آيه 100 .\r\n","page_name":" 40 ","page_number":40},
  {"content":"\r\n\r\nبيافريد « 1 » ، مراد از روز قطعه‌اى از زمان و به عبارتى مراد دوران مشخص و معيّن مىباشد ، پس شكل‌گيرى و ايجاد آسمانها و زمين در طى مراحل متغايرى به اتمام رسيده ، مانند مرحلهء گداخته شدن و مرحله تشكل و انعقاد و غير اينها . . . ، كه توضيح كامل آن در سوره ( حم سجده ) خواهد آمد ، انشاء اللّه .\r\nو ( استواء ) به معناى تسلط و استقرار بر چيزى است و ( عرش ) به معناى تختى سقف دار مىباشد كه پادشاه بر آن مىنشيند ، امّا عرش خدا چيزى است كه بشر تنها نام آن را مىشناسد و از درك حقيقت آن عاجز است و بعضى گفته‌اند عرش خدا همان ملك اعلاء و كرسى او فلك كواكب است ، ليكن بايد دانست كه مثلا در يك جامعه مترقّى اعمال جزئى تنوع فراوانى دارند و هر قسمت و دائره‌اى از اين جزئيات داراى مدير و سرپرستى است كه او داراى منصب و كرسى خاص مىباشد و براى هر مجموعه‌اى يك مدير كلّ وجود دارد كه منصب و كرسى او فوق ساير مناصب است و اين امر ادامه دارد تا زمام امور به يك شخص واحد مثل پادشاه يا رئيس جمهور مىرسد كه در بحث ما صاحب عرش ناميده مىشود .\r\nو اثر اين وحدت در عين كثرت ، اين است كه امور تحت نظم واحد اداره مىشوند و اين نظام اعتبارى و قرار دادى در اصل از نظام تكوين اخذ شده است ، چون در عالم وجود حوادث جزئى به علل جزئيه مربوط به خودشان منتهى مىگردند و آنها نيز به نوبهء خود به اسباب ديگرى منتهى مىشوند تا سرانجام همه به ذات مقدس پروردگار مىرسند كه او محيط بر همه چيز است و بر ملك خود استيلاى كامل دارد و او قائم به ذات خود و قيّوم براى كلّ ما سوى اللّه و عالم هستى مىباشد ، لذا ( عرش ) در واقع مرحله‌اى از مراحل عالم وجود است كه زمام جميع حوادث و اسمايى كه علّت وجود آن حوادثند و\r\n\r\n\r\n","description":"","footnote":"\r\n( 1 ) - بزرگان گفته‌اند در شش مرحله از قدرت يا شش مرتبه از علم كه عبارتست از علم ، شاء ، اراد ، قدّر ، قضى ، امضاء .\r\n","page_name":" 41 ","page_number":41},
  {"content":"\r\n\r\nترتيب و رديف كردن سلسلهء اسباب و علل منتهى به آن مرحله مىباشند .\r\nلذا عبارت  ( ثُمَّ اسْتَوى عَلَى الْعَرْشِ )  كنايه از استيلاء و تسلّط خداوند بر ملك خود و قيام او به تدبير امور آن مىباشد ، بطوريكه هيچ موجود كوچك يا بزرگى از دائره تدبير او ساقط نمىشود و تحت نظامى دقيق همهء آنها را سازمان مىدهد و هر موجودى را به كمال مطلوبش مىرساند ، در سورهء يونس ، آيه ( 3 ) پس از ذكر استواء ، مسأله تدبير را ذكر مىكند و مىفرمايد :  ( يُدَبِّرُ الْأَمْرَ )  ، در ادامه اين آيه اجمال قبل را تفصيل داده و مىفرمايد : شب را با روز مىپوشاند و روز به سرعت در طلب شب است تا آن را بپوشاند و اين جمله اشعار دارد كه اصل ، ظلمت است و نور روز چيزى است عارضى كه از درخشندگى خورشيد پيدا مىشود ، پس روز هميشه عارض بر شب و همان ظلمت مخروطى شكل مىشود كه دائما نصف كمتر كرهء زمين را پوشانيده است و چون دائما نور خورشيد در سطح زمين در حال حركت است قهرا آن ظلمت مخروطى شكل نيز در حركت و گويا دائم در تعقيب روز مىباشد .\r\nو آنگاه مىفرمايد : خورشيد و ماه و ستارگان همه مخلوقات اويند و همه آنها مسخّر امر او بر طبق مشيّت او جريان دارند و اينها همه تفسيرى براى جمله  ( ثُمَّ اسْتَوى عَلَى الْعَرْشِ )  مىباشد .\r\nدر ادامه مىفرمايد :  ( أَلا لَهُ الْخَلْقُ وَ الْأَمْرُ )  ( خلق ) به معناى سنجش و اندازه‌گيرى چيزى است ، براى آنكه چيز ديگرى از آن بسازند ، اگر چه در عرف دين در معناى ابداع و ايجاد بدون الگو استعمال مىشود و ( امر ) به معناى شأن و نيز به معناى دستور دادن و واداشتن مأمور به انجام امر مورد نظر بوده و نيز به معناى نتيجهء امر و آن نظامى است كه در جميع كارهاى مأمور و مظاهر حيات او موجود است .\r\nلذا امر هر چيزى همان شأنى است كه وجود آن را اصلاح و حركات و سكنات او را تنظيم مىكند و اينكه امر انسان بدست ربّ اوست ، يعنى او مدبّر مسير حيات انسان مىباشد و خدا ايجاد كنندهء همه چيز و مالك و مدبّر همهء مخلوقات خويش است و\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nخداوند امر خود را در آيه  ( إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ )  « 1 » ، توضيح مىدهد كه امرى را كه او از ذات و صفات و آثار و افعال هر چيزى مالك است همان كلمهء ( كن ) وجودى است كه آن را بر هر چيز كه اراده كند موجود مىشود ، يعنى با گفتن كلمهء ( كن ) حصّه‌اى از وجود را بر آن افاضه مىنمايد ، پس امر همان ايجاد است چه به ذات شيىء تعلق بگيرد و چه به صفات و افعال و آثار آن ، لذا همانطور كه امر ذات موجود بدست خداست ، امر نظام وجوديشان نيز به دست اوست و فرق امر با خلق آنست كه امر تدريج بردار نيست ، و ليكن خلقت قابل تقدير و تدريج است ،  ( وَ ما أَمْرُنا إِلَّا واحِدَةٌ كَلَمْحٍ بِالْبَصَرِ )  « 2 » ، ( فرمان ما جز يكى نيست ، آن هم مانند چشم بر هم زدن ) ، و در آخر مىفرمايد :  ( تَبارَكَ اللَّهُ رَبُّ الْعالَمِينَ ) *  يعنى پروردگار عالميان داراى بركاتى است كه آن را بر مربوبهاى خود در تمام عالم نازل مىفرمايد ، پس اوست پروردگار آنها .\r\n( 55 )  ( ادْعُوا رَبَّكُمْ تَضَرُّعاً وَ خُفْيَةً إِنَّهُ لا يُحِبُّ الْمُعْتَدِينَ )  : ( پروردگار را به زارى و در نهان بخوانيد ، بدرستى كه او تجاوزكاران را دوست ندارد ) ، ( تضرع ) از ريشه ( ضراعة ) ، به معناى اظهار ضعف و ذلّت مىباشد و ( خفيه ) به معناى پنهانى و پوشيده داشتن است و چون شخص متزلزل هميشه در اثر ذلّت و خوارى در صدد پنهان ساختن خويش است ، لذا اين دو قيد با هم براى دعا به درگاه خدا ذكر شده‌اند ، ذكر اين آيه و آيه بعدى پس از آيه  ( إِنَّ رَبَّكُمُ اللَّهُ الَّذِي . . . )  كه ربوبيّت خدا را از طريق توحيد خالقيّت او اثبات مىكرد به منزله نتيجه‌گيرى از آن است ، يعنى مىفرمايد : حال كه خدا در مسأله خلقت و تدبير لا شريك است ، پس بر هر بنده‌اى لازم است كه فقط او را بخواند و براى او بندگى كند و دستور داد تا اين عبادت را با تضرّع و زارى انجام دهند ، آن هم به نحو پوشيده و پنهان ، نه با صداى بلند و علنى ، تا منافى با ادب عبوديّت و روش بندگى نباشد .\r\n\r\n\r\n","description":"","footnote":"\r\n( 1 ) - سوره يس ، آيه 82 .\r\n( 2 ) - سوره قمر ، آيه 50 .\r\n","page_name":" 43 ","page_number":43},
  {"content":"\r\n\r\n( 56 )  ( وَ لا تُفْسِدُوا فِي الْأَرْضِ بَعْدَ إِصْلاحِها وَ ادْعُوهُ خَوْفاً وَ طَمَعاً إِنَّ رَحْمَتَ اللَّهِ قَرِيبٌ مِنَ الْمُحْسِنِينَ )  : ( و در زمين پس از اصلاح آن در صدد افساد برنياييد و او را از روى بيم و اميد بخوانيد ، همانا رحمت خدا به نيكوكاران نزديك است ) ، در اين آيه وظيفهء بندگان در رابطه با يكديگر و نيز در رابطه با خداوند بيان مىشود ، ابتدا دستور مىدهد به اصلاح امور مردم و ريشه‌كن نمودن ظلم از بين آنان و نيز ملتزم بودن به تقوى ، چون حقيقت دين در رابطه با حقوق مردم چيزى جز اصلاح شئون زندگى و رفع مظالم از بين آنان نيست .\r\nو در مرحلهء دوم امر مىكند كه عبادت مردم براى خدا بگونه‌اى باشد كه خوف و رجاء با هم آميخته باشد ، يعنى از يك طرف از عذاب الهى بترسند و از طرف ديگر به احسان و رحمت او اميدوار باشند ، نه مانند بت پرستان كه معبودهاى خود را فقط از روى خوف يا فقط از روى طمع پرستش مىكنند و بايد دانست كه خداوند رب الارباب است و عبادت فقط شايستهء اوست ، امّا عبادت اگر فقط از روى خوف از عذاب باشد ، انسان را دچار نوميدى ساخته و به ترك عبادت منجر مىشود ، همچنين عبادت اگر فقط از روى طمع به كسب ثواب و پاداش باشد ، انسان را به وقاحت و بيرون شدن از روش عبوديّت وا مىدارد ، لذا خداوند فرمود : خدا را با خوف و طمع بخوانيد تا هر يك از آنها مفاسد ديگرى را اصلاح كند و به حدّ اعتدال برسند و اين نوع از عبادت روش عدل و عارى از فساد مىباشد .\r\nو در آخر مىفرمايد ( رحمت خدا به نيكوكاران نزديك است ) ، پس خداوند اعتدال در عبادت و دورى از فساد را « احسان » خوانده و كسانى كه مطيع اين دستورات باشند و دعوت خدا را اجابت نمايند نيكوكارانند و لذا رحمت خدا به آنان نزديك است .\r\n( 57 )  ( وَ هُوَ الَّذِي يُرْسِلُ الرِّياحَ بُشْراً بَيْنَ يَدَيْ رَحْمَتِهِ حَتَّى إِذا أَقَلَّتْ سَحاباً ثِقالًا سُقْناهُ لِبَلَدٍ مَيِّتٍ فَأَنْزَلْنا بِهِ الْماءَ فَأَخْرَجْنا بِهِ مِنْ كُلِّ الثَّمَراتِ كَذلِكَ نُخْرِجُ الْمَوْتى لَعَلَّكُمْ \r\n\r\n","description":"","footnote":"","page_name":" 44 ","page_number":44},
  {"content":"\r\n\r\n تَذَكَّرُونَ )  : ( و اوست كه در پيشاپيش رحمت خود ( باران ) بادها را مژده دهنده مىفرستد تا آنگاه كه ابرى سنگين بردارد و آن را به سوى سرزمينى مرده برانيم و بوسيله آن آبى فرو باريم و با آن آب باران همه گونه ميوه‌ها را از زمين بيرون آوريم ، همچنين مردگان را از قبر برمىانگيزانيم ، شايد شما متذكّر شويد )\r\nاين آيه ربوبيت خداوند را از جهت عود و بازگشت خلائق بيان مىكند ، همچنانكه در آيه ( 54 ) آن را از جهت آغاز آفرينش بيان نمود .\r\n( بشر ) جمع ( بشير ) مىباشد كه به معناى بشارت دهنده است و منظور از ( رحمت ) در اينجا باران الهى و  ( بَيْنَ يَدَيْ رَحْمَتِهِ )  يعنى قبل از نزول باران و ( اقلال ) به معناى حمل كردن و ( سحاب ) به معناى ابر است و سنگين بودن ابر به جهت بارانى است كه حمل مىكند و مراد از ( بلد ميت ) زمين خشك و بدون زراعت است ، در اين آيه شريفه براى مسأله معاد و زنده كردن اموات به زنده كردن زمين بوسيلهء باران احتجاج مىكند و مىفرمايد : احياء اموات هم مانند احياء زمين است ، زيرا انسان مرده از اصل معدوم نشده تا زنده كردنش امرى محال و مستلزم اعاده معدوم باشد ، بلكه روح او زنده و محفوظ است و تنها اجزاى بدن است كه آن هم از هم پاشيده مىشود نه آنكه معدوم گردد .\r\nهمچنانكه اجزاى گياهان در فصل پاييز و زمستان پوسيده و متلاشى مىشوند ، امّا روح نباتى در آنها باقى مانده و در فصل بهار دوباره زندگى را از سر مىگيرند ، لذا مسأله معاد هيچ فرقى با احياء گياهان ندارد ، جز اينكه بعث بشر در قيامت بعث كلّى ، لكن بعث نباتات بعث جزئى است كه در هر سال تكرار مىشود « 1 » .\r\n( 58 )  ( وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ وَ الَّذِي خَبُثَ لا يَخْرُجُ إِلَّا نَكِداً كَذلِكَ \r\n\r\n\r\n","description":"","footnote":"\r\n( 1 ) - به همين جهت براى بشر به صورت امرى عادى جلوه مىكند ، در حالى كه خود امرى عظيم و از معجزات خلقت محسوب مىشود ، ( گفتار مترجم ) .\r\n","page_name":" 45 ","page_number":45},
  {"content":"\r\n\r\n نُصَرِّفُ الْآياتِ لِقَوْمٍ يَشْكُرُونَ )  : ( و سرزمين پاكيزه روئيدنيش به اذن پروردگارش بيرون مىآيد و آن زمينى كه ناپاك است جز اندكى ناچيز بيرون نمىآورد ، اينچنين آيات را براى گروهى كه سپاسگزارند مىگردانيم ) ، ( نكد ) يعنى كم و اندك و اين آيه گذشته از معناى ظاهرى كه دارد و مىفرمايد : ( زمين پاك و ناپاك هر دو از آب باران سيراب مىشوند ، امّا آنكه پاك است گياهان مختلف از آن مىرويد ، ولى آنكه ناپاك است جز اندكى روئيدنى ندارد ) ، معناى عميقتر و وسيعترى دارد و مىرساند كه اعمال حسنه و آثار ارزنده از گوهر پاك سرچشمه مىگيرد و به عكس اعمال پليد و آثار بى ارزش از خبث طينت ناشى مىشوند و معناى آيه اين است كه مردم اگر چه در قبول فيض پروردگار مختلفند ، و ليكن اين اختلاف از ناحيهء خود آنهاست و گر نه رحمت الهى عام و مطلق است و خداوند اينچنين آيات خود را بصورتهاى گوناگون عرضه مىدارد ، براى گروهى كه شكرگزار باشند و كفّران ننمايند .\r\n( 59 )  ( لَقَدْ أَرْسَلْنا نُوحاً إِلى قَوْمِهِ فَقالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ إِنِّي أَخافُ عَلَيْكُمْ عَذابَ يَوْمٍ عَظِيمٍ )  : ( به تحقيق ما نوح را به سوى قومش فرستاديم ، پس به آنان گفت : اى قوم من ، خدا را بپرستيد كه جز او خدايى براى شما نيست ، كه من از عذاب روزى بزرگ بر شما بيمناكم ) ، قوم نوح مشرك و منكر نبوّت بودند و آن جناب در دعوت ايشان فرمود : اى قوم من و آنها را به نفس خويش اضافه نمود تا بهتر دعوت و نصيحت او را بپذيرند و آنگاه ايشان را به عبادت خداى يگانه دعوت كرده و هر شريكى را از ساحت پروردگار نفى فرمود و آنگاه در مقام انذار و بيم دادن آنها فرمود : من از عذاب روز قيامت بر شما بيمناكم و به اين صورت در يك عبارت آنها را هم به توحيد و هم به معاد دلالت و دعوت نمود .\r\n( 60 )  ( قالَ الْمَلَأُ مِنْ قَوْمِهِ إِنَّا لَنَراكَ فِي ضَلالٍ مُبِينٍ )  : ( بزرگان قومش گفتند : ما تو را در گمراهى آشكار مىبينيم ) ، ( ملاء ) يعنى اشراف و بزرگان قوم كه ديده‌ها را از هيبت و\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nچشمها را از جمال و زينتشان پر مىكنند و اينكه با تأكيد شديد نسبت ضلالت به نوح عليه السّلام داده‌اند به جهت آنست كه اين طبقه هرگز توقّع نداشتند كه كسى پيدا شود و با معبودها و بت‌هاى آنها معارضه نمايد و ايشان را انذار كند .\r\n( 61 )  ( قالَ يا قَوْمِ لَيْسَ بِي ضَلالَةٌ وَ لكِنِّي رَسُولٌ مِنْ رَبِّ الْعالَمِينَ )  : ( گفت : اى قوم من ، گمراهى در من نيست ، بلكه من فرستاده‌اى از جانب پروردگار جهانيان هستم ) ، نوح عليه السّلام در جواب ايشان گمراهى را از خود نفى نموده و مىفرمايد : من رسولى از جانب پروردگار عالم هستم و اينكه خدا را به وصف ربوبيّت ستوده به جهت آنست كه نزاع بر سر ربوبيّت بوده و آنان به غير از خدا براى هر شأنى از شئون عالم مثل آسمان و خشكى و دريا ارباب ديگرى قائل بوده‌اند و اين سخنان را بدون هيچ تأكيدى بيان نموده تا بفهماند كه مطلب گمراه نبودن و پيامبر بودنش آنقدر واضح و آشكار است كه نيازى به تأكيد و قسم ندارد .\r\n( 62 )  ( أُبَلِّغُكُمْ رِسالاتِ رَبِّي وَ أَنْصَحُ لَكُمْ وَ أَعْلَمُ مِنَ اللَّهِ ما لا تَعْلَمُونَ )  : ( كه پيامهاى پروردگارم را به شما مىرسانم و شما را اندرز مىدهم و از خدا چيزهايى را مىدانم كه شما نمىدانيد ) ، در اين آيه اوصاف خود را برمىشمارد ، نخست مىفرمايد : من چون رسول پروردگار هستم به مقتضاى رسالاتم پيامهائى را به شما مىرسانم و رسالات را به صيغه جمع آورد تا بفهماند كه تنها پيغام او راجع به توحيد و معاد نيست ، بلكه احكام و شرايعى با خود آورده ، چون نوح از پيامبران اولو العزم و صاحب شريعت مىباشد ، ثانيا مىفرمايد ، من خيرخواه شما هستم و شما را نصيحت مىكنم و وعده و وعيد مىدهم تا تنها خدا را بپرستيد و در مرتبه سوّم مىفرمايد : من چيزهايى از خدا مىدانم كه شما نمىدانيد ، مانند معارفى دربارهء وقايع قيامت و آغاز خلقت و انجام آن و غير اينها و اين علم از جانب خداست .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n( 63 )  ( أَ وَ عَجِبْتُمْ أَنْ جاءَكُمْ ذِكْرٌ مِنْ رَبِّكُمْ عَلى رَجُلٍ مِنْكُمْ لِيُنْذِرَكُمْ وَ لِتَتَّقُوا وَ لَعَلَّكُمْ تُرْحَمُونَ )  : ( آيا در شگفتيد از اينكه بر مردى از خودتان از ناحيهء پروردگارتان تذكرى آمده باشد تا شما را بيم دهد و تا اينكه شما پرهيزگار شده و شايد مورد رحمت واقع شويد ) ، اين جمله استفهام انكارى است كه مىفهماند ، تعجّب آنها از ادّعاى رسالت و دعوت پيامبرشان امرى بى جا و بىمورد بوده است ، مقصود از ( ذكر ) همان معارف حقّه است كه بشر را به ياد خدا مىآورد و سه عبارت بعدى  ( لِيُنْذِرَكُمْ وَ لِتَتَّقُوا وَ لَعَلَّكُمْ تُرْحَمُونَ )  متعلّق به جمله ( جاءكم ) مىباشد و معناى آن اين است كه اين ذكر براى اين به جانب شما فرستاده شده تا رسول ، شما را بيم دهد و شما نيز از خدا بترسيد و در نتيجه مشمول رحمت الهى واقع شويد ، چون تنها تقوا و ترس آدمى را نجات نمىدهد ، بلكه بايد رحمت الهى هم دستگير انسان شود و اين كلام نوح عليه السّلام مشتمل است بر اجمالى از معارف عالى الهى .\r\n( 64 )  ( فَكَذَّبُوهُ فَأَنْجَيْناهُ وَ الَّذِينَ مَعَهُ فِي الْفُلْكِ وَ أَغْرَقْنَا الَّذِينَ كَذَّبُوا بِآياتِنا إِنَّهُمْ كانُوا قَوْماً عَمِينَ )  : ( پس او را تكذيب كردند و امّا او و كسانى را كه در كشتى با او بودند نجات داديم و كسانى را كه آيات ما را تكذيب كرده بودند غرق ساختيم ، براستى آنان گروهى كور دل بودند ) ، ( فلك ) به معناى كشتى است و ( عمين ) يعنى كسانى كه ديدهء بصيرت نداشته و چشمشان از ديدن حق كور است و اين قوم كوردل حضرت نوح را تكذيب كردند و لذا خداوند نوح و پيروانش را نجات داد ، امّا قوم گمراهش را غرق نمود .\r\n\r\n[ آيهء ( 72 - 65 ) بيان ماجراى هود عليه السّلام 
  ]\r\n( 65 )  ( وَ إِلى عادٍ أَخاهُمْ هُوداً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ أَ فَلا تَتَّقُونَ )  : ( به سوى قوم عاد برادرشان هود را فرستاديم ، گفت : اى قوم من ، خدا را بپرستيد كه براى شما غير او خدايى نيست ، آيا پرهيزكارى نمىكنيد ؟ ) ، ( اخ ) به معناى برادر است و ليكن بطور استعاره به هر كس كه با قومى يا شهرى يا صنعتى و يا سجيّه‌اى نسبت داشته باشد نيز برادر آن قوم يا شهر اطلاق مىكنند و در اينجا نيز به همين معناست و سخنانى كه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nهود عليه السّلام به قومش مىگويد ، عينا مانند سخنان نوح است كه مردم را به توحيد و نفى شرك دعوت مىكند و مىفرمايد : چرا به مقتضاى فطرتتان به وجود خداى واحد و لا شريك اعتراف نمىكنيد و تقوى پيشه نمىنماييد .\r\n( 66 )  ( قالَ الْمَلَأُ الَّذِينَ كَفَرُوا مِنْ قَوْمِهِ إِنَّا لَنَراكَ فِي سَفاهَةٍ وَ إِنَّا لَنَظُنُّكَ مِنَ الْكاذِبِينَ )  : ( بزرگان از كفّار قومش گفتند : ما براستى تو را دستخوش نادانى مىبينيم و تو را از دروغگويان مىپنداريم ) ، بطورى كه از آيه برمىآيد عدّه‌اى از قوم هود عليه السّلام ايمان داشته‌اند و از ترس سايرين ايمانشان را پنهان مىكرده‌اند ، به خلاف قوم نوح كه اكثر كافر بودند و عدّه كمى كه ايمان داشتند ايمان خود را مخفى نمىكردند و لذا در اينجا قيد  ( الَّذِينَ كَفَرُوا )  به ( ملاء ) اضافه شده است و اينها به جهت آنكه بر سنّت بت‌پرستى خو كرده بودند و بت‌ها در نظرشان محترم و مقدس بود ، لذا هر كس كه با آنها معارضه نموده در نظر آنها سفيه و نادان مىباشد ، پس با تأكيد هر چه بيشتر ، اولا ) : او را مردمى سفيه و كم خرد ، و رأى او را غلط خوانده‌اند و ثانيا ) : به او نسبت دروغگويى داده‌اند .\r\n( 67 )  ( قالَ يا قَوْمِ لَيْسَ بِي سَفاهَةٌ وَ لكِنِّي رَسُولٌ مِنْ رَبِّ الْعالَمِينَ )  : ( هود فرمود :\r\nاى قوم من دستخوش نادانى نشده‌ام ، بلكه من فرستاده‌اى از جانب پروردگار جهانيان هستم ) ، تفسير اين آيه به مانند آيهء مشابه آن در مورد نوح عليه السّلام است كه اينجا نيز هود عليه السّلام به جهت حرص و علاقه به نجات آنان از لفظ ( يا قوم ) استفاده فرموده و آنان را به نفس خويش نسبت داد ، امّا تفاوت اين آيه با مورد نوح عليه السّلام آنست كه قوم هود عليه السّلام بىشرمى و وقاحت بيشترى به خرج دادند ، چون در آنجا آنها به نوح نسبت گمراهى دادند ، ولى اينجا به هود عليه السّلام نسبت سفاهت هم داده‌اند و به ايشان تهمت كم عقلى و دروغگويى و نادانى زده‌اند ، امّا آن جناب وقار نبوّت را از دست نداد و ادب را رعايت فرمود : و تنها ردّ تهمت سفاهت و اثبات رسالت خويش نمود و هيچ تأكيدى در كلام خود به كار نبرد تا اولا ) : در مقابل نادانى و لجاجت آنها ، اسرار و لجاجت نكرده باشد و ثانيا ) : بفهماند كه\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nسخن او آنقدر بديهى و واضح است كه احتياجى به تأكيد ندارد .\r\n( 68 )  ( أُبَلِّغُكُمْ رِسالاتِ رَبِّي وَ أَنَا لَكُمْ ناصِحٌ أَمِينٌ )  : ( كه پيغامهاى پروردگار خويش را به شما مىرسانم و من براى شما خيرخواهى امانت‌دار هستم ) ، يعنى من جز شأن رسالت و پيامبرى كار ديگرى ندارم و تنها رساننده پيغامهاى پروردگارم هستم و از آنچه شما دربارهء من مىپنداريد مبرّا بوده و هرگز در دعوت به شما حيله‌گر و خائن نيستم و قصد خيرخواهى شما را دارم و نيز چيزى از پيغامهاى پروردگار را كم و زياد نمىكنم و جز گرايش شما به دين حق و توحيد هدف ديگرى ندارم و در رّد سخن آنان كه وى را دروغگو ناميدند ، خود را به وصف ( امين ) توصيف فرمود .\r\n( 69 )  ( أَ وَ عَجِبْتُمْ أَنْ جاءَكُمْ ذِكْرٌ مِنْ رَبِّكُمْ عَلى رَجُلٍ مِنْكُمْ لِيُنْذِرَكُمْ وَ اذْكُرُوا إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ وَ زادَكُمْ فِي الْخَلْقِ بَصْطَةً فَاذْكُرُوا آلاءَ اللَّهِ لَعَلَّكُمْ تُفْلِحُونَ )  : ( آيا تعجّب مىكنيد از اينكه شما را از ناحيهء پروردگارتان به وسيلهء مردى از خودتان تذكّرى آمده باشد تا شما را بيم دهد ؟ و به ياد آريد زمانى را كه خداوند شما را پس از قوم نوح جانشينان آنها قرار داد و شما را از نظر ظاهرى و بدنى فزونى بخشيد ، پس نعمتهاى خدا را به ياد آريد ، شايد كه رستگار شويد ) ، جناب هود عليه السّلام در اين آيه تعجّب قوم خود را بىمورد دانسته و از نعمات پروردگار دو نعمت را كه بسيار روشن بوده ذكر نموده است ، يكى اينكه خداوند آنها را بعد از انقراض قوم نوح جانشين خود قرار داد و ديگر اينكه آنها را قدرت بدنى و درشتى هيكل عطا نمود و از همين عبارات معلوم مىشود قوم هود داراى تمدّنى بوده‌اند و مىفرمايد : آيا از اينكه خداوند مردى از خودتان را جهت تعليم معارف الهى و بيم دادن از عذاب او به سوى شما فرستاد ، تعجّب مىكنيد و حال آنكه خداوند نعمتهاى فراوانى به شما ارزانى داشته كه بايد آنها را به ياد آوريد ، شايد كه رستگار شويد ، چون ذكر خدا تنها سبيل رستگارى است .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n( 70 )  ( قالُوا أَ جِئْتَنا لِنَعْبُدَ اللَّهَ وَحْدَهُ وَ نَذَرَ ما كانَ يَعْبُدُ آباؤُنا فَأْتِنا بِما تَعِدُنا إِنْ كُنْتَ مِنَ الصَّادِقِينَ )  : ( قوم او گفتند : آيا تو نزد ما آمده‌اى تا ما خدا را به تنهايى بپرستيم و آنچه را پدرانمان مىپرستيدند رها كنيم ؟ اگر راست مىگويى آن عذابى را كه به ما وعده مىدهى برسان ) ، اينها با اين سخنشان انكار توحيد نمودند و با نوعى استهزاء مسألهء تقليد از پدرانشان را مطرح كردند و با تمسخر به طوريكه قصد تعجيز و به زانو درآوردن پيامبرشان را داشتند ، گفتند : اگر راست مىگويى آن عذابى را كه ما را از آن مىترسانى بر ما نازل كن .\r\n( 71 )  ( قالَ قَدْ وَقَعَ عَلَيْكُمْ مِنْ رَبِّكُمْ رِجْسٌ وَ غَضَبٌ أَ تُجادِلُونَنِي فِي أَسْماءٍ سَمَّيْتُمُوها أَنْتُمْ وَ آباؤُكُمْ ما نَزَّلَ اللَّهُ بِها مِنْ سُلْطانٍ فَانْتَظِرُوا إِنِّي مَعَكُمْ مِنَ الْمُنْتَظِرِينَ )  : ( فرمود : به تحقيق عذاب و غضب پروردگارتان بر شما واقع شد ، آيا با من بر سر نامهائى كه شما و پدرانتان آنها را ناميده‌ايد مجادله مىكنيد ، در حالى كه خداوند هيچ دليلى دربارهء آنها نازل نكرده ، پس منتظر باشيد كه من نيز با شما در انتظار عذاب خواهم بود ) ، ( رجس ) و ( رجز ) چيزى است كه اگر با چيز ديگر برخورد كند ديگر بايد از آن صرف نظر كرد و آن را دور انداخت و اينجا مراد از ( رجس ) عذاب الهى است .\r\nو هود عليه السّلام در جواب آنها مىفرمايد : با اين اعمال و عقايدتان عذاب و غضب خداوند بر شما قطعى شده است ، آيا بر سر اين بتها كه از سنگ و چوب ساخته‌ايد و خودتان و پدرانتان به آنها نامهايى داده‌ايد ( يكى را خداى جنگ ، يكى را خداى خشكى و ديگرى را خداى دريا ناميده‌اند ) ، با من مجادله مىكنيد ؟ در حالى كه هيچ دليلى از ناحيهء خدا نازل نشده كه دالّ بر الوهيّت و شفيع بودن يا منشاء تأثير بودن اين بتها باشد ، اين دليل و برهان محكمى بر ردّ الوهيّت بتهاست و مىفرمايد : در واقع اينها ساخته و پرداخته اوهام و خيالات شماست .\r\nو در آخر مىفرمايد : منتظر عذابى كه به آن تعجيل مىكنيد باشيد ، من هم در كنار شما منتظر وقوع حتمى و لا محالهء آن خواهم بود .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n( 72 )  ( فَأَنْجَيْناهُ وَ الَّذِينَ مَعَهُ بِرَحْمَةٍ مِنَّا وَ قَطَعْنا دابِرَ الَّذِينَ كَذَّبُوا بِآياتِنا وَ ما كانُوا مُؤْمِنِينَ )  : ( پس هود و كسانى را كه با او بودند بواسطهء رحمت خويش نجات داديم و نسل كسانى را كه آيات ما را تكذيب كردند و مؤمن نبودند ، قطع نموديم ) ، در اينجا ( رحمت ) نكره آورده شده تا دلالت بر نوع مخصوصى از رحمت كند كه تنها اختصاص به مؤمنين دارد كه همانا نصرت و پيروزى بر دشمنان است  ( إِنَّا لَنَنْصُرُ رُسُلَنا وَ الَّذِينَ آمَنُوا فِي الْحَياةِ الدُّنْيا وَ يَوْمَ يَقُومُ الْأَشْهادُ )  « 1 » ، ما به يقين فرستادگان خود و گروندگان به آنان را در زندگى دنيا و در روزى كه گواهان به پا مىخيزند ، يارى مىكنيم ) ، و ( دابر ) به معناى دنبالهء چيزى است ، چه از طرف گذشته و چه از طرف آينده و در اينجا ( قطع دابر ) كنايه از قطع نسل و هلاكت جمعى آنهاست و علّت نزول عذاب و قطع نسل آنان هم تكذيب آيات الهى و ايمان نياوردنشان ذكر شده است .\r\n\r\n[ آيهء ( 93 - 73 ) بيان ماجراى صالح عليه السّلام ، ماجراى رسالت لوط عليه السّلام ، ماجراى شعيب عليه السّلام 
  ]\r\n( 73 )  ( وَ إِلى ثَمُودَ أَخاهُمْ صالِحاً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ قَدْ جاءَتْكُمْ بَيِّنَةٌ مِنْ رَبِّكُمْ هذِهِ ناقَةُ اللَّهِ لَكُمْ آيَةً فَذَرُوها تَأْكُلْ فِي أَرْضِ اللَّهِ وَ لا تَمَسُّوها بِسُوءٍ فَيَأْخُذَكُمْ عَذابٌ أَلِيمٌ )  : ( و به سوى قوم ثمود ، برادرشان صالح را فرستاديم ، گفت : اى قوم من خداى يگانه را كه جز او خدايى نيست بپرستيد به تحقيق براى شما از نزد پروردگارتان معجزه و حجتى آشكار آمد ، اين شتر خداست براى شما ، پس او را رها كنيد تا در زمين خدا بچرد و مبادا به او آسيب رسانيد كه به عذابى دردناك دچار شويد ) ، ( ثمود ) يكى از امتّهاى قديمى عرب بوده‌اند كه در سرزمين يمن در احقاف زندگى مىكرده‌اند و خداوند حضرت صالح را در ميان آنان مبعوث فرمود و آن حضرت آنها را كه مردمى بت‌پرست بودند به دين توحيد دعوت فرمود و آنان را از شرك منع كرد و همچنين به ايشان گفت كه خداوند شاهدى قطعى به سوى شما گسيل\r\n\r\n\r\n","description":"","footnote":"\r\n( 1 ) - سوره مؤمن ، آيه 51 .\r\n","page_name":" 52 ","page_number":52},
  {"content":"\r\n\r\nداشت و در جمله بعدى آن شاهد قاطع بر نبوت خود را بيان و تفسير مىنمايد و مىفرمايد : اين گواه و حجت مادّه شترى است كه خداوند آن را به عنوان معجزه از درون كوه بيرون آورد و به همين اعتبار آن را ( شتر خدا ) ناميده است و به آنها گفت : كه بگذاريد تا اين شتر در زمين خدا چرا كند ، اين جمله گوياى آنست كه قوم صالح از آزاد گذاشتن ناقه در زمين و چرا كردن آن اكراه داشته‌اند ، لذا تهديد فرموده كه اگر آسيبى به آن برسانيد ( مثلا او را بكشيد يا منع كنيد ) به عذاب دردناكى مبتلا مىشويد و اين سخن بيان و بال و نتيجه مخالفت آنان با امر الهى و نيز نوعى تهديد و تشديد در وعدهء عذاب است .\r\n( 74 )  ( وَ اذْكُرُوا إِذْ جَعَلَكُمْ خُلَفاءَ مِنْ بَعْدِ عادٍ وَ بَوَّأَكُمْ فِي الْأَرْضِ تَتَّخِذُونَ مِنْ سُهُولِها قُصُوراً وَ تَنْحِتُونَ الْجِبالَ بُيُوتاً فَاذْكُرُوا آلاءَ اللَّهِ وَ لا تَعْثَوْا فِي الْأَرْضِ مُفْسِدِينَ )  : ( و به ياد آوريد زمانيكه شما را بعد از عاد جانشين نمود و شما را در اين سرزمين جاى داد كه هم اكنون در دشتهاى آن برجها مىسازيد و در كوهها خانه‌هايى مىتراشيد ، پس نعمتهاى خدا را به ياد آوريد و در اين سرزمين فساد نيانگيزيد ) ، در اين آيه ، صالح عليه السّلام قوم خود را نسبت به تذكر و ياد آورى نعمات خداوند دعوت مىنمايد ، من جمله اينكه خداوند آنها را بعد از قوم عاد و ساير اقوام جانشين نموده و به آنها در زمين مكنت بخشيده و در سرزمينشان مستقرشان كرده بود و آنان در جلگه‌ها و دشتها و آبادانى نموده و در قسمتهاى كوهستانى نيز درون كوه را تراشيده و براى خود خانه ساخته بودند و در آن غارها پناه گرفته و زندگى مىكردند ، آنگاهى تمامى نعمات خدا را در جمله  ( فَاذْكُرُوا آلاءَ اللَّهِ )  خلاصه نموده و مىفرمايد : اين همه نعمتهاى عظيم خداوند نسبت به خويش را به ياد آوريد و در آخر آنها را از فساد انگيزى در آن سرزمين نهى مىكند و ( عثّى ) به معناى فسادى است كه محسوس باشد يا به معناى مبالغهء در فساد است .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n( 75 )  ( قالَ الْمَلَأُ الَّذِينَ اسْتَكْبَرُوا مِنْ قَوْمِهِ لِلَّذِينَ اسْتُضْعِفُوا لِمَنْ آمَنَ مِنْهُمْ أَ تَعْلَمُونَ أَنَّ صالِحاً مُرْسَلٌ مِنْ رَبِّهِ قالُوا إِنَّا بِما أُرْسِلَ بِهِ مُؤْمِنُونَ )  : ( بزرگان قوم صالح كه گردنكشى و تكبر نموده بودند به كسانى كه مستضعف بوده و ايمان آورده بودند ، گفتند : شما چه مىدانيد كه صالح فرستاده‌اى از جانب خداى خويش است ، آنها گفتند :\r\nما به آنچه كه او را براى ابلاغ آن فرستاده‌اند مؤمنيم ) ، اين آيه گوياى آنست كه تنها مستضعفين قوم صالح به او ايمان آورده بودند و هيچ يك از مستكبران به او نگرويده بود و لذا اين گروه گردنكش به مؤمنان مستضعف مىگويند ، آيا شما مىدانيد كه صالح فرستادهء خداست ؟ مؤمنان در جواب مىگويند : بله ، ما به او آنچه از جانب خدا آورده ايمان داريم .\r\n( 76 )  ( قالَ الَّذِينَ اسْتَكْبَرُوا إِنَّا بِالَّذِي آمَنْتُمْ بِهِ كافِرُونَ )  : ( مستكبران و گردنكشان گفتند : ما به آنچه شما به آن ايمان آورده‌ايد كافر هستيم ) ، پس آنها به طور كلى منكر رسالت و پيامبرى صالح عليه السّلام و نيز منكر صاحب رسالت يعنى خداى متعال شدند .\r\n( 77 )  ( فَعَقَرُوا النَّاقَةَ وَ عَتَوْا عَنْ أَمْرِ رَبِّهِمْ وَ قالُوا يا صالِحُ ائْتِنا بِما تَعِدُنا إِنْ كُنْتَ مِنَ الْمُرْسَلِينَ )  : ( پس شتر را كشتند و از امر پروردگارشان سرپيچى نمودند و گفتند : اى صالح اگر تو پيامبرى ، عذابى را كه به ما وعده مىدهى بياور ) ، ( عقر ) به معناى قطع دست و پا و نيز به معناى نحر و كشتن شتر است و ( عتو ) به معناى تمردّ و سرپيچى است و چون با لفظ ( عن ) متعدى شده متضمن سرپيچى از روى استكبار مىباشد ، و اينها از روى استكبار و استهزاء و به منظور تعجيز صالح عليه السّلام گفتند : اگر راست مىگويى كه پيامبر هستى پس عذابى را كه مىگويى بر ما نازل كن و اين سخن گوياى تمسخر و تكذيب آنها نسبت به پيامبر و رسالت اوست .\r\n( 78 )  ( فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ ) *  : ( پس دچار زلزله‌اى شدند و در خانه‌هايشان بىجان گشتند ) ، ( رجفة ) به معناى لرزيدن و اضطراب شديد است و\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n( جثوم ) به سينه در افتادن و به رو افتادن مىباشد .\r\nپس آيه شريفه ، گوياى آنست كه سرانجام عذابى از ناحيهء خدا اين قوم را فرا گرفت كه در اثر كفر و ظلم ايشان نسبت به آيات الهى بوده ، امّا چگونگى عذاب در اين آيه توضيح داده نشده در آيه 67 سوره هود و آيه 17 سورهء سجده آن عذاب را توصيف نموده كه به صورت صاعقه آسمانى و زلزله بوده ،  ( فَأَخَذَتْهُمْ صاعِقَةُ الْعَذابِ الْهُونِ )  ، پس آنها را صاعقه و عذابى خواركننده فرا گرفت ) ،\r\n( 79 )  ( فَتَوَلَّى عَنْهُمْ وَ قالَ يا قَوْمِ لَقَدْ أَبْلَغْتُكُمْ رِسالَةَ رَبِّي وَ نَصَحْتُ لَكُمْ وَ لكِنْ لا تُحِبُّونَ النَّاصِحِينَ )  : ( پس صالح از ايشان روى گرداند و فرمود : اى قوم من به تحقيق پيغام پروردگارم را به شما ابلاغ نمودم و شما را نصيحت و خيرخواهى كردم ، امّا شما خيرخواهان را دوست نمىداريد ) ، مىفرمايد : صالح عليه السّلام از آنان دور شد و فرمود : من رسالت خود را به انجام رساندم و در وعده و وعيد خود با شما قصد فريب شما را نداشتم ، بلكه خيرخواهتان بودم ، ولى از آنجا كه شما مرا اجابت نكرديد و ايمان نياورديد ، معلوم مىشود كه شما خيرخواهان را دوست نمىداريد و فريب و غشّ را بر خيرخواهى ترجيح مىدهيد .\r\n( 80 )  ( وَ لُوطاً إِذْ قالَ لِقَوْمِهِ أَ تَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ )  :\r\n( و لوط را فرستاديم زمانيكه به قومش گفت : چرا عمل زشتى را مرتكب مىشويد كه پيش از شما هيچ يك از جهانيان مرتكب نشده‌اند ؟ ) اينكه سياق تغيير كرده و نفرمود ( و الى فلان اخاهم لوطا ) به جهت آنست كه لوط عليه السّلام از پيروان شريعت ابراهيم عليه السّلام بوده ، به خلاف هود و صالح ( عليهما السّلام ) كه پيرو شريعت نوح عليه السّلام بودند و بايد دانست كه لوط عليه السّلام از بستگان ابراهيم عليه السّلام بود كه آن حضرت او را به سوى اهل سدوم و اقوام مجاور آن گسيل داشت تا آنها را كه مردمى گمراه و بت پرست بودند به دين توحيد دعوت كند ، لذا اقوام لوط اهل سدوم و مردمى مشرك و بت پرست بوده‌اند و مرتكب\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nعمل شنيع لواط مىگشته‌اند و حضرت لوط عليه السّلام آنها را منع نموده و مىفرمايد : اين عمل بسيار شنيع و پست است ، بطوريكه قبل از شما هيچ قومى مرتكب آن نشده‌اند .\r\n( 81 )  ( إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ بَلْ أَنْتُمْ قَوْمٌ مُسْرِفُونَ )  :\r\n( بدرستى كه شما از روى شهوت به جاى زنان به مردان رو مىآوريد ، بلكه شما گروهى زياده‌رو و اسراف پيشه‌ايد ) ، عبارت اين آيه ، كنايه از آن است كه اين قوم عمل نامشروع ( لواط ) را با مردان انجام مىداده‌اند و كلمهء ( شهوت ) و  ( مِنْ دُونِ النِّساءِ )  قرينه بر آن مىباشند و گوياى آنست كه قوم لوط عمل زناشويى با زنان را ترك گفته و به مردان اكتفاء مىكردند و اين عمل ، تجاوز و انحراف از قانون فطرت مىباشد ، لذا خداوند آن را اسراف ناميده و فرموده : ( بلكه شما گروهى اسرافكاريد ) .\r\nو اين آيه استفهامى است و تقدير آن ( ءانّكم ) است ، چون اين عمل فاحشه‌اى بى سابقه بوده ، لذا از روى تعجب و استبعاد مىپرسد « آيا شما چنين عملى را مرتكب مىشويد ؟ » ، و اين عمل از آنجا كه انگيزهء اصلى عمل زناشويى ، يعنى ايجاد نسل و تشكيل خانواده را نفى مىكند ، لذا عملى حيوانى و متجاوزانه است كه تنها به قصد اطفاى شهوت مرتكب آن مىشده‌اند و از عبارت آيه مستفاد مىشود كه آنها در هر امرى اهل زياده‌روى و اسراف بودند و آنگاه در باب شهوت نيز از طريقهء مألوف و معروف رويگردانده و از طريق فطرت تجاوز كردند ، لذا آنان را به وصف  ( مُسْرِفُونَ )  توصيف مىفرمايد .\r\n( 82 )  ( وَ ما كانَ جَوابَ قَوْمِهِ إِلَّا أَنْ قالُوا أَخْرِجُوهُمْ مِنْ قَرْيَتِكُمْ إِنَّهُمْ أُناسٌ يَتَطَهَّرُونَ )  : ( و جواب قومش جز اين نبود كه گفتند : اينها را از قريهء خود بيرون كنيد ، كه اينها انسانهايى هستند كه خود را پاكيزه قلمداد مىكنند ) ، يعنى به جهت آنكه جواب درستى نداشتند ، لاجرم آن حضرت و پيروانش را تهديد به تبعيد و اخراج نمودند و اين سخن دلالت بر نادانى آنهاست ، چون آنها به جاى آنكه جوابى به آنحضرت بدهند ، تنها\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nبخاطر اينكه او اهل آن شهر نيست ، وى را خوار شمردند و كلامش را ارج ننهادند و مىگفتند : اينها خودشان را منزّه‌تر از ما مىدانند و چون داراى قدرت نيستند و عدّه كمى مىباشند ، پس آنها را چه رسد به اينكه به كارهاى ما ايراد بگيرند ؟\r\n( 83 )  ( فَأَنْجَيْناهُ وَ أَهْلَهُ إِلَّا امْرَأَتَهُ كانَتْ مِنَ الْغابِرِينَ )  : ( پس او و خانواده‌اش را نجات داديم ، غير از زنش كه او از باز ماندگان بود ) ، اين آيه و آيهء  ( فَما وَجَدْنا فِيها غَيْرَ بَيْتٍ مِنَ الْمُسْلِمِينَ )  « 1 » ، ( ما در آن دهكده بيش از يك خانوادهء مسلمان نيافتيم ) ، دلالت مىكنند كه جز اهل خانهء لوط هيچ كس در آن دهكده ايمان نياورده بود ، البته همسر او از خانواده‌اش استثناء شده ، چون او به لوط عليه السّلام ايمان نياورده بود و لذا خداوند او را جز گروه هلاك‌شدگان و درگذشتگان از قوم قرار داد ، يعنى همسر او هم جزء از بين رفتگان قوم بوده است .\r\n( 84 )  ( وَ أَمْطَرْنا عَلَيْهِمْ مَطَراً فَانْظُرْ كَيْفَ كانَ عاقِبَةُ الْمُجْرِمِينَ )  : ( و آنگاه بر آنان بارانى عجيب باريديم ، پس بنگر كه سرانجام گنه‌كاران چگونه بود ) ، از عبارت فهميده مىشود كه عذاب آنان به وسيله نوعى باران عجيب و غريب و شديد بوده ، بارانى از سنگها و كلوخ كه در آيه 83 سورهء هود آن را توضيح داده و مىفرمايد :   ( وَ أَمْطَرْنا عَلَيْها حِجارَةً مِنْ سِجِّيلٍ مَنْضُودٍ مُسَوَّمَةً عِنْدَ رَبِّكَ وَ ما هِيَ مِنَ الظَّالِمِينَ بِبَعِيدٍ )   ، ( و سنگهايى از گل سخت چيده شدهء نشاندار بر آنها بارانديم و چنين عذابى از ستمگران دور نيست ) ، و در آخر خطاب به پيامبر اسلام مىفرمايد :  ( فَانْظُرْ كَيْفَ كانَ عاقِبَةُ الْمُجْرِمِينَ )  ، يعنى اى محمّد صلّى اللّه عليه و إله و سلم از عاقبت اين گنه‌كاران عبرت بگير ، البته ظاهر خطاب با پيامبر است ، امّا در واقع مراد امّت آن جناب مىباشند .\r\n\r\n\r\n","description":"","footnote":"\r\n( 1 ) - سوره ذاريات ، آيه 36 .\r\n","page_name":" 57 ","page_number":57},
  {"content":"\r\n\r\n( 85 )  ( وَ إِلى مَدْيَنَ أَخاهُمْ شُعَيْباً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ قَدْ جاءَتْكُمْ بَيِّنَةٌ مِنْ رَبِّكُمْ فَأَوْفُوا الْكَيْلَ وَ الْمِيزانَ وَ لا تَبْخَسُوا النَّاسَ أَشْياءَهُمْ وَ لا تُفْسِدُوا فِي الْأَرْضِ بَعْدَ إِصْلاحِها ذلِكُمْ خَيْرٌ لَكُمْ إِنْ كُنْتُمْ مُؤْمِنِينَ )  : ( و به سوى مدين برادرشان شعيب را فرستاديم كه به ايشان گفت : اى قوم خداى واحد را بپرستيد كه براى شما جز او خدايى نيست و به تحقيق برهانى از جانب پروردگارتان به سوى شما آمد ، پس پيمانه و وزن را تمام دهيد و حق مردم را كم مدهيد و در اين ديار بعد از اصلاح آن فساد نكنيد ، اين دستور اگر ايمان داشته باشيد براى شما بهتر است ) ، اين آيه عطف به داستان نوح عليه السّلام است و شعيب كه بر اهالى مدين مبعوث شده بود ، آنان را دعوت به توحيد نموده و از شرك باز مىدارد و به آنها مىگويد : حال كه معجزه‌اى دال بر رسالت من نزد شما آمده و حجّت بر شما تمام شده ، پس به وزن و پيمانه وفا كنيد و كم فروشى نكنيد ، چون اين امور و فساد در معاملات نزد آنان رايج بوده ، لذا آنها را دعوت نمود تا در زمين فساد نكنند و بر خلاف فطرت بشرى گام برندارند ، چون فطرت انسان همواره انسان را به اصلاح دنياى خود و تنظيم امور حياتيش دعوت مىنمايد و افساد در زمين اگر چه بر حسب مطلق بودن شامل تمام گناهان و معاصى اعم از حق اللّه و حق الناسّ مىگردد ، لكن به قرينه سياق استفاده مىشود كه مقصود از فساد در اينجا فقط آن گناهانيست كه باعث سلب امنيّت در اموال و آبرو و نفوس مردم در اجتماع مىگردد ، گناهانى مثل دزدى ، غارت ، تجاوز به ناموس و قتل و امثال اينها ، و در آخر براى تعليل آن دو دعوت سابق مىفرمايد : اين امور براى شما بهتر است و سعادت دنيايى شما را بهتر تأمين مىكند ، چون زندگى اجتماعى دائر مدار اصلاح و امنيّت مىباشد و اگر كسى به خود اجازه دهد كه كم‌فروشى كند يا خيانت و دزدى نمايد ، در اين صورت جواز آن اعمال را براى سايرين نيز صادر كرده و معلوم است كه اجتماعى كه اين اعمال مثل خيانت و تقلب و كم‌فروشى در آن رايج شود منجر به نابودى خواهد شد ، پس شما اگر به خدا ايمان داشته باشيد ، حتما درستى دستورات خداوند را تصديق خواهيد نمود .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n( 86 )  ( وَ لا تَقْعُدُوا بِكُلِّ صِراطٍ تُوعِدُونَ وَ تَصُدُّونَ عَنْ سَبِيلِ اللَّهِ مَنْ آمَنَ بِهِ وَ تَبْغُونَها عِوَجاً وَ اذْكُرُوا إِذْ كُنْتُمْ قَلِيلًا فَكَثَّرَكُمْ وَ انْظُرُوا كَيْفَ كانَ عاقِبَةُ الْمُفْسِدِينَ )  : ( و بر سر هر راه منشينيد تا مردم را بترسانيد و آنها را كه ايمان آورده‌اند از راه خدا باز داريد ، و راه خدا را منحرف بخواهيد ، و به ياد آوريد زمانى را كه گروهى اندك بوديد و خدا شما را بسيار نمود ، پس بنگريد كه نهايت كار تباهكاران چگونه بود ) ، چنانچه قبلا گفتيم ، مراد از ( راه خدا ) همان دين است ، لذا مىفرمايد : متعرض دين خدا نشويد ، مردم را به جهت ايمانشان تهديد و ارعاب نكنيد و آنها را از مشاركت در عبادات و از راه خدا منع نكنيد و راهزنانى نباشيد كه با تمام قوا و با هر نوع حيله و تزوير مردم را از راه خدا باز مىدارند و نعمتهاى خداوند را كه در حقّتان تمام نمود به ياد آوريد ، من جمله اينكه نسل شما را زياد گرداند ، چون كثرت افراد براى يك اجتماع نعمت بزرگى است به مقتضاى عقل هر چه افراد جامعه‌اى بيشتر باشد ، نيروى اجتماعى و فكر و اراده و عمل قويترى خواهند داشت و مىتوانند با قوّت بيشترى قواى طبيعت را تسخير نمايند و كمبودهاى جامعهء خويش را رفع كنند ، پس ازدياد نسل كه پايهء تكامل بشر است از نعمات بزرگ الهى مىباشد و در آخر مىفرمايد : از تاريخ امم گذشته و سرانجام گنه كاران و مفسدين عبرت بگيريد و مفسدان همان كسانى هستند كه در سرزمين‌ها طغيان نموده و فساد مىنمايند و زندگى دنيا آنها را فريفته است و شهوات آنها را اسير نموده و سرانجام ، پروردگار تازيانهء عذاب را بر آنها نازل مىنمايد .\r\nو تاريخ چه بسيار نام كسانى را ضبط كرده ، مثل قيصرها و فراعنه و كسرايان و فغفورها « 1 » ، كه در دوران خود تكبر و طغيان نموده‌اند و مردم را به بندگى و ذلت\r\n\r\n\r\n","description":"","footnote":"\r\n( 1 ) - قيصر : پادشاهان روم ، فرعون : پادشاهان مصر ، كسرى : پادشاهان ايران ، فغفور :\r\nپادشاهان چين .\r\n","page_name":" 59 ","page_number":59},
  {"content":"\r\n\r\nكشانيدند ، امّا سرانجام خداوند آنها را نابود ساخت ، بطوريكه امروز جز نامى ننگين از آنها باقى نمانده است .\r\n( 87 )  ( وَ إِنْ كانَ طائِفَةٌ مِنْكُمْ آمَنُوا بِالَّذِي أُرْسِلْتُ بِهِ وَ طائِفَةٌ لَمْ يُؤْمِنُوا فَاصْبِرُوا حَتَّى يَحْكُمَ اللَّهُ بَيْنَنا وَ هُوَ خَيْرُ الْحاكِمِينَ )  : ( و اگر گروهى از شما بدانچه من براى ابلاغ آن مبعوث شده‌ام ايمان آورده‌اند و گروهى ايمان نياورده‌اند ، پس صبر كنيد تا زمانيكه خدا بين ما و شما حكم كند و او بهترين داوران است ) ، و در اين آيه چهارمين دستور خود را به آنان گوشتزد مىكند و مىفرمايد : در صورتى كه اختلاف كلمه در بين شما روى داد و عده‌ّاى از شما به طرف كفر تمايل يافتند ، شما بخاطر آنان دست از حقّ و حقيقت بر نداريد ، بلكه به طرف حق بگرويد و در مقابل كارشكنى كافران صبر كنيد ، از اين كلام بر مىآيد كه آن حضرت از ايمان آوردن همهء آنها مأيوس بوده و مىدانسته كه به زودى توانگران و مستكبران قومش مشغول آزار مؤمنين و سدّ نمودن راه خدا مىشوند ، ناچار همهء آنها اعم از مؤمن و كافر را امر به صبر نموده تا زمانيكه خداوند در ميانشان حكم براند ، چون خدا بهترين داور است و همين حكم به صبر بهترين دليل بر احكم الحاكمين بودن خداست ، چون بهترين كار براى جامعه‌اى كه مرتكب از مؤمن و كافر هستند ، همانا صبر و خويشتندارى مىباشد تا مؤمنان در نااميدى و اضطراب قرار نگيرند و كفّار نيز كارهائى كه باعث پشيمانيست انجام ندهند ، لذا خداوند در موقع مناسب ، حكمى مىكند كه باعث خير همهء مردم است و حكم خدا عارى از جور و ستم مىباشد ، بنابر اين حكم  ( فَاصْبِرُوا )  حكمى ارشادى نسبت به كافران و حكمى مولوى نسبت به مؤمنان است كه هر دو گروه را به صلاحشان رهنمون مىشود ، امّا بعضى مفسران مىگويند : اين كلام در مقام تهديد به عذاب براى كافران مىباشد .\r\n( 88 )  ( قالَ الْمَلَأُ الَّذِينَ اسْتَكْبَرُوا مِنْ قَوْمِهِ لَنُخْرِجَنَّكَ يا شُعَيْبُ وَ الَّذِينَ آمَنُوا مَعَكَ مِنْ قَرْيَتِنا أَوْ لَتَعُودُنَّ فِي مِلَّتِنا قالَ أَ وَ لَوْ كُنَّا كارِهِينَ )  : ( بزرگان قوم او كه تكبّر\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nمىنمودند ، گفتند : اى شعيب ما هر آينه تو و كسانى را كه با تو ايمان آوردند از آبادى خود بيرون مىكنيم ، مگر اينكه به دين و آيين ما باز گرديد ، فرمود : هر چند از آن اكراه داشته باشيم ؟ ) ، اگر چه شعيب عليه السّلام به راهنمايى و ارشاد قوم خود پرداخت ، ليكن آنان استكبار نمودند و رشد و هدايت را نپذيرفتند و به اين ترتيب براى نزول حكم الهى و عذاب او تعجيل نمودند و به جاى آنكه هدايت را بپذيرند ، دست به تهديد و ارعاب مؤمنين زدند و به آنها گفتند : اگر به دين ما نگرويد و دست از توحيد برنداريد ، شما را از ده خود بيرون مىكنيم ، امّا اخراج از دهكده و تبعيد ، بر مؤمنان آسانتر از ارتداد و بازگشتن از شريعت توحيد بود ، چون خداوند چنانچه در قرآن فرموده : زمين خود را وسيع قرار داده تا مردم در آن مهاجرت كنند و هر كس در راه خدا مهاجرت نمايد هر آينه وسعت و گشايش خواهد يافت « 1 » ، و چون گفتار كافران با تأكيد و ارعاب توأم بود ، لذا حضرت شعيب از خداى متعال طلب فتح و پيروزى نمود .\r\n( 89 )  ( قَدِ افْتَرَيْنا عَلَى اللَّهِ كَذِباً إِنْ عُدْنا فِي مِلَّتِكُمْ بَعْدَ إِذْ نَجَّانَا اللَّهُ مِنْها وَ ما يَكُونُ لَنا أَنْ نَعُودَ فِيها إِلَّا أَنْ يَشاءَ اللَّهُ رَبُّنا وَسِعَ رَبُّنا كُلَّ شَيْءٍ عِلْماً عَلَى اللَّهِ تَوَكَّلْنا رَبَّنَا افْتَحْ بَيْنَنا وَ بَيْنَ قَوْمِنا بِالْحَقِّ وَ أَنْتَ خَيْرُ الْفاتِحِينَ )  : ( در اين صورت اگر ما پس از آنكه خدا ما را از آيين شما رهايى داده به آن باز گرديم ، به خدا افترا زده‌ايم و ما را شايسته نيست كه به آن رجوع كنيم ، مگر آنكه خدا بخواهد پروردگار ما از نظر علمى بر هر چيز احاطه دارد ، ما بر خدا توكّل ميكنيم ، پروردگارا بين ما و قوممان به حق داورى كن ، همانا تو بهترين پيروزكنندگانى ) ، شعيب عليه السّلام و يارانش در جواب آنها مىگويند : ما از دين شما كراهت داريم و خداوند ما را از آيين شما رهايى بخشيده ، لذا اگر دوباره به آن آيين باز گرديم و شرك بورزيم ، در واقع به خدا افتراء زده‌ايم ، پس با اين جملات علّت كراهت\r\n\r\n\r\n","description":"","footnote":"\r\n( 1 ) - سوره نساء ، آيه 100 .\r\n","page_name":" 61 ","page_number":61},
  {"content":"\r\n\r\nو نفرت خود را بيان مىكنند ، در اينجا شعيب عليه السّلام به نمايندگى از قوم خود سخن مىگويد ، چون پيامبران ابدا در طول حيات خود شرك نورزيده و معصوم از گناه هستند ، لذا اينكه سخن از رجوع به آيين شرك مىنمايد ، در واقع به نيابت از ايشان است ، در ادامهء مطلب براى اضراب و بالا بردن مطلب مىفرمايد : ما از رجوع به دين شما كراهت داريم ، چون مستلزم افتراى به خداست ، بلكه اصولا چنين كارى شايستهء ما نيست و آنگاه براى آنكه ادب نبوّت را رعايت كند ، فرمود : مگر آنكه خدا بخواهد و به سبب گناهان ما ، عنايت خود را از ما سلب نموده و در نتيجه از دين خدا منحرف شويم .\r\nو اينكه هم نام ( اللّه ) را برد و هم ( ربّنا ) را اضافه كرد ، براى اشاره به اين مطلب بود كه اللّه همان كسى است كه امور ما را اداره و تدبير مىكند و آنگاه اشاره به علم خداوند نمود و فرمود : چون خداى ما علمش بر همه چيز محيط است ، لذا ممكن است مشيّت او به چيزى تعلّق بگيرد كه من علمى به آن ندارم .\r\nو آنگاه فرمود : ما بر خدا توكلّ مىكنيم ، يعنى امر خود را به او واگذار مىنمائيم تا ما را از هر شرّ محتملى حفظ كند ، سپس در ادامه ، طلب فتح و دورى از دشمن را نمود و مقصودش از ( فتح ) همانا حكم كردن بين دو گروه بود ، چون فتح بين دو چيز ، مستلزم جدا كردن آن دو از يكديگر است و اين كلام يك نحو نفرينى است بر هلاكت كافران و اگر تصريح به آن ننمود ، اولا ) : به جهت اطمينانيست كه به پروردگار خود داشته كه سرانجام مؤمنين را يارى مىكند و جبّاران را هلاك مىسازد و ديگران را جانشين ايشان مىنمايد و ثانيا ) : به جهت آن بود كه از خدا انصاف بخواهد و امر را به او واگذار كند كه همانا او بهترين فاتح و ناصر و داور است .\r\n( 90 )  ( وَ قالَ الْمَلَأُ الَّذِينَ كَفَرُوا مِنْ قَوْمِهِ لَئِنِ اتَّبَعْتُمْ شُعَيْباً إِنَّكُمْ إِذاً لَخاسِرُونَ )  : ( و گروهى از قوم شعيب كه گردنكش بودند ، گفتند : اگر از شعيب پيروى كنيد در اين صورت براستى از زيانكاران خواهيد بود ) ، اين عبارت كه مستكبران قوم شعيب گفتند ، در واقع\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nسّد راه خدا و تهديد مؤمنان از ايمان آوردن بود كه حضرت شعيب در آغاز آنها را از انجام اين عمل نهى فرموده بود ، لكن آنها موعظه نپذيرفتند و براى آنكه مؤمنان را از پيروى آن حضرت باز دارند ، گفتند : اگر به دنبال شعيب حركت كنيد و از سرزمينتان مهاجرت نماييد ، زيانكار خواهيد شد و مقصودشان از اين گفتار آن بود كه به اين وسيله شعيب را در مهاجرت تنها بگذارند و به خيال خود از وجود او آسوده شوند و همچنين افراد قوم خود را هم از دست ندهند ، چون دشمنى آنها در اصل با شعيب عليه السّلام بود ، ليكن دشمنى با پيروان آن حضرت به جهت پيروى آنها از شعيب بود و گرنه در اصل با آنها عداوتى نداشتند .\r\n( 91 )  ( فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ ) *  : ( پس زلزله‌اى آنها را فرا گرفت و در خانه‌هايشان بىجان گشته و به زانو درآمدند ) ، يعنى عذاب الهى به صورت زلزله و اضطراب شديد بر آنها نازل شد ، پس در حالى صبح كردند كه به رو در افتاده و هلاك شده بودند .\r\n( 92 )  ( الَّذِينَ كَذَّبُوا شُعَيْباً كَأَنْ لَمْ يَغْنَوْا فِيهَا الَّذِينَ كَذَّبُوا شُعَيْباً كانُوا هُمُ الْخاسِرِينَ )  : ( كسانى كه شعيب را تكذيب كردند ، گويا هرگز در آن ديار نبودند ، آرى كسانى كه شعيب را تكذيب كردند ، هر آينه خودشان مردمى زيانكار بودند ) ، عبارت  ( كَأَنْ لَمْ يَغْنَوْا فِيهَا )  به معناى آنست كه گويا در آن مكان زياد اقامت نگزيدند تا با آن از هر مكان ديگر بىنياز باشند ، كنايه از اينكه اينها هيچ علاقه‌اى به سرزمين خود نداشته‌اند ، زيرا در مدّت كوتاهى با يك زلزلهء شديد به ديار هلاكت شتافتند و هلاك ساختن آنان و زوالشان براى خداوند آسان بود و آنها خيال مىكردند شعيب عليه السّلام و پيروانش ضرر خواهند كرد ، امّا خيالشان باطل بود و خودشان زيانكار شدند ، چون  ( وَ مَكَرُوا وَ مَكَرَ اللَّهُ وَ اللَّهُ خَيْرُ الْماكِرِينَ )  « 1 » ، ( مكر نمودند و خدا نيز با آنان خدعه نمود و خداوند بهترين\r\n\r\n\r\n","description":"","footnote":"\r\n( 1 ) - سوره آل عمران ، آيه 54 .\r\n","page_name":" 63 ","page_number":63},
  {"content":"\r\n\r\nمكر كنندگان است ) .\r\n( 93 )  ( فَتَوَلَّى عَنْهُمْ وَ قالَ يا قَوْمِ لَقَدْ أَبْلَغْتُكُمْ رِسالاتِ رَبِّي وَ نَصَحْتُ لَكُمْ فَكَيْفَ آسى عَلى قَوْمٍ كافِرِينَ )  : ( آنگاه از آنان روى گرداند و گفت : اى قوم من پيغامهاى پروردگارم را به شما رساندم و نصيحتتان كردم ، پس چگونه بر گروهى كه كفر ورزيدند ، متأسف و اندوهگين شوم ؟ ) ، پس آنحضرت بعد از نزول عذاب و هلاك ايشان از آنها اعراض نمود و منظور آن حضرت از خطاب نمودن قوم خود عبرت گرفتن ديگران از سرنوشت آنان بوده ، لذا در مقام اعتبار سايرين آنها را مخاطب ساخته و مىفرمايد : حال كه من در ابلاغ رسالات پروردگارم و خير خواهى و نصيحت شما كوتاهى نكرده‌ام ، پس چگونه بر سرانجام شما كافران اندوهگين شوم و متأسف گردم ؟\r\n\r\n[ آيهء ( 102 - 94 ) بيان سنّت الهى در مورد امّتها و اينكه نزول نعمت يا نقمت دائر مدار اعمال انسانهاست 
  ]\r\n( 94 )  ( وَ ما أَرْسَلْنا فِي قَرْيَةٍ مِنْ نَبِيٍّ إِلَّا أَخَذْنا أَهْلَها بِالْبَأْساءِ وَ الضَّرَّاءِ لَعَلَّهُمْ يَضَّرَّعُونَ )  : ( و ما هيچ پيغمبرى را در دهكده‌اى نفرستاديم ، جز آنكه مردم آن قريه را به سختى و بيمارى دچار كرديم تا شايد زارى كنند ) ، ( بأساء ) بد حالى از نظر مالى و ( ضرا ) بد حالى از نظر جانى است ، و مىفرمايد : ما هيچ پيامبرى را به جهت هدايت مردم بسوى هيچ آبادى نفرستاديم ، جز آنكه آنان را به بلاياى مالى و جانى مبتلا ساختيم ، تا به اين وسيله آنها به تضّرع و توسّل به پروردگارشان وادار شوند و دعوت پيامبر زودتر به نتيجه برسد ، زيرا انسان تا زمانيكه غرق در نعمات و خوشى باشد ، كمتر متوجّه پروردگار و صاحب آن نعمات مىگردد ، ليكن در زمان شدّت و گرفتارى به سوى خالق خود توجّه نموده و جزع و فزع مىنمايد و سعى مىكند با ايمان و عمل صالح آن شدت و گرفتارى را از خود دفع كند .\r\n( 95 )  ( ثُمَّ بَدَّلْنا مَكانَ السَّيِّئَةِ الْحَسَنَةَ حَتَّى عَفَوْا وَ قالُوا قَدْ مَسَّ آباءَنَا الضَّرَّاءُ وَ السَّرَّاءُ فَأَخَذْناهُمْ بَغْتَةً وَ هُمْ لا يَشْعُرُونَ )  : ( آنگاه به جاى بدى ، خوبى برايشان آورديم تا فزونى يافتند و گفتند : بيمارى و سختى به پدران ما رسيد ، پس به ناگاه ايشان را\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبگرفتيم ، در حالى كه بىخبر بودند ) ، يعنى ايشان به وسيله حسنه و نعمتهايى كه به آنها داده شده بود آثار سوء سيئات و نقمتهاى سابق را محو كردند ، يا آنكه بگوئيم از نظر اموال و انفس در فزونى واقع شدند ، لكن به جاى آنكه به راه حق هدايت شوند و بدى و خوبى را از ناحيهء خداى متعال بدانند ، گفتند : اين سختى و شدّتهاى سابق به جهت امتحان الهى نبوده ، بلكه جريان طبيعى عالم كه همواره در تغيير و دگرگونى است خواه‌ناخواه منجر به تحوّل و ناكامى يا كامروائى مىگردد .\r\nلذا ديروز پدران ما گرفتار بودند ، امّا امروز ما كامروائيم ، پس عادت روزگار چنين است و با اين سخن منكر امتحان الهى شدند « 1 » .\r\nآنگاه مىفرمايد ، پس به ناگاه آنها را فرا گرفتيم ، در حالى كه بىخبر بودند ، اين جمله اشاره است به اينكه انسان به جريان امور الهى جاهل است و لذا به ناگاه دچار عذاب خداوند گرديدند ، با آنكه ادّعاى علم نسبت به اسباب امور عالم مىنمودند .\r\n( 96 )  ( وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ وَ لكِنْ كَذَّبُوا فَأَخَذْناهُمْ بِما كانُوا يَكْسِبُونَ )  : ( و اگر اهل آباديها ايمان آورده و تقوى مىورزيدند ، هر آينه بابهاى بركات آسمان و زمين را به رويشان مىگشوديم ، امّا تكذيب كردند و لذا بواسطه اعمالى كه كردند آنها را مؤاخذه نموديم ) ، ( بركات ) به معناى هر خير كثيرى است ، مثل امنيّت ، آسايش ، سلامتى ، مال و اولاد و . . . و مىفرمايد : اگر اهل قريه‌ها ايمان مىآورند ، يعنى عقايدشان را اصلاح مىكردند و تقوى مىداشتند ، يعنى در رفتار اجتماعى نيز نيكو عمل مىكردند ، در اين صورت مجراى بركات را بر آنها مىگشوديم و انواع خير را در اختيارشان قرار مىداديم ، منظور از بركات آسمان امورى از قبيل برف و باران تگرگ و . . . به مقدار مفيد و نافع مىباشد و مراد از بركات زمينى انواع ميوه‌ها و\r\n\r\n\r\n","description":"","footnote":"\r\n( 1 ) -\r\n روزگار است آنكه گه عزّت دهد گه خوار دارد * - چرخ بازيگر از اين بازيچه‌ها بسيار دارد \r\n","page_name":" 65 ","page_number":65},
  {"content":"\r\n\r\nنباتات و امنيّت و آسايش است و خداوند مىفرمايد : اين بركات در زمانى نازل مىشوند كه مردم ايمان و تقوى داشته باشند و از آنجا كه نوع انسان ، اجتماعى و تكامل يافته است ، لذا ايمان و تقواى يك عدهء اندك كفايت نمىكند ، چون كفر و فسق اگر جمعى و عمومى باشد ، كار خود را مىكند و با ايمان آن عدهء اندك مقابله مىنمايد ، پس سبب فساد بر طرف نمىگردد جز آنكه آن عدهء اندك بيدار شده و بر عليه جماعت كفّار و در جهت قطع يد آنها اقدام كنند و جمله نهايى دلالت مىكند كه عذابى كه بر جماعات نازل شده به عنوان مجازات براى اعمال خود آنها بوده و خداوند به سبب گناهشان آنها را هلاك نموده است .\r\n( 97 )  ( أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَ هُمْ نائِمُونَ )  : ( آيا اهالى آباديها ايمنند ، از اينكه شبانه هنگامى كه در خوابند عذاب ما بسويشان بيايد ؟ ) ، ( بيات ) به معناى شبيخون زدن و شبانه تاختن بر دشمن است و مىفرمايد : روزگار جماعات چنين است كه با دريافت نعمتهاى مادى مغرور شده و از عالم ماوراء حس و معنويات غافل مىشوند و آنگاه عذاب خدا بطور ناگهانى بر آنها نازل مىشود ، پس با اين حال آيا اين جماعات از عذاب الهى كه شبانه و در حال خواب و غفلت بر آنها نازل مىشود ، ايمن هستند ؟\r\n( و گفته مىشود كه دختر ربيع بن هيثم به او گفت : پدر جان چه شده كه نمىخوابى ؟ و پدر در جواب گفت : دخترم ، پدرت از شبيخون مىهراسد ) .\r\n( 98 )  ( أَ وَ أَمِنَ أَهْلُ الْقُرى أَنْ يَأْتِيَهُمْ بَأْسُنا ضُحًى وَ هُمْ يَلْعَبُونَ )  : ( آيا اهل آباديها از اينكه عذاب خدا در روز هنگامى كه سرگرم بازى هستند بر آنها نازل شود ، ايمن هستند ؟ ) ، كلمه ( ضحى ) به معناى اوائل روز و موقع گسترده شدن نور خورشيد مىباشد و منظور از ( لعب ) تنها بازى نيست ، بلكه مراد همين كارهاى روزمره‌ايست كه انسان به منظور رفع حوائج زندگى مادّى و دنيوى و برخوردار شدن از شهوات آن انجام مىدهد\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nو لذا لعب كنايه از اعمال دنيائيست كه به منظور جلب سعادت حقيقى و در طلب رضاى حق نباشد و خلاصهء معناى آيه به ضميمه آيه قبل اينست كه اهل جماعات در هيچ حالى چه شب و چه روز هرگز از نزول عذاب خدا ايمن نيستند .\r\n( 99 )  ( أَ فَأَمِنُوا مَكْرَ اللَّهِ فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ )  : ( آيا از مكر و تدبير خدا غافل و ايمن شده‌اند ؟ پس جز گروه زيانكاران هيچ كس از تدبير خدا غافل نيست ) ، ( مكر ) به معناى غافلگير كردن براى آسيب رساندن است و اين عمل از خداوند وقتى صحيح است كه به عنوان مجازات صورت بگيرد ، امّا مكر ابتدائى و بدون اينكه بنده معصيتى كرده باشد صدورش از خداوند غير ممكن است ، لذا مىفرمايد : آيا اينها از مكر خدا ايمنند كه خدا آنها را از جائى كه نفهمند معذب نمايد ؟ و آنگاه مىفرمايد : ايمن بودن از مكر خدا در حقيقت خود مكرى از ناحيه خداى تعالى است كه عذاب را به دنبال دارد ، پس كسانى كه از مكر خدا ايمن هستند ، همان زيانكارانند ، چون همان ايمنى ايشان هم مكر خداست .\r\n( 100 )  ( أَ وَ لَمْ يَهْدِ لِلَّذِينَ يَرِثُونَ الْأَرْضَ مِنْ بَعْدِ أَهْلِها أَنْ لَوْ نَشاءُ أَصَبْناهُمْ بِذُنُوبِهِمْ وَ نَطْبَعُ عَلى قُلُوبِهِمْ فَهُمْ لا يَسْمَعُونَ )  : ( آيا براى كسانى كه اين سرزمين را بعد از هلاكت اهالى آن به ميراث برده‌اند آشكار نشده كه ما اگر بخواهيم آنها را به سزاى گناهانشان مىرسانيم و بر دلهايشان مهر مىزنيم تا آنها چيزى را نشنوند ) ، مىفرمايد : آيا آنچه ما از قصص جماعات و اهل قرى براى جانشينان آنها گفتيم ، تا آنها را هدايت كنيم برايشان روشن نكرد كه ما اگر بخواهيم آنها را هم بعد از آنكه امتحانشان كرديم به سبب گناهانشان مؤاخذه مىكنيم و هيچ مانعى نمىتواند از عذاب الهى جلوگيرى كند جز اينكه آنها خودشان اهل ايمان و تقوى شوند و آنگاه مىفرمايد : چنانچه ما آنها را به سبب گناهانشان مؤاخذه كنيم بر دلهايشان مهر مىزنيم تا قدرت شنيدن مواعظ انبياء از ايشان سلب شود و در نتيجهء عدم هدايت ، سرانجام هلاك گردند .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n( 101 )  ( تِلْكَ الْقُرى نَقُصُّ عَلَيْكَ مِنْ أَنْبائِها وَ لَقَدْ جاءَتْهُمْ رُسُلُهُمْ بِالْبَيِّناتِ فَما كانُوا لِيُؤْمِنُوا بِما كَذَّبُوا مِنْ قَبْلُ كَذلِكَ يَطْبَعُ اللَّهُ عَلى قُلُوبِ الْكافِرِينَ )  : ( اين قريه‌هايى كه ما اخبار آن را بر تو مىخوانيم به تحقيق پيامبرانشان با حجتهاى آشكار بسويشان آمدند و به آن چيزها كه قبلا تكذيب نموده بودند ايمان‌آور نبودند ، اينچنين خداوند بر دلهاى كافران مهر مىزند ) ، اين آيه داستان سابق الذّكر را خلاصه مىكند و مىفرمايد : اينها كه ذكرشان گذشت پيامبرانشان با دلائل و معجزات آشكار بسويشان آمد ، ولى آنها ايمان نياوردند و چون قبلا پيامبران خود را تكذيب كرده بودند ، ديگر نمىتوانستند ايمان بياورند و اين همان مهر نهادن بر دل ايشان است و برخى از اين قراء هنوز پا بر جا هستند و برخى نابود شده‌اند ، ولى خصوصيّت مشترك همه آنها ايمان نياوردن به پيامبران است و سبب مهر نهادن بر دلهاشان عدم ايمان و تكذيبشان نسبت به پيامبران مىباشد و در نتيجه آن مهر نهادن آنها فهم درستى نخواهند داشت و نمىتوانند از ابتلائات الهى و همچنين از اينكه خداوند ابتلائات را برايشان تبديل به نعمات مىكند پند بگيرند و امتحان الهى را درك نمىكنند و اينها را از مسائل طبيعى روزگار مىپندارند .\r\n( 102 )  ( وَ ما وَجَدْنا لِأَكْثَرِهِمْ مِنْ عَهْدٍ وَ إِنْ وَجَدْنا أَكْثَرَهُمْ لَفاسِقِينَ )  : ( و بيشتر آنها را به پيمان پايبند نيافتيم و اگر چه كه بيشترشان را عصيان پيشه يافتيم ) ، مراد از ( عهد ) همانا وفاى به پيمان است و چه بسا مراد از پيمان عهدى باشد كه خداوند بوسيله آياتش با آنها منعقد كرده و يا عهدى كه ايشان با خدا بسته‌اند كه فقط خدا را بپرستند و در عبادت چيزى را شريك او نگيرند ، و ليكن خداوند مىفرمايد : اكثر ايشان به اين عهد پايبند نبوده و از لوازم آن پيروى نكردند ، بلكه فاسق و عصيان پيشه بودند .\r\n\r\n[ آيهء ( 126 - 103 ) بيان ماجراى موسى عليه السّلام و چگونگى دعوت ايشان و ماجراى ساحران 
  ]\r\n( 103 )  ( ثُمَّ بَعَثْنا مِنْ بَعْدِهِمْ مُوسى بِآياتِنا إِلى فِرْعَوْنَ وَ مَلَائِهِ فَظَلَمُوا بِها فَانْظُرْ كَيْفَ كانَ عاقِبَةُ الْمُفْسِدِينَ )  : ( آنگاه پس از آنها موسى را با آيات خويش به سوى\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nفرعون و جماعت او برانگيختيم كه درباره او ستم كردند ، پس بنگر كه نهايت كار تبهكاران چگونه بود ) ، حضرت موسى عليه السّلام سوّمين پيامبر اولى العزم و صاحب كتاب و شريعت مىباشد كه با مبعوث شدن ايشان دين توحيد وارد مرحلهء جديدى شد و داراى احكام مفصلّتر گرديد ، چون بشر در سير تكاملى خويش در طى اعصار به مرحله‌اى رسيده بود كه آمادگى پذيرش معارف الهى و احكام تفصيلى را داشت و منظور از ( آياتنا ) در آيه همان معجزاتى است كه خداوند به آن حضرت كرامت فرموده بود ، مانند : اژدها شدن عصا و يد بيضاء و طوفان و ملخ و شپش و وزغ و خون و . . . ، چون قرآن كريم براى هيچ پيامبرى به اندازه موسى عليه السّلام معجزه نقل نفرموده ، ولى فرعون و جماعت او نسبت به موسى ستم كردند ، به اين صورت كه موسى و معجزاتش را تكذيب نمودند و او را انكار كردند و به همين سبب خداوند آنها را هلاك نمود ، پس بنگر كه چگونه كسانى كه مؤمنين را به ضعف كشيدند و فساد نمودند چه عاقبتى پيدا كردند و خداوند چگونه عذاب خود را بر آنان جارى نمود و ذكر اين عبارت آخر به منظور عبرت گرفتن مردم بوده تا بدانند كه علّت انقراض فرعون و فرعونيان همانا فساد انگيزى آنها در زمين بوده است .\r\n( 104 )  ( وَ قالَ مُوسى يا فِرْعَوْنُ إِنِّي رَسُولٌ مِنْ رَبِّ الْعالَمِينَ )  : ( و موسى فرمود : اى فرعون ، بدرستى كه من فرستاده‌اى از جانب پروردگار جهانيان هستم ) ، اين آيه شروع در تفصيل داستان ، بعد از اجمال و اظهار عبرت از آن ماجرا است ، و مىفرمايد : كه موسى به فرعون گفت : كه من مأمور به تبليغ رسالت از جانب پروردگار عالميان هستم كه او ربّ الارباب است و اين وصف را براى آن به كار برد كه همه بت پرستان و نيز فرعونيان بتها را خالق نمىدانند ، بلكه آنها را ربّ و متولّى شأنى از شئون هستى مىشمارند و لذا به تناسب اين مقام آن حضرت اصطلاح ربّ العالمين را به كار مىبرد .\r\n( 105 )  ( حَقِيقٌ عَلى أَنْ لا أَقُولَ عَلَى اللَّهِ إِلَّا الْحَقَّ قَدْ جِئْتُكُمْ بِبَيِّنَةٍ مِنْ رَبِّكُمْ فَأَرْسِلْ \r\n\r\n","description":"","footnote":"","page_name":" 69 ","page_number":69},
  {"content":"\r\n\r\n مَعِيَ بَنِي إِسْرائِيلَ )  : ( سزاوارم بر اينكه دربارهء خدا جز حق نگويم ، به تحقيق براى شما معجزه‌اى از جانب پروردگارتان آوردم ، پس بنى اسرائيل را با من روانه كن ) ، مىفرمايد :\r\nمن سزاوارم به اينكه دربارهء خدا جز حق نگويم و در رسالتى كه به من داده باطلى را به او نسبت ندهم و مىفرمايد : من با معجزهء آشكارى به سوى شما آمده‌ام كه صدق رسالت مرا تأييد مىكند ، پس بنى اسرائيل را همراه من بفرست و دست از تعذيب و شكنجه آنها بردار .\r\n( 106 )  ( قالَ إِنْ كُنْتَ جِئْتَ بِآيَةٍ فَأْتِ بِها إِنْ كُنْتَ مِنَ الصَّادِقِينَ )  : ( فرعون گفت :\r\nاگر راست مىگويى كه معجزه‌اى آورده‌اى ، پس آن را بياور ) ، شرطى كه در اوّل آيه است ، صدق موسى عليه السّلام را مىرساند ، يعنى اگر واقعا معجزه‌اى آورده باشد در ادعاى خود صادق بوده ، ليكن شرط آخرى در آيه تعريضى است كه بوسيلهء آن اشاره مىكند به اينكه او به صدق موسى در معجزه آوردن معتقد نبوده و نيز اعتقادى به راستگويى وى نداشته است .\r\n( 107 )  ( فَأَلْقى عَصاهُ فَإِذا هِيَ ثُعْبانٌ مُبِينٌ ) *  : ( پس موسى عصايش را بيفكند و ناگهان عصا اژدهايى بزرگ شد ) ، يعنى در جواب فرعون موسى عصاى خود را افكند و ناگهان عصا تبديل به مارى بسيار بزرگ گرديد ، البته در آيات ديگر با كلماتى مثل  ( حَيَّةٌ تَسْعى )  « 1 » ، و  ( جَانٌّ )  « 2 » ، به اين معجزه اشاره شده است .\r\n( 108 )  ( وَ نَزَعَ يَدَهُ فَإِذا هِيَ بَيْضاءُ لِلنَّاظِرِينَ ) *  : ( و دستش را بيرون آورد ، پس بناگاه در ديده تماشاگران بسيار نورانى و سفيد نمود ) ، يعنى موسى عليه السّلام دست خويش را از گريبانش بيرون آورد و نورى به مانند آفتاب از بين انگشتانش تابيدن گرفت و اين درخشندگى به حدّى بوده كه براى بينندگان يك امر خارق العاده به شمار مىرفته ، البته\r\n\r\n\r\n","description":"","footnote":"\r\n( 1 ) - سوره طه ، آيه 20 .\r\n( 2 ) - سوره نمل ، آيه 10 .\r\n","page_name":" 70 ","page_number":70},
  {"content":"\r\n\r\nدر سوره طه آيه 22 و سوره قصص آيه 32 نيز به اين معجزه اشاره شده است .\r\n( 109 )  ( قالَ الْمَلَأُ مِنْ قَوْمِ فِرْعَوْنَ إِنَّ هذا لَساحِرٌ عَلِيمٌ )  : ( جماعتى از قوم فرعون گفتند : بدرستى كه او جادوگرى داناست ) ، بزرگان قوم فرعون در هر امر مهّمى مجلس شور تشكيل مىداده‌اند و آنچه را كه به تصويب عموم مىرسيده به نظر فرعون مىرسانده‌اند تا او آن را به مرحلهء اجرا در آورد و در خصوص اين مورد نيز رأى نهايى آنها چنين شد كه گفتند : اين مرد به يقين ساحرى ماهر است كه در ادعاى نبوّت خود صادق نيست ، بلكه به اين وسيله مىخواهد بنى اسرائيل را نجات داده و آنها را در امورشان مستقل كند و با كمك آنان شما را از سرزمينتان بيرون كند و دين شما را باطل سازد ، پس اين اعمال او نه معجزه است و نه نشانه‌اى از جانب پروردگار ، بلكه سحر است .\r\n( 110 )  ( يُرِيدُ أَنْ يُخْرِجَكُمْ مِنْ أَرْضِكُمْ فَما ذا تَأْمُرُونَ )  : ( كه مىخواهد شما را از سرزمينتان بيرون كند ، اكنون چه دستورى مىدهيد ؟ ) ، در ادامهء گفتار فرعونيان مىگويند هدف موسى عليه السّلام ابلاغ رسالت نيست بلكه او مىخواهد شما را از سرزمينتان بيرون نموده و آيين شما را باطل نموده و خود مالك مصر شود ، پس دربارهء او چه مىفرماييد ؟ يعنى براى مقابله با او چه كنيم و در شأن او چگونه عمل نمائيم ؟\r\n( 111 )  ( قالُوا أَرْجِهْ وَ أَخاهُ وَ أَرْسِلْ فِي الْمَدائِنِ حاشِرِينَ )  : ( گفتند : او و برادرش را نگهدار و مأموران جمع‌آورى را بسوى شهرها روانه كن ) ، اين آيه حكايت آخرين رائى است كه همهء بزرگان قوم فرعون متفّقا به عرض او رسانيده‌اند ، در سورهء شعراء آيهء 37 نيز همين رأى از قول فرعون بازگو شده است و معلوم مىشود اين كلام را اوّل خود فرعون پيشنهاد كرده و آنگاه بزرگان و صاحب منصبان قومش در اطراف آن شور نموده و سرانجام همان رأى را تصويب كرده‌اند و قول آنها اين است كه به فرعون مىگويند كه\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبايد رسولانى براى جمع كردن ساحران بسوى شهرهاى مختلف گسيل نمايد و موسى و برادرش را تحت نظر و مراقبت قرار دهد و در كشتن آنها عجله نكند ، مبادا كه او را ظالم و سنگدل بخوانند .\r\n( 112 )  ( يَأْتُوكَ بِكُلِّ ساحِرٍ عَلِيمٍ )  : ( تا همهء جادوگران ماهر را نزد تو بياورند ) يعنى آن رسولان براى جمع كردن جادوگران ماهر روانه شده و آنها را نزد فرعون بياورند تا آنان بوسيله جادويشان با سحر موسى مقابله كنند .\r\n( 113 )  ( وَ جاءَ السَّحَرَةُ فِرْعَوْنَ قالُوا إِنَّ لَنا لَأَجْراً إِنْ كُنَّا نَحْنُ الْغالِبِينَ )  :\r\n( و جادوگران نزد فرعون آمدند و گفتند : اگر ما غالب شديم هر آينه مزدى خواهيم داشت ) ، اين كلام گوياى آنست كه جادوگران اهميّت مطلب را فهميده‌اند و چون خود را غالب مىدانسته‌اند لذا نه به نحو سئوالى ، بلكه به منظور تأكيد با لحن خبرى گفتند : اگر ما غالب شويم بدرستى براى ما اجرتى خواهد بود .\r\n( 114 )  ( قالَ نَعَمْ وَ إِنَّكُمْ لَمِنَ الْمُقَرَّبِينَ )  : ( فرعون گفت : آرى بدرستى هر آينه شما از مقرّبان و نزديكان درگاه خواهيد شد ) ، اين جمله اجابت سئوال ساحران است به اضافه يك وعده ، به اينكه آنها را مقرّب درگاه خويش گرداند .\r\n( 115 )  ( قالُوا يا مُوسى إِمَّا أَنْ تُلْقِيَ وَ إِمَّا أَنْ نَكُونَ نَحْنُ الْمُلْقِينَ )  : ( ساحران گفتند :\r\nاى موسى ، آيا تو عصايت را مىاندازى يا اينكه ما ابزار خود را بياندازيم ) ، اين اختيار دادن آنها به موسى دلالت بر آمادگى و اعتماد به نفس آنها مىكند ، چون به خيال خود كاملا مىتوانستند با موسى مقابله كنند و لذا گفتند : اگر مىخواهى ابتدا تو عصايت را بيانداز و اگر مىخواهى ما اوّل طنابها و چوبدستهايمان را به كار ببريم و اين سخن را براى زرنگى و تضعيف روحيهء خصم و خوار شمردن او گفتند و با اين كلام در واقع خواستند\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nضمن رعايت ادب به موسى بفهمانند كه نسبت به غلبهء خود يقين دارند .\r\n( 116 )  ( قالَ أَلْقُوا فَلَمَّا أَلْقَوْا سَحَرُوا أَعْيُنَ النَّاسِ وَ اسْتَرْهَبُوهُمْ وَ جاؤُ بِسِحْرٍ عَظِيمٍ )  : ( موسى فرمود : شما ابتدا ابزار خود را بيافكنيد ، پس زمانيكه ابزار جادوى خود را افكندند ، چشمان مردم مسحور شد و آنها را ترسانيدند و جادوئى بزرگ بياوردند ) ، ( سحر ) يك نوع تصرف در حواس انسان است ، بطوريكه چيزهايى را ببيند يا بشنود كه حقيقت نداشته باشد و ( استرهاب ) به معناى ترساندن است ، در اين آيه خداوند سحر آنها را به وصف عظيم ياد نموده ، پس معلوم مىشود جادوى آنها بسيار بزرگ بوده كه چشم همه مردم را خيره نموده است .\r\n( 117 )  ( وَ أَوْحَيْنا إِلى مُوسى أَنْ أَلْقِ عَصاكَ فَإِذا هِيَ تَلْقَفُ ما يَأْفِكُونَ )  : ( و به موسى وحى كرديم كه عصايت را بيانداز ، پس ناگهان چيزهايى را كه ساحران ساخته بودند ببلعيد ) ، مىفرمايد : به موسى وحى نموديم كه عصاى خود را بيانداز و چون آن را افكند مبدّل به اژدهايى شد كه به سرعت شروع به بلعيدن سحرهاى ساحران كرد و ( افك ) به معناى گرداندن چيزى از صورت اصليش مىباشد و به همين جهت بر دروغ هم اطلاق مىشود و ( لقف ) به معناى چيزى را به سرعت گرفتن است .\r\n( 118 )  ( فَوَقَعَ الْحَقُّ وَ بَطَلَ ما كانُوا يَعْمَلُونَ )  : ( پس حق واقع شد و آنچه آنها كرده بودند باطل گرديد ) ، در اين آيه استعاره به كنايه به كار رفته ، گويا حق به امرى تشبيه شده كه پا در هوا و معّلق بوده ، بدون اينكه مشخص باشد ، بالاخره در زمين واقع مىشود ، يا خير ؟ لذا مىفرمايد : حق واقع و مستقر گرديد و سحر ساحران باطل و نابود شد .\r\n( 119 )  ( فَغُلِبُوا هُنالِكَ وَ انْقَلَبُوا صاغِرِينَ )  : ( پس فرعونيان در آن مجمع مغلوب\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nشدند و خوار و خفيف بازگشتند ) ، يعنى فرعون و اصحابش در آن مجتمع عظيم شكست‌خورده و مغلوب شدند و بعد از آن عزّت ظاهرى كه داشتند به حالت خفّت و خوارى بازگشت نمودند .\r\n( 120 )  ( وَ أُلْقِيَ السَّحَرَةُ ساجِدِينَ )  : ( و جادوگران به سجده افتادند ) ، اين عبارت اشاره به كمال تأثير معجزهء موسى و خيره شدن ساحران است ، يعنى وقتى عظمت معجزهء موسى را ديدند ، آنقدر وحشت كردند كه بىاختيار به حالت سجده افتادند و خود را ناگزير از ايمان به ربّ العالمين ديدند ، چون آنها به خوبى فهميدند كه عمل موسى سحر نيست ، بلكه معجزه‌اى از جانب پروردگار عالم مىباشد .\r\n( 121 )  ( قالُوا آمَنَّا بِرَبِّ الْعالَمِينَ )  : ( گفتند : ما به پروردگار جهانيان ايمان آورديم ) ، پس چون دريافتند كه معجزهء موسى از جنس سحر و جادو نيست ، خالصانه به درگاه پروردگار عالم ايمان آوردند و به آن اقرار نمودند ، همان خداى موسى و هارون كه مالك همه جهان است و از ايمان به ارباب متعدد منصرف گشتند و به خداى واحد اعتقاد يافتند .\r\n( 122 )  ( رَبِّ مُوسى وَ هارُونَ )  : ( پروردگار موسى و هارون ) اين سخن را به جهت رفع توّهم به زبان آوردند ، چون فرعون خود مدّعى ربوبيّت بود ، ممكن بود كسى توّهم كند كه آنها به فرعون ايمان آورده‌اند ، لذا براى دفع اين شبهه گفتند : ما به پروردگارى كه موسى و هارون مردم را به عبادت او دعوت مىكنند ايمان آورديم و ايمان داريم كه موسى و هارون در ادّعاى خود صادقند .\r\n( 123 )  ( قالَ فِرْعَوْنُ آمَنْتُمْ بِهِ قَبْلَ أَنْ آذَنَ لَكُمْ إِنَّ هذا لَمَكْرٌ مَكَرْتُمُوهُ فِي الْمَدِينَةِ لِتُخْرِجُوا مِنْها أَهْلَها فَسَوْفَ تَعْلَمُونَ )  : ( فرعون گفت : آيا قبل از اينكه به شما اجازه دهم به موسى ايمان آورديد ؟ بدرستى كه اين خدعه‌اى است كه شما مىزنيد تا مردم شهر را از\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nآنجا خارج كنيد ، پس به زودى خواهيد دانست ) ، فرعون از روى خشم و استكبار و با حالت انكار و توبيخ خطاب به ساحران مىگويد : چرا قبل از اينكه به شما اجازه دهم ، ايمان آورديد ؟ در واقع او خود را مالك جسم و روح آنها مىدانسته و آنگاه به آنها تهمت مىزند و مىگويد : شما با موسى توطئه كرده‌ايد كه عليه من و به نفع او به مصر تسلط يافته و اهل آنجا را از شهر بيرون كنيد و غرض فرعون از تهمت زدن به ساحران اين بود كه آنها را مفسد در مملكت وانمود كند و بتواند به اين بهانه آنان را به شديدترين وجهى مجازات نمايد و آنگاه با لحنى تهديدآميز بطور اجمالى مىگويد : به زودى نتيجه اين توطئه و سزاى آن را خواهيد دانست .\r\n( 124 )  ( لَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ ثُمَّ لَأُصَلِّبَنَّكُمْ أَجْمَعِينَ )  : ( محققا دست‌ها و پاهايتان را در جهت مخالف يكديگر قطع مىكنم و آنگاه به تحقيق هر آينه همه شما را بر دار مىكشم ) ، در اين عبارت تهديد مجمل خود را به نحو تفصيلى توضيح داد و گفت : دست و پاى شما در جهت عكس قطع مىكنم ، ( يعنى مثلا دست چپ با پاى راست ، يا دست راست با پاى چپ ) ، و آنگاه شما را به دار مىآويزم ، و دار زدن يعنى بستن مجرم به چوب و بلند كردن آن تا همهء مردم ماجراى او را ديده و عبرت بگيرند .\r\n( 125 )  ( قالُوا إِنَّا إِلى رَبِّنا مُنْقَلِبُونَ )  : ( گفتند : ما به سوى پروردگارمان باز مىگرديم ) ، اين جمله پاسخى است كه ساحران به فرعون داده و با اين سخن حجّت او را باطل و راه استدلال او را مسدود نمودند ، چون خلاصه معنا چنين است كه تو ما را براى ايمان به پروردگارمان تهديد به عذاب و شكنجه مىكنى و خيال مىكنى كه اين عمل آسيبى به ما مىرساند و حال آنكه مردن در راه خدا شرّ و آسيب نيست ، چون ما به سوى پروردگارمان باز خواهيم گشت و نزد او حيات جاويد خواهيم يافت و اين خير مطلق\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاست ، چون آنچه نزد خداست بهتر و پاينده‌تر است ،  ( وَ ما عِنْدَ اللَّهِ خَيْرٌ وَ أَبْقى )  « 1 » .\r\n( 126 )  ( وَ ما تَنْقِمُ مِنَّا إِلَّا أَنْ آمَنَّا بِآياتِ رَبِّنا لَمَّا جاءَتْنا رَبَّنا أَفْرِغْ عَلَيْنا صَبْراً وَ تَوَفَّنا مُسْلِمِينَ )  : ( تو از ما انتقام نمىگيرى ، مگر به جهت آنكه وقتى آيات پروردگارمان به سويمان آمد به آن ايمان آورديم ، پروردگارا صبرى به ما عطا كن و ما را مسلمان بميران ) ، ( تنقم ) از ريشهء ( نقم ) به معناى كراهت و خشم است و در اينجا ساحران به سبب جذبهء معنوى و الهى با شجاعت تمام در برابر فرعون ايستادند و اينكه معجزه عصا را معجزات خوانده‌اند براى آنست كه در همين مسأله چند معجزه بوده ، اوّل ) : اينكه عصا مبدّل به اژدها شده ، دوّم ) : آنكه تمام طنابها و چوبدستىهاى ساحران را بلعيده و سوّم ) :\r\nآنكه مجددا به صورت عصا درآمده .\r\nو آنگاه با نهايت دليرى گفتند : خدايا صبر را بر ما بريز ، يعنى خدايا دلهاى ما را لبريز و سرشار از صبر كن تا در برابر نزول هيچ عذابى جزع و فزع نكنيم و اگر فرعون ما را كشت ، ما را با حالت اسلام از دنيا ببر .\r\nو براستى آنها در برابر فرعون كه مردى جبّار و متكبّر بود شجاعت عجيبى به خرج دادند و قدرت او را به هيچ گرفتند و با دلهاى مطمئن و عزمهاى راسخ و ايمانهاى ثابت و برهان قوى و بلاغت گفتار و علم پايدار در برابر او ايستادند و اينها دلالت بر شرافت اخلاقى و روحى و كرامت رفتارى آنها مىنمايد .\r\n\r\n[ آيهء ( 137 - 127 ) عذابهاى نازله بر قوم فرعون و عهدشكنى آنها 
  ]\r\n( 127 )  ( وَ قالَ الْمَلَأُ مِنْ قَوْمِ فِرْعَوْنَ أَ تَذَرُ مُوسى وَ قَوْمَهُ لِيُفْسِدُوا فِي الْأَرْضِ وَ يَذَرَكَ وَ آلِهَتَكَ قالَ سَنُقَتِّلُ أَبْناءَهُمْ وَ نَسْتَحْيِي نِساءَهُمْ وَ إِنَّا فَوْقَهُمْ قاهِرُونَ )  : ( بزرگان قوم فرعون گفتند : آيا موسى و قومش را رها مىكنى تا در زمين فساد نمايند و تو و\r\n\r\n\r\n","description":"","footnote":"\r\n( 1 ) - سوره قصص ، آيه 60 .\r\n","page_name":" 76 ","page_number":76},
  {"content":"\r\n\r\nخدايانت را رها كنند ؟ گفت : به زودى پسرانشان را خواهيم كشت و زنانشان را نگه خواهيم داشت و ما بر آنها مسلط و چيره هستيم ) ، بزرگان قوم فرعون به منظور تحريك و برانگيختن فرعون به قتل موسى و قومش به او مىگويند : آيا موسى و قومش را رها مىكنى تا در زمين فساد كنند و آنگاه در تأكيد كلام خود مىگويند : اينها علاوه بر فسادى كه برانگيخته‌اند زير بار پرستش تو و خدايانت نيز نرفته‌اند ، از اين عبارت استفاده مىشود كه فرعون ، هم ادّعاى الوهيّت مىكرده و هم خودش خدايانى براى خود داشته كه آنها را عبادت مىنموده ، همچنانكه در جاى ديگر مىگويد :  ( أَنَا رَبُّكُمُ الْأَعْلى )  « 1 » ، ( من بزرگترين پروردگار شمايم ) .\r\nبه هر حال كرسىنشينان فرعون با اين گفتار مىخواستند فرعون را وادار به قتل موسى عليه السّلام كنند و به او تفهيم نمايند كه وجود موسى عليه السّلام براى او و حكومت جبّارش خطرناك و فسادانگيز است ، امّا فرعون براى دلخوش نمودن آنها و روشنى چشمشان به آنها مىگويد : كه به زودى همان سخت‌گيريهاى سابق را دربارهء بنى اسرائيل از سر مىگيريم ، يعنى پسرانشان را مىكشيم و دخترانشان را براى خدمتگزارى به قبطيان زنده مىگذاريم و در آخر هم براى فرو نشاندن خشم و از بين بردن اضطراب درونى آنها اضافه مىكند كه در هر صورت ما بر آنها مسلّط و قاهر هستيم .\r\n( 128 )  ( قالَ مُوسى لِقَوْمِهِ اسْتَعِينُوا بِاللَّهِ وَ اصْبِرُوا إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقِينَ )  : ( موسى به قومش فرمود : از خدا طلب يارى كنيد و صبر نماييد همانا زمين از آن خداست و به هر كس از بندگانش كه بخواهد وامىگذارد و سرانجام نيك از آن اهل تقواست ) ، موسى عليه السّلام براى مواجهه با مشكلات و مصائبى كه در پيش رو دارند و براى قيام و شورش عليه فرعون به استمداد و استعانت از خداى\r\n\r\n\r\n","description":"","footnote":"\r\n( 1 ) - سورهء نازعات ، آيه 24 .\r\n","page_name":" 77 ","page_number":77},
  {"content":"\r\n\r\nمتعال توصيه مىكند و آنان را به صبر در برابر شدايدى كه فرعون تهديد مىنمايد سفارش كرده ، آرى صبر در برابر مشكلات ، راهنماى خير و پيشتاز فرج و نجات است و صبر به معناى هشيارى و بيدارى براى غلبه با ظلم ظالم است نه آنكه به معناى ذّلت و تحمل بندگى و پايمال شدن زير پاى طغيانگران و ظالمان باشد .\r\nو در ادامه براى تعليل گفتار خود مىفرمايد : زمين از آن خداست ، پس فرعون مالك زمين نيست ، تا آن را به هر كس بخواهد بدهد يا باز پس بگيرد ، بلكه خداست كه به هر كس بخواهد ملك و سلطنت مىدهد و سنّت جارى الهى هم ، چنين است كه حسن عاقبت را به كسانى از بندگان خود اختصاص مىدهد كه خدا ترس و پرهيزكار باشند ، يعنى اى بنى اسرائيل اگر از خدا كمك بخواهيد و صبر پيشه كنيد و اهل تقوى باشيد خداوند اين سرزمين را كه امروز بدست فرعونيان است ، به دست شما خواهد سپرد .\r\n( 129 )  ( قالُوا أُوذِينا مِنْ قَبْلِ أَنْ تَأْتِيَنا وَ مِنْ بَعْدِ ما جِئْتَنا قالَ عَسى رَبُّكُمْ أَنْ يُهْلِكَ عَدُوَّكُمْ وَ يَسْتَخْلِفَكُمْ فِي الْأَرْضِ فَيَنْظُرَ كَيْفَ تَعْمَلُونَ )  : ( بنى اسرائيل گفتند : ما هم قبل از آمدن تو و هم بعد از آن در رنج و عذاب بوده‌ايم ، موسى عليه السّلام فرمود : اميد است كه پروردگار دشمن شما را نابود سازد و شما را در اين سرزمين جانشين گرداند ، و بنگريد كه چگونه عمل مىنماييد ) ، غرض بنى اسرائيل از اين گفتار طرح شكايت نزد موسى عليه السّلام بوده ، به اينكه گفته‌اند ، ما چه قبل از آمدنت و چه بعد از رسالتت آن عذابى كه از ناحيهء فرعون مىديديم ، همچنان ادامه دارد و از آن وعدهء نجاتى كه تو به ما دادى خبرى نيست و اين قول گوياى ايمان ضعيف و متزلزل آنهاست كه ميل به سكون و عدم تحركّ داشته‌اند و بايد دانست كه دگرگونى و انقلاب ، تنها ، وقتى ايجاد مىشود كه همه افراد متحوّل گردند و موسى عليه السّلام در جواب آنان براى اميدوار ساختن و دلگرم نمودن ايشان مىفرمايد : اميد اين هست كه خدا دشمن شما را نابود ساخته و شما را جانشين او كند و اين تنها در صورتى محقق مىشود كه از خدا كمك بخواهيد و صبر و تقوى پيشه كنيد و\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاگر خداوند چنين كند اين عمل را از روى گزاف و بيهودگى انجام نمىدهد و شما را بدون قيد و شرط اكرام نمىكند ، بلكه اين استخلاف شما ، خود امتحانى براى شماست تا خداوند ببيند كه رفتار شما چگونه خواهد بود و اهل صبر و جهاد را از غير آنان متمايز گرداند ،  ( وَ لَنَبْلُوَنَّكُمْ حَتَّى نَعْلَمَ الْمُجاهِدِينَ مِنْكُمْ وَ الصَّابِرِينَ )  « 1 » .\r\nاين آيه اعتقاد يهود مبنى بر ( كرامت داشتن در نزد خدا و دارا بودن منصب بلا عزل الهى ) را نفى مىكند .\r\n( 130 )  ( وَ لَقَدْ أَخَذْنا آلَ فِرْعَوْنَ بِالسِّنِينَ وَ نَقْصٍ مِنَ الثَّمَراتِ لَعَلَّهُمْ يَذَّكَّرُونَ )  : ( و به تحقيق فرعونيان را به خشكسالى و كمبود محصولات دچار نموديم تا شايد متذكّر گردند ) ، ( سنين ) جمع ( سنه ) به معناى قحطى و نايابى است و خداوند در اين آيه با تأكيد و ذكر قسم مىفرمايد : ما آل فرعون را به قحطى و كمبود دچار ساختيم تا شايد متنبّه و متذكّر شوند و در اثر شدت و گرفتارى با تضرّع و زارى رو به درگاه پروردگار نمايند .\r\n( 131 )  ( فَإِذا جاءَتْهُمُ الْحَسَنَةُ قالُوا لَنا هذِهِ وَ إِنْ تُصِبْهُمْ سَيِّئَةٌ يَطَّيَّرُوا بِمُوسى وَ مَنْ مَعَهُ أَلا إِنَّما طائِرُهُمْ عِنْدَ اللَّهِ وَ لكِنَّ أَكْثَرَهُمْ لا يَعْلَمُونَ )  : ( پس زمانى كه خير و خوبى به ايشان مىرسيد ، مىگفتند : اين به خاطر ماست و اگر بدى به آنها مىرسيد ، مىگفتند ، به علّت بديمنى موسى و پيروان اوست ، آگاه باشيد كه سرنوشت و اقبال آنها در نزد خداست ، امّا بيشتر آنها نمىدانند ) ، قوم فرعون در سرزمين بسيار حاصلخيزى زندگى مىگردند و چون تا قبل از آمدن موسى از قحطى و خشكسالى خبرى نبود ، لذا مىگفتند :\r\nآن خير و فراوانى سابق به جهت خوبى و خوش اقبالى ما بود و اين قحطى و خشكسالى به جهت بدشگونى و بد يمنى موسى عليه السّلام و پيروان اوست و ( تطيّر ) از مادّه ( طير ) به معناى شومى و بدشگونى است و آنها حقيقتا بعد از مشاهدهء قحطى و خشكسالى ارزش نعمات\r\n\r\n\r\n","description":"","footnote":"\r\n( 1 ) - سوره محمّد ، آيه 31 .\r\n","page_name":" 79 ","page_number":79},
  {"content":"\r\n\r\nسابق را فهميدند و به همين جهت هم اين سخنان را گفتند ، لكن خداوند مىفرمايد :\r\nبهره‌اى كه ايشان از شومى و شرّ دارند در نزد خداست و آن همان عذابيست كه خداوند برايشان مهيّا نموده ، امّا بيشتر آنها از اين عذاب غافلند و مىپندارند كه هيچ اثرى از اين گناهان و جناياتشان باقى نمىماند و ثبت نمىشود و حال آنكه تمام اعمالشان در نزد خداوند محفوظ است و به سبب آنها مؤاخذه مىشوند .\r\n( 132 )  ( وَ قالُوا مَهْما تَأْتِنا بِهِ مِنْ آيَةٍ لِتَسْحَرَنا بِها فَما نَحْنُ لَكَ بِمُؤْمِنِينَ )  : ( و گفتند :\r\nهر معجزه‌اى كه براى ما بياورى تا ما را با آن جادو كنى ، ما به تو ايمان نمىآوريم ، فرعونيان با اين كلام خود خواسته‌اند موسى عليه السّلام را براى هميشه از ايمان آوردنشان ، مأيوس كنند و اينكه معجزات آن جناب را جادو گفته‌اند در حقيق ، قصدشان استهزاء كردن ، آن حضرت مىباشد به اينكه بگويند : تو بىجهت نام اعمال خودت را معجزه گذارده‌اى و اينها همان سحر و جادوى معمولى هستند .\r\n( 133 )  ( فَأَرْسَلْنا عَلَيْهِمُ الطُّوفانَ وَ الْجَرادَ وَ الْقُمَّلَ وَ الضَّفادِعَ وَ الدَّمَ آياتٍ مُفَصَّلاتٍ فَاسْتَكْبَرُوا وَ كانُوا قَوْماً مُجْرِمِينَ )  : ( پس طوفان و ملخ و شپش و وزغ و خون را كه معجزاتى جداگانه بود به سوى آنان فرستاديم و آنگاه گردنكشى نمودند و گروهى گناهكار بودند ) ، ( طوفان ) به معناى هر حادثه‌ايست كه انسان را احاطه كند و ليكن بيشتر در وزيدن بادهاى شديد خانمان برانداز و در آب بسيار زياد يا سيلى كه زمين را در خود غرق مىكند استعمال مىشود و ( جراد ) يعنى ملخ كه نوعى حشره است و ( قمل ) شپش و ( ضفادع ) قورباغه و ( دم ) خون است .\r\nو ( مفصلات ) به معناى جدا جدا و متمايز است ، پس معلوم مىشود كه آياتى كه به سوى قوم فرعون فرستاده مىشده ، يكباره نبوده ، بلكه قبلا موسى عليه السّلام از آمدن آن عذاب خبر مىداده و آنها بدون اينكه عبرت بگيرند از اجابت دعوت موسى عليه السّلام سرباز مىزدند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n( 134 )  ( وَ لَمَّا وَقَعَ عَلَيْهِمُ الرِّجْزُ قالُوا يا مُوسَى ادْعُ لَنا رَبَّكَ بِما عَهِدَ عِنْدَكَ لَئِنْ كَشَفْتَ عَنَّا الرِّجْزَ لَنُؤْمِنَنَّ لَكَ وَ لَنُرْسِلَنَّ مَعَكَ بَنِي إِسْرائِيلَ )  : ( هنگامى كه عذاب بر آنها واقع مىشد مىگفتند : اى موسى پروردگارت را با آن پيمان كه نزد تو نهاده بخوان ، اگر اين عذاب را از ما بردارى قطعا به تو ايمان خواهيم آورد و بنى اسرائيل را با تو خواهيم فرستاد ) ، ( رجز ) به معناى عذاب است و شامل همهء آيات نازله بر قوم فرعون مىشود و اينكه گفتند : پروردگارت را با آن عهدى كه با تو بسته بخوان ، منظورشان اين بود كه خدايت با تو عهد بسته كه هيچ‌گاه دعاى تو را ردّ نكند و عهد كردند كه اگر عذاب بر طرف شود به موسى ايمان آورده و بنى اسرائيل را با او روانه كنند ، امّا در عمل به عهد خود وفا نكردند و همان رفتار سابق خود را از سر گرفتند .\r\n( 135 )  ( فَلَمَّا كَشَفْنا عَنْهُمُ الرِّجْزَ إِلى أَجَلٍ هُمْ بالِغُوهُ إِذا هُمْ يَنْكُثُونَ )  : ( پس زمانى كه عذاب را از آنان برداشتيم و آن اجل معين به سر رسيد ، آنوقت پيمان‌شكنى كردند ) ، از اين آيه معلوم مىگردد كه عهدهايى كه بين موسى و قوم فرعون مىگذشته مدّت معينى داشته ، مثلا حضرت موسى به آنان مىفرمود : كه خداوند اين عذاب را از شما برمىدارد به شرط آنكه ايمان بياوريد و تا اگر تا فلان موقع به اين عهد وفا نكرديد ، عذاب مرتفع نخواهد شد ، و ليكن آنان در عهد خود استوار نبودند و پيمان خود را مىشكستند .\r\n( 136 )  ( فَانْتَقَمْنا مِنْهُمْ فَأَغْرَقْناهُمْ فِي الْيَمِّ بِأَنَّهُمْ كَذَّبُوا بِآياتِنا وَ كانُوا عَنْها غافِلِينَ )  : ( پس از ايشان انتقام گرفتيم و آنها را در دريا غرق كرديم به سبب آنكه آيات ما را تكذيب كردند و از آنها غافل بودند ) ، زمانى كه اجل معيّن آنها به سر رسيد ، از ايشان به سبب تكذيب آيات و غفلت از آنها و عبرت نگرفتن و متنبه نشدنشان انتقام گرفتيم و آنها را در دريا غرق كرديم .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n( 137 )  ( وَ أَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الْأَرْضِ وَ مَغارِبَهَا الَّتِي بارَكْنا فِيها وَ تَمَّتْ كَلِمَتُ رَبِّكَ الْحُسْنى عَلى بَنِي إِسْرائِيلَ بِما صَبَرُوا وَ دَمَّرْنا ما كانَ يَصْنَعُ فِرْعَوْنُ وَ قَوْمُهُ وَ ما كانُوا يَعْرِشُونَ )  : ( و شرق و غرب آن سرزمين را كه در آن بركت نهاده بوديم ، به كسانى كه خوار شمرده مىشدند ، واگذارديم و كلمهء نيكوى پروردگارت دربارهء بنى اسرائيل به واسطهء صبرى كه كرده بودند انجام شد و به نهايت رسيد و آنچه را فرعون و قوم او مىساختند و بناهايى را كه بالا مىبردند ، ويران و زير و رو كرديم ) ، ظاهرا مراد از ( ارض ) در اين آيه سرزمين شام و فلسطين است ، چون خداوند در قرآن كريم غير از نواحى فلسطين و كعبه هيچ سرزمينى را به بركت ياد نكرده و مىفرمايد : ما بنى اسرائيل را كه مردمى مستضعف و تحت ستم بودند در مشرق و مغرب سرزمين مقدس مستقر كرديم ، همچنانكه در قرآن فرمود :  ( نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ )  « 1 » ، ( اراده كرديم كه بر مستضعفان زمين منّت نهاده و آنها را پيشوايان و وارثان زمين قرار دهيم ) .\r\nلذا خداوند به منظور قدرت نمايى خود افراد ضعيف و خوار را قدرت مىبخشد و آنها را وارثان زمين قرار مىدهد و اينكه فرمود :  ( وَ تَمَّتْ كَلِمَتُ رَبِّكَ . . . )  براى اين بود كه برساند به سلطنت رسيدن بنى اسرائيل و هلاك كردن دشمنان ايشان ، موافق قضاى حتمى خداوند بوده كه موسى عليه السّلام نيز قبلا وعده آن را به بنى اسرائيل داده و به آنها فرمود :  ( عَسى رَبُّكُمْ أَنْ يُهْلِكَ عَدُوَّكُمْ وَ يَسْتَخْلِفَكُمْ فِي الْأَرْضِ )  و مراد از ( تماميّت كلمه ) خارج شدن آن از حالت قوه و استعداد و رسيدن به مرحلهء فعليّت و وقوع است و خداوند علّت اين قضاى حتمى خود را صبر بنى اسرائيل بر مصائب و دشواريها بيان مىكند .\r\nو در آخر مىفرمايد : دشمنان آنها را به كلى زير و رو كرديم و تمام ابنيه و قصورى كه ساخته بودند ويران نموديم .\r\n\r\n\r\n","description":"","footnote":"\r\n( 1 ) - سوره قصص ، آيه 5 .\r\n","page_name":" 82 ","page_number":82},
  {"content":"\r\n\r\n\r\n[ آيهء ( 154 - 138 ) ماجراى طلب رؤيت موسى عليه السّلام و جريان گوساله‌پرستى قوم او . 
  ]\r\n( 138 )  ( وَ جاوَزْنا بِبَنِي إِسْرائِيلَ الْبَحْرَ فَأَتَوْا عَلى قَوْمٍ يَعْكُفُونَ عَلى أَصْنامٍ لَهُمْ قالُوا يا مُوسَى اجْعَلْ لَنا إِلهاً كَما لَهُمْ آلِهَةٌ قالَ إِنَّكُمْ قَوْمٌ تَجْهَلُونَ )  : ( و بنى اسرائيل را از دريا گذرانديم و آنان بر قومى گذشتند كه بت مىپرستيدند ، به موسى عليه السّلام گفتند : اى موسى براى ما نيز خدايى بساز ، همانطور كه آنها خدايانى دارند ، موسى فرمود : شما گروهى نادان هستيد ) ، اين آيه حقيقتا گوياى نهايت نادانى و جهالت بنى اسرائيل است كه بعد از ديدن آنهمه معجزات و آيات باهره و اينكه ديدند خدا چطور دريا را برايشان شكافت و آنها را از چنگ فرعون نجات داد ، باز هم با ديدن يك قوم بت پرست كه در برابر بتها سجده و تعظيم مىكردند ، هوس بت‌پرستى كرده و به موسى مىگويند براى ما همچنين معبودى بساز تا ما او را عبادت كنيم ، در حالى كه بت‌پرستى جز به هلاكت و ضلالت منجر نمىشود .\r\n( 139 )  ( إِنَّ هؤُلاءِ مُتَبَّرٌ ما هُمْ فِيهِ وَ باطِلٌ ما كانُوا يَعْمَلُونَ )  : ( روش اين گروه نابود شدنى است و اعمالى كه كرده‌اند باطل است ) ، ( متبر ) از مادّه ( تبار ) به معناى هلاك است و مراد از ( ما فيه ) روش بت‌پرستى است كه معمول آنها بوده و مراد از  ( ما كانُوا يَعْمَلُونَ )  طرز عبادت آنهاست .\r\nپس موسى عليه السّلام در جواب آنها مىفرمايد : اين بت‌پرستان روششان نابود شدنى و اعمالشان باطل است و سزاوار نيست كه هيچ انسان عاقلى به آن متمايل شود .\r\n( 140 )  ( قالَ أَ غَيْرَ اللَّهِ أَبْغِيكُمْ إِلهاً وَ هُوَ فَضَّلَكُمْ عَلَى الْعالَمِينَ )  : ( موسى عليه السّلام فرمود : آيا غير از خداى واحد در جستجوى معبود ديگرى براى شما باشم ، در حالى كه او شما را بر همهء هم عصرانتان برترى داد ؟ ) ، مىفرمايد : آيا من براى شما غير از خداى واحد معبود ديگرى درخواست كنم ، در حالى كه هيچ پروردگارى جز او نيست و او با آيات روشن و دين حق خود ، شما را از شرّ فرعون و اعمال او رهانيد و شما را بر سايرين برترى داد ؟ و آيا اين آيات كفايت نمىكند و شما در جستجوى معبودى هستيد كه او را\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nببينيد و به آسانى در اختيار شما باشد ؟ يعنى چگونه خداى واحد را كه اين همه منّت بر شما نهاده ، با اين بتها و معبودهاى خيالى معاوضه مىكنيد ؟ !\r\n( 141 )  ( وَ إِذْ أَنْجَيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ يُقَتِّلُونَ أَبْناءَكُمْ وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ )  : ( و چون شما را از فرعونيان نجات داديم كه شما را به سختى شكنجه مىكردند ، پسرانتان را مىكشتند و زنانتان را زنده نگه مىداشتند و در اين امر امتحانى بزرگ از جانب پروردگارتان بود ) ،  ( يَسُومُونَكُمْ )  يعنى شما را خوار و ذليل مىكردند ، در اين آيه خطاب به بنى اسرائيل منّتهاى خداوند را در حق ايشان به آنها يادآورى مىكند و ميگويد : خدا شما را از شرّ فرعون و جماعت فرعونيان نجات داد ، آنها شما را به بدترين وجهى خوار و ذليل مىكردند و در كشتار پسرانتان زياده روى نموده و دخترانتان را براى خدمتگزارى زنده نگه مىداشتند و در اين عذابها امتحانى بزرگ از جانب خدا بود .\r\n( 142 )  ( وَ واعَدْنا مُوسى ثَلاثِينَ لَيْلَةً وَ أَتْمَمْناها بِعَشْرٍ فَتَمَّ مِيقاتُ رَبِّهِ أَرْبَعِينَ لَيْلَةً وَ قالَ مُوسى لِأَخِيهِ هارُونَ اخْلُفْنِي فِي قَوْمِي وَ أَصْلِحْ وَ لا تَتَّبِعْ سَبِيلَ الْمُفْسِدِينَ )  : ( و با موسى سى شب وعده كرديم و آن را به ده شب كامل نموديم و وعدهء پروردگارش چهل شب تمام شد و موسى به برادرش هارون گفت : ميان قوم من جانشين من باش و به اصلاح امورشان بپرداز و از راه فسادگران پيروى مكن ) ، ( ميقات ) به معناى وقت معيّنى است كه قرار است در آن وقت عملى انجام شود ، در اين آيه خداوند مواعدى را كه با موسى جهت تقرّب و تكلّم بسته بود ، ذكر فرموده و اصل آن را سى شب قرار داده و آنگاه با ده شب ديگر آن را تكميل نموده و مىفرمايد : جمعا مواعده با موسى چهل شب تمام بوده ، پس موسى با پروردگارش چهل شب تمام مناجات و تكلم داشته و اينكه فرمود : چهل شب در حالى كه شامل روزها هم بوده به جهت آنست كه غرض از اين ميقات تقرّب به\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nدرگاه خداى متعال است و هنگام مناجات و راز نياز معمولا شبهاست موسى عليه السّلام در هنگام مفارقت و حركت به سوى ميقات به برادرش هارون سفارش مىكند كه در ميان قوم جانشين او باشد و در جهت اصلاح امور آنان بكوشد و از راه مفسدين دنباله روى نكند و چون هارون خود اهل عصمت و مبرّى از فساد بوده معلوم مىشود ، اين سفارش به جهت آنست كه در آنزمان گروهى مفسد در بين بنى اسرائيل بوده‌اند كه هدفشان ايجاد تفرقه در بين جمع آنان بوده ، لذا موسى عليه السّلام به برادرش سفارش مىكند كه مبادا راه و روش و پيشنهادات آنها را بپذيرد و دچار مكر و توطئه آنها شود و آنگاه اتحاد قوم كه با تحمّل آنهمه مصائب حاصل شده ، دستخوش تفرقه و اختلاف گردد .\r\n( 143 )  ( وَ لَمَّا جاءَ مُوسى لِمِيقاتِنا وَ كَلَّمَهُ رَبُّهُ قالَ رَبِّ أَرِنِي أَنْظُرْ إِلَيْكَ قالَ لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا وَ خَرَّ مُوسى صَعِقاً فَلَمَّا أَفاقَ قالَ سُبْحانَكَ تُبْتُ إِلَيْكَ وَ أَنَا أَوَّلُ الْمُؤْمِنِينَ )  : ( و چون موسى به وعده‌گاه آمد و پروردگارش با او سخن گفت ، عرض كرد : پروردگارا خودت را به من نشان بده تا من ترا بنگرم ، خطاب رسيد ، هرگز مرا نخواهى ديد ، ولى به اين كوه نگاه كن ، اگر در جاى خود برقرار ماند تو به زودى مرا خواهى ديد ، لذا پروردگارش بر آن كوه تجلّى نموده ، آن كوه متلاشى گشت و موسى بيهوش بيافتاد و چون به هوش آمد ، گفت : منزهّى تو ، به سوى تو باز مىگردم و من اولين مؤمنان هستم ) ، كلمه ( تجلّى ) به معناى قبول ظهور و وجلاست و كلمهء ( دكّ ) به معناى كوبيدن به شدّت و ( خرّ ) از ريشه ( خرور ) به معناى سقوط و ( صعقا ) از ريشهء ( صعقة ) به معناى مرگ و بيهوشى و ( افاقه ) برگشتن به حالت سلامت را گويند و مىفرمايد : وقتى موسى به ميقاتى كه به او وعده كرده بوديم آمد و پروردگارش با او گفتگو نمود ، موسى تقاضاى ديدار پروردگار را نمود ، يعنى از خدا خواست تا وسائل ديدار خويش را برايش فراهم سازد ، تا او را ببيند در حالى كه ديدن ، نتيجهء نظر كردن و نظر كردن نيز نتيجه توانايى ديدن مىباشد و خداوند\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nچون منزّه از اشارهء حسّى و برتر از مشاهدهء عيون است ، لذا خداى متعال در جواب موسى فرمود : تو ابدا مرا نخواهى ديد ، يعنى چنين چيزى امكان عقلى ندارد و براى آنكه مطلب براى موسى تفهيم شود به او خطاب فرمود : كه به كوهى كه در پيش نظر توست بنگر ، من خود را براى اين كوه ظاهر مىسازم ، اگر ديدى تاب ديدن مرا آورد و بر جايش مستّقر ماند ، تو هم طاقت ديدن مرا خواهى داشت ، امّا زمانيكه خداوند قدرت خود را بر كوه ظاهر نمود ، آن را در هم كوبيد و در فضا متلاشى و پرتاب نمود ، موسى در اين هنگام از هيبت اين منظره بيهوش شد ، پس زمانيكه به هوش آمد ، گفت : خدايا تو منزّهى از آنكه قابل رؤيت ما باشى و من از اين پندار غلط و درخواستى كه نمودم به درگاه تو توبه مىكنم و من اوّلين كسى هستم كه به ناديدنى بودن تو ايمان آورده‌ام .\r\nاين معناى ظاهرى آيه است ، امّا آنچه از رؤيت به ذهن موسى عليه السّلام متبادر شده بود ديدن معروف كه به ذهن عوام مىرسد نيست ، چون موسى عليه السّلام مىدانست كه خداوند قابل اشارهء حسى نيست و ديگران او را درك نمىكنند ، امّا منظور موسى از ديدن ، طلب علم ضرورى براى رسيدن به كمال علم بوده ، يعنى روشنترين مراحل علم و درك كه تنها با زائل شدن حجابهاى نفسانى و تيرگى گناهان و حجابهاى مادّى حاصل مىشود و اگر اين حجابها نباشند ، جانها به ادراك روشن و رؤيت به ديدهء بصيرت نائل مىشوند ، پس موسى عليه السّلام طلب علم ضرورى را نموده ، چون خداى تعالى قبلا به وى علم نظرى ( از طريق آيات الهى ) ارزانى كرده بود و حتّى با او سخن گفته و از طريق ايجاد صوت با وى تكلّم مىنمود و اينكه خداوند به او جواب  ( لَنْ تَرانِي )  داد راجع به زندگانى دنيا بود ، يعنى انسان مادامى كه در بند ماديّات و در قيد و بند جسم است ، هرگز مشرّف به چنين علمى نمىشود و تنها در زندگانى اخروى است كه انسانهاى متقى و مؤمن به اين شرف مشرّف مىگردند ، و جملهء  ( لكِنِ انْظُرْ إِلَى الْجَبَلِ  . . . ) دلالت نمىكند كه تجلّى پروردگار محال نيست ، چون براى كوه تجلى نموده ، بلكه در صدد فهماندن اين معناست كه موسى قدرت و استطاعت تجلّى را ندارد و بيهوش شدن موسى هم به جهت آن بود كه قهر الهى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nرا در برابر خود مجسّم ديده و احساس كرده با چنين درخواستى خودش دچار چنين تلاشى و اندكاكى شده و لذا مدهوش گشته و استغفارى كه بعد از بهبودى نموده شاهد بر همين معناست و توبه در مورد موسى و ساير معصومين توبه از گناه نيست ، بلكه توبه آنها شامل كوچكترين شائبهء دورى از پروردگارشان مىباشد .\r\n( 144 )  ( قالَ يا مُوسى إِنِّي اصْطَفَيْتُكَ عَلَى النَّاسِ بِرِسالاتِي وَ بِكَلامِي فَخُذْ ما آتَيْتُكَ وَ كُنْ مِنَ الشَّاكِرِينَ )  : ( خداوند فرمود : اى موسى من تو را به رسالت و به سخن گفتن خويش بر سايرين مردم برگزيدم ، پس آنچه را به تو دادم بگير و از سپاسگزاران باش ) ، خداوند به موسى فرمود : من تو را برگزيدم به اينكه اوامر و نواهى و معارف و شرايع مرا حمل نموده و پيامبرى از جانب من باشى و نيز تو را براى هم كلامى و صحبت با خود برگزيدم و اين تكلّم مراد ايجاد اتصال و رابطه بين مخاطب و عالم غيب ، خواه از طريق تأثير قوهء شنوايى يا غير آنست كه بدون واسطه شدن فرشته ميان آن حضرت و خداى متعال روى داده است ، آنگاه مىفرمايد : رسالاتى را كه به تو دادم بگير و قدر آن را بشناس و شكر آن را بجا آور .\r\n( 145 )  ( وَ كَتَبْنا لَهُ فِي الْأَلْواحِ مِنْ كُلِّ شَيْءٍ مَوْعِظَةً وَ تَفْصِيلًا لِكُلِّ شَيْءٍ فَخُذْها بِقُوَّةٍ وَ أْمُرْ قَوْمَكَ يَأْخُذُوا بِأَحْسَنِها سَأُرِيكُمْ دارَ الْفاسِقِينَ )  : ( و براى او در آن لوحه‌ها از هر پند و شرحى از همه چيز ثبت كرديم ، پس آن را محكم بگير و به قوم خويش فرمان بده كه بهترين آن را بگيرند ، و به زودى سزاى تبهكاران را به شما خواهيم نمود ) ( الواح ) صفحاتى هستند كه براى نوشتن تهيه شده باشند و به اين جهت به اين نام خوانده مىشوند كه خط نوشته شده بر آن صفحات ظاهر مىشود ، چون ( لاح ) به معناى ( ظاهر شد ) مىباشد .\r\nخداوند مىفرمايد : ما براى تو در اين الواح تمام آنچه را كه مورد احتياج قوم توست از مسائل اعتقادى و عملى همه را شرح و تفصيل داده‌ايم و شامل ارشادات و توضيحاتى\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nجهت هدايت آنها مىباشد ، آنگاه به موسى عليه السّلام امر مىكند كه اين الواح را با جديّت بگيرد و در رعايت آن نهايت احتياط و دقّت را بنمايد و نگذارد كه چيزى از آنها از بين برود ، و نيز او را امر مىكند كه قوم خود را فرمان دهد تا از گناهان و زشتىها دورى نموده و بر نيكويىهايى كه تورات بسوى آن هدايت مىكند حسن ملازمت داشته باشند و در نهايت مىفرمايد : به زودى جايگاه فاسقان را به شما مىنمايانيم ، و مراد از فاسقان آن كسانى هستند كه بسوى پيروى از بديها تمايل داشته و از رشد به جانب ضلالت و گمراهى گرايش دارند و در نتيجه سرانجام كارشان به خسران و هلاكت مىانجامد و جايگاه و خانهء آنان جهنم است .\r\n( 146 )  ( سَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ وَ إِنْ يَرَوْا كُلَّ آيَةٍ لا يُؤْمِنُوا بِها وَ إِنْ يَرَوْا سَبِيلَ الرُّشْدِ لا يَتَّخِذُوهُ سَبِيلًا وَ إِنْ يَرَوْا سَبِيلَ الغَيِّ يَتَّخِذُوهُ سَبِيلًا ذلِكَ بِأَنَّهُمْ كَذَّبُوا بِآياتِنا وَ كانُوا عَنْها غافِلِينَ )  : ( به زودى كسانى كه در زمين به ناحق متكبّر و گردنكش هستند و اگر هر معجزه‌اى هم ببينند ايمان نمىآورند و اگر راه هدايت و رشد را ببينند آن را نمىپيمايند و چنانچه راه ضلالت و گمراهى را ببينند آن را در پيش مىگيرند ، اينها را از آيات خود منصرف خواهيم كرد و اين به جهت آنست كه آنها آيات ما را تكذيب كردند و نسبت به آنها غفلت ورزيدند ) ، اينكه ( تكبّر ) را به قيد ( غير حقّ ) مقيّد فرمود به جهت توضيح اين مطلب است كه تكبّر در زمين جز به ناحق نيست و جهت مذموم بودن آن هم همان به ناحق بودنش مىباشد ، نه اينكه تكبّر در زمين دو قسم باشد ، يك قسم به حق و يك قسم به ناحق .\r\nپس اين قيد ، قيد توضيحى است نه احترازى ، چنانچه بعضى گفته‌اند ، و تكبّرى كه ممدوح است تنها تكبّر در برابر دشمنان خداست ، لكن استكبار در زمين به معنى به ذلّت و استضعاف كشاندن مردم است و اين نوع تكبّر فقط يك قسم دارد كه آن هم به ناحق است .\r\nو اينكه در ادامه براى توضيح حالات اين مستكبرين فرمود : اينها هر معجزه‌اى كه\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nببينند ايمان نمىآورند ، براى بيان كردن اصرار بر كفر و تكذيب از ناحيهء ايشان مىباشد و نيز فرمود : اينها به جهت اصرارى كه بر انحراف از طريق رشد و هدايت دارند با اينكه هدايت و ضلالت را مىشناسند ، نه به جهت خطا و نادانى و اشتباه ، بلكه به عمد راه رشد را رها كرده و راه گمراهى را مىپيمايند ، به جهت همين صفات است كه خدا آنها را از آيات خود دور و منصرف مىگرداند و علّت اين انصراف هم تكذيب و غفلت آنها نسبت به آيات خداوند است و اينها متوجّه عاقبت اين بىتوجهى و غفلت خود نبوده‌اند .\r\n( 147 )  ( وَ الَّذِينَ كَذَّبُوا بِآياتِنا وَ لِقاءِ الْآخِرَةِ حَبِطَتْ أَعْمالُهُمْ هَلْ يُجْزَوْنَ إِلَّا ما كانُوا يَعْمَلُونَ )  : ( و كسانى كه آيات ما و لقاء آخرت را انكار و تكذيب كردند ، اعمالشان باطل شد ، آيا جز بدانچه عمل كردند ، جزا داده ميشوند ؟ ) ، مىفرمايد : منكران معاد و آيات الهى اعمالشان بىاثر و باطل مىشود و اين مجازات عمل آنهاست .\r\nپس جزا ، نفس همان عمل است و حبط عمل و بىاجر بودن آن ، خود نوعى كيفر محسوب مىشود ، چون پاداش هر عمل نيكى ، خود عمل است و لذا وقتى عمل آنها بى اجر و باطل شود ، در حقيقت بىاجر شدن آن يك نحوهء كيفر است و نتيجه بىاجر شدن حسنات كسى كه هم حسنه دارد و هم سيئه اين است كه جز كيفر سيئاتش ، پاداش ديگرى نداشته باشد .\r\nو اگر هم مراد از ( جزا ) پاداش نيك باشد ، معنا چنين مىشود كه ايشان به هيچ عملى پاداش داده نمىشوند ، چون بعد از حبط اعمالشان هيچ عمل صالحى ندارند .\r\n( 148 )  ( وَ اتَّخَذَ قَوْمُ مُوسى مِنْ بَعْدِهِ مِنْ حُلِيِّهِمْ عِجْلًا جَسَداً لَهُ خُوارٌ أَ لَمْ يَرَوْا أَنَّهُ لا يُكَلِّمُهُمْ وَ لا يَهْدِيهِمْ سَبِيلًا اتَّخَذُوهُ وَ كانُوا ظالِمِينَ )  : ( قوم موسى بعد از به ميقات رفتن او ، از زيورهايشان گوساله يا پيكرى كه صداى گوساله داشت بساختند ، آيا نمىديدند كه آن گوساله با آنها سخن نمىگويد ، و آنها را به هيچ راهى هدايت\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nنمىكند ؟ آن را به خدايى گرفتند ، در حالى كه ستمكار بودند ) ، ( حلّى ) به معناى چيزى است كه انسان خود را با آن زينت مىدهد از قبيل طلا و نقره و ( عجل ) به معناى بچهء گاو و ( خوار ) به معناى آواز مخصوص گاو است .\r\nدر اين آيه ماجراى گوساله‌پرستى بنى اسرائيل را ذكر مىكند ، كه بعد از آنكه موسى به ميقات رفت و 30 روز وعدهء او به 40 روز رسيد ، بنى اسرائيل دچار ترديد شدند و سامرى از اين سست ايمانى و ترديد آنها سوء استفاده كرد و آنها را فريب داد و با گرفتن زينت آلاتشان مجسمه‌اى از آنها ساخت كه به صورت گوساله بود و از آن ، صدايى مثل صداى گوساله خارج مىشد و به آنها گفت : اين معبود و إله شماست كه موسى مىگويد ، امّا خداوند مىفرمايد : اين مجسمه نه با آنها سخن مىگفت و نه آنها را راهنمايى مىكرد و اگر از ميان همهء صفاتى كه منافى با الوهيّت گوساله است اين دو صفت را ذكر نمود و متعرض ساير صفات مانند : جسميّت ، مصنوع بودن و محدوديّت و . . . نشد ، به جهت آن بود كه اين دو صفت يعنى تكلّم و هدايت از روشن‌ترين صفاتى است كه لازمهء الوهيّت مىباشد و از طرف ديگر خداى واحد كه موسى عليه السّلام آنها را به عبادت او دعوت مىكرد ، داراى اين دو خصوصيّت بود ، يعنى اوّلا ) : با موسى تكلّم مىنمود و ثانيا ) : مردم را به راه مستقيم هدايت مىكرد ، لذا آنها بايد مىفهميدند كه اين گوساله چون اين خصوصيّات را ندارد ، خداى موسى عليه السّلام نيست ، به همين جهت مىفرمايد : اينها در حالى اين مجسمه را به خدايى گرفتند كه ظالم و ستمكار بودند ، البته اين داستان به طور تفصيلى در سوره ( طه ) ذكر شده و لذا در اينجا فقط اشاره به آن شده است .\r\n( 149 )  ( وَ لَمَّا سُقِطَ فِي أَيْدِيهِمْ وَ رَأَوْا أَنَّهُمْ قَدْ ضَلُّوا قالُوا لَئِنْ لَمْ يَرْحَمْنا رَبُّنا وَ يَغْفِرْ لَنا لَنَكُونَنَّ مِنَ الْخاسِرِينَ )  : ( پس زمانى كه از گوساله‌پرستى پشيمان شدند و ديدند كه گمراه شده‌اند ، گفتند : اگر پروردگار ما ، به ما رحم نكند و ما را نيامرزد ، هر آينه از زيانكاران خواهيم بود ) ، ( سقط فى ايديهم ) يعنى بلا در دستهايشان قرار گرفت و اين\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nتعبير غالبا در مورد نادمين كه به آثار سوء عمل خود مبتلا شده‌اند و اين ابتلاء براى آنها غير منتظره بوده ، به كار مىرود « 1 » .\r\nدر اين هنگام برايشان آشكار شد كه گمراه شده‌اند و در اين حالت نسبت به اعمال خود اظهار ندامت و حسرت نمودند و گفتند : اگر پروردگارمان يعنى همان خداى موسى به ما رحم نكند و ما را نبخشد ، در اين صورت قطعا زيانكار خواهيم بود و آيا خسارتى بالاتر از اين وجود دارد كه انسان خداى واحد را رها كرده و به پرستش مجسمهء يك گوساله بپردازد ؟\r\n( 150 )  ( وَ لَمَّا رَجَعَ مُوسى إِلى قَوْمِهِ غَضْبانَ أَسِفاً قالَ بِئْسَما خَلَفْتُمُونِي مِنْ بَعْدِي أَ عَجِلْتُمْ أَمْرَ رَبِّكُمْ وَ أَلْقَى الْأَلْواحَ وَ أَخَذَ بِرَأْسِ أَخِيهِ يَجُرُّهُ إِلَيْهِ قالَ ابْنَ أُمَّ إِنَّ الْقَوْمَ اسْتَضْعَفُونِي وَ كادُوا يَقْتُلُونَنِي فَلا تُشْمِتْ بِيَ الْأَعْداءَ وَ لا تَجْعَلْنِي مَعَ الْقَوْمِ الظَّالِمِينَ )  : ( و زمانيكه موسى عصبانى و اندوهگين بسوى قوم خود بازگشت ، گفت : پس از من ، چه بد جانشينى براى من بودى ، آيا از فرمان پروردگارتان جلوتر رفتيد و لوحه‌ها را انداخت و سر برادرش را گرفت و بسوى خود كشيد ، هارون گفت : اى پسر مادرم ، اينها مرا ضعيف و خوار نمودند و نزديك بود مرا بكشند ، پس دشمنانم را شاد نكن و مرا هم طراز اين گروه ستمكاران قرار مده ) ، ( غضب ) هيجان قوهء دافعه براى راندن يا انتقام گرفتن مىباشد و ( اسف ) به معناى شدّت اندوه و غضب است ، پس چون موسى عليه السّلام حال و روز آنان را بديد ، بسيار عصبانى و ناراحت شد ( با آنكه خداوند از اوضاع آنها او را خبردار كرده بود ) و به آنها گفت : چه بد از من نيابت و جانشينى نموديد و چرا از فرمان پروردگارتان پيشتر رفتيد و چرا امرى را قبل از رسيدن موعدش طلب نموديد و حال آنكه فرمان خدا به خير و صلاح شماست و خداوند كارى نمىكند جز به مقتضاى\r\n\r\n\r\n","description":"","footnote":"\r\n( 1 ) - به اصطلاح فارسى زبانان يعنى وقتى كه سرشان به سنگ خورد و پشيمان شدند ، ( مترجم ) .\r\n","page_name":" 91 ","page_number":91},
  {"content":"\r\n\r\nحكمت بالغه‌اش و لذا عجله كردن يا نكردن شما تأثيرى در امر الهى ندارد و ظاهرا مراد از اين امر همان مسأله نزول تورات بوده ، يعنى مىفرمايد : چرا از تأخير من نگران شديد و در امر مراجعت من و آوردن تورات عجله كرديد و به راه خطا افتاديد ؟ و لذا از شدت ناراحتى الواح تورات را انداخت و موى سر هارون را بدست گرفت و او را به شدّت طرف خود كشيد و اين عمل به جهت ناراحتى آن حضرت بوده و چنانچه در سوره ( طه ) ذكر شده ، موسى به هارون گفت : اى هارون چرا وقتى ديدى اينها گمراه مىشوند دستور مرا پيروى نكردى و از آنها جلوگيرى ننمودى ، امّا هارون براى برانگيختن ترحّم موسى ، نگفت ( اى برادر ) بلكه نام مادرش را برد و گفت : ( اى پسر مادرم ) وقتى من اينها را از گوساله پرستى منع كردم و با آنها مخالفت نمودم ، اينها اعتنايى به حرف من نكردند و نزديك بود مرا بكشند ، پس مرا در نزد اين دشمنان خوار و خفيف مساز و زبان ملامت و شماتت آنها را بر من بار مكن و مرا هم رديف اين ستمكاران قرار مده ، چون من جزء آنها نستيم و در سوره ( طه ) هارون در ادامه مىگويد :  ( إِنِّي خَشِيتُ أَنْ تَقُولَ فَرَّقْتَ بَيْنَ بَنِي إِسْرائِيلَ وَ لَمْ تَرْقُبْ قَوْلِي )  « 1 » ، ( من ترسيدم كه بگويى تو ميان بنى اسرائيل تفرقه انداختى و رعايت دستورات مرا نكردى ) ، و اين امور كه بدست موسى جارى شد مخالفتى با عصمت آن جناب ندارد ، چون عصمت ، تنها امورى را نفى مىكند كه مربوط به حكم خداى سبحان باشد ، نه امور جارى زندگى ، و عملى كه موسى دربارهء هارون نمود ، اثر همان خيالى بود كه ايشان در مورد هارون داشت و قصد داشته برادر خود را در يك امر ارشادى تأديب نموده باشد نه در يك حكم مولوى از جانب پروردگار ، تا اشتباه در آن منافى با مقام عصمت باشد .\r\n( 151 )  ( قالَ رَبِّ اغْفِرْ لِي وَ لِأَخِي وَ أَدْخِلْنا فِي رَحْمَتِكَ وَ أَنْتَ أَرْحَمُ الرَّاحِمِينَ )  :\r\n( موسى گفت : خدايا من و برادرم را بيامرز و ما را در رحمت خود داخل كن كه همانا تو\r\n\r\n\r\n","description":"","footnote":"\r\n( 1 ) - سوره طه ، آيه 94 .\r\n","page_name":" 92 ","page_number":92},
  {"content":"\r\n\r\nمهربانترين مهربانانى ) اين آيه حكايت دعاى موسى عليه السّلام است كه در آن احدى از قومش را مشاركت نداد و تنها فرمود : خدايا من و برادرم را ببخش و طلب مغفرت هم منحصر در ارتكاب گناه نيست ، بلكه هر عملى كه شائبه ذرّه‌اى غفلت در خود داشته باشد براى انبياء سزاوار استغفار مىباشد و در آخر هم براى جلب مغفرت پروردگار او را به وصف  ( أَرْحَمُ الرَّاحِمِينَ )  ياد مىكند .\r\n( 152 )  ( إِنَّ الَّذِينَ اتَّخَذُوا الْعِجْلَ سَيَنالُهُمْ غَضَبٌ مِنْ رَبِّهِمْ وَ ذِلَّةٌ فِي الْحَياةِ الدُّنْيا وَ كَذلِكَ نَجْزِي الْمُفْتَرِينَ )  : ( بدرستى كسانى كه گوساله را به خدايى گرفتند ، به زودى غضبى از ناحيهء پروردگارشان و ذلّت و خواريى در زندگانى دنيا به آنان خواهد رسيد و اينچنين تهمت زنندگان را جزا مىدهيم ) ، نكره آوردن كلمه ( غضب ) و ( ذلّت ) به منظور آن است كه عظمت آن غضب و ذلّت را برساند و خداوند تصريح به اين غضب و ذلّت نكرده ، لكن اشاره به همان حوادثى است كه بعدا بر آنها واقع مىشود كه ابتدا گوسالهء مورد نظر آتش گرفته و خاكسترش در آب دريا پراكنده مىشود و سامرى و پيروانش كشته مىشوند و مراد از ذلّت هم كشتار دسته جمعى و اسارت آنهاست و شايد هم منظور از ( غضب ) عذاب آخرت و منظور از ( ذلّت ) انحطاط و پستى آنها در زندگى دنيوى باشد .\r\nو در آخر اشاره مىكند كه اين غضب و ذلّت اختصاص به قوم موسى نداشته ، بلكه سنّت جارى الهى است كه خداوند آن را در حق هر ملّتى كه به خدا افترا بزنند جارى مىسازد .\r\n( 153 )  ( وَ الَّذِينَ عَمِلُوا السَّيِّئاتِ ثُمَّ تابُوا مِنْ بَعْدِها وَ آمَنُوا إِنَّ رَبَّكَ مِنْ بَعْدِها لَغَفُورٌ رَحِيمٌ )  : ( همانا كسانى كه اعمال پليد انجام دهند و سپس بعد از آن گناه ، توبه كرده و ايمان بياورند ، همانا بعد از آن توبه ، پروردگار تو آمرزنده و مهربان است ) ، معناى آيه روشن است و مىفرمايد : اى محمّد صلّى اللّه عليه و إله و سلم بدان كه اگر توبه حقيقى براى كسى حاصل شود و ايمان آورد ، خداوند آن توبه را مىپذيرد و مانعى براى قبول شدن آن نيست ،  ( وَ إِنِّي \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى )  « 1 » ، ( و من براى كسى كه توبه كند و ايمان آورد و عمل شايسته نموده و هدايت شود آمرزنده هستم ) .\r\nو اين خطاب اگر چه عام است ، ولى از نظر سياق شامل ماجراى گوساله‌پرستان مىشود ، يعنى توبهء حقيقى حتّى اگر براى گوساله‌پرستان هم دست بدهد ، خداوند آن را مىپذيرد چون آمرزنده و مهربان است .\r\n( 154 )  ( وَ لَمَّا سَكَتَ عَنْ مُوسَى الْغَضَبُ أَخَذَ الْأَلْواحَ وَ فِي نُسْخَتِها هُدىً وَ رَحْمَةٌ لِلَّذِينَ هُمْ لِرَبِّهِمْ يَرْهَبُونَ )  : ( پس زمانيكه غضب موسى فرو نشست ، لوحه‌ها را برگرفت كه در مكتوب آنها براى كسانى كه از پروردگارشان مىهراسند هدايت و رحمتى بود ) ، ( رهبه ) به معناى ترس توأم با احتياط و احتراز از غضب مىباشد ، و معناى آيه روشن است و مىفرمايد : زمانيكه غضب موسى زايل شد ، الواح ، تورات را برداشت و در آنها براى اهل رهبة و خشيت كه از پروردگارشان تقوى دارند مايه‌هاى هدايت و رحمت وجود داشت .\r\n\r\n[ آيهء ( 160 - 155 ) انتخاب 70 نفر از بنى اسرائيل ، حضور در ميقات ، رحمت خدا عام و عذابش خاص است 
  ]\r\n( 155 )  ( وَ اخْتارَ مُوسى قَوْمَهُ سَبْعِينَ رَجُلًا لِمِيقاتِنا فَلَمَّا أَخَذَتْهُمُ الرَّجْفَةُ قالَ رَبِّ لَوْ شِئْتَ أَهْلَكْتَهُمْ مِنْ قَبْلُ وَ إِيَّايَ أَ تُهْلِكُنا بِما فَعَلَ السُّفَهاءُ مِنَّا إِنْ هِيَ إِلَّا فِتْنَتُكَ تُضِلُّ بِها مَنْ تَشاءُ وَ تَهْدِي مَنْ تَشاءُ أَنْتَ وَلِيُّنا فَاغْفِرْ لَنا وَ ارْحَمْنا وَ أَنْتَ خَيْرُ الْغافِرِينَ )  : ( و موسى از ميان قومش 70 مرد را براى وعده‌گاه انتخاب كرد و چون به زلزله دچار شدند ، موسى گفت : پروردگارا اگر مىخواستى پيش از اين آنها و مرا هلاك مىكردى ، آيا تو ما را به جهت عملى كه عده‌ّاى نادان مرتكب شده‌اند ، هلاك مىكنى ؟ اين جز آزمايش تو نيست و هر كس را بخواهى با آن گمراه مىكنى و هر كس را بخواهى هدايت مىنمايى ، تو سرپرست مايى ، پس ما را بيامرز و به ما رحم كن كه همانا تو بهترين\r\n\r\n\r\n","description":"","footnote":"\r\n( 1 ) - سوره طه ، آيه 82 .\r\n","page_name":" 94 ","page_number":94},
  {"content":"\r\n\r\nآمرزندگانى ) ، مىفرمايد : موسى از ميان قومش هفتاد نفر را براى ميقات ما انتخاب كرد ، پس معلوم مىشود خداوند براى بنى اسرائيل ميقاتى معيّن كرده بود تا براى امرى عظيم در آنجا حاضر شوند ، امّا پس از حضور در ميقات بخاطر ظلم بزرگى كه مرتكب شده بودند زلزلهء مهيبى ايشان را فرا گرفت و آنها را هلاك كرد ، لذا صاعقه و زلزله باعث هلاكت ايشان مىشود و معلوم مىگردد كه ظلم آنها همان طلب رؤيت آشكار پروردگار بوده است .\r\nامّا موسى عليه السّلام به درگاه خدا دعا نموده و مىگويد : خدايا اگر مىخواستى من و اين قوم را ، پيش از اين هلاك مىكردى و آيا ما را بخاطر عمل زشتى كه نادانهاى ما مرتكب شده‌اند هلاك مىكنى ؟ و منظورش اين بود كه اينها معصيت فعلى مرتكب نشده‌اند ، بلكه قولى را به زبان رانده‌اند كه آن هم از ناحيهء سفيهان بوده ، پس خداوند درخواست موسى را كه بيم داشت بنى اسرائيل او را متهم نموده و دعوتش از اساس باطل شود ، اجابت نموده و آنان را دوباره زنده گردانيد .\r\nو موسى عليه السّلام در دعاى خويش نهايت تذلّل و حيا را به كار برد و گفت : اين امر تنها امتحانى از جانب توست و امتحان تو ، به گونه‌ايست كه هر كس را بخواهى با آن هدايت مىكنى و هر كس را كه بخواهى گمراه مىسازى و تو خدايى هستى كه رحمتت بر غضبت پيشى گرفته و سنّت تو چنين نيست كه در عقاب بدكاران تعجيل كنى ، و آنگاه در مقام دعا حاجت خود را بين دو صفت ولايت و آمرزش خداوند قرار داد و اين دو صفت را كافى دانست و به حاجت خود كه زنده ساختن آن 70 نفر بود تصريح نكرد و در آخر گفت : خدايا تو بهترين آمرزندگانى ، پس با اين دعاى من شفاعت آنان را بكن ، يعنى از گناهشان درگذر و آنها را مجدّدا زنده گردان .\r\n( 156 )  ( وَ اكْتُبْ لَنا فِي هذِهِ الدُّنْيا حَسَنَةً وَ فِي الْآخِرَةِ إِنَّا هُدْنا إِلَيْكَ قالَ عَذابِي أُصِيبُ بِهِ مَنْ أَشاءُ وَ رَحْمَتِي وَسِعَتْ كُلَّ شَيْءٍ فَسَأَكْتُبُها لِلَّذِينَ يَتَّقُونَ وَ يُؤْتُونَ الزَّكاةَ \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n وَ الَّذِينَ هُمْ بِآياتِنا يُؤْمِنُونَ )  : ( براى ما در اين دنيا و در آخرت نيكى مقرّر فرما ، ما به سوى تو بازگشته‌ايم ، فرمود : عذاب من به هر كس بخواهم مىرسد و رحمت من بر همه چيز احاطه دارد ، پس به زودى آن را بر كسانى كه پرهيزگارى نموده و زكات بدهند و به آيات ما ايمان بياورند ، مقرّر مىكنم ) ، ( هدنا ) از مادّه ( هاد ، يهود ) به معناى بازگشتن است ، موسى عليه السّلام در مقام دعا نخست از پروردگار خود مسئلت مىكند كه يك نوع نيكى در دنيا و در زندگى آخرت نيكى ديگرى روزى او و قومش گرداند ، كه امر دنيا و آخرتشان را اصلاح كند و آنگاه در مقام تعليل مىگويد : ما به سوى تو بازگشتيم ، رجوع به خدا عبارتست از سلوك طريقه او و پيروى از راه فطرت كه آدمى را به نيكوئى دنيا و آخرت رهنمون مىشود .\r\nآنگاه خداوند در جواب موسى مىگويد : رحمت من بر همه چيز احاطه دارد ، ولى عذابم را به هر كس كه بخواهم مىرسانم ، يعنى عذاب از اقتضاى عمل گناهكاران ناشى مىشود نه از ناحيهء خدا و از ناحيهء خداوند جز رحمت نشأت نمىگيرد ، همچنانكه فرمود :  ( ما يَفْعَلُ اللَّهُ بِعَذابِكُمْ إِنْ شَكَرْتُمْ وَ آمَنْتُمْ )  « 1 » ، ( اگر سپاسگزار بوده و مؤمن باشيد ، خداوند را با عذاب شما چكار است ؟ ) .\r\nلذا عذاب به اقتضاى ربوبيّت نيست ، بلكه عذاب خدا مستند به گناه و كفران گنهكاران است و اصولا عذاب همان فقدان رحمت مىباشد و آنگاه مىفرمايد : من رحمت خود را بر پرهيزكاران و زكات دهندگان و كسانى كه به آيات ما ايمان دارند واجب مىكنم ، و متّقين كسانى هستند كه از معاصى اجتناب كرده و در انجام تكاليف شرعى كوتاهى نمىكنند ، و مراد از ( زكات ) حق مالى يا مطلق انفاق در راه خداست كه باعث زيادى مال و اصلاح مفاسد اجتماع و تكميل نواقص آن مىشود ، و مراد از ( ايمان به آيات ) تسليم در برابر آيات الهى و معجزات پيامبران الهى چون موسى عليه السّلام و عيسى عليه السّلام و محمّد صلّى اللّه عليه و إله و سلم\r\n\r\n\r\n","description":"","footnote":"\r\n( 1 ) - سوره نساء ، آيه 147 .\r\n","page_name":" 96 ","page_number":96},
  {"content":"\r\n\r\nمىباشد و يا تسليم در برابر احكام و شرايع آسمانى يا تسليم در برابر علائم پيامبرى محمّد صلّى اللّه عليه و إله و سلم كه در كتب اهل كتاب آمده است و با اين كلام آخر به نحوى لطيف اين آيه را با آيات بعدى متصل مىسازد .\r\n( 157 )  ( الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ فَالَّذِينَ آمَنُوا بِهِ وَ عَزَّرُوهُ وَ نَصَرُوهُ وَ اتَّبَعُوا النُّورَ الَّذِي أُنْزِلَ مَعَهُ أُولئِكَ هُمُ الْمُفْلِحُونَ )  : ( كسانى كه از پيامبر و نبّى درس ناخوانده‌اى كه اوصاف او را در تورات و انجيل مكتوب يافته‌اند و آنها را امر به معروف و نهى از منكر مىكند و طيبّات را بر آنها حلال نموده و آلودگيها را بر آنها حرام كرده و دشوارى را از آنها برداشته و قيودى را كه بر آنها بوده از بين برده ، پيروى مىكنند ، پس كسانى كه به او ايمان آورده و او را گرامى داشته و نورى را كه به وى نازل شده متابعت كرده‌اند ، ايشان همان رستگارانند ) ، در اينجا توصيف مؤمنان به آيات الهى را كه در آخر آيه قبل آمده بود مىنمايد ، مىفرمايد : اينها كسانى هستند كه از پيامبران الهى خصوصا پيامبر امىّ يعنى محمّد صلّى اللّه عليه و إله و سلم كه نشانه‌هاى نبوّت او را در تورات و انجيلهايى كه مصون از تحريف مانده باشد ، ديده‌اند و نيز در عصر قبل از او ، پيامبران خودشان و احكام و شرايع ايشان را پيروى مىكنند ، و اضافه مىنمايد كه اين پيامبر صلّى اللّه عليه و إله و سلم آنها را امر به معروف و نهى از منكر مىنمايد و اين عمل شأن همه اديان الهى است ، امّا اسلام در اين دو اصل روح تازه‌اى دميده و آنها را به سرحدّ اهميّت جهاد رسانده است و نيز پيامبر اسلام طيّبات را بر آنها حلال و خبائث را بر آنها حرام نمود ، يعنى هر چيز طيّب و پاكيزه‌اى در شريعت اسلام حلال است و هر چيز آلوده و خبيثى ، حرام مىباشد و باز مىفرمايد : پيامبر اسلام تكاليف شاقّى را كه بر گرده آنها بود و قيودى را كه در شريعت عيسى عليه السّلام وجود داشت همه را از آنها بر طرف نمود .\r\nو در آخر مىفرمايد : كسانى كه به اين پيامبر ايمان آورده و او را گرامى و بزرگ\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nبشمارند و از نور ، ( يعنى قرآن كريم كه بر او نازل شده و مسير زندگى انسان را روشنى مىبخشد و او را به سوى كمال هدايت مىكند ) ، پيروى مىكنند ، اينها همان رستگاران هستند ، چون به هدفشان كه رسيدن به سعهء رحمت الهى در دنيا و آخرت است نايل شده‌اند .\r\n( 158 )  ( قُلْ يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً الَّذِي لَهُ مُلْكُ السَّماواتِ وَ الْأَرْضِ لا إِلهَ إِلَّا هُوَ يُحيِي وَ يُمِيتُ فَآمِنُوا بِاللَّهِ وَ رَسُولِهِ النَّبِيِّ الْأُمِّيِّ الَّذِي يُؤْمِنُ بِاللَّهِ وَ كَلِماتِهِ وَ اتَّبِعُوهُ لَعَلَّكُمْ تَهْتَدُونَ )  : ( اى پيامبر بگو : اى مردم من فرستاده خدا بسوى همهء شما هستم ، همان خدايى كه ملك آسمانها و زمين از آن اوست و هيچ معبودى جز او نيست ، او كه زنده مىكند و مىميراند ، پس به خدا و پيامبران و نبىّ درس ناخوانده‌اى كه ايمان به خدا و كلمات او دارد ، ايمان آوريد و از او پيروى كنيد تا شايد هدايت گرديد ) ، پس از بر شمردن اوصاف پيغمبر گرامى اسلام معلوم مىشود كه آن دين كاملى كه حيات پاكيزه بشرى را در هر مكان و در هر زمان تضمين مىكند تنها در نزد اوست و آنگاه به پيامبرش امر مىكند كه به همه بشريّت اعلام نمايد كه او فرستادهء خداست به جانب همهء آنان و سپس اوصاف پروردگار را بر شمارد كه او مالك آسمانها و زمين است ، و امر رسالت هم در دست اوست و اوست كه رسالت محمّد صلّى اللّه عليه و إله و سلم را عام و جهان شمول قرار داده تا به اين وسيله تعجب و توهّم بنى اسرائيل را كه مىگفتند : چگونه ممكن است مردى از غير يهود و امّى به چنين نبوّتى برگزيده شود ، زايل گرداند ، چون آنها خود را گروه برگزيدهء الهى و پسران خدا و محبوب او مىدانستند و مىگفتند : امييّن را بر ما هيچ اختيار و تسلطى نيست .\r\nهمچنين با اين بيان تعجّب و استبعاد غير عرب را ، از اينكه تعصّب به خرج داده و بگويند چگونه مردى عرب بر ما مبعوث شده ، زايل مىنمايد .\r\nو آنگاه مىفرمايد : همان خدايى كه جز او معبودى نيست و اوست كه زنده مىكند و مىميراند ، پس او كه هر حكمى بخواهد مىراند و هيچ كس مانع و مزاحم او نيست و\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاوست كه اراده مىكند رسولى را بسوى همه مردم گسيل دارد و همو مىتواند همهء بشريّت را به حياتى سعيد و پاكيزه زنده كند ، چون سعادت و هدايت ، حيات است و گمراهى و ضلالت عين مرگ مىباشد .\r\nو در خاتمه مىفرمايد : پس به خدا و پيامبر امّى كه تورات و انجيل شما را به آمدن او بشارت داده ايمان بياوريد ، همان پيامبرى كه به خدا و كلمات او ايمان دارد ، يعنى به شرايع و احكامى كه خداوند بر انبياء سابق نازل كرده اعتقاد دارد و لذا بايد از او پيروى كنيد تا شايد به سعادت و نعمت رستگارى و هدايت برسيد و اينها همه بيانات رسولخدا صلّى اللّه عليه و إله و سلم جهت دعوت همه مردم به دين اسلام مىباشد .\r\n( 159 )  ( وَ مِنْ قَوْمِ مُوسى أُمَّةٌ يَهْدُونَ بِالْحَقِّ وَ بِهِ يَعْدِلُونَ )  : ( و از قوم موسى گروهى هستند كه به حق هدايت مىكنند و بر اساس حق حكم مىنمايند ) ، و در اين آيه مردمان صالح و نيكان بنى اسرائيل را كه شايسته مدح هستند ، ستايش مىكند و اين از انصاف قرآن است كه در عين بر شمردن بديهاى آنها از خوبيهاى آنها ستايش مىكند ، پس معلوم مىشود همهء بنى اسرائيل با خدا و رسول او مخالفت نكرده‌اند ، بلكه پاره‌اى از ايشان هم خودشان هدايت شده‌اند و هم ديگران را به سوى حق راهنمايى كرده و ميان ايشان به حق و عدالت حكم مىكرده‌اند .\r\nلذا بعيد نيست مراد از اين گروه انبياء و امامانى باشند كه بعد از موسى عليه السّلام در ميان بنى اسرائيل پديد آمدند و مردم را هدايت كرده و بين آنها بر اساس حق حكم راندند ، چون هدايت در معناى حقيقى تنها كار پيغمبران و امامان مىباشد .\r\n( 160 )  ( وَ قَطَّعْناهُمُ اثْنَتَيْ عَشْرَةَ أَسْباطاً أُمَماً وَ أَوْحَيْنا إِلى مُوسى إِذِ اسْتَسْقاهُ قَوْمُهُ أَنِ اضْرِبْ بِعَصاكَ الْحَجَرَ فَانْبَجَسَتْ مِنْهُ اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ وَ ظَلَّلْنا عَلَيْهِمُ الْغَمامَ وَ أَنْزَلْنا عَلَيْهِمُ الْمَنَّ وَ السَّلْوى كُلُوا مِنْ طَيِّباتِ ما رَزَقْناكُمْ وَ ما \r\n\r\n","description":"","footnote":"","page_name":" 99 ","page_number":99},
  {"content":"\r\n\r\n ظَلَمُونا وَ لكِنْ كانُوا أَنْفُسَهُمْ يَظْلِمُونَ )  : ( و آنها را به دوازده گروه تقسيم كرديم و زمانيكه قوم موسى از او طلب آب كردند به او وحى كرديم كه عصايت را به اين سنگ بزن ، پس از آن سنگ دوازده چشمه جوشيد و هر گروهى آبخشور خويش را دانستند و ابرها را بر سر آنها سايبان ساختيم و مرغ بريان و ترنجبين بر آنها نازل كرديم ، بخوريد از روزيهاى پاكيزه‌اى كه به شما ارزانى كرده‌ايم و آنها با كفران اين نعمتها به ما ستم نكردند ، بلكه به خودشان ستم نمودند ) ، ( سبط ) در لغت يعنى فرزند پسر يا دختر آدمى ( نوه ) امّا در بنى اسرائيل به معناى قوم يا قبيله بوده است و ( انبجاس ) به معناى انفجار و ( امّت ) به معناى جماعتى از مردم كه داراى هدف و مقصد يكسان باشند ، به هر صورت مىفرمايد بنى اسرائيل را به دوازده فرقه و قوم تقسيم كرديم و چون آنها از موسى آب خواستند به او وحى نموديم كه عصايت را به آن سنگ بزن و چون چنين نمود ، دوازده چشمه از درون سنگ جوشيد به نحوى كه هر قوم از آبشخور خاصّ خودشان استفاده نمايند ، پس خداوند به هر گروه چشمهء جداگانه‌اى اختصاص داد ، لذا معلوم مىشود كه آنها در مورد آب با يكديگر مشاجره و مجادله داشته‌اند و نيز مىفرمايد : ما به جهت حفظ آنها از حرارت خورشيد ابر را سايبان آنها قرار داديم و از آسمان مرغ بريان و ترنجبين بر آنها نازل كرديم ، پس از نعمتهايى كه خدا روزيتان كرده بخوريد و در آخر هم مىفرمايد : اينها به ما ستم نكردند ، بلكه به خودشان ستم كردند و معلوم مىشود آنها با اين همه معجزات آشكار كه تعداد آنها به 15 يا بيشتر هم مىرسد « 1 » ، باز هم استكبار\r\n\r\n\r\n","description":"","footnote":"\r\n( 1 ) - معجزات موسى عليه السّلام شامل ( 1 - اژدها ( 2 - يد بيضاء ( 3 - قحطى ( 4 - نقص ثمرات ( 5 - طوفان ( 6 - ملخ بالدار ( 7 - ملخ بدون بال ( 8 - قورباغه ( 9 - خون شدن نيل ( 10 - غرق شدن فرعونيان ( 11 - زنده كردن 70 نفر از قوم موسى ( 12 - شكافتن دوازده چشمه ( 13 - سايه افكندن ابر ( 14 - فرستادن منّ و سلوى ( 15 - كندن كوه و نگه داشتن آن در بالاى سرشان كه مىتوان تكلّم موسى با خدا و مسخ شدن بعضى از بنى اسرائيل به صورت ميمون را نيز بر آنها اضافه كرد ، ( اصل الميزان ) ، ( مترجم ) .\r\n","page_name":" 100 ","page_number":100},
  {"content":"\r\n\r\nو سرپيچى نمودند و چون خداوند بىنياز از ايمان آنهاست ، لذا ستم آنها متوجّه خودشان است ، چون با استكبارشان از حق در واقع مانع از سعادت دنيوى و اخروى خودشان شدند و به خود ستم كردند ، در حالى كه خداوند بىنيازيست كه معصيت گناهكاران ضررى را متوجّه او نمىسازد « 1 » .\r\n\r\n[ آيهء ( 171 - 161 ) ذكر برخى نافرمانيهاى بنى اسرائيل 
  ]\r\n( 161 )  ( وَ إِذْ قِيلَ لَهُمُ اسْكُنُوا هذِهِ الْقَرْيَةَ وَ كُلُوا مِنْها حَيْثُ شِئْتُمْ وَ قُولُوا حِطَّةٌ وَ ادْخُلُوا الْبابَ سُجَّداً نَغْفِرْ لَكُمْ خَطِيئاتِكُمْ سَنَزِيدُ الْمُحْسِنِينَ )  : ( و زمانى كه به آنها گفته شد ، در اين قريه مسكن گزينيد و از هر جاى آن كه خواستيد بهره ببريد و بگوييد گناهان ما را فرو ريز و سجده‌كنان از اين در وارد شويد تا گناهان شما را بيامرزيم و نيكوكاران را فزونى مىدهيم ) ، مقصود از ( قريه ) سرزمينى است كه در بيت المقدس واقع بوده و بنى اسرائيل مأمور به ورود به آنجا و فتح آن سرزمين و جنگيدن با اهالى آنجا يعنى ( عمالقه ) بوده‌اند .\r\nو خداوند مىفرمايد : آن سرزمين بر شما مباح است و از همهء قسمتهاى آن مىتوانيد بهره‌مند شويد و هنگام ورود در حال سجده و خضوع بگوييد : خدايا گناهان ما را بريز ، يعنى از خدا بخواهيد كه گناهتان را ببخشد و بپوشاند و ما به نيكوكاران افزون هم مىدهيم ، پس آنچه نيكوكار به آن مىرسد پاداشى بالاتر از نيكى خود اوست ، امّا بنى اسرائيل نافرمانى كردند و در نتيجه در ميان « تيه » به سرگردانى مبتلا شدند ، همچنانكه در سورهء مائده آيه ( 26 - 20 ) در خصوص آن توضيح داده شد .\r\n( 162 )  ( فَبَدَّلَ الَّذِينَ ظَلَمُوا مِنْهُمْ قَوْلًا غَيْرَ الَّذِي قِيلَ لَهُمْ فَأَرْسَلْنا عَلَيْهِمْ رِجْزاً مِنَ السَّماءِ بِما كانُوا يَظْلِمُونَ )  : ( كسانى از آنها كه ستمكار بودند سخنى غير از آنچه\r\n\r\n\r\n","description":"","footnote":"\r\n( 1 ) -\r\n گر جمله كائنات كافر گردند * بر دامن كبرياش ننشيند گَرد \r\n.\r\n","page_name":" 101 ","page_number":101},
  {"content":"\r\n\r\nمأمور به آن بودند بجاى آن آوردند ، پس به سزاى اينكه ظالم بودند از آسمان عذابى برايشان فرو فرستاديم ) ، و اين روش هميشگى بنى اسرائيل بود كه آيات الهى را تحريف كرده و تغيير و تبديل مىدادند و اين عمل را هم از روى كفر و فسق مرتكب مىشدند ، پس به سبب اين ظلمشان خداوند عذابى از آسمان بر آنها نازل فرمود : يعنى ظلمشان سبب نزول عذاب گرديد .\r\n( 163 )  ( وَ سْئَلْهُمْ عَنِ الْقَرْيَةِ الَّتِي كانَتْ حاضِرَةَ الْبَحْرِ إِذْ يَعْدُونَ فِي السَّبْتِ إِذْ تَأْتِيهِمْ حِيتانُهُمْ يَوْمَ سَبْتِهِمْ شُرَّعاً وَ يَوْمَ لا يَسْبِتُونَ لا تَأْتِيهِمْ كَذلِكَ نَبْلُوهُمْ بِما كانُوا يَفْسُقُونَ )  : ( از بنى اسرائيل دربارهء دهكده‌اى نزديك دريا بپرس ، زمانيكه به حرمت شنبه تجاوز كردند ، چون ماهيهايشان در روز شنبه گروه گروه بسوى آنها مىآمدند ، و روزى كه شنبه نبود نمىآمدند ، به اين صورت آنها را به سبب عصيان و فسقشان آزمايش مىكرديم و مورد ابتلاء قرار مىداديم ) ، مقصود از  ( حاضِرَةَ الْبَحْرِ )  يعنى نزديك دريا و مشرف بر آن و ( يعدون ) از ريشهء تعدى به معناى تجاوز از اوامر و حدود الهى است ، خداوند براى روز شنبهء يهود ، حدود و مقررّاتى قرار داده بود كه آن روز را گرامى بدارند و در روز شنبه صيد نكنند .\r\n( شرع ) جمع ( شارع ) به معناى ظاهر و آشكار است ، يعنى روزهاى شنبه ماهيهاى سمت ايشان خود را آشكار مىكردند و روى آب ظاهر مىشدند ، امّا روزهاى غير شنبه ماهيها نزديك ايشان نمىشدند و خود را ظاهر نمىكردند و اين خود يك امتحانى از جانب خداى متعال بوده ، چون فسق و فجور در ميان آنها رواج داشته و حرص بر اين اعمال آنها را وا داشت تا با امر خداى سبحان مخالفت كنند و در روز شنبه اقدام به صيد ماهى نمايند ، پس امتحان و بلاى خداوند در نتيجهء خروج آنها از اطاعت خداوند و تقواى اوست ، چون همهء امور الهى بر اساس حكمتى مىباشد و خدا هيچ قومى را بى سبب عذاب نمىكند .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n( 164 )  ( وَ إِذْ قالَتْ أُمَّةٌ مِنْهُمْ لِمَ تَعِظُونَ قَوْماً اللَّهُ مُهْلِكُهُمْ أَوْ مُعَذِّبُهُمْ عَذاباً شَدِيداً قالُوا مَعْذِرَةً إِلى رَبِّكُمْ وَ لَعَلَّهُمْ يَتَّقُونَ )  : ( و زمانيكه گروهى از آنها گفتند : چرا قومى را كه خدا آنها را هلاك كرده يا عذابشان مىكند نصيحت مىكنيد ؟ گفتند : اين نصايح را به جهت معذرت به پيشگاه پروردگارتان مىنمائيم و به اين اميد كه پرهيزگارى كنند ) ، يعنى گروه ديگرى بوده كه اين امّت را موعظه مىكرده‌اند و معلوم مىشود كه آنها اهل تقوى بوده و از فسق و فجور اين قوم به تنگ آمده و آنها را نهى از منكر مىنموده‌اند و على رغم اينكه اين موعظه‌ها تأثيرى بر آن گروه فاسق نداشت ، اين گروه با تقوى ، باز هم از نهى و موعظهء خود مأيوس نمىشده‌اند و مىگفتند : ما اين موعظه را به جهت آن مىكنيم كه نزد خداى سبحان معذور باشيم و با نهى صريح از اين اعمال ، مخالفت خود را اعلام كرده باشيم و شايد هم گروهى از شما دست از گناه بردارند و تقوى پيشه كنند .\r\nو اينكه گفتند :  ( مَعْذِرَةً إِلى رَبِّكُمْ )  يعنى ( نزد پروردگار شما معذور باشيم ) ، اشاره به اين مطلب است كه نهى از منكر اختصاص به ما ندارد ، بلكه شامل شما هم مىشود و وقتى سكوت كرده‌ايد ، مسئوليد و بايد گناهكاران از امّت خود را نصيحت كنيد .\r\n( 165 )  ( فَلَمَّا نَسُوا ما ذُكِّرُوا بِهِ أَنْجَيْنَا الَّذِينَ يَنْهَوْنَ عَنِ السُّوءِ وَ أَخَذْنَا الَّذِينَ ظَلَمُوا بِعَذابٍ بَئِيسٍ بِما كانُوا يَفْسُقُونَ )  : ( پس آنگاه كه آنچه را به آنها تذكّر داده بودند به دست فراموشى سپردند ، كسانى را كه از بدى نهى مىكردند ، نجات داديم و كسانى را كه ستم كرده بودند به سزاى عصيانى كه نموده بودند به عذابى سخت دچار كرديم ) ، يعنى زمانيكه به مرحله‌اى رسيدند كه تذكّرات در آنها بىتأثير بود و غرق در سبك شمردن امر الهى و رويگردانى از آن شدند ، كسانى را كه اهل نهى از منكر بودند و به آنها تذكّر مىدادند نجاتشان داديم ، امّا ما بقى آنها را ( چه كسانى كه مرتكب صيد ماهى در روز شنبه شدند و چه كسانى را كه سكوت كرده بودند و آنها را منع نمىكردند ، بلكه به نهى كنندگان اعتراض هم مىكردند كه چرا اينها را موعظه مىكنيد ) ، همه را به عذابى شديد\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nگرفتار كرديم و علّت نزول اين عذاب هم همان فسق و تعدّى ايشان از اوامر الهى بود كه تكاليف خداوند را بر خود شاقّ و دشوار مىديدند .\r\nاز اين آيه استفاده مىشود كه سنّت عمومى الهى بر اين است كه جلوگيرى نكردن از ستم ستمگران و موعظه نكردن آنان ( در صورت امكان ) و عدم قطع رابطه با آنها ، مشاركت در ظلم است و عذاب پروردگار كه در كمين ستمگران است شامل اين گروهى كه با آنها در ظلم مشاركت داشتند نيز مىشود .\r\n( 166 )  ( فَلَمَّا عَتَوْا عَنْ ما نُهُوا عَنْهُ قُلْنا لَهُمْ كُونُوا قِرَدَةً خاسِئِينَ )  : ( پس زمانيكه از آنچه از آن منع مىشدند ، سرپيچى نموده و تجاوز كردند ، به آنها گفتيم : بوزينگانى مطرود شويد ) ، ( عتو ) يعنى زياده روى در معصيت و گناه ، پس آنها مصر بر عدم ترك گناه بودند و در معصيت و نافرمانى خدا مبالغه نمودند ، آنگاه خداوند آنها را با فرمان تكوينى خود به صورت ميمونهايى رانده شده ، مسخ فرمود و به شكل بوزينه‌هايى پست و مطرود درآمدند .\r\n( 167 )  ( وَ إِذْ تَأَذَّنَ رَبُّكَ لَيَبْعَثَنَّ عَلَيْهِمْ إِلى يَوْمِ الْقِيامَةِ مَنْ يَسُومُهُمْ سُوءَ الْعَذابِ إِنَّ رَبَّكَ لَسَرِيعُ الْعِقابِ وَ إِنَّهُ لَغَفُورٌ رَحِيمٌ )  : ( و زمانيكه پروردگارت اعلام نمود كه قسم خورده تا روز قيامت بر آنها كسانى را بگمارد كه آنها را به بدترين وجهى عذاب كنند ، بدرستى كه پروردگارت سريع مجازات است و براستى كه او آمرزنده و مهربان نيز هست ) ، يعنى پروردگارت اعلام كرد كه سوگند خورده همواره كسانى را بر يهود بگمارد كه بدترين عذابها را به آنها بچشانند و اين امر تا قيامت ادامه دارد و در ادامه مىفرمايد : پروردگار تو سريع العقاب است و بلافاصله مىفرمايد : همو آمرزنده و مهربان هم هست .\r\nلذا معلوم مىشود كه پاره‌اى از عقابهاى خداوند و مجازاتهاى او به سرعت نازل مىشود ، مثل مجازات اهل طغيان ، امّا خداوند در برابر گناهان آمرزنده و نسبت به\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبندگانش مهربان است ، ولى در عين حال اين آمرزندگى و مهربانى مانع از اين امر نيست كه در امر مجازات سركشان و طاغوتها تعجيل نكند .\r\n( 168 )  ( وَ قَطَّعْناهُمْ فِي الْأَرْضِ أُمَماً مِنْهُمُ الصَّالِحُونَ وَ مِنْهُمْ دُونَ ذلِكَ وَ بَلَوْناهُمْ بِالْحَسَناتِ وَ السَّيِّئاتِ لَعَلَّهُمْ يَرْجِعُونَ )  : ( و آنها را در زمين به گروههايى تقسيم كرده‌ايم ، كه بعضى از ايشان شايسته‌اند و بعضى ديگر غير اين هستند ، و آنها را با خوبيها و بديها آزمايش مىكنيم ، شايد كه به سوى خدا باز گردند ) ، مىفرمايد : آنها را به صورت فرقه‌هاى گوناگونى در زمين تقسيم نموديم كه بعضى از آنها اهل صلاح بوده‌اند كه ايشان به سعادت مىرسند ، امّا بعضى از ايشان اين گونه نبودند ، يعنى اهل سعادت و صلاح نبوده و پيرو راههاى گوناگون غير از راه فلاح بوده‌اند و خداوند آنها را با نعمتها و گرفتاريهاى دنيوى آزمايش مىكند تا شايد به راه پروردگارشان متمسك شده و به سوى او باز گردند .\r\n( 169 )  ( فَخَلَفَ مِنْ بَعْدِهِمْ خَلْفٌ وَرِثُوا الْكِتابَ يَأْخُذُونَ عَرَضَ هذَا الْأَدْنى وَ يَقُولُونَ سَيُغْفَرُ لَنا وَ إِنْ يَأْتِهِمْ عَرَضٌ مِثْلُهُ يَأْخُذُوهُ أَ لَمْ يُؤْخَذْ عَلَيْهِمْ مِيثاقُ الْكِتابِ أَنْ لا يَقُولُوا عَلَى اللَّهِ إِلَّا الْحَقَّ وَ دَرَسُوا ما فِيهِ وَ الدَّارُ الْآخِرَةُ خَيْرٌ لِلَّذِينَ يَتَّقُونَ أَ فَلا تَعْقِلُونَ )  : ( و بعد از آنها جانشينانى به جاى ماندند كه كتاب آسمانى را به ميراث برده‌اند و خواستهء اندك دنيوى را به رشوه مىگيرند و مىگويند ما را خواهند بخشيد و اگر خواسته‌اى مانند آن نزدشان بيايد ، آن را مىگيرند ، مگر از ايشان در كتاب تورات كه محتويات آن را آموخته‌اند ، ميثاق گرفته نشده كه دربارهء خدا جز به حق نگويند ، و سراى آخرت براى كسانى كه تقوى پيشه‌اند بهتر است ، چرا تعقّل نمىكنيد ؟ ) ، ( عرض ) به معناى هر چيز ناپايدار و غير ثابت مىباشد و خداوند آن را به نحوى غير قابل اعتنا و محقّر ياد فرموده .\r\nبه هر جهت آيه مىفرمايد : بعد از آن پيشينيان و نياكان بنى اسرائيل كه توصيف آنها\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nرا شنيدند ، بازماندگانى باقى ماندند كه كتاب را به ارث برده ، امّا به اقامهء حدود آن اقدام نكردند و آن را مهجور نهادند و به متاع اندك دنيوى مشغول شدند و پروايى از گناهان نداشتند و با كمال جسارت به خود وعدهء آمرزش مىدادند و از روى غرور گروه يهود را حزب خدا خوانده و خود را پسران خدا و دوستان او ناميدند و رفتار اينها طورى نبود كه بگوئيم خواسته‌اند به خود اميد رحمت و وعدهء توبه دهند ، چون اميد مغفرت هميشه توأم با خوف از شرّ است و خوف نيز باعث اضطراب درونى مىگردد ، لذا اميدوارى صحيح و صادق اين است كه انسان حالت بين خوف و رجاء داشته باشد ، امّا اينها غرق در استكبار و تجاوز از حدود الهى بودند ، و هيچ باكى از گناهانشان نداشتند و مىفرمايد كه اينها به اين امور هم قانع نيستند ، بلكه اگر سود مادّى ديگرى غير از آنچه دارند نيز عايدشان شود با رغبت به كسب آن مىشتابند و به آنچه دارند قناعت نمىكنند و از هر منكرى كه دست بدهد ، رويگردان نيستند و نهى هيچ كس هم در آنها مؤثر نيست ، على رغم اينكه در تورات خوانده‌اند و فرا گرفته‌اند كه بايد به عهد و ميثاق الهى پايدار مانده و متلزم به دستورات آن باشند و جز حق چيزى را به خدا نسبت ندهند ، امّا اينها به ناحق به خود وعدهء آمرزش مىدادند و همين هم باعث افتراء به خدا و جرأت يافتن آنها بر معاصى و ويران كردن اركان دين مىگرديد .\r\nدر حالى كه خانه آخرت براى اهل تقوى بهتر از اين بهره‌هاى اندك دنيويست ، چون ثواب آخرت دائمى و پايدار است و در آن سرا متقين از هر امر ناپسندى ايمن خواهند بود ، پس چرا در اين باب انديشه نمىكنند ؟\r\n( 170 )  ( وَ الَّذِينَ يُمَسِّكُونَ بِالْكِتابِ وَ أَقامُوا الصَّلاةَ إِنَّا لا نُضِيعُ أَجْرَ الْمُصْلِحِينَ )  :\r\n( و كسانى كه به كتاب خدا چنگ بزنند نماز را به پا دارند به درستى كه ما پاداش اصلاحگران را ضايع نمىكنيم ) ، ( استمساك ) يعنى دست آويختن و اعتصام به چيزى و اينكه از ميان همهء اجزاى دين اقامهء نماز را ذكر نمود به جهت شرافتى است كه نماز به\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nساير اجزا دارد ، چون نماز ركن ارزشمند دين است كه به وسيلهء آن ذكر خدا و خضوع در برابر او حفظ مىشود و اين امر به منزلهء روح حيات در كالبد همه شرايع دينى مىباشد ، يعنى اساس همه شرايع و روح همهء آنها همانا ياد خداست .\r\nو در آخر مىفرمايد : ما اجر اصلاحگران را تباه نمىكنيم ، پس معلوم مىشود تمسّك به كتاب خدا و اقامهء نماز اصلاح محسوب مىشود و در مقابل افساد در زمين مىباشد ، لذا اين شيوه مطابق فطرت انسانى است و همهء اديان متضمن طريقهء فطرت هستند و در هر عصر از احكام فطرى آن مقدارى عرضه شده كه آن عصر استعداد پذيرش آن را دارد .\r\nپس تمسّك به كتاب خدا موجب اصلاح جامعه و سعادت آن است و آنچه دين خدا مردم را به سوى آن دعوت مىكند همانا شرايعى است كه مصالح او را در زندگى دنيا و آخرت تأمين مىنمايد .\r\nلذا اقتضاى فطرت انسان ، ايمان به غيب و خضوع در برابر قوانين حاكم بر هستى و دين حق الهى است كه همان اسلام مىباشد ، دينى كه تمام قيود و اغلالى را كه بشر بدست خود و در جهت تمايلات نفسانيش وضع كرده بر طرف كرده و اسباب سعادت او را فراهم مىكند ، پس دين الهى همان احكام و شرايع و سنّتهايى است كه به امر مصالح بندگان قيام مىنمايد نه اينكه اوّل مجموعه‌اى از معارف و شرايع از نزد خود وضع شده و آنگاه ادعا شود كه اين شرايع با مصالح بشر تطبيق دارد ، دقّت فرماييد .\r\n( 171 )  ( وَ إِذْ نَتَقْنَا الْجَبَلَ فَوْقَهُمْ كَأَنَّهُ ظُلَّةٌ وَ ظَنُّوا أَنَّهُ واقِعٌ بِهِمْ خُذُوا ما آتَيْناكُمْ بِقُوَّةٍ وَ اذْكُرُوا ما فِيهِ لَعَلَّكُمْ تَتَّقُونَ )  : ( و زمانيكه كوه را بالاى سر آنها برافراشتيم كه گويا سايبانى بود و گمان بردند كه كوه بر رويشان خواهد افتاد ، كتابى را كه به شما داده‌ايم محكم بگيريد و محتويّات آن را به ياد داشته باشيد تا شايد پرهيزگار شويد ) ، ( نتق ) يعنى كندن چيزى از ريشه و ( ظله ) به معناى سايبان است ، اين آيه متعرض بيان ماجراى از جا كندن كوه طور و نگهداشتن آن بر بالاى سر بنى اسرائيل است كه خداوند براى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nترساندن آنها از عظمت خود ، كوه را بر بالاى سر آنها نگهداشت ، بدون آنكه آنها را مجبور به عمل به دستورات تورات نمايد و به آنها فرمود : آنچه را كه به شما داده‌ايم به قوّت بگيريد و با اراده و عزم و اعتقاد قوى ، ملتزم به دستورات و ميثاق الهى باشيد و به احكام و شرايع آن عمل كنيد تا شايد پرهيزكار و متقّى شويد و اين عمل تجلّى صفات جلاله الهى مثل قدرت و غلبه بود .\r\n\r\n[ آيهء ( 188 - 172 ) ماجراى اشهاد الهى در عالم ذر ، آيات راجع به بلعم باعورا و اسماء حسنى ، معناى استدراج ، امهال در خصوص قيامت ، 
  ]\r\n( 172 )  ( وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَ أَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى شَهِدْنا أَنْ تَقُولُوا يَوْمَ الْقِيامَةِ إِنَّا كُنَّا عَنْ هذا غافِلِينَ )  : « 1 » ، ( زمانيكه پروردگارت از اولاد آدم از پشتهايشان فرزندانشان را بگرفت و آنها را بر خودشان گواه خواست كه مگر من پروردگار شما نيستم ؟ گفتند : آرى ، گواهى مىدهيم ، تا روز قيامت نگويند ما از اين مطلب غافل بوده‌ايم ) ، ( اخذ ) يعنى گرفتن چيزى از چيز ديگر كه مستلزم اين است كه اوّلى به نحوى از انحاء مستقل از دوّمى باشد ، در اينجا قيد  ( مِنْ ظُهُورِهِمْ )  را اضافه نمود تا دلالت بر نوع جدايى نمايد و اينكه در اخذ مزبور ، مقدارى از مادّه اخذ شده ، بطورى كه چيزى از صورت ما بقى مادّه ناقص نشده و نيز استقلال و تماميّت خود را از دست نداده و پس از اخذ ، آن مقدار گرفته شده را هم موجود مستقل و تمام عيارى از نوع مأخوذ منه قرار داده است ، فرزند از پشت پدر گرفته شده و موجودى مستقل گشته و از پشت اين فرزند نيز فرزندش اخذ شده تا همهء افراد انسانى موجود و منتشر شوند ، بطوريكه هر يك از ديگرى مستقل باشد و آنگاه خداوند هر فردى را گواه بر خودش قرار داد ، چون ( اشهاد ) بر هر چيز يعنى حاضر كردن گواه در نزد آن و نشان دادن حقيقت آن ، تا گواه ، حقيقت آن چيز را با حسّ خود درك كند ، پس اشهاد بر خود آنها ، يعنى نشان دادن حقيقت آنها به خودشان و آنگاه از ايشان دربارهء خويش طلب شهادت نمود تا به ربوبيّت خداى سبحان شهادت دهند و اين مسأله‌اى\r\n\r\n\r\n","description":"","footnote":"\r\n( 1 ) - مفسّران اين آيه را دالّ بر وجود عالم ( ذر ) مىدانند ، ( مترجم ) .\r\n","page_name":" 108 ","page_number":108},
  {"content":"\r\n\r\nاست كه انسان هر چقدر هم از نظر مادّى و سلطه ظاهرى توانگر باشد و هر قدر هم كه اسباب مادّى او را مغرور كند ، باز هم نمىتواند منكر اين مطلب شود كه خودش مالك وجودش نيست و در تدبير امور خويش استقلال ندارد ، چون اگر چنين بود هرگز ناچار نمىشد در برابر علل و اسباب طبيعى تسليم شود و مقهور آنها گردد ، پس انسان در حقيقت محتاج به پروردگار مالك و مدبّر است و اين احتياج عين ذات اوست و از او جدا نمىشود و آنگاه همه انسانها به چنين مطلبى شهادت دادند و اعتراف كردند كه خداى يكتا پروردگار و مدبّر امور آنهاست .\r\nو در عبارت بعدى ابطال حجّتى را كه ممكن است بندگان به آن احتجاج كنند مىرساند و مىفهماند اگر اين اخذ و شهادت گرفتن از بندگان و اعتراف آنها به ربوبيّت خداوند نبود ، بندگان مىتوانستند در روز قيامت بهانه بياورند كه ما علم نسبت به اين مسأله نداشتيم و از آن غافل بوديم و بر غافل هم كه تكليف و مؤاخذه‌اى نيست و به اين وسيله خود را از عذاب مىرهانيدند ، لكن خداوند به اين وسيله حجّت را بر ايشان تمام كرده است ، تا در قيامت كه حجابهاى غيب كنار مىروند و امكان تكلّم با پروردگارشان را مىيابند نتوانند اين مسأله را انكار كرده و بگويند ما متوجّه نبوديم و نمىدانستيم .\r\n( 173 )  ( أَوْ تَقُولُوا إِنَّما أَشْرَكَ آباؤُنا مِنْ قَبْلُ وَ كُنَّا ذُرِّيَّةً مِنْ بَعْدِهِمْ أَ فَتُهْلِكُنا بِما فَعَلَ الْمُبْطِلُونَ )  : ( يا بگوييد كه همانا پدران ما قبلا مشرك شدند و ما فرزندانى بعد از ايشان بوده‌ايم ، آيا ما را به سزاى اعمالى كه بيهوده‌كاران كرده‌اند هلاك مىنمايى ) ، اين نيز حجّت دوّمى است كه ممكن است در صورت واقع نشدن اخذ و اشهاد خداوند از جانب بندگان مطرح شود و آن اين است كه بگويند ما پيرو پدرانمان بوديم و چون آنها شرك ورزيدند ، ما نيز مشرك شديم و اگر خداوند فقط از پدران آنها شهادت مىطلبيد در اين صورت فرزندان مىتوانستند بگويند ما نسبت به اين مسأله بىاطلاع بوديم و فقط پدران ما مقصّر هستند و در اين صورت حجّت آنان بر عليه پروردگار تمام بود و خداوند\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nنمىبايست آنها را عذاب كند ، چون فقط پدران مقصّر بوده‌اند كه با وجود علم به ربوبيّت پروردگار مرتكب عمل باطل شرك شده‌اند و فرزندان جز تبعيّت كارى نكرده‌اند ، لذا پروردگار براى اتمام حجّت از تك‌تك افراد نوع بشر بر ربوبيّت خود شهادت مىطلبد و هر فرد از آنها را شاهد بر خودش مىگيرد .\r\n( 174 )  ( وَ كَذلِكَ نُفَصِّلُ الْآياتِ وَ لَعَلَّهُمْ يَرْجِعُونَ )  : ( و اينچنين آيات را شرح مىدهيم تا شايد به سوى خدا باز گردند ) ، در آخر مىفرمايد : ما به اين صورت آيات را از يكديگر متمايز مىنمائيم تا مورد و مدلول هر يك آشكار گردد و با يكديگر مخلوط و مشتبه نشوند ، تا شايد مردم به سوى فطرتشان و عهدى كه با خدا بسته‌اند و شهادتى كه به نفس خود بر توحيد پروردگار داده‌اند بازگشته و از باطل به سوى حق رجوع كنند .\r\n( 175 )  ( وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها فَأَتْبَعَهُ الشَّيْطانُ فَكانَ مِنَ الْغاوِينَ )  : ( بر آنها حكايت كسى را كه به او آيات خويش را تعليم داديم و از آنها بيرون آمد و شيطان بدنبال او افتاد و او از گمراهان شد ، بخوان ) ، يعنى اى پيامبر داستان بلعم بن باعورا را كه از علماء بنى اسرائيل بود براى مردم بازگو كن كه خداوند پاره‌اى از آيات انفسى و كرامات باطنى را به او اختصاص داده بود كه راه معرفت خدا را براى او روشن مىكرد و با داشتن آن كرامات به حقيقت رسيده بود ، ليكن با انحراف از فطرت و نقض عهد الهى ، خباثت باطنش آشكار شد و از آن كرامات و آيات بيرون شد .\r\nتا آنجا كه شيطان به او پيوست و بدنبال او به راه افتاد و در نتيجه او از گمراهان شد ، لذا به جهت حفظ نكردن مقصد از راه بدر شده و راه را گم كرد و نتوانست نفس خود را از هلاكت برهاند .\r\nلذا صرف در دست داشتن اسباب ظاهرى براى رستگارى كفايت نمىكند ، بلكه مشيّت خدا و توفيق او نيز بايد قرين شوند تا انسان به سعادت و رستگارى برسد .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n( 176 )  ( وَ لَوْ شِئْنا لَرَفَعْناهُ بِها وَ لكِنَّهُ أَخْلَدَ إِلَى الْأَرْضِ وَ اتَّبَعَ هَواهُ فَمَثَلُهُ كَمَثَلِ الْكَلْبِ إِنْ تَحْمِلْ عَلَيْهِ يَلْهَثْ أَوْ تَتْرُكْهُ يَلْهَثْ ذلِكَ مَثَلُ الْقَوْمِ الَّذِينَ كَذَّبُوا بِآياتِنا فَاقْصُصِ الْقَصَصَ لَعَلَّهُمْ يَتَفَكَّرُونَ )  : ( اگر مىخواستيم او را به وسيله آن آيات رفعت مىداديم ، و ليكن او به پستى دنيا گراييد و از تمايل نفسش پيروى كرد ، پس حكايت وى مانند سگى است كه اگر به او هجوم برى پارس مىكند و اگر او را رها كنى پارس مىكند ، اين حكايت گروهى است كه آيات ما را تكذيب كردند ، لذا اين داستان را بخوان تا شايد آنها تفكّر كنند ) ، مىفرمايد : اگر ما مىخواستيم او را به وسيلهء همين آيات به درگاه خود نزديك مىكرديم و تكامل انسان بوسيله آيات مذكور كه اسباب ظاهرى الهى است باعث هدايت انسان هست ، امّا سعادت را براى انسان حتمى نمىسازد ، چون تماميّت تأثير اين اسباب به مشيّت خدا وابسته است و مشيّت خداى سبحان به سعادت كسى كه از ذكر خدا اعراض كرده و آيات او را تكذيب نموده و به زندگى مادّى گرايش يافته است ، تعلّق نمىگيرد .\r\nخلود در زمين به معناى ملازمت دائمى و چسبيدن به آن است كه كنايه از ميل به بهره‌بردارى از لذّات دنيوى مىباشد ، به طوريكه در آن غوطه‌ور گشته و از حلال و حرام آن پروايى نداشته باشد .\r\nچنين كسى كه از هواى نفسش پيروى كند و به زيورهاى دنيا مغرور گردد ، خداوند او را گمراه مىسازد و هرگز هدايت خدا شامل حال او نمىشود .\r\nحكايت اين فرد مانند سگى است كه سجيّه او چنين است كه چه او را منع كنى و زجر نمايى و چه به حال خود بگذاريد ، در هر حال پارس مىكند .\r\nيعنى كسى كه غرق در لذّات مادّى گردد هر قدر هم آيات الهى و اسباب ظاهرى شامل حالش شود باز همان طينت خبيث خود را خواهد داشت و آيات الهى را تكذيب خواهد كرد ، پس اى پيامبر اين داستان را بگو تا شايد اينها تفكّر كرده و مطيع حق گردند و از باطل بيرون آيند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n( 177 )  ( ساءَ مَثَلًا الْقَوْمُ الَّذِينَ كَذَّبُوا بِآياتِنا وَ أَنْفُسَهُمْ كانُوا يَظْلِمُونَ )  : ( چه بد است مثل گروهى كه آيات ما را تكذيب كرده و به نفس خود ستم كرده‌اند ) ، اين آيه در مذمّت چنين كسانى است ، و آيا حقيقتا تيره روزى و بد حالى بالاتر از بيرون شدن از هدايت و پيوستن به گمراهى وجود دارد ؟ و اين گونه اعمال آنها و تكذيب كردن آيات الهى به هيچ وجه ضررى به پروردگار نمىزند ، بلكه نتيجه اين اعمال گمراهى و دور افتادن از طريق سعادت است ، لذا تنها ضررش متوجّه خود آنها مىشود كه با اين رويّه هرگز به سعادت و رستگارى نمىرسند .\r\n( 178 )  ( مَنْ يَهْدِ اللَّهُ فَهُوَ الْمُهْتَدِي وَ مَنْ يُضْلِلْ فَأُولئِكَ هُمُ الْخاسِرُونَ )  : ( هر كس خدا او را هدايت كند ، اوست كه هدايت يافته و هر كس را گمراه كند ، پس ايشان خودشان زيانكارانند ) « 1 » ، يعنى هدايت وقتى حقيقتا هدايت است و آثارى بر آن مترتّب مىشود كه خداوند آن را مقدّر نموده باشد ، و مجرد راه يافتن بسوى چيزى نفعى به حال انسان ندارد ، جز آنكه هدايت الهى هم در مسير تكامل دستگير انسان شود كه در اين صورت سعادت و رستگارى حتمى مىگردد .\r\nو گمراهى هم تنها زمانى موجب خسارت و زيان مىگردد كه آن گمراهى از جانب خدا باشد ، پس هدايت و اضلال حقيقى فقط از جانب خداست .\r\n( 179 )  ( وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ لَهُمْ قُلُوبٌ لا يَفْقَهُونَ بِها وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ بِها أُولئِكَ كَالْأَنْعامِ بَلْ هُمْ أَضَلُّ أُولئِكَ هُمُ الْغافِلُونَ )  : ( بسيارى از جنّ و انس را براى جهنم آفريده‌ايم ، دلهايى دارند كه با آن درك نمىكنند و چشمهايى دارند كه با آن نمىبينند و گوشهايى دارند كه با آن\r\n\r\n\r\n","description":"","footnote":"\r\n( 1 ) - خداى رحيم بنده‌اى را گمراه نمىكند تا آنكه خود او در باطن روّيه نادرست را انتخاب نمايد ،  ( فَلَمَّا زاغُوا أَزاغَ اللَّهُ قُلُوبَهُمْ )  ، سوره صف ، آيه 5 .\r\n","page_name":" 112 ","page_number":112},
  {"content":"\r\n\r\nنمىشنوند ، ايشان چون چهار پايانند ، بلكه از آنها گمراهتر هستند و ايشان همان غفلت زدگانند ) ، ( ذرأ ) به معناى آفريدن است ، در اين آيه خداى متعال جهنم را غايت و هدف آفرينش بسيارى از جنّ و انس دانسته و اين غايتى تبعى و ضرورى است ، امّا غايت اصلى همان است كه در جاى ديگر فرمود :  ( وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ )  « 1 » ، ( ما جنّ و انس را نيافريديم ، جز براى آنكه ما را عبادت كنند ) ، امّا در رابطه با غرض دوّم ، مىفرمايد :  ( الْقاسِطُونَ فَكانُوا لِجَهَنَّمَ حَطَباً )  « 2 » ، ( عهد شكنان از آنان هيزم جهنم هستند ) .\r\nلذا مشيّت الهى به اين تعلق گرفته كه در زمين انسانى خلق كند كه خليفهء او باشد و واجبات بندگى او را به جا آورده و به اين وسيله مشمول رحمت او گردد ، امّا اين جريان اقتضاء نمىكند كه همهء انسانها به حسب اختلافاتى كه در عقايد و اعمال دارند مشمول اين رحمت گشته و به سعادت ابدى برسند ، بلكه كسانى كه از ذكر پروردگارشان غفلت بورزند در زندگى دنيا بسيار در فشار بوده ، ( چون پايگاه اعتقادى مستحكمى ندارند ) و در آخرت نيز خداوند آنها را نابينا محشور مىكند ،  ( وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً وَ نَحْشُرُهُ يَوْمَ الْقِيامَةِ أَعْمى )  « 3 » .\r\nو بديهى است كه نتيجه اعمال آنها شقاوت و خسران و دخول در آتش جهنم است ، در ادامه در توصيف اينها مىفرمايد : دوزخيان استعداد وقوع در مجراى رحمت الهى را ندارند ، چون قلبهايشان فهم و درك ندارد و چشمهايشان حق را نمىبيند و گوشهايشان مواعظ انبياء را نمىشنود ، گويا گوش و چشم و قلب ندارند و باطل شدن اثر چشم و گوش و قلب آنها به جهت كيفر اعمال زشتشان مىباشد و به همين جهت هم مانند حيوانات چهار پا شده‌اند ، بلكه از آنها هم گمراهترند ، چون آنچه مايهء امتياز انسان از حيوان است ،\r\n\r\n\r\n","description":"","footnote":"\r\n( 1 ) - سوره ذاريات ، آيه 56 .\r\n( 2 ) - سوره جنّ ، آيه 15 .\r\n( 3 ) - سوره طه ، آيه 124 .\r\n","page_name":" 113 ","page_number":113},
  {"content":"\r\n\r\nهمان قوه عقل و تشخيص خير و شرّ مىباشد و اينها كه اين قوه را از دست داده‌اند فرقى با حيوانات ندارند ، جز اينكه ضلالت در حيوانات ضلالتى نسبى و غير حقيقى است ، چون آنها در همان جهتى كه براى آن آفريده شده‌اند گام برمىدارند ، ولى دوزخيان همهء وسايل و ابزار كسب سعادت و رسيدن به تكامل را دارند ، امّا خودشان آنها را معطّل گذارده‌اند ، به همين جهت به دست خود باعث گمراهى خويش شده‌اند و به همين دليل از حيوانات هم گمراهترند .\r\nو چون غير از شهوت و شكم به چيز ديگرى توجّه نكرده‌اند ، لذا اهل غفلت هستند و خداست كه با مهر زدن بر دلها و چشمها و گوشهايشان آنها را به اين غفلت مبتلا كرده و غفلت هم ريشهء هر گمراهى و باطلى است .\r\n( 180 )  ( وَ لِلَّهِ الْأَسْماءُ الْحُسْنى فَادْعُوهُ بِها وَ ذَرُوا الَّذِينَ يُلْحِدُونَ فِي أَسْمائِهِ سَيُجْزَوْنَ ما كانُوا يَعْمَلُونَ )  : ( نامهاى نيكوتر فقط از آن خداست ، پس او را با آن اسامى بخوانيد و كسانى را كه در نامهاى او كفر و الحاد مىكند رها كنيد ، به زودى سزاى اعمالى را كه كرده‌اند خواهند ديد ) ، ( اسم ) به حسب لغت چيزى است كه دلالت بر ( ذات ) يا ( معنى ) بكند و توصيف اسماء خداوند به وصف ( حسنى ) دلالت مىكند كه منظور از اين اسماء قسم اوّل از معناى اسم است ، يعنى آن اسمائى كه در آنها معانى وصفى لحاظ شده و آن هم معناى وصفى كه نيكو نيز باشد و در عين نيكوئى وقتى با ذات خداى متعال اعتبار شود از غير خود نيكوتر هم باشد .\r\nلذا لازمه اينكه اسمى از اسماء حسنى خداى متعال باشد اين است كه بر يك معناى كمالى دلالت كند ، آن هم كمالى كه آميخته با نقص يا عدم نباشد ، لذا اسمائى كه در آنها معناى احتياج يا خصوصيّات جسمانى و معانى عدمى نهفته باشد لايق ذات پروردگار نيست و آنگاه مىفرمايد او را با اين نامها بخوانيد ، يعنى با اين اسامى براى عبادت متوجّه درگاه او شويد ، چون تسميه و ناميدن از ملحقّات عبادت است .\r\nو آنگاه مىفرمايد : كسانى را كه در اسماء خدا الحاد كرده‌اند رها كنيد ، ( لحد )\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nو ( الحاد ) به معناى ميل از حدّ وسط به جانب افراط يا تفريط است ، و آنگاه مىفرمايد به زودى جزاى اعمالى كه كرده‌اند خواهند ديد و براستى چه كسى ستمكارتر است از آنكه آيات خدا را تكذيب كند و غير او را بخواند ، ( مانند ماديّين و بت پرستان ) ، يا به خدا ، اسامى و صفاتى را نسبت دهد كه خداوند از آنها منزّه است ، ( مانند بعضى از اهل كتاب ) .\r\n( 181 )  ( وَ مِمَّنْ خَلَقْنا أُمَّةٌ يَهْدُونَ بِالْحَقِّ وَ بِهِ يَعْدِلُونَ )  : ( و از كسانى كه آفريديم ، گروهى هستند كه به حق هدايت مىكنند و به آن باز مىگردند ) ، در اين آيه مىفرمايد : بعضى از افراد هستند كه از ضلالت معصومند ، چون خدا آنها را به حق هدايت كرده و همو ايشان را از گمراهى حفظ مىكند و در اين صورت بايد مراد از اين جماعت انبياء و اوصياء ايشان باشند كه هم خود به هدايت الهى هدايت شده‌اند و هم بر اساس حق ، بين مردم حكم مىكنند و خدا را با نامهاى حسنايش مىخوانند « 1 » .\r\n( 182 )  ( وَ الَّذِينَ كَذَّبُوا بِآياتِنا سَنَسْتَدْرِجُهُمْ مِنْ حَيْثُ لا يَعْلَمُونَ )  : ( كسانى كه آيات ما را تكذيب كردند ، به زودى آنها را از جانبى كه ندانند به استدراج مىكشانيم ) ، ( استدراج ) از نظر لغوى يعنى پله پله و به تدريج از مكانى بالا رفتن يا پايين آمدن ، امّا در لسان قرآن منظور از آن هلاكت تدريجى است يا در دنيا و يا در آخرت ، يعنى نزديك شدن به هلاكت ، آن هم به نحو درجه درجه .\r\nو مىفرمايد اين نزديك كردن آنها به هلاكت آشكارا نيست تا آنها بفهمند ، بلكه در همان سرگرمى به تمتّع از مظاهر زندگى مادّى ، مخفى است و آنها با زياده‌روى در معصيت پيوسته بسوى هلاكت نزديك مىشوند ، لذا استدراج ، تجديد نعمتى بعد از\r\n\r\n\r\n","description":"","footnote":"\r\n( 1 ) - نمونهء اعلاى اين افراد ، پيامبر گرامى اسلام ، دختر گرامى ايشان و جانشينان بر حقّ آن حضرت مىباشند ( 14 معصوم عليهم السلام ) ، ( گفتار مترجم ) .\r\n","page_name":" 115 ","page_number":115},
  {"content":"\r\n\r\nنعمت ديگر است تا به اين وسيله غرق در لذّات نعمات شوند و از توجّه به عاقبت كارشان غافل گردند و به اين ترتيب وقتى از ذكر پروردگارشان غافل شدند و آيات او را تكذيب نمودند ، اطمينان و آرامش خاطر را از دست دادند و ناگزير با تمسك به اسباب ديگرى ( غير از خدا ) در صدد آرامش نفوس خود برآمدند ، يعنى خود را غرق در مادّيات و شهوات نمودند ، به خيال اينكه به آرامش برسند و حال آنكه  ( أَلا بِذِكْرِ اللَّهِ تَطْمَئِنُّ الْقُلُوبُ )  « 1 » ، ( همانا به ياد خدا دلها آرام مىگيرد ) ، امّا در واقع بيشتر خود را اسير دنيا كردند و از سعادت حقيقى بازماندند و روز به روز با اين اعمال بر عذاب خود افزودند و عذاب آخرت را كه دائمى و خوار كننده است براى خود رقم زدند .\r\n( 183 )  ( وَ أُمْلِي لَهُمْ إِنَّ كَيْدِي مَتِينٌ )  : ( و به آنها مهلت مىدهم ، همانا كيد من بسيار استوار است ) ، مىفرمايد : به آنها مهلت مىدهم ، يعنى براى رساندن مزيد عنايت پروردگار بر محروم ساختن آنان از رحمت خويش و هلاك ساختنشان از صيغه ( متكلّم وحده ) استفاده مىفرمايد و نيز نكتهء ديگر آنست كه مهلت دادن و املاء هميشه مدّت معينّى دارد و اين املاء نتيجهء استدراج آنهاست .\r\nپس اين مهلت دادن و استدراج ، كيدى از جانب خداست تا آنان غرق در نفسانيات خود باشند و همين امر آنها را به سوى هلاكت و دورى از رحمت حق بكشاند .\r\n( 184 )  ( أَ وَ لَمْ يَتَفَكَّرُوا ما بِصاحِبِهِمْ مِنْ جِنَّةٍ إِنْ هُوَ إِلَّا نَذِيرٌ مُبِينٌ )  : ( آيا تفكر نمىكنند كه مصاحب آنان جنون ندارد و او جز بيم دهنده‌اى آشكار نيست ) ، استفهامى انكارى و توبيخى است كه آنها را سرزنش مىكند و براى تصديق رسول خدا صلّى اللّه عليه و إله و سلم در ادعاى نبوّت مىفرمايد :  ( ما بِصاحِبِهِمْ مِنْ جِنَّةٍ )  چون پيامبر در تمام طول زندگيش\r\n\r\n\r\n","description":"","footnote":"\r\n( 1 ) - سوره رعد ، آيه 28 .\r\n","page_name":" 116 ","page_number":116},
  {"content":"\r\n\r\nهمنشين و مصاحب ايشان بوده و اگر پيامبر ديوانه بود در طول اين مدّت معلوم مىشد ، پس آشكار مىشود كه ايشان جهت بيم دادن مردم و هدايت ايشان مبعوث شده است .\r\n( 185 )  ( أَ وَ لَمْ يَنْظُرُوا فِي مَلَكُوتِ السَّماواتِ وَ الْأَرْضِ وَ ما خَلَقَ اللَّهُ مِنْ شَيْءٍ وَ أَنْ عَسى أَنْ يَكُونَ قَدِ اقْتَرَبَ أَجَلُهُمْ فَبِأَيِّ حَدِيثٍ بَعْدَهُ يُؤْمِنُونَ )  : ( چرا در ملكوت آسمانها و زمين و هر چه خدا آفريده است نمىنگرند و تفكّر نمىكنند كه شايد اجلشان نزديك شده باشد ، پس براستى بعد از قرآن به چه گفتارى ايمان مىآورند ؟ ) ، ( ملكوت ) يعنى وجههء باطنى هر چيز كه بسوى پروردگار متعال است و نظر كردن به آن مستلزم يقين و اعتقاد قلبى است ، پس غرض آيه توبيخ آنان است كه چرا به وجههء ملكوتى اشياء نظر نكرده‌اند تا برايشان آشكار شود كه دعوت رسولخدا صلّى اللّه عليه و إله و سلّم بر حق است ؟ همچنانكه در قرآن مردم را به تفكّر در آيات آفاقى و انفسى دعوت مىنمايد تا برايشان آشكار گردد كه هيچ يك از مخلوقات در ذات خود استقلالى ندارند و وابسته به پروردگارشان مىباشند كه تدبير امور ايشان را مىنمايد و او همان پروردگار جهانيان است   ( أَ فَلا يَنْظُرُونَ إِلَى الْإِبِلِ كَيْفَ خُلِقَتْ وَ إِلَى السَّماءِ كَيْفَ رُفِعَتْ    وَ إِلَى الْأَرْضِ كَيْفَ سُطِحَتْ )  « 1 » ، ( آيا به شتر نمىنگرند كه چگونه آفريده شده و به آسمان كه چگونه برافراشته شده و به زمين كه چگونه گسترده شده است ) ، و مىفرمايد : آيا دربارهء اين تفكر نكردند كه شايد اجلشان نزديك شده باشد و اين احتمال ، چه بسا آنها را از ادامه و اصرار بر گمراهى و ضلالت و پيروى از تمايلات نفسانى و آرزوهاى طولانى باز دارد ، چون اگر انسان ياد مرگ را در مدّ نظر داشته باشد هرگز در امور دنيا غرق نمىشود و در آخر مىفرمايد : اگر بر اين قرآن كه تجلى پروردگار سبحان و داراى حجتها و دلايل آشكار مىباشد ايمان نمىآورند به طور مسلم به هيچ چيز ديگرى هم ايمان نخواهند\r\n\r\n\r\n","description":"","footnote":"\r\n( 1 ) - سوره غاشيه ، آيه 17 .\r\n","page_name":" 117 ","page_number":117},
  {"content":"\r\n\r\nآورد ، و اين عبارت از يأس و نااميدى نسبت به ايمان آنها خبر مىدهد .\r\n( 186 )  ( مَنْ يُضْلِلِ اللَّهُ فَلا هادِيَ لَهُ وَ يَذَرُهُمْ فِي طُغْيانِهِمْ يَعْمَهُونَ )  : ( و هر كس خدا او را گمراه كند ، پس هيچ هدايتگرى براى او نخواهد بود و آنها را رها كن تا در طغيانشان كور دل بمانند ) ، يعنى كسى كه به قرآن و آيات باهره و حجج الهى ايمان نياورد ، ديگر هدايت كننده‌اى نخواهد داشت ، چون كدام هدايت بالاتر از هدايت قرآن و هدايت خداست ، لذا آنها را رها كن تا در گمراهى و عدم معرفت حجت‌هاى الهى سرگردان و متحيّر بمانند ، پس اين كلام تتميم و تعليل آيه قبلى است كه علّت يأس از ايمان آنها را بيان مىكند .\r\n( 187 )  ( يَسْئَلُونَكَ عَنِ السَّاعَةِ أَيَّانَ مُرْساها قُلْ إِنَّما عِلْمُها عِنْدَ رَبِّي لا يُجَلِّيها لِوَقْتِها إِلَّا هُوَ ثَقُلَتْ فِي السَّماواتِ وَ الْأَرْضِ لا تَأْتِيكُمْ إِلَّا بَغْتَةً يَسْئَلُونَكَ كَأَنَّكَ حَفِيٌّ عَنْها قُلْ إِنَّما عِلْمُها عِنْدَ اللَّهِ وَ لكِنَّ أَكْثَرَ النَّاسِ لا يَعْلَمُونَ )  : ( از تو درباره قيامت سئوال مىكنند كه چه وقت بر پا مىشود ، بگو بدرستى كه علم آن نزد پروردگارم است كه جز او كسى آن را به موقع آن آشكار نمىكند ، ( قيامت ) در آسمانها و زمين سنگين است و جز ناگهان به شما نمىرسد ، از تو مىپرسند ، گويى تو آن را مىدانى ، بگو همانا علم آن نزد خداست ، ولى بيشتر مردم نمىدانند ) ، مراد از ( ساعت ) زمان برانگيختن و بازگشت خلايق به سوى خداست و  ( أَيَّانَ مُرْساها )  يعنى زمان وقوع و ثبوت آن چه هنگامى است ؟ و خداوند به پيامبر امر مىكند كه بفرمايد : علم آن نزد پروردگار من است ، يعنى در حكم غيبى است كه هيچ چيز به آن احاطه ندارد ، چون تحقق ظهور رستاخيز مستلزم فناء همه اشياء است و هيچ چيز توانايى احاطه به فناء خويش را ندارد و جز خداى سبحان هيچ كس آن را در موعدش آشكار و ظاهر نمىسازد و آنگاه مىفرمايد :  ( ثَقُلَتْ فِي السَّماواتِ وَ الْأَرْضِ )  يعنى علم به قيامت در آسمانها و زمين سنگين است و البته سنگينى علم به آن ، عين سنگينى وجود آنست ، پس فايده‌اى در اختلاف مفسّران ، در\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nاينكه آيا مقصود از ثقل ساعت در آسمان و زمين ، ثقل علم به آن است يا ثقل صفت آن بر اهل آسمانها و زمين به علّت اينكه مشتمل بر شدائد و حساب و جز است و يا ثقل وقوع آن برايشان ( به علّت اينكه وقوع قيامت مستلزم درهم پيچيده شدن آسمان و زمين و حركت كوههاست ) و يا اينكه آسمانها طاقت تحمّل شدّت آن را ندارند ، وجود ندارد ، و اين اختلاف بىثمر است .\r\nچون ثقل قيامت تمامى اين موارد را در بر مىگيرد و ثبوت آن مستلزم فناء همه مخلوقات است و هيچ چيز تحمّل فناى خود را نمىكند ، به همين جهت خداوند مىفرمايد : جز ناگهانى و يكباره ظاهر نمىشود ، يعنى پديد آمدن قيامت براى تمامى اشياء بطور ناگهانى است و لذا شخص عاقل بايد علاج واقعه را قبل از وقوع نمايد و خود را براى ظهور آن آماده كند .\r\nكلمه ( حفى ) به معناى عالم و با خبر نسبت به چيزى است ، مىفرمايد : اينها بسيار از تو درباره قيامت پرسش مىكنند ، گويا تو نسبت به اين مطلب آگاهى ، اين تكرار پرسش گوياى آنست كه معاصرين رسولخدا صلّى اللّه عليه و إله و سلم خيال كرده بودند اينكه پيامبر فرمود ، علم آن نزد پروردگارم مىباشد و جز او آن را ظاهر نمىسازد ، تنها وصف عظمت قيامت است و ارتباطى با علم به وقت آن ندارد ، لذا دوباره سئوال خود را تكرار كردند ، بلكه آن حضرت جواب ديگرى بدهد يا به جهل خود اعتراف كند ، لذا خداى متعال دستور داد كه همان جواب سابق را به ايشان بدهد تا بفهمند در جواب اوّل هم جنبهء رعايت ادب و تعارف نبوده ، بلكه حقيقتا اين علم تنها نزد خداى متعال است ، ولى بيشتر مردم بخاطر انس ذهنى كه با محسوسات دارند ، همه چيز را با محسوسات مىسنجند و خيال مىكنند هر چيزى را كه تا اندازه‌اى برايشان توصيف كردند ، مىتوانند به آن احاطه علمى پيدا كنند ، امّا قياسشان باطل است ، زيرا پاره‌اى از امور من جمله امر قيامت امورى غيبى هستند كه فراتر از دايره محسوساتند و جز خداى سبحان كسى را ياراى احاطه بر آنها نيست .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n( 188 )  ( قُلْ لا أَمْلِكُ لِنَفْسِي نَفْعاً وَ لا ضَرًّا إِلَّا ما شاءَ اللَّهُ وَ لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَ ما مَسَّنِيَ السُّوءُ إِنْ أَنَا إِلَّا نَذِيرٌ وَ بَشِيرٌ لِقَوْمٍ يُؤْمِنُونَ )  : ( اى پيامبر بگو : من براى نفس خودم مالك هيچ نفع يا ضررى جز آنچه خدا بخواهد نيستم ، و اگر من غيب مىدانستم ، سود بسيار مىبردم و هيچ بدى به من نمىرسيد ، من جز بيم دهنده و بشارت دهنده‌اى براى گروهى كه ايمان مىآورند ، نيستم ) علم غيب به طور ذاتى و بالاصاله فقط از آن خداى متعال است و غير او ، از انبياء هر كس به آن مقدارى از غيب احاطه دارد كه خداوند به او تعليم كرده باشد ، چون غير خدا وجودش محدود است و ممكن نيست كه به عالم غيب محيط شود .\r\nولى از آنجا كه سئوال كنندگان از رسولخدا صلّى اللّه عليه و إله و سلم مردمى عامى و قاصر از درك اين معانى بوده‌اند ، لذا خداوند جواب ايشان را در خور فهمشان مىدهد و مىفرمايد : علم غيب آدمى را به تمامى خير و شرها آگاه مىسازد و اگر پيامبر علم غيب داشت تمامى خيرات را براى خود مىطلبيد و همهء شرور را از خود دفع مىنمود ، در حالى كه چنين نمىكند و آنگاه پيامبر صلّى اللّه عليه و إله و سلم مىفرمايد : من جز يك بشير و نذير نيستم و حقيقت حال من اين است كه تنها براى بيم دادن و بشارت دادن اهل ايمان مبعوث شده‌ام و فقط ادعاى رسالت دارم ، نه علم به غيب .\r\n ( إِنَّما أَنْتَ مُنْذِرٌ وَ لِكُلِّ قَوْمٍ هادٍ )  « 1 » ، ( بدرستى تو بيم دهنده‌اى هستى و براى هر گروهى هدايت كننده‌اى است ) .\r\n\r\n[ آيهء ( 206 - 189 ) خلقت انسان ، معناى عفو و عرف و اينكه قرب به خدا فقط به وسيله ياد و ذكر اوست 
  ]\r\n( 189 )  ( هُوَ الَّذِي خَلَقَكُمْ مِنْ نَفْسٍ واحِدَةٍ وَ جَعَلَ مِنْها زَوْجَها لِيَسْكُنَ إِلَيْها فَلَمَّا تَغَشَّاها حَمَلَتْ حَمْلًا خَفِيفاً فَمَرَّتْ بِهِ فَلَمَّا أَثْقَلَتْ دَعَوَا اللَّهَ رَبَّهُما لَئِنْ آتَيْتَنا صالِحاً لَنَكُونَنَّ مِنَ الشَّاكِرِينَ )  : ( اوست كه شما را از يك نفس بيافريد و همسر او را از جنس او بيافريد تا به او آرامش بيابد و زمانيكه او را فرا گرفت بارى سبك برگرفت و با آن مدتى بسر\r\n\r\n\r\n","description":"","footnote":"\r\n( 1 ) - سوره رعد ، آيه 7 .\r\n","page_name":" 120 ","page_number":120},
  {"content":"\r\n\r\nبرد ، پس چون سنگين شد ، ( خداوند ) پروردگار خويش را خواندند كه اگر به ما فرزند صالحى بدهى ، هر آينه از سپاسگزاران خواهيم بود ) ، مىفرمايد : اى بنى آدم ، ما شما را از يك تن ، يعنى آدم ابو البشر بيافريديم و از نوع و جنس او همسرش را خلق كرديم تا آدم بوسيله حوّا آرامش و سكون بيابد ، پس چون آدم با همسرش درآميخت ( مجامعت نمود ) همسرش نطفه را كه بارى سبك بود برگرفت و همچنان اين بار را داشت و با آن بسر مىكرد تا آنكه نطفه در رحم او رشد كرد و جنينى سنگين شد و همسر آدم از آن احساس سنگينى نمود ، در اين هنگام آدم و همسرش دست به دعا برداشتند و اللّه پروردگارشان را خواندند و با او عهد و پيمان بستند كه اگر خداوند به آنها فرزندى صالح براى زندگى و بقاء ( يعنى تامّ الخلقت و بىعيب ) عنايت فرمايد ، در اين صورت شاكر درگاه الهى باشند ، يعنى نعمت او را اظهار كنند و در امور خود از هر چيز به سوى خدا منقطع شوند و به هيچ سببى غير او گرايش نيابند و جز براى او خضوع ننمايند ، يعنى شرط كردند كه در صورت اجابت دعايشان شاكر خدا باشند و كفران نعمت او را نكنند .\r\n( 190 )  ( فَلَمَّا آتاهُما صالِحاً جَعَلا لَهُ شُرَكاءَ فِيما آتاهُما فَتَعالَى اللَّهُ عَمَّا يُشْرِكُونَ )  : ( پس زمانيكه خدا فرزندى شايسته به آنها داد ، براى خود در عطيّه او شريكانى قرار دادند ، پس خدا برتر است از آنچه براى او شريك مىگيرند ) ، يعنى وقتى خداوند فرزند دلخواهشان را كه مايهء روشنى چشمشان بود به آنها عطا نمود ، آنها در فرزند خود ، براى خدا شريك قرار دادند و به جهت علاقه و شفقّت نسبت به فرزندشان به هر سببى ، غير خدا مستمسك شده و در برابر هر چيزى غير خدا خضوع نمودند ، با اينكه شرط كرده بودند كه شاكر باشند و نعمت خدا و ربوبيّت او را انكار نكنند ، ليكن عهد خود را شكستند و شرط خود را ناديده گرفتند و نوع بشر همين گونه‌اند و جز يك عدّه اندكى كه خداوند آنها را مورد لطف خاصّ خود قرار داده است ، سايرين وقتى خدا نعمتى به ايشان مىدهد ، نقض عهد و پيمان مىكنند و به عهدى كه با خدا بسته‌اند وفا نمىنمايند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nلذا غرض اين آيه بيان حال نوع بشر در علاقه به فرزند و تمسك به هر وسيله‌اى براى جلب نفع او و دفع ضرر از او مىباشد ، چون حاشا كه آدم عليه السّلام برگزيدهء خدا به پروردگار شرك بورزد ، زيرا خداوند خود مىفرمايد : كه آدم را برگزيده و هدايت كرده « 1 » ، و هر كس هم كه خدا او را هدايت كند ، ديگر گمراهى در او راه ندارد « 2 » .\r\nلذا آيه متوجه نوع بشر است و قرينهء اين مطلب آنست كه در انتهاى آيه به صيغه جمع عبارت ( يشركون ) را مىآورد و اگر فقط راجع به آدم و حوا بود ، مىبايست مىفرمود : ( اشركا ) ، به هر حال مىفرمايد : خداوند برتر است از آن چه براى او شريك مىگيرند ، ( بعضى از مفسران معتقد هستند كه منظور اين آيه اين است كه دو صنف از فرزندان آدم و حوا مشرك شده و براى خدا شريك قرار داده‌اند ( و اللّه يعلم ) .\r\n( 191 )  ( أَ يُشْرِكُونَ ما لا يَخْلُقُ شَيْئاً وَ هُمْ يُخْلَقُونَ )  : ( آيا چيزهايى را براى خدا شريك قرار مىدهند كه نه تنها چيزى خلق نمىكنند ، بلكه خودشان هم مخلوق هستند ؟ ) ، يعنى افراد بشر با پرستش بتها و شريك قرار دادن آنها براى خدا ، عمل بسيار زشت و غير معقولى را مرتكب شده‌اند ، چون بتها مالك هيچ نفع و ضررى براى خود يا غير خودشان نيستند و نه تنها قادر بر خلق چيزى نيستند ، بلكه خودشان هم ساخت دست بشر و مخلوق او مىباشند و شايد هم مراد اين است كه اين اسبابى كه غير خدا مورد تمسّك و اعتنا قرار مىگيرند از خود هيچ استقلالى ندارند و صاحب تأثيرى در عالم وجود نيستند ، بلكه خودشان مخلوق خداى سبحان مىباشند .\r\n( 192 )  ( وَ لا يَسْتَطِيعُونَ لَهُمْ نَصْراً وَ لا أَنْفُسَهُمْ يَنْصُرُونَ )  : ( معبودهاى پوشالى كه نه مىتوانند آنها را يارى كنند و نه قادر بر نصرت خويش هستند ) ، يعنى اين معبودهاى\r\n\r\n\r\n","description":"","footnote":"\r\n( 1 ) - سوره طه ، آيه 122 .\r\n( 2 ) - سوره اسرى ، آيه 97 .\r\n","page_name":" 122 ","page_number":122},
  {"content":"\r\n\r\nغير خدا نه تنها قادر بر يارى كردن عبادت كنندگان خود نيستند ، بلكه خودشان را هم نمىتوانند يارى و نصرت نمايند .\r\n( 193 )  ( وَ إِنْ تَدْعُوهُمْ إِلَى الْهُدى لا يَتَّبِعُوكُمْ سَواءٌ عَلَيْكُمْ أَ دَعَوْتُمُوهُمْ أَمْ أَنْتُمْ صامِتُونَ )  : ( و اگر آنها را به سوى هدايت دعوت كنيد ، از شما پيروى نمىكنند ، چه آنها را بخوانيد و چه ساكت بمانيد ، فرقى برايتان نمىكند و نتيجه يكسان است ) ، يعنى بتها و معبودهاى خيالى ، علم و قدرت و توانايى استجابت را ندارند و درك و فهمى از دعاى شما برايشان نيست و لذا چه آنها را بخوانيد و چه سكوت كنيد تفاوتى نمىكند ، در هر حال قادر به استجابت دعايتان و شنيدن آن نيستند .\r\n( 194 )  ( إِنَّ الَّذِينَ تَدْعُونَ مِنْ دُونِ اللَّهِ عِبادٌ أَمْثالُكُمْ فَادْعُوهُمْ فَلْيَسْتَجِيبُوا لَكُمْ إِنْ كُنْتُمْ صادِقِينَ )  : ( بدرستى كسانى را كه غير خدا مىخوانيد بندگانى چون شمايند ، اگر راست مىگوييد آنها را بخوانيد تا شما را اجابت كنند ) ، پس اين معبودهاى غير خدا ، خودشان مخلوق و مربوب پروردگار هستند و قدرت بر هيچ كارى ندارند و اگر راست مىگوييد كه اينها شريك خدا هستند ، پس آنها را بخوانيد تا دعايتان را اجابت كنند ، و اين امرى تعجيزى است ، چون چنين نمىكنند ، معلوم مىشود كه اينها علم و قدرتى ندارند و قادر بر استجابت هم نيستند و از خود هيچ استقلال و تأثيرى ندارند و هر چه هست از جانب خداى يكتاست .\r\n( 195 )  ( أَ لَهُمْ أَرْجُلٌ يَمْشُونَ بِها أَمْ لَهُمْ أَيْدٍ يَبْطِشُونَ بِها أَمْ لَهُمْ أَعْيُنٌ يُبْصِرُونَ بِها أَمْ لَهُمْ آذانٌ يَسْمَعُونَ بِها قُلِ ادْعُوا شُرَكاءَكُمْ ثُمَّ كِيدُونِ فَلا تُنْظِرُونِ )  : ( آيا اين بتها پاهايى دارند كه با آن راه روند ، يا دستهايى دارند كه با آن بتوانند چيزى را با قدرت بگيرند ، يا چشمهايى دارند كه با آن ببينند يا گوشهايى دارند كه با آن بشنوند ؟ بگو شركاى خود را بخوانيد و دربارهء من مكر كنيد و مهلت ندهيد ) ، در اين آيه از جامد بودن و ناتوانى بتها بر راه رفتن و گرفتن چيزى و ديدن و شنيدن ، براى بيدار كردن فطرت خفتهء بت‌پرستان\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاستفاده شده است و مىفرمايد : كه اينچنين بتهايى لياقت عبادت ندارند و آنگاه در مقام تحدّى و مبارزه‌طلبى و نيز به منظور تعجيز و به عجز آوردن آنها مىفرمايد : اين بتها و شركاى خود را بخوانيد تا شما را يارى كنند و آنگاه با كمك آنها با من دشمنى و كيد كنيد و به هيچ وجه مرا مهلت ندهيد ، زيرا پروردگارم مرا يارى كرده و او كيد شما را از من دفع مىكند .\r\n( 196 )  ( إِنَّ وَلِيِّيَ اللَّهُ الَّذِي نَزَّلَ الْكِتابَ وَ هُوَ يَتَوَلَّى الصَّالِحِينَ )  : ( بدرستى كه سرپرست من خداونديست كه كتاب را نازل كرده و او شايستگان را سرپرستى مىكند ) ، پيامبر صلّى اللّه عليه و إله و سلم مىفرمايد : همانا سرپرست و مدبّر امر من خداست كه قرآن را براى هدايت مردم نازل فرمود و سرپرست صالحان است ، يعنى متولّى امور شايستگان از بندگانش مىباشد و وعده كرده كه آنها را يارى نموده و آنها را وارثان زمين قرار دهد ،  ( أَنَّ الْأَرْضَ يَرِثُها عِبادِيَ الصَّالِحُونَ )  « 1 » .\r\n( 197 )  ( وَ الَّذِينَ تَدْعُونَ مِنْ دُونِهِ لا يَسْتَطِيعُونَ نَصْرَكُمْ وَ لا أَنْفُسَهُمْ يَنْصُرُونَ )  :\r\n( و كسانى را كه به جز خدا مىخوانيد نمىتوانند شما را يارى كنند و نه خودشان را نصرت مىدهند ) ، يعنى بتها و معبودهايى كه از غير خدا آنها را عبادت مىكنيد ، هيچ قدرت و علمى براى يارى شما و يارى خودشان ندارند .\r\n( 198 )  ( وَ إِنْ تَدْعُوهُمْ إِلَى الْهُدى لا يَسْمَعُوا وَ تَراهُمْ يَنْظُرُونَ إِلَيْكَ وَ هُمْ لا يُبْصِرُونَ )  : ( اگر آنها را به هدايت فرا خوانيد ، نمىشنوند و آنها را مىبينى كه بسوى تو مىنگرند ، ولى نمىبينند ) ، چون بتها جماداتى هستند كه قدرت و عقل و حس ندارند و لذا نه مىشنوند و نه مىبينند و اصولا چگونه ممكن است كه مجسمه‌هاى سنگى و چوبى مصنوع بشر قادر بر شنيدن و ديدن و اجابت دعوت او باشند ؟\r\n\r\n\r\n","description":"","footnote":"\r\n( 1 ) - سوره انبياء ، آيه 105 .\r\n","page_name":" 124 ","page_number":124},
  {"content":"\r\n\r\n( 199 )  ( خُذِ الْعَفْوَ وَ أْمُرْ بِالْعُرْفِ وَ أَعْرِضْ عَنِ الْجاهِلِينَ )  : ( عفو را در پيش بگير و به نيكى فرمان بده و از نادانان روى بگردان ) ، يعنى همواره ملازم عفو باش و آن را ترك نكن ، لذا به پيامبر خود امر مىكند كه بديهاى اشخاصى را كه به او بدى مىكنند ، ناديده گرفته و از آنها درگذرد و به تحقيق پيامبر اين دعوت را اجابت نمود و از هيچيك از كسانى كه نسبت به شخص او بدى كردند انتقام شخصى نگرفت و اين تفسير بنابر آنست كه عفو به معناى مغفرت باشد ، امّا در بعضى روايات منقول از امام صادق عليه السّلام نقل شده كه ( عفو ) به معناى ( حدّ وسط ) مىباشد و اين تفسير با مضمون آيه شريفه سازگارتر و از نظر معنا جامعتر است .\r\nآنگاه به پيامبر صلّى اللّه عليه و إله و سلم مىفرمايد : كه مردم را به عرف فرمان بده ، ( عرف ) يعنى سنن و روشهاى پسنديده‌اى كه عقلاء يك جامعه آن را مىشناسند ، در مقابل ( منكر ) كه اعمال ناپسند و غير مرسومى است كه عقل اجتماعى آنها را انكار مىكند .\r\nدر آخر مىفرمايد : از نادانان روى بگردان و اين دستور ديگرى در مراعات و مداراى با مردم است كه اين فرمان نزديكترين راه براى خنثى كردن نتايج نادانى مردم و كاستن فساد اعمال آنهاست ، چون انتقام جوئى و تلافى كردن ، بيشتر نادانان را به كجروى و گمراهى وادار مىسازد .\r\n( 200 )  ( وَ إِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّهِ إِنَّهُ سَمِيعٌ عَلِيمٌ )  : ( و چون از شيطان وسوسه‌اى به تو رسيد ، پس به خدا پناه ببر كه همانا او شنوا و داناست ) ، ( نزغ ) يعنى وارد شدن در امرى براى خرابكارى و فساد در آن و يا به معناى تكان دادن و از جا كندن و واداشتن و فريفتن مىباشد ، به هر صورت ( نزغ ) به معناى كمترين وسوسهء شيطان است .\r\nپس معنا چنين است كه اگر شيطان خواست مداخله نمايد و با رفتار جاهلانهء آنها تو را غضبناك كند و به انتقام وادارد ، تو به خدا پناهنده شو ، يعنى از او طلب حمايت نما ، همانا كه خدا شنواى دعاى تو و داناى به احوال و امور تست و اين خطاب اگر چه ظاهرا به رسولخدا صلّى اللّه عليه و إله و سلم است ، امّا مقصود امّت آن جناب هستند ، چون خود آنحضرت معصوم\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمىباشند .\r\n( 201 )  ( إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ )  : ( براستى كسانى كه پرهيزگار شدند ، زمانيكه پندارى شيطانى با آنها برخورد كند ، خدا را ياد مىكنند و همان دم بصيرت مىيابند ) ، ( طائف من الشيطان ) يعنى وسوسه‌اى شيطانى كه پيرامون قلب آدمى طواف مىكند تا رخنه‌اى در آن پيدا كرده و راهى براى ورود به قلب بيابد .\r\nو ( تذكر ) به معناى تفكر آدمى در امور براى پيدا كردن نتيجهء مجهول مىباشد ، در اين آيه امر به استعاذه و پناه بردن به خدا را تعليل مىنمايد ، منظور اين است كه پناه بردن به خدا ، روش اهل تقوى است ، چون پرهيزگاران وقتى وسوسه‌اى شيطانى آنها را فرا مىگيرد ، به ياد اين مطلب مىافتند كه پروردگار و مالك و مرّبى آنها خداوند است و همه امور ايشان بدست اوست ، پس چه بهتر كه به خدا پناه ببريم و آنگاه خداوند تعالى شرّ آن شيطان را از آنها دفع نموده و پرده غفلت را از ايشان بر طرف مىكند و ناگهان بينا مىشوند و بصيرت مىيابند و لذا به آن پندار شيطانى اجازهء نفوذ نمىدهند .\r\n( 202 )  ( وَ إِخْوانُهُمْ يَمُدُّونَهُمْ فِي الغَيِّ ثُمَّ لا يُقْصِرُونَ )  : ( و همزادهاى كفّار آنها را به گمراهى مىكشانند و آنگاه هيچ كوتاهى نمىكنند ) ، منظور از ( اخوانهم ) برادران مشركين است كه همان شياطين ميباشند و مىفرمايد : كسانى كه تقوى دارند متذكر شده و بصير مىگردند ، امّا مشركين گرفتار شياطين و همزادهاى جنّى مىباشند كه هميشه آنها را بسوى گمراهى و انحراف مىكشانند و در اين مسير آنها را يارى مىكنند و يك لحظه از گمراه كردن و يارى كردن آنها در انحراف فروگزار نيستند و يا اينكه بگوييم در اثر مساعدت آن شياطين خود مشركان يك دم از شرك و گمراهى دست برنمىدارند .\r\n( 203 )  ( وَ إِذا لَمْ تَأْتِهِمْ بِآيَةٍ قالُوا لَوْ لا اجْتَبَيْتَها قُلْ إِنَّما أَتَّبِعُ ما يُوحى إِلَيَّ مِنْ رَبِّي \r\n\r\n","description":"","footnote":"","page_name":" 126 ","page_number":126},
  {"content":"\r\n\r\n هذا بَصائِرُ مِنْ رَبِّكُمْ وَ هُدىً وَ رَحْمَةٌ لِقَوْمٍ يُؤْمِنُونَ )  : ( و زمانيكه براى آنها آيه‌اى نياورى ، مىگويند : چرا آيه‌اى را جمع‌آورى و فراهم نكرده ، بگو من فقط آنچه را به من وحى مىشود پيروى مىكنم ، اين بصيرتهايى از جانب پروردگارتان و هدايت و رحمتى براى گروهى است كه ايمان مىآورند ) ، ( اجتباء ) يعنى جمع آورى كردن و منظور آنها از اين كلام تمسّخر و تهكّم نسبت به پيامبر است ، آيه شريفه مىفرمايد : تو وقتى مدتى آيه‌اى از قرآن را برايشان نياورى مىگويند ، چرا از اين طرف و آن طرف از اين حرفهايى كه اسمش را آيه گذارده‌اى جمع‌آورى نكرده‌اى ؟ و آنگاه به پيامبر امر مىكند كه به ايشان بگويد ، من از خودم چيزى ندارم و تنها دنباله‌رو سخنانى هستم كه پروردگارم به من وحى مىفرستد و نه درباره آيات و نه درباره وقت نزول آنها اختيارى ندارم و اين آيات قرآن بصيرتهايى از جانب پروردگار شماست كه مىخواهد شما را به وسيلهء آنها بينا و روشن كند تا عقلاء طريق هدايت را بيابند و همچنين اين آيات قرآن هدايتى بسوى صراط مستقيم و رحمت و فيضى الهى براى اهل ايمان است كه بوسيلهء آن و پيروى از هدايت آن ، حق را از باطل تشخيص مىدهند و قرآن مفاسد و امراض جوامع را اصلاح كرده و كينه‌هاى يهوديگرى و جنگهاى صليبى و مفاسد اجتماعى را زايل مىكند و انسانها را از پرستش و عبوديّت هزاران معبود غير خدا حفظ مىنمايد .\r\n( 204 )  ( وَ إِذا قُرِئَ الْقُرْآنُ فَاسْتَمِعُوا لَهُ وَ أَنْصِتُوا لَعَلَّكُمْ تُرْحَمُونَ )  : ( و هنگامى كه قرآن خوانده مىشود ، به آن گوش فرا دهيد و سكوت كنيد تا شايد مورد رحمت قرار گيريد ) « 1 » ، ( انصات ) يعنى سكوت توأم با استماع و يا استماع با سكوت ، به هر صورت فرمان مىدهد كه زمانيكه آيات قرآن تلاوت مىشود ، مردم سكوت نموده و براى تدّبر دربارهء هدايت آن و پيروى از راه و روش آن ، به آنها گوش فرا دهند تا شايد به اين\r\n\r\n\r\n","description":"","footnote":"\r\n( 1 ) -\r\n چو قرآن بخوانند ديگر خموش * به آيات قرآن فرادار گوش \r\n","page_name":" 127 ","page_number":127},
  {"content":"\r\n\r\nوسيله مورد رحمت پروردگار واقع شوند و قرآن جز به جهت هدايت و رحمت نازل نشده است  ( وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ وَ لا يَزِيدُ الظَّالِمِينَ إِلَّا خَساراً )  ، « 1 » ( و ما از قرآن مايه‌هاى شفا و رحمت را نازل كرده‌ايم و قرآن به ستمكاران جز خسارت چيزى نمىافزايد ) .\r\n( 205 )  ( وَ اذْكُرْ رَبَّكَ فِي نَفْسِكَ تَضَرُّعاً وَ خِيفَةً وَ دُونَ الْجَهْرِ مِنَ الْقَوْلِ بِالْغُدُوِّ وَ الْآصالِ وَ لا تَكُنْ مِنَ الْغافِلِينَ )  : ( پروردگار خود را به زارى و بيم در نفس خود و به آواز آهسته ، با صداى خفيف ، بامدادان و شامگاهان ياد كن و هرگز از غافلان نباش ) ، مىفرمايد : پروردگار خود را با نوعى تملّق آميخته با خشوع و خضوع و با نوعى هراس كه با ساحت او تناسب دارد به نحو آهسته و بدون آواز بلند ، در ضمير خود ياد كنيد و عظمت و جلال او را مدّ نظر داشته باشيد ، چون دعا كردن با صداى بلند ، اولا ) : با ادب عبوديّت منافات دارد و ثانيا ) : خداوند دور نيست كه او را با آواز بلند بخوانند ، بلكه  ( نَحْنُ أَقْرَبُ إِلَيْهِ مِنْ حَبْلِ الْوَرِيدِ )  « 2 » ، ( ما از رگ گردن به او نزديكتريم ) ، و علّت خوف از خدا اين است كه اگر چه خداى سبحان خير محض است ، امّا همو داراى صفات جمال و جلال مىباشد كه هر كسى را كه به درگاه تقرّبش دعوت نموده بسوى خود جذب مىكند و از آنجا كه قاهر بر هر چيز است لذا بايد او را خواند و به او نزديك شد به جهت محبّت و عشق به او و هم بايد به جهت مهابت و عظمتش از او ترسيد و بيم داشت و لذاست كه مىگويند : دعا بايد توأم با خوف و رجاء باشد و اينكه مىفرمايد ، در صبح و شام ياد او باشيد ، يعنى انسان هرگز از ياد پروردگارش غافل نباشد و اوقات مذكور با نمازهاى واجب نيز تطبيق مىكند و اينكه فرمود : ( از غافلان نباش ) تأكيد امر به ذكر در اوّل آيه است ، چون در آن از اصل غفلت نهى نكرده ، بلكه از داخل شدن در زمرهء غافلان نهى نموده ، يعنى مانند كسانى نباشيد كه غفلت در آنها مستقّر شده ، چون\r\n\r\n\r\n","description":"","footnote":"\r\n( 1 ) - سوره اسراء ، آيه 82 .\r\n( 2 ) - سوره ق ، آيه 16 .\r\n","page_name":" 128 ","page_number":128},
  {"content":"\r\n\r\nبراى انسان ذكر دائمى و حقيقى بسيار مشكل است ، بلكه احيانا غفلتى حاصل مىشود ، امّا انسان بايد مراقب باشد كه غفلت در او مستقّر نشود ، بلكه استمرار بر ذكر خدا در دل با حالت تضرّع و خوف داشته باشد ، چون غفلت با طاعت ، عمل ، سلوك و پيروى منافات دارد .\r\n( 206 )  ( إِنَّ الَّذِينَ عِنْدَ رَبِّكَ لا يَسْتَكْبِرُونَ عَنْ عِبادَتِهِ وَ يُسَبِّحُونَهُ وَ لَهُ يَسْجُدُونَ )  : ( همانا كسانى كه نزد پروردگارت هستند ، از عبادت او تكبّر نمىورزند و او را تسبيح مىگويند و براى او سجده مىكنند ) ، منظور از كسانى كه نزد پروردگار هستند تنها ملائكه نيست ، بلكه شامل مقربيّن درگاه خدا نيز مىشود و مقربين هرگز از ياد خدا غفلت ندارند و ياد خدا ، حجابهاى بين آنها و پروردگارشان را مرتفع ساخته و لذا در درگاه او تقرّب جسته‌اند و اين تعبير  ( عِنْدَ رَبِّكَ )  حضور بدون غيبت را مىرساند .\r\nاينچنين كسانى از عبادت خدا تكبر نمىورزند ، چون عبوديّت و بندگى با استكبار و گردنكشى منافات دارد و اينان خدا را از هر چه شايستهء ساحت قدس او نيست ، منزّه مىشمارند و او را تسبيح مىكنند و سجده مىنمايند .\r\nو تسبيح هم مختص به زبان و سجده مختص به ساير اعضاء نيست ، بلكه آنها با همه حركات و سكنات و خواطر قلبىشان و با همه اعضاء و جوارحشان و بوسيلهء همه اعمالشان ( طاعات ، عبادات و معاملات ) به ذكر و تسبيح و سجده حق اشتغال دارند  ( وَ إِنْ مِنْ شَيْءٍ إِلَّا يُسَبِّحُ بِحَمْدِهِ )  « 1 » ، ( و هيچ چيز نيست جز آنكه تسبيح گو به ستايش خداست ) .\r\n\r\n\r\n","description":"","footnote":"\r\n( 1 ) - سوره اسرى ، آيه 44 .\r\n","page_name":" 129 ","page_number":129},
  {"content":"\r\n\r\n\r\nسوره انفال\r\nبسم اللّه الرّحمن الرّحيم\r\nغرض سوره : بيان وقايع جنگ بدر و مسائل متفرقه‌اى پيرامون جهاد و غنائم جنگى و انفال و ذكر امور ديگرى در رابطه با هجرت مىباشد .\r\n\r\n[ آيهء ( 14 - 1 ) معناى انفال و پنج صفت مؤمنين حقيقى ، ماجراى جنگ بدر 
  ]\r\n( 1 )   ( يَسْئَلُونَكَ عَنِ الْأَنْفالِ قُلِ الْأَنْفالُ لِلَّهِ وَ الرَّسُولِ فَاتَّقُوا اللَّهَ وَ أَصْلِحُوا ذاتَ بَيْنِكُمْ وَ أَطِيعُوا اللَّهَ وَ رَسُولَهُ إِنْ كُنْتُمْ مُؤْمِنِينَ )   : ( از تو دربارهء انفال سئوال مىكنند ، بگو : انفال از آن خدا و رسول است ، پس از خدا بپرهيزيد و ميان خودتان صلح برقرار سازيد و از خدا و پيامبرش اطاعت كنيد ، اگر با ايمان هستيد ) ، ( نفل ) يعنى زيادى و اضافه ، يا آن چيزى كه مالكى نداشته باشد ، و بر آن مقدار اموالى اطلاق مىشود كه زايد بر آن امواليست كه مردم مالك آن هستند ، مثل كوهها و رودخانه‌ها و بيابانها و اموال بى وارث ، چنين اموالى از آن خدا و رسول است و بر غنائم جنگى نيز انفال اطلاق مىشود و سئوال مردم گوياى آنست كه دربارهء انفال خصومتى وجود داشته است ، خلاصه مى فرمايد : اينچنين اموالى كه مالكى ندارند از آن خدا و رسول است ، لذا از خدا بترسيد و به\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nحدود آنها تجاوز نكنيد و ميان خود صلح برقرار نمائيد ، يعنى خصومتهايى كه بين شما ظاهر شده و روابط شما را تيره كرده و حالات شما را دگرگون و تباه نموده ، اصلاح نمائيد و همه اين عبارات گوياى آنست كه دربارهء مسأله انفال بين مردم نزاع و تخاصم وجود داشته و به همين جهت هم حكم آن را از پيامبر صلّى اللّه عليه و إله و سلم سئوال كرده‌اند و آيه شريفه پس از بيان حكم اين مسأله مىفرمايد : اگر مؤمن هستيد ، احكام خدا و رسول را تصديق كنيد و در عمل به آنها از خدا و رسولش اطاعت نمائيد .\r\n( 2 )  ( إِنَّمَا الْمُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً وَ عَلى رَبِّهِمْ يَتَوَكَّلُونَ )  : ( بدرستى كه مؤمنان كسانى هستند كه وقتى نام خدا ياد مىشود ، دلهايشان مىتپد و وقتى آيات خداوند بر آنها تلاوت مىگردد ، ايمانشان افزون شده و بر پروردگارشان توكّل مىكنند ) ، در اين آيه و در آيه بعدى خصائص مؤمنان حقيقى را بيان مىنمايد و براى مؤمنان حقيقى پنج صفت ذكر مىكند كه داشتن آنها مستلزم داشتن تمامى صفات نيك و اخلاق كريمه مىباشد ، پس آنان كسانى هستند كه اولا ) : چون نام خدا برده شود نور ايمانشان تابيدن مىگيرد و آنها را متأثر مىسازد و از ياد خدا حالت خشيت برايشان حاصل مىشود و قلبهايشان به تپش مىافتد و ثانيا ) : زمانيكه آيات خدا برايشان تلاوت شود ، ايمانشان افزون مىگردد ، چون آيات خدا باعث هدايت در مسير تقوى و ايمان و رسيدن به مرحلهء استقرار و يقين مىگردد ، ثالثا ) :\r\nآنها بر پروردگارشان توكّل مىنمايند ، چون آنها به تحقيق مقام پروردگارشان و موضع بندگى خود را شناخته‌اند و لذا خداوند را وكيل خود در تمام امور مهمّه در طول حياتشان قرار داده‌اند و به آنچه خدا براى آنها مقدّر نمايد راضى هستند و به شرايع و احكام پروردگار ملتزم و پايبند مىباشند ، يعنى اوامر خدا را عمل نموده و مناهى او را ترك مىنمايند .\r\n( 3 )  ( الَّذِينَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ )  : ( همان كسانى كه نماز را بر پا\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمىدارند و از آنچه روزيشان كرده‌ايم انفاق مىكنند ) ، در اين آيه دو صفت ديگر از مؤمنان حقيقى ذكر مىشود كه اين دو صفت به مقام عمل ارتباط دارند ، اولا ) : به پا داشتن نماز ، مؤمنان حقيقى چون نفسهايشان را در مقام بندگى و اخلاص و خضوع قرار داده‌اند ، لذا قهرا بسوى بندگى و عبادت معطوف مىگردند و اين عبادت همان نماز است .\r\nثانيا ) : انفاق كردن ، مؤمنان در مرحلهء بعدى بسوى اجتماع معطوف گشته و براى بر طرف كردن حوائج جامعه قيام مىنمايند تا نواقص و كمبودها را در حدّ توانشان از آنچه خداوند ارزانى آنها كرده ، جبران نمايند و آنچه از مال و علم و غير آن دارند ، همه را در راه خدا انفاق مىكنند .\r\n( 4 )  ( أُولئِكَ هُمُ الْمُؤْمِنُونَ حَقًّا لَهُمْ دَرَجاتٌ عِنْدَ رَبِّهِمْ وَ مَغْفِرَةٌ وَ رِزْقٌ كَرِيمٌ )  : ( آنها مؤمنان حقيقى هستند كه برايشان مراتبى در نزد پروردگارشان و آمرزش و روزى ارزشمند مىباشد ) ، اين حكمى است از جانب خداى تعالى به اينكه ايمان حقيقى تنها در نفوس كسانى ثابت و مستقّر گشته كه داراى پنج صفت مذكور باشند ، و مىفرمايد : آنها به جهات صفات كماليّه‌اى كه دارند مراتبى وصف ناشدنى و آمرزش و ثواب و اجرى جزيل در نزد پروردگارشان دارند ، چون مؤمنان حقيقى بين اعمال قلبى چون ( خشيّت و اخلاص و توكلّ ) و اعمال بدنى چون ( نماز و انفاق ) جمع نموده‌اند و لذا خداوند مراتبى از قرب و منزلت و درجاتى از كرامات معنوى و نيز آمرزش و روزى ارزشمندى براى آنان مقرّر فرموده است .\r\n( 5 )  ( كَما أَخْرَجَكَ رَبُّكَ مِنْ بَيْتِكَ بِالْحَقِّ وَ إِنَّ فَرِيقاً مِنَ الْمُؤْمِنِينَ لَكارِهُونَ )  :\r\n( همانطور كه پروردگارت تو را به حق از خانه‌ات بيرون كرد ، در حالى كه گروهى از مؤمنان كراهت داشتند ) ، تقدير جمله چنين است كه همانطور كه در مورد انفال بعضى از مؤمنان از حكم خدا كراهت داشتند ، در مورد خروج تو از خانه‌ات ، در مدينه نيز ، عده‌ّاى از مؤمنان ناراضى بودند ، امّا همه اينها بر حق و مطابق مصالح دين و دنياى ايشان مىباشد ولى آنها از اين مصالح غافلند .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n( 6 )  ( يُجادِلُونَكَ فِي الْحَقِّ بَعْدَ ما تَبَيَّنَ كَأَنَّما يُساقُونَ إِلَى الْمَوْتِ وَ هُمْ يَنْظُرُونَ )  : ( با تو در امر حق مجادله مىكنند ، بعد از آنكه حق برايشان آشكار گرديد ، گويا مانند افرادى هستند كه آنها را بسوى مرگ مىكشند و ايشان نظاره مىكنند ) ، ( حق ) امر ثابتى است كه آثار واقعى و مطلوبش بر آن مترتب مىشود و در مقابل باطل مىباشد و به حق بودن فعل خدا ( در اينجا بيرون كردن از خانه به قصد جهاد ) به اين معناست كه به حسب واقع همين عمل واجب و متعيّن باشد .\r\nمىفرمايد : آنها با تو دربارهء حق مجادله مىكنند ، بعد از آنكه حق بطور اجمال برايشان آشكار شده بود و ايشان شبيه به گروهى هستند كه حكم قتلشان صادر شده و آنها را بسوى مرگ مىبرند و آنها ايستاده‌اند و ابزار و ادوات قتل خود را مشاهده مىكنند ، يعنى بسيار آشفته و مضطرب مىباشند و پذيرش اين حكم برايشان دشوار است .\r\n( 7 )  ( وَ إِذْ يَعِدُكُمُ اللَّهُ إِحْدَى الطَّائِفَتَيْنِ أَنَّها لَكُمْ وَ تَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ وَ يُرِيدُ اللَّهُ أَنْ يُحِقَّ الْحَقَّ بِكَلِماتِهِ وَ يَقْطَعَ دابِرَ الْكافِرِينَ )  : ( و هنگامى كه خداوند دربارهء يكى از دو گروه به شما وعده مىدهد كه بر آنها دست يابيد و شما دوست داشتيد كه بر آن گروهى كه شوكتى همراه نداشت دست يابيد و خداوند مىخواست تا با مشيّت خود حق را پابرجا نموده و دنبالهء كافرين را قطع نمايد ) ، مراد از دو طائفه دو گروه از قريش به نامهاى ( عير ) و ( نفير ) است ، كه ( عير ) قافله تجارت و اموال آنها بود كه چهل مرد بر آن گمارده بودند كه از جملهء آنها ابو سفيان بن حرب بود و ( نفير ) هم لشكر قريش بودند كه نزديك هزار نفر مرد جنگى در آن وجود داشتند .\r\nو خداوند به مؤمنان وعده داد كه بر يكى از اين دو گروه مسلط مىشويد و لشكر اسلام پس از دست نيافتن به مال التجاره آنان ، در بدر با خود آنان روبرو شدند ، مقصود از غير ذات الشوكة ، آن طائفه بدون شوكت و حدّت است ، يعنى ( عير ) كه حامل مال التجاره بودند و قوا و نفراتشان از ( نفير ) كمتر بود .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nو مؤمنان به جهت ضعف و سستى و اينكه نفرات و قدرت و شوكت ( نفير ) را مىدانستند ، بيشتر راغب بودند كه بر ( عير ) دست يابند ، ولى خداوند خلاف اين را مىخواست ، كه مؤمنان على رغم عدهء اندكشان با لشكر قوى قريش روبرو شده و بر آنها تسلّط يابند تا به اين وسيله قضاى الهى مبنى بر ظهور و ثبوت حق و ريشه‌كن شدن باطل محقق شود و چه بسا انسانها اشتباه كرده و راهى غير از آنچه خدا برايشان برگزيده ، انتخاب مىكنند ، امّا هر چه خداوند اراده كند ، خير و صلاح انسان در آن امر است و در اين موضوع خداوند اراده كرد تا اسلام بر گروه ( ذات شوكت ) غلبه يابد و دولت اسلام قوّت و قدرت پيدا كند و باطل ، نابود و مستأصل شود ، و مراد از ( كلمات خدا ) قضا و قدرى است كه اراده كرده انبياء خود را يارى نمايد و دين حق خود را ظاهر سازد « 1 » .\r\n( 8 )  ( لِيُحِقَّ الْحَقَّ وَ يُبْطِلَ الْباطِلَ وَ لَوْ كَرِهَ الْمُجْرِمُونَ )  : ( تا حق را اثبات و باطل را ابطال كند ، اگر چه كه گنهكاران كراهت داشته باشند ) ، مىفرمايد : اگر خدا به شما چنين وعده‌اى داد ، براى آن بود كه حق را تثبيت نموده و باطل را نابود سازد ، هر چند كه مجرمان ناخشنود باشند ، پس چه قدر تفاوت وجود داشت بين خيرى كه خداوند در جنگ بدر نصيب مسلمانان نمود و بين آن خيرى كه آنها در مخيلّه خود تصوّر مىكردند ، لذا خداوند كه هرگز در وعده‌اش خلاف نمىكند ، حق را تثبيت نموده و باطل را با حتمى كردن غلبهء لشكر حق ، نابود و ابطال نمود .\r\n( 9 )  ( إِذْ تَسْتَغِيثُونَ رَبَّكُمْ فَاسْتَجابَ لَكُمْ أَنِّي مُمِدُّكُمْ بِأَلْفٍ مِنَ الْمَلائِكَةِ مُرْدِفِينَ )  :\r\n( زمانى كه از درگاه پروردگارتان طلب يارى كرديد و او شما را اجابت كرد و فرمود :\r\n\r\n\r\n","description":"","footnote":"\r\n( 1 ) - اين نظر از اصل الميزان اخذ شده ، ليكن در كتاب مصطفى شاكر آمده است كه مراد از ( كلمات خدا ) آيات الهى است كه در ضمن جنگ بدر نازل شده است .\r\n","page_name":" 134 ","page_number":134},
  {"content":"\r\n\r\nبدرستى كه من شما را با هزار نفر از ملائكه‌هاى منظم و به صف شده يارى مىكنم ) ، ( استغاثه ) يعنى طلب يارى و فريادرسى و ( امداد ) يعنى كمك رسانى ، لذا مىفرمايد :\r\nزمانيكه به درگاه خدا استغاثه كرديد و طلب يارى نموديد او شما را اجابت كرد ، نقل شده كه رسولخدا صلّى اللّه عليه و إله و سلم در جنگ بدر با پروردگارش مناجات نمود و عرض كرد : خدايا آنچه را به من وعده كرده‌اى محقق نما ، خدايا اگر اين گروه اندك مؤمن كشته شوند ، ديگر كسى در روى زمين نخواهد بود كه بندگى تو را نمايد ، و خداوند دعاى آنحضرت را اجابت كرده و فرمود : من شما را با هزار فرشتهء پشت سر هم كه عدّه ديگرى هم در پى دارند ، يارى مىكنم ، لذا امر در جنگ بدر دائر مدار مشيّت و امر الهى بود .\r\n( 10 )  ( وَ ما جَعَلَهُ اللَّهُ إِلَّا بُشْرى وَ لِتَطْمَئِنَّ بِهِ قُلُوبُكُمْ وَ مَا النَّصْرُ إِلَّا مِنْ عِنْدِ اللَّهِ إِنَّ اللَّهَ عَزِيزٌ حَكِيمٌ )  : ( و خداوند اين امر را قرار نداد جز براى اينكه بشارتى براى شما باشد و قلبهاى شما به آن آرامش دهد و هيچ نصرتى جز از جانب خدا نيست ، همانا خدا مقتدرى فرزانه است ) ، يعنى امداد شما بوسيلهء ملائكه با هدف بشارت دادن به شما و آرامش يافتن و مطمئن شدن قلبهاى شما صورت گرفت ، نه براى آنكه كفّار به دست ملائكه هلاك شوند ، و ملائكه احدى از كفّار را نكشتند ، بلكه منظور از نزول آنها قوّت قلب مسلمين و ايجاد رعب در دلهاى كفّار بود ، كما اينكه نقل شده كه ثلث يا نيمى از كشته شدگان روز بدر به دست حضرت على عليه السّلام كشته شده و ما بقى را ساير مسلمانان به قتل رسانيده بودند .\r\nلذا وجود ملائكه در حكم سياهى لشكر و قوّت قلب مسلمانان و باعث رعب و ترس در دلهاى كفّار بود .\r\nآنگاه مىفرمايد : يارى فقط از جانب خداست ، و اگر غلبه و پيروزى دائر مدار كثرت نفرات و داشتن نيرو و شوكت بود ، مىبايست كفّار بر مسلمين غلبه مىيافتند و جمله آخر در حكم تعليل فرازهاى قبلى مىباشد ، يعنى اينكه شما غلبه يافتيد به جهت آن بود كه\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nخداوند كه عزيز است با عزّت خود شما را يارى كرده و با حكمت بالغه‌اش ياريش را به اين صورت متوجّه شما نموده است .\r\n( 11 )  ( إِذْ يُغَشِّيكُمُ النُّعاسَ أَمَنَةً مِنْهُ وَ يُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِهِ وَ يُذْهِبَ عَنْكُمْ رِجْزَ الشَّيْطانِ وَ لِيَرْبِطَ عَلى قُلُوبِكُمْ وَ يُثَبِّتَ بِهِ الْأَقْدامَ )  : ( آن هنگام كه خمارى خواب را بر شما بيافكند ، تا آرامشى از ناحيهء او باشد و از آسمان ، آبى را فرو فرستاد تا با آن شما را پاكيزه كرده و پليدى شيطان را از شما ببرد و دلهايتان را محكم ساخته و قدمهايتان استوار گردد ) ، ( نعاس ) خواب سبك و اوائل خواب را گويند و ( تغشيه ) يعنى احاطه و مسلط شدن ( امنه ) به معناى ( امان ) است و ( رجز ) يعنى پليدى و نجاست و مراد از ( رجز شيطان ) وسوسه‌هاى پليديست كه در قلب راه مىيابد .\r\nمعناى آيه اينست كه اين نصرت خدا به وسيلهء بشارت و آرامش دادن به دلها ، همان موقعى بود كه در اثر آرامش يافتن دلها ، همگى به خواب رفتيد و معلوم است كه اگر ترس و رعب شما از بين نرفته بود ، معقول نبود كه در ميدان جنگ خواب بر شما مسلّط شود و خداوند باران را هم بر شما نازل كرد تا شما را پاكيزه كند و وسوسهء شيطان را از دلهايتان بزدايد تا دلهايتان را قوى و نيرومند سازد .\r\nدر روايات نقل شده كه كفّار قبل از مسلمانان به لب چاه رسيدند و مسلمانان وقتى پياده شدند كه كفّار آب را گرفته بودند و بناچار مسلمانان در زمين خشك و ريگزار ماندند و بعد از مدتى مسلمانان محدث و جنب شده و همگى دچار تشنگى شدند و شيطان در دلهايشان وسوسه كرد كه با اين شرايط شما شكست مىخوريد ، لكن خداى متعال باران را بر آنان باريد و با آن همگى خود را تطهير نمودند و نيز اردوگاه مسلمانان كه ريگزار بود از بارش باران سفت و محكم و اردوگاه كفّار گل و لغزنده گشت .\r\n( 12 )  ( إِذْ يُوحِي رَبُّكَ إِلَى الْمَلائِكَةِ أَنِّي مَعَكُمْ فَثَبِّتُوا الَّذِينَ آمَنُوا سَأُلْقِي فِي قُلُوبِ الَّذِينَ كَفَرُوا الرُّعْبَ فَاضْرِبُوا فَوْقَ الْأَعْناقِ وَ اضْرِبُوا مِنْهُمْ كُلَّ بَنانٍ )  : ( هنگامى كه\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nپروردگارت به ملائكه وحى نمود كه من با شمايم ، پس كسانى را كه ايمان آوردند استوار كنيد ، به زودى در دلهاى آنان كه كفر ورزيدند ، ترس و وحشت مىافكنم ، پس شما بالاى گردنها را بزنيد و همه سر انگشتان را قطع كنيد ) ، مىفرمايد : در هنگام معركهء جنگ خداوند به فرشتگان وحى كرد كه من با شمايم و شما را يارى مىكنم ، پس مؤمنان را در مواجهه با دشمنانشان استوار كنيد ، من به زودى وحشت را در دل كفّار مىافكنم تا متزلزل شوند و آنگاه خطاب به ملائكه يا به احتمال ضعيفتر خطاب به مؤمنان مىفرمايد : سرهايشان را بزنيد و همه اطراف بدن يعنى دو دست و دو پا يا انگشتان دستهايشان را بزنيد تا قادر به حمل سلاح نباشند ، اين معناى ظاهرى است ، اگر خطاب به مؤمنان باشد ، امّا اگر خطاب به ملائكه باشد كه اقوى هم هست ، در اين صورت باز ممكن است مراد از گردن زدن همان معناى ظاهريش باشد ، و يا كنايه از ذليل كردن كفّار و اينكه با ارعاب ، قوهء نگهدارى سلاح را از دستهايشان سلب نمايند ، ( و اللّه يعلم ) .\r\n( 13 )  ( ذلِكَ بِأَنَّهُمْ شَاقُّوا اللَّهَ وَ رَسُولَهُ وَ مَنْ يُشاقِقِ اللَّهَ وَ رَسُولَهُ فَإِنَّ اللَّهَ شَدِيدُ الْعِقابِ )  : ( اين به جهت آن بود كه آنها با خدا و رسولش مخالفت كردند و هر كس با خدا و رسولش مخالفت كند ، پس همانا خداوند شديد المجازات است ) ، مىفرمايد : اين مسائلى كه براى كفّار پيش آمد در نتيجه مخالفت آنها با خدا و رسولخدا صلّى اللّه عليه و إله و سلم بود و مخالف هميشه به سمت مقابل آن امرى كه با آن مخالفت دارد تمايل دارد ، يعنى خلاصه كفّار در جهت مقابل خدا و رسول او قرار گرفتند و بديهى است كه هر كس چنين كند و بر مخالفت و تقابل خود اصرار بورزد ، خداوند شديد العقاب است و به سختى ستمكاران را مجازات مىنمايد .\r\n( 14 )  ( ذلِكُمْ فَذُوقُوهُ وَ أَنَّ لِلْكافِرِينَ عَذابَ النَّارِ )  : ( اينك آن را بچشيد و اينكه براى كافران عذاب آتش مىباشد ) ، خطاب تشديدى بر عليه كفّار است كه مىفرمايد : اين خوارى و ذلّت را كه به شما نازل شد بچشيد و بدانيد كه به دنبال اين عذاب در آخرت\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nعذاب آتش را در پيش داريد كه فوق عذاب دنيوى است .\r\n\r\n[ آيهء ( 29 - 15 ) دستوراتى راجع به جهاد و مسأله حيات از نظر اسلامى و بيان وقوع فتنه در امّت 
  ]\r\n( 15 )  ( يا أَيُّهَا الَّذِينَ آمَنُوا إِذا لَقِيتُمُ الَّذِينَ كَفَرُوا زَحْفاً فَلا تُوَلُّوهُمُ الْأَدْبارَ )  : ( اى كسانى كه ايمان آورده‌ايد هرگاه با كفّار در حالت تهاجم مواجه شديد زنهار از آنها رويگردان نشويد ) ، ( لقاء ) يعنى روبرو شدن و برخورد دو چيز با يكديگر و ( زحف ) يعنى نزديك شدن آرام و آهسته ( تولّى ادبار ) يعنى پشت سر قرار دادن و كنايه از گريختن از ميدان جنگ مىباشد و معناى آيه روشن است و مىفرمايد : اى اهل ايمان ، زمانيكه كفّار با حالت تهاجم به شما نزديك شدند ، از آنها روى نگردانيد و از مواجهه با آنها فرار نكنيد .\r\n( 16 )  ( وَ مَنْ يُوَلِّهِمْ يَوْمَئِذٍ دُبُرَهُ إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّهِ وَ مَأْواهُ جَهَنَّمُ وَ بِئْسَ الْمَصِيرُ )  : ( و كسى كه به آنان پشت كند ، بدون آنكه به منظور حيله جنگى باشد و يا بخواهد به گروه خود ملحق شود ، در اين صورت بازگشتى به خشم خدا نموده و جايگاه او جهنم است كه چه بد جايگاهى است ) ، ( تحرّف ) يعنى انحراف از خط وسط و در اينجا يعنى اينكه مرد جنگى با اين طرف و آن طرف رفتن در ميدان جنگ ، در صدد يافتن راهى براى حمله و غافلگير نمودن حريف باشد ، ( تحيّز ) يعنى مكان گرفتن و ( فئه ) يعنى جماعت ، پس ( تحيّز بسوى فئه ) يعنى آنكه جنگجو از يكّه تازى منصرف شده و خود را به جانب عده‌ّاى از يارانش بكشاند تا به اتفّاق آنها بجنگد .\r\nكلمه ( باء ) از ريشهء ( بواء ) به معناى رجوع به مكان و مساوات اجزاء در مكان است ، به خلاف ( نبوة ) كه به معناى منافى بودن آن اجزاء مىباشد ، در هر حال معناى رجوع در آن وجود دارد و معناى آيه چنين است كه اى كسانى كه ايمان آورده‌ايد ، وقتى كفّار را در حال تهاجم مىبينيد ، نگريزيد ، جز به جهت تاكتيكهاى جنگى و هر كس از آنها بگريزد و از ميدان جنگ برگردد ، با غضب خدا روبرو شده است و جايگاه او جهنم\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاست كه بد بازگشتگاهى است و فرار از ميدان جنگ از گناهان كبيره مىباشد .\r\n( 17 )  ( فَلَمْ تَقْتُلُوهُمْ وَ لكِنَّ اللَّهَ قَتَلَهُمْ وَ ما رَمَيْتَ إِذْ رَمَيْتَ وَ لكِنَّ اللَّهَ رَمى وَ لِيُبْلِيَ الْمُؤْمِنِينَ مِنْهُ بَلاءً حَسَناً إِنَّ اللَّهَ سَمِيعٌ عَلِيمٌ )  : ( پس شما آنها را نكشتيد ، بلكه خدا آنها را كشت ، و تو نيانداختى ، بلكه خدا آن را بيانداخت تا مؤمنان را به آزمايشى نيكو بيازمايد ، همانا خدا شنوا و داناست ) ، مىفرمايد : داستان بدر ، يك ماجراى عادى نبود ، بلكه امرى خارق العاده و مخالف نواميس طبيعت بود ، و گرنه چطور يك گروه اندك از نظر تعداد نفرات و تجهيزات مىتوانستند يك سپاه مجهز با نفرات فراوان را مستأصل نموده و آنها را شكست دهند ، پس همانا دست خدا در كارزار بدر ، در كار بود و كافران را نابود كرده و پيروزى و اجر اخروى را براى مؤمنان مجاهد كسب نمود .\r\nلذا خطاب به مؤمنان مىگويد : اين شما نبوديد كه با شمشيرتان كفّار را كشتيد ، بلكه خداوند آنها را كشت و تو اى پيامبر آن زمان كه يك مشت ريگ بسوى كفّار پاشيدى تو نبودى كه اين عمل را انجام دادى ، بلكه اين عمل كار خداى سبحان بود كه با فرستادن ملائكه و ثابت قدم كردن مؤمنان و ترساندن كافران باعث شكست آنها و كشته شدن و اسير شدنشان توسط مؤمنان گرديد و در ادامه مىفرمايد : هدف از اين نصرت خداوند آن بود كه مؤمنان را به نحو شايسته‌اى امتحان كند كه اين معنا در صورتى است كه بلاء را به معناى امتحان بگيريم ، امّا چنانچه آن را به معناى نعمت بدانيم ، معنا چنين مىشود كه نصرت خدا به جهت آن بود كه به مؤمنان نعمت شايسته‌اى ارزانى كند كه همان نعمت نابودى دشمنان و برترى كلمه توحيد به دست آنها و بىنياز شدن آنان از راه كسب غنائم جنگى مىباشد .\r\nو جمله بعدى تعليل فقره قبلى است ، يعنى اگر خدا به مؤمنان نعمت مىدهد به جهت آنست كه او نسبت به استغاثه و كمك طلبى آنها شنوا و به حالشان داناست .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n( 18 )  ( ذلِكُمْ وَ أَنَّ اللَّهَ مُوهِنُ كَيْدِ الْكافِرِينَ ) :  ( اين است و اينكه خداوند سست كنندهء نيرنگ كافران است ) ، امر اين است كه خدا خوار كنندهء حيلهء كافران است ، يعنى خداوند تدبير و حيلهء آنها را ضعيف ساخته و شوكت آنان را در هم مىشكند .\r\n( 19 )  ( إِنْ تَسْتَفْتِحُوا فَقَدْ جاءَكُمُ الْفَتْحُ وَ إِنْ تَنْتَهُوا فَهُوَ خَيْرٌ لَكُمْ وَ إِنْ تَعُودُوا نَعُدْ وَ لَنْ تُغْنِيَ عَنْكُمْ فِئَتُكُمْ شَيْئاً وَ لَوْ كَثُرَتْ وَ أَنَّ اللَّهَ مَعَ الْمُؤْمِنِينَ )  : ( اگر در طلب پيروزى هستيد ، پس به تحقيق پيروزى برايتان بيامد و اگر دست برداريد ، آن برايتان بهتر است و اگر باز گرديد ، باز مىگرديم و جمعيّت شما ، شما را از هيچ چيز بىنياز نمىكند ، هر چند افزون باشد و همانا خدا با مؤمنان است ) ، اين كلام خطاب به مشركان است و از باب استهزاء و تهكّم مىباشد .\r\nمىفرمايد : اى مشركان ، اگر در طلب پيروزى هستيد ، به تحقيق خداوند حق را در روز بدر عليه شما ظاهر كرد و مؤمنان فاتح شدند ( گفته مىشود ابو جهل در روز بدر در حالى كه طلب پيروزى مىنمود ، مىگفت : اى پروردگار ما ، دين ما قديمى است و دين محمّد جديد است ، پس هر دينى را كه نزد تو محبوبتر است و تو نسبت به آن راضى هستى ، امروز اهل آن دين را نصرت بده ) .\r\nو اگر در اينجا از كيد خود عليه مؤمنان دست برداريد به نفع شماست و اگر دست بر نداريد و باز هم به مخالفت و توطئه با خدا و رسولش برخيزيد ، ما نيز برمىگرديم و همين بلا را كه امروز ديديد بر سرتان مىآوريم ، يعنى كيد شما را باطل ساخته و شوكتتان را در هم مىشكنيم و بر شما غلبه مىيابيم ، پس كثرت و تعداد نفرات شما مشركان هيچ فايده‌اى به حالتان ندارد ، چون خدا با مؤمنان است ، و لذا آنها را يارى و مدد مىرساند .\r\n( 20 )  ( يا أَيُّهَا الَّذِينَ آمَنُوا أَطِيعُوا اللَّهَ وَ رَسُولَهُ وَ لا تَوَلَّوْا عَنْهُ وَ أَنْتُمْ تَسْمَعُونَ )  : ( اى كسانى كه ايمان آورده‌ايد از خدا و رسولش پيروى كنيد و در حالى كه\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمىشنويد از او روى نگردانيد ) ، يعنى اطاعت از خدا و رسول ، لازمه ايمان است و مىفرمايد : از رسول خدا روى بر متابيد با اينكه دعوت حقّه‌اى را كه به او وحى شده مىشنويد و اوامر و نواهى او را كه به صلاح دنيا و آخرت شماست به گوش خود استماع مىكنيد ، البته در اين آيه منظور اوامر و نواهى مربوط به جنگ مىباشد ، اگر چه كه بيان آيه عام است .\r\n( 21 )  ( وَ لا تَكُونُوا كَالَّذِينَ قالُوا سَمِعْنا وَ هُمْ لا يَسْمَعُونَ )  : ( و مانند كسانى نباشيد كه گفتند شنيديم و حال آنكه نمىشنوند ) ، خطاب به مؤمنان مىفرمايد : مانند كسانى نباشيد كه زمانى كه كلام حق به گوششان مىرسيد مىگفتند : شنيديم ، خير ، اينها نمىشنوند ، اگر مىشنيدند آن را قبول مىكردند ، پس منظور از سمع در جمله اوّل شنيدن از راه گوش و در جمله دوّم معناى انقياد و تسليم و پذيرفتن كلام حقّى است كه به سمع آنها رسيده و اين آيه تعريضى بر عليه مشركين است و يا عده‌ّاى از اهل مكّه كه به رسولخدا صلّى اللّه عليه و إله و سلم ايمان آوردند ، ولى قلبهايشان از شرك خالص نشده بود ، به هر صورت مىفرمايد : وقتى مىشنوند ، ولى اطاعت نمىكنند ، گويا اصلا نشنيده‌اند و تصديق ظاهرى هم بدون ايمان و اطاعت هيچ فايده‌اى نداشته و فرقى با نشنيدن و تصديق نكردن ندارد .\r\n( 22 )  ( إِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ الَّذِينَ لا يَعْقِلُونَ )  : ( بدرستى بدترين جنبندگان در نزد خدا ، كرها و لال‌هايى هستند كه تفكّر نمىكنند ) ، اين آيه نيز مذمّت و تعريض بر عليه كفّار است و مىفرمايد : اينها بدترين موجودات در نزد خدا مىباشند ، چون به مانند كرها سخن حق را نمىشنوند و مانند لالها آن را تصديق نمىكنند و هيچ تفكّرى هم نمىنمايند و لذا راهى به سوى پذيرش حقّ ندارند و هيچ خيرى در آنها نيست .\r\n( 23 )  ( وَ لَوْ عَلِمَ اللَّهُ فِيهِمْ خَيْراً لَأَسْمَعَهُمْ وَ لَوْ أَسْمَعَهُمْ لَتَوَلَّوْا وَ هُمْ مُعْرِضُونَ )  : ( اگر خداوند خيرى در آنها سراغ داشت ، آنها را شنوا مىكرد و اگر آنها را شنوا مىنمود ، هر\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nآينه روى گردانده و اعراض مىنمودند ) ، در اين آيه علّت گرفتارى آنها را ذكر مىكند و مىفرمايد : اگر به كرى يا لالى مبتلا شده‌اند و كلمه حق را نمىشنوند و آن را تصديق نمىكنند ، به جهت آنست كه خداوند در آنها خيرى سراغ نداشته و قطعا اگر خيرى داشتند خداوند از آن با خبر بود و لذا آنها را موفّق به شنيدن و پذيرفتن حق ننمود و اگر هم خدا نعمت شنيدن را به آنها مىداد ، باز هم از آن نعمت بهره نبرده و دعوت حق را نمىشنيدند ، بلكه از آن رويگردان مىشدند ، لذا مراد از ( خير ) در اين آيه حسن باطنى است كه انسان را براى پذيرش حق آماده مىسازد كه اين كفّار فاقد آن هستند .\r\n( 24 )  ( يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ وَ أَنَّهُ إِلَيْهِ تُحْشَرُونَ )  : ( اى كسانى كه ايمان آورده‌ايد ، خدا و رسولش را زمانيكه شما را به سوى آنچه زنده‌تان مىسازد دعوت مىكنند ، اجابت كنيد و بدانيد كه خدا بين انسان و قلبش حائل مىشود و بدانيد كه به سوى او محشور مىشويد ) ، اين آيه تأكيد دعوت اوّلى است كه در آيه 20 فرمود :  ( أَطِيعُوا اللَّهَ وَ رَسُولَهُ )  اكنون مؤمنان را فرمان مىدهد كه دعوت خدا و رسول را اجابت كنند و مىفرمايد : حقيقت دعوت خدا و رسول چيزى است كه انسان را از ورطه هلاكت و فنا نجات داده و او را زنده مىسازد ، چه در دنيا و چه در آخرت .\r\nو حيات مرحله نهايى و كمال نعمت است و ماوراء زندگى ، جز عدم و بطلان چيزى نيست و اثر حيات هم شعور و اراده است و هدايت الهى ، انسان را به سوى سعادت و خيرش سوق مىدهد ، همانگونه كه فطرت او نيز بدان تمايل دارد ، لذا خداوند هم با هدايت تكوينى و هم با هدايت تشريعى انسان را بسوى خير و منافع وجوديش دلالت مىكند .\r\nو لذا وقتى كسى گمراه مىشود ، نبايد پنداشت كه فطرت انسانى و هدايت الهى او را به گمراهى كشانده ، بلكه او از فطرتش غافل شده و عقل خود را زير پا گذاشته و از هواى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nنفسش و آنچه لشكريان شيطان برايش زينت داده‌اند ، پيروى كرده و لذا گمراه شده است .\r\nپس حيات و زندگى همان دعوت دين حق است و در وراى اين حيات دنيوى كه متاعى اندك و فريبنده است ، حيات اخروى قرار دارد كه خداوند آن را براى كسانى قرار داده است كه ارادهء برترى طلبى و فساد در زمين نداشته باشند ،  ( تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً )  « 1 » ، و آنگاه مىفرمايد : بدانيد كه خدا حائل بين انسان و قلب اوست ، ( حيلوله ) يعنى حائل شدن و خلل انداختن در بين چيزى ، پس خداى سبحان كه ايجاد كنندهء وجود انسان و محيط بر اجزاء او و صاحب قدرت تصرّف در آن است ، بين انسان و هر جزء از وجودش حائل است ، بين او و قلبش ، بين او و چشمش ، بين او و گوشش ، و بين او و نفسش و خداوند در همهء آنها ، هم به نحو ايجاد تصرّف مىكند و هم به نحو مالك قرار دادن انسان كه هرطور بخواهد و هر قدر بخواهد او را بر آنها مالك مىگرداند ، پس خداوند حائل بين انسان و ذات او و بين انسان و توابع ذات او شامل قوا و آثار و افعال اوست ، همچنانكه فرمود :  ( وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ )  « 2 » ، ( ما از رگ قلب به او نزديكتريم ) .\r\nو اين نزديكى و حائل بودن خداوند نزد انسان ، ريشهء هر عذرى براى عدم اجابت دعوت خدا و رسول را قطع مىسازد .\r\nو آنگاه مىفرمايد : بدانيد كه بسوى چنين خدايى محشور مىشويد ، پس بايد هوشيار بوده و دربارهء آنچه بايد بدان عمل نماييد ، تصميم بگيريد ، و بايد دانست كه در هنگام حشر و بعث آشكار مىشود كه ملك تنها از آن خداى بىشريك است  ( لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ )  « 3 » ، ( امروز ملك براى كيست ، براى خداوند قهّار ) « 4 » .\r\n\r\n\r\n","description":"","footnote":"\r\n( 1 ) - سوره قصص ، آيه 83 .\r\n( 2 ) - سوره ق ، آيه 16 .\r\n( 3 ) - سوره مؤمن ، آيه 16 .\r\n","page_name":" 143 ","page_number":143},
  {"content":"\r\n\r\nپس در آن روز همه مالكيتهاى صورى و ظاهرى باطل مىشود و همه اسباب و علل به امر صاحب و خالق آنها منقطع مىشوند ، لذا هيچ چيز در آن روز نمىتواند انسان را از پروردگارش بىنياز سازد و او نسبت به تمام اعمال و افعال و حالات نفسانى انسان از قبيل ايمان و نفاق ، يا توحيد و شرك آگاهى دارد و اين دو جمله تعليل عبارت  ( اسْتَجِيبُوا لِلَّهِ . . . )  مىباشند ، يعنى حالا كه خدا بين قلب انسان و خود او حائل است و انسان سرانجام بسوى خدا باز مىگردد ، پس بايد دعوت خدا و رسول را اجابت نمايد .\r\n( 25 )  ( وَ اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً وَ اعْلَمُوا أَنَّ اللَّهَ شَدِيدُ الْعِقابِ )  : ( و بپرهيزيد از آزمايشى كه چون بيايد فقط مخصوص افراد ستمكار شما نخواهد بود و بدانيد كه خدا شديد العقاب است ) ، در اين آيه مىخواهد همه مؤمنان را از فتنه‌اى كه مخصوص به ستمكاران از ايشان بوده و مربوط به كفّار و مشركان نيست ، بيم دهد و بگويد كه اثر اين فتنه همه را در بر خواهد گرفت ، پس واجب است كه همه با امر به معروف و نهى از منكر به قطع ريشهء آن فتنه بپردازند تا اختلافات داخلى كه وحدت ، آنها را تهديد مىكند و باعث فرقه فرقه شدن آنها مىشود ، از بين برود ، چون در غير اين صورت هر دسته‌اى كه غالب شوند ، زمام امور را بدست مىگيرند و مسّلم است كه اين غلبه ، غلبهء فساد است نه غلبهء كلمهء حق و دين حنيفى كه خداوند همهء مسلمانان را در آن شريك ساخته ، پس فتنه همان اختلاف و تفرقه بين امّت است كه آثار آن گريبانگير همهء مردم مىگردد .\r\nاختلاف در مورد امرى كه تمامى امّت حقيقت امر را مىفهمند ، امّا يك گروه از قبول آن سرپيچى نموده و آگاهانه به ظلم و منكر اقدام مىكنند و آن گروه ديگر هم كه\r\n\r\n\r\n","description":"","footnote":"\r\n- شبسترى گويد :\r\n ( چو ممكن گرد امكان پر فشاند * به جز واجب دگر چيزى نماند ) \r\n.\r\n","page_name":" 144 ","page_number":144},
  {"content":"\r\n\r\nحقيقت امر را قبول كرده‌اند آنها را نهى از منكر نمىكنند و لذا آثار سوء آن دامنگير همه امّت خواهد شد و بزرگترين ظلمها بر هم زدن حكومت حقّه اسلامى و به ناحق به دست گرفتن زمام آن و يا پايمال كردن احكام قطعى كتاب و سنّت راجع به حكومت حقّه مىباشد و در چنين صورتى امّت وظيفه دارند در برابر ظلم ايستادگى كنند ، چون در حديث آمده است كه هنگامى امت اسلام ظالمى را ببينند و دست او را از ادامهء امور كوتاه ننمايند ، خداوند عقاب را شامل آنان نيز مىگرداند .\r\nو به همين جهت هم خداوند مىفرمايد : كه بدانيد خدا شديد العقاب است ، يعنى نه فقط گروهى را كه از قبول حق امتناع كردند و با ظلم غلبه يافتند ، در بر مىگيرد بلكه اثر اين ظلم به همه جامعه سرايت مىكند و جميع مؤمنان و تمام امّت را شامل مىشود و لذا پرهيز از آن بر همه مردم واجب است و بسيارى از فتنه‌هاى صدر اسلام بطور وضوح بر فتنه مذكور منطبق مىگردند و هميشه امثال اين فتنه‌ها در امّت تكرار مىگردد .\r\n( 26 )  ( وَ اذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الْأَرْضِ تَخافُونَ أَنْ يَتَخَطَّفَكُمُ النَّاسُ فَآواكُمْ وَ أَيَّدَكُمْ بِنَصْرِهِ وَ رَزَقَكُمْ مِنَ الطَّيِّباتِ لَعَلَّكُمْ تَشْكُرُونَ )  : ( و به ياد آوريد زمانى را كه گروهى اندك و ضعيف شده در زمين بوديد و مىترسيديد كه مردم شما را بربايند ، و خدا با نصرت خود شما را يارى و تأييد نمود و از پاكيزه‌ها شما را روزى داد تا شايد شكر گزاريد ) ، ( استضعاف ) يعنى ضعيف و خوار شمردن و توهين و بىاعتنايى به امر چيزى يا كسى و ( تخطّف ) يعنى گرفتن چيزى به سرعت و ( ايواء ) يعنى منزل دادن به كسى و ( تأييد ) از مادّه ( ايد ) به معناى قوّه و نيرو است .\r\nاز سياق بدست مىآيد كه مراد از زمانى كه مؤمنان مستضعف بودند ، روزگار ابتداى اسلام و قبل از هجرت مىباشد كه مسلمانان در مكّه محصور بوده و از مشركان عرب و رؤساى قريش هراسان بودند و خداوند آنها را در مدينه جاى داد و مسلمانان مهاجر را بوسيله انصار كثرت بخشيد و آنها را در جنگ بدر يارى نمود و غنائم جنگى فراوان را\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nروزى ايشان كرده و بر آنان حلال ساخت تا شايد شكرگزار باشند ، اين منتّها اگر چه اغلب مختصّ به مهاجرين مىباشد ، امّا خداوند بر هر دو طائفه منّت مىگذارد ، چون امّت اسلام ، امّت واحده‌اند و دو نعمت اخير مشمول هر دو طائفه بوده است ، به هر حال اين آيه به طور خاص مربوط به آغاز ظهور اسلام است ، امّا به طور عام شامل همهء امّت اسلام در تمامى تاريخ مىباشد .\r\n( 27 )  ( يا أَيُّهَا الَّذِينَ آمَنُوا لا تَخُونُوا اللَّهَ وَ الرَّسُولَ وَ تَخُونُوا أَماناتِكُمْ وَ أَنْتُمْ تَعْلَمُونَ )  : ( اى كسانى كه ايمان آورده‌ايد خدا و رسول را ، خيانت نكنيد و مبادا در امانتهاى خود خيانت كنيد ، با اينكه مىدانيد ) ، ( خيانت ) يعنى نقض امانت و ( امانت ) اين است كه بوسيلهء عهد و يا وصيّت و امثال آن ، امنيّت حقّى از حقوق حفظ شود ، پس خيانت به معناى مخالفت نهانى با حقّى از حقايق و شكستن پيمان آن است كه اين همان معناى نفاق است ، بنابر اين مجموع اين آيه نهى واحدى است كه به يك نوع خيانت تعلق گرفته و آن خيانت در امانت خدا و رسول خدا صلّى اللّه عليه و إله و سلم است كه خود به عينه خيانت به امانت خود مؤمنان نيز هست ، چون بعضى از امانات منحصرا امانت خداست در نزد مردم ، مانند : احكام شرعى و فرائض و بعضى از آنها منحصرا امانت رسولخدا صلّى اللّه عليه و إله و سلم است ، مانند : سيره و سنّت حسنه آن حضرت و بعضى از آنها امانت خود مردم در ميان خودشان است ، مانند اموال و اسرارى كه مردم به يكديگر مىسپارند و بعضى از امانتها ، امانتى هستند كه خدا و رسول و مؤمنين در آن شريكند و آن اموريست كه خداوند به آن امر نموده رسولخدا آن را اجرا مىكند و مردم از آن بهره مىبرند ، مانند دستورات سياسى و اوامر مربوط به جهاد و اسرار جنگى كه اگر فاش شوند ضررش متوجه حكومت اسلامى و مؤمنين مىگردد .\r\nاز موارد خيانت ، شانه خالى كردن از تكاليف امّت اسلامى است ، چون بر امّت اسلام واجب است كه با جان و مال و اولاد خود در راه تحقّق آرمانهاى خدا و رسول او جهاد نمايند ، نه آنكه در امانات خيانت كنند ، چون امانتهاى خدا و رسول عين امانات خود\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nآنهاست و عقل و فطرت سليم هرگز خيانت را نمىپذيرد ، پس جمله  ( وَ أَنْتُمْ تَعْلَمُونَ )  براى بيدار ساختن فطرت و وجدان مسلمين است .\r\n( 28 )  ( وَ اعْلَمُوا أَنَّما أَمْوالُكُمْ وَ أَوْلادُكُمْ فِتْنَةٌ وَ أَنَّ اللَّهَ عِنْدَهُ أَجْرٌ عَظِيمٌ )  : ( و بدانيد كه اموال و فرزندانتان وسيلهء آزمايش شما هستند و پاداش بزرگ تنها نزد خداوند است ) ، ظاهرا اين آيه تتمهء مطلب آيهء قبلى است و معلوم مىشود بعضى از مسلمانان اسرار سياسى و جنگى مسلمانان را نزد مشركان فاش مىكرده‌اند و خداوند آنها را از اين كار منع نموده و مىفرمايد : اگر شما اين كارها را براى اين مىكنيد كه مشركان در مكه به اموال و اولادى كه آنها را ترك نموده‌ايد ، و به مدينه آمده‌ايد ، تجاوز ننمايند ، در اين صورت بدانيد كه اين دارائيها و اولاد شما جز فتنه‌اى نيستند كه خداوند شما را با آنها مىآزمايد و بدانيد كه اجر عظيم در نزد خداى سبحان است و اين پاداش بالاتر از دارائيهايى است كه از جهت از دست دادن آنها نگران و بيمناك هستيد .\r\n( 29 )  ( يا أَيُّهَا الَّذِينَ آمَنُوا إِنْ تَتَّقُوا اللَّهَ يَجْعَلْ لَكُمْ فُرْقاناً وَ يُكَفِّرْ عَنْكُمْ سَيِّئاتِكُمْ وَ يَغْفِرْ لَكُمْ وَ اللَّهُ ذُو الْفَضْلِ الْعَظِيمِ )  : ( اى كسانى كه ايمان آورده‌ايد ، اگر تقواى الهى داشته باشيد ، خداوند براى شما قوّه تشخيص حق از باطل را قرار مىدهد و بديهاى شما را مىپوشاند و شما را مىآمرزد و خدا داراى فضلى بزرگ است ) ، تقواى خدا يعنى التزام به اوامر و نواهى خداوند و ( فرقان ) يعنى جدا كنندهء حق از باطل ، خداوند خطاب به مؤمنان مىفرمايد : اگر تقوا داشته باشيد ، خداوند براى شما قدرت تشخيص حق از باطل را ايجاد مىنمايد ، خواه اين تميز و تشخيص در مرحله عقيده ، بين هدايت و گمراهى باشد و يا در مرحله عمل در جدا سازى بين طاعت و معصيت ، يا در مرحلهء نظر و رأى با جدايى بين فكر درست و نادرست و همه اين موارد از ثمرات درخت تقواست .\r\nدر ادامه مىفرمايد : كه خداوند علاوه بر ايجاد قدرت تشخيص و فرقان براى افراد با تقوى بديهايشان را محو مىنمايد و اثر آنها را زايل مىسازد و گناهانشان را مىپوشاند\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nو آنها را مىآمرزد و خداوند داراى فضلى عظيم است كه اهل تقوى را به بركات آسمان و زمين نايل مىسازد .\r\n\r\n[ آيهء ( 54 - 30 ) معناى مكر و توضيح وجوب قتال ، مسأله خمس و شش دستور جنگى به سربازان اسلام 
  ]\r\n( 30 )  ( وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَ يَمْكُرُونَ وَ يَمْكُرُ اللَّهُ وَ اللَّهُ خَيْرُ الْماكِرِينَ )  : ( زمانى كه كفّار نيرنگ مىزدند تا تو را بازداشته ، يا به قتل رسانده و يا اخراجت نمايند ، ايشان همواره نيرنگ مىزنند و خداوند هم با آنها مكر مىكند و خداوند بهترين مكر كنندگان است ) ، ( مكر ) يعنى به كار بردن حيله براى منصرف كردن كسى از مقصودش و ( اثبات ) به معناى حبس كردن و بازداشت نمودن است .\r\nمىفرمايد : به ياد آر زمانى را كه كفّار قريش براى باطل كردن دعوتت با تو مكر كرده و خواستند تو را حبس نموده يا بكشند و يا بيرونت نمايند ، تا بر دعوت تو غلبه نموده و نور حقّ را خاموش نمايند ، آنها دائما مكر مىكنند ، امّا خداوند چون از وراى ايشان بر آنها محيط است و بر اعمالشان ناظر مىباشد ، مكر آنان را باطل مىكند و آنها را از هدفشان باز مىدارد و اين عبارات عطف به آيه 8  ( وَ إِذْ يَعِدُكُمُ اللَّهُ إِحْدَى الطَّائِفَتَيْنِ . . . )  « 1 » ، مىباشد .\r\n( 31 )  ( وَ إِذا تُتْلى عَلَيْهِمْ آياتُنا قالُوا قَدْ سَمِعْنا لَوْ نَشاءُ لَقُلْنا مِثْلَ هذا إِنْ هذا إِلَّا أَساطِيرُ الْأَوَّلِينَ )  : ( زمانيكه آيات ما برايشان تلاوت مىشود ، مىگويند : شنيديم ، اگر مىخواستيم ما هم مىتوانستيم ، مثل اينها را بگوئيم ، اين جز افسانه‌هاى قديمى چيزى نيست ) ، ( اساطير ) جمع ( اسطوره ) به معناى احاديث خرافى و افسانه مىباشد ، مىفرمايد :\r\nاينها وقتى آيات ما را كه هيچ شكى در اينكه آنها از جانب ماست وجود ندارند ،\r\n\r\n\r\n","description":"","footnote":"\r\n( 1 ) - شأن نزول اين آيه مورد ليلة المبيت است ، يعنى شبى كه پيامبر صلّى اللّه عليه و إله و سلم مكه را به قصد مدينه ترك نمود و حضرت على عليه السّلام در بستر آن حضرت آرميد و جان خود را فداى ايشان نمود ، ( مترجم ) .\r\n","page_name":" 148 ","page_number":148},
  {"content":"\r\n\r\nمىشنوند ، با كمال بىاعتنايى و اهانت و از سر لجاجت مىگويند : خوب ما اين حرفها را شنيديم ، اينها كه تازگى ندارد ، همان خرافات قديمى است كه ما هم اگر بخواهيم مىتوانيم امثال اينها را بگوئيم ، امّا ما اهميتّى به اين قبيل افسانه‌هاى قديمى نمىدهيم .\r\n( 32 )  ( وَ إِذْ قالُوا اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ أَوِ ائْتِنا بِعَذابٍ أَلِيمٍ )  : ( و آن هنگام كه گفتند : خدايا اگر اين حقى از جانب توست ، پس بر ما سنگى از آسمان بباران ، يا عذابى دردناك بر ما نازل كن ) ، ( امطار ) يعنى نازل كردن چيزى از بالا به پايين .\r\nمىفرمايد : كفّار وقتى كه دعوت رسولخدا صلّى اللّه عليه و إله و سلم را شنيدند كه به زبان حال و قال مىفرمود : دين حقى كه من از ناحيهء خدا آورده‌ام ، تنها همين دين است و هيچ حقّى غير آن نيست ، رو به آسمان كرده و گفتند : خدايا اگر تنها دين حق همين است ، پس از آسمان بر ما سنگ بباران و يا ما را به عذابى دردناك از ساير انواع عذاب دچار كن ، از حكايت قول آنها استفاده مىشود كه اين سخن احتمالا گفتار مشركان و بت‌پرستان نيست ، چون هم به خدا و هم به نزول آيات آسمانى اعتقاد داشته‌اند ، لذا گويندهء اين سخن يا مرتديّن از اهل اسلام مىباشند و يا اهل كتاب كه معتقدان به يك دين حق آسمانى بودند .\r\nدر روايات آمده است كه حارث بن نعمان فهرى ، زمانيكه قضيه ولايت امير المؤمنين على عليه السّلام را شنيد ، نزد رسولخدا صلّى اللّه عليه و إله و سلم رفت و گفت : اگر اين امر از ناحيه خداست ، پس سنگى از آسمان بر من نازل كن و در دم سنگى بر سرش اصابت نمود و او را به قتل رسانيد .\r\n( 33 )  ( وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ وَ ما كانَ اللَّهُ مُعَذِّبَهُمْ وَ هُمْ يَسْتَغْفِرُونَ )  :\r\n( و خداوند بنا ندارد كه ايشان را با اينكه تو در ميانشان هستى و مادامى كه طلب آمرزش مىكنند ، عذاب كند ) ، مىفرمايد : وجود تو باعث مىشود كه مادام كه تو حيات دارى امت اسلام را به عذاب مبتلا نمىكنيم ، همچنين تا زمانى كه آنها استغفار مىكنند عذاب\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاستيصال ، يعنى عذاب آسمانى را كه بر امم سابق نازل كرده‌ايم بر آنها روا نمىداريم ، البته اين امر منافاتى با عذاب دنيوى آنها و يا عذاب شدن برخى از آنان ندارد ، لذا از اين آيه استفاده مىشود كه براى اين امت در آينده روزگارى مىرسد كه دست از استغفار بر مىدارند و هيچ مؤمن خدا ترسى كه استغفار نمايد باقى نمىماند و در چنين دورانى خداوند آنان را معذّب مىنمايد .\r\n( 34 )  ( وَ ما لَهُمْ أَلَّا يُعَذِّبَهُمُ اللَّهُ وَ هُمْ يَصُدُّونَ عَنِ الْمَسْجِدِ الْحَرامِ وَ ما كانُوا أَوْلِياءَهُ إِنْ أَوْلِياؤُهُ إِلَّا الْمُتَّقُونَ وَ لكِنَّ أَكْثَرَهُمْ لا يَعْلَمُونَ )  : ( و آنها را چه شده ؟ چرا خدا آنها را عذاب نمىكند ، در حالى كه آنها مردم را از مسجد الحرام باز مىدارند ، با اينكه صاحب اختيار آنجا نيستند ، و صاحب اختيار آن جز اهل تقوى نمىباشند ، و ليكن بيشتر آنها نمىدانند ) ، استفهام در اينجا به معناى انكارى و تعجّب است و مىفرمايد ، چه چيزى براى آنان ، عذاب نكردن خداوند را ثابت و محقق مىكند ؟ و حال آنكه اينها از زيارت مسجد الحرام جلوگيرى نموده و نمىگذارند مؤمنين داخل آن شوند ، با اينكه اولياء مسجد هم نيستند ، و چون مسجد الحرام بر اساس تقوى بنا شده است ، تنها متقيّن اولياء آن هستند و اين جمله ، جلمه خبريست نه انشايى ، به جهت آنكه بلا فاصله بعد از آن مىفرمايد : ( و ليكن اكثر آنان نمىدانند ) و اين ولايت متقّين بر مسجد الحرام بر اساس دين و عقيده قرار داده شده نه بر اساس نسبتهاى خونى ، مگر زمانيكه نسبتهاى خونى با لوازم عقيدتى و ايمان مجتمع شوند ، و عذاب در اين آيه ، عذاب به كشته شدن و يا اعم از آن است .\r\n( 35 )  ( وَ ما كانَ صَلاتُهُمْ عِنْدَ الْبَيْتِ إِلَّا مُكاءً وَ تَصْدِيَةً فَذُوقُوا الْعَذابَ بِما كُنْتُمْ تَكْفُرُونَ )  : ( نماز خواندن آنان نزد خانه خدا جز به صورت سوت و كف زدن نيست ، پس بچشيد عذاب را بخاطر آن كفرى كه مىورزيديد ) ، ( مكا ) يعنى صفير و سوت و ( تصديه ) به معناى كف زدن است .\r\nمىفرمايد : اين مشركانى كه خانهء خدا را صدّ نموده‌اند ، نماز خواندنشان و دعا\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nكردنشان نزد خانهء خدا جز به صورت بازيچه‌اى از سوت كشيدن و كف زدن نيست ، پس حال كه چنين است ، بايد عذاب را به كيفر كفرى كه مىورزيدند ، بچشند ، امّا در عبارت آخر از ( غيبت ) به ( خطاب ) التفات شده و فرموده : ( بچشيد عذاب را . . . ) به جهت آنست كه تشديد امر را برساند .\r\nاين آيه دلالت مىكند كه هر وقت خانهء كعبه به جهت جلوگيرى اشخاصى متروك بماند ، مؤاخذه و عذاب الهى را در پى خواهد داشت .\r\nحضرت على عليه السّلام در يكى از وصاياى خود مىفرمايند : ( اللّه اللّه فى بيت ربّكم فانّه ان ترك لم تنظروا ) ، ( خدا را ، خدا را دربارهء خانه خدايتان كوتاهى نكنيد ، كه اگر متروك بماند ، مهلت داده نمىشويد ) .\r\n( 36 )  ( إِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ فَسَيُنْفِقُونَها ثُمَّ تَكُونُ عَلَيْهِمْ حَسْرَةً ثُمَّ يُغْلَبُونَ وَ الَّذِينَ كَفَرُوا إِلى جَهَنَّمَ يُحْشَرُونَ )  : ( همانا كسانى كه كافر شدند ، اموالشان را در راه بازداشتن از راه خدا انفاق مىكنند ، پس به زودى آنها را مىدهند و سپس برايشان باعث حسرتى مىشود ، آنگاه شكست مىخورند و كسانى كه كافر شدند بسوى جهنم محشور مىشوند ) مىفرمايد : كفر مشركان ( به حسب سنّت الهى كه خداوند در اسباب و مسببات دارد ) به زودى آنها را وا مىدارد كه اموالشان را در راه ابطال دعوت حق و جلوگيرى از راه خدا صرف نمايند و صرف اموال در راه اين اغراض پليد ، ظلم و فسق است و ظلم و فسق هم هرگز كسى را به رستگارى و سعادت نمىرساند .\r\nنتيجتا اموالشان كه در اين راه خرج كرده‌اند ، هدر مىرود و اين امر باعث حسرتشان مىشود ، آنگاه شكست مىخورند و از اموالشان سودى نمىبرند ، زيرا به زودى بسوى جهنم مىشتابند و در آنجا گرد هم مىآيند .\r\nدر اين آيات با عبارت  ( ثُمَّ يُغْلَبُونَ )  از فتح مكّه خبر داده و با عبارت بعدى ، وضع بعضى از قريش را كه موّفق به دين اسلام نمىشوند ، پيشگويى مىنمايد .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n( 37 )  ( لِيَمِيزَ اللَّهُ الْخَبِيثَ مِنَ الطَّيِّبِ وَ يَجْعَلَ الْخَبِيثَ بَعْضَهُ عَلى بَعْضٍ فَيَرْكُمَهُ جَمِيعاً فَيَجْعَلَهُ فِي جَهَنَّمَ أُولئِكَ هُمُ الْخاسِرُونَ )  : ( تا خداوند پاك و ناپاك را از هم جدا كند و ناپاكها را بعضى با بعض ديگر نهاده و همه را يك جا جمع كرده و در جهنم قرار دهد ، ايشان همان زيانكارانند ) ، ( تميز ) يعنى بيرون كردن چيزى از ميان مخالف آن و پيوستن آن به موافقش ، و ( ركم ) يعنى جمع كردن و انباشته نمودن ، اين آيه در مقام تعليل آيهء سابق است ، يعنى مىفرمايد : اينكه گفتيم كفّار با تمام امكانات و قدرتى كه دارند ، نمىتوانند نور خدا را خاموش سازند ، به جهت آنست كه اين اعمال در سنّت الهى محكوم به شكست است ، چون سنّت الهى اين است كه در نظام تكوين خير و شرّ و خبيث و طيّب از هم جدا گردند و هر يك با همانند خود مجتمع شوند ، چون هر چيزى به اصل خود ملحق مىگردد « 1 » ، و آنگاه مجموعه خبيث‌ها ، مجموعهء متراكمى از شرور را تشكيل مىدهند كه خدا آنها را در جهنم قرار مىدهد ، لذا نهايت قافله شرّ ، آتش جهنم است و اينها حقيقتا زيانكار هستند ، چون نهايت سعى و امكانات و اموال خود را در راه خاموش كردن نور حق به كار برده‌اند ، ليكن از اين نيرنگها هيچ سودى نبردند ، و تنها حسرت و پشيمانى به آنان رسيد و عذاب دوزخ و دار بوار نصيبشان گرديد .\r\n( 38 )  ( قُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ ما قَدْ سَلَفَ وَ إِنْ يَعُودُوا فَقَدْ مَضَتْ سُنَّتُ الْأَوَّلِينَ )  : ( به كسانى كه كفر مىورزيدند ، بگو ، اگر دست برداريد ، خدا گناهان سابق شما را مىآمرزد و اگر دوباره به روش سابق برگردند به تحقيق شيوهء پيشينيان گذشت ) ، خطاب به پيامبر است كه مىفرمايد : به كفّار بگو : اگر دست از كفر و عنادشان بردارند ، خداوند گناهان سابقشان ، شامل كشتن مؤمنين و آزار و اذيّت آنان و . . . را مىآمرزد و\r\n\r\n\r\n","description":"","footnote":"\r\n( 1 ) - به قول مولوى :\r\n هر كسى كو دور ماند از اصل خويش * باز جويد روزگار وصل خويش \r\n( مترجم )\r\n","page_name":" 152 ","page_number":152},
  {"content":"\r\n\r\nاين كلام دعوتى براى ترك جنگ و فتنه به وسيلهء وعده دادن و تطميع و يا ترساندن و تخويف آنهاست .\r\nچون بلافاصله مىفرمايد : اگر دست برندارند ، و به اعمالى كه از آن نهى شده‌اند بازگردند ، در اين صورت سنّت الهى كه در خصوص گنه‌كاران امم پيشين جريان يافته ، باز هم جارى مىشود ، يعنى همانطور كه گذشتگان آنها را هلاك و منقرض ساخت و كوششهاى آنها را هدر داد ، ايشان نيز دچار همان سرنوشت شده و زيانكار مىگردند .\r\n( 39 )  ( وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ كُلُّهُ لِلَّهِ فَإِنِ انْتَهَوْا فَإِنَّ اللَّهَ بِما يَعْمَلُونَ بَصِيرٌ )  : ( و با آنان بجنگيد تا زمانيكه كه ديگر فتنه‌اى نباشد و تمامى دين براى خدا گردد ، پس اگر دست برداشتند ، خداوند به آنچه مىكنند بيناست ) ، در اين آيه تكليف مؤمنان را مشخصّ مىنمايد كه مبادا در امر مهّم اقامه دين و سالم و صالح نمودن محيط كوتاهى و سستى نمايند ، بلكه بايد با كفّار بستيزند ، و آنها را تضعيف نمايند تا به كفرشان مغرور نشوند و اين فتنه‌هايى كه عليه مؤمنان برمىانگيزند خاتمه پذيرد ، تا در نتيجه دين بتمامه از آن خدا باشد و كسى مردم را به خلاف آن دعوت نكند و اين يعنى خروج از تسلطّ بشر ستمكار به حكم خداى عادل و فرار از عبوديّت طاغوتها به سوى عبادت پروردگار آنان ، و اين امر تمام نمىشود جز به وجود جماعتى مؤمن و مرتبط كه تحت امر امامى هدايت شده و رشد يافته قرار دارند كه او مردم را از تاريكيهايى احكام قرار دادى به سوى روشنى احكام و قوانين الهى هدايت مىكند .\r\nو آنگاه مىفرمايد : در اين هنگام اگر كفّار دست از قتال و مخاصمه برداشتند ، خداوند بين ايشان به تناسب حالشان و اعمالشان حكم مىكند ، چون او نسبت به آنها و اعمالشان بينا است .\r\n( 40 )  ( وَ إِنْ تَوَلَّوْا فَاعْلَمُوا أَنَّ اللَّهَ مَوْلاكُمْ نِعْمَ الْمَوْلى وَ نِعْمَ النَّصِيرُ )  : ( پس اگر روى گرداندند ، بدانيد كه خداوند مولاى شماست و چه مولا و ياور خوبى ) ، در ادامه\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمىفرمايد : اگر دست برنداشتند و اعراض نمودند ، در اين صورت بدانيد كه خداوند سرپرست شماست و شما را يارى مىكند ، پس با اطمينان كامل به نصرت خداوند ، با آن بجنگيد و خداوند بهترين سرپرستان و ياوران است و هر كس كه او را به سرپرستى برگزيند ، خداوند او را يارى و نصرت مىنمايد .\r\n( 41 )  ( وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ إِنْ كُنْتُمْ آمَنْتُمْ بِاللَّهِ  « 1 »  وَ ما أَنْزَلْنا عَلى عَبْدِنا يَوْمَ الْفُرْقانِ يَوْمَ الْتَقَى الْجَمْعانِ وَ اللَّهُ عَلى كُلِّ شَيْءٍ قَدِيرٌ )  : ( و بدانيد آنچه را سود مىبريد ، از هر چيزى يك پنجم آن براى خدا و رسول و خويشاوند او و يتيمان و بيچارگان و در راه ماندگان است ، اگر به خدا و آنچه را كه بر بنده‌مان در روز جدايى ، روزى كه دو گروه از هم متمايز مىشوند ، نازل كرده‌ايم ، ايمان آورده‌ايد ، و خداوند بر هر چيز تواناست ) ، ( غنيمت ) يعنى فايده‌اى كه از تجارت يا كار يا جنگ حاصل مىشود و در مورد خاص بر غنيمت جنگى منطبق مىگردد و ( ذى القربى ) يعنى خويشاوندان و نزديكان رسولخدا صلّى اللّه عليه و إله و سلم و يا بطورى كه از روايات قطعى استفاده مىشود ، منظور افراد معينى از ايشان مىباشد و ( يتيم ) كسى است كه پدرش در حالى كه او خردسال بوده ، فوت شده باشد ، و در اين آيه حكم خمس بيان شده و مىفرمايد : واجب است كه يك پنجم درآمد انسان به اهل آن تعلّق بگيرد .\r\nو مىفرمايد : خمس را بدهيد اگر به خدا و آنچه ما بر بنده‌مان نازل كرده‌ايم ( يعنى\r\n\r\n\r\n","description":"","footnote":"\r\n( 1 ) - بنابر عقيده اماميّه خمس مانند زكات واجبست و نصف آن سهم خدا و رسول و ذى القرباى رسول ، و نصف ديگر سهم يتامى و مساكين و ابن سبيل سادات است ، ( لكن از لسان معصوم رسيده كه فرمودند ، ابحنا لشيعتنا ، مباح است براى شيعيان ما ( يعنى به فقراء شيعه خمس داده شود احتياطا با سيّد دست گردان كنند ) .\r\n","page_name":" 154 ","page_number":154},
  {"content":"\r\n\r\nقرآن ) ايمان آورده‌ايد و مراد از  ( يَوْمَ الْفُرْقانِ )  روز بدر است به شهادت اينكه در دنباله‌اش فرمود ، روزى كه دو گروه از هم جدا گشتند و خداوند در آن روز با يارى كردن حق ، آن را از باطل متمايز نمود و جمله آخر در حكم تعليل است ، يعنى خداوند چون بر همه چيز قادر است ، لذا توانست در روز بدر حق را از باطل متمايز نموده و آن را غلبه ببخشد و آنچه در روز بدر بر پيامبر نازل شد ، آيات قرآن دربارهء انفال و غنائم جنگى بود و تشريع حكم خمس مانند ساير تشريعات قرآن ابدى و دائمى است و مصارف خمس هم منحصر در همين موارد مذكور در آيه است و هر گروه سهمى مستقل از خمس دارند .\r\n( 42 )  ( إِذْ أَنْتُمْ بِالْعُدْوَةِ الدُّنْيا وَ هُمْ بِالْعُدْوَةِ الْقُصْوى وَ الرَّكْبُ أَسْفَلَ مِنْكُمْ وَ لَوْ تَواعَدْتُمْ لَاخْتَلَفْتُمْ فِي الْمِيعادِ وَ لكِنْ لِيَقْضِيَ اللَّهُ أَمْراً كانَ مَفْعُولًا لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ وَ إِنَّ اللَّهَ لَسَمِيعٌ عَلِيمٌ )  : ( هنگامى كه شما در نقطه مرتفع نزديكتر و ايشان در بلندى دورترى قرار داشتند و قافله پايينتر از شما بودند و اگر برخورد به اين شكل را قبلا قرار مىگذاشتيد ، هر آينه در آن اختلاف مىكرديد ، و ليكن خدا چنين نمود تا امرى را كه شدنى بود بگذارند ، تا هلاك شود ، هر كس كه از روى بينش در مسير هلاكت افتاده و زنده گردد ، هر كس كه از روى بينش در مسير حيات قرار گرفته و همانا خداوند شنوا و داناست ) ، ( عدوه ) يعنى طرف بلند بيابان و ( ركب ) قافله مال التجارهء ابو سفيان بود .\r\nمىفرمايد : برخورد شما دو گروه به اين صورت مشيّت خداى سبحان بوده ، نه آنكه از روى برنامه‌ريزى و قصد و بر اساس مشورت و توافق طرفين باشد ، چون مشركين با آنكه داراى شوكت و تعداد فراوان بودند و در قسمت مرتفع بيابان در جايى كه آب در دسترسشان بود و زمين زير پايشان محكم بود و مؤمنان با آنكه تعدادشان كم بود و ضعف قوا داشتند و در قسمت پست‌تر بيابان در زمينى ريگزار و بىآب قرار داشتند و اردوگاه ابو سفيان هم در يك نقطهء پايينتر قرار داشت و مؤمنين نتوانستند بر آن قافله\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمسلط شوند ، با اين همه شرايط دشوار باز هم مؤمنان بر مشركان پيروز شدند و اين امرى عادى نبود ، بلكه خداوند با مشيّت خاص خود اراده كرده بود تا امر خود را براند و مؤمنين را نصرت نموده و آنها را بر كفّار غلبه بخشد .\r\nو در تعليل مطلب مىفرمايد : اگر خداوند اين امر را جارى نمود و شما را تأييد كرد ، همه به جهت آن بود كه خود دليل روشنى بر حقانيّت حقّ و بطلان باطل باشد تا هر كس هلاك مىشود با داشتن دليل و تشخيص راه از چاه هلاك شده باشد و هر كس هم زنده مىشود با دليل روشن زنده شده باشد ، پس منظور از هلاكت و زنده شدن ، هدايت و ضلالت است و در آخر مىفرمايد : خداوند شنوا و داناست ، يعنى دعا و فرياد كمك خواهى شما را مىشنود و به آنچه در دلهاى شماست آگاه است .\r\n( 43 )  ( إِذْ يُرِيكَهُمُ اللَّهُ فِي مَنامِكَ قَلِيلًا وَ لَوْ أَراكَهُمْ كَثِيراً لَفَشِلْتُمْ وَ لَتَنازَعْتُمْ فِي الْأَمْرِ وَ لكِنَّ اللَّهَ سَلَّمَ إِنَّهُ عَلِيمٌ بِذاتِ الصُّدُورِ )  : ( هنگامى كه خداوند آنها را در خوابت اندكى به تو نماياند و اگر آنها را بيشتر مىنماياند هر آينه سستى مىنموديد و در امر اختلاف مىكرديد ، ليكن خداوند شما را به سلامت داشت ، همانا او به آنچه در سينه‌هاست آگاه است ) ، ( فشل ) يعنى ضعف توأم با اضطراب و ( تنازع ) يعنى اختلاف و ( تسليم ) يعنى نجات دادن .\r\nمىفرمايد : اى پيامبر ، به ياد آر آن زمانى را كه خداوند دشمنانت را در خوابت در نظرت اندك نمود تا دلهايتان استوار شود و آرامش يابيد و اگر در نظرت آنها را زياد جلوه مىداد و تو مؤمنان را از نفرات آنها خبر مىدادى قطعا از ضعف و تعداد كم خود دچار اضطراب و سستى مىشدند و در امر جنگ دچار اختلاف مىگشتند ، امّا خداوند شما را از اختلاف و سستى نجات داد ، چون او به درون سينه‌ها علم دارد و خوب مىداند كه احوال قلبها چگونه است و براى اطمينان يافتن و استوارى دلها و نيرومند شدن آنها چه چيز شايسته است .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n( 44 )  ( وَ إِذْ يُرِيكُمُوهُمْ إِذِ الْتَقَيْتُمْ فِي أَعْيُنِكُمْ قَلِيلًا وَ يُقَلِّلُكُمْ فِي أَعْيُنِهِمْ لِيَقْضِيَ اللَّهُ أَمْراً كانَ مَفْعُولًا وَ إِلَى اللَّهِ تُرْجَعُ الْأُمُورُ )  : ( و هنگامى كه در زمان رويارويى با آنها ، ايشان را در نظر شما اندك نمود و شما را نيز در چشم ايشان اندك نماياند تا خداوند امرى را كه شدنى بود براند و همه امور به سوى خدا باز مىگردند ) ، خداى سبحان در ابتداى برخورد ، مؤمنان را در نظر كفّار حقير جلوه داد تا آنها مغرور شده و ايشان را غير قابل اعتنا بپندارند و همين امر باعث شجاع شدن و پياده شدن و جنگيدن آنها گردد ، لكن چون دست به كار جنگ شدند ، خداوند مؤمنان را در نظر آنها دو برابر جلوه داد و همين امر باعث شد كه عزمشان سست شده و شكست بخورند و اين معنا از آيه 13 سورهء آل عمران استفاده مىشود .\r\nاز طرف ديگر خداوند كفّار را در نظر مؤمنان اندك جلوه داد تا ايشان كفّار را حقير بشمارند و قوّت قلب يافته و با شجاعت بر جنگ و كارزار مشغول شوند و خداوند همه اين امور را براى آن انجام داد تا امر غلبه مؤمنان بر مشركان حتمى شود و خداوند خالق همهء اسباب و مدبّر امور همهء عالم است ، لذا بازگشت همه امور بسوى خداى سبحان است .\r\n( 45 )  ( يا أَيُّهَا الَّذِينَ آمَنُوا إِذا لَقِيتُمْ فِئَةً فَاثْبُتُوا وَ اذْكُرُوا اللَّهَ كَثِيراً لَعَلَّكُمْ تُفْلِحُونَ )  :\r\n( اى كسانى كه ايمان آورده‌ايد هنگامى كه با گروهى برخورد مىكنيد ، استوار باشيد و خدا را بسيار ياد كنيد تا شايد رستگار شويد ) ، ( ثبات ) ضد زوال است و در اين آيه به معناى استوارى و ثبات قدم در برابر دشمن مىباشد .\r\nمىفرمايد : اى مؤمنان وقتى با گروهى از دشمن روبرو شديد ، ايستادگى كنيد و فرار نكنيد و خدا را در دل و زبانتان ياد نماييد ، و مطابق حالات درونيتان همواره به ياد خدا باشيد ، چون او معبود و پروردگار شماست كه زندگى و مرگتان به دست اوست و اين امر باعث تجديد روح تقوى و راندن حبّ دنيا و وسوسه‌هاى شيطانى مىشود و با ياد خدا متوجّه مىگرديد كه نهايت كار شما در جنگ يكى از اين دو نيكوئيست يا بر دشمنان\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nخدا پيروز مىشويد و يا با شهادت به بهشت الهى و جوار رحمت حق دست مىيابيد و اين هر دو رستگارى و فلاح محسوب مىشود و خداوند اجر كسانى را كه عمل شايسته انجام دهند ضايع نمىكند ،  ( إِنَّا لا نُضِيعُ أَجْرَ مَنْ أَحْسَنَ عَمَلًا )  « 1 » .\r\n( 46 )  ( وَ أَطِيعُوا اللَّهَ وَ رَسُولَهُ وَ لا تَنازَعُوا فَتَفْشَلُوا وَ تَذْهَبَ رِيحُكُمْ وَ اصْبِرُوا إِنَّ اللَّهَ مَعَ الصَّابِرِينَ )  : ( و از خدا و رسولش اطاعت نماييد و نزاع نكنيد ، چون سست و مضطرب مىشويد و نيرويتان تحليل مىرود و صبر كنيد كه همانا خدا با صابران است ) ، از سياق استفاده مىشود كه در اينجا منظور از ( اطاعت ) اطاعت از دستوراتى است كه از جانب خدا و رسول دربارهء امر جهاد و دفاع از حريم دين و حوزهء اسلام صادر مىشود ، مثل اينكه بايد اوّل اتمام حجّت كنند و در امر جنگ متعرض زن و فرزند دشمنان نشوند و بدون اطلاع بر آنها شبيخون نزنند . . . و آنگاه مىفرمايد : با نزاع و كشمكش در ميان خود ايجاد اختلاف نكنيد و در نتيجه خودتان را دچار ضعف اراده مسازيد و عزّت و دولت و غلبه بر دشمن را از دست ندهيد ، چون اختلاف و تفرقه ، وحدت را زايل كرده و قدرت و نيرو و شوكت شما را از بين مىبرد و همواره در برابر ناملايمات جنگى كه از طرف دشمن متوّجه شما مىشود خويشتندارى كنيد و اكثرا در حال ذكر خدا و اطاعت از خدا و رسولش باشيد و حوادث و سنگينى بار اطاعت شما را از پا درنياورد و سنگينى طاعت و لذّت معصيت و عجب و تكبّر ، شما را گمراه نكند ، چون خدا با صابران است و آنها را از ضعف و سستى حفظ مىكند و صبر قويترين ياور انسان در شدائد و محكم‌ترين ركن در برابر سستى عزم و تحوّل اراده است .\r\n( 47 )  ( وَ لا تَكُونُوا كَالَّذِينَ خَرَجُوا مِنْ دِيارِهِمْ بَطَراً وَ رِئاءَ النَّاسِ وَ يَصُدُّونَ عَنْ \r\n\r\n\r\n","description":"","footnote":"\r\n( 1 ) - سوره كهف ، آيه 30 .\r\n","page_name":" 158 ","page_number":158},
  {"content":"\r\n\r\n سَبِيلِ اللَّهِ وَ اللَّهُ بِما يَعْمَلُونَ مُحِيطٌ )  : ( و مانند كسانى نباشيد كه از ديار خود با غرور ، خودنمايى در برابر مردم خارج شدند و از راه خدا باز مىداشتند و خدا به آنچه مىكنيد احاطه دارد ) ، ( بطر ) يعنى خودنمايى و اينكه انسان نعمت خود را در غير مورد آن مصرف كرده و حقّ آن را بجا نياورد و آن را بد به كار ببرد و  ( رِئاءَ النَّاسِ )  يعنى مراعات مردم .\r\nمىفرمايد : شما مانند كفّار قريش نباشيد كه با خودنمايى و خود آرائى با تجملّات دنيوى بسوى جنگ از ديار خود خارج مىشوند تا راه خدا را سدّ نمايند و مردم را از طريق ايمان به دين حق باز دارند ، چون خدا به آنچه مىكنيد احاطه دارد ، پس مبادا مانند آنها عمل كنيد .\r\nو آيات سه‌گانه فوق داراى شش دستور جنگى جامع مىباشند كه خداوند رعايت آنها را بر مسلمانان واجب كرده است :\r\n( 1 - ثبات در هنگام برخورد با دشمن ( 2 - بسيار خدا را ياد كردن ( 3 - اطاعت از خدا و رسول ( 4 - نزاع نكردن ( 5 - اينكه با غرور و خودنمايى به سوى جنگ نروند ( 6 - از راه خدا جلوگيرى نكنند .\r\n( 48 )  ( وَ إِذْ زَيَّنَ لَهُمُ الشَّيْطانُ أَعْمالَهُمْ وَ قالَ لا غالِبَ لَكُمُ الْيَوْمَ مِنَ النَّاسِ وَ إِنِّي جارٌ لَكُمْ فَلَمَّا تَراءَتِ الْفِئَتانِ نَكَصَ عَلى عَقِبَيْهِ وَ قالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ إِنِّي أَخافُ اللَّهَ وَ اللَّهُ شَدِيدُ الْعِقابِ )  : ( هنگامى كه شيطان اعمال آنها را در نظرشان زينت داد و گفت : امروز هيچ كس از مردم نيست كه بتواند بر شما غلبه يابد و من پناه شمايم ، تا زمانيكه دو سپاه همديگر را ديدند در آن زمان به عقب برگشت و گفت :\r\nمن از شما بيزارم ، من چيزى را مىبينم كه شما نمىبينيد ، من از خدا مىترسم و خدا شديد العقاب است ) ، زينت دادن اعمال توسّط شيطان به اين صورت است كه بوسيلهء تهييج عواطف درونى در دل آدمى القاء كند كه عملى خوب است تا متوجّه تعقل دربارهء\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nعواقب سوء آن عمل نباشد .\r\nو ( جار ) از ريشهء ( جوار ) به معناى پناهندگى است كه يكى از سنن جاهليّت مىباشد و از آثار آن يكى اينست كه جار ، پناهندهء خود را در هنگام سوء قصد دشمن يارى مىكند .\r\nمىفرمايد : شيطان به منظور تحريك و تشويق آنها به جنگ با مسلمانان اعمال زشت آنها را برايشان زينت داد آنها با اسلحه و نفرات و ابزار طرب و شراب به سوى جنگ شتافتند يا شيطان اعمال زشت آنها و لجاجت و اصرارى را كه در گمراهى و فسق و مقابله با خدا و رسول داشتند برايشان بياراست و به آنها گفت : امروز هيچ كس هماورد شما نيست و من پناه شما خواهم بود و شما را در برابر مسلمانان يارى مىكنم ، ( ظاهرا شيطان به صورت سراقة بن مالك بر آنها جلوه نمود ) امّا زمانى كه گروه مشركان در برابر مؤمنان قرار گرفتند ، شيطان عقبگرد كرد و برگشت و اعلام برائت و بيزارى نمود و گفت : من هيچ رابطه‌اى با شما ندارم و زمانيكه ملائكه‌اى را كه براى نصرت مؤمنان نازل شده بودند يا عذابى را كه آنها مأمور تهديد به آن بودند مشاهده كرد ، به مشركان گفت : من چيزى را مىبينم كه شما نمىبينيد و من از عذاب خدا مىهراسم و طاقت تحمل عقاب خداوند را ندارم ، چون خدا شديد العقاب است و گناهكاران را به سختى مجازات مىكند .\r\n( 49 )  ( إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ غَرَّ هؤُلاءِ دِينُهُمْ وَ مَنْ يَتَوَكَّلْ عَلَى اللَّهِ فَإِنَّ اللَّهَ عَزِيزٌ حَكِيمٌ )  : ( هنگامى كه منافقان و كسانى كه بيمار دلند ، گفتند :\r\nدينشان اين قوم را فريبشان داده ، در حالى كه هر كس بر خدا توكّل كند ، همانا خداوند مقتدرى درست كردار است ) ، منافقان يعنى كسانى كه تظاهر به ايمان مىكردند ، امّا در باطن كافر بودند ، و بيمار دلان يعنى افراد سست ايمانى كه نفسهايشان خالى از شك و شبهه نبود .\r\nاين دو گروه در حالى كه به مؤمنان اشاره مىكردند ، آنها را خوار و ضعيف مىشمردند و مىگفتند : دينشان اينها را مغرور كرده كه با چنين عدّه كمى به چنين خطرى اقدام\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمىكنند و با اين گروه بسيار به مصاف مىروند ، و اينها گروهى پست و ذليل هستند ، امّا خداوند در جواب آنها مىفرمايد : اينها خودشان دچار فريب و غرور شده‌اند و نمىدانند كه هر كس بر خدا توكّل كند و او را وكيل خود قرار دهد ، چون خداوند تنها نيروى مؤثّر در عالم است ، در اين صورت قدرت آن فرد با قدرت حق پيوند مىيابد ، و خدا مقتدريست كه هر كس را كه از او يارى بخواهد ، مدد مىرساند و حكيمى است كه در نهادن هر امرى در جاى خود به خطا نمىرود .\r\nاز اين آيه استفاده مىشود كه جمعى از منافقان و سست ايمانها در جنگ بدر در ميان مؤمنان بوده‌اند و شايد هم اين سست ايمانها در بين مشركان بوده‌اند كه مسلمان شده بودند و پدرانشان آنها را از اينكه به مسلمانان ملحق شوند منع مىكردند و در جنگ بدر مجبور شدند كه همراه مشركان به جنگ بيايند و وقتى در بدر ضعف و تعداد اندك مسلمين را ديدند ، گفتند : اينها را دينشان مغرور كرده ، به هر حال خداوند داناست .\r\n( 50 )  ( وَ لَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ يَضْرِبُونَ وُجُوهَهُمْ وَ أَدْبارَهُمْ وَ ذُوقُوا عَذابَ الْحَرِيقِ )  : ( و اى كاش مىديدى هنگامى را كه فرشتگان گروه كافران را در مىيابند ، رويها و پشتهايشان را مىزنند و مىگويند : بچشيد عذاب سوزان را ) ، ( توفّى ) يعنى گرفتن تمامى حق و بيشتر در مورد قبض روح استعمال مىشود ، در اين آيه قبض روح را به ملائكه نسبت داده است ، و چنانچه در سابق گفتيم در موارد ديگر قبض روح به خود خداوند يا به ملك الموت هم نسبت داده شده و اينها با يكديگر منافاتى ندارند و در طول هم قرار دارند ، به هر حال مىفرمايد : ملائكه از روبرو و از پشت سر كفّار را مىزنند ، يعنى از همه جهات بر آنها تسلط دارند و آنها را خوار و ذليل مىنمايند و مىگويند : عذاب آتش سوزان را بچشيد ، چون آتش سزاوار شماست .\r\n( 51 )  ( ذلِكَ بِما قَدَّمَتْ أَيْدِيكُمْ وَ أَنَّ اللَّهَ لَيْسَ بِظَلَّامٍ لِلْعَبِيدِ )  : ( اين به سبب اعماليست\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nكه با دست خود پيش فرستاديد و اينكه خداوند بر بندگانش ستمگر نيست ) ، ادامهء گفتار ملائكه است كه خطاب به مشركان مىگويند : اين عذاب به جهت آن رفتارى است كه بدست خود انجام داده‌ايد و گرنه خداوند به هيچ وجه نسبت به بندگانش ظالم نيست ، چون فعل او عين حق است و در آن تخلّف و اختلافى راه ندارد ، لذا اگر به يك نفر ظلم كند هر آينه به همه ظلم خواهد كرد و اگر ظالم باشد بسيار هم ستمگر خواهد بود ، در حالى كه خداوند ساحتش از اين امر متعالى و دور است و سياق آيات شهادت مىدهد كه منظور از كفّارى كه وصفشان را نموده كه ملائكه عذاب با آنها چنين و چنان مىكنند ، همان مشركينى هستند كه در جنگ بدر كشته شده‌اند .\r\n( 52 )  ( كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ كَفَرُوا بِآياتِ اللَّهِ فَأَخَذَهُمُ اللَّهُ بِذُنُوبِهِمْ إِنَّ اللَّهَ قَوِيٌّ شَدِيدُ الْعِقابِ )  : ( مانند روش خاندان فرعون و كسانى كه قبل از ايشان به آيات الهى كفر ورزيدند ، و خداوند آنها را به سبب گناهشان مؤاخذه نمود ، همانا خدا قدرتمند و شديد العقاب است ) ، مىفرمايد : كفر اينها شبيه قوم فرعون و ساير كفّار سابق است ، همانگونه كه شيوهء خاندان فرعون و اقوام كافر پيشين بود كه خداوند آنها را به سبب گناهانشان هلاك كرد و خداوند قوىّ است يعنى از مؤاخذه آنان عاجز نيست و شديد العقاب است ، يعنى زمانى كه قصد مجازات آنها را نمايد ، به سختى ايشان را عقاب مىكند و بايد دانست كه خداوند نعمتهايى را كه به بندگانش داده تغيير نمىدهد ، مگر آنكه آنها آنچه را كه در نفوس خود دارند تغيير دهند  ( إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ )  « 1 » .\r\n( 53 )  ( ذلِكَ بِأَنَّ اللَّهَ لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ وَ \r\n\r\n\r\n","description":"","footnote":"\r\n( 1 ) - سوره رعد ، آيه 11 .\r\n","page_name":" 162 ","page_number":162},
  {"content":"\r\n\r\n أَنَّ اللَّهَ سَمِيعٌ عَلِيمٌ )  : ( اين به دليل آنست كه خداوند تغيير دهندهء نعمتى كه به قومى داده نيست ، تا زمانيكه خود ايشان آنچه را كه در نفسشان است تغيير دهند و اينكه خدا شنوا و داناست ) ، يعنى خداوند نعمت قومى را تغيير و تبديل نمىكند و آن را از آنان سلب نمىنمايد ، تا زمانيكه آنها خودشان ، خود را تغيير دهند ، پس نعمتى كه خداوند به بندگانش افاضه مىكند به جهت استعداد و آمادگى كه در نفس آنهاست مىباشد و زمانيكه به جاى شكران نعمت كفر بورزند و به جاى طاعت معصيت به جاى آورند و به جاى اصلاح ، افساد نمايند و به عوض اشتغال به ذكر خدا به لهويات مشغول شوند و به جاى قيام در راه امور مفيد جامعه به امور بيهوده و به جاى جهاد به سستى گرايش يابند ، در اين صورت استعداد نفسانى خود براى نعمات را زايل كرده و خود را شايستهء نقمت و هلاكت نموده‌اند و اين امر يك ضابطهء كلى در تغيير نعمت و تبديل آن به نقمت و عقاب است و در آخر مىفرمايد : خداوند شنواى دعاى شما و داناى نسبت به حاجات شماست ، پس شما را اجابت نموده و كافران را عذاب مىكند ، يا آنكه خداوند چون شنواى گفتار آنان و عالم به كارهاى ايشان است ، پس آنان را عذاب مىنمايد ، به هر جهت اين فراز آخر در حكم تعليل فراز قبلى است .\r\n( 54 )  ( كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ كَذَّبُوا بِآياتِ رَبِّهِمْ فَأَهْلَكْناهُمْ بِذُنُوبِهِمْ وَ أَغْرَقْنا آلَ فِرْعَوْنَ وَ كُلٌّ كانُوا ظالِمِينَ )  : ( مانند روش خاندان فرعون و كسانى كه قبل از ايشان آيات پروردگارشان را تكذيب كردند ، و ما آنان را به سبب گناهانشان هلاك كرديم و خاندان فرعون را غرق نموديم و تمامى آنان ستمكار بودند ) اين آيه شبيه آيه سابق است با اين تفاوت كه در اينجا خداوند به صيغهء متكلم مىفرمايد : ما آنها را هلاك كرديم ، يعنى امر هلاكت آنان بدست خداست و خدا هيچ قومى را عذاب نمىكند جز آنكه با كفر و ظلم خودشان ، خود را مستحق عذاب نمايند و به كار بردن صيغه ( متكلم مع الغير ) به جهت دلالت بر عظمت شأن و جلالت مقام پروردگار مىباشد\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nو نيز براى آنكه افاده نمايد كه وسائطى هستند كه به امر خدا عمل نموده و مشيّت او را اجرا مىكنند .\r\nو در آخر مىفرمايد : ما خاندان فرعون را غرق نموديم و امم سابق را هلاك ساختيم و همه آنان نسبت به خداى متعال ستمگر ظالم بودند ، چون كفر به خدا بزرگترين ظلم است و همين ظلم آنها را مستحقّ عذاب نمود .\r\n\r\n[ آيهء ( 75 - 55 ) توضيح شرّ الدوّاب و اثر مستقيم ضعف روحى در كاستن ميزان توان جنگى ، در خصوص اسير گرفتن در جنگ و بيان ولايت بين مؤمنان و نهى از ولايت كفّار 
  ]\r\n( 55 )  ( إِنَّ شَرَّ الدَّوَابِّ عِنْدَ اللَّهِ الَّذِينَ كَفَرُوا فَهُمْ لا يُؤْمِنُونَ )  : ( همانا بدترين جنبدگان در نزد خدا كسانى هستند كه كفر ورزيدند ، و آنان ايمان نمىآورند ) ، سياق اين كلام در مقام بيان اوصاف يهود است و مىفرمايد : بدترين موجودات زنده ، اين گروه يهود هستند كه كفر ورزيده و ايمان نياورند و ايشان شرّى هستند كه اميد هيچ خيرى در آنها نيست و لذا واجب است كه به هر وسيله‌اى دفع شرّ ايشان بشود .\r\nو چون كفر در آنها ريشه دوانيده ، لذا هرگز اميدى به زوال كفر از آنان نيست ، و هرگز ايمان نمىآورند ، هدف از اين آيه و آيات بعدى زنهار دادن و بر حذر داشتن مسلمين از شرّ يهود است .\r\n( 56 )  ( الَّذِينَ عاهَدْتَ مِنْهُمْ ثُمَّ يَنْقُضُونَ عَهْدَهُمْ فِي كُلِّ مَرَّةٍ وَ هُمْ لا يَتَّقُونَ )  :\r\n( همان كسانى كه تو با آنان پيمان بستى ، سپس آنها عهد خود را در هر بار مىشكنند و ايشان پرهيز ندارند ) ، مىفرمايد ، آن كسانى كه از ميان طائفه كفّار با آنان معاهده بستى و ( كلّ مرّه ) دلالت مىكند كه چند بار رسول خدا با يهود پيمان بست ، امّا آنها هر بار پيمان خود را نقض مىكردند و اينها براى عهد شكنى از خدا پروا نمىكنند يا آنكه بگوئيم اينها از شما پروايى ندارند و از عهدشكنى نمىهراسند و اين آيه دلالت بر اين مطلب مىكند كه شكستن پيمان از جانب يهود چند بار تكرار شده است .\r\n( 57 )  ( فَإِمَّا تَثْقَفَنَّهُمْ فِي الْحَرْبِ فَشَرِّدْ بِهِمْ مَنْ خَلْفَهُمْ لَعَلَّهُمْ يَذَّكَّرُونَ )  : ( پس اگر در\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nجنگ بر آنان دست يافتى چنان بر آنان بتاز كه هر كه پشت سر ايشان است به وسيله آنان تار و مار شود ، شايد متذكّر شوند ) ، ( ثقف ) يعنى پيروزى و دست يافتن به سرعت و ( تشريد ) متفرق ساختن با اضطراب است .\r\nمىفرمايد اى رسول ما اگر در ميدان جنگ با اينها تسلط يافتى آنچنان آنها را تار و مار و پراكنده كن و آنچنان عرصه را بر آنان تنگ نما كه نفرات پشت سر ايشان عبرت گرفته و رعب و وحشت بر دلها چيره گشته و در نتيجه پراكنده شوند و اتحادشان بر عليه مسلمانان از بين برود و شايد به اين وسيله نسبت به آثار سوء نقض پيمان و فسادانگيزى در زمين و دشمنى با خدا و رسول تذكّر پيدا كنند و متوجّه شوند كه خداوند گروه تبهكار و فاسق را هدايت نمىكند و نقشه‌هاى خائنان را به مقصد نمىرساند .\r\n( 58 )  ( وَ إِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ إِنَّ اللَّهَ لا يُحِبُّ الْخائِنِينَ )  :\r\n( و اگر از خيانت قومى بيم داشتى ، پس بطور مساوى عهدشان را بسويشان بيافكن ، همانا خدا خيانتكاران را دوست نمىدارد ) ، ( خيانت ) يعنى شكستن عهد در چيزى كه آدمى را در آن امين دانسته باشند و به طور عام يعنى نقض هر حقّى كه قرار داد شده باشد و ( نبذ ) يعنى القاء و افكندن و ( سواء ) يعنى عدالت و برابرى .\r\nمىفرمايد : اگر علاماتى مبنى بر اينكه امرى خطرناك و واجب الاحتراز در حال وقوع است ظاهر شد و بيم خيانت از جانب قومى داشتى در اين صورت عهد را نزد آنان بيانداز و آن را لغو نما و لغو بودن عهد را به آنان اعلام كن تا شما و ايشان در شكستن پيمان با هم برابر شويد ، يا اينكه تو در عدالت مستوى و استوار شوى ، چون معاملهء به مثل ، خود عين عدالت است .\r\nو آنگاه مىفرمايد : خدا خيانتكاران را دوست ندارد ، يعنى اگر بدون اعلام قبلى مبنى بر الغاء پيمان با آنان قصد جنگ نمايى ، اين امر خيانت محسوب مىشود .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n( 59 )  ( وَ لا يَحْسَبَنَّ الَّذِينَ كَفَرُوا سَبَقُوا إِنَّهُمْ لا يُعْجِزُونَ )  : ( و كسانى كه كافر شدند ، هرگز نپندارند كه پيشى گرفته‌اند ، براستى آنان نمىتوانند خدا را به عجز آورند ) مىفرمايد : اى محمّد صلّى اللّه عليه و إله و سلم ، تو مپندار كه كافران با عذر تراشى و خيانت و نقض عهد از ما سبقت گرفته‌اند و ما نمىتوانيم به آنان برسيم ، چون اينان نمىتوانند خدا را عاجز كنند ، و حال آنكه قدرت بر همه چيز منحصرا از آن خداست و او قادر مطلق است .\r\nاين تفسير بنا بر قرائت ( تحسبنّ ) مىباشد و گرنه در تفسير مطابق با ( يحسبنّ ) خطاب با كفّار مىباشد .\r\n( 60 )  ( وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ وَ آخَرِينَ مِنْ دُونِهِمْ لا تَعْلَمُونَهُمُ اللَّهُ يَعْلَمُهُمْ وَ ما تُنْفِقُوا مِنْ شَيْءٍ فِي سَبِيلِ اللَّهِ يُوَفَّ إِلَيْكُمْ وَ أَنْتُمْ لا تُظْلَمُونَ )  : ( براى كارزار با آنان هر چه مىتوانيد از نيرو و از اسبان بسته شده آماده كنيد و با آن دشمن خدا و دشمن خود و ديگران از غير ايشان را كه شما آنها را نمىشناسيد و خدا مىشناسد ، بترسانيد و آنچه را كه در راه خدا انفاق كنيد ، خدا آن را به طور كامل به شما مىپردازد و شما مورد ستم واقع نمىشويد ) ، مىفرمايد : نهايت سعى خود را در راه جمع آورى قواى جنگى براى مقابله با دشمنان به كار ببريد ، از آنجا كه افراد جامعه از نظر افكار و طبايع با هم متفاوت هستند و هيچ مجمعى بر اساس سنّتى كه حافظ منافعشان باشد اجتماع نمىكنند ، مگر اينكه اجتماع ديگرى عليه منافعش و مخالف با سنتش تشكيل خواهد يافت و ديرى نمىگذرد كه اين دو اجتماع كارشان به نزاع و مبارزه مىكشد ، پس در اجتماعات بشرى گريزى از وقوع جنگ نيست ، لذا براى يك جامعه صالح آمادگى و تجهيز در برابر دشمنان از واجبات فطرى مىباشد .\r\nو در تعاليم عاليه اسلام كه دين قيّم است و خداى متعال آن را براى بشر فرستاده ، حكومتى را براى بشر اختيار كرده كه بايد نام آن را حكومت انسانى گذاشت ، كه در آن\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nحكومت ، كليه حقوق براى فرد و جامعه محفوظ مىباشد ، به خلاف حكومتهاى فردى استبدادى كه در آنها امور مطابق تمايلات حاكمه جريان دارد و ايشان به دلخواه بر جان و عرض و مال مردم حكومت مىكنند و بيت المال را به زور تصرف كرده و مردم را بندهء خود نموده و با مؤمنان ستيز كرده و با ستمگران تشكيل حزب مىدهند و به خلاف حكومتهاى اكثريتى و پارلمانى كه در آنها بر طبق خواسته اكثر افراد امور جريان دارد و لذا ( نصف جمعيّت به اضافه يك ) به مراد خود مىرسند و ( نصف جمعيّت منهاى يك ) از خواستهء خويش محروم مىگردند .\r\nامّا حكومت اسلامى ، حكومتى انسانى است كه حقوق تك‌تك افراد رعايت مىشود و كيست كه حكمش از خدا نيكوتر باشد ؟  ( وَ مَنْ أَحْسَنُ مِنَ اللَّهِ حُكْماً )  « 1 » ، لذا تكليف دفاع از حوزه حكومت اسلامى و سعى براى برپا داشتن آن شامل جميع افراد جامعه مىشود .\r\nو آنگاه در بيان تعليل مطلب سابق مىفرمايد : تجهيز اين قوا و امكانات به جهت آنست كه به وسيله آنها دشمن خدا و دشمن خود را بترسانيد و آنان را بر جاى خود بنشانيد كه هوس منازعه با شما را از سر بيرون كنند و همچنين دشمنانى را كه شما آنها را نمىشناسيد ، ولى خدا آنان را مىشناسد بترسانيد ، مراد از اين گروه منافقين و كفّار ديگرى هستند كه مسلمانان آنان را به دشمنى خويش نمىشناسند و در ادامه براى تكميل بحث توضيح مىدهد كه اگر چه ارهاب دشمن به وسيلهء تدارك قوا ، غرض صحيحى است امّا غرض اصلى از اين عمل آنست كه مسلمانان به قدر توانائيشان بتوانند دشمن را دفع كرده و جامعه خود را از دشمنى كه جان و مال و ناموسشان را تهديد مىكند حفظ نمايند و لذا باعث تحقّق كلمه حق و اثبات دين و بطلان و نابودى كافران گردند .\r\nپس هر چه از قوا و امكانات كه در راه خدا صرف كنند ، در واقع نفع آن عايد\r\n\r\n\r\n","description":"","footnote":"\r\n( 1 ) - سوره مائده ، آيه 50 .\r\n","page_name":" 167 ","page_number":167},
  {"content":"\r\n\r\nخودشان مىشود ، لذا اگر غرض حقيقى آنها برپا داشتن دين حق باشد و اغراض ديگر مثل كشورگشايى و دفاع شخصى يا قومى يا طبقاتى را در نظر نداشته باشند ، در اين صورت اگر مال خود را در اين راه صرف كنند به زودى خداوند آن را ، چه به صورت منافع دنيوى و چه اخروى دوباره به آنان و اصل مىكند و اگر جان خود را در اين راه داده باشند ، در راه خدا شهيد شده و در نتيجه به زندگى جاودان در جوار رحمت حق رسيده‌اند ، لذا جهاد باعث احياء جامعه مىشود و احياء جامعه ، موجب احياء تك تك افراد آن جامعه مىگردد ، بنابر اين انفاق در اين راه نفعش در دنيا و آخرت متوجّه شخص انفاق كننده مىشود ، پس به همين جهت خداوند مىفرمايد : شما در اين خصوص مورد ستم واقع نمىشويد ، و آنچه انفاق كرده‌ايد باطل و فانى نمىشود بلكه نفع آن مستقيما در دنيا و آخرت به شما باز مىگردد .\r\n( 61 )  ( وَ إِنْ جَنَحُوا لِلسَّلْمِ فَاجْنَحْ لَها وَ تَوَكَّلْ عَلَى اللَّهِ إِنَّهُ هُوَ السَّمِيعُ الْعَلِيمُ )  : ( و اگر به صلح متمايل شدند ، تو نيز به سوى آن گرايش نما و بر خدا توكّل كن ، همانا كه او شنواى داناست ) ، خطاب به رسول خود مىفرمايد : اگر دشمن به صلح و روش مسالمت آميز رغبت نمود ، تو نيز به آن متمايل شو و بر خدا توكّل داشته باش و از اينكه امورى پشت پرده باشد كه تو را غافلگير كند و به خاطر نداشتن آمادگى دفاعى نتوانى مقاومت كنى ، نهراس ، چون خداى متعال شنوا و داناست و لذا هيچ امرى او را غافلگير نساخته و هيچ نقشه و توطئه‌اى او را عاجز نمىكند و همو تو را يارى نموده و كفايت مىنمايد .\r\nامّا بايد دانست كه معناى توكّل اين نيست كه انسان با اعتماد به خداى تعالى همه اسباب ظاهرى را باطل و هيچكاره بداند ، بلكه معنايش اين است كه اعتماد قطعى و تامّ به اسباب ظاهرى نكند ، چون آنچه از اسباب ظاهرى براى انسان سببيّتش آشكار است نمونه‌اى بيش نيست و چه بسا اسباب ديگرى باشد كه انسان از آنها بىاطلاع است ، لكن انسان با توكّل در واقع متوجّه اين مطلب مىگردد كه سبب تامّ همان ارادهء خداى سبحان است .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n( 62 )  ( وَ إِنْ يُرِيدُوا أَنْ يَخْدَعُوكَ فَإِنَّ حَسْبَكَ اللَّهُ هُوَ الَّذِي أَيَّدَكَ بِنَصْرِهِ وَ بِالْمُؤْمِنِينَ )  : ( پس اگر خواستند كه با تو مكر نمايند ، همانا خداوند تو را كفايت مىكند ، اوست آنكه تو را با نصرت خود و بوسيلهء مؤمنان تأييد نمود ) ، اين آيه جواب از سئوال مقدرّ است كه حال كه خداوند امر به توكّل نمودن و تمايل يافتن به صلح نمود ، ممكن است تمايل دشمن به صلح از باب خدعه و نيرنگ باشد و دشمن بخواهد به اين وسيله مؤمنان را گمراه كرده تا در موقع مناسب بر آنان شبيخون بزند ، خداى سبحان در جواب مىفرمايد اينكه ما تو را امر به توكّل كرديم ، براى همين بود كه بدانى اگر دشمن بخواهد به اين وسيله به تو نيرنگ بزند ، خداوند نگهدار توست و هر كس به خدا توكلّ نمايد ، خداوند به كار او مىرسد و او را كفايت مىكند ،  ( وَ مَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ )  « 1 » ، و او همان كسيست كه تو را با نصرت خود و به وسيله مؤمنان تأييد نمود و اين سخن به منزلهء احتجاج و استدلال بر فراز سابق است ، و مىخواهد با ذكر شواهدى حمايت و كفايت خداى تعالى را اثبات كند و آن شواهد عبارتند از نصرت خود و يارى مؤمنين و اينكه ميان دلهاى مؤمنان كه با هم دشمن بودند الفت و مهربانى برقرار نمود .\r\n( 63 )  ( وَ أَلَّفَ بَيْنَ قُلُوبِهِمْ لَوْ أَنْفَقْتَ ما فِي الْأَرْضِ جَمِيعاً ما أَلَّفْتَ بَيْنَ قُلُوبِهِمْ وَ لكِنَّ اللَّهَ أَلَّفَ بَيْنَهُمْ إِنَّهُ عَزِيزٌ حَكِيمٌ )  : ( و ميان دلهاى مؤمنان الفت برقرار نمود كه اگر تو هر آنچه در زمين است همه را خرج مىكردى نمىتوانستى بين دلهاى آنان مهربانى و الفت برقرار كنى ، و ليكن خداوند ميان آنها الفت قرار داد ، همانا خدا مقتدر و شايسته كار است ) ، الفت از ريشهء ( الف ) به معناى اجتماع و التيام است ، مىفرمايد از جمله موارد كفايت خداوند الفت ايجاد كردن بين قلوب مؤمنان بود و حال آنكه پيش از اسلام آنها با هم دشمن و دائما در حال جنگهاى طولانى بودند .\r\n\r\n\r\n","description":"","footnote":"\r\n( 1 ) - سوره طلاق ، آيه 3 .\r\n","page_name":" 169 ","page_number":169},
  {"content":"\r\n\r\nآرى خلقت انسان بر دوستى نعمات بنا نهاده شده و هر انسانى هر چه را دوست مىدارد ، براى آنست كه از آن نفعى مىبرد ، چه به طور مستقيم و چه از طريق نفع رساندن به غير ، و به هر حال انسان دوستدار داشتن و وجدان و دشمن نادارى و فقدان است ، از طرف ديگر خداى متعال زندگى بشر را بر اساس زندگى اجتماعى قرار داده است و اجتماع جز به اين صورت تحقّق نمىيابد كه هر فرد داراى مال و جاه و زينت و جمالى هست كه ديگرى فاقد آنست و اين امر مايهء بروز عداوت و دشمنى در دلها و باعث پديد آمدن بخل در نفوس مىشود ، لذا افراد به جان يكديگر افتاده و در جان و عرض و مال به يكديگر تجاوز مىكنند و اين رويّه مادامى كه افراد اجتماع فقط در فكر بهره‌مندى از امور مادّى باشند ادامه خواهد داشت و نمىتوانند ريشهء اين فساد را بركنند و چون دنيا دار تزاحم است بخششها و انعام دنيوى نمىتواند بطور كلّى عداوت و بغض را از بين ببرد ، اگر چه ممكن است در موارد جزئى ايجاد الفت نمايد ، به علاوه بعضى از مزايا و نعم هست كه قابليت بسط بر همه افراد را ندارد ، بلكه مختص به افراد خاصّى مىباشد ، مثل سلطنت و رياست و وزارت و امثال آن كه اين مزايا بيشتر باعث ايجاد بغض و عداوت در بين افراد مىگردد .\r\nپس به تحقيق خداوند بر امّت اسلام منّت نهاده و صفت رذيلهء بخل را از دلهاى آنها زدوده و ميان آنان الفت ايجاد كرد و براى ايجاد چنين امّتى نخست آنان را با معارف الهى آشنا ساخت و به آنان تعليم نمود كه زندگى انسانى يك زندگى جاويد است كه منحصر به اين چند روزهء دنيا نيست و سعادت حقيقى در بهره‌مندى از لذائذ مادّى و چريدن در مرتع پست ماديّات نيست ، بلكه حياتى واقعيست كه به كرامت عبوديّت خداى سبحان و نعمت‌هاى قرب خدا متنعم مىگردد ، كسى كه چنين بينشى نسبت به دنيا داشته باشد در دنيا به آنچه از نعمتهاى مادّى برايش مقدّر شده رضايت داشته و در جهت كسب معيشت حلال تلاش مىكند ، امّا طمع و چشمداشتى به مال ديگران ندارد و\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nمىداند كه  ( ما عِنْدَ اللَّهِ خَيْرٌ وَ أَبْقى )  « 1 » ، ( آنچه نزد خداست ، بهتر و پايدارتر است ) ، لذا روحيّه محبّت و همدلى بين مؤمنان ايجاد مىگردد و اين روحيه امرى است كه پيامبر بدون تأييد الهى هرگز نمىتوانست آن را در بين مردم ايجاد كند ، بلكه خداوند مقتدر و حكيم بوسيله اين معارف الهى آن را در بين مؤمنين ايجاد نمود .\r\n( 64 )  ( يا أَيُّهَا النَّبِيُّ حَسْبُكَ اللَّهُ وَ مَنِ اتَّبَعَكَ مِنَ الْمُؤْمِنِينَ )  : ( اى پيامبر ، خدا و كسانى از مؤمنين كه از تو پيروى مىكنند ، تو را كفايت مىنمايند ) ، اين آيه در مقام آرامش و تسليّت خاطر رسولخداست و مىفرمايد : اى رسول ما ، خدا تو را به يارى خودش و به وسيلهء كسانى از مؤمنان كه پيرويت كردند از شرّ دشمنان كفايت مىكند ، اگر چه تعداد مؤمنان پيرو تو كم باشد ، لذا نصرت خدا و يارى مؤمنان براى كفايت رسولخدا دو سبب مستقل از هم نيستند ، چون استقلال مؤمنان در اين امر با توحيد منافات دارد .\r\nبعضى از مفسران هم گفته‌اند ، معناى آيه اينست كه خدا تو را و كسانى از مؤمنين را كه از تو پيروى كردند ، كفايت مىكند ، يعنى جمله  ( وَ مَنِ اتَّبَعَكَ مِنَ الْمُؤْمِنِينَ )  را عطف بر محل ( كاف ) در ( حسبك ) دانسته‌اند .\r\n( 65 )  ( يا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتالِ إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ وَ إِنْ يَكُنْ مِنْكُمْ مِائَةٌ يَغْلِبُوا أَلْفاً مِنَ الَّذِينَ كَفَرُوا بِأَنَّهُمْ قَوْمٌ لا يَفْقَهُونَ )  : ( اى پيامبر مؤمنان را بر جهاد تشويق نما ، اگر از شما بيست نفر خويشتن‌دار يافت شوند ، بر دويست نفر غالب مىگردند و اگر از شما صد نفر باشند بر هزار نفر از كسانى كه كفر ورزيدند غلبه مىيابند ، به دليل آنكه آنها گروهى هستند كه نمىفهمند ) ، اين آيه براى تشويق و تحريض مؤمنان بر امر جهاد و كارزار در راه خدا است و مىفرمايد : بيست نفر افراد خويشتندار از شما بر دويست نفر از كفّار غالب مىشوند و\r\n\r\n\r\n","description":"","footnote":"\r\n( 1 ) - سوره شورى ، آيه 36 .\r\n","page_name":" 171 ","page_number":171},
  {"content":"\r\n\r\nصد نفر افراد صابر از شما بر هزار نفر از كفّار غلبه مىيابند و علّت اين امر هم اين است كه كفّار مردمى هستند كه درك درستى ندارند و نمىفهمند ، و سرّ اين مسأله كه كفّار نمىفهمند آنست كه مؤمنان جان خود را در راه خدا مىبخشند و ايمان به خدا نيروئيست كه هيچ نيروئى معادل آن نيست و تاب مقاومت در برابر آن را ندارد ، زيرا نيروى ايمان مبتنى بر فهم صحيح است و همين امر مؤمن را به هر خلق و خوى پسنديده‌اى مثل شجاعت و جرأت و استقامت و آرامش قلب متصفّ مىسازد و در عين حال به انسان توكّل و اعتماد به خدا را مىبخشد ، مؤمن يقين دارد كه چه كشته شود و چه بكشد ، برد با اوست ، زيرا در هر دو صورت پاداش او بهشت جاويد و رضوان الهيست و او در خود مصداقى براى مرگ به آن معنايى كه كفّار عقيده دارند و مرگ را نابودى مىپندارند ، نمىبيند .\r\nبه خلاف كفّار كه اتكاءشان به هواهاى نفسانى و ظواهريست كه شيطان در نظرشان زينت مىدهد و معلوم است چنين كسانى هرگز به اتحاد و اتّفاق حقيقى نايل نمىشوند و اگر موقتا به اتّفاق برسند اين امر تا جايى ادامه دارد كه پاى جان به ميان نيايد و اصولا چون اين گونه عقايد مادّى مبتنى بر تمايلات نفسانى چيزى نيست كه انسان را در حالت احساس خطر و حال مرگ مطمئن و ثابت النفس نگاه دارد ، همين امر باعث تفرقه و شكست آنهاست .\r\n( 66 )  ( الْآنَ خَفَّفَ اللَّهُ عَنْكُمْ وَ عَلِمَ أَنَّ فِيكُمْ ضَعْفاً فَإِنْ يَكُنْ مِنْكُمْ مِائَةٌ صابِرَةٌ يَغْلِبُوا مِائَتَيْنِ وَ إِنْ يَكُنْ مِنْكُمْ أَلْفٌ يَغْلِبُوا أَلْفَيْنِ بِإِذْنِ اللَّهِ وَ اللَّهُ مَعَ الصَّابِرِينَ )  : ( اكنون خداوند به شما تخفيف داد و بار شما را سبك كرد و دانست كه در شما ضعفى وجود دارد ، پس اگر صد نفر خويشتندار در بين شما باشند بر دويست نفر غلبه مىيابند و اگر هزار نفر از شما باشند بر دو هزار نفر به اذن خدا غالب مىشويد و خدا با خويشتنداران است ) ، مىفرمايد : خداوند چون نسبت به ضعف در صفات روحى شما كه ناشى از ضعف ايمان شماست آگاهى دارد ، لذا به شما تخفيف داد و نسبت مؤمنان به\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nكافران را كه در آيهء قبل يك به ده بود ، در اين آيه به نسبت يك به دو تقليل داد ، آرى يقين به حق سرچشمهء همهء صفات پسنديدهء موجب فتح و ظفر از قبيل شجاعت و صبر مىباشد و لذا اگر ايمان ضعيف باشد امر به سرانجام نمىرسد ، پس مراد از ضعف در اينجا ضعف قوا و تجهيزات جنگى نيست ، چون بديهى است كه مؤمنين در زمان رسولخدا همواره رو به قوّت و كثرت نفرات مىرفتند نه رو به ضعف و كاستى .\r\nو اينكه فرمود : ( باذن اللّه ) معنايش اين است ، خداوند چون شما مردمى صبور و با ايمان هستيد خلاف اين را نمىخواهد و به اذن و اراده خود شما را غلبه مىبخشد و خدا با شماست كه صابر هستيد .\r\nاز مقايسهء اين دو آيه معلوم مىشود كه با گسترش اسلام و افزون شدن تعداد مسلمانان ، به عكس قواى روحى آنان نسبت به صدر اسلام كه عدهء كمترى بودند ، رو به ضعف نهاد و در ظاهر آيه حكم تكليفى وجود دارد ، يعنى ابتدا مسلمانان موظّف بودند كه يك به ده با كفّار مقابله كنند ، امّا در اثر ظاهر شدن ضعف ايمان و روحيه كه اثر مستقيمى در فتح و پيروزى دارد ، اين نسبت به يك به دو كاهش يافت ، با آنكه زمان نزول ظاهرا يكسان است امّا از حالت مؤمنان در دو زمان مختلف خبر مىدهند و صبر باعث برترى يك نفر ، در قواى روحى در برابر دو نفر مىگردد و فقه و درك صحيح باعث برترى او بر پنج نفر مىشود و چون صبر و تفقه با هم در فردى جمع گردند ، توانايى برابرى با ده نفر مثل خود را خواهد داشت ، و البته هيچ گاه صبر بدون جديّت محقّق نمىشود ، به خلاف فقه و جديّت كه ممكن است بدون صبر يافت شود و به هر صورت صبر در امر جهاد و قتال امرى ضروريست و از مقايسه حالات مسلمانان در جنگ بدر با حالات آنان در جنگ حنين انسان دچار شگفتى مىگردد ، ( از اينكه مسلمانان چقدر از جهت درجات ايمان نزول كرده‌اند ) .\r\n( 67 )  ( ما كانَ لِنَبِيٍّ أَنْ يَكُونَ لَهُ أَسْرى حَتَّى يُثْخِنَ فِي الْأَرْضِ تُرِيدُونَ عَرَضَ \r\n\r\n","description":"","footnote":"","page_name":" 173 ","page_number":173},
  {"content":"\r\n\r\n الدُّنْيا وَ اللَّهُ يُرِيدُ الْآخِرَةَ وَ اللَّهُ عَزِيزٌ حَكِيمٌ )  : ( هيچ پيامبرى را شايسته نيست كه برايش اسيرانى باشد تا زمانيكه دينش در زمين استقرار يابد ، شما سود مادّى دنيا را مىطلبيد ، ولى خدا آخرت را مىخواهد و خدا مقتدر و درست كردار است ) ، ( عرض ) يعنى چيزى كه بر چيز ديگر عارض شود و زود از بين برود ، اين آيه توبيخ و عتابى نسبت به مسلمانانى است كه در بدر شركت داشتند ، چون آنها از كفّار اسيرانى گرفتند و آنگاه از رسولخدا صلّى اللّه عليه و إله و سلم خواستند تا آنان را نكشد ، بلكه در عوض آنها ، فديه و خونبها از مشركان بستاند و آنها را رها سازد ، مىفرمايد : در سنّت الهى كه ميان پيامبرانش جارى كرده سابقه ندارد كه پيامبرى اسير بگيرد و يا حق داشته باشد كه با گرفتن اسير مالى بدست آورد ، مگر بعد از آنكه آئين او در زمين مستقر و محكم شده باشد و انبياء سابق هنگامى كه بر دشمن غلبه مىيافتند ، آنها را با قتل ، عقاب مىنمودند تا باعث عبرت ديگران باشد و ديگران دست از محاربه با خدا و رسول بردارند .\r\nو خطاب به مسلمانان مىفرمايد : شما متاع ناچيز و ناپايدار دنيا را مىطلبيد و به همين جهت هم براى اسير گرفتن و فديه گرفتن در قبال آنان ، اصرار مىنمائيد و حال آنكه خداوند آخرت را در نظر دارد و به همين جهت هم دين را براى شما تشريع نمود و شما را امر به قتال با كفّار كرد و خداوند در اين سنّت خود عزيز است ، يعنى هرگز مغلوب نمىشود و حكيم است ، يعنى هرگز حكم بيهوده و عبث نمىكند ، مفسّران در اينكه عتاب آيه متوجّه مؤمنين و پيامبر است و يا فقط به بعضى از مؤمنان اختصاص دارد و شامل پيامبر نيست اختلاف كرده‌اند و بايد دانست كه شأن پيامبر بالاتر از اين است كه از پيش خود ، بدون اينكه خداوند به او اجازه داده باشد ، امرى را جايز يا مباح بداند و بعضى گفته‌اند عقاب فقط متوجّه مسأله فديه گرفتن از مشركان است .\r\n( 68 )  ( لَوْ لا كِتابٌ مِنَ اللَّهِ سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ )  : ( اگر آن حكمى كه خدا رانده است نبود ، هر آينه در آنچه گرفتيد عذاب بزرگى به شما مىرسيد ) ، يعنى اگر\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nنبود آن قضايى كه از ناحيهء خدا رانده شده كه شما را به عذاب هلاك نكند ، هر آينه در آنچه از اسير و غنيمت و فديه گرفتيد ، عذابى بزرگ به شما مىرسيد ، چون اين گناه آنان بسيار بزرگ بود كه قبل از نزول آيات حلال شمارندهء اين موارد ، مرتكب آنها شدند ، و اينكه آن قضاى الهى را بطور مبهم ذكر نمود ، بدليل آنست كه ذهن شنونده احتمال هرگونه خطرى را بدهد .\r\n( 69 )  ( فَكُلُوا مِمَّا غَنِمْتُمْ حَلالًا طَيِّباً وَ اتَّقُوا اللَّهَ إِنَّ اللَّهَ غَفُورٌ رَحِيمٌ )  : ( پس از آنچه غنيمت برده‌ايد ، حلال و پاكيزه بهره ببريد و از خدا بپرهيزيد ، همانا خدا آمرزنده و مهربان است ) ، مىفرمايد : تصرف در فديه و غنائم و فوايدى كه از اموال مشركان بدست آورده‌ايد بر شما مباح شد و خداوند آن را براى شما حلال و پاكيزه قرار داد ، پس بپرهيزيد از خدايى كه اين موارد را بر شما حلال ساخت و شما را با عذاب مؤاخذه نكرد ، همانا او خدايى است كه آمرزنده و مهربان است و نقائص شما را مىپوشاند .\r\n( 70 )  ( يا أَيُّهَا النَّبِيُّ قُلْ لِمَنْ فِي أَيْدِيكُمْ مِنَ الْأَسْرى إِنْ يَعْلَمِ اللَّهُ فِي قُلُوبِكُمْ خَيْراً يُؤْتِكُمْ خَيْراً مِمَّا أُخِذَ مِنْكُمْ وَ يَغْفِرْ لَكُمْ وَ اللَّهُ غَفُورٌ رَحِيمٌ )  : ( اى پيامبر به اسيرانى كه در دست شمايند بگو ، اگر خداوند در دلهاى شما خيرى سراغ داشت ، بهتر از آنچه از شما گرفتند ، به شما مىداد و شما را مىآمرزيد و خدا آمرزندهء مهربان است ) ، تعبير نمودن از اسير ، به ( آنچه در دستهاى شماست ) تعبير استعاره‌اى و كنايه از تسلّطى است كه انسان بر اسير و بردهء خود دارد .\r\nو مراد از خير كه خداوند مىفرمايد  ( إِنْ يَعْلَمِ اللَّهُ فِي قُلُوبِكُمْ خَيْراً )  ، ايمان و يا پيروى حق است كه ايمان نيز ملازم آن مىباشد ، چون خداوند در اين آيه وعدهء مغفرت به آنان مىدهد و معلوم است كه مغفرت با كفر نمىسازد  ( إِنَّ اللَّهَ لا يَغْفِرُ أَنْ يُشْرَكَ بِهِ )  « 1 » ، و\r\n\r\n\r\n","description":"","footnote":"\r\n( 1 ) - سوره نساء ، آيه 47 .\r\n","page_name":" 175 ","page_number":175},
  {"content":"\r\n\r\nمقصود از آنچه از شما گرفته شده ، همان فديه است ، لذا خداوند مىفرمايد : اى پيامبر به اسيرانى كه در دست شما هستند بگو اگر چنانچه در دلهايتان ايمان به خدا وجود داشت ، در اين صورت خدا به شما چيزهايى مىداد كه از آن فديه‌اى كه مسلمانان از شما گرفتند بهتر بود و شما را مىآمرزيد و گناهانتان را مىپوشاند ، چون او آمرزنده و مهربان است .\r\n( 71 )  ( وَ إِنْ يُرِيدُوا خِيانَتَكَ فَقَدْ خانُوا اللَّهَ مِنْ قَبْلُ فَأَمْكَنَ مِنْهُمْ وَ اللَّهُ عَلِيمٌ حَكِيمٌ )  : ( اگر قصد خيانت به تو را دارند ، قبلا هم خدا را خيانت كرده بودند و خدا تو را بر آنان مسلط نمود و خداوند داناى فرزانه است ) ، مىفرمايد : اگر اين اسراء مىخواهند به تو خيانت كنند و دوباره به همان عناد و مفسده‌جوئى و جنگ طلبى سابقشان برگردند ، اين امر تازه‌اى نيست براى آنكه قبلا هم با كفر خود و اصرارشان در خاموش نمودن نور خدايى ، نسبت به خدا خيانت ورزيده‌اند و خداوند تو را بر آنان مسلط كرد و همو قادر است تا بار ديگر هم ، تو را بر آنان غلبه دهد و اگر اينها خيانت كنند ، خداوند نسبت به آن داناست و در برترى دادن و تسلط تو بر ايشان درست كردار و حكيم است .\r\n( 72 )  ( إِنَّ الَّذِينَ آمَنُوا وَ هاجَرُوا وَ جاهَدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ وَ الَّذِينَ آوَوْا وَ نَصَرُوا أُولئِكَ بَعْضُهُمْ أَوْلِياءُ بَعْضٍ وَ الَّذِينَ آمَنُوا وَ لَمْ يُهاجِرُوا ما لَكُمْ مِنْ وَلايَتِهِمْ مِنْ شَيْءٍ حَتَّى يُهاجِرُوا وَ إِنِ اسْتَنْصَرُوكُمْ فِي الدِّينِ فَعَلَيْكُمُ النَّصْرُ إِلَّا عَلى قَوْمٍ بَيْنَكُمْ وَ بَيْنَهُمْ مِيثاقٌ وَ اللَّهُ بِما تَعْمَلُونَ بَصِيرٌ )  : ( همانا كسانى كه ايمان آورده و مهاجرت كرده و با اموال و جانهايشان در راه خدا جهاد كردند و كسانى كه مهاجرين را جاى دادند و يارى كردند ، عدّه‌اى از آنان اولياء عدّه‌اى ديگرند و كسانى كه ايمان آوردند و مهاجرت نكردند ، ميان شما و ايشان هيچ ولايتى نيست ، تا زمانيكه مهاجرت كنند ولى اگر از شما در راه دين يارى طلبند ، پس بر شماست كه آنها را يارى كنيد ، مگر اينكه بخواهند با قومى مقابله كنند كه بين شما و آنان پيمانى وجود داشته باشد و خداوند\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nنسبت به آنچه كه انجام مىدهيد بيناست ) ، مراد از مهاجرين در اين آيه ، گروه اوّل مهاجرين هستند كه قبل از نزول اين آيات مهاجرت كرده بودند ، چون در آيهء 75 وضع گروه دوّم را كه بعدا مهاجرت مىكنند بيان مىنمايد و منظور از كسانى كه رسولخدا صلّى اللّه عليه و إله و سلم و مهاجرين را مسكن دادند و يارى كردند ، طائفه انصار است كه مسلمانان در آن زمان منحصر در همين دو گروه بودند ، جز عدهء كمى از مؤمنان كه هنوز مهاجرت نكرده بودند .\r\nخداوند ميان اين دو طائفه ولايت برقرار كرده و آنها را اولياء يكديگر خوانده است و اين جا ولايت اعم از ولايت ارث ، ولايت نصرت و ولايت امن است ( به اين معنا كه اگر يك فرد مسلمان كافرى را امان دهد ، همهء مسلمانان بايد او را در امان بدانند و نيز از يكديگر ارث مىبرند و اگر يك فرد مسلمان از ديگران يارى بخواهد ، بقيه موظف به نصرت او هستند ، البته حكم ولايت ارث بعدا نسخ شد ) ، بنابر اين همهء مسلمانان نسبت به يكديگر ولايت دارند ، آنگاه مىفرمايد : كسانى از مؤمنان كه مهاجرت نكرده‌اند ، هيچ ولايتى بين شما و آنان نيست ، جز ولايت نصرت ، يعنى اگر از شما يارى طلبيدند موّظف هستيد كه آنها را يارى كنيد ، مگر اينكه با قومى قصد جنگ داشته باشند كه شما با آنان پيمان صلح بسته‌ايد .\r\nو خداوند نسبت به اعمال شما بيناست و هيچ عملى از او مخفى نمىماند .\r\n( 73 )  ( وَ الَّذِينَ كَفَرُوا بَعْضُهُمْ أَوْلِياءُ بَعْضٍ إِلَّا تَفْعَلُوهُ تَكُنْ فِتْنَةٌ فِي الْأَرْضِ وَ فَسادٌ كَبِيرٌ )  : ( و كسانى كه كفر ورزيدند اولياى يكديگرند و اگر آنچه قبلا گفته شد ، انجام ندهيد فتنه‌اى در زمين و فسادى بزرگ به وقوع مىپيوندد ) ، مىفرمايد : ولايت كفّار هم در بين خودشان است و به مؤمنين تجاوز نمىكند ، پس مؤمنين نمىتوانند آنان را دوست داشته و ولىّ خود بگيرند و اين جمله انشائى و امرى است كه به صورت خبرى آمده و غرض آن ، نهى مؤمنان از ولايت و دوستى كفّار است و آنگاه در جمله بعدى\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمصلحت تشريع حكم ولايت را بيان مىنمايد ، چون ولايت و دوستى از اموريست كه هيچ جامعه‌اى از آن بىنياز نيست و وجود آن باعث گسترش همدلى و عدالت در ميان افراد جامعه مىگردد ، امّا به عكس دوستى با كفّار و آميزش با آنان موجب فاسد شدن اعتقادات و اخلاق مسلمين مىگردد و در نتيجه ، پيروى از حق در نزد مؤمنان به پيروى از هواهاى نفسانى و عبادت شيطان تبديل مىشود ، همچنانكه در جريان حوادث در طول تاريخ اسلام ، صدق اين مطلب به ظهور رسيد كه چگونه آميزش با كفّار و دوستى با آنان به فتنه و فسادى بزرگ منجر مىگردد .\r\n( 74 )  ( وَ الَّذِينَ آمَنُوا وَ هاجَرُوا وَ جاهَدُوا فِي سَبِيلِ اللَّهِ وَ الَّذِينَ آوَوْا وَ نَصَرُوا أُولئِكَ هُمُ الْمُؤْمِنُونَ حَقًّا لَهُمْ مَغْفِرَةٌ وَ رِزْقٌ كَرِيمٌ )  : ( و كسانى كه ايمان آورده و مهاجرت كرده و در راه خدا جهاد كردند و كسانى كه آنان را مسكن داده و يارى نمودند ، ايشان به حقيقت همان اهل ايمانند كه برايشان آمرزش خدا و روزى شايسته‌اى مىباشد ) ، در اين جمله حال مهاجرين گروه اول و انصار را بيان مىكند و حقيقت ايمان را براى آنان اثبات مىنمايد ، چون حقيقتا متصّف به آثار ايمان هستند و آنان را وعدهء آمرزش و روزى شايسته مىدهد .\r\nو دين چيزى جز تشكيل يك جامعهء مؤمن و مرتبط و با تحركّ كه بر اساس اقامهء حكم خدا عمل مىكنند ، نيست « 1 » .\r\n( 75 )  ( وَ الَّذِينَ آمَنُوا مِنْ بَعْدُ وَ هاجَرُوا وَ جاهَدُوا مَعَكُمْ فَأُولئِكَ مِنْكُمْ وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ إِنَّ اللَّهَ بِكُلِّ شَيْءٍ عَلِيمٌ )  : ( و كسانى كه\r\n\r\n\r\n","description":"","footnote":"\r\n( 1 ) - ( چنين جامعه‌اى در صدر اسلام در مدينه محقّق شد و انشاء اللّه در زمان حضرت مهدى ( عج ) نيز تحقّق خواهد يافت ) . ( مترجم )\r\n","page_name":" 178 ","page_number":178},
  {"content":"\r\n\r\nايمان آورده‌اند و بعدا مهاجرت كردند و همراه شما جهاد نمودند ، پس ايشان از شمايند و در كتاب خدا خويشاوندان به يكديگر سزاوارترند ، همانا خداوند به هر چيز داناست ) ، اين جمله وضعيّت مؤمنانى را بيان مىكند كه بعدا به مدينه مهاجرت كردند و به گروه مسلمانان پيوستند و ايشان را هم جزء مؤمنان مىشمارد ، آنگاه جعل ولايت در بين خويشاوندان و نزديكان مىنمايد كه اين همان ولايت ارث است ، لذا با اين آيه ولايت ارث منحصر در بين خويشاوندان شد و ولايت ارثى كه بين برادران ايمانى به سبب عقد اخوت ايجاد شده بود نسخ گرديد ، امّا بقيه اقسام ولايت منحصر در ارحام نيست و بين همهء مسلمانان وجود دارد و علّت جعل اين احكام هم آنست كه خداوند نسبت به همه چيز علم دارد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nسوره توبه « 1 »\r\n( اعوذ باللّه من النّار و من غضب الجبّار و من شر الكفّار و العزّة للّه الواحد القهّار ) غرض سوره : ابتداى سوره در ارتباط با بيزارى و اعلام برائت از مشركين و قتال با آنان و نيز قتال با اهل كتاب است و آنگاه به بيان امر منافقان مىپردازد و مسلمانان را به قتال تحريك مىنمايد و آنگاه احوال كسانى را كه از جنگ تخلّف نمايند بيان مىكند ، و همچنين دربارهء ولايت و دوستى با كفّار بحث نموده و آيات راجع به زكات را ذكر مىنمايد .\r\n\r\n[ آيهء ( 16 - 1 ) مسأله برائت از مشركان عهدشكن و تحريك مسلمين به قتال با ايشان 
  ]\r\n( 1 )  ( بَراءَةٌ مِنَ اللَّهِ وَ رَسُولِهِ إِلَى الَّذِينَ عاهَدْتُمْ مِنَ الْمُشْرِكِينَ )  : ( اين آيات بيزاريى از جانب خدا و رسولش بسوى آن كسانى از مشركين است كه شما با آنان پيمان بستيد ) ، ( برائت ) يعنى بيزارى و كناره‌گيرى از هر چيزى كه مجاورت با آن مكروه باشد ،\r\n\r\n\r\n","description":"","footnote":"\r\n( 1 ) - سورهء توبه ، تنها سورهء قرآن است كه بدون ( بسم الله الرحمن الرحيم ) آغاز مىشود و علّت آن هم احتمالا غرض كلّى سوره در ارتباط با برائت از مشركان است كه مناسبتى با مقام رحمانيّت و رحيميّت پروردگار ندارد ، اللّه يعلم . ( مترجم )\r\n","page_name":" 180 ","page_number":180},
  {"content":"\r\n\r\nخطاب آيه متوجّه به مؤمنين ، يا مؤمنين و رسولخدا صلّى اللّه عليه و إله و سلم است ، اين آيه تشريع نيست ، بلكه عين انشاء حكم بر برائت از مشركين زمان نزول آيه است و معناى آن برداشتن امان از مشركان است و اين مطلب هم گزاف و بى جهت واقع نشده ، بلكه بدليل آنست كه مشركان هيچ پايبندى به عهد و پيمانشان ندارند و جز شيوهء خيانت و نقض پيمان روش ديگرى را نمىشناسند و اكثرا فاسق بوده و مراعات حدود و عهود را نمىنمايند .\r\nلذا مفاد آيه اين است كه عهد مشركينى كه با مسلمانان پيمان بسته و آنگاه اكثرشان آن پيمان را نقض كردند ، لغو و باطل است ، چون نسبت به ساير آنان هم اعتماد و وثوقى وجود ندارد و مسلمانان از شرّ و نيرنگ آنها ايمن نيستند .\r\n( 2 )  ( فَسِيحُوا فِي الْأَرْضِ أَرْبَعَةَ أَشْهُرٍ وَ اعْلَمُوا أَنَّكُمْ غَيْرُ مُعْجِزِي اللَّهِ وَ أَنَّ اللَّهَ مُخْزِي الْكافِرِينَ )  : ( پس شما مشركان ، چهار ماه آزادانه در زمين آمد و رفت كنيد و بدانيد كه شما ناتوان كنندهء خدا نيستيد و اينكه خدا خوار كنندهء كافران است ) ، ( سياحت ) يعنى راه رفتن و گشتن در زمين ، مىفرمايد : در چهار ماه از سال ايمن هستيد و هيچ كس متعرض شما نمىشود و مىتوانيد هر چه را كه به نفع خود تشخيص داديد انجام دهيد ، زندگى يا مرگ ، يعنى تا چهار ماه پيمان آنها معتبر است .\r\nو بدانيد كه شما نمىتوانيد خدا را به عجز آوريد ، پس ترك شرك و روى آوردن و پذيرفتن توحيد به صلاح شماست و بدانيد كه خداوند كافران را خوار مىكند و بر آنان تسلط دارد ، لذا پند بگيريد و با دست خود و با استكبار و تعرض ، خودتان را به ورطهء هلاكت و خذلان الهى نياندازيد .\r\nو اهل نقل اتفّاق دارند كه اين آيات در سال نهم هجرت نازل شده و چهار ماه مذكور عبارتند از : روز دهم ذى الحجه تا آخر آن ، محرم ، صفر ، ربيع الاول ، و ده روز از ربيع الثانى ، و در تفسير كشّاف در سبب نزول آيه آمده است كه رسولخدا صلّى اللّه عليه و إله و سلم به ابو بكر در موسم حج سال نهم هجرى امر به ابلاغ اين آيه نمود ، امّا به فاصلهء كمى على عليه السّلام\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nرا به دنبال او روانه كرد تا آيات را از وى بگيرد و آن را بر مردم بخواند « 1 » ، پس از رسولخدا صلّى اللّه عليه و إله و سلم پرسيدند : چرا ابو بكر آيات را نخواند ؟ ايشان فرمودند : خداوند دستور داد كه اين مأموريت را از ناحيهء من جز خودم و يا مردى از خاندانم نبايد انجام دهد و عين اين روايت در تفسير ابن كثير هم آمده است .\r\n( 3 )  ( وَ أَذانٌ مِنَ اللَّهِ وَ رَسُولِهِ إِلَى النَّاسِ يَوْمَ الْحَجِّ الْأَكْبَرِ أَنَّ اللَّهَ بَرِيءٌ مِنَ الْمُشْرِكِينَ وَ رَسُولُهُ فَإِنْ تُبْتُمْ فَهُوَ خَيْرٌ لَكُمْ وَ إِنْ تَوَلَّيْتُمْ فَاعْلَمُوا أَنَّكُمْ غَيْرُ مُعْجِزِي اللَّهِ وَ بَشِّرِ الَّذِينَ كَفَرُوا بِعَذابٍ أَلِيمٍ )  : ( و اين آيات اعلامى است از خدا و پيامبرش بسوى مردم در روز حج بزرگ ، كه خدا و رسولش از مشركين بيزارند ، حال اگر توبه كنيد ، پس آن براى شما بهتر است و اگر روى گردانيد ، بدانيد كه شما ناتوان كنندهء خدا نيستيد و تو اى پيامبر كسانى را كه كفر ورزيدند به عذابى دردناك بشارت بده ) ، ( اذان ) به معناى اعلام است ، و منظور آنست كه بيزارى خدا و رسول را از مشركين براى همه مردم علنى نمايد و تفاوت اين آيه با آيه اوّل در همين مطلب است ، چون در آن آيه اعلام برائت تنها متوجّه خود مشركان بود ، امّا در اينجا خطاب به همه مردم است تا اين مطلب را بدانند و همه براى نفوذ دادن امر خدا ( يعنى كشتن مشركين ) بعد از انقضاء چهار ماه آماده شوند ، ابن كثير روايت كرده كه حضرت رسول صلّى اللّه عليه و إله و سلم ، على عليه السّلام را به جاى ابو بكر فرستاد تا نزد اهل مكّه رفته و چهار مسأله را به آنان اعلام كند ، اوّل ) : اينكه بعد از اين سال با حالت شرك وارد مكّه نشوند و دوّم ) : اينكه ، گرد خانه كعبه عريان طواف\r\n\r\n\r\n","description":"","footnote":"\r\n( 1 ) - رسولخدا صلّى اللّه عليه و إله و سلم در چندين مورد برترى امير المؤمنين عليه السّلام را بر بقيه معاصرين مىرساند : اوّل ) در قرائت سوره برائت براى مشركين كه ، دوّم ) در ليلة المبيت كه بجاى پيامبر امر شد امير المؤمنين عليه السّلام بخوابد ، سوّم ) در فتح خيبر كه پرچم را پيامبر صلّى اللّه عليه و إله و سلم به دست امير المؤمنين داد و ايشان رفتند و فتح نمودند و مرحب را كشته و قلعه خيبر را گشودند و . . . ( مصحح )\r\n","page_name":" 182 ","page_number":182},
  {"content":"\r\n\r\nنكنند ، سوّم ) : اينكه ، جز فرد مسلمان كسى وارد بهشت نمىشود و چهارم ) : اينكه هر كس بين او و بين پيامبر صلّى اللّه عليه و إله و سلم عهدى باشد ، تا زمان سرآمد آن ، عهدش برقرار خواهد بود ، امّا در مورد روز ( حجّ اكبر ) مفسّرين اختلاف كرده‌اند از احاديث ائمه اهل بيت استفاده مىشود كه مراد از آن روز عيد قربان سال نهم هجرى است و اين سال آخرين سالى بود كه در آن مسلمانان و مشركان با هم حجّ به جاى آوردند ، امّا در روايات اهل سنّت آمده است كه روز دهم ذى الحجّه از هر سال روز حجّ اكبر است ، بعضى ديگر آن را روز عرفه ، يعنى روز نهم ذى الحجّه دانسته‌اند و . . .\r\nبه هر جهت در اين روز به همهء مردم اعلام شد كه از مشركين بيزارى بجويند و اين مطلب را به سايرين نيز اعلام نمايند ، لذا طريق اسلام هدايت و حيات است نه غافلگير نمودن و خونريزى و كشتار ، همچنانكه در روابط بين دولتها حادث مىشود ، به همين جهت در ادامه مىفرمايد : اگر توبه كرده ، ايمان آوريد ، البته اين پند گرفتن براى شما بهتر است و ايمان به صلاح شماست ، امّا اگر روى گردانديد و از اين دعوت اعراض كرديد ، پس بدانيد كه شما خدا را ناتوان نكرده‌ايد و او قادر بر هلاكت شماست ، و شما در قبضهء قدرت و تحت قاهريت و مشيّت او هستيد و او بر شما قدرت مطلق دارد .\r\nو آنگاه با لحن استهزّاء آميزى به پيامبرش فرمان مىدهد كه كافران را به عذابى دردناك بشارت دهد ! و اين عذاب نتيجه رويگردانى و شرك آنهاست كه در دنيا دچار ذلّت و خوارى و عقوبت شده و در آخرت نيز غل و زنجير جهنم در انتظار آنان خواهد بود .\r\n( 4 )  ( إِلَّا الَّذِينَ عاهَدْتُمْ مِنَ الْمُشْرِكِينَ ثُمَّ لَمْ يَنْقُصُوكُمْ شَيْئاً وَ لَمْ يُظاهِرُوا عَلَيْكُمْ أَحَداً فَأَتِمُّوا إِلَيْهِمْ عَهْدَهُمْ إِلى مُدَّتِهِمْ إِنَّ اللَّهَ يُحِبُّ الْمُتَّقِينَ )  : ( به جز كسانى از مشركين كه شما با آنان پيمان بسته‌ايد و ايشان به هيچ وجه عهد شما را نقض نكرده‌اند و هيچ كس را بر عليه شما پشتيبانى نكرده‌اند ، بايد عهدشان را تا سر آمد مدّتش تمام نموده و پايبند باشيد كه خدا پرهيزكاران را دوست مىدارد ) ، اين آيه استثنائى از عموميّت برائت از\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nمشركين را بيان مىكند و استثناء شدگان كسانى هستند كه با مسلمين عهدى داشته و نسبت به آن پايبند بوده‌اند و نه در آشكار با مسلمين قتال كرده‌اند و نه در پنهان دشمنان مسلمانان را بر عليه آنها معاضدت و يارى نموده‌اند ، همچنانكه مشركين مكّه ، بنى بكر را عليه خزاعه كمك كردند ، چون بنى بكر با قريش پيمان نظامى داشتند و خزاعه با رسول خدا هم پيمان بودند و با اين عمل پيمان حديبيّه را شكستند و همين امر يكى از مقدّمات فتح مكّه گرديد .\r\nبه هر جهت مىفرمايد : چنين مشركينى را واجب است كه به پيمانشان وفادار بمانيد و تا سر آمد مدّت معاهده به لوازم آن پايبند باشيد و چون حفظ و احترام پيمانها يكى از مصاديق تقواست ، لذا مىفرمايد : بدرستى كه خدا متقيّن را دوست مىدارد تا به اين وسيله مؤمنان را به پايبندى به عهدشان تشويق نمايد و به نوعى علّت حكم را بيان مىكند .\r\n( 5 )  ( فَإِذَا انْسَلَخَ الْأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ وَ خُذُوهُمْ وَ احْصُرُوهُمْ وَ اقْعُدُوا لَهُمْ كُلَّ مَرْصَدٍ فَإِنْ تابُوا وَ أَقامُوا الصَّلاةَ وَ آتَوُا الزَّكاةَ فَخَلُّوا سَبِيلَهُمْ إِنَّ اللَّهَ غَفُورٌ رَحِيمٌ )  : ( پس زمانيكه ماه‌هاى حرام تمام شد ، مشركان را هر جا يافتيد به قتل رسانيد و دستگير كنيد و بر ايشان سخت بگيريد و در هر كمينگاهى به انتظار آنان بنشينيد ، پس اگر توبه كردند و نماز به پا داشتند و زكات دادند ، رهايشان كنيد ، بدرستى كه خدا آمرزندهء مهربان است ) ، مراد از ماه‌هاى حرام همان چهار ماه سياحت است كه قبلا آن را به عنوان ضرب الاجل براى مشركان قرار داده بود ، مىفرمايد : وقتى اين مدّت تمام شد ، مشركان را هر جا ديديد بكشيد و به اين وسيله حقيقت برائت از آنان را بيان مىنمايد ، و حرمت را از جانهاى آنها برمىدارد و خونشان را هدر مىسازد و مىفرمايد : هر جا آنها را يافتيد چه در حرم و چه خارج از آن ، آنها را محاصره نموده و دستگير كنيد و بكشيد و همه جا در كمين آنها باشيد تا بر آنها ظفر يابيد و تشريع اين حكم براى اين بوده كه كفّار را در معرض فناء و انقراض قرار داده و به تدريج صفحهء\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nزمين را از لوث وجودشان پاك كنيد و مردم را از خطرات معاشرت و آميزش با آنان نجات دهد و هر يك از اين راههايى كه در آيه معرفى شده ، يكى از وسايل نابود كردن افراد كفّار و نجات مردم از شرّ آنانست ، تا مردم بندگى سلطانهاى ستمگر و طاغوتهايى را كه مانع از نشر هدايت مىشوند ننمايند ، آنگاه مىفرمايد : اگر اين مشركان توبه كردند و از شرك به كسوت توحيد درآمدند و نماز به پا داشته و زكات دادند ، يعنى به احكام دين اسلام كه به خالق تعالى باز مىگردد ، ملتزم شدند در اين صورت متعرض آنان نشويد ، چون خداوند براى توبه كنندگان آمرزنده و مهربان است ، زيرا اين حمله‌اى كه به كفّار مىنماييد براى هدايت آنهاست ، نه جنگى براى ايجاد وحشت .\r\nابن كثير روايت كرده كه رسولخدا صلّى اللّه عليه و إله و سلم براى قتال با چهار گروه مبعوث شد ، ( بر چهار شمشير مبعوث شد ) گروه اوّل مشركان كه خداوند به ايشان امر كرد  ( فَاقْتُلُوا الْمُشْرِكِينَ حَيْثُ وَجَدْتُمُوهُمْ )  « 1 » ، گروه دوّم اهل كتاب كه فرمود :  ( قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ )  « 2 » ، گروه سوّم منافقان كه مىفرمايد :  ( يا أَيُّهَا النَّبِيُّ جاهِدِ الْكُفَّارَ وَ الْمُنافِقِينَ )  « 3 » ، و گروه چهارم ، افراد باغى در قول خداى متعال كه فرمود :  ( وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ )  « 4 » .\r\n( 6 )  ( وَ إِنْ أَحَدٌ مِنَ الْمُشْرِكِينَ اسْتَجارَكَ فَأَجِرْهُ حَتَّى يَسْمَعَ كَلامَ اللَّهِ ثُمَّ أَبْلِغْهُ مَأْمَنَهُ ذلِكَ بِأَنَّهُمْ قَوْمٌ لا يَعْلَمُونَ )  : ( و اگر يكى از مشركان از تو پناه خواست ، پس او را پناه بده تا كلام خدا را بشنود ، آنگاه او را به محل امن خويش برسان و اين به جهت آنست كه\r\n\r\n\r\n","description":"","footnote":"\r\n( 1 ) - سوره توبه ، آيه 5 .\r\n( 2 ) - سوره توبه ، آيه 29 .\r\n( 3 ) - سوره توبه ، آيه 73 .\r\n( 4 ) - سوره حجرات ، آيه 9 .\r\n","page_name":" 185 ","page_number":185},
  {"content":"\r\n\r\nايشان مردمى نادان هستند ) ، يعنى اگر يكى از مشركينى كه در تحت لواء دسته بنديهاى جاهلى پناه نجسته و به اسلام روى نموده از تو پناه خواست ، او را امان ده تا كلام خدا را كه متضمن دعوت توست بشنود ، چون هدف از دعوت ، برگرداندن مردم از راه گمراهى و ضلالت به طريق رشد و هدايت است ، بنابر اين لازم است براى رسيدن به اين هدف و برداشتن پرده جهل و شرك و اتمام حجّت از هر راهى كه ممكن است ، اقدام شود و اين معنا را به آنان ابلاغ كن تا از ناحيهء تو ايمنى كاملى يافته و با خاطر آسوده نزدت حاضر شوند و اين دستور به جهت آنست كه مشركين مردمى جاهل هستند و هيچ بعيد نيست كه بعد از پى بردن به حقّ آن را بپذيرند .\r\nامّا اگر دانستند و باز هم بر شرك خود اصرار ورزيده و تكبّر نمودند ، پس بعد از آن براى آنان امنيتّى نخواهد بود و واجب است كه زمين از لوث وجود آنان پاكيزه شود ، و اين دستورات از ناحيهء قرآن نهايت درجهء رعايت اصول فضيلت و حفظ كرامت و گسترش رحمت و شرافت انسانيّت است .\r\n( 7 )  ( كَيْفَ يَكُونُ لِلْمُشْرِكِينَ عَهْدٌ عِنْدَ اللَّهِ وَ عِنْدَ رَسُولِهِ إِلَّا الَّذِينَ عاهَدْتُمْ عِنْدَ الْمَسْجِدِ الْحَرامِ فَمَا اسْتَقامُوا لَكُمْ فَاسْتَقِيمُوا لَهُمْ إِنَّ اللَّهَ يُحِبُّ الْمُتَّقِينَ )  :\r\n( چگونه براى مشركين در نزد خدا و نزد رسولش عهدى باشد ؟ مگر آن مشركينى كه شما با آنان نزد مسجد الحرام عهد بستيد ، لذا تا زمانيكه بر عهد شما پايدار بودند ، شما نيز بر تعهّداتى كه به آنان سپرده‌ايد پايبند باشيد ، بدرستى كه خداوند متقّين را دوست مىدارد ) ، استفهام ، انكارى است ، يعنى اين مشركين وفادار به عهد نيستند ، چون اعتقادى به بندگى و عبوديّت خداوند و هماهنگى با طريق الهى ندارند ، امّا بلافاصله مشركين وفادار به عهود را استثناء مىكند و مىفرمايد : به جز كسانى كه نزد مسجد الحرام با تو پيمان بستند و به آن وفادار ماندند ، پس تا زمانيكه آنها به عهدشان وفا دارند ، شما نيز به عهدشان پايدار باشيد و اين پايبندى به عهد در مقابل كسانى كه عهد شكن نبوده‌اند از لوازم تقواى دينى است ، به همين جهت در مقابل تعليل اين حكم مىفرمايد : خداوند\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمتقيّن را دوست مىدارد .\r\n( 8 )  ( كَيْفَ وَ إِنْ يَظْهَرُوا عَلَيْكُمْ لا يَرْقُبُوا فِيكُمْ إِلًّا وَ لا ذِمَّةً يُرْضُونَكُمْ بِأَفْواهِهِمْ وَ تَأْبى قُلُوبُهُمْ وَ أَكْثَرُهُمْ فاسِقُونَ )  : ( چگونه چنين نباشد و حال اينكه اگر آنان بر شما دست يابند ، هيچ عهد و خويشاوندى را دربارهء شما رعايت نمىكنند ، با زبانشان شما را راضى مىكنند ، امّا دلهايشان اباء دارد و بيشتر آنان گنه كارند ) ، ( الّ ) به معناى قرابت و رابطه است ، ( ذمّه ) به معناى چيزى است كه انسان از عدم رعايت آن مذمّت مىشود ، مىفرمايد : چگونه غير اين باشد ، با اينكه اينها اگر بر شما غلبه يابند هيچگونه ميثاقى را كه حفظش واجب است نسبت به شما رعايت نمىكنند ، چه ميثاقهايى كه اساسش اصول تكوينى است ، مثل خويشاوندى و قرابت و چه ميثاقهاى قراردادى و اصطلاحى ، مثل عهد و پيمان و سوگندها و لذا از هيچ عملى دربارهء شما فروگزار نيستند ، آنگاه مىفرمايد : اينها به جهت همين عدم پايبندى به عهد ، به زبانشان چيزى را مىگويند كه شما را خشنود سازند ، امّا دلهايشان از آنچه بر زبانشان جارى است خوددارى مىكند و لذا كلامشان جز فريب چيزى نيست و بيشتر اينان پيمان شكن و فاسقند .\r\n( 9 )  ( اشْتَرَوْا بِآياتِ اللَّهِ ثَمَناً قَلِيلًا فَصَدُّوا عَنْ سَبِيلِهِ إِنَّهُمْ ساءَ ما كانُوا يَعْمَلُونَ )  : ( آيات خدا را به بهايى اندك فروختند و از راه خدا جلوگيرى نمودند ، بدرستى كه آنچه انجام مىدادند بسيار زشت بود ) ، اين آيه مقدمه‌اى براى آيهء بعديست و هر دو آيه تفسير جمله  ( أَكْثَرُهُمْ فاسِقُونَ )  هستند ، يعنى از مصاديق فسقشان يكى اين است كه آيات خدا را به بهاى ناچيز مىفروشند و منافع و تمايلات باطلشان را بر آن مقدّم مىدارند ، و ديگر اينكه راه خدا را سدّ نموده و از آن جلوگيرى مىكنند و اين اعمال آنها بسيار زشت است و لذا عاقبت بدى هم در انتظار آنان مىباشد .\r\n( 10 )  ( لا يَرْقُبُونَ فِي مُؤْمِنٍ إِلًّا وَ لا ذِمَّةً وَ أُولئِكَ هُمُ الْمُعْتَدُونَ )  : ( دربارهء هيچ مؤمنى\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nرعايت هيچ‌گونه خويشاوندى و عهدى را نمىكنند و آنان ، همان تجاوزكارانند ) ، در ادامهء مطلب مىفرمايد : از مصاديق فسق آنها مطلب ديگر اينست كه اينها دربارهء هيچ مؤمنى رعايت پيمانها و پيوندهاى خويشاوندى و قرابت را نمىكنند و حال كه وضع ايشان چنين است ، پس گمان نكنيد كه اگر عهد آنها را نقض كرديد به آنها تجاوز و ستم كرده‌ايد ، بلكه آنها خودشان تجاوزكارند ، به دليل آنكه دشمنى و كينهء خود را مخفى نموده‌اند .\r\n( 11 )  ( فَإِنْ تابُوا وَ أَقامُوا الصَّلاةَ وَ آتَوُا الزَّكاةَ فَإِخْوانُكُمْ فِي الدِّينِ وَ نُفَصِّلُ الْآياتِ لِقَوْمٍ يَعْلَمُونَ )  : ( پس اگر توبه كرده و نماز به پا داشتند و زكات دادند ، پس برادران دينى شما هستند و ما آيات را براى گروهى كه مىدانند ، شرح مىدهيم ) ، منظور از توبه آنست كه بسوى ايمان به خدا و آيات او برگردند و نماز را به عنوان بارزترين و مظاهر عبوديّت بجاى آورند و زكات را كه از قويترين اركان جامعه دينى است ، ادا نمايند ، در اين صورت آنها با شما تفاوتى ندارند و درست مانند شما هستند و برادران دينى شما محسوب مىشوند و ما به اين صورت آيات را براى گروهى كه بدانند بيان مىكنيم ، لذا قانون اسلام يك نحو برادرى حقيقى بين مسلمين اعتبار كرده است كه عينا مانند برادرى نسبى آثارى عقلى و دينى بر آن مترتب مىشود ،  ( إِنَّمَا الْمُؤْمِنُونَ إِخْوَةٌ )  « 1 » ، ( همانا مؤمنان ، برادران يكديگرند ) .\r\n( 12 )  ( وَ إِنْ نَكَثُوا أَيْمانَهُمْ مِنْ بَعْدِ عَهْدِهِمْ وَ طَعَنُوا فِي دِينِكُمْ فَقاتِلُوا أَئِمَّةَ الْكُفْرِ إِنَّهُمْ لا أَيْمانَ لَهُمْ لَعَلَّهُمْ يَنْتَهُونَ )  : ( و اگر سوگندهاى خود را بعد از پيمانشان شكستند و در دين شما طعنه زدند ، پس با پيشوايان كفر كارزار كنيد كه ايشان پايبند به سوگندى نيستند ، شايد بوسيله اين عمل دست بردارند ) ، مىفرمايد : اگر مشركين پيمان خود را\r\n\r\n\r\n","description":"","footnote":"\r\n( 1 ) - سوره حجرات ، آيه 10 .\r\n","page_name":" 188 ","page_number":188},
  {"content":"\r\n\r\nشكستند و در دين شما طعنه زدند با آنان قتال كنيد ، امّا مراد از مشركين در اين آيه گروه سابق نيستند ، بلكه مقصود مشركانى هستند كه با زمامدار مسلمين عهدى داشته و آن را نقض نموده‌اند و خداوند قسمهاى آنها را لغو و باطل دانسته و آنان را پيشوايان كفر ناميده است ، چون در كفر سابقه‌دارترند و ديگران به آنان اقتدا مىكنند ، لذا بايد مسلمين با آنان بجنگند تا شايد به اين ترتيب از عهد شكنى و طعنه زدن به دين حقّ دست بردارند .\r\n( 13 )  ( أَ لا تُقاتِلُونَ قَوْماً نَكَثُوا أَيْمانَهُمْ وَ هَمُّوا بِإِخْراجِ الرَّسُولِ وَ هُمْ بَدَؤُكُمْ أَوَّلَ مَرَّةٍ أَ تَخْشَوْنَهُمْ فَاللَّهُ أَحَقُّ أَنْ تَخْشَوْهُ إِنْ كُنْتُمْ مُؤْمِنِينَ )  : ( چرا با قومى كه سوگندهايشان را شكستند و به خارج كردن رسول همّت كردند كارزار نمىكنيد ؟ در حالى كه آنان جنگ را با شما آغاز كردند ، آيا از آنان مىهراسيد ؟ پس اگر مؤمن هستيد شايسته‌تر است كه از خدا بترسيد ) ، اين آيات مسلمانان را تحريك مىنمايد به جنگ با مشركين و به همين جهت هم جرائمى را كه كفّار مرتكب شده‌اند براى آنان برمىشمارد كه چگونه پيمان‌شكنى كرده و به بيرون كردن پيامبر از مكّه همّت نمودند و آنها ابتدا جنگ با مسلمانان را آغاز كردند و نيز به منظور تحريك و تشويق مسلمانان به قتال مىفرمايد :\r\nآيا از آنها مىترسيد كه با آنان مقابله نمىكنيد ؟ در حالى كه افراد با ايمان مىدانند كه خداست كه مالك هر خير و شر و نفع يا ضرريست و لذا شايسته‌تر است كه جز او از هيچ كس نهراسند .\r\n( 14 )  ( قاتِلُوهُمْ يُعَذِّبْهُمُ اللَّهُ بِأَيْدِيكُمْ وَ يُخْزِهِمْ وَ يَنْصُرْكُمْ عَلَيْهِمْ وَ يَشْفِ صُدُورَ قَوْمٍ مُؤْمِنِينَ )  : ( با آنان پيكار كنيد تا خداوند آنان را به دست شما عذاب داده و خوارشان كند و شما را بر عليه آنان يارى كند و دلهاى مردمى با ايمان را شفا دهد ) ، اين آيه نيز تشويق مؤمنان بر امتثال و اجراى فرمان قتال است ، بعد از آنكه كاملا خطاهاى مشركان را برشمرد ، مىفرمايد : كشتار مشركين بدست مؤمنان ، همان عذاب خداست و مؤمنان ايادى خداى سبحان هستند و همچنين يادآورى اين مطلب كه مشركان ذليل خواهند\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nشد و خدا مؤمنان را عليه مشركين نصرت مىنمايد و داغ دلشان را از آنان مىستاند ، همه باعث تشويق مؤمنان است كه با اراده محكم و ايمانى خالص از دشمنان خدا و دشمنان خودشان انتقام بگيرند و با آنان كارزار نمايند .\r\n( 15 )  ( وَ يُذْهِبْ غَيْظَ قُلُوبِهِمْ وَ يَتُوبُ اللَّهُ عَلى مَنْ يَشاءُ وَ اللَّهُ عَلِيمٌ حَكِيمٌ )  : ( و خشم دلهاى مؤمنان را بزدايد و خدا بسوى هر كس بخواهد بازگشته و از او درمىگذرد ، و خداوند دانا و فرزانه است ) ، در ادامهء مطلب قبل مىفرمايد : اين غلبه مسلمين بر مشركين باعث شفاى دلهاى مؤمنان و زدوده شدن خشم از دلهايشان مىشود و آنگاه در مقام استثناء و تخصيص مىفرمايد : حكم قتال با وجود مطلق بودنش بر همه جارى نمىشود ، بلكه خدا توبه هر كس را بخواهد مىپذيرد و از او درمىگذرد و بسوى او باز مىگردد و خداوند داناى به احوال توبه كنندگان است و در آنچه حكم رانده و عمل مىكند ، حكيم است و لذا عمل بيهوده از او صادر نمىشود .\r\n( 16 )  ( أَمْ حَسِبْتُمْ أَنْ تُتْرَكُوا وَ لَمَّا يَعْلَمِ اللَّهُ الَّذِينَ جاهَدُوا مِنْكُمْ وَ لَمْ يَتَّخِذُوا مِنْ دُونِ اللَّهِ وَ لا رَسُولِهِ وَ لَا الْمُؤْمِنِينَ وَلِيجَةً وَ اللَّهُ خَبِيرٌ بِما تَعْمَلُونَ )  : ( آيا گمان كرديد كه رها مىشويد و خدا افراد مجاهد شما را كه غير از خدا و رسولش و مؤمنين همرازى نگرفتند ، نمىشناسد و حال آنكه خدا به آنچه مىكنيد با خبر و آگاه است ) ، در اين آيه باز هم به جهت تشويق و تحريك مسلمين به امر قتال بطور ضمنى مىفرمايد : دنيا دار امتحان و درگيرى با ناملايمات است و نفوس انسانها در ابتداى خلقت از خير و شر عارى بوده و مراتب نزديكى و قرب به خدا را تنها به كسانى مىدهند كه نسبت به خدا و آيات او ايمان خالص داشته باشند و خلوص ايمان هم تنها بوسيله امتحان آشكار مىشود و امتحان ، مؤمن را در مقام عمل مىنماياند و پاك را از ناپاك جدا مىسازد ، لذا خداوند مىفرمايد : آيا مىپنداريد كه شما را رها كرده‌اند و خداوند افراد با ايمان و\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمجاهد را از غير آنان باز نمىشناسد ؟ و ( وليجه ) به معناى كسى است كه آدمى او را تكيه‌گاه خود قرار دهد و از خانوادهء او نباشد و مراد از ( علم خدا ) در اينجا علم فعلى است ، يعنى مىپنداريد در خارج و واقع معلوم نمىشود كه جهاد مىكنيد يا نه و آيا غير خدا و رسول و مؤمنان را به دوستى خود برمىگزينيد يا خير ؟ و حال آنكه خداوند به علم ذاتى ، نسبت به آنچه انجام مىدهيد آگاه و با خبر است ، لذا ابتلاء و امتحان شما با جنگ و جهاد واجب است تا به اين وسيله جوهره ايمان مسلمين ظاهر گشته و چگونگى روابط آنان با دشمنان خدا آشكار گردد .\r\n\r\n[ آيهء ( 24 - 17 ) معناى عمارت مسجد الحرام و فضيلت مؤمنان مهاجر و مجاهد و نهى از دوستى كفّار 
  ]\r\n( 17 )  ( ما كانَ لِلْمُشْرِكِينَ أَنْ يَعْمُرُوا مَساجِدَ اللَّهِ شاهِدِينَ عَلى أَنْفُسِهِمْ بِالْكُفْرِ أُولئِكَ حَبِطَتْ أَعْمالُهُمْ وَ فِي النَّارِ هُمْ خالِدُونَ )  : ( مشركين را حقّ اين نيست كه مساجد خدا را تعمير كنند ، با آنكه خود ، بر كفر خويش شاهدند ، آنان اعمالشان باطل و بىاجر است و در آتش جاودانه خواهند بود ) ، مىفرمايد : مشركين حق ندارند كه مساجد خدا را تعمير كنند ، چون آنها با حالت كفر و عنادشان نسبت به خدا و عبادت او ، اگر بخواهند مساجد را آباد كنند ، در واقع بايد بين دو امر متضاد جمع نمايند و حال آنكه اين امرى محال است و مساجد در اينجا مطلق بوده و هم مسجد الحرام را شامل مىشود و هم مساجد ديگر را ، و اين كفّار با اعتراف به كفر به صورت لفظى يا با عبادت بتها به صورت عملى ، به كفر خود شهادت مىدهند ، لذا آنان عملشان باطل و بىاثر است ، چون عملى كه از كفر برخيزد ، اثرى ندارد و سعادت و بهشت را به همراه نمىآورد ، بلكه اينها اعمالشان بگونه‌ايست كه آنها را در آتش جاودان وارد مىسازد .\r\nو از اين آيه استفاده مىشود كه اولا ) : بطور كلى عمل جايز آن عمليست كه صاحب اثرى مفيد براى فاعلش باشد ، لذا هيچ عمل لغو و بيهوده‌اى در دين تشريع نشده و اين اصل مطابق با قانون طبيعت نيز هست .\r\nثانيا ) : عمل وقتى جايز است كه قبلا خداوند به فاعلش حق انجام آن را داده باشد و مانع از انجام آن نشده باشد ، و عمل مشركين داراى هيچ يك از اين دو خصوصيّت\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nنيست ، و عبادت تعبيرى از عقيده و ايمان است ، پس آباد كردن مساجد ، زمانى كه قلب افراد بوسيله توحيد آباد نشده باشد ، ارزشى ندارد .\r\n( 18 )  ( إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ وَ الْيَوْمِ الْآخِرِ وَ أَقامَ الصَّلاةَ وَ آتَى الزَّكاةَ وَ لَمْ يَخْشَ إِلَّا اللَّهَ فَعَسى أُولئِكَ أَنْ يَكُونُوا مِنَ الْمُهْتَدِينَ )  : ( بدرستى كه مساجد خدا را تنها كسى تعمير مىكند كه به خدا و روز جزا ايمان آورده و نماز به پا دارد و زكات بدهد و جز خدا از هيچ كس نهراسد ، ايشانند كه اميد است از هدايت يافتگان باشند ) ، ( انّما ) افادهء قصر افراد مىنمايد ، براى دفع توهّم اينكه هم مؤمنان مىتوانند مساجد را تعمير كنند و هم مشركان ، ليكن با اين حصر انشاء حقّ جواز براى مؤمنان مىنمايد و آن را به صورت خبرى بيان كرده است .\r\nو مىفرمايد : كسانى كه ايمان به خدا و روز قيامت داشته و نماز به پا دارند و زكات بدهند و جز خدا از هيچ كس نهراسند ، حق تعمير مساجد خدا را خواهند داشت ، پس هر كس كه فاقد غرضهاى مشروع فوق باشد - مخصوصا نماز و زكات كه از اركان دينند و در هيچ حالى تركشان جايز نيست - در اين صورت نسبت به آيات الهى كافر خواهد بود و اين كفر در مرحلهء عمل است نه عقيده ، و چنين كسى حتى اگر به خدا و روز جزا هم ايمان داشته باشد نفعى به حالش نخواهد داشت ، اگر چه كه مسلمان هم باشد و به زبان هم منكر اين موارد نباشد ، چون اگر به زبان هم انكار كند ، كافر خواهد بود .\r\nاز اين تعبير برمىآيد كه منظور از خشيت در اين آيه خشيت دينى يا همان عبادت است و در آخر مىفرمايد : چنين كسانى اميد مىرود كه از هدايت‌شدگان باشند و اين اميد قائم به نفس آنان يا عموم مخاطبين آيه است ، نه اينكه قائم به خدا باشد ، چون اميد در مورد خدا محال است ، زيرا كسى ممكن است اميدوار باشد كه نسبت به مطلوبش جاهل بوده و نداند كه آيا محقّق مىشود يا خير در حالى كه ساحت خداوند از جهل منزّه است .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو اگر اهتداء را بطور اميدوارى نويد داد ، نه به صورت قطعى ، براى آنست كه اهتداء تنها با عقيده و عمل تمام مىشود به شرط اينكه به صورت مستقّر و دائمى باشد ، در اين صورت حتمى و قطعى خواهد بود و در غير اين صورت بايد گفت ، اميد است كه از راه يافتگان گردد .\r\n( 19 )  ( أَ جَعَلْتُمْ سِقايَةَ الْحاجِّ وَ عِمارَةَ الْمَسْجِدِ الْحَرامِ كَمَنْ آمَنَ بِاللَّهِ وَ الْيَوْمِ الْآخِرِ وَ جاهَدَ فِي سَبِيلِ اللَّهِ لا يَسْتَوُونَ عِنْدَ اللَّهِ وَ اللَّهُ لا يَهْدِي الْقَوْمَ الظَّالِمِينَ )  : ( آيا آب دادن به حاجيان و تعمير مسجد الحرام را با عمل كسى كه به خدا و روز قيامت ايمان داشته و در راه خدا جهاد مىكند برابر قرار مىدهيد ؟ هرگز در نزد خدا يكسان نيستند و خدا گروه ستمكاران را هدايت نمىكند ) ، ( سقاية ) مكان يا ظرفى است كه از آن حاجيان آب مىنوشيده‌اند ، امّا احتمالا در اينجا معناى مصدرى مورد نظر است ، يعنى ( آب دادن ) و در دوران جاهليّت اين عمل از مفاخر و مايه‌هاى مباهات در بين آنها محسوب مىشد و مراد از عمارة مسجد الحرام نيز اصلاح شئون آنست ( گفته مىشود كه عباس عموى پيا مبر به سقايت حاجيان و شيبه نيز به عمارة مسجد الحرام افتخار مىنمودند ) ، امّا خداوند بين اين اعمال ، و ايمان به خدا و روز جزا و جهاد در راه خدا مقابله انداخته است و مىفرمايد اين اعمال بدون ايمان و جهاد اصلا ارزشى ندارد ، بلكه وزن و ارزش عمل به آنست كه داراى روح ايمان باشد و عمل بدون ايمان چون لاشه‌اى بدون روح است .\r\nنقل شده كه حضرت على عليه السّلام به اين آيه استشهاد فرموده و خطاب به عباس و شيبه كه به سقايت حاجيان و عمارة مسجد الحرام افتخار مىكردند ، فرمود : من به شما مىگويم كه در حالت كودكى به من نعمتى ارزانى شده كه به هيچ كس داده نشده است ، و ابن كثير آورده است كه على عليه السّلام فرمود : من ششماه قبل از همهء مردم رو به قبله نماز خواندم و من مجاهد در راه خدايم و آنقدر با شمشير به مقابله شما برخاستم تا به خداى تعالى و رسول او ايمان آورديد .\r\nو گفته مىشود در اين هنگام عباس با حالت شكايت از حضرت على عليه السّلام نزد\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nپيامبر صلّى اللّه عليه و إله و سلم رفت و در همين هنگام اين آيات ( از آيه 23 - 19 ، سوره توبه ) نازل شد .\r\nو بديهى است كه ايمان روح عمل است و هرگز شرك با ايمان مساوى نيست ، لذا در آخر مىفرمايد : هرگز اين دو در نزد خدا يكسان نيستند و حال اينكه خدا مردم ستمكار را هدايت نمىكند از اين مطلب استفاده مىشود كه مراد از ظلم در اينجا همان شركيست كه آنها در حال سقايت و عمارت داشته‌اند و همچنين مىخواهد بيان كند كه اينها عملشان سودى ندارد و آنان را بسوى سعادت و بلندى درجه و رستگارى و رضوان و جنّت الهى راهبرى نمىكند .\r\n( 20 )  ( الَّذِينَ آمَنُوا وَ هاجَرُوا وَ جاهَدُوا فِي سَبِيلِ اللَّهِ بِأَمْوالِهِمْ وَ أَنْفُسِهِمْ أَعْظَمُ دَرَجَةً عِنْدَ اللَّهِ وَ أُولئِكَ هُمُ الْفائِزُونَ )  : ( كسانى كه ايمان آورده و هجرت كرده و در راه خدا با مالها و جانهايشان جهاد كردند ، نزد خدا از نظر منزلت بزرگترند و تنها ايشان رستگارانند ) ، اين آيه جواب از سئوال سابق است و حكم حق خداى تعالى را در آن مورد بيان مىنمايد ، و مىفرمايد : كسى كه ايمان آورده و در راه خدا هجرت كرده و با جان و مالش در راه او جهاد نموده و هر چه داشته در راه خدا نثار كرده ، در نزد خدا درجه و مرتبهء بالاترى دارد و اينكه اينها را به صورت جمع بيان فرمود ، براى اشاره به اين مطلب است كه ملاك فضيلت ، اوصاف مذكور است .\r\nلذا ايمان و عمل وقتى توأم باشند باعث علوّ درجه مىگردند ، امّا عمل بدون ايمان اصلا هيچ فضيلت و ارزشى ندارد و خداوند با عبارت آخر رستگارى را به نحو انحصار و استقرار براى صاحبان آن اوصاف مذكور در صدر آيه بيان مىنمايد .\r\n( 21 )  ( يُبَشِّرُهُمْ رَبُّهُمْ بِرَحْمَةٍ مِنْهُ وَ رِضْوانٍ وَ جَنَّاتٍ لَهُمْ فِيها نَعِيمٌ مُقِيمٌ )  :\r\n( پروردگارشان آنها را به رحمتى از جانب خود و خشنودى و بهشتهايى بشارت مىدهد كه در آنها برايشان نعمات دائمى خواهد بود ) ، در اين آيه رستگارى مذكور در آيهء سابق را بطور تفصيل بيان مىنمايد و مىفرمايد : خداى متعال اين مؤمنين را به رحمتى از خود\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nكه از جهت قدر و ارزش قابل توصيف نيست و خشنودى و رضوانى غير قابل بيان و بهشتهايى كه در آنها نعمتهاى پايدار هست بشارت مىدهد .\r\n( 22 )  ( خالِدِينَ فِيها أَبَداً إِنَّ اللَّهَ عِنْدَهُ أَجْرٌ عَظِيمٌ )  : ( كه در آن بهشتها و نعمات جاودانه خواهند بود ، بدرستى كه اجر بزرگ تنها در نزد خداست ) ، در ادامهء آيه سابق كه فرمود : نعمتهاى آن بهشتها دائمى و پايدار است و هرگز زايل نمىشود ، مىفرمايد :\r\nمؤمنان هم در آن بهشتها جاودانه خواهند بود ، نه آنكه اجل و مدّتى معيّن براى آنها باشد ، و چون مقام ، مقام تعجّب و استبعاد است كه چطور خدا چنين بشارت بىسابقه‌اى را كه همانندش در نعمتهاى دنيوى وجود ندارد ، به مؤمنان داده ، مىفرمايد : اجر عظيم تنها در نزد خداست .\r\n( 23 )  ( يا أَيُّهَا الَّذِينَ آمَنُوا لا تَتَّخِذُوا آباءَكُمْ وَ إِخْوانَكُمْ أَوْلِياءَ إِنِ اسْتَحَبُّوا الْكُفْرَ عَلَى الْإِيمانِ وَ مَنْ يَتَوَلَّهُمْ مِنْكُمْ فَأُولئِكَ هُمُ الظَّالِمُونَ )  : ( اى كسانى كه ايمان آورده‌ايد ، پدران و برادرانتان را ، اگر كفر را بر ايمان ترجيح دادند به دوستى نگيريد و هر كس با آنان دوستى كند ، ايشان همان ستمكارانند ) ، در اين آيه از دوستى و ولايت كفّار نهى مىكند ، هر چند كه آن كفّار پدران يا برادران مؤمنين باشند ، و اين خطاب به صورتى است كه ولايت را منحصر و مقصور در ولايت مؤمنين مىنمايد ، و اينكه از بين روابط خويشاوندى به ذكر پدر و برادر اكتفا نمود به جهت آنست كه دوستى و تولّى شخص محبوب را وا مىدارد كه در امور دوستدارش مداخله و در بعضى شئون حياتى او تصرّف كند و به نحوى سرپرستى نمايد و به همين دليل هم مؤمنان را از ولايت كفّار نهى فرموده تا كفّار در امور داخلى مؤمنين مداخله و رخنه ننمايند ، امّا در مورد ساير قرابات مثل زن و فرزند يا خواهر ، چنين خطرى در مورد آنان مورد انتظار نيست ، چون معمولا زن و فرزند در كار پدر يا شوهر خود مداخله و سرپرستى نمىكنند .\r\nو در آخر مىفرمايد : كسانى از مؤمنين كه دوستدار كفّار باشند همان ستمكارانند ، چون آنها نعمت هدايت را حرام كرده و با ولايت كفّار مرتكب ظلم شده‌اند ، زيرا\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nدوستى با كفّار باعث مىشود آنها در امور حياتى مؤمنين دخالت نموده و بتدريج در دلهاى آنان تأثير بگذارند و در نتيجه مؤمنان را از قيام عليه كفّار باز دارند و اين مطلب ظلم فاحشى است و چنين كسانى از نعمت الهى محروم بوده و هيچ يك از اعمال صالحشان هم در جلب سعادت و رستگارى اثرى ندارد .\r\n( 24 )  ( قُلْ إِنْ كانَ آباؤُكُمْ وَ أَبْناؤُكُمْ وَ إِخْوانُكُمْ وَ أَزْواجُكُمْ وَ عَشِيرَتُكُمْ وَ أَمْوالٌ اقْتَرَفْتُمُوها وَ تِجارَةٌ تَخْشَوْنَ كَسادَها وَ مَساكِنُ تَرْضَوْنَها أَحَبَّ إِلَيْكُمْ مِنَ اللَّهِ وَ رَسُولِهِ وَ جِهادٍ فِي سَبِيلِهِ فَتَرَبَّصُوا حَتَّى يَأْتِيَ اللَّهُ بِأَمْرِهِ وَ اللَّهُ لا يَهْدِي الْقَوْمَ الْفاسِقِينَ )  : ( اى پيامبر ، بگو اگر پدران و پسران و برادران و همسران و اقوامتان و اموالى را كه بدست آورده‌ايد و تجارتى كه از كسادى آن بيمناكيد و مسكنهايى را كه دوست مىداريد ، در نظر شما از خدا و رسولش و جهاد در راه او محبوبتر است ، پس منتظر باشيد تا خدا فرمان خود را بياورد و خدا گروه تبهكار را هدايت نمىكند ) ، اين آيه خطاب به رسولخدا صلّى اللّه عليه و إله و سلم مىفرمايد : به آنها بگو اگر پدران و برادران و همسران و فرزندان و اقوام و اموال و خانه‌هايتان برايتان از خدا و رسولش و جهاد در راه او محبوبتر است ، پس منتظر امر الهى باشيد ، افراد نامبرده در اين آيه مجموعهء افرادى هستند كه از نظر سببى يا نسبى با انسان ارتباط دارند و دوستى اينها و اموال و مساكن همه ، زينتهاى زندگى دنيا محسوب مىشوند و امورى هستند كه جامعه انسانى در مرتبه بعدى به آنها قوام مىيابد .\r\nمىفرمايد : اگر اين امور آنقدر براى شما محبوبند كه آنها را هر چند كافر باشند دوست مىداريد و ارتباط خود را با آنان قطع نمىنماييد ، در اين صورت منتظر باشيد تا خدا امر خود را بياورد كه اين امر يا عذابى است كه به جهت مخالفت امر خدا و رسول و اعراض از جهاد در راه او بدان مبتلا مىشويد و يا چيزى است كه آن شكاف و نقيصه‌اى را كه در اثر مخالفت آنان بر دين وارد شده جبران نمايد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nو در آخر مىفرمايد : خداوند گروه فاسق را هدايت نمىكند ، يعنى اين ولايت با كفّار و خروج از امر خدا و رسول ، فسق محبوب مىشود ، لذا اينان از اينكه خدا بوسيلهء اعمالشان هدايتشان كند و توفيق نصرت خود و يارى رسولش را به آنان دهد و بدست ايشان كلمهء دين را ترويج كرده و آثار شرك را محو نمايد ، بسيار دورند ، لذا معلوم مىشود كه منظور از امر مورد انتظار الهى امريست مربوط به يارى دين و اعلاى كلمهء توحيد .\r\n\r\n[ آيهء ( 35 - 25 ) آيات مربوط به جنگ حنين ، احكامى درباره اهل كتاب و حكم حرمت كنز و احتكار طلا و نقره 
  ]\r\n( 25 )  ( لَقَدْ نَصَرَكُمُ اللَّهُ فِي مَواطِنَ كَثِيرَةٍ وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَ ضاقَتْ عَلَيْكُمُ الْأَرْضُ بِما رَحُبَتْ ثُمَّ وَلَّيْتُمْ مُدْبِرِينَ )  : ( به تحقيق خدا شما را در موارد بسيارى يارى كرد و روز حنين كه زيادى نفراتتان شما را به شگفت آورد ، امّا كارى برايتان ننمود و شما را بىنياز نكرد و زمين با همهء گستردگيش بر شما تنگ شد و سرانجام با حال فرار پشت كرديد ) ، ( مواطن ) به معناى مواضع سكنى ، يعنى جاهايى كه انسان در آنها سكونت مىكند ، مىباشد .\r\n( حنين ) اسم بيابانى است ميان مكّه و طائف كه غزوهء معروف حنين در آنجا اتفّاق افتاد و دو قبيله ( هوازن ) و ( ثقيف ) در آنجا با لشكر اسلام مواجه شدند ، و آن روز بسيار بر مسلمانان سخت گذشت ، بطوريكه اوّل شكست خورده و هزيمت نمودند و علّت هم آن بود كه از زيادى نفراتشان مغرور و شادمان شدند و اعتماد به خدا و توكّل به نيرو و قدرت او را از ياد بردند و تنها به تعدادشان تكيه كردند ، امّا اين مسأله آنها را از هيچ چيز بىنياز نكرد و آشكار شد كه سببى كه به آن تكيه كرده بودند يك سبب موهوم و خيالى بود و سودى به حال آنان نداشت و دشمن به آنها احاطه كرده و آنها را محاصره نمود و چنان پا به فرار گذاشتند كه به هيچ چيز غير از فرار توجّه نداشتند و رو به شكست نهادند ، و همه اين مصايب بخاطر اطمينان به كثرت نفرات و اسباب خيالى و انقطاع از مسبب الاسباب بود ، امّا با اين حال در نهايت ، خداى سبحان با سعهء رحمت و منّت عظيمش آنان را نصرت نمود و آرامش را در دلهايشان بيافكند و ملائكه را براى تأييد ايشان فرستاد و\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nبه آنان وعدهء آمرزش اجمالى و مغفرت داد .\r\n( 26 )  ( ثُمَّ أَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ وَ أَنْزَلَ جُنُوداً لَمْ تَرَوْها وَ عَذَّبَ الَّذِينَ كَفَرُوا وَ ذلِكَ جَزاءُ الْكافِرِينَ )  : آنگاه خداوند آرامش خود را بر رسولش و بر مؤمنان فرو فرستاد و لشكريانى را فرستاد كه شما نمىديديد و كسانى را كه كفر ورزيدند عذاب نمود و اين است كيفر كافران ) ، ( سكينة ) يعنى حالت قلبى كه موجب سكون نفس و ثبات قلب مىگردد و از ملازمات ازدياد ايمان و تقواست كه قلب انسان را به پرهيز از محرّمات الهى وا مىدارد .\r\n ( هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ لِيَزْدادُوا إِيماناً مَعَ إِيمانِهِمْ )  « 1 » ، ( اوست كه آرامش خود را بر قلبهاى مؤمنان فرو فرستاد تا ايمان آنان را افزون نمايد ) ، امّا اينكه فرمود : سكينه را بر پيامبر و مؤمنان فرستاد ، بايد گفت : حاشا للّه كه رسول گرامى مضطرب و متزلزل شود و لذا سكينه در اينجا همان معناى ازدياد ايمان و تقوى را دارد كه باعث پرهيز از صغائر و كبائر مىگردد .\r\nو منظور از جنودى كه ديده نمىشود ، نزول ملائكه‌اى است كه براى قوّت قلب مؤمنان در معركهء جنگ فرستاده شده بودند و خداوند بوسيله نزول ملائكه و بوسيلهء مؤمنان ، كافران را عذاب نمود و همين سزاى كافران است ، وعده الهى در آيه بعدى وعدهء قطعى نيست كه به موجب آن حالت خوف و خشيت از دلهاى مؤمنان زدوده شود و همچنين عدم آن نيز قطعيّت ندارد كه به موجب آن حالت رجاء و اميدوارى زايل گردد ، بلكه اين وعده حالت واسطهء بين خوف و رجاء را ايجاد مىكند تا به وسيلهء اين حالت تربيتى ، براى آنان سعادت حقيقى حاصل شود و اين وعدهء توبه و مغفرت و رحمت اجمالى در آيهء بعدى مطرح مىشود .\r\n( 27 )  ( ثُمَّ يَتُوبُ اللَّهُ مِنْ بَعْدِ ذلِكَ عَلى مَنْ يَشاءُ وَ اللَّهُ غَفُورٌ رَحِيمٌ )  : ( آنگاه\r\n\r\n\r\n","description":"","footnote":"\r\n( 1 ) - سوره فتح ، آيه 8 .\r\n","page_name":" 198 ","page_number":198},
  {"content":"\r\n\r\nخداوند با مغفرت و رحمتش پس از آن بسوى هر كس كه بخواهد باز مىگردد و خدا آمرزنده و مهربان است ) ، مىفرمايد : پس از آن ، خداوند با عنايت و توفيق ابتداء به بنده رجوع مىكند و او را موفّق به توبه مىگرداند و ثانيا به وسيله عفو و رحمت خود به بندهء خود رجوع كرده و او را مىآمرزد ، لذا همچنانكه گفتيم ، توبهء بنده پيچيده و محفوف بين دو توبه از پروردگارش مىباشد .\r\nو مرد از  ( مِنْ بَعْدِ ذلِكَ )  پس از خطاياى آنها در تكيهء به غير خداى سبحان ، يا پس از فرار آنان از معركه جنگ در جريان غزوهء حنين است .\r\nو اينكه فرمود :  ( عَلى مَنْ يَشاءُ )  به جهت همان بيان سابق است كه در مسلمانان حالت بينا بين خوف و رجاء را ايجاد نمايد و مراد از رجوع خدا به سوى بنده در مورد مسلمانان بوسيله توبه آنان از گناه و معصيت مذكور است و در مورد كافران بوسيلهء رجوع آنها از شرك و كفر بسوى توحيد مىباشد .\r\nو در آخر فرمود : خداوند آمرزنده مهربان است ، يعنى عنايت و فيض عفو و آمرزش او دائما بر افراد توبه كار جريان دارد و آنان را مشمول فيوضات خود مىنمايد .\r\n( 28 )  ( يا أَيُّهَا الَّذِينَ آمَنُوا إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا وَ إِنْ خِفْتُمْ عَيْلَةً فَسَوْفَ يُغْنِيكُمُ اللَّهُ مِنْ فَضْلِهِ إِنْ شاءَ إِنَّ اللَّهَ عَلِيمٌ حَكِيمٌ )  : ( اى كسانى كه ايمان آورده‌ايد ، همانا مشركان نجس هستند و بعد از امسال ديگر نبايد به مسجد الحرام نزديك شوند و اگر از فقر مىترسيد ، به زودى خدا اگر بخواهد از كرم خويش شما را بىنياز مىسازد ، همانا خداوند دانا و درست كردار است ) ، ( نجس ) هر چيز پليديست كه نفس از آن متنفر باشد ، و مشركان در افكار و روش زندگى و از جهت اينكه با دين حق در ستيز هستند ، نجس مىباشند ، پس آنها نبايد نزديك مسجد الحرام شوند ، چون مسجد الحرام مطهّر و پاكيزه است و آنان نجس و پليد هستند ، لذا مؤمنان بايد مانع از دخول آنان در مسجد الحرام شوند و اين نجاست آنها به اعتبار\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nملاقات رطوبت نيست ، بلكه نجاست باطنى محسوب مىشود ، امّا بعضى از مفسراّن نجاست آنان را ظاهرى مىدانند كه در اثر ملاقات با رطوبت نجاست را منتقل مىنمايند و مراد از  ( عامِهِمْ هذا )  سال نهم هجرى است كه خداوند آيات برائت را نازل فرمود ، و على عليه السّلام به جاى ابا بكر آن را ابلاغ كرد كه مشركان حقّ طواف به صورت عريان را ندارند و نمىتوانند حجّ بجا بياورند و حضرت رسول صلّى اللّه عليه و إله و سلم در اين خصوص فرمودند : ( اين مطلب را غير از من و مردى از خاندانم ، ديگرى نمىتواند ابلاغ كند )\r\nو آنگاه مىفرمايد : اگر شما مىترسيد كه با تعطيل شدن حجّ آنها ، بازارهايتان كساد شود و دچار فقر گرديد ، خداوند به زودى شما را از فضل خود بىنياز مىسازد و از فقر و گرسنگى ايمنى مىبخشد ، البته در صورتى كه بخواهد چون اسباب به دست اوست ، و عالم نسبت به حالات شماست و در مورد احكامى كه صادر مىنمايد حكيم و درست كردار است و براستى خداوند در وعده‌اش صادق بود ، چون از مشركان جز اندكى باقى نماندند .\r\n( 29 )  ( قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ  : ( با كسانى از اهل كتاب كه ايمانى به خدا و روز جزا ندارند و آنچه را خدا و رسولش حرام كرده حرام نمىدانند و به دين حق نمىگروند ، كارزار كنيد تا با دست خود و با ذلّت و خوارى جزيه بپردازند ) ، مراد از اهل كتاب يهود و نصارى هستند ، كه در مرتبهء عقيده ، ايمان درستى به خدا و روز جزا ندارند ، چون كسى كه بين پيامبران الهى فرق بگذارد و به روز جزا ايمان نداشته باشد ، در واقع به خدا هم ايمان درستى ندارد و خداوند حكم به كفر او نموده   ( إِنَّ الَّذِينَ يَكْفُرُونَ بِاللَّهِ وَ رُسُلِهِ وَ يُرِيدُونَ أَنْ يُفَرِّقُوا بَيْنَ اللَّهِ وَ رُسُلِهِ وَ يَقُولُونَ نُؤْمِنُ بِبَعْضٍ وَ نَكْفُرُ بِبَعْضٍ وَ يُرِيدُونَ أَنْ يَتَّخِذُوا بَيْنَ ذلِكَ سَبِيلًا أُولئِكَ  \r\n\r\n","description":"","footnote":"","page_name":" 200 ","page_number":200},
  {"content":"\r\n\r\n  هُمُ الْكافِرُونَ حَقًّا )   « 1 » .\r\nو اينها در مرحلهء عمل هم محرمّات الهى را حرام نمىشمارند و مراد از رسول در اين آيه ، يا رسول دين خودشان است كه قائل به نبوّت او هستند و يا مراد رسولخدا صلّى اللّه عليه و إله و سلم است كه بشارت به نبوت او را در تورات و انجيل خوانده بودند و اين مسأله نهايت بى شرمى آنها را نسبت به پروردگارشان اثبات مىكند و آنگاه مىفرمايد : اينها گرايش به دين حق ندارند ، يعنى پيرو شريعت حقّه‌اى كه آنها را بسوى حقيقت راهنمايى كند نمىباشند و قائل به دين حق و سنّت و نظام حقّه نمىباشند و اينها همان اهل كتابند ، ولى چون به لباس ايمان مقبول در نزد خدا در نيامده‌اند و آنچه را خدا و رسولش حرام كرده‌اند ، حرام نمىدانند و در ارتكاب مناهى و معاصى پروايى ندارند و بر خلاف فطرت به اشاعهء فساد مىپردازند و به دين حق كه بر اساس فطرت است متديّن نيستند ، لذا همرديف كفّار قلمداد مىشوند و از طرف ديگر اينها از نظر عقيدتى ايمان محكم و صحيحى در امر مبداء و معاد ندارند و عيسى عليه السّلام يا عزير را پسر خدا مىدانند ، و با اين سخنان گفتارشان شبيه كافران است و به همين دليل هم خداوند آنان را با لفظ  ( لا يُؤْمِنُونَ بِاللَّهِ . . . ) *  ياد كرده است تا حكمت مبارزه با آنان آشكار شود و مردم به اين امر تحريك و تشويق گردند ، و مىفرمايد : اين مبارزه را تا زمانى انجام دهيد كه با ذلّت حاضر به دادن جزيه شوند و ( جزيه ) مالياتى است كه از اهل ذمّه ستانده مىشود و در حفظ جان ايشان به گرفتن آن اكتفا مىشود و حكومت اسلامى جزيه را به اين سبب مىگيرد كه هم ذمّه آنان را حفظ كند و هم خونشان را محترم بشمارد و هم به مصرف ادارهء ايشان برساند و منظور از ( صاغرون ) اين است ، آنها با تواضع و ذلّت در برابر سنّت اسلامى و تسليم در برابر حكومت عدل اسلامى جزيه بپردازند ، نه اينكه در برابر مسلمين صف آرايى كنند و آزادانه عقايد خرافى و تمايلات نفسانيشان را رواج دهند ، چون\r\n\r\n\r\n","description":"","footnote":"\r\n( 1 ) - سورهء نساء ، آيه 151 - 150 .\r\n","page_name":" 201 ","page_number":201},
  {"content":"\r\n\r\nغرض اسلام از قرار دادن جزيه ، ظهور دين حق و سنّت عدل است ، لذا آنان آزادند كه مطابق دينشان عمل كنند ، به شرط آنكه بر خلاف دين توحيد عمل نكرده و مزاحم دين اسلام نباشند و اين نهايت عدل و انصاف است كه خداوند دربارهء اهل كتاب تشريع فرموده است .\r\n( 30 )  ( وَ قالَتِ الْيَهُودُ عُزَيْرٌ ابْنُ اللَّهِ وَ قالَتِ النَّصارى الْمَسِيحُ ابْنُ اللَّهِ ذلِكَ قَوْلُهُمْ بِأَفْواهِهِمْ يُضاهِؤُنَ قَوْلَ الَّذِينَ كَفَرُوا مِنْ قَبْلُ قاتَلَهُمُ اللَّهُ أَنَّى يُؤْفَكُونَ )  : ( يهود گفتند :\r\nعزير پسر خداست و نصارى گفتند : مسيح پسر خداست ، اين سخنى است كه به زبان مىگويند و شبيه به گفتار كسانى است كه قبل از آنها كفر ورزيدند ، خدايشان بكشد ، چقدر دروغ و افتراء مىگويند ) ، ( مضاهات ) يعنى مشابهت و ( افك ) يعنى هر چيزى كه از وجههء حقيقى خويش منحرف شده باشد .\r\n( عزير ) نام شخصى است كه يهود او را ( عزرا ) مىخوانند و او دين يهود را تجديد نموده و اسفار تورات را كه بعد از واقعه بخت النّصر پادشاه بابل به كلى از بين رفت دوباره به صورت كتابى جمع‌آورى كرد و شايد هم اينكه آنها او را پسر خدا مىخوانند ، يك لقب تشريفاتى باشد نه نسبى .\r\nاز طرف ديگر مسيحيان از روى كفر و ظلم ، مسيح را پسر خدا قلمداد مىكنند و باطل بودن اين گفتار در تفسير سورهء آل عمران گذشت .\r\nبه هر جهت اين گفتارها باطل است و اينها سخنانيست كه بر زبان آنها جريان دارد ، امّا از محتوا و مفهوم بىبهره است و اين گفتار آنان كاملا مشابه گفتار كافرانى است كه قبل از ايشان بوده‌اند ، مثل بت پرستان و وثنىهاى هند و چين و مصر قديم كه قائل به معبودى به نام ثالوث بودند و هر جهت عقايد خرافى اهل كتاب نتيجهء رخنه كردن عقايد بت‌پرستان در ميان آنهاست و در خاتمه با نفرينى بر عليه ايشان آيه را ختم مىنمايد و مىفرمايد : خدا آنها را بكشد به جهت اينكه امور را از وجههء حقّش منصرف كرده و به باطل گرويده‌اند و مرتكب افك شده‌اند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n( 31 )  ( اتَّخَذُوا أَحْبارَهُمْ وَ رُهْبانَهُمْ أَرْباباً مِنْ دُونِ اللَّهِ وَ الْمَسِيحَ ابْنَ مَرْيَمَ وَ ما أُمِرُوا إِلَّا لِيَعْبُدُوا إِلهاً واحِداً لا إِلهَ إِلَّا هُوَ سُبْحانَهُ عَمَّا يُشْرِكُونَ )  : ( بجاى خدا علماء و روحانيّون و رهبانان خود را و مسيح پسر مريم را پروردگار خود گرفتند ، در حالى كه جز به عبادت خدايى واحد كه غير او معبودى نيست دستور داده نشدند ، منزّه است خدا از آنچه شريك او مىگيرند ) ، ( رهبان ) جمع ( راهب ) يعنى كسى كه خود را به لباس رهبت و ترس از خدا درآورده باشد ، ولى اغلب در عابدان نصارى استعمال مىشود .\r\nو ( احبار ) جمع ( حبر ) به معناى دانشمند است ، ولى اغلب در علماى يهود به كار مىرود ، مىفرمايد : اينها به جاى اطاعت از خدا احبار و راهبان را اطاعت مىكنند و بدون هيچ قيد و شرطى به گفته‌هاى آنان عمل مىكنند و حال آنكه جز خدا از هيچ كس ، چنين اطاعتى سزاوار نيست .\r\nو ارباب گرفتن مسيح منظور همان است كه قائل به الوهيّت مسيح شدند و اينكه مسيح را پسر مريم ناميد ، به جهت اشاره به حقيقت مخلوقيّت وى بود .\r\nدر حالى كه آنها جز به پرستش خدا مأمور نبودند ، بايد دانست كه عبادت هر چيز مساوى با اعتقاد به ربوبيّت اوست و اطاعت بدون قيد و شرط هر چيز نيز مساوى با ربّ دانستن اوست ، پس اتخاذ ربّ بوسيله عبادت بدون قيد و شرط ، خود عبادت است و ربّ را معبود گرفتن ، همان اخذ إله است ، چون إله همان معبود مىباشد و با جملهء  ( لا إِلهَ إِلَّا هُوَ )  كلمهء توحيد را كه جمله قبل متضمن آن بود كامل مىكند و عبادت را تنها در خداى واحد منحصر مىگرداند .\r\nآنگاه با تقديس و تنزيه خداى متعال از شرك و نواقصى كه اعتقاد به ربوبيّت احبار و رهبان و همچنين ربوبيّت مسيح مستلزم آنست ، آيه را ختم مىنمايد .\r\nنقل شده كه پيامبر صلّى اللّه عليه و إله و سلم عدى بن حاتم را ديدند كه در گردنش صليبى طلائى بود ، به او گفتند : آيا نصارى كسانى نيستند كه محرمات را حلال شمرده و حلائل را حرام كرده‌اند ، گفت : چرا ، حضرت فرمودند : پس اين عمل تو عبادت آنهاست .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n( 32 )  ( يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ وَ لَوْ كَرِهَ الْكافِرُونَ )  : ( مىخواهند نور خدا را با دهانهايشان خاموش كنند و خداوند دست بر نمىدارد جز تا وقتى كه نور خود را تمام و كامل كند ، اگر چه كافران كراهت داشته باشند ) ، ( اطفاء ) يعنى خاموش كردن آتش يا نور ، مىفرمايد : اهل كتاب مىخواهند نور خدا را كه در دين اسلام جلوه‌گر شده با دهانشان خاموش كنند ، همانطور كه ساير چراغهاى كوچك را به وسيلهء باز دم دهان خاموش مىكنند و اين مطلب تحقير و كوچك شمردن كيد آنهاست ، چون دهان در خاموش كردن چراغهاى كوچك و نورهاى ضعيف كاربرد دارد ، امّا نورى عظيم و عالم افروز را نمىتوان با دهان خاموش كرد ، مخصوصا اينكه خدا اراده كرده كه اين نور هر روز پر فروغتر گردد و پرتو آن عالمگير شود ، لذا اسلام نورى عالم آراست كه خداوند وعدهء نيكوئى داده كه به زودى آن را به سرحدّ كمال مىرساند .\r\n( 33 )  ( هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ )  : ( اوست آنكه پيامبرش را با هدايت و دين حقّ فرستاد تا آن را بر همه اديان غلبه و ظهور بخشد ، اگر چه مشركان كراهت داشته باشند ) ، ( هدى ) يعنى هدايت الهى كه رسول خود را با آن مقارن و همراه نمود و ( دين حق ) دين اسلام و احكام آنست كه مطابق با واقع و حقيقت مىباشد .\r\nمىفرمايد : خدا آنكسى است كه رسول خود محمّد صلّى اللّه عليه و إله و سلم را با آيات و معجزات و با دينى فرستاد كه مطابق با فطرت و حقيقت آفرينش است ، تا آن دين را بر ساير اديان و نظامها زاييدهء هوا و هوس بشرى غلبه دهد ، اگر چه مشركان نخواهند و اين دو آيه در جهت تشويق مؤمنان بر جنگ با دشمنان دين و اهل كتاب است ، و حال كه خداى تعالى اراده نموده كه دين اسلام در كلّ عالم انتشار يابد ، مسلّما تحقّق آن مستلزم سعى و مجاهدت است و از آنجا كه آيه متضمن وعدهء نصرت و غلبه مىباشد ، مسلمانان وظيفه‌اى جز قيام براى تحقّق آن وعده ندارند و بايد بدانند كه خداوند ياور آنهاست .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n( 34 )  ( يا أَيُّهَا الَّذِينَ آمَنُوا إِنَّ كَثِيراً مِنَ الْأَحْبارِ وَ الرُّهْبانِ لَيَأْكُلُونَ أَمْوالَ النَّاسِ بِالْباطِلِ وَ يَصُدُّونَ عَنْ سَبِيلِ اللَّهِ وَ الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ فَبَشِّرْهُمْ بِعَذابٍ أَلِيمٍ )  : ( اى كسانى كه ايمان آورده‌ايد بدرستى بيشتر علماء و راهبان دارائيهاى مردم را به ناحق تصرف مىكنند و از راه خدا جلوگيرى مىنمايند ، و كسانى كه طلا و نقره را به صورت گنج ذخيره مىكنند و آن را در راه خدا انفاق نمىكنند ، آنها را به عذابى دردناك بشارت بده ) ، اين جمله توضيح مطلبى است كه در آيه ( 29 ) بيان شد كه ( علماء و راهبان يهود و مسيحيّت ايمان درستى ندارند و آنچه را كه خدا حرام دانسته تحريم نمىكنند و به دين حق هم نمىگروند ) ، و تصرّف در مال مردم مهمتّرين مصداق عدم پايبندى آنها به محرمات الهى است ، اينها اموالى را كه مردم به جهت تظاهر آنها به زهد به ايشان مىدهند تصرف مىكنند و ربا مىخورند و رشوه مىگيرند و اموال مخالفانشان را غصب مىكنند تا حكم به ناحق نمايند يا از مردم پول مىگيرند و به آنها اوراقى مبنى بر آمرزيده شدن مىدهند ، يعنى بهشت را به آنان مىفروشند ! با آنكه بهشت متعلق به آنها نيست و آن را به بهاى اعمال نيك مىدهند نه با پول ! يا بگوييم اينها از سلاطين و ثروتمندان پول مىگرفتند و در مقابل ، حلال خدا را حرام و حرام او را حلال مىنمودند كه اين عمل عين همان اخذ رشوه در برابر حكم است ، امّا در تعدّى و ستم آنان همين بس كه قبالهء مغفرت و بهشت را به مردم مىفروختند و همچنين اينها راه خدا را سدّ مىنمودند ، يعنى سدّ راه حكومت عادلهء دينى بودند و نمىگذاشتند كه آن حكومت به اغراض و اهدافش كه همان اصلاح مردم و سعادت آنان است برسد .\r\nو همچنين با جمع‌آورى تجهيزات ، با اهل دين به محاربه برمىخاستند ، مانند آنچه در جنگهاى صليبى و كشورگشائى واقع شد و هميشه بر اين روش بوده‌اند كه در راه دين خدا كارشكنى كرده‌اند و در جهت تشويق و توسعه تمايلات مطابق مرامشان كوشيده‌اند\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nو فساد و انحطاط را در جوامع گسترده‌اند ، بگونه‌اى كه جوامع تنها به مسائل پست حيوانى و امور شكم و مادون آن سرگرم باشند و اين كارشكنىها و توطئه‌ها بر عليه اسلام ، تا امروز هم ادامه دارد .\r\nآنگاه در ادامهء ، مسأله مال اندوزى را مطرح مىنمايد كه اختصاص به اهل كتاب ندارد و مطلبى مطلق است و شامل مسلمين نيز مىشود كه مىفرمايد : كسانى كه طلا و نقره را انبار كرده و حبس مىنمايند و براى خود گنج مىاندوزند و مانع از جريان پول در بين مردم در معاملات اقتصادى مىشوند و نمىگذارند اقتصاد جامعه بارور گردد و همه مردم از آن ذخاير بهره‌مند شوند و همچنين آنها را در راه خدا انفاق هم نمىكنند ، مثلا براى امر جهاد يا حفظ مصالح دين كه قوام دين متوقف بر آنهاست ، اموال خود را صرف نمىنمايند ، در اين صورت اى پيامبر ما ، آنها را به عذابى دردناك نويد بده ، چون ايشان مصالح خود و اولادشان را بر حاجات قطعى جامعه دينى ترجيح داده و خودشان را بر پروردگارشان مقدّم نموده‌اند و اين امر خيانت به خدا و رسول اوست .\r\n( 35 )  ( يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَ جُنُوبُهُمْ وَ ظُهُورُهُمْ هذا ما كَنَزْتُمْ لِأَنْفُسِكُمْ فَذُوقُوا ما كُنْتُمْ تَكْنِزُونَ )  : ( روزى كه آن گنجها را در آتش جهنم سرخ كنند و با آن پيشانيها و پهلوها و پشتهايشان را داغ زنند و گويند : اين آن گنجى است كه براى خودتان ذخيره كرده بوديد ، پس بچشيد آنچه را اندوخته‌ايد ) ، ( احماء ) يعنى داغ كردن ، مىفرمايد : اين عذاب دردناكى كه به آنان بشارت داديم ، در روزى است كه آن طلا و نقره‌ها در آتش جهنم گداخته مىشوند و آنگاه با همان بر پيشانى و پهلو و پشت آنها داغ مىنهند و مىگويند ، اين همان اندوخته‌هايى است كه براى خود جمع كرده بوديد ، اينك همانها را بچشيد كه امروز به صورت عذاب برايتان در آمده و اينكه از ميان اعضاء پيشانى و پهلو و پشت را نام برد ، بعيد نيست اشعار بر اين مطلب داشته باشد كه اينها در برابر پول خضوع و سجود داشته و آن را مىپرستيدند و\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nپول را پشت و پناه خود مىدانستند و به آن متكّى بودند و سجده با پيشانى است و اتكّا بوسيله پشت و پناه بردن به چيزى با پهلو صورت مىگيرد و لذا همين اعضاء آنها داغ زده مىشود ، به هر صورت خدا داناست .\r\nو در آخر مىفرمايد كه به آنها گفته مىشود اين همان چيزيست كه براى خود اندوختيد ، پس بچشيد آنچه را كه با دست خود پيش فرستاده‌ايد .\r\n\r\n[ آيهء ( 48 - 36 ) مراد از ماه‌هاى دوازده‌گانه و حرام ، ملامت مومنان به جهت سستى در جهاد و ماجراى انزال سكينه و جنود غيبى بر پيامبر در هنگام خروج از مكه و در غار 
  ]\r\n( 36 )  ( إِنَّ عِدَّةَ الشُّهُورِ عِنْدَ اللَّهِ اثْنا عَشَرَ شَهْراً فِي كِتابِ اللَّهِ يَوْمَ خَلَقَ السَّماواتِ وَ الْأَرْضَ مِنْها أَرْبَعَةٌ حُرُمٌ ذلِكَ الدِّينُ الْقَيِّمُ فَلا تَظْلِمُوا فِيهِنَّ أَنْفُسَكُمْ وَ قاتِلُوا الْمُشْرِكِينَ كَافَّةً كَما يُقاتِلُونَكُمْ كَافَّةً وَ اعْلَمُوا أَنَّ اللَّهَ مَعَ الْمُتَّقِينَ )  : ( بدرستى كه تعداد ماهها در نزد خدا دوازده ماه است ، در همان روزى كه آسمانها و زمين را آفريد ، در كتاب او چنين بوده ، چهار ماه از آنها حرام بوده و اين است دين استوار ، پس در آن چهار ماه به خود ستم نكنيد و با همهء مشركان بستيزيد ، همانگونه كه آنها با همهء شما در جنگند و بدانيد خداوند با پرهيزگاران است ) ، مىفرمايد : تعداد ماه‌هاى سال در نزد خداوند دوازده تاست و از روز خلقت آسمانها و زمين در كتاب آفرينش و تكوين او چنين رقم خورده و حركات زمين به دور خورشيد و ماه به دور زمين طورى آفريده شده كه تعداد ماهها دوازده تا باشد ، و در اينجا مراد ماه‌هاى قمرى است ، زيرا اگر چه حساب سال شمسى دقيقتر است ، امّا سال قمرى براى همه مردم در دور افتاده‌ترين مكانها هم محسوس و قابل استفاده است و دليل اين مطلب آنست كه در ادامه مىفرمايد : چهار ماه از اين دوازده ماه حرام است و اين مطلب مورد اتفّاق همه امّت اسلام است كه چهار ماه قمرى ذى القعده ، ذى الحجّه ، محرّم و رجب حرام و ممنوع شمرده مىشوند ، نه چهار ماه شمسى .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n( حرام ) به معناى ممنوع و ( قيّم ) به معناى كسى « 1 » ، است كه قيام به اصلاح امور مردم نموده و بر ادارهء امور آنان و حفظ شئون حياتى ايشان مسلّط باشد ، به هر جهت در اين چهار ماه حرام ، جنگ ممنوع است و مردم در اين ماهها بايد دست از تجاوز و قتال بردارند تا امنيّت عمومى حكمفرما شود و مردم به امور مادّى و معنوى و عبادى خويش برسند و آنگاه مىفرمايد : اين دين قيّم است ، يعنى تحريم چهار ماه قمرى ، خود دينى است كه مصالح بندگان را تأمين و تضمين مىنمايد ، و آنگاه در ادامه مىفرمايد : در اين چهار ماه به خودتان ستم نكنيد ، و اگر چه ستم اعم از جنگ و معصيت و هر ظلمى است ، امّا به قرينه سياق مقصود از ستم ، جنگ و قتال در اين چهار ماه است ، و حرمت اين ماهها از شرايعى است كه ابراهيم عليه السّلام آن را تشريع كرده بود ، امّا عرب اوقات آن را تغيير مىدادند .\r\nآنگاه مىفرمايد : با همه مشركان بجنگيد ، همانطور كه آنها با همهء شما قصد جنگ دارند و يا اينكه با مشركان بجنگيد ، در حالى كه آنان را دفع مىكنيد ، همانطور كه آنها با شما جنگ كرده و شما را دفع مىكنند و اين امر براى قطع ريشه‌هاى شرك و فساد است و براى برانگيختن و تحريك مسلمانان ، مىفرمايد : به طور جمعى براى جنگ با آنها بپاخيزيد و با آنها مقابلهء به مثل نماييد ، چون آنها جمعيتى واحد و متحّد هستند كه هدفى جز نابودى دين شما در هر زمان و مكان را ندارند و در آخر مىفرمايد : خداوند با متقيّن است ، تا به اين وسيله به آنها بياموزد و آنها را تشويق كند كه در جنگها از حدّ پرهيزكارى و تقوى عدول نكنند و از حدود الهى تجاوز ننمايند ، در عين اينكه اين كلام\r\n\r\n\r\n","description":"","footnote":"\r\n( 1 ) - لذا بنا به تأويل آيه شريفه مطابق عقيده اماميّه منظور از دوازده ماه خلفا و جانشينان پيامبر صلّى اللّه عليه و إله و سلم هستند كه دين به وجود آنان قوام يافت و اصلاح گرديد و نام چهار نفر آنان على و چهار نفر آنان محمّد است . ( مصحح )\r\n","page_name":" 208 ","page_number":208},
  {"content":"\r\n\r\nمتضمّن وعدهء نصرت از جانب خداوند نيز هست « 1 » .\r\n( 37 )  ( إِنَّمَا النَّسِيءُ زِيادَةٌ فِي الْكُفْرِ يُضَلُّ بِهِ الَّذِينَ كَفَرُوا يُحِلُّونَهُ عاماً وَ يُحَرِّمُونَهُ عاماً لِيُواطِؤُا عِدَّةَ ما حَرَّمَ اللَّهُ فَيُحِلُّوا ما حَرَّمَ اللَّهُ زُيِّنَ لَهُمْ سُوءُ أَعْمالِهِمْ وَ اللَّهُ لا يَهْدِي الْقَوْمَ الْكافِرِينَ )  : ( همانا نسىء گناهى علاوهء بر كفر است و كسانى كه كافر شدند بوسيله آن گمراه مىشوند ، يك سال آن ماهها را حلال مىكنند و يك سال آنها را حرام مىنمايند تا با عدّه ماههايى كه خدا حرام كرده مطابق شود ، پس در نتيجه آنچه را خدا حرام كرده حلال مىكنند ، اعمال زشتشان در نظرشان جلوه نموده و خدا گروه كافران را هدايت نمىكند ) ، ( نسىء ) يعنى تأخير انداختن ، عرب در جاهليّت رسم داشتند كه مطابق ميل خودشان اين چهار ماه حرام را در طول سال تغيير داده و هر بار حرمت را به يك ماه اختصاص مىدادند و آن ماهى را كه حرمتش را برداشته بودند ( نسىء ) مىناميدند ، اين عمل از آنجا كه نوعى تصرّف در احكام الهى است و مردم عرب هم مردمى كافر بودند ، لذا خداوند آن را زيادت در كفر ناميده است و تنها منظور آنها از اين عمل اين بود كه دستشان در جنگ و قتال با يكديگر باز باشد نه آنكه حجّ را تأخير بياندازند و اين عمل نوعى كفر عملى است كه اضافه بر كفر اعتقادى كه آنها داشتند مىباشد ، و باعث مىشود كه كافران به اين وسيله گمراه شوند و ديگران نيز ماه‌هاى حلال و حرام ر ا نشناسند و آنها اين عمل حرام كردن ماه‌هاى حلال و حلال كردن ماه‌هاى حرام را انجام مىدادند ، ولى به صورتى كه باز هم عدّه ماه‌هاى حرام چهار ماه باشد ، تا به اين وسيله با شريعت ابراهيمى موافقت داشته باشد ، لذا اينها اصل چهار ماه حرام را قبول داشتند و بر آن مراقبت مىنمودند ، امّا ماه حرمت را تغيير مىدادند تا به ميل خود بتوانند جنگ و غارت كنند و به سنّت تحريم چهار ماه هم پايبند باشند و اين عمل زشت را شيطان\r\n\r\n\r\n","description":"","footnote":"\r\n( 1 ) - علماء و مفسرّين شيعه از اين آيه به وجود دوازده امام معصوم عليه السّلام استشهاد مىنمايند . ( مترجم )\r\n","page_name":" 209 ","page_number":209},
  {"content":"\r\n\r\nبرايشان جلوه داده بود و آن را عملى پسنديده مىدانستند و آنگاه مىفرمايد : خدا كافران را هدايت نمىكند ، يعنى به كيفر فسقشان آنها را گمراه نگه مىدارد و هدايتشان نمىكند ، پس فسق و تبهكاريشان آنها را از هدايت محروم نموده و اين اذنى براى انگيزهء ضلالت يعنى شيطان مىباشد ، چون وقتى شيطان دست هدايت خدا را از سر بنده‌اى كوتاه ديد ، اعمال زشت بنده را در نظرش زينت مىدهد و او را گمراه مىسازد و كافران چون با گناه قلبهايشان را از هدايت محروم كرده‌اند و دلائل هدايت در قلبشان راه نمىيابد ، لذا اسير دست شيطان شده و گمراه مىگردند .\r\n( 38 )  ( يا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ انْفِرُوا فِي سَبِيلِ اللَّهِ اثَّاقَلْتُمْ إِلَى الْأَرْضِ أَ رَضِيتُمْ بِالْحَياةِ الدُّنْيا مِنَ الْآخِرَةِ فَما مَتاعُ الْحَياةِ الدُّنْيا فِي الْآخِرَةِ إِلَّا قَلِيلٌ )  :\r\n( اى كسانى كه ايمان آورده‌ايد ، شما را چه شده كه زمانى كه به شما گفته مىشود در راه خدا كوچ كنيد به زمين سنگينى مىكنيد و در امر كوچ سستى مىنماييد ، آيا از آخرت به زندگى دنيا راضى شده‌ايد ؟ با آنكه بهره زندگى دنيا در آخرت جز اندكى نيست ) ، منظور از ( نفر ) يعنى كوچ و در اينجا سفر كردن به قصد جهاد است ، و ( تثاقل در زمين ) يعنى گرايش و تمايل به ماندن ، در اينجا يعنى اهمال كردن در امر خروج و جهاد ، مىفرمايد :\r\nاى مؤمنان چه شده كه وقتى رسول ما به شما مىگويد كه براى جهاد بيرون شويد ، تثاقل و كندى مىكنيد ، مثل اينكه ميلى به جهاد نداريد و از زندگى جاويد آخرت به زندگى دنيا كفايت نموده‌ايد ؟ اگر چنين است كه بهره‌هاى دنيوى مثل حبّ حيات و مال و لذائذ و مصالح و متاع دنيوى را بر آخرت ترجيح داده‌ايد و جوياى راحتى و استقرار در مكان خود هستيد ، بدانيد كه آخرت زندگى حقيقى و جاويد است و بهره‌هاى دنيوى در زندگى مادّى دنيا نسبت به زندگى آخرت جز يك امر بسيار حقير و اندك ، چيزى نيست و لذا هيچ مؤمنى از امر خروج براى جهاد سستى نمىكند جز اينكه در ايمانش سستى و ضعفى باشد ، ( از روايات استفاده مىشود كه اين آيات در رابطه با جنگ تبوك نازل شده است ) .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n( 39 )  ( إِلَّا تَنْفِرُوا يُعَذِّبْكُمْ عَذاباً أَلِيماً وَ يَسْتَبْدِلْ قَوْماً غَيْرَكُمْ وَ لا تَضُرُّوهُ شَيْئاً وَ اللَّهُ عَلى كُلِّ شَيْءٍ قَدِيرٌ )  : ( اگر كوچ نكنيد خدا شما را به عذابى دردناك معذّب مىگرداند و گروهى غير شما را جانشين شما مىنمايد و شما هيچ ضررى به او نمىرسانيد و خداوند بر هر چيز قادر است ) ، در اين آيه به مؤمنين عتاب و تهديدى سخت مىنمايد و آنها را وعدهء عذاب مىدهد ، عذابى كه مطلق بيان شده و اختصاص به آخرت ندارد ، چون آنها در امر جهاد و دفع دشمنان سستى كرده و بهاى عزّت مسلمين را نپرداختند ، مىفرمايد : خداوند قوم ديگرى را به جاى شما مىآورد كه در راه خدا و قتال تثاقل و كندى نمىنمايند و اين اعمال زشت و مخالفتهاى شما با حكم الهى و سستى و كارشكنيهاى شما هيچ ضررى به خداوند نمىرساند ، بلكه ضررش متوّجه خود شماست و اگر اوامر خدا را اطاعت مىكرديد ، نفعش عايد خودتان مىگرديد و خداوند چون بر هر امرى تواناست ، لذا مىتواند شما را عذاب كرده و قوم ديگرى را جانشين نمايد كه در راه عقيده آماده جهاد باشند و بر دشمنان خدا بتازند و كلمه حق را اعتلاء دهند .\r\n( 40 )  ( إِلَّا تَنْصُرُوهُ فَقَدْ نَصَرَهُ اللَّهُ إِذْ أَخْرَجَهُ الَّذِينَ كَفَرُوا ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِهِ لا تَحْزَنْ إِنَّ اللَّهَ مَعَنا فَأَنْزَلَ اللَّهُ سَكِينَتَهُ عَلَيْهِ وَ أَيَّدَهُ بِجُنُودٍ لَمْ تَرَوْها وَ جَعَلَ كَلِمَةَ الَّذِينَ كَفَرُوا السُّفْلى وَ كَلِمَةُ اللَّهِ هِيَ الْعُلْيا وَ اللَّهُ عَزِيزٌ حَكِيمٌ )  : ( اگر او را يارى نكنيد به تحقيق خدا او را يارى خواهد كرد همچنانكه زمانيكه كفّار او را بيرون كردند ، در حالى كه او دوّمى از دو نفر بود ، زمانيكه آن دو در غار بودند و او به همراه خود گفت : نترس ، خدا با ماست ، پس خداوند آرامش و سكينهء خود را بر او نازل كرد و او را با سپاهى كه ديده نمىشوند يارى نمود و كلمهء كسانى را كه كفر ورزيدند پست نمود ، آرى كلمه خدا غالب و والاست و خدا مقتدر و درست كردار است ) ، خطاب به مؤمنان مىفرمايد : اگر پيامبر را يارى نكنيد ، خداوند او را يارى مىنمايد ، در زمانيكه دشمنان او را احاطه كرده و زمانيكه او را از مكّه بيرون كردند و جز اين نبود كه\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nآنها دو نفر بودند كه بنابر روايات قطعى شخص همراه پيامبر ابو بكر بود و آنها در غار ثور بودند ، زمانيكه پيامبر صلّى اللّه عليه و إله و سلم به همراهش ابو بكر گفت : اندوهناك نباش ، چون مقصود از حزن اندوه ناشى از ترس است ، لذا پيامبر صلّى اللّه عليه و إله و سلم چون در ابو بكر آثار و حالات اندوه و ترس را مشاهده نمود به او فرمود : از ترس تنهايى و غربت و بىكسى و فراوانى دشمن و اتّحاد آنها و اينكه ما را تعقيب كرده‌اند ، غمناك نباش ، چون خداى سبحان با ماست ، او مرا بر دشمنانم يارى مىدهد ، پس خداوند سكينه و آرامش خود را بر پيامبر صلّى اللّه عليه و إله و سلم نازل فرمود و او را با ملائكه يارى نمود ، بطوريكه ملائكه او را از ديد تعقيب‌كنندگان پنهان داشتند و خداوند كلمه كفر را حقير و پست نمود ، پس كفّار با همه سعى بليغشان ، كلمهء كفرشان غير نافذ و غير مؤثر است و نابود مىشود و همانطور كه اتحادى كه كفّار در دار الندوه نمودند كه پيامبر صلّى اللّه عليه و إله و سلم را كشته و نور حق را خاموش نمايند بىاثر و باطل گرديد « 1 » ، و كلمه خداوند و الا و برتر است و مراد از آن وعدهء نصرت ، اظهار دين و تمام نمودن نور هدايت است كه سرانجام غالب و قاهر خواهد بود و خداوند مقتدر و شكست ناپذير و حكيمى است كه جهل در او راه ندارد و هرگز در آنچه مىخواهد و عمل مىكند اشتباه نمىكند ، پس او اولياء خود را ذليل نمىكند و به نصرت و يارى كسانى كه استحقاق دارند حكم رانده است ، لذا كلمهء خدا غالب و ابدى است و از نظر نحوى كلمه ( كفر ) منصوب به فعل ( جعل ) است ، امّا  ( كَلِمَةُ اللَّهِ )  مبتدا و مرفوع است و ارتباطى به فعل ( جعل ) ندارد .\r\n\r\n\r\n","description":"","footnote":"\r\n( 1 ) - در همان شبى كه پيامبر صلّى اللّه عليه و إله و سلم همراه ابو بكر در غار ثور بود ، حضرت على عليه السّلام در فراش پيامبر صلّى اللّه عليه و إله و سلم آرميد ، با آنكه مىدانست دشمنان قصد حمله و كشتن پيامبر صلّى اللّه عليه و إله و سلم را دارند كه اين شب ليلة المبيت ناميده مىشود كه از فضائل بىبديل مولا امير المؤمنين على عليه السّلام مىباشد و مورد ديگر از جانفشانى آن حضرت در جنگ احد بود كه تنها كسى كه از پيامبر صلّى اللّه عليه و إله و سلم دفاع نمود شخص مولا على عليه السّلام بود . ( مترجم )\r\n","page_name":" 212 ","page_number":212},
  {"content":"\r\n\r\n( 41 )  ( انْفِرُوا خِفافاً وَ ثِقالًا وَ جاهِدُوا بِأَمْوالِكُمْ وَ أَنْفُسِكُمْ فِي سَبِيلِ اللَّهِ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ )  : ( سبكبار يا سنگين بار كوچ كنيد و با جانها و مالهايتان در راه خدا جهاد كنيد ، اين براى شما بهتر است اگر مىدانستيد ) ، ( ثقل ) در اين آيه كنايه از موانعى است كه نگذارد انسان براى جهاد در راه خدا بيرون رود ، نظير كثرت مشاغل مربوط به امور مالى و علاقه نسبت به خانواده يا نداشتن توشه راه و اسلحه و هر مانع ديگر ، يعنى در آيه شريفه مىفرمايد : به هر حال به سوى جهاد بيرون شويد و عذر تراشى نكنيد ، چه موانع فراوانى براى شما باشد و چه موانعى نباشد كه شما را به خود مشغول بدارد و به هر وسيلهء ممكن حتّى از جان و مال خود بگذريد و در راه خدا جهاد كنيد ، نه در راه عصبيّتهاى قومى و قبيله‌اى و نه تحت پرچم كفر و براى تظاهر و ريا ، بلكه در راه خدا بجنگيد و اين مشقّت جهاد براى شما از راحتى و سكون بهتر است ، اگر علم داشتيد ، و مسلّما در امر جهاد فوائد عظيمى نهفته است از پرورش استعدادهاى روانى و دفاعى تا استحكام دين و نابودى دشمنان آن .\r\n( 42 )  ( لَوْ كانَ عَرَضاً قَرِيباً وَ سَفَراً قاصِداً لَاتَّبَعُوكَ وَ لكِنْ بَعُدَتْ عَلَيْهِمُ الشُّقَّةُ وَ سَيَحْلِفُونَ بِاللَّهِ لَوِ اسْتَطَعْنا لَخَرَجْنا مَعَكُمْ يُهْلِكُونَ أَنْفُسَهُمْ وَ اللَّهُ يَعْلَمُ إِنَّهُمْ لَكاذِبُونَ )  :\r\n( اگر سودى حاصل مىشد يا مسافرتى كوتاه بود ، از تو تبعيّت مىكردند ، امّا اين مسافت بنظرشان دور آمد و به زودى به خدا قسم مىخورند كه اگر مىتوانستيم با شما بيرون مىآمديم ، خويش را هلاك مىكنند و خدا مىداند كه آنها دروغگويانند ) ، ( عرض ) به معناى چيزى است كه به سرعت زائل مىشود كه اغلب در مورد مال دنيا به كار مىرود و مراد از نزديك بودن و قرب عرض ، نقد و در دسترس بودن آن است و ( قصد ) به معناى حدّ وسط و ميانه است و ( سفر قاصد ) يعنى سفرى كه براى مسافر دور نباشد و ( شقه ) به معناى مسافت است ، چون پيمودن آن مستلزم مشقّت مىباشد ، مىفرمايد : اگر تو ايشان را دعوت به امرى مىكردى كه نفع مالى و نقد داشت و به دست آوردنش هم آسان بود بطور مسلّم دعوت تو را اجابت مىكردند ، امّا تو آنان را به سفرى طولانى و امرى دشوار\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدعوت كردى و لذا دربارهء آن سستى و كندى نمودند و اين حال منافقان امّت و امثال آنان است كه همّتهايى ضعيف و عزمى اندك دارند و در جريان جنگ تبوك با امر رسولخدا صلّى اللّه عليه و إله و سلم مخالفت نمودند و به زودى زمانيكه از جنگ باز گرديد ، آنها به خدا سوگند خواهند خورد كه اگر ما هم توانايى داشتيم با شما مىآمديم و اينها با اين اعمال و گفتارشان خودشان را هلاك خواهند كرد و خدا مىداند كه اينها در عذر تراشى و سوگندشان دروغگويند و با اين سخنان دروغ خودشان را نابود مىكنند .\r\n( 43 )  ( عَفَا اللَّهُ عَنْكَ لِمَ أَذِنْتَ لَهُمْ حَتَّى يَتَبَيَّنَ لَكَ الَّذِينَ صَدَقُوا وَ تَعْلَمَ الْكاذِبِينَ )  : ( خدا از تو درگذرد ، چرا پيش از آنكه راستگويان برايت آشكار شوند و دروغگويان را بشناسى ، به آنان اجازه دادى ؟ ) ، جملهء اوّل دعاء به جان پيامبر صلّى اللّه عليه و إله و سلم است و نشانگر ظهور نفاق ، منافقان است نه اينكه كاشف از تقصير و كوتاهى پيامبر صلّى اللّه عليه و إله و سلم باشد و مقصود از ( اذن ) اجازه دادن به آنها در تخلف از جنگ و تقاعد است و چون حالت استفهام ، حالتى انكارى يا توبيخى است ، لذا معنا چنين است كه : نبايد به هيچ وجه به آنها اجازه مىدادى كه از دستورت تخلف كنند و اگر اجازه نمىدادى دروغ و رسوائيشان كشف مىشد ، يعنى آيه در مقام اين است كه ادّعا كند ، نفاق و دروغگويى متخلّفان ظاهر است و با مختصر امتحانى رسوا مىشوند ، در واقع مخاطب ( يعنى پيامبر ) باعث شده كه حيثيّت آنها محفوظ بماند و رسوا نشوند و حاشا از جانب رسول صلّى اللّه عليه و إله و سلم كه سوء تدبيرى در احياء امر الهى نموده باشد ، بلكه آيه مىخواهد بفرمايد كه اگر پيامبر صلّى اللّه عليه و إله و سلم به آنان اجازه نمىداد زودتر مخالفت و دروغگويشان ظاهر مىشد و رسوا مىشدند .\r\n( 44 )  ( لا يَسْتَأْذِنُكَ الَّذِينَ يُؤْمِنُونَ بِاللَّهِ وَ الْيَوْمِ الْآخِرِ أَنْ يُجاهِدُوا بِأَمْوالِهِمْ وَ أَنْفُسِهِمْ وَ اللَّهُ عَلِيمٌ بِالْمُتَّقِينَ )  : ( كسانى كه به خدا و روز جزا ايمان دارند براى اينكه با مال و جانشان جهاد كنند ، از تو اجازه نمىطلبند و خدا به احوال پرهيزكاران داناست ) ،\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nيعنى كسانى كه با تقوايند به امر وجوب جهاد آگاهند ، نيازى به اجازه ندارند ، پس كسانى كه در امر تخلّف از جهاد ، اجازه مىطلبند افرادى منافق هستند كه فاقد صفت تقوى مىباشند ، لذا قلبشان در حالت ترديد است و به همين خاطر هم از تو اجازه مىخواهند .\r\n( 45 )  ( إِنَّما يَسْتَأْذِنُكَ الَّذِينَ لا يُؤْمِنُونَ بِاللَّهِ وَ الْيَوْمِ الْآخِرِ وَ ارْتابَتْ قُلُوبُهُمْ فَهُمْ فِي رَيْبِهِمْ يَتَرَدَّدُونَ )  : ( بدرستى كسانى از تو اجازه مىخواهند كه به خدا و روز جزا ايمان ندارند و دلهايشان دچار شك است و در ترديد خود سرگردانند ) ، پس آنان به جهت عدم ايمانشان از جهاد و خروج براى آن اكراه دارند و دلهايشان دچار شك و ترديد است و به خاطر همين هم سرگردانند و خواهان كناره‌گيرى از جهاد هستند و از تو دربارهء تخلف از جهاد اجازه مىخواهند .\r\n( 46 )  ( وَ لَوْ أَرادُوا الْخُرُوجَ لَأَعَدُّوا لَهُ عُدَّةً وَ لكِنْ كَرِهَ اللَّهُ انْبِعاثَهُمْ فَثَبَّطَهُمْ وَ قِيلَ اقْعُدُوا مَعَ الْقاعِدِينَ )  : ( و اگر مىخواستند به قصد جهاد بيرون شوند ، هر آينه در صدد تهيّه لوازم آن برمىآمدند و خود را مجهّز مىكردند ، امّا خدا حركت آنها را نمىپسنديد ، لذا آنان را بازداشت و گفته شد با نشستگان بنشينيد ) ، ( انبعاث ) يعنى به سرعت روانه شدن و ( عدّه ) يعنى تجهيزات و ( ثبط ) يعنى باز داشتن از امر مكروه ، خداوند در ردّ ادعاى آنها كه گفتند : اگر توانايى داشتيم ما هم با شما مىآمديم ، مىفرمايد : اگر اينها قصد خروج داشتند مسلّما در صدد تهيه ملزومات سفر بر مىآمدند و خود را براى جنگ آماده مىكردند ، چون اگر كسى بخواهد در امرى اقدام كند ، بايد ابتدا خود را آماده نمايد ، ولى از اين منافقان هيچ جنب و جوشى براى تدارك امر جهاد ديده نشد ، پس معلوم مىشود آنها ابدا قصد خروج و شركت در جنگ را نداشتند .\r\nآنگاه مىفرمايد : خداوند اين حركت به سوى جنگ را از جانب آنان نمىپسنديد و علّتش هم نفاق و مفسده جويى آنها بود ، لذا خداوند آنها را موّفق به جهاد نكرد و به\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nجزاى نفاقشان آنها را از اين امر بازداشت تا در ميان مؤمنان مفسده‌انگيزى نكنند و اتّحاد آنها را مبدّل به تفرقه ننمايند و اين خود ، منّتى از جانب خدا بر رسول و مؤمنان بود و به آنها به نحو تكوينى ( غير تشريعى ) امر شد كه شما هم مانند زنان و سالخوردگان و معذوران از جنگ ، به جنگ نرويد و تقاعد نماييد و اين امر تكوينى برخاسته از باطن خبيث آنان و شكّ و ترديد قلبى و سجاياى نفسانى ناپسند آنها بود و لذا اين امر ، امرى تشريعى نيست ، يعنى خداوند آنها را مكلّف به تقاعد نكرد ، چون در اين صورت اين مطلب با امر به كوچ كردن و شركت در جهاد منافات داشته و خود عذر محكمى براى عدم شركت آنان در جنگ خواهد بود .\r\n( 47 )  ( لَوْ خَرَجُوا فِيكُمْ ما زادُوكُمْ إِلَّا خَبالًا وَ لَأَوْضَعُوا خِلالَكُمْ يَبْغُونَكُمُ الْفِتْنَةَ وَ فِيكُمْ سَمَّاعُونَ لَهُمْ وَ اللَّهُ عَلِيمٌ بِالظَّالِمِينَ )  : ( اگر با شما خارج شده بودند جز فتنه و فساد نمىافزودند و ميان شما سخنان باطل را رواج مىدادند و فتنه‌جوئى مىنمودند و در ميان شما زودباورانى هم بودند كه به سخن آنها گوش مىسپردند و خدا نسبت به ستمكاران بسيار داناست ) ، ( خبال ) به معناى فساد و اضطراب رأى و ( ايضاع ) به معناى شتافتن بسوى شرّ است ، مىفرمايد : اين منافقان اگر هم با شما مىآمدند جز فتنه و فساد فايده‌اى براى شما نداشتند و بين شما اختلاف و تفرقه مىانداختند ، چون بين شما افراد زود باورى وجود دارند كه به سرعت حرف آنها را مىپذيرند و آنها را اجابت مىكنند ، امّا خدا به حال ستمكاران داناست ، پس امر آنها را آشكار نموده و نيّت آنها را رسوا مىكند .\r\n( 48 )  ( لَقَدِ ابْتَغَوُا الْفِتْنَةَ مِنْ قَبْلُ وَ قَلَّبُوا لَكَ الْأُمُورَ حَتَّى جاءَ الْحَقُّ وَ ظَهَرَ أَمْرُ اللَّهِ وَ هُمْ كارِهُونَ )  : ( به تحقيق قبلا هم فتنه‌جويى كرده بودند و كارها را بر تو دگرگونه و آشفته مىنمودند ، تا آنكه حق بيامد و امر خدا آشكار شد با وجودى كه آنها دوست نمىداشتند ) ، يعنى قسم مىخورم كه محققا اين منافقان قبل از اين جنگ هم در صدد تفرقه و فتنه و محنت بين اجتماع شما بودند ، همچنانكه در جريان جنگ احد عبد اللّه بن\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nابى بن سلول يك سوّم از سپاه اسلام را از جنگ منصرف كرده و به طرف مدينه باز گرداند و از يارى رسولخدا صلّى اللّه عليه و إله و سلم پرهيز نمود ، آرى اين منافقان همواره امور را بر رسولخدا صلّى اللّه عليه و إله و سلم دگرگونه مىكردند و با دعوت به اختلاف و تشويق به معصيت و برانگيختن يهود و مشركان به جاسوسى در امور مسلمين ، اخلال مىكردند ، تا آنكه حق ، همان حقىّ كه بايد پيروى شود ، بيامد و امر خدا و آنچه كه از دين مىخواست پيروز گشت و برخواسته‌هاى كافران غالب شد ، اگر چه كه كفّار از غلبهء حق و ظهور آن ناخشنود بودند ، امّا خداوند امر خود را غلبه داد .\r\n\r\n[ آيهء ( 59 - 49 ) ذكر احوال و اقوال منافقان و پاسخ به آنها 
  ]\r\n( 49 )  ( وَ مِنْهُمْ مَنْ يَقُولُ ائْذَنْ لِي وَ لا تَفْتِنِّي أَلا فِي الْفِتْنَةِ سَقَطُوا وَ إِنَّ جَهَنَّمَ لَمُحِيطَةٌ بِالْكافِرِينَ )  : ( و از ايشان كسى است كه مىگويد به من اجازه بده و مرا در فتنه نيانداز ، آگاه باشيد كه در فتنه افتاده‌اند و همانا جهنم بر كافران احاطه دارد ) ، مىفرمايد : بعضى از اين منافقان هستند كه مىگويند : اى پيامبر به ما اجازه بده كه كنار بنشينيم و به جنگ نيائيم و ما را با بردن به جهاد به فتنه ميانداز و با بر شمردن غنائم جنگى تمايلات نفسانى ما را تحريك نكن يا آنكه با بردن به جهاد ما را به محنت و مصيبت و بلا دچار مساز ، و ليكن خداوند مىفرمايد : اينها عملا در فتنه افتاده‌اند و با همين اعمالشان در فتنه ساقط شده‌اند ، چون كفر و نفاق و سوء باطنى كه دارند عين فتنه است و شيطان آنها را دچار فريب و ضلالت و نفاق ساخته ، پس آنها در حدّ اعلاى فتنه گرفتار هستند و تازه اين گرفتارى دنيايى آنهاست و در آخرت هم جهنم به آنها احاطه خواهد كرد ، يعنى هم در دنيا و هم در آخرت در فتنه و هلاكت واقعند و ممكن هم هست كه استفاده شود كه جهنم همين حالا نيز به آنها احاطه دارد ، نه در آينده ، و آيات دالّ بر تجسّم اعمال نيز همين معنا را تأييد مىكنند .\r\nنقل شده كه پيامبر اكرم صلّى اللّه عليه و إله و سلم به جد بن قيس اجازهء قعود دادند كه گفته بود من مىترسم اگر به جنگ بيايم در مقابل زنان بنى اصفر نتوانم مقاومت كنم و گرفتار شوم !\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n( 50 )  ( إِنْ تُصِبْكَ حَسَنَةٌ تَسُؤْهُمْ وَ إِنْ تُصِبْكَ مُصِيبَةٌ يَقُولُوا قَدْ أَخَذْنا أَمْرَنا مِنْ قَبْلُ وَ يَتَوَلَّوْا وَ هُمْ فَرِحُونَ )  : ( اگر پيش آمد خيرى ، براى تو پيش آيد غمگينشان مىكند و اگر گرفتارى و مصيبتى به تو برسد ، مىگويند به تحقيق ما قبلا خود را از اين امر بر حذر داشتيم و با خوشحالى اعراض مىكنند ) ، ( حسنه ) و ( سيئه ) در اين جا به قرينهء سياق ، فتح و ظفر و غنيمت و اسير گرفتن از يك طرف و كشته شدن و زخمى گشتن يا شكست خوردن از طرف ديگر است ، لذا مىفرمايد : اى پيامبر اين منافقان بدخواه تو هستند ، اگر غنيمت بدست آورى و پيروز شوى ناراحت مىشوند و اگر شكست بخورى يا زخمى شوى و يارانت كشته شوند مىگويند : خوب شد ما قبلا احتياط كرديم و خود را از جنگ برحذر داشتيم و قبل از وقوع شرّ از آن احتراز جستيم ، و آنگاه با خوشحالى از اينكه نجات يافته‌اند ، از تو روى برمىگردانند .\r\n( 51 )  ( قُلْ لَنْ يُصِيبَنا إِلَّا ما كَتَبَ اللَّهُ لَنا هُوَ مَوْلانا وَ عَلَى اللَّهِ فَلْيَتَوَكَّلِ الْمُؤْمِنُونَ )  : ( بگو به ما جز آنچه خداوند براى ما مقرّر كرده نمىرسد ، او سرپرست و مولاى ماست و مؤمنان فقط بايد بر خدا توكّل كنند ) ، اين جواب سخن منافقان است كه خداوند به پيامبرش مىفرمايد : به آنان بگو هر چه از پيش آمدهاى خوب يا بد كه به ما رسد همه‌اش از جانب خداست و او براى ما مقرّر كرده و ولايت و اختيار امور ما تنها بدست خداست ، نه خود ما و نه هيچ يك از اسباب ظاهرى اختيارى از خود نداريم و حال كه ما مىدانيم كه سرنوشت ما از قبل معيّن شده ، چرا اوامر خدا را اطاعت نكنيم و در امر جهاد نكوشيم ، و خداوند هم با مشيّت بالغه‌اش حكم مىراند و ما را موّفق و پيروز كرده يا به عللى شكست مىدهد ، به هر صورت ما وظيفهء خود را انجام مىدهيم و تدبير امور را به او مىسپاريم و اين همان توكّل است و مؤمنان از آنجا كه خدا سرپرست آنهاست و به او ايمان دارند ، واجب است كه به او توكّل نموده و امر را به او واگذارند ، پس اگر نيكى به آنان برسد منتّى از جانب خداست و اگر مصيبتى به آنان برسد ، آن هم\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمشيّت خداست و اختيار امر به دست اوست ، پس شماتت و ملامتى متوجّه ما نيست و خود ما هم ابدا ناراحت و اندوهگين نمىشويم ، چون خداوند فرموده  ( ما أَصابَ مِنْ مُصِيبَةٍ إِلَّا بِإِذْنِ اللَّهِ )  « 1 » ، ( هيچ مصيبتى نمىرسد مگر به اذن خدا ) .\r\n( 52 )  ( قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ وَ نَحْنُ نَتَرَبَّصُ بِكُمْ أَنْ يُصِيبَكُمُ اللَّهُ بِعَذابٍ مِنْ عِنْدِهِ أَوْ بِأَيْدِينا فَتَرَبَّصُوا إِنَّا مَعَكُمْ مُتَرَبِّصُونَ )  : ( بگو ، آيا براى ما جز وقوع يكى از دو نيكى را انتظار داريد ؟ در حالى كه ما دربارهء شما انتظار داريم كه خدا بوسيلهء عذابى از جانب خود و يا بدست ما شما را هلاك كند ، پس منتظر باشيد كه ما نيز با شما منتظر هستيم ) ، منظور از ( حسنيين ) حسنه و مصيبت است كه يعنى پيروزى يا شكست ، چون منافقان منتظر يكى از اين دو مورد بودند و هر دوى آنها به حسب نظر يك فرد مؤمن ، نيكى هستند ، چون هر دو از جانب خداست ( هر چه از دوست مىرسد نيكوست ) پس اگر پيروز شوند هم نيكى دنيوى است و هم در آخرت اجر عظيمى دارند و اگر شكست خورده يا مجروح و يا كشته شوند باز هم مطابق رضاى خدا به وظيفهء خود عمل كرده‌اند و ثواب دائمى و اجر عظيم خواهند برد ، لذا هر دو مورد حسنه محسوب مىشوند .\r\nامّا از اين طرف آنچه مؤمنان براى منافقان انتظار دارند جز عذاب سماوى يا عذاب به دست خود آنها نيست و در هر دو صورت مؤمنان رستگار و منافقان نابود خواهند شد ، چه به صورت عذاب الهى و چه به صورت امر خداوند به كشتن منافقان و پاك كردن زمين از لوث آنان ، لذا خداوند به پيامبر صلّى اللّه عليه و إله و سلم فرمان مىدهد كه به منافقان بگويد ، منتظر باشيد ، ما هم با شما انتظار مىكشيم .\r\n\r\n\r\n","description":"","footnote":"\r\n( 1 ) - سوره تغابن ، آيه 11 .\r\n","page_name":" 219 ","page_number":219},
  {"content":"\r\n\r\n( 53 )  ( قُلْ أَنْفِقُوا طَوْعاً أَوْ كَرْهاً لَنْ يُتَقَبَّلَ مِنْكُمْ إِنَّكُمْ كُنْتُمْ قَوْماً فاسِقِينَ )  : ( اى پيامبر بگو اگر از روى ميل و يا به كراهت انفاق كنيد به هر جهت پذيرفته نمىشود ، چون شما گروهى فاسق و تبه كاريد ) ، در اينجا لفظ امر در معناى شرطى به كار رفته است و ترديد بين ( طوعا ) و ( كرها ) به جهت تعميم است ، يعنى به هر صورت ( چه از روى ميل و چه با بىميلى ) انفاقى كه شما بكنيد پذيرفته نمىشود ، يعنى عمل لغوى است كه اثرى بر آن مترّتب نيست ، چون عملى ظاهرى و عارى از حقيقت است و علّت پذيرفته نشدن انفاق شما اين است كه شما فاسق هستيد و كسى كه از حدّ بندگى خارج شده و روشش روش عبوديّت نباشد ، اثرى بر فعل او مترتّب نيست و خداوند هم تنها از پرهيزكاران مىپذيرد  ( إِنَّما يَتَقَبَّلُ اللَّهُ مِنَ الْمُتَّقِينَ )  « 1 » .\r\n( 54 )  ( وَ ما مَنَعَهُمْ أَنْ تُقْبَلَ مِنْهُمْ نَفَقاتُهُمْ إِلَّا أَنَّهُمْ كَفَرُوا بِاللَّهِ وَ بِرَسُولِهِ وَ لا يَأْتُونَ الصَّلاةَ إِلَّا وَ هُمْ كُسالى وَ لا يُنْفِقُونَ إِلَّا وَ هُمْ كارِهُونَ )  : ( و مانع قبولى انفاق آنان جز اين نبود كه آنها به خدا و رسولش كفر ورزيدند و نماز را جز با حالت كسالت بجا نمىآورند و انفاق را جز به صورت اكراه انجام نمىدهند ) ، اين آيه علّت نپذيرفتن انفاق آنها را به صورت مفصل‌ترى شرح مىدهد و يا بگوئيم مظاهر فسق آنها را بيان مىكند و توضيح مىدهد كه اينها منافق هستند و اركان نفاقشان هم موارد ذكر شده است :\r\n( 1 - به خدا و رسول كفر مىورزند ، ( 2 - نماز را به صورت بىميل و كسل بجا مىآورند ، ( 3 - انفاقشان از روى كراهت است .\r\n( 55 )  ( فَلا تُعْجِبْكَ أَمْوالُهُمْ وَ لا أَوْلادُهُمْ إِنَّما يُرِيدُ اللَّهُ لِيُعَذِّبَهُمْ بِها فِي الْحَياةِ الدُّنْيا وَ تَزْهَقَ أَنْفُسُهُمْ وَ هُمْ كافِرُونَ )  : ( پس اموال و فرزندان آنان تو را به شگفت نياندازد ،\r\n\r\n\r\n","description":"","footnote":"\r\n( 1 ) - سوره مائده ، آيه 27 .\r\n","page_name":" 220 ","page_number":220},
  {"content":"\r\n\r\nبدرستى كه خداوند مىخواهد آنها را به اين وسيله در زندگى دنيوى عذاب دهد و جانشان را در حالى بگيرد كه آنها كافرند ) ، ( اعجاب ) از چيزى يعنى مسرور شدن از آن به جهت جمال يا كمالى كه در آن مشاهده مىشود و ( زهوق ) يعنى خروج به دشوارى كه بيشتر در معناى بيرون شدن جان و مردن به كار مىرود .\r\nدر اين آيه خطاب به پيامبر صلّى اللّه عليه و إله و سلم مىفرمايد : مبادا شيفته اموال و اولاد منافقين شوى ، چون اينها براى آنان نعمت نيست ، بلكه نقمت است و آنها را بسوى شقاوت مىكشاند ، يعنى استدراجى از ناحيهء خداست و خدا با اين وسايل آنها را سرگرم مىكند و در اثر اين مشغوليّت از ذكر خدا غفلت كرده و از روش بندگى عدول مىكنند ، لذا اينها در واقع مايهء عذاب و گرفتارى آنهاست و زمانى هم كه اجل آنها و موقع هلاكتشان برسد با حالت كفر از دنيا مىروند و خدا جانشان را در حالت كفر از آنان مىستاند و اين در نتيجهء غرق شدن آنان در نعمات دنيوى و غفلت از ياد خداست .\r\n( 56 )  ( وَ يَحْلِفُونَ بِاللَّهِ إِنَّهُمْ لَمِنْكُمْ وَ ما هُمْ مِنْكُمْ وَ لكِنَّهُمْ قَوْمٌ يَفْرَقُونَ )  : ( به خدا سوگند مىخورند كه از شمايند در حالى كه از شما نيستند ، بلكه گروهى هستند كه مىترسند ) ، ( فرق ) يعنى دلهره از ضرر احتمالى ، مىفرمايد : منافقان سوگند مىخورند كه از شمايند و حال آنكه آنان به جهت نفاقشان دلهايشان از شما امتناع دارد و همواره نفاق ملازم آنهاست ، چه در موقع خروج و چه در هنگام دخولشان و هرگز نفاق با ايمان جمع نمىشود و اينها دائما در هراسند كه مبادا دورويىشان فاش شود و مردم از باطنشان با خبر گردند .\r\n( 57 )  ( لَوْ يَجِدُونَ مَلْجَأً أَوْ مَغاراتٍ أَوْ مُدَّخَلًا لَوَلَّوْا إِلَيْهِ وَ هُمْ يَجْمَحُونَ )  : ( اگر پناهگاه يا نهانگاه يا كوره راهى براى گريز مىيافتند ، هر آينه شتابان به سوى آن روى مىگرداندند ) ، ( ملجاء ) يعنى محل پناه گرفتن ، ( مغار ) يعنى محل فرو رفتن و پنهان شدن و نيز به معناى غار واقع در كوه مىباشد ، و ( مدّخل ) يعنى كوره راهى كه به زحمت بتوان\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nوارد آن شد و ( جماح ) رد شدن به سرعت و بدون توجه به اطراف است .\r\nمعناى آيه روشن است و مىخواهد بفرمايد : اين منافقان از روى ناچارى با شما اظهار دوستى مىكنند و در باطن ، از شما گريزانند و لذا اگر مفرىّ داشتند به تحقيق به سوى آن مىشتافتند و از شما اعراض مىكردند و هيچ چيز هم نمىتوانست آنها را منصرف كند .\r\n( 58 )  ( وَ مِنْهُمْ مَنْ يَلْمِزُكَ فِي الصَّدَقاتِ فَإِنْ أُعْطُوا مِنْها رَضُوا وَ إِنْ لَمْ يُعْطَوْا مِنْها إِذا هُمْ يَسْخَطُونَ )  : ( بعضى از ايشان در تقسيم صدقات بر تو ايراد مىگيرند ، اگر از آن عطايشان كنند راضى مىشوند و اگر از آن به ايشان ندهند ، آنوقت خشمگين و ناراضى مىگردند ) ، ( لمز ) به معناى عيبجوئى و خرده‌گيرى و اشاره با چشم و كنايه زدن است .\r\nمىفرمايد : منافقان در امر صدقات به رسولخدا صلّى اللّه عليه و إله و سلم خرده‌گيرى مىكردند و عدالت ايشان را متهّم مىنمودند و اگر رسولخدا صلّى اللّه عليه و إله و سلم به آنان چيزى از آنها مىبخشيد خوشحال و راضى مىشدند و اعتنايى به حق و عدل و ديانت نداشتند و اگر به جهت عدم استحقاق آنها ، پيامبر چيزى به آنها نمىداد غضبناك و ناراضى مىشدند .\r\n( 59 )  ( وَ لَوْ أَنَّهُمْ رَضُوا ما آتاهُمُ اللَّهُ وَ رَسُولُهُ وَ قالُوا حَسْبُنَا اللَّهُ سَيُؤْتِينَا اللَّهُ مِنْ فَضْلِهِ وَ رَسُولُهُ إِنَّا إِلَى اللَّهِ راغِبُونَ )  : ( و چه مىشد كه آنها به عطاى خدا و پيامبر او رضايت مىدادند و مىگفتند ، خدا ما را كافى است ، به زودى خداوند از فضل خويش و پيامبرش ، به ما عطا مىكند ، بدرستى كه ما به خدا اميدواريم ) ، ( لو ) در معناى آرزو است ، يعنى چه مىشد كه ايشان آنچه را كه خداوند بدست رسولش برايشان فرستاده با رضايت خاطر مىگرفتند و مىگفتند : خداوند ما را در آنچه آرزو مىكنيم بس است و ما فقط به فضل خدا و رسول اميدواريم و طمع داريم كه خدا از فضل و كرمش بدست رسول گرامى خود به ما بدهد و اينها دادن و ( ايتاء ) را هم به خدا نسبت داده‌اند و هم به رسولش ، امّا كفايت فضل و رغبت را تنها به خدا اختصاص داده‌اند و لازمهء توحيد هم\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nهمين است ، چون او مسبّب الاسباب بوده و همه را از ساير اسباب بىنياز مىكند .\r\n\r\n[ آيهء ( 80 - 60 ) موارد مصرف زكات ، بيان توطئه منافقان در راه تبوك و جهاد با منافقين و خشونت در برابر آنها و شرح حال برخى منافقان و خوددارى آنها از ايتاء زكات . . . 
  ]\r\n( 60 )  ( إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ وَ ابْنِ السَّبِيلِ فَرِيضَةً مِنَ اللَّهِ وَ اللَّهُ عَلِيمٌ حَكِيمٌ )  : ( همانا زكات فقط از آن فقراء و مساكين و عاملان زكات و نيز براى آنان كه دلهايشان را جلب كنند و براى آزاد كردن بندگان و قرض‌داران و صرف در راه خدا و نيز براى در راه ماندگان است و اين قرارى واجب از جانب خداست و خدا دانا و درست كردار است ) ، اين آيه موارد مصرف صدقات واجب يعنى زكات را مطرح مىكند ، به دليل آنكه در آخر آيه مىفرمايد :  ( فَرِيضَةً مِنَ اللَّهِ )  يعنى اين امرى واجب از جانب خداست و امّا موارد مصرف زكات هشت مورد است :\r\n1 - ( فقرا ) فقير كسى است كه نادار بوده و نمىتواند حوائج زندگى خود را برآورد .\r\n2 - ( مساكين ) مسكين به كسى مىگويند كه علاوه بر ندارى دچار ذلّت و مسكنت هم باشد .\r\n3 - ( عاملين زكات ) يعنى كسانى كه مأمور جمع‌آورى زكات هستند .\r\n4 - ( مؤلفة قلوب ) كسانى هستند كه با دادن سهمى از زكات به ايشان دلهايشان به طرف اسلام متمايل مىشود و به تدريج مسلمان مىگردند يا لااقل دشمنان اسلام را دفع مىكنند و يا در برآوردن بعضى حاجات دينى كمك مىكنند .\r\n5 - ( فى الرقاب ) يعنى بندگان ، پس بخشى از زكات را بايد به مصرف آزاد كردن بندگان برسد .\r\n6 - ( غارمين ) يعنى افراد مقروض ، كه بخشى از زكات به مصرف اداى قرض بدهكاران مىرسد .\r\n7 - ( فى سبيل اللّه ) مصرف عمومى در راه خدا كه شامل تمام امورى مىشود كه نفع آن عايد اسلام و مسلمين مىگردد ، مثل جهاد در راه خدا ، راه سازى ، پل سازى و ساير\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nكارهاى عام المنفعه .\r\n8 - ( ابن سبيل ) يعنى كسانى كه از وطنشان دور افتاده‌اند و در غربت تهى دست شده‌اند ، اگر چه در وطنشان توانگر باشند و از زكات مبلغى به اين افراد داده مىشود تا بتوانند به كشور خود برگردند .\r\nاين هشت صنف موارد مصرف زكات را تشكيل مىدهند و در آخر مىفرمايد :\r\nزكات فريضه‌اى است واجب كه بر اساس علم و حكمت الهى تشريع شده و قابل هيچ گونه تغييرى نيست و لذا بخاطر دلخواه منافقين و ايرادهاى آنان تغيير و تبديل نمىپذيرد .\r\n( 61 )  ( وَ مِنْهُمُ الَّذِينَ يُؤْذُونَ النَّبِيَّ وَ يَقُولُونَ هُوَ أُذُنٌ قُلْ أُذُنُ خَيْرٍ لَكُمْ يُؤْمِنُ بِاللَّهِ وَ يُؤْمِنُ لِلْمُؤْمِنِينَ وَ رَحْمَةٌ لِلَّذِينَ آمَنُوا مِنْكُمْ وَ الَّذِينَ يُؤْذُونَ رَسُولَ اللَّهِ لَهُمْ عَذابٌ أَلِيمٌ )  : ( برخى از آنان كسانى هستند كه پيامبر را آزار مىدهند و مىگويند او گوش است ( يعنى دهن بين و حرف شنو ) بگو براى شما دهن‌بين خوبى است كه به خدا ايمان دارد و مؤمنان را تصديق مىكند و براى افراد با ايمان شما مايهء رحمت است و كسانى كه پيامبر را آزار دهند برايشان عذابى دردناك خواهد بود ) ، بعضى از منافقان پيامبر را آزار مىدهند و مىگويند : او مثل گوش است ، يعنى به حرف همه گوش مىدهد و هر حرفى را مىپذيرد ، مىفرمايد : به آنها بگو كه او گوش بسيار خوبى است ، يعنى آنچه را خير شما در آنست مىشنود ، مثلا وحى خدا را مىشنود و خيرخواهى مؤمنان را مىشنود و در هر صورت استماع آن جناب استماع خيرى است و سخنان خوب شما را مىشنود و سخنانى را هم كه صحيح نيست گوش مىدهد و هتك حرمت شما را نمىكند و به خدا ايمان دارد و مؤمنان را شخصا تصديق مىنمايد و خدا را در وحيى كه به او مىشود تصديق مىكند ، اعم از اينكه سخن آنان را هم تصديق كند يا خير و اين امر باعث خير براى مؤمنان است ، همچنين او رحمتى براى مؤمنان است ، چون آنها را از شقاوت و هلاك نجات داده و راه فطرت را به آنها نمايانده است و دينى را برايشان آورده كه هم\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاز فرد حمايت مىكند و هم از جامعه ، پس مراد از رحمت در اين آيه رحمت فعلى است ، يعنى مؤمنان عملا از رحمت وجود پيامبر صلّى اللّه عليه و إله و سلم برخوردارند ، امّا در سورهء انبياء كه مىفرمايد :  ( وَ ما أَرْسَلْناكَ إِلَّا رَحْمَةً لِلْعالَمِينَ )  « 1 » ، مراد رحمت شأنى است ، يعنى وجود پيامبر چنان است كه همه عالم مىتوانند از رحمت وجودش برخوردار شوند .\r\nو در نهايت خداوند كسانى را كه پيامبرش را آزار نمايند به عذابى دردناك تهديد مىنمايد .\r\n( 62 )  ( يَحْلِفُونَ بِاللَّهِ لَكُمْ لِيُرْضُوكُمْ وَ اللَّهُ وَ رَسُولُهُ أَحَقُّ أَنْ يُرْضُوهُ إِنْ كانُوا مُؤْمِنِينَ )  : ( به خدا قسم مىخورند تا شما را راضى كنند ، در حالى كه اگر مؤمن بودند خدا و رسولش شايسته‌تر بودند كه راضى شوند ) ، در اينجا به جاى آنكه بگويد ( يرضوهما ) فرمود : ( يرضوه ) تا مقام پروردگارى را حفظ كند ، از آنكه چيزى هم سنگ و معادل آن شود ، به هر جهت مىفرمايد : اين منافقان به خدا سوگند مىخورند تا دل شما مؤمنان را بدست آورده و شما را خشنود كنند ، در حالى كه اگر ايمان داشتند شايسته‌تر بود كه كارى كنند تا خدا و رسول از آنها راضى شوند ، چون بر هر مؤمنى واجب است كه خدا و رسول را از خود خشنود سازد .\r\n( 63 )  ( أَ لَمْ يَعْلَمُوا أَنَّهُ مَنْ يُحادِدِ اللَّهَ وَ رَسُولَهُ فَأَنَّ لَهُ نارَ جَهَنَّمَ خالِداً فِيها ذلِكَ الْخِزْيُ الْعَظِيمُ )  : ( آيا نمىدانند كه هر كس با خدا و رسول مخالفت كند سزايش جهنم است و در آن جاودانه خواهد بود و اين رسوايى بزرگ است ) ، ( محادّه ) به معناى تجاوز توأم با مخالفت است و با كلمات مخالفت ، دشمنى و دورى هم معناست .\r\nبه نحو استفهام تعجّبى مىفرمايد : چگونه اينها نمىدانند كه دشمنى با خدا و رسول و مخالفت و به خشم آوردن آنان باعث جاودانگى در آتش است ؟ ! و حال كه چنين است\r\n\r\n\r\n","description":"","footnote":"\r\n( 1 ) - سوره انبياء ، آيه 107 .\r\n","page_name":" 225 ","page_number":225},
  {"content":"\r\n\r\nپس خشنود ساختن خدا و رسولش بر هر فرد با ايمانى واجب است تا بدين وسيله خود را از آتش جهنم و رسوائى بزرگ حفظ نمايد .\r\n( 64 )  ( يَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِما فِي قُلُوبِهِمْ قُلِ اسْتَهْزِؤُا إِنَّ اللَّهَ مُخْرِجٌ ما تَحْذَرُونَ )  : ( منافقان مىترسند از اينكه برايشان سوره‌اى نازل شود كه آنها را از آنچه در دلهايشان دارند آگاهى دهد ، بگو مسخره كنيد ، بدرستى كه خدا آنچه را از آن حذر داريد ، بيرون مىآورد ) ، منافقان مىديدند هر چقدر سعى مىكنند كه نيّات پليد و اعمال مزّورانه خود را از پيامبر صلّى اللّه عليه و إله و سلم مخفى كنند ، باز هم آن حضرت خبردار شده و به آنها اعلام مىنمايد و چون ايمانى به وحى نداشتند ، مىپنداشتند جاسوسانى از مؤمنين هستند كه اسرار منافقان را براى پيامبر صلّى اللّه عليه و إله و سلم نقل مىكنند و پيامبر آنها را به صورت آيه‌هاى قرآنى براى مردم مىخواند و آنها از نفاق درونى و خباثت باطنشان بسيار هراسناك بودند و مىترسيدند كه روزى اسرار درونيشان فاش شود و در آن صورت رسوائى و هلاكت عايدشان گردد ، چون رسول خدا صلّى اللّه عليه و إله و سلم بر آنان حكومت داشت و هر امرى يا حكمى كه دربارهء آنها مىنمود لازم الاجرا بود و لذا مىترسيدند كه پيامبر صلّى اللّه عليه و إله و سلم از كفر و نقشه‌هاى شومى كه عليه اسلام مىكشند با خبر شود ، امّا خداوند خطاب به رسولش مىفرمايد : به آنها بگو هر چه مىخواهيد استهزاء كنيد ، ( منظور از استهزاء در اينجا همان نفاق و پنهان داشتن چيزيست كه از برملا شدنش پرهيز دارند ) ، و اين امر به نحو تعجيزى است ، يعنى هر قدر هم نفاق كنيد باز هم خداوند آن را بر ملا مىكند و به وسيلهء وحى ، رسولش را با خبر مىسازد .\r\n( 65 )  ( وَ لَئِنْ سَأَلْتَهُمْ لَيَقُولُنَّ إِنَّما كُنَّا نَخُوضُ وَ نَلْعَبُ قُلْ أَ بِاللَّهِ وَ آياتِهِ وَ رَسُولِهِ كُنْتُمْ تَسْتَهْزِؤُنَ )  : ( اگر از آنان بپرسى ، هر آينه مىگويند : ما داشتيم تفريح و بازى مىكرديم ، بگو آيا خدا و آيات او و رسولش را مسخره مىكنيد ؟ ) ، ( خوض ) يعنى فرو رفتن در آب يا هر مايعى ، ولى كنايه از اقدام در امر مذموم است .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nاز قرائن استفاده مىشود كه منافقان قصد سوئى نسبت به رسولخدا صلّى اللّه عليه و إله و سلم داشتند و مىخواستند برنامه‌ريزى كنند تا پيامبر صلّى اللّه عليه و إله و سلم را به قتل برسانند ، ولى چون به نتيجه نرسيدند و نقشهء آنها فاش شد ، وقتى رسولخدا صلّى اللّه عليه و إله و سلم از آنان پرسيد كه چه مىكرديد ؟ با عذر و بهانه گفتند : ما داشتيم تفريح و بازى مىكرديم و حال آنكه انسان مؤمن و حتىّ كسى كه تظاهر به ايمان مىكند ، خوض و لعب را تأييد نمىكند ، آن هم در عملى كه مربوط به خدا و رسول باشد ، لذا رسولخدا صلّى اللّه عليه و إله و سلم آنان را توبيخ كرده و مىفرمايد : اين عمل شما استهزاء به خدا و آيات او و رسول اوست ، لذا آنها براى عمل زشت خود عذر بدتر از گناه آوردند ، چون استهزاء خدا و آيات الهى و رسول كريمش در واقع كفر است .\r\nنقل شده كه مردى از منافقان گفت : هيچ سورهء قرآن نازل نمىشد جز اينكه ما باطنا آن را تكذيب مىكرديم ، و به زبان تأييد مىنموديم ، امّا وقتى مؤمنان را مىديديم ، ظاهرا اجابت مىكرديم و وقتى رسولخدا صلّى اللّه عليه و إله و سلم مىگفت : چه مىكنيد ؟ مىگفتيم ما خوض و لعب مىنمائيم .\r\n( 66 )  ( لا تَعْتَذِرُوا قَدْ كَفَرْتُمْ بَعْدَ إِيمانِكُمْ إِنْ نَعْفُ عَنْ طائِفَةٍ مِنْكُمْ نُعَذِّبْ طائِفَةً بِأَنَّهُمْ كانُوا مُجْرِمِينَ )  : ( عذر تراشى نكنيد ، به تحقيق كه بعد از ايمانتان كفر ورزيديد و ما اگر از گروهى از شما بگذريم و عفوتان كنيم ، گروه ديگر را عذاب مىكنيم ، چون آنها گناهكارند ) ، لذا عذر تراشىها و گفتار شما بىثمر است و بعد از حكم ما به كفر شما ديگر عذرخواهى فايده‌اى ندارد و اينكه فرمود : بعد از ايمانتان كافر شديد ، يعنى بعد از همان ايمانى كه به آن تظاهر مىكرديد ، يا بگوئيم همان ايمان ضعيفى هم كه داشتيد ، چون بسيار سست بود و ايمن از زوال نبود ، لذا ايمانتان از بين رفت و كافر شديد و مىفرمايد ، اگر بنابر مصالحى خداوند در اين دنيا از گناه بعضى از شما بگذرد ، محققا گروه ديگر بايد مجازات شوند ، چون گناهكار بوده و مستحقّ عذاب هستند ، پس معلوم مىشود اين منافقان عدّهء كثيرى بوده‌اند و منظور از عفو در اينجا ترك عذاب به جهت مصالحى از مصالح دين است نه به معناى آمرزش مستند به توبه و هيچ مانعى هم ندارد كه اين آيه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nتتمهء سخنان پيامبر صلّى اللّه عليه و إله و سلم باشد و مراد از عفو و عذاب ، چشم‌پوشى يا عذاب رسولخدا نسبت به آنان باشد كه يكى را ادب نموده و از ديگرى درگذرد .\r\nامّا به قرينه آيات بعدى احتمالا اين آيه گفتار خداى متعال است خطاب به منافقان ( و اللّه يعلم ) .\r\n( 67 )  ( الْمُنافِقُونَ وَ الْمُنافِقاتُ بَعْضُهُمْ مِنْ بَعْضٍ يَأْمُرُونَ بِالْمُنْكَرِ وَ يَنْهَوْنَ عَنِ الْمَعْرُوفِ وَ يَقْبِضُونَ أَيْدِيَهُمْ نَسُوا اللَّهَ فَنَسِيَهُمْ إِنَّ الْمُنافِقِينَ هُمُ الْفاسِقُونَ )  : ( مردان و زنان منافق مانند يكديگرند ، مردم را امر به زشتى نموده و از عمل پسنديده باز مىدارند و دستهايشان را از انفاق نگه مىدارند ، خدا را فراموش كرده‌اند و خدا هم آنان را فراموش كرده ، آرى منافقان همان فاسقانند ) ، مىفرمايد : منافقان همه در اظهار ايمان و پوشاندن كفر باطنى و در خباثت اعمال اشتراك دارند ، يعنى همه آنها مانند يكديگرند و فرقى با هم ندارند و قهرا در عاقبت احوال نيز با هم اشتراك خواهند داشت .\r\nو اينها از خصوصياتشان اين است كه امر به منكر و نهى از معروف مىكنند و از انفاق در راه خدا خوددارى مىورزند و با اعراض از ياد خدا ، خدا را فراموش كرده‌اند و چون مردمى فاسق و خارج از روش عبوديّت بودند ، خدا هم آنها را فراموش كرد و آن پاداشهايى كه به بندگان ذاكر خود عطا نمود ، به ايشان نداد ، به درستى كه آنها مردمى فاسق و عصيانگرند .\r\n( 68 )  ( وَعَدَ اللَّهُ الْمُنافِقِينَ وَ الْمُنافِقاتِ وَ الْكُفَّارَ نارَ جَهَنَّمَ خالِدِينَ فِيها هِيَ حَسْبُهُمْ وَ لَعَنَهُمُ اللَّهُ وَ لَهُمْ عَذابٌ مُقِيمٌ )  : ( خداوند مردان و زنان منافق و كفّار را وعدهء آتش دوزخ مىدهد كه در آن جاودانند ، و همان آنان را كافى است ، خدا آنها را لعنت كرده و براى آنان عذابى هميشگى خواهد بود ) ، در اين آيه اگر كفّار را عطف به منافقين نمود ، به جهت آنست كه منافقان نيز كافرند و لذا خداوند به آنان وعدهء جهنم مىدهد كه اين جزا عينا سزاوار اعمال پليد آنهاست و با هم هماهنگى دارد .\r\nو همين كيفر براى آنان كافى است ، كيفرى كه به غير آنان نمىرسد و خدا ايشان را از\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nرحمت خود طرد كرده و رانده است و براى آنان عذابيست ثابت كه هرگز زايل نمىشود .\r\n( 69 )  ( كَالَّذِينَ مِنْ قَبْلِكُمْ كانُوا أَشَدَّ مِنْكُمْ قُوَّةً وَ أَكْثَرَ أَمْوالًا وَ أَوْلاداً فَاسْتَمْتَعُوا بِخَلاقِهِمْ فَاسْتَمْتَعْتُمْ بِخَلاقِكُمْ كَمَا اسْتَمْتَعَ الَّذِينَ مِنْ قَبْلِكُمْ بِخَلاقِهِمْ وَ خُضْتُمْ كَالَّذِي خاضُوا أُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ هُمُ الْخاسِرُونَ )  : ( مانند كسانى كه قبل از شما بودند و نيرومندتر از شما بوده و اموال و فرزندانشان از شما بيشتر بود و از بهرهء خود بهره‌مند شدند و شما نيز از نصيب خود برخوردار شديد ، همچنانكه پيشينيان شما نيز از نصيب خود بهره‌مند شدند ، شما ياوه گفتيد همچنانكه آنان ياوه سرائى كردند ، آنها اعمالشان در دنيا و آخرت باطل شد و آنان همان زيانكارانند ) ، مىفرمايد اى منافقان ، شما هم مانند كسانى هستيد كه قبل از شما بوده و از نظر نيرو و تجهيزات و تعداد فرزندان و مال و اموال افزونتر از شما بودند و شما با آن كفّار طبيعت يكسانى داريد و آنان به بهره‌هاى دنيوى خود رسيدند ، و شما هم رسيديد همچنانكه اسلافتان نايل شده بودند ، پس براى هر كس نصيب و بهره‌ايست و شما نيز همانطور كه آنها آيات الهى را استهزاء كردند خداوند و آيات او را به تمسخر گرفتيد ، و اعمالتان در دنيا و آخرت مانند اعمال آنان باطل و بىاجر شد و هيچ نفعى به حالتان نداشت و آنها به درستى كه همان زيانكاران هستند ، و حال كه اينها كه از هر نظر قويتر بودند ، اعمالشان بىثمر شد و سعىشان بىفايده بود و نتوانستند خدا را به عجز آورند ، شما كه از هر نظر از آنان ضعيفتر و پست‌تر هستيد چطور مىتوانيد خدا را به عجز آوريد ، بلكه خدا شما را هم مانند آنان وعدهء دوزخ داده و در آن جاودانه خواهد كرد .\r\n( 70 )  ( أَ لَمْ يَأْتِهِمْ نَبَأُ الَّذِينَ مِنْ قَبْلِهِمْ قَوْمِ نُوحٍ وَ عادٍ وَ ثَمُودَ وَ قَوْمِ إِبْراهِيمَ وَ أَصْحابِ مَدْيَنَ وَ الْمُؤْتَفِكاتِ أَتَتْهُمْ رُسُلُهُمْ بِالْبَيِّناتِ فَما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ )  : ( مگر اخبار كسانى كه قبل از اينها بودند ، قوم نوح و عاد و ثمود\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nو قوم ابراهيم و اهالى مدين و دهكده‌هاى واژگون شده ، را نشنيده‌اند كه پيامبرانشان با معجزات آشكار نزدشان بيامدند ، و چنين نبود كه خدا به آنها ظلم كرده باشد و ليكن آنها خودشان به خويش ستم مىكردند ) ، مىفرمايد : اى رسول ما ، آيا اين منافقين داستانهاى امم گذشته مثل قوم نوح كه خدا آنان را غرق كرد و عاد ، قوم هود كه بوسيله باد صرصر همه را زنده به گور نمود و ثمود ، قوم صالح كه خداوند با زلزله آنها را زير و رو كرد و قوم ابراهيم كه خدا پادشاهشان نمرود را كشت و نعمت را از آنان سلب كرد و قوم شعيب را كه در مدين ساكن بودند و خداوند هلاكشان نمود و دهكده‌هاى زير و رو شدهء قوم لوط را نشنيده‌اند ؟ كه پيامبرانشان چگونه با حجتّهاى آشكار نزد آنها آمدند ولى آنها پيامبران را تكذيب كردند و خدا هم به سبب اعمالشان آنها را هلاك كرد و در اين عمل به آنان ستمى ننمود ، چون حجّت برايشان تمام بود و حق و باطل و هدايت و ضلالت برايشان آشكار شده بود ، ولى آنها با غرق شدن در بهره بردارى از نعمات دنيوى و استهزاء و خوض در آيات الهى و تكذيب پيامبران در واقع خودشان به خود ستم كردند و باعث هلاكت خويش شدند .\r\n( 71 )  ( وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُقِيمُونَ الصَّلاةَ وَ يُؤْتُونَ الزَّكاةَ وَ يُطِيعُونَ اللَّهَ وَ رَسُولَهُ أُولئِكَ سَيَرْحَمُهُمُ اللَّهُ إِنَّ اللَّهَ عَزِيزٌ حَكِيمٌ )  : ( مردان و زنان مؤمن اولياء يكديگرند ، امر به معروف كرده و نهى از منكر مىنمايند و نماز را بر پا مىدارند و زكات مىدهند و از خدا و رسولش اطاعت مىكنند ، آنانند كه خداوند به زودى آنها را مورد رحمت خود قرار مىدهد ، بدرستى كه خدا مقتدر و درست كردار است ) ، در اين آيه دقيقا به موازات آيه‌اى كه در وصف منافقان بيان شد اوصاف مؤمنان را بيان مىكند و مىفرمايد : مؤمنان همه دوستان يكديگرند و على رغم كثرتها و تفاوتهايشان بعضى متولىّ امور بعضى ديگرند و همهء آنها در ايمان به خدا و عقايد حقّه اشتراك دارند و به همين جهت هم به صلاح جامعه خود يكديگر را امر به معروف و نهى از منكر مىكنند و بوسيله برپاداشتن\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nنماز ارتباط خود را با خالقشان برقرار مىسازند و بوسيلهء زكات بين خودشان ارتباط و همبستگى ايجاد مىنمايند و ولايت فيما بين خود را در ظاهر و باطن عينيّت مىبخشند و خدا را در احكام شرعيّه الهى اطاعت مىكنند و همچنين از رسولخدا صلّى اللّه عليه و إله و سلم در احكام ولائيه‌اى كه در ادارهء امور و اصلاح شئون جامعه صادر مىشود ، مثل امر به جهاد و قضاوتهاى آنحضرت در دعاوى و حدود شرعى و . . . اطاعت مىكنند و آنگاه خبر مىدهد كه به زودى قضاى الهى شامل حال اين گونه افراد شده و رحمت خدا اشخاص متصّف به اين صفات را در بر خواهد گرفت و علّت اين شمول رحمت هم اولّا عزّت و سلطنت الهى است كه هيچ مانعى جلوگير او نيست و ديگر آنكه خدا حكيم است و هيچ اشتباه و اختلال و سستى و گزافى در احكام او راه ندارد .\r\n( 72 )  ( وَعَدَ اللَّهُ الْمُؤْمِنِينَ وَ الْمُؤْمِناتِ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها وَ مَساكِنَ طَيِّبَةً فِي جَنَّاتِ عَدْنٍ وَ رِضْوانٌ مِنَ اللَّهِ أَكْبَرُ ذلِكَ هُوَ الْفَوْزُ الْعَظِيمُ )  :\r\n( خداوند به مردان و زنان مؤمن وعدهء بهشتهايى را مىدهد كه نهرها در زير آن جاريست و در آن جاودانه خواهند بود و همچنين قصرهاى پاكيزه در بهشتهاى جاويد و از همه بالاتر خشنودى خداست ، اين همان رستگارى عظيم است ) ، خداوند در مقابل ايمان و نيكوئى عملشان به مؤمنان وعده‌هاى نيكويى داده است كه شامل بهشتها با جويهاى روان و قصرهاى مطهّر و در باغهاى مستقر و جاويد و رضوان خدا مىباشد ، ولى خشنودى خدا از همه اينها بالاتر است ، چون رضوان خدا محدود و مقدور بشر نيست تا وهم او بدان دست يابد و رضوان خدا در واقع و حقيقت ، همه رستگارى و فوز است ، چون حقيقت بندگى آنست كه بنده از جهت حبّ به خدا او را بپرستد نه به طمع بهشت و نه از خوف دوزخ و سعادت حقيقى در آنست كه دوستدار و محبّ ، رضايت محبوب خود را بدست آورد .\r\n( 73 )  ( يا أَيُّهَا النَّبِيُّ جاهِدِ الْكُفَّارَ وَ الْمُنافِقِينَ وَ اغْلُظْ عَلَيْهِمْ وَ مَأْواهُمْ جَهَنَّمُ وَ بِئْسَ * \r\n\r\n","description":"","footnote":"","page_name":" 231 ","page_number":231},
  {"content":"\r\n\r\n الْمَصِيرُ )  : ( اى پيامبر با كافران و منافقان بستيز و بر آنان سخت بگير و جايگاه آنها جهنم و بد سرانجامى است ) ، مىفرمايد : اى پيامبر با نهايت كوشش و جديّت با كفّار و منافقان مواجه شو ، چون ( جهاد ) به معناى نهايت درجه كوشش و مقاومت است ، چه با زبان و چه با دست ، تا آنجا كه منجر به كارزار شود ، امّا در لسان قرآن بيشتر به معناى جنگ و كارزار به كار رفته و منظور از كفّار كسانى هستند كه مخالفت و دشمنى خود را علنى و آشكار نموده‌اند و هر جا كلمه ( جهاد ) در معناى كارزار به كار رفته تنها كفّار منظور نظر آن هستند ، چون منافقان از راه كيد و مكر وارد شده و خود را مسلمان حقيقى وانمود مىكنند ، لذا جهاد با آنها ، معنا نمىيابد ، جز اينكه بگوئيم منظور از جهاد با منافقان ، رفتار مطابق مصلحت و مقاومت در برابر كارشكنى و توطئه‌هاى آنهاست ، پس جهاد با منافقان يعنى بذل نهايت كوشش براى مقاومت با آنها ، بوسيله تحريم كردن معاشرت با آنان ، يا موعظه و نصيحت آنان و يا تبعيد و طرد شدنشان و يا اگر عملى مبنى بر ارتداد از آنها مشاهده شد بوسيله كشتن‌شان بايست با آنها مواجه شد و منظور از سخت‌گيرى بر آنها يعنى خشونت نمودن در مواجهه با ايشان و در آخر مىفرمايد : جايگاه آنان دوزخ است كه بد جايگاهى است ، امّا با اعمال آنها موافقت دارد و به همين جهت هم اين افراد مستحّق غلظت و خشونت و كارزار هستند .\r\n( 74 )  ( يَحْلِفُونَ بِاللَّهِ ما قالُوا وَ لَقَدْ قالُوا كَلِمَةَ الْكُفْرِ وَ كَفَرُوا بَعْدَ إِسْلامِهِمْ وَ هَمُّوا بِما لَمْ يَنالُوا وَ ما نَقَمُوا إِلَّا أَنْ أَغْناهُمُ اللَّهُ وَ رَسُولُهُ مِنْ فَضْلِهِ فَإِنْ يَتُوبُوا يَكُ خَيْراً لَهُمْ وَ إِنْ يَتَوَلَّوْا يُعَذِّبْهُمُ اللَّهُ عَذاباً أَلِيماً فِي الدُّنْيا وَ الْآخِرَةِ وَ ما لَهُمْ فِي الْأَرْضِ مِنْ وَلِيٍّ وَ لا نَصِيرٍ )  : ( به خدا سوگند مىخورند كه چيزى نگفته‌اند ، در حالى كه كلمه كفر را بر زبان رانده‌اند و بعد از اسلامشان كافر شدند و به امرى همّت نمودند كه به آن نرسيدند ، و به اين نقمت فريفته نشدند جز به جهت اينكه خدا و رسولش آنان را از كرم خود بىنياز نموده بود ، حالا اگر توبه كنند برايشان بهتر است و اگر اعراض كنند خدا آنها را در دنيا و آخرت به عذابى دردناك دچار مىكند و در روى زمين ، دوست و ياورى نخواهند\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nداشت ) ، اين آيه اشاره دارد به اين مطلب كه منافقان عمل زشتى را مرتكب شدند و كلام زشتى را هم به زبان آوردند و چون رسولخدا صلّى اللّه عليه و إله و سلم آنها را مؤاخذه نمود ، به خدا سوگند خوردند كه ما چنين نگفته‌ايم همچنانكه در آيهء 65 گفتند كه ما مشغول بازى و تفريح بوده‌ايم و عذر بدتر از گناه آوردند و خداى متعال در هر دو مورد آنها را تكذيب كرده و مىفرمايد : اينها همه كلمهء كفر را بر زبان آوردند و هم براستى كافر شدند ، بعد از اينكه به زبان اقرار به مسلمانى كرده بودند ، امّا با اين اعمال و گفتارشان به كلّى كافر شده و از حيطهء اسلام خارج شدند و قصد كشتن رسولخدا صلّى اللّه عليه و إله و سلم را نمودند و آنگاه وقتى به آن نايل نشدند در مقام انكار عمل زشتشان گفتند ، ما تفريح و خوض مىكرديم .\r\nآنگاه خداوند در مقام سرزنش آنان مىفرمايد : سبب اين كينهء آنان و گرفتارى به اين نقمت ، اين بود كه خداوند آنها را از فضل خود توانگر نمود و نعمت امنيّت و روزى فراوان نصيبشان كرد و رسولخدا صلّى اللّه عليه و إله و سلم ايشان را به زندگى شايسته‌اى كه در آن درهاى بركات آسمان و زمين گشوده است ، هدايت كرده بود ، ولى آنها نعمت خدا را كفران نموده و آيات الهى را تكذيب كردند ، و اينكه فرمود : ( من فضله ) و نفرمود : ( من فضلهما ) به جهت آنست كه فضل همه‌اش بدست خداست و در واقع فضل و كرم رسولخدا صلّى اللّه عليه و إله و سلم هم از جانب خداست ، و اگر اينها توبه كنند به آمرزش الهى و بهشت جاويد مىرسند و مسلّما در اين امر ، خير آنهاست .\r\nلذا با همهء اعمال پليدشان باز هم اگر توبه كنند ، خدا آنها را مىآمرزد ، امّا چنانچه روى گردانده و اعراض نمايند ، در دنيا با مجازات و تنبيه توسط پيامبر يا با استدراج و مكر الهى ، معذّب مىشوند و كمترين عذاب دنيوى آنها همين است كه بانفاق خود بر عليه نظام عالم كه بر اساس حق و راستى تنظيم شده ، سير مىكنند و همين سلسله علل عالم نهايتا آنها را مفتضح و رسوا خواهد كرد و همين عذاب آنها را بس است و در آخرت هم كه به عذاب دوزخ مبتلا مىشوند و همچنين ديگر در روى زمين كسى را نخواهند داشت كه سرپرستشان باشد و عذاب را از آنها برگرداند و نيز ياورى نخواهند داشت تا\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nآنها را در دفع عذابى كه وعده داده شده‌اند كمك كند ، چون عقايد و رفتار همه آنان فاسد است و از ساير اسباب عالم وجود جدا و منقطع هستند .\r\n( 75 )  ( وَ مِنْهُمْ مَنْ عاهَدَ اللَّهَ لَئِنْ آتانا مِنْ فَضْلِهِ لَنَصَّدَّقَنَّ وَ لَنَكُونَنَّ مِنَ الصَّالِحِينَ )  : ( و بعضى از ايشان با خدا پيمان بسته بودند كه اگر خدا از كرمش به ما عطا كند ، قطعا صدقه مىدهيم و از شايستگان خواهيم بود ) ، اين آيه درباره ثعلبة بن حاطب نازل شده است كه نزد رسولخدا صلّى اللّه عليه و إله و سلم آمد و از ايشان درخواست نمود تا دعا كند كه خداوند به او روزى زياد بدهد و پيمان بست كه اگر خداوند به او مال و ثروتى بدهد هر آينه حقّ مساكين و فقراء را كه صاحب حق هستند و زكات به آنان تعلّق مىگيرد خواهد داد و از افراد صالح و درستكار مىگردد .\r\n( 76 )  ( فَلَمَّا آتاهُمْ مِنْ فَضْلِهِ بَخِلُوا بِهِ وَ تَوَلَّوْا وَ هُمْ مُعْرِضُونَ )  : ( پس زمانيكه خداوند از فضل خود به آنان بخشيد ، نسبت به آن بخل ورزيده و با حالت اعراض روى گردانيدند ) ، و چون خداوند او را توانگر نمود و مال بسيار به او بخشيد ، پيمانش را فراموش كرد و زمانيكه مأموران زكات از جانب رسولخدا صلّى اللّه عليه و إله و سلم براى گرفتن صدقه واجب نزد او آمدند ، بخل ورزيد و از روى اعراض و با حالت عدم پذيرش حكم زكات ، روى گردانيد و زكات را نپرداخت و در جواب آنها گفت : اين زكات مثل جزيه است و فرقى با آن ندارد و رسولخدا صلّى اللّه عليه و إله و سلم فرمودند : واى بر تو اى ثعلبه .\r\n( 77 )  ( فَأَعْقَبَهُمْ نِفاقاً فِي قُلُوبِهِمْ إِلى يَوْمِ يَلْقَوْنَهُ بِما أَخْلَفُوا اللَّهَ ما وَعَدُوهُ وَ بِما كانُوا يَكْذِبُونَ )  : ( خداوند به كيفر آنكه وعدهايى را كه با خدا داشتند نقض نمودند و به سبب اينكه دروغ مىگفتند ، تا روزى كه خدا را ملاقات مىكنند در دلهايشان نفاق انداخت ) ، ( اعقاب ) يعنى ارث دادن و اثر گذاشتن .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمىفرمايد : خداوند نفاق را نوعى مجازات براى اعمال پليد آنها ( يعنى بخل ورزيدن و نقض پيمان با خدا و دروغگويى ) قرار داد ، چون روش دائمى آنها استمرار بر كذب و بخل و نقض پيمان است ، لذا پروردگار تا روزى كه او را ملاقات كنند يا تا روزى كه آن بخل را ببينند ، يعنى جزاى بخل خود را ببينند ، در دلهاى آنها نفاق خواهد انداخت ، به هر صورت اينها تا زمان مرگ استمرار به نفاق خواهند داشت .\r\n( 78 )  ( أَ لَمْ يَعْلَمُوا أَنَّ اللَّهَ يَعْلَمُ سِرَّهُمْ وَ نَجْواهُمْ وَ أَنَّ اللَّهَ عَلَّامُ الْغُيُوبِ )  : ( آيا نمىدانند كه خدا راز نهانى و گفتگويى پنهانيشان را مىداند ، و او داناى غيب است ) ، استفهام آيه ، استفهام توبيخى است ، مىفرمايد : مگر اينها نمىدانند كه خداوند از راز و گفتگوهاى پنهانى آنها با خبر است ؟ و نمىدانند كه او علّام الغيوب است ، يعنى نسبت به همهء امور غيبى و پنهانى بسيار آگاه و داناست و لذا هيچ امر پنهانى از او مخفى نمىماند و او نسبت به نفاق و دورويى آنان و سخنهاى بيخ گوشى و توطئه‌هايشان آگاه است .\r\n( 79 )  ( الَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِي الصَّدَقاتِ وَ الَّذِينَ لا يَجِدُونَ إِلَّا جُهْدَهُمْ فَيَسْخَرُونَ مِنْهُمْ سَخِرَ اللَّهُ مِنْهُمْ وَ لَهُمْ عَذابٌ أَلِيمٌ )  : ( كسانى كه از مؤمنانى كه از روى رغبت صدقه مىدهند و كسانى كه جز به مقدار استطاعت خويش نمىيابند ، خرده گيرى و عيبجوئى مىكنند و آنها را مسخره مىنمايند ، خداوند آنان را استهزاء مىكند و برايشان عذابى دردناك مىباشد ) ، ( تطوّع ) يعنى عمل داوطلبانه و مستحبّى كه شخص آن را به ميل خود انجام مىدهد .\r\nمىفرمايد : كسانى كه از مؤمنين توانگرى كه داوطلبانه زكات مىدهند و مؤمنين نيازمندى كه جز به مقدار طاقتشان ندارند و از اينكه مال كمى براى صدقه دارند ناراحتند ، عيب‌جوئى مىكنند و آنها را مسخره مىنمايند ، يعنى هم زكات دهندگان توانگر و هم تهى دست را مسخره مىنمايند ، خدا هم آنان را مسخره كرده و آنها را به\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nعذابى دردناك تهديد مىنمايد تا كيفر تمسخر و خرده‌گيرى آنان باشد .\r\n( 80 )  ( اسْتَغْفِرْ لَهُمْ أَوْ لا تَسْتَغْفِرْ لَهُمْ إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ ذلِكَ بِأَنَّهُمْ كَفَرُوا بِاللَّهِ وَ رَسُولِهِ وَ اللَّهُ لا يَهْدِي الْقَوْمَ الْفاسِقِينَ )  : ( براى آنان طلب آمرزش كنى يا نكنى ( تفاوتى ندارد ) اگر برايشان هفتاد بار هم آمرزش بخواهى ، هرگز خدا آنان را نمىآمرزد و اين به جهت آنست كه آنان به خدا و رسولش كفر ورزيدند و خداوند گروه تبهكار را هدايت نمىكند ) مىفرمايد : اى پيامبر صلّى اللّه عليه و إله و سلم استغفار و عدم استغفار تو در بارهء آنان يكسان است و سودى به حال آنان ندارد و حاشا كه پيامبر صلّى اللّه عليه و إله و سلم عمل لغو و بيهوده‌اى را انجام دهد و با آنكه مىداند آنها آمرزيده نشده و هدايت نمىيابند ، براى آنان طلب استغفار كند .\r\nلكن خداوند براى تأكيد مطلب و جهت دلالت بر كثرت مىفرمايد : اگر هفتاد بار هم براى آنها طلب آمرزش كنى ، خدا آنها را نمىآمرزد و استغفار تو هيچ اثرى نخواهد داشت و آنها را به آمرزش نمىرساند ، چون بدليل فساد قلبهايشان ، جايگاه نهايى آنها مقرّر شده است و آنچه مانع از مغفرت آنها مىشود ، كفر آنها نسبت به خدا و رسول است و اين كفر مانع بزرگيست كه هرگز با استغفار ، هر چند از جانب پيامبر باشد ، بر طرف نمىشود و اين افراد چون از روش بندگى عدول كرده‌اند و فاسقند ، لذا هرگز خدا آنها را به مغفرت و سعادت ابدى هدايت نمىكند ، زيرا مغفرت عينا همان هدايت بسوى بهشت خلد است .\r\n\r\n[ آيهء ( 96 - 81 ) مقايسه بين مؤمنان و منافقان و نهى پيامبر از نماز گزاردن بر جنازهء منافقان 
  ]\r\n( 81 )  ( فَرِحَ الْمُخَلَّفُونَ بِمَقْعَدِهِمْ خِلافَ رَسُولِ اللَّهِ وَ كَرِهُوا أَنْ يُجاهِدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ وَ قالُوا لا تَنْفِرُوا فِي الْحَرِّ قُلْ نارُ جَهَنَّمَ أَشَدُّ حَرًّا لَوْ كانُوا يَفْقَهُونَ )  : ( جا ماندگان پس از حركت رسولخدا صلّى اللّه عليه و إله و سلم از تخلّف خود خوشحال گشتند و از اينكه با مال و جانشان در راه خدا جهاد كنند كراهت داشتند و به ديگران هم مىگفتند :\r\nدر اين گرما براى جهاد بيرون نرويد ، بگو آتش جهنّم گرمايش شديدتر است ، اگر\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nمىدانستند ) ، آيه شريفه در توصيف منافقانى است كه همراه رسولخدا صلّى اللّه عليه و إله و سلم به جهاد نرفتند و از اين عمل خود و مخالفت با رسولخدا صلّى اللّه عليه و إله و سلم شادمان هم بودند و دوست نداشتند كه با مال و جان خود در راه خدا جهاد كنند و لذا تخلّف نمودند و علاوه بر اين ديگران را هم مانع مىشدند و مىگفتند : در اين گرماى سوزان براى جهاد كوچ نكنيد و هدفشان سست كردن نيروى اسلام و شكست رسولخدا صلّى اللّه عليه و إله و سلم بود ، پروردگار خطاب به رسول خود مىفرمايد به آنها بگو ، اگر خيال مىكنند فرار از جهاد و كوچ نكردن شما را از حرارت گرما نجات مىدهد ، اگر مىدانستيد كه به سبب اين عمل به آتش جهنّم دچار مىشويد كه حرارت و سوزش آن بسى شديدتر از گرماى تابستان است ، هرگز از جهاد تخلّف نمىكرديد .\r\nكلمه ( لو ) براى تمنىّ و آرزوست و افاده مىكند كه اميدى به تعقّل و فهم آنها نيست .\r\n( 82 )  ( فَلْيَضْحَكُوا قَلِيلًا وَ لْيَبْكُوا كَثِيراً جَزاءً بِما كانُوا يَكْسِبُونَ )  : ( پس به سزاى اين اعمالى كه نموده‌اند بايد كمتر بخندند و بيشتر گريه كنند ) ، منظور از كم خنديدن ، همان خوشحالى ناپايدار دنيوى است كه به سبب ترك جهاد و تخلّف خوشحال بودند و منظور از گريهء زياد ، گريه در آخرت و عذاب دوزخ است كه حرارتى شديدتر دارد و اعمال آنها باعث وارد كردن آنان در جهنم گشته است ، لذا با در نظر گرفتن اعمالى كه كرده‌اند و كسب نموده‌اند لازم است كه در دنيا كمتر شادمان و خندان باشند و در آخرت بسيار اندوهناك و گريان شوند .\r\n( 83 )  ( فَإِنْ رَجَعَكَ اللَّهُ إِلى طائِفَةٍ مِنْهُمْ فَاسْتَأْذَنُوكَ لِلْخُرُوجِ فَقُلْ لَنْ تَخْرُجُوا مَعِيَ أَبَداً وَ لَنْ تُقاتِلُوا مَعِيَ عَدُوًّا إِنَّكُمْ رَضِيتُمْ بِالْقُعُودِ أَوَّلَ مَرَّةٍ فَاقْعُدُوا مَعَ الْخالِفِينَ )  : ( پس اگر خداوند تو را بسوى گروهى از آنان باز گردانيد و براى بيرون رفتن و جهاد از تو اجازه خواستند ، بگو هرگز با من بيرون نخواهيد آمد و هرگز همراه ، در كنار\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمن با دشمنى كارزار نخواهيد كرد ، بدرستى كه شما نخست ، به كنار نشستن راضى شديد ، پس با واماندگان كنار بنشينيد ) ، سياق اين آيه مىرساند كه ماجرا مربوط به زمانى است كه پيامبر بعد از جنگ تبوك ، قصد مراجعت به مدينه را داشتند ، مىفرمايد : اگر خداوند تو را به مدينه نزد گروهى از اين افراد بازگرداند و اينها نزدت آمدند تا براى جهاد و خروج از تو اجازه بگيرند ، به آنان بگو ، شما شرف حضور در جهاد را از دست داديد و بار اوّل كه براى غزوهء تبوك به جهاد فرا خوانده شديد ، تخلّف نموديد ، لذا از اين به بعد هم هرگز با من به قصد جهاد خارج نمىشويد و در كنار من با دشمنى مواجه نخواهيد شد ، چون خداوند افتخار و شرف نصرت و يارى دين خود را به هر كسى عطا نمىكند و لذا همراه متخلفّان و نشستگان از جهاد مثل زنان و كودكان و بيماران بمانيد ، شايد هم مراد از ( خالفين ) كسانى باشند كه بدون عذر از حضور در جهاد تخلّف نموده‌اند و بعضى از مفسّران هم ( خالفين ) را اهل فساد دانسته‌اند « 1 » .\r\n( 84 )  ( وَ لا تُصَلِّ عَلى أَحَدٍ مِنْهُمْ ماتَ أَبَداً وَ لا تَقُمْ عَلى قَبْرِهِ إِنَّهُمْ كَفَرُوا بِاللَّهِ وَ رَسُولِهِ وَ ماتُوا وَ هُمْ فاسِقُونَ )  : ( و هرگز بر هيچيك از آنان كه مرده است ، نماز مگذار و در كنار قبر او نايست ، بدرستى كه آنها به خدا و رسولش كفر مىورزيده‌اند و با حالت فسق از دنيا رفته‌اند ) ، در اين آيه پيامبر صلّى اللّه عليه و إله و سلم را از اينكه بر جنازهء منافقان نماز بخواند و براى آنها دعا كند ، نهى نموده و در مقام تعليل فرموده است كه اينها به خدا و رسول كفر ورزيده‌اند و با فسق خود از روش بندگى عدول كرده و با همان حالت هم از دنيا رفته‌اند ، لذا دليلى براى گراميداشت آنها وجود ندارد و اصولا نماز خواندن و استغفار هيچ سودى براى آنها ندارد و عملى لغو و بىفايده است .\r\nاز اين آيه استفاده مىشود كه رسولخدا صلّى اللّه عليه و إله و سلم بر جنازهء مؤمنان نماز مىخوانده و در\r\n\r\n\r\n","description":"","footnote":"\r\n( 1 ) - تفسير المنار ، جلد دهم ، صفحه 571 .\r\n","page_name":" 238 ","page_number":238},
  {"content":"\r\n\r\nكنار قبرشان مىايستاده و برايشان طلب مغفرت مىنموده است .\r\n( 85 )  ( وَ لا تُعْجِبْكَ أَمْوالُهُمْ وَ أَوْلادُهُمْ إِنَّما يُرِيدُ اللَّهُ أَنْ يُعَذِّبَهُمْ بِها فِي الدُّنْيا وَ تَزْهَقَ أَنْفُسُهُمْ وَ هُمْ كافِرُونَ )  : ( ثروت و فرزندان آنان تو را به شگفتى نياورد ، بدرستى كه خدا اراده كرده تا بوسيلهء اين اموال و اولاد آنها را در دنيا عذاب كرده و در حالت كفر جانشان بدر آيد ) ، تفسير اين آيه شبيه به آيهء ( 55 ) همين سوره است و خطاب به رسولخدا صلّى اللّه عليه و إله و سلم مىفرمايد : از نعمات دنيوى اينها دچار تعجّب مشو ، چون خدا اراده كرده كه به وسيلهء اين نعمتها آنها را عذاب كند ، زيرا آنها بجاى شكر نعمت ، مرتكب كفر شدند و لذا همين نعمتها باعث هلاكت آنهاست ، زيرا نعمتى كه انسان را به شكر هدايت نكند ، در واقع نقمتى خواهد بود كه انسان را به بدبختى و شقاوت مىرساند و خداوند به سبب همين كفران آنها ، اراده كرده تا آنان با حالت كفر از دنيا بروند و در آخرت نيز به دليل همين اعمالشان معذّب و گرفتار باشند .\r\n( 86 )  ( وَ إِذا أُنْزِلَتْ سُورَةٌ أَنْ آمِنُوا بِاللَّهِ وَ جاهِدُوا مَعَ رَسُولِهِ اسْتَأْذَنَكَ أُولُوا الطَّوْلِ مِنْهُمْ وَ قالُوا ذَرْنا نَكُنْ مَعَ الْقاعِدِينَ )  : ( و هنگامى كه سوره‌اى نازل مىشود مبنى بر اينكه ، به خدا ايمان آوريد و همراه رسولش جهاد كنيد ، توانگران آنها از تو اجازه مىخواهند و مىگويند بگذار ما با واماندگان باشيم ) ، ( طول ) به معناى قدرت و نعمت است ، و معناى آيه روشن بوده و مىفرمايد : زمانى كه آياتى بر تو نازل مىشود كه آنها را امر به ايمان به خدا و جهاد همراه با رسولش مىكند ، ثروتمندان و صاحبان قدرت از اين گروه نزد تو مىآيند و براى عدم حضور در جهاد از تو اجازه مىخواهند و مىگويند : ما را با واماندگان ( يعنى زنان و كودكان و افراد بيمار ) رها كن و حاضرند اين پستى و حقارت را به قيمت سالم ماندن اموال و جانشان تحمّل كرده و به ذلّت تن در دهند و حال آنكه خداوند ايمان به خود را با جهاد در راه رسولش قرين نموده و از\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nهمين جا استفاده مىشود كه اينها ايمان درستى به خدا هم نداشته‌اند و گرنه از جهاد تخلّف نمىكردند .\r\n( 87 )  ( رَضُوا بِأَنْ يَكُونُوا مَعَ الْخَوالِفِ وَ طُبِعَ عَلى قُلُوبِهِمْ فَهُمْ لا يَفْقَهُونَ )  :\r\n( راضى شدند كه همراه تخلّف كنندگان زمين‌گير باشند و بر دلهايشان مهر زده شده ، لذا آنان چيزى نمىفهمند ) ، مىفرمايد : اينها به اينكه مانند زنان و كودكان و افراد زمين‌گير و يا افرادى كه از روى كراهت از جهاد تخلفّ ورزيده باشند ، راضى شدند و علّت اين امر آن است كه كفر به آنها احاطه يافته و بر دلهايشان مهر نهاده شده و ديگر هيچ حقّى وارد آن نمىشود و لذا آنها هيچ امرى را كه مفيد به حال دنيا و آخرت و بزرگوارى در آن دو سرا باشد ، درك نمىكنند .\r\n( 88 )  ( لكِنِ الرَّسُولُ وَ الَّذِينَ آمَنُوا مَعَهُ جاهَدُوا بِأَمْوالِهِمْ وَ أَنْفُسِهِمْ وَ أُولئِكَ لَهُمُ الْخَيْراتُ وَ أُولئِكَ هُمُ الْمُفْلِحُونَ )  : ( ولى پيامبر و كسانى كه ايمان آوردند ، همراه او با مال و جانشان جهاد مىكنند ، ايشان هستند كه نيكوئيها براى آنهاست و آنان همان رستگارانند ) ، در اين آيه مؤمنين و رسولخدا صلّى اللّه عليه و إله و سلم را وصف مىفرمايد كه خدا دلهايشان را از لوث نفاق پاك نموده و لذا به نور ايمان آراسته شده و تكاليف و لوازم ايمانى خويش را به جاى آورده و با مال و جان در راه خدا و همراه رسولش جهاد كردند ، به خلاف منافقان كه بخل و تقاعد ورزيدند و هدف اين مؤمنان هم تنها كسب رضايت خدا بوده در راه او جنگيدند نه در زير پرچم تعصب قومى و جاهلى و نه به منظور به دست آوردن مال و جاه و سلطه و لذا خداوند مىفرمايد : آنها كسانى هستند كه داراى زندگى طيبّه و نور هدايت و شهادت و ساير نيكوئيهايى هستند كه بنده را به خداى سبحان نزديك مىكند و ايشان هستند كه به فوز سعادت ابدى رسيده و رستگار شده‌اند .\r\n( 89 )  ( أَعَدَّ اللَّهُ لَهُمْ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها ذلِكَ الْفَوْزُ الْعَظِيمُ )  : ( خداوند براى آنان بهشتهايى آماده نموده كه نهرها در زير آن جارى است و\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nدر آن جاودانه خواهند بود ، اين رستگارى بزرگ است ) ، ( اعداد ) يعنى فراهم آوردن و تهيّه كردن و اينكه كلمه ( اعداد ) را به جاى ( وعده ) به كار برده به منظور آنست كه عاقبت امر مؤمنان معلوم نيست ، يعنى اگر با ايمان كامل از دنيا بروند ، به آن بهشتهاى تدارك شده خواهند رسيد و اگر نه ، راهى جهنّم خواهند شد ، امّا اگر كلمه ( وعده ) را به كار مىبرد ، وعده ، امرى حتمى و واجب و تخلّف ناپذير است ، خواه شخص وعده داده شده بر صفاى ايمان باقى بماند يا تغيير كند و اين مطلب اشاره است به اينكه به زودى بعضى از مؤمنان تخلّف نموده و تغيير مىكنند و لذا ، اعداد الهى شامل حالشان نمىشود .\r\nامّا مؤمنان حقيقى كه بر ايمان خود استوار بمانند و عمل شايسته انجام دهند ، تا ابد در آن بهشتها جاودانه خواهند بود و اين رستگارى بسيار بزرگيست .\r\n( 90 )  ( وَ جاءَ الْمُعَذِّرُونَ مِنَ الْأَعْرابِ لِيُؤْذَنَ لَهُمْ وَ قَعَدَ الَّذِينَ كَذَبُوا اللَّهَ وَ رَسُولَهُ سَيُصِيبُ الَّذِينَ كَفَرُوا مِنْهُمْ عَذابٌ أَلِيمٌ )  : ( عذر جويان از اعراب بيابانى نزد تو آمدند تا به آنها اجازهء ماندن بدهى و كسانى كه خدا و رسولش را تكذيب كردند ، تقاعد نمودند ، به زودى به كسانى از ايشان كه كافر شدند عذابى دردناك خواهد رسيد ) ، منظور از ( معذرون ) افراد بىبضاعت و معذورى است كه نفقه و سلاح براى جنگ نداشتند ، امّا شوق جهاد در آنها هم بود و لذا براى عذر خواهى و كسب اجازه نزد پيامبر آمدند ، به خلاف منافقان كور دل و كاذب كه هيچ تأثيرى نمىپذيرفتند و در فساد قلب و بخل و پستى آنها ، همين بس كه بدون هيچ عذرى خدا و رسول را تكذيب كرده و از شركت در جنگ تخلف ورزيدند و كنار نشستند ، به همين جهت هم خداوند به كفّار از ايشان وعده عذاب دردناك مىدهد و مىفرمايد : به زودى عذابى اليم به آنها خواهد رسيد .\r\n( 91 )  ( لَيْسَ عَلَى الضُّعَفاءِ وَ لا عَلَى الْمَرْضى وَ لا عَلَى الَّذِينَ لا يَجِدُونَ ما يُنْفِقُونَ حَرَجٌ إِذا نَصَحُوا لِلَّهِ وَ رَسُولِهِ ما عَلَى الْمُحْسِنِينَ مِنْ سَبِيلٍ وَ اللَّهُ غَفُورٌ رَحِيمٌ )  : ( بر\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nضعفاء و بيماران و بر كسانى كه چيزى براى خرج كردن ندارند ، در صورتى كه براى خدا و رسولش خيرخواهى نمايند ، تكليف و حرجى نيست ، بر نيكوكاران طريقى براى شماتت وجود ندارد و خدا آمرزنده و مهربان است ) ، ( ضعفاء ) در اينجا ، يعنى كسانى كه نيرو و توانايى جهاد ندارند ، مانند اشخاص زمين‌گير و ( مرضى ) افراد بيمارى هستند كه موقتا به بيمارى مبتلا شده‌اند و توانايى جهاد ندارند و  ( الَّذِينَ لا يَجِدُونَ ما يُنْفِقُونَ )  يعنى افرادى كه نيروى مالى براى سفر و تدارك اسلحه ندارند ، خداوند از اين افراد ، حكم وجوب جهاد را برداشته ، چون جهاد براى آنان مستلزم حرج و مشقّت است و همچنين لوازم و توابع آن يعنى ، مذمّت در دنيا و عقوبت در آخرت را نيز از آنها برداشته ، چون در واقع مخالفت در مورد آنها صدق نمىكند ، امّا اينكه شرط آن را خيرخواهى براى خدا و رسول قرار داد به جهت آن بود كه دلهايشان از خيانت و فريب به دور باشد و نخواسته باشند مانند منافقان فاسد در امر خدا كارشكنى كنند و اجتماع اسلامى را به فساد بكشانند ، كه اگر چنين باشد مستحق مذمّت و عقاب هستند .\r\nو در آخر در مقام بيان علّت رفع تكليف از آنها مىفرمايد : بر نيكوكاران مؤاخذه‌اى نيست و كسى نمىتواند آنها را مذمّت كرده و آسيب رساند ، و خداوند آمرزنده و مهربان است و آنها را از هر مكروهى ايمن مىكند .\r\n( 92 )  ( وَ لا عَلَى الَّذِينَ إِذا ما أَتَوْكَ لِتَحْمِلَهُمْ قُلْتَ لا أَجِدُ ما أَحْمِلُكُمْ عَلَيْهِ تَوَلَّوْا وَ أَعْيُنُهُمْ تَفِيضُ مِنَ الدَّمْعِ حَزَناً أَلَّا يَجِدُوا ما يُنْفِقُونَ )  : ( و نيز بر كسانى كه چون پيش تو آمدند كه به آنها مركب بدهى ، به آنان گفتى ، چيزى ندارم كه شما را بر آن سوار كنم ، با ديدگانى پر از اشك و حالتى اندوهگين بازگشتند كه چرا چيزى نمىيابند تا در راه خدا صرف كنند ، حرجى نيست ) ، مىفرمايد : همچنين افرادى كه مركب سوارى ندارند و زمانيكه نزد تو مىآيند تا به آنها مركب بدهى و جواب ردّ مىشنوند از شدّت اندوه گريان مىشوند كه چرا اموال و توشه‌اى ندارند تا به جهاد بروند و در راه خدا خرج كنند ،\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاز اينان نيز تكليف ساقط است و اگر اينها را جداگانه ذكر نمود به جهت عيان بودن درجهء خيرخواهى و صداقت و اخلاص ايشان بود .\r\n( 93 )  ( إِنَّمَا السَّبِيلُ عَلَى الَّذِينَ يَسْتَأْذِنُونَكَ وَ هُمْ أَغْنِياءُ رَضُوا بِأَنْ يَكُونُوا مَعَ الْخَوالِفِ وَ طَبَعَ اللَّهُ عَلى قُلُوبِهِمْ فَهُمْ لا يَعْلَمُونَ )  : ( تنها طريق ملامت و مؤاخذه بر كسانى گشوده است كه در عين توانگرى از تو اجازه خواستند كه تقاعد كنند و به اينكه با وامدگان باشند راضى شدند و خدا بر دلهايشان مهر زده ، پس آنها چيزى نمىدانند ) ، ( انّما ) در آيه افادهء حصر مىنمايد و مىفرمايد : ملامت تنها متوّجه چنين كسانى است كه از روى نفاق و به جهت ممهمور بودن دلهايشان از فهم حقيقت عاجزند و در عين توانگرى و قدرت جسمى ، راضى شدند كه با زنان و كودكان و افراد زمين‌گير در شهر مانده و عازم جهاد نشوند و اينها فاقد شعور و درك درست هستند و نمىدانند كه با اين تقاعد چه خيرى از آنها فوت شده و از چه سعادتى محروم گشته‌اند .\r\n( 94 )  ( يَعْتَذِرُونَ إِلَيْكُمْ إِذا رَجَعْتُمْ إِلَيْهِمْ قُلْ لا تَعْتَذِرُوا لَنْ نُؤْمِنَ لَكُمْ قَدْ نَبَّأَنَا اللَّهُ مِنْ أَخْبارِكُمْ وَ سَيَرَى اللَّهُ عَمَلَكُمْ وَ رَسُولُهُ ثُمَّ تُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ )  : ( و زمانيكه بازگرديد ، نزد شما عذر مىآورند ، بگو عذر نياوريد كه ما هرگز شما را تصديق نمىكنيم ، به تحقيق خدا ما را از اخبار شما خبردار كرد و به زودى خدا عمل شما را مىبيند و رسول او هم ، آنگاه بسوى داناى غيب و شهادت بازگردانده مىشويد ، پس شما را به آنچه مىكرديد ، خبر مىدهد ) ، خطاب به رسول صلّى اللّه عليه و إله و سلم و مؤمنان است ، مىفرمايد : زمانى كه شما از جهاد باز مىگرديد ، اينها براى عذرخواهى نزد تو مىآيند ، به ايشان بگو ما هرگز شما را تصديق نمىكنيم ، چون خداوند ما را از كذب و نفاق شما خبردار كرده است و عذرهاى بدتر از گناه شما را هم مىدانيم و به زودى عمل شما بگونه‌اى ظاهر مىشود كه براى خدا و رسول مشهود باشد و آنگاه در قيامت به حقايق اعمالتان آگاه مىشويد و زمانى كه بسوى خداوند داناى آشكار و نهان\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nباز مىگرديد او شما را جزا مىدهد و حقيقت اعمالتان را به شما مىنماياند .\r\n( 95 )  ( سَيَحْلِفُونَ بِاللَّهِ لَكُمْ إِذَا انْقَلَبْتُمْ إِلَيْهِمْ لِتُعْرِضُوا عَنْهُمْ فَأَعْرِضُوا عَنْهُمْ إِنَّهُمْ رِجْسٌ وَ مَأْواهُمْ جَهَنَّمُ جَزاءً بِما كانُوا يَكْسِبُونَ )  : ( به زودى همين كه بسويشان بازگرديد برايتان به خدا سوگند خواهند خورد تا از ايشان درگذريد ، پس از آنان صرف نظر كنيد كه ايشان پليدند و جايگاهشان به سزاى آنچه مىكردند جهنّم است ) ، مىفرمايد : وقتى شما از جهاد باز گرديد به خدا قسم مىخورند كه دست از آنها برداريد و آنها را ملامت و سرزنش نكنيد و متعرض آنان نگرديد و آنها را حقير مشماريد ، شما هم دست از آنان برداريد ، امّا نه به سبب آنكه ايشان را در عذرشان تصديق كرده باشيد ، بلكه به سبب اينكه اينها در باطنشان و اعتقاداتشان و اعمالشان پليد و ناپاكند و ابدا نزديك آنها نشويد ، چون راهى براى تطهير آنها وجود ندارد ، و لذا به سبب اعمالى كه مرتكب شده‌اند ، جايگاهشان جهنّم است .\r\n( 96 )  ( يَحْلِفُونَ لَكُمْ لِتَرْضَوْا عَنْهُمْ فَإِنْ تَرْضَوْا عَنْهُمْ فَإِنَّ اللَّهَ لا يَرْضى عَنِ الْقَوْمِ الْفاسِقِينَ )  : ( براى شما سوگند مىخورند ، تا شما از آنها راضى شويد و اگر شما از آنها راضى شويد ، همانا خدا از گروه عصيانگر راضى نمىشود ) ، مىفرمايد : اينها براى راضى كردن شما سوگند مىخورند ، امّا شما اگر از آنها راضى شويد ، بايد بدانيد كه از كسانى راضى شده‌ايد كه خدا از آنان ناراضى است و رضايت شما بر خلاف خشنودى خداست و چون خدا از مردم فاسق راضى نمىشود ، لذا هيچ مؤمنى شايسته نيست كه به امرى كه باعث ناخشنودى و غضب خداست ، راضى گردد .\r\n\r\n[ آيهء ( 110 - 97 ) آيات مربوط به وضع اعراب از نظر كفر ، نفاق و ايمان ، تقسيم مؤمنان ، ماجراى مسجد ضرار 
  ]\r\n( 97 )  ( الْأَعْرابُ أَشَدُّ كُفْراً وَ نِفاقاً وَ أَجْدَرُ أَلَّا يَعْلَمُوا حُدُودَ ما أَنْزَلَ اللَّهُ عَلى رَسُولِهِ وَ اللَّهُ عَلِيمٌ حَكِيمٌ )  : ( عربهاى بيابانگرد كفر و نفاقشان بيشتر است و در غفلت از حدود آنچه خدا بر رسولش نازل كرده سزاوارترند و خداوند دانا و درست كردار\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاست ) ، مىفرمايد : كفر و نفاق در اعراب باديه‌نشين از همه شديدتر است ، چون به جهت دورى از تمدّن و محروميّت از بركات انسانى مثل علم و ادب ، سنگ دل‌تر و جفا كارتر از ساير افرادند و به همين جهت برنداشتن و نفهميدن حدود الهى و احكام و سنن شرعيّه و حلال و حرام الهى سزاوارترند و خداوند نسبت به احوال و اقوال آنان دانا و نسبت به آنچه مىكند حكيم است .\r\n( 98 )  ( وَ مِنَ الْأَعْرابِ مَنْ يَتَّخِذُ ما يُنْفِقُ مَغْرَماً وَ يَتَرَبَّصُ بِكُمُ الدَّوائِرَ عَلَيْهِمْ دائِرَةُ السَّوْءِ وَ اللَّهُ سَمِيعٌ عَلِيمٌ )  : ( بعضى از باديه نشينان ، آنچه را انفاق مىكنند غرامتى مىدانند و براى شما در انتظار حوادث بد هستند ، حوادث بد بر خودشان باد ، و خدا شنوا و داناست ) ، مىفرمايد : بعضى از اين اعراب بيابانى آنچه را انفاق مىكنند نوعى خسارت مالى و غرامت مىدانند ، و منتظرند كه حوادث بدى براى شما پيش بيايد ، تا آنها از تحت سلطهء شما نجات بيابند و به رسوم شرك و گمراهى خود بازگردند ، آنگاه خداوند به نحو نفرين مىفرمايد : مصيبت و ذلّت و حوادث بد بر خودشان باد ، و خدا شنواى گفتار و داناى به قلبهاست .\r\n( 99 )  ( وَ مِنَ الْأَعْرابِ مَنْ يُؤْمِنُ بِاللَّهِ وَ الْيَوْمِ الْآخِرِ وَ يَتَّخِذُ ما يُنْفِقُ قُرُباتٍ عِنْدَ اللَّهِ وَ صَلَواتِ الرَّسُولِ أَلا إِنَّها قُرْبَةٌ لَهُمْ سَيُدْخِلُهُمُ اللَّهُ فِي رَحْمَتِهِ إِنَّ اللَّهَ غَفُورٌ رَحِيمٌ )  : ( و بعضى از باديه‌نشينان به خدا و روز جزا ايمان دارند و آنچه را انفاق مىكنند باعث تقرّب به خدا و دعاى پيامبر مىدانند ، بدانيد كه همان براى آنان باعث قربت و نزديكى است ، به زودى خدا آنها را در رحمت خود داخل مىكند ، همانا خدا آمرزندهء مهربان است ) ، آنگاه در وصف عده‌ّاى ديگر از اعراب بيابانى مىفرمايد : اينها موحّد بوده و مشرك نيستند ، يعنى ايمان به خدا دارند و روز قيامت و حساب و جزا را تصديق مىكنند و انفاق در راه خدا و توابع آن را مايهء نزديكى به خدا و دعاى پيامبر برخير و بركت مىدانند و غرضشان تقرّب به خداست ، پس آگاه باشيد كه اين انفاق آنها نتيجه‌اش همان دعاى رسول و تقرّب به حق است و آنگاه به ايشان وعده مىدهد كه آنان را در\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nرحمت خود داخل نمايد ، چون خدا آمرزنده و عيب‌پوش و نسبت به مؤمنان و مطيعان مهربان است .\r\n( 100 )  ( وَ السَّابِقُونَ الْأَوَّلُونَ مِنَ الْمُهاجِرِينَ وَ الْأَنْصارِ وَ الَّذِينَ اتَّبَعُوهُمْ بِإِحْسانٍ رَضِيَ اللَّهُ عَنْهُمْ وَ رَضُوا عَنْهُ وَ أَعَدَّ لَهُمْ جَنَّاتٍ تَجْرِي تَحْتَهَا الْأَنْهارُ خالِدِينَ فِيها أَبَداً ذلِكَ الْفَوْزُ الْعَظِيمُ )  : ( و پيشروان نخستين از مهاجران و انصار و كسانى كه از آنها به نيكى پيروى كردند ، خداوند از ايشان راضيست و ايشان نيز از خدا راضيند ، خداوند برايشان بهشتهايى آماده كرده كه در زير آنها ، نهرها روان است و تا ابد در آن جاودانند و اين همان رستگارى بزرگ است ) ، منظور از پيشروان ، سبقت گيرندگان بر ايمان و اولين افرادى هستند كه اساس دين را محكم نمودند كه شامل مهاجرينى بودند كه بر آزار و شكنجه كفّار و خروج از ديارشان و بر جاى نهادن اموالشان و هجرت به حبشه و مدينه صبر نمودند و نيز انصارى كه رسولخدا و مهاجرين را در مدينه مسكن داده و آنها را يارى نمودند .\r\nو نيز طائفه ديگرى كه به نيكى پيرو سابقون و اوّلون بودند ، يعنى پيرو حقّى بودند كه سابقون نيز پيرو همان حقيقت بودند و شامل تمام مسلمانان بعد از ايشان كه پيرو راستين حق و عارى از كفر و نفاق باشند نيز مىشود .\r\nو آنگاه مىفرمايد : خدا از آنها راضيست و آنها هم از خدا راضى هستند ، رضايت يعنى موافقت نفس با امرى از امور بدون آنكه تضاد و تدافعى در برابر آن داشته باشد ، پس رضايت عبد از پروردگار به اينست كه به هر چه خدايش برايش بخواهد و دوست بدارد و نيز بر هر امرى كه به ظاهر برايش مكروه و ناپسند است راضى باشد و اين رضايت تنها با راضى بودن به قضا و قدر الهى و آنچه از افعال تكوينيّه پروردگار ظاهر مىشود و نيز احكام تشريعى او ، متحقّق مىگردد .\r\nولى مدلول آيه اين نيست كه هر كس كلمه مهاجر و انصار يا تابع بر او صدق كند ، خدا از او راضيست و هرگز از او ناخشنود نمىشود ، چه عمل نيكو نمايد و چه مرتكب\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبدى شود ، به جهت آنكه خداوند ذات خود را هرگز به وصفى توصيف نمىكند كه به موجب آن شائبه عروض تبديل و تغيير در او وجود داشته باشد ، پس رضايت خدا به معناى آنست كه او با بندهء محسنش مانند شخص راضى رفتار مىكند ، يعنى رحمت و نعمت خود را بر او نازل مىنمايد و اين امر چيزى است كه با مبدّل شدن ايمان آنها به نفاق و كفر يا فاسد بودن عملشان به ناخشنودى و نقمت مبدّل مىشود و در آخر اگر آنان بر ايمان و عمل صالح پايدار باشند خداوند برايشان بهشتهايى آماده نموده كه در زيرش نهرها جاريست و در آن جاودانه خواهند بود و اين همان رستگارى بزرگ است كه سرانجام ، افراد صالح و با ايمان به آن نايل خواهند شد .\r\n( 101 )  ( وَ مِمَّنْ حَوْلَكُمْ مِنَ الْأَعْرابِ مُنافِقُونَ وَ مِنْ أَهْلِ الْمَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ سَنُعَذِّبُهُمْ مَرَّتَيْنِ ثُمَّ يُرَدُّونَ إِلى عَذابٍ عَظِيمٍ )  : ( و بعضى از باديه نشينان كه در اطراف شمايند و نيز بعضى از اهل مدينه ، منافقند و در نفاق فرو رفته‌اند كه تو آنان را نمىشناسى ، ما آنها را مىشناسيم ، به زودى دوبار عذابشان خواهيم كرد و آنگاه بسوى عذابى بزرگ برده مىشوند ) ، در اين آيه خطاب به مؤمنان و پيامبر خود مىفرمايد : كه بعضى از اعراب بيابانى كه در اطراف مدينه هستند و نيز بعضى از اهل مدينه آنچنان در نفاق فرو رفته‌اند كه به آن معتاد شده‌اند و با سرپيچى از دستورات پيامبر و خروج از طاعت خو گرفته‌اند و خطاب به رسول خود مىفرمايد : تو آنان را نمىشناسى ، ولى ما آنها را مىشناسيم و نسبت به نفاقشان آگاهى داريم و آنها را در دنيا با اسير و كشته شدن و نيز به عذاب قبر معذّب نموده و در آخرت نيز به عذابى عظيم مبتلا مىشوند .\r\n( 102 )  ( وَ آخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَ آخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَحِيمٌ )  : ( و عدّه ديگرى كه به گناهانشان اعتراف كردند و عمل شايسته را با عمل بد ديگر آميختند ، اميد است كه خدا توبهء آنها را پذيرفته و\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبسويشان باز گردد ، براستى كه خدا آمرزنده و مهربان است ) ، روايت شده كه اين آيه در شأن ابو لبابه و گروهى از يارانش ، كه در جريان جنگ تبوك از فرمان رسولخدا صلّى اللّه عليه و إله و سلم سرپيچى نمودند نازل شده ، چون آنها زمانى كه پيامبر صلّى اللّه عليه و إله و سلم از جنگ مراجعت كرد ، خود را به ستونهاى مسجد بسته و قسم خوردند كه جز رسولخدا صلّى اللّه عليه و إله و سلم كسى آنان را آزاد نكند و زمانيكه اين آيه نازل شد ، پيامبر صلّى اللّه عليه و إله و سلم آنها را از ستونها باز نمود و توبه‌شان را پذيرفت ، زيرا آنها به گناه خود اعتراف كردند و مثل ساير منافقان از در نيرنگ و ريا وارد نشدند و عمل شايسته فعلى را با عمل زشت قبلى آميختند و لذا خداوند هم ، براى ايجاد اميد در نفوس آنان و براى جلوگيرى از احاطهء يأس برايشان فرمود : شايد كه خدا بسوى آنان باز گردد و توبهء آنها را بپذيرد و آنگاه براى ترجيح دادن جانب اميد و رجاء فرمود : خدا آمرزندهء مهربان است .\r\n( 103 )  ( خُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها وَ صَلِّ عَلَيْهِمْ إِنَّ صَلاتَكَ سَكَنٌ لَهُمْ وَ اللَّهُ سَمِيعٌ عَلِيمٌ )  : ( اى پيامبر از اموال آنها صدقه بگير و به اين صورت آنها را پاكيزه گردان و اموالشان را نموّ بده و بر آنها دعاى خير نما ، همانا دعاى تو باعث آرامش آنهاست و خدا شنوا و داناست ) ، منظور از صدقه در اينجا ، صدقهء واجب يا زكات است كه از نقود به طلا و نقره و از چهارپايان به شتر و گاو و گوسفند و از غلّات به گندم ، جو ، خرما و كشمش تعلّق مىگيرد و خطاب به رسول خود مىفرمايد : از اموال مردم زكات بگير و به اين وسيله آنها را پاكيزه كن و اموالشان را پر بركت نما و نيز در حق آنان دعاى خير كن كه خدا به مالشان خير و بركت عطا كند ، چون دعاى تو براى آنان مايهء رحمت و آرامش است و بواسطهء آن قلبهايشان وثوق مىيابد و اين نوعى تشكّر در برابر عمل آنهاست و خداوند شنوا و داناست و دلهاى مكلفّان با شنيدن يا خواندن اين مطلب سكون و آرامش مىيابد .\r\n( 104 )  ( أَ لَمْ يَعْلَمُوا أَنَّ اللَّهَ هُوَ يَقْبَلُ التَّوْبَةَ عَنْ عِبادِهِ وَ يَأْخُذُ الصَّدَقاتِ وَ أَنَّ اللَّهَ هُوَ التَّوَّابُ الرَّحِيمُ )  : ( آيا نمىدانند كه خداست كه توبه را از بندگانش مىپذيرد و اوست\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nكه صدقات آنها را مىگيرد و اينكه خداست كه توبه‌پذير و مهربان است ؟ ) ، آيه متضمن نوعى استفهام انكاريست تا مردم را به امر زكات دادن و توبه كردن تشويق نمايد ، چون توبه پاكيزه شدن جان و زكات پاكيزه و با بركت شدن مال است ، لذا توبه به منزل صدقه در اعمال و حركات است و مىفرمايد : مگر نمىدانند كه خداست كه توبه را مىپذيرد و اوست كه صدقات را مىستاند ؟ و گيرندهء آن خداست و به اين وسيله مردم تشويق مىشوند تا با خداى خويش معامله نمايند ، چون او توبه‌پذير و مهربان است ، و خداى متعال خبر داده كه هر كس بسويش بازگردد او نيز بسوى آن شخص بازمىگردد و هر كس صدقه‌اى بدهد كه از كسب حلال آن را بدست آورده ، خداى متعال آن را مىپذيرد و براى صاحبش نموّ مىبخشد .\r\n( 105 )  ( وَ قُلِ اعْمَلُوا فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ وَ سَتُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ )  : ( اى پيامبر بگو ، هر چه مىخواهيد عمل كنيد ، سپس خدا عمل شما را خواهد ديد و همچنين پيامبرش و مؤمنان نيز مىبينند ، و به زودى بسوى داناى غيب و آشكار بازگردانده مىشويد و آنگاه او شما را به آنچه كرده‌ايد ، خبر مىدهد ) ، خطاب به همه مردم اعم از مؤمن و كافر و منافق ، مىفرمايد : هرطور مىخواهيد عمل كنيد امّا بايد بدانيد كه خدا و رسول و مؤمنان عمل شما را مىبينند ، چون حقايق اعمال و نيك و بد آنها تأثير و ضرر يا نفعش مختصّ به زمان و قومشان نيست ، بلكه در طول زمان باقى مىماند و از قومى در قوم ديگر تأثير مىگذارد ، پس حقائق اعمال مؤمنان و آنچه از فوائد و آثار كه بر آن مترتّب مىشود ، ( چون شيوع تقوا و اصلاح شئون جامعهء اسلامى و كمك كردن به فقرا در معيشت زندگيشان و زكات اموال . . . ) همه را خدا و رسول مىدانند و مؤمنان در ميان خويش به عيان مىبينند و مردم در قيامت حقيقت اعمالشان را خواهند ديد ، امّا قبل از آن فقط ظاهر اعمال ديده مىشود ، و لذا مىفرمايد : هر عمل خير يا شرّى كه مرتكب شويد به زودى خداى سبحان و رسولش و مؤمنان كه از شهداء اعمال هستند آن را به عيان مشاهده خواهند كرد و شما\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nنيز زمانى كه بسوى خداى داناى آشكار و نهان بازگشتيد از حقيقت اعمالتان باخبر مىشويد و خداوند آن را به شما نشان مىدهد .\r\nلذا اين آيه به مردم هشدار مىدهد كه مواظب اعمال خود باشند و فراموش نكنند كه خدا و رسول و مؤمنان مراقب و شاهد اعمال آنان هستند « 1 » .\r\n( 106 )  ( وَ آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ وَ اللَّهُ عَلِيمٌ حَكِيمٌ )  : ( و گروه ديگرى كه امرشان به فرمان خدا محوّل شده يا عذابشان مىكند و يا با توبه بسوى آنها باز مىگردد و خدا داناى دست كردار است ) ، ( ارجاء ) يعنى تأخير انداختن ، لذا  ( مُرْجَوْنَ لِأَمْرِ اللَّهِ )  يعنى كسانى كه بسوى امر خدا تأخير انداخته شده‌اند ، يعنى وضعشان مشخص نيست و خدا هر چه بخواهد در مورد آنها حكم مىراند ، چون اينها هم اعمال صالح دارند و هم اعمال ناشايست و هيچ طرف از كفه اعمالشان بر ديگرى ترجيح ندارد ، نه جانب عذاب و نه از جانب مغفرت ، مانند مستضعفين كه به نفس خود ستم كرده‌اند ، به هر حال خداوند مىتواند هرطور بخواهد در مورد آنان حكم براند يا عذابشان كند و يا آنها را ببخشد ، چون خدا دانا و حكيم است ، پس به مقتضاى علم و حكمتش مىداند كه كداميك از ايشان مستحقّ عذاب و كداميك سزاوار عفو و رحمت هستند .\r\n( 107 )  ( وَ الَّذِينَ اتَّخَذُوا مَسْجِداً ضِراراً وَ كُفْراً وَ تَفْرِيقاً بَيْنَ الْمُؤْمِنِينَ وَ إِرْصاداً لِمَنْ حارَبَ اللَّهَ وَ رَسُولَهُ مِنْ قَبْلُ وَ لَيَحْلِفُنَّ إِنْ أَرَدْنا إِلَّا الْحُسْنى وَ اللَّهُ يَشْهَدُ إِنَّهُمْ لَكاذِبُونَ )  : ( و كسانى كه مسجدى براى ضرر زدن و كفر و تفرقه بين مؤمنان و به انتظار كسانى كه از قبل با خدا و رسولش ستيز كرده‌اند ، ساخته‌اند و قسم مىخورند كه ما جز\r\n\r\n\r\n","description":"","footnote":"\r\n( 1 ) - مطابق روايات صحيحه مصداق اتّم ( مؤمنون ) در اين آيه دوازده امام معصوم عليهم السلام مىباشند . ( مترجم )\r\n","page_name":" 250 ","page_number":250},
  {"content":"\r\n\r\nخير منظورى نداريم و خدا شهادت مىدهد كه آنها دروغ مىگويند ) ، ( ارصاد ) يعنى كمين و انتظار براى حمله و ( ضرار ) يعنى ضرر رساندن ، و اين آيه در وصف گروهى از منافقان است كه مسجدى را ساختند ، امّا هدفشان ضرر زدن به اسلام و تفرقه انداختن بين مسلمانان بود تا وحدت كلمهء آنان را بشكنند و در آنجا به كمين افرادى مثل خود باشند و كفر را ترويج نمايند تا خلاصه آنجا پايگاهى بر عليه مسلمانان باشد .\r\nنقل شده كه جماعتى از بنى عمرو بن عوف مسجد قبا را ساختند و از رسولخدا صلّى اللّه عليه و إله و سلم خواستند تا در آنجا نماز بگزارد ، لكن جماعتى از بنى غنم بن عوف كه افرادى منافق بودند به آنها حسد كرده و در كنار مسجد قبا ، مسجد ديگرى ساختند تا در آنجا عليه مسلمين توطئه كنند و تفرقه ايجاد نمايند و در انتظار ابى عامر راهب كه قول داده بود با لشكرى از روم به سوى آنها بيامد ، بنشينند تا رسولخدا صلّى اللّه عليه و إله و سلم را از مدينه بيرون كنند و از رسولخدا صلّى اللّه عليه و إله و سلم خواستند تا با نماز در آنجا ، مسجدشان را افتتاح كند و آن را به وجود خود متبرّك نمايد ، و رسولخدا صلّى اللّه عليه و إله و سلم به آنان وعدهء زمانى را داد كه از جنگ تبوك به مدينه باز گردد ، و اين آيات در همان هنگام نازل گرديد ، و خداى تعالى از حقيقت نيّات ايشان خبر داد و فرمود ، به زودى اينها مىگويند ما جز خير قصد ديگرى نداشتيم و مىخواستيم با ايجاد مسجد تسهيلاتى براى مؤمنين فراهم كنيم ، امّا خدا حقيقت نيّات آنها را مىداند و به كذب و نفاق آنها گواهى مىدهد .\r\n( 108 )  ( لا تَقُمْ فِيهِ أَبَداً لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فِيهِ فِيهِ رِجالٌ يُحِبُّونَ أَنْ يَتَطَهَّرُوا وَ اللَّهُ يُحِبُّ الْمُطَّهِّرِينَ )  : ( هرگز در آن نايست ، مسجدى كه از روز اول بر اساس تقوى بنا شده سزاوارتر است كه در آن به نماز بايستى ، در آنجا مردانى هستند كه دوست دارند پاكيزه شوند و خدا پاكيزه سيرتان را دوست دارد ) ، ابتدا رسول خود را از نماز خواندن در مسجد ضرار نهى مىكند و آنگاه به ذكر اوصاف مسجد قبا مىپردازد و مىفرمايد : اين مسجد چون از روز نخست بر پايه پرهيزكارى بنا\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nنهاده شده ، لذا شايسته‌تر است كه تو در آنجا نماز بخوانى و در آن مسجد مؤمنينى هستند كه ميل دارند از پليدى گناهان و آلودگيهاى ظاهر و باطن مطّهر شوند و خداوند اينچنين افراد پاكيزه‌اى را دوست مىدارد و لذا تو بايد در ميان چنين افرادى به نماز بايستى نه در ميان منافقان .\r\n( 109 )  ( أَ فَمَنْ أَسَّسَ بُنْيانَهُ عَلى تَقْوى مِنَ اللَّهِ وَ رِضْوانٍ خَيْرٌ أَمْ مَنْ أَسَّسَ بُنْيانَهُ عَلى شَفا جُرُفٍ هارٍ فَانْهارَ بِهِ فِي نارِ جَهَنَّمَ وَ اللَّهُ لا يَهْدِي الْقَوْمَ الظَّالِمِينَ )  : ( آيا آنكه اساس خويش را بر پرهيزگارى از خدا و رضايت او نهاده بهتر است ، يا آنكس كه بنيان خويش را بر لب پرتگاهى فرو ريختنى قرار داده كه با وى در آتش جهنم سقوط مىكند ؟ و خدا گروه ستمكاران را هدايت نمىكند ) ، ( شفا ) يعنى لبهء هر چيز ( جرف ) يعنى مكان آب روفته يا سيلگاه كه هر لحظه در شرف فرو ريختن باشد ، در اينجا به مقايسه دو گروه مؤمن و منافق مىپردازد و براستى آيا وضع مؤمنان كه زندگى و رفتارشان بر اساس دين حق و يقين به خداى متعال است و هدفى جز كسب رضاى خدا و پرهيز از او ندارند با وضع منافقان كه دينى سست و متزلزل دارند و آن چنان دچار شك و اضطرابند كه گويا بر لبه سيلگاهى نامطمئن ايستاده‌اند كه هر لحظه در حال فرو ريختن مىباشد و آنها را در آتش دوزخ ساقط مىكند ، يكسان است ؟ البته كه مؤمنان وضعيتى بهتر دارند و خداوند هرگز اين ستمكاران را هدايت نمىكند و آنها را از آتش جهنمى كه خودشان بدست خود ، بنيانشان را بر آن نهاده‌اند نجات نمىدهد .\r\n( 110 )  ( لا يَزالُ بُنْيانُهُمُ الَّذِي بَنَوْا رِيبَةً فِي قُلُوبِهِمْ إِلَّا أَنْ تَقَطَّعَ قُلُوبُهُمْ وَ اللَّهُ عَلِيمٌ حَكِيمٌ )  : ( همواره بنيانى كه ساخته‌اند باعث اضطراب در دلهاى آنهاست ، جز وقتى كه دلهايشان پاره‌پاره شود و خداوند داناى درست كردار است ) ، يعنى اين منافقان همواره دچار شك و ترديد هستند و به مرحله يقين نمىرسند و اين شك زايل نمىگردد ، مگر آنكه دلهايشان متلاشى شود ، يعنى از بين رفتن ترديد آنها مستلزم نابودى\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nو هلاكت ايشان است و خدا دانا و حكيم است و لذا مؤمنان را رفعت مىدهد و منافقان را پست و ذليل مىكند .\r\n\r\n[ آيهء ( 129 - 111 ) وعدهء قطعى بهشت براى مؤمنان و نهى از استغفار براى مشركين ، ذكر توبه بعضى از مؤمنان متخلّف و توضيح آيه ( نفر ) بيان حالت مؤمنان و منافقان در هنگام نزول قرآن 
  ]\r\n( 111 )  ( إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ يُقاتِلُونَ فِي سَبِيلِ اللَّهِ فَيَقْتُلُونَ وَ يُقْتَلُونَ وَعْداً عَلَيْهِ حَقًّا فِي التَّوْراةِ وَ الْإِنْجِيلِ وَ الْقُرْآنِ وَ مَنْ أَوْفى بِعَهْدِهِ مِنَ اللَّهِ فَاسْتَبْشِرُوا بِبَيْعِكُمُ الَّذِي بايَعْتُمْ بِهِ وَ ذلِكَ هُوَ الْفَوْزُ الْعَظِيمُ )  : ( بدرستى كه خداوند از مؤمنان جانها و مالهايشان را خريده ، در مقابل اين كه بهشت از آن آنها باشد ، در راه خدا كارزار مىكنند و مىكشند و كشته مىشوند ، اين وعدهء حقّى است كه در تورات و انجيل و قرآن ذكر شده است و كيست كه در عهدش از خدا وفادارتر باشد ؟\r\nپس به معامله‌اى كه انجام داده‌ايد شادمان باشيد و اين همان رستگارى بزرگ است ) ، ( اشتراء ) يعنى قبول آن جنسى كه در خريد و فروش در برابر پرداخت قيمت به انسان منتقل مىشود .\r\nخداى متعال در اين آيه به كسانى كه در راه خدا با جان و مال خود جهاد مىكنند وعدهء قطعى بهشت مىدهد و مىفرمايد : در كتب سه گانه الهى يعنى تورات ، انجيل ، و قرآن اين وعده داده شده و اينها سند اين معامله را تأييد مىنمايند و در آخر به مؤمنان بشارت مىدهد كه از اين معامله پر سودى كه با پروردگارشان مىنمايند خرسند باشند ، چون اين رستگارى عظيم است و كيست كه از پروردگار جهانيان به وعدهء خود وفادارتر باشد ؟\r\n( 112 )  ( التَّائِبُونَ الْعابِدُونَ الْحامِدُونَ السَّائِحُونَ الرَّاكِعُونَ السَّاجِدُونَ الْآمِرُونَ بِالْمَعْرُوفِ وَ النَّاهُونَ عَنِ الْمُنْكَرِ وَ الْحافِظُونَ لِحُدُودِ اللَّهِ وَ بَشِّرِ الْمُؤْمِنِينَ )  : ( توبه كنندگان و عبادت پيشه‌گان و سپاس گويان و سياحت كنندگان و ركوع كنندگان و سجده آوران و امر كنندگان به نيكى و نهى كنندگان از بدى و نگهدارندگان حدود الهى ، و مؤمنان را بشارت ده ) ، اين آيه مؤمنان را به نيكوترين اوصاف ، توصيف مىكند و مىگويد : مؤمنان همان افراد توبه كننده از غير خدا بسوى او و عبادت كنندگان شاكرى\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nهستند كه كمال عبادت را به جاى مىآورند و ستايش كنندگانى هستند كه همواره زبانشان به حمد الهى گوياست و نهايت سپاس را بجاى مىآورند و سير كنندگانى هستند كه همواره با گامهاى خود از اين مسجد به آن منبر و محفل دينى مىشتابند و ركوع كنندگان و سجده كنندگانى هستند كه با بدن و جوارح خود در مقابل حق خضوع مىكنند و اين اوصاف ايشان در حالت انفراد است ، امّا از نظر اجتماعى آنها مانند نگهبانان مراقب و هوشيارى هستند كه اجتماع خود را با امر به معروف و نهى از منكر از انحراف باز مىدارند و سعى مىكنند حافظ حدود شرايع الهى باشند و چه در آشكار و يا نهان و چه بطور فردى يا جمعى هرگز از آن حدود تجاوز نمىكنند .\r\nآنگاه با اينكه خداوند در آيه قبل خودش به مؤمنان بشارت داده بود در اين آيه به پيامبرش صلّى اللّه عليه و إله و سلم فرمان مىدهد كه مؤمنان را بشارت دهد و اين تأكيد بليغى است كه نهايت عنايت پروردگار نسبت به مؤمنان را مىرساند .\r\n( 113 )  ( ما كانَ لِلنَّبِيِّ وَ الَّذِينَ آمَنُوا أَنْ يَسْتَغْفِرُوا لِلْمُشْرِكِينَ وَ لَوْ كانُوا أُولِي قُرْبى مِنْ بَعْدِ ما تَبَيَّنَ لَهُمْ أَنَّهُمْ أَصْحابُ الْجَحِيمِ )  : ( پيامبر و كسانى را كه ايمان آورده‌اند حقّ آن نيست بعد از آنكه برايشان آشكار شد كه مشركان اهل دوزخند ، براى آنها مشركان طلب آمرزش نمايند ، اگر چه كه خويشاوند باشند ) ، معناى آيه روشن است و جهت اين مطلب آنست كه طلب آمرزش براى اهل دوزخ كارى لغو و بىثمر بوده و لذا جايز نيست ، و تواضع بندهء مؤمن مانع مىشود كه در برابر ساحت بزرگى و كبريايى پروردگار مرتكب عمل بيهوده گردد ، زيرا كسانى كه با خدا محاربه نمايند ، از جامهء عبوديّت بدر آمده‌اند و پيوستگى و ارتباط خونى با آنان قطع مىگردد ، چون تنها ارتباط عقيدتى و ايمانى اعتبار دارد ، لذا استغفار براى مشركان اگر چه خويشاوند انسان باشند ، جايز نيست .\r\n( 114 )  ( وَ ما كانَ اسْتِغْفارُ إِبْراهِيمَ لِأَبِيهِ إِلَّا عَنْ مَوْعِدَةٍ وَعَدَها إِيَّاهُ فَلَمَّا تَبَيَّنَ لَهُ أَنَّهُ \r\n\r\n","description":"","footnote":"","page_name":" 254 ","page_number":254},
  {"content":"\r\n\r\n عَدُوٌّ لِلَّهِ تَبَرَّأَ مِنْهُ إِنَّ إِبْراهِيمَ لَأَوَّاهٌ حَلِيمٌ )  : ( و استغفار ابراهيم براى پدرش ، جز به اقتضاى وعده‌اى كه به وى داده بود ، نبود و زمانى كه برايش آشكار شد كه او دشمن خداست ، از وى بيزارى جست ، همانا ابراهيم خدا ترس و بردبار بود ) ، مىفرمايد : ابراهيم هم اگر براى پدر مشركش طلب آمرزش كرد به جهت آن بود كه در آغاز مىپنداشت كه او دشمن خدا و معاند نيست ، لذا از روى عاطفه پدر و فرزندى براى پدرش طلب استغفار مىنمود ، امّا زمانى كه برايش قطعى و مسلّم گشت كه او دشمن خداست و بر شرك و گمراهى خود اصرار دارد و از ايمان به خدا تكبّر مىورزد ، آنگاه از پليدى شرك ، نفس خود را مبرّا نموده و از پدرش بيزارى جست و از آنجا كه ابراهيم خدا ترس بود و بسيار به درگاه خدا ناله مىنمود ، لذا به پدرش وعده نيكى و آمرزش مىداد و به جهت آنكه شخصى بردبار بود ، در برابر جفاى پدر تحمّل به خرج داده و باز هم برايش طلب خير و نيكى مىنمود « 1 » .\r\n( 115 )  ( وَ ما كانَ اللَّهُ لِيُضِلَّ قَوْماً بَعْدَ إِذْ هَداهُمْ حَتَّى يُبَيِّنَ لَهُمْ ما يَتَّقُونَ إِنَّ اللَّهَ بِكُلِّ شَيْءٍ عَلِيمٌ )  : ( چنين نبوده كه خداوند قومى را بعد از هدايت نمودنشان گمراه كند ، مگر آنكه چيزهايى را كه بايد از آنها بپرهيزند برايشان بيان نمايد ، همانا خداوند به هر چيز داناست ) ، اين آيه تهديدى براى مؤمنان است كه اگر تقوى نداشته و از اعمالى كه خداوند بيان كرده پرهيز ننمايند ، خداوند آنها را بعد از آنكه هدايت يافته‌اند ، گمراه مىسازد و در مورد بحث ، نهى از دوستى با كفّار و استغفار براى آنان مطرح مىباشد ، چون مشركان دشمنان خدا هستند و لذا ولايت آنان و آمرزش طلبى براى آنها جايز نيست و خداوند به همه چيز دانا و عالم است و لذا به مفاد آيهء  ( ذلِكَ بِأَنَّ اللَّهَ لَمْ يَكُ مُغَيِّراً نِعْمَةً أَنْعَمَها \r\n\r\n\r\n","description":"","footnote":"\r\n( 1 ) - البته مراد از پدر ابراهيم عليه السّلام آزر عموى اوست ، چون مطابق حكم عقل و روايت معتبر تمام اجداد پيامبر صلّى اللّه عليه و إله و سلم موحّد بوده‌اند . ( مترجم )\r\n","page_name":" 255 ","page_number":255},
  {"content":"\r\n\r\n عَلى قَوْمٍ حَتَّى يُغَيِّرُوا ما بِأَنْفُسِهِمْ )  « 1 » ، هرگز نعمتى را كه به قومى بخشيده سلب نكرده و تغيير نمىدهد تا زمانيكه آنها خودشان را تغيير دهند .\r\n( 116 )  ( إِنَّ اللَّهَ لَهُ مُلْكُ السَّماواتِ وَ الْأَرْضِ يُحْيِي وَ يُمِيتُ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ )  : ( بدرستى كه ملك آسمانها و زمين تنها از آن خداست كه زنده مىكند و مىميراند و براى شما غير از خدا هيچ دوست و ياورى نيست ) ، آيه در مقام تعليل حكم سابق يعنى نهى از دوستى و استغفار براى مشركان مىباشد و مىفرمايد : اين نهى بدليل آنست كه خدا مالك همه هستى بوده و همه چيز بدست اوست و او پروردگار يگانه‌اى است كه به مقتضاى الوهيتش مىميراند و زنده مىكند ( اين دو صفت از مهمترين خصوصيّات الوهيّت مىباشند ) ، و لذا تدبير همهء امور هستى با دست اوست و اينكه گفتيم از دشمنان خدا بيزارى بجوئيد به دليل آنست كه جز خداى سبحان براى شما ولّى و ياور حقيقى نيست و نبايد به غير خدا ولّى و ياورى بجوئيد ، تفاوتى هم نمىكند كه غير خدا ، افراد كافر ، مشرك يا منافق و يا از اهل بدعت و گمراهى و يا كافران نسبت به آيات الهى و يا اصرار كنندگان بر بعضى از گناهان كبيره مثل رشوه‌خوارى و محاربه با خدا و رسول و غير ايشان باشند ، به هر صورت كسى كه تحت ولايت پروردگار وارد مىشود بايد از بند مال و جان و پيوستگى نسبى رها شده و تنها تسليم پروردگار يكتايى باشد كه تدبير همهء امور با دست اوست .\r\n( 117 )  ( لَقَدْ تابَ اللَّهُ عَلَى النَّبِيِّ وَ الْمُهاجِرِينَ وَ الْأَنْصارِ الَّذِينَ اتَّبَعُوهُ فِي ساعَةِ الْعُسْرَةِ مِنْ بَعْدِ ما كادَ يَزِيغُ قُلُوبُ فَرِيقٍ مِنْهُمْ ثُمَّ تابَ عَلَيْهِمْ إِنَّهُ بِهِمْ رَؤُفٌ رَحِيمٌ )  : ( به تحقيق خدا بسوى پيامبر و مهاجرين و انصار كه در روز سختى از پيامبر\r\n\r\n\r\n","description":"","footnote":"\r\n( 1 ) - سوره انفال ، آيه 53 .\r\n","page_name":" 256 ","page_number":256},
  {"content":"\r\n\r\nپيروى كردند ، بازگشت ، پس از آنكه نزديك بود دلهاى عده‌ّاى از ايشان منحرف گردد ، سپس آنها را بخشيده بسوى ايشان بازگشت ، همانا خدا نسبت به آنان مهربان و رحيم است ) ، اينكه فرمود : خداوند بسوى پيامبر بازگشت ، يعنى خداوند با رحمت واسعه خود به او رجوع نمود ، بدون اينكه ايشان مرتكب گناهى شده باشد ، چون آنحضرت معصوم است ، امّا در مورد مهاجرين و انصار خداوند با رحمت خود به آنان رجوع نمود و به آنها توفيق توبه داد ، آنگاه آنها توبه كرده سپس خداوند با رحمت واسعه‌اش توبهء آنها را پذيرفت و مراد از مهاجرين و انصار ، كسانى هستند كه در روزگار سختى يعنى در جريان جنگ تبوك كه گرسنگى و تشنگى و حرارت شديد آنان را بيتاب نموده بود ، باز هم از پيامبر صلّى اللّه عليه و إله و سلم پيروى كردند ، امّا نزديك بود كه عده‌ّاى از آنها با ترك مسير جنگ تبوك ، يا عدم خروج از مدينه به قصد جنگ ، از حقّ منحرف گردند ، امّا خداوند با نظر رحمتش بسوى آنها رجوع كرد و لذا آنها از پيامبر صلّى اللّه عليه و إله و سلم پيروى كردند آنگاه خداوند از آن انحراف قلبى آنها درگذشت و بسوى آنان بازگشت ، چون او بسيار مهربان است و به ضعف نفس بندگانش آگاهى دارد ، لذا با رحمت واسعه‌اش از همهء آنها در مىگذرد و توبه آنها را مىپذيرد .\r\nو اينكه پيامبر صلّى اللّه عليه و إله و سلم را به رغم اينكه مرتكب انحراف و لغزش نمىگردد ، همراه با مهاجران و انصار ذكر نمود به جهت آن بود تا افراد لغزشكار دلخوش گردند و خجالت نكشند و بدانند كه مؤمنان همه مانند هم هستند و خداست كه با نظر رحمتش آنها را از ارتكاب انحراف و لغزش باز مىدارد و در حقيقت ، توبه بر رسولخدا توبه بر امّت اوست ، چون پيامبر واسطهء نزول رحمت خدا و خيرات و بركات بسوى امّتش مىباشد .\r\n( 118 )  ( وَ عَلَى الثَّلاثَةِ الَّذِينَ خُلِّفُوا حَتَّى إِذا ضاقَتْ عَلَيْهِمُ الْأَرْضُ بِما رَحُبَتْ وَ ضاقَتْ عَلَيْهِمْ أَنْفُسُهُمْ وَ ظَنُّوا أَنْ لا مَلْجَأَ مِنَ اللَّهِ إِلَّا إِلَيْهِ ثُمَّ تابَ عَلَيْهِمْ لِيَتُوبُوا إِنَّ اللَّهَ هُوَ التَّوَّابُ الرَّحِيمُ )  : ( و نيز آن سه تن را كه تأخير نموده و باز ماندند تا آنگاه كه\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nزمين با همه گستردگيش بر آنان تنگ شد و از خودشان به تنگ آمدند و دانستند كه جز خدا پناهى نيست ، آنگاه خداوند بسوى آنان بازگشت تا توبه كنند و خداوند توبه پذير و مهربان است ) ، در اين آيه گذشت خداوند از معصيت مورد نظر است ، به خلاف آيهء بالا كه شامل گذشت و رحمت ، بدون ارتكاب معصيت بود ، در اين آيه ماجراى سه نفرى كه تأخير نمودند و همراه رسولخدا صلّى اللّه عليه و إله و سلم براى جنگ خارج نشدند بيان مىشود كه بعد از رفتن پيامبر و مجاهدان پشيمان شدند و چون مردم با آنها قطع معاشرت و كلام نمودند و حتى خانوادهء آنها ، به آنان اعتنايى نكردند ، اين مطلب باعث شد كه از دست خويش به تنگ آمده و زمين با همه فراخى بر آنان تنگى نمايد و در شدّت اندوه ، دانستند كه به يقين هيچ پناهى جز خدا ندارند و بايد با توبه و انابه بسوى او باز گردند و آنگاه خداوند با نظر رحمتش بسويشان بازگشت و به آنها توفيق توبه عنايت نمود و لذا توبه كردند و خداوند هم چون توبه‌پذير و مهربان است ، توبهء آنان را پذيرفت .\r\n( تواّب ) يعنى بسيار توبه كننده ، چون خداوند با عفو و رحمت و هدايت و توفيق توبه بسيار بر بندگانش رجوع مىنمايد و آنها را توفيق بازگشت بسوى خويش مىبخشد و زمانيكه آنها توبه نمودند ، به جهت مهربانى و رحمتش توبهء آنها را مىپذيرد ، چون او نسبت به بندگان مؤمنش بسيار مهربان و رئوف است .\r\n( 119 )  ( يا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ )  : ( اى كسانى كه ايمان آورده‌ايد از خدا بپرهيزيد و همراه راستگويان باشيد ) ، امر به تقوى يعنى مأمور نمودن مؤمنان به اينكه ملتزم به انجام اوامر و ترك نواهى الهى باشند و نيز به مؤمنان امر مىنمايد كه قرين صادقان باشند ، ( صدق ) يعنى مطابقت با واقع و به انسان ، زمانيكه خبرش مطابق با خارج و واقع باشد ( صادق ) مىگويند و نيز استعارتا انسانى را كه عملش مطابق با اعتقادش باشد و نيز كارهايش مطابق با اراده و عزمش باشد ، صادق ناميده‌اند .\r\nبنابر اين در اين آيهء شريفه به مؤمنان امر مىكند كه تقوا پيشه نمايند و جزء افراد\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nصادق باشند ، يعنى از صادقين در گفتار و كردارشان پيروى كنند « 1 » .\r\n( 120 )  ( ما كانَ لِأَهْلِ الْمَدِينَةِ وَ مَنْ حَوْلَهُمْ مِنَ الْأَعْرابِ أَنْ يَتَخَلَّفُوا عَنْ رَسُولِ اللَّهِ وَ لا يَرْغَبُوا بِأَنْفُسِهِمْ عَنْ نَفْسِهِ ذلِكَ بِأَنَّهُمْ لا يُصِيبُهُمْ ظَمَأٌ وَ لا نَصَبٌ وَ لا مَخْمَصَةٌ فِي سَبِيلِ اللَّهِ وَ لا يَطَؤُنَ مَوْطِئاً يَغِيظُ الْكُفَّارَ وَ لا يَنالُونَ مِنْ عَدُوٍّ نَيْلًا إِلَّا كُتِبَ لَهُمْ بِهِ عَمَلٌ صالِحٌ إِنَّ اللَّهَ لا يُضِيعُ أَجْرَ الْمُحْسِنِينَ )  : ( مردم مدينه و بيابان نشينهاى اطراف آن را حقّ آن نيست كه از رسولخدا صلّى اللّه عليه و إله و سلم تخلّف نموده و جان خويش را بر جان او ترجيح دهند ، اين به جهت آنست كه در راه خدا هيچ تشنگى و رنج و گرسنگى به آنان نمىرسد و در هيچ جايى كه كافران را به خشم آورد ، قدم نمىگذارند و هيچ ضربه‌اى از دشمن به آنان اصابت نمىكند ، مگر آنكه براى آنان به عوض آن مطلب ، عمل صالحى نوشته مىشود و بدرستى كه خدا اجر نيكوكاران را تباه نمىكند ) ، مىفرمايد : مردم مدينه و اعراب بيابانى اطراف مدينه حق ندارند كه در امر جهاد يا غير آن از امر رسولخدا صلّى اللّه عليه و إله و سلم تخلّف نمايند و يا به خاطر اشتغال به خود از آن جناب صرف نظر نموده و در مواقع خطر در جنگ و سختيهاى سفر آن حضرت را ترك گويند ، و سرگرم لذائذ زندگى گردند و مىفرمايد در مقابل اين مطلب ، خداوند براى آنها در برابر هر مصيبتى كه در جهاد ببينند ، مثل گرسنگى ، تشنگى ، رنج و نيز در برابر هر سرزمينى كه بپيمايند و بدان صورت كفّار را به خشم بياورند و به آنها آسيب برسانند ، يك عمل حسنه و صالح در نامه اعمالشان مىنويسد ، به دليل آنكه اينان نيكوكار و محسنند و خداوند هم هرگز اجر نيكوكاران را تباه نمىكند و بطور كامل و بدون هيچ كاستى ، پاداش آنها را مىدهد ، بلكه از فضل خود ، بيشتر از استحقاقشان هم به آنان مىبخشد .\r\n\r\n\r\n","description":"","footnote":"\r\n( 1 ) - مطابق روايات ائمه عليه السّلام منظور از صادقين در اين آيه ، ائمه اطهار ( خلفاى راستين پيامبر صلّى اللّه عليه و إله و سلم ) مىباشند . ( مترجم )\r\n","page_name":" 259 ","page_number":259},
  {"content":"\r\n\r\n( 121 )  ( وَ لا يُنْفِقُونَ نَفَقَةً صَغِيرَةً وَ لا كَبِيرَةً وَ لا يَقْطَعُونَ وادِياً إِلَّا كُتِبَ لَهُمْ لِيَجْزِيَهُمُ اللَّهُ أَحْسَنَ ما كانُوا يَعْمَلُونَ )  : ( و هيچ خرج كوچك يا بزرگى نمىكنند ، و هيچ دره‌ّاى را طى نمىنمايند ، جز آنكه براى آنان نوشته شود تا خداوند بهتر از آنچه عمل مىكرده‌اند ، به آنها پاداش دهد ) ، مىفرمايد : هر هزينه‌اى كه در راه خدا خرج كنند ، كم يا زياد و هر وادى كه بپيمايند ، برايشان ثبت مىشود تا به بهترين وجه جزا داده شوند و لذا اجرشان محفوظ است و اگر فرمود : ( جزاى بهترين اعمالشان را بدهد ) براى آنست كه صاحبان عمل ، بيشتر رغبتشان متوّجه اعمال نيكوتر است ، يا به اين جهت كه پاداش بهترين اعمال مستلزم پاداش ساير اعمال نيز هست .\r\nو يا شايد مراد از بهترين اعمال ( جهاد در راه خدا ) باشد چون جهاد از دشوارترين اعمال و مهمترين آنهاست كه دعوت دينى بواسطه آن قوام مىيابد و يا آنكه جزاى عمل در حقيقت همان ، خود عمل است كه بسوى پروردگار رفته و در واقع بهترين جزا همان بهترين اعمال است و لذا جزا دادن به بهترين اعمال همان جزا دادن به بهترين جزاست .\r\nو معناى ديگر اينكه بگوئيم ، خداى بزرگ ، گناهان ايشان را كه مخلوط با اعمال نيك آنهاست مىآمرزد و جهات نقص اعمال آنها را مىپوشاند و عمل نيك آنان را به صورت نيكوتر مبدّل مىنمايد و آنگاه به آن عمل نيكوتر پاداش مىدهد .\r\n( 122 )  ( وَ ما كانَ الْمُؤْمِنُونَ لِيَنْفِرُوا كَافَّةً فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ )  : ( مؤمنان نتوانند دسته جمعى سفر كنند ، پس چرا از هر گروه ايشان دسته‌اى سفر نمىكنند تا در كار دين دانش عميق بياموزند و چون بسوى قومشان بازگشتند ، آنها را بيم دهند تا شايد ايشان بترسند ) ، در اين آيه مىفرمايد : همهء مؤمنان در شهرهاى ديگر نبايد دسته جمعى به جهاد بروند ، بلكه بايد گروهى از آنها به مدينه آمده و نزد پيامبر دانش دينى را فرا بگيرند و\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nوقتى مردم شهرشان از جهاد برگشتند ، آنها را انذار نموده و از مخالفت با احكام دينى در اصول و فروع برحذر بدارند ، پس مقصود از تفقّه در دين ، فهميدن همه معارف دينى از اصول و فروع است ، نه فقط احكام عملى كه فعلا به عنوان ( فقه ) استعمال مىشود و مطلب ديگر اينكه وظيفه كوچ كردن براى جهاد از طلبهء علوم دينى ساقط شده و وظيفه آنها انذار نمودن مردم از مخالفت با احكام الهى و بر حذر داشتن آنهاست نه اغراض پست و مغرضانه ، مثل رياست و صدارت و تشبّه به ستمكاران در لباس پوشيدن و غذا خوردن و ساير شئون زندگى و آنان در بين مردم چون الگوئى از رفتار دينى هستند ( لذا اگر عالمى فاسد شود عالمى را به فساد مىكشاند و حضرت على عليه السّلام مىفرمايند : ( سخن اهل علم اگر صحيح باشد درمان و اگر نادرست باشد ، درد است ) « 1 » .\r\n( 123 )  ( يا أَيُّهَا الَّذِينَ آمَنُوا قاتِلُوا الَّذِينَ يَلُونَكُمْ مِنَ الْكُفَّارِ وَ لْيَجِدُوا فِيكُمْ غِلْظَةً وَ اعْلَمُوا أَنَّ اللَّهَ مَعَ الْمُتَّقِينَ )  : ( اى كسانى كه ايمان آورده‌ايد با كسانى از كفّار كه مجاور شمايند بجنگيد و بايد آنها در شما خشونتى ببينند و بدانيد كه خدا با پرهيزكاران است ) ، در اين آيه دستور جهاد عمومى به مسلمانان داده شده تا از هر طرف در دنيا ، اسلام گسترش بيابد ، يعنى ايمان اقتضاء مىكند كه بكوشند تا تكليف خود را ادا نموده و سراسر مردم گيتى را به نعمت هدايت و اسلام مشرّف سازند تا همه پرچمهاى غير توحيد سرنگون شود و پرچم اسلام در سراسر عالم به اهتزاز درآيد و همه اديان و شرايع غير الهى نابود گردند و آنگاه مىفرمايد : كفّار بايد در شما خشونت و شدّت عمل ببينند ، تا مطيع و منقاد شما گردند و كلمهء توحيد را پذيرفته و كفر را ترك گويند و بدانيد كه خداوند با پرهيزكاران است و آنان را تأييد نموده و يارى مىنمايد ، پس بكوشيد به اوامر و حدود الهى ملتزم باشيد تا خداوند شما را نصرت نمايد .\r\n\r\n\r\n","description":"","footnote":"\r\n( 1 ) - گفتار مترجم .\r\n","page_name":" 261 ","page_number":261},
  {"content":"\r\n\r\n( 124 )  ( وَ إِذا ما أُنْزِلَتْ سُورَةٌ فَمِنْهُمْ مَنْ يَقُولُ أَيُّكُمْ زادَتْهُ هذِهِ إِيماناً فَأَمَّا الَّذِينَ آمَنُوا فَزادَتْهُمْ إِيماناً وَ هُمْ يَسْتَبْشِرُونَ )  : ( و هنگامى كه سوره‌اى نازل شود بعضى از ايشان ، كسى است كه مىگويد ، اين سوره ايمان كداميك از شما را زياد كرد ؟ امّا آن كسانى كه ايمان آورده‌اند ايمانشان زياد شده و خوشحال مىشوند ) ، از اين آيه بر مىآيد كه كسى اين سئوال را نموده دلش خالى از شك و ترديد نبوده و چون در قلب خود هيچ اثرى از نزول قرآن مشاهده نكرده و مىپندارد كه ديگران هم مانند خود او هستند ، لذا در جستجوى كسى است كه قلبش از نزول قرآن متأثر شده باشد ، چون مىبيند كه رسولخدا صلّى اللّه عليه و إله و سلم ادعّا مىكند كه قرآن هر قلبى را اصلاح مىنمايد ، چه آن قلب خاشع باشد و چه منحرف و مايل از حق ، لذا شكّ او افزايش مىيابد و نفاقش زيادتر مىشود .\r\nامّا افراد مؤمن كه دلهايشان خالى از نفاق و مرض است ، نزول قرآن باعث زيادت ايمان آنان و روشن شدن زمينه دلهايشان به نور هدايت مىگردد و اين افزايش ايمان ، هم از جهت كميّت و هم از جهت كيفيّت مىباشد و همين نور هدايت باعث مىشود كه شرح صدر بيابند و صورتهايشان از سرور و فرح برافروخته گردد .\r\n( 125 )  ( وَ أَمَّا الَّذِينَ فِي قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ وَ ماتُوا وَ هُمْ كافِرُونَ )  : ( و امّا كسانى كه در دلهايشان مرض است ( نزول قرآن ) پليدى بر پليديشان بيافزود و در حالى كه كافر بودند مردند ) ، مىفرمايد : اهل شكّ و نفاق ، از شنيدن آيات قرآن نه تنها خاضع و خاشع نمىشوند و ايمانشان افزون نمىگردد ، بلكه گمراهيشان اضافه مىشود و پليدى باطنشان افزوده مىگردد و اين حالت به كفر منجر مىشود ، لذا با حالتى از دنيا مىروند كه قلبهايشان مملّو از شك و انكار و كفر است ، همچنانكه خداوند در جاى ديگر مىفرمايد :  ( وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ وَ لا \r\n\r\n","description":"","footnote":"","page_name":" 262 ","page_number":262},
  {"content":"\r\n\r\n يَزِيدُ الظَّالِمِينَ إِلَّا خَساراً )  « 1 » ، و ما از اين قرآن مايه‌هاى شفا و رحمت براى مؤمنين نازل نموديم و ستمكاران را جز زيان چيزى نمىافزايد ) .\r\n( 126 )  ( أَ وَ لا يَرَوْنَ أَنَّهُمْ يُفْتَنُونَ فِي كُلِّ عامٍ مَرَّةً أَوْ مَرَّتَيْنِ ثُمَّ لا يَتُوبُونَ وَ لا هُمْ يَذَّكَّرُونَ )  : ( آيا نمىبينند كه در هر سال يك بار و يا دو بار آزمايش مىشوند ، آنگاه توبه نمىكنند و متذكّر نمىشوند ) ، استفهام تقريرى است ، مىفرمايد : چرا تفكّر نمىكنند و عبرت نمىگيرند ، با اينكه مىبينند كه در هر سال يك يا دو بار مورد امتحان و ابتلاء واقع مىشوند و در امتحان مردود شده و معصيّت مىكنند و آنگاه توبه نمىكنند و متذّكر هم نمىشوند و اگر در اين مورد تفكر و تعقّل مىكردند ، متنبّه مىشدند و وظيفهء خود را تشخيص مىدادند و به يقين مىدانستند كه استمرار اين روش باعث مىشود كه هر سال پليدى جديدى بر پليدى سابقشان افزوده شود و نهايت امرشان به هلاكت دائمى و خسران ابدى منجر گردد .\r\n( 127 )  ( وَ إِذا ما أُنْزِلَتْ سُورَةٌ نَظَرَ بَعْضُهُمْ إِلى بَعْضٍ هَلْ يَراكُمْ مِنْ أَحَدٍ ثُمَّ انْصَرَفُوا صَرَفَ اللَّهُ قُلُوبَهُمْ بِأَنَّهُمْ قَوْمٌ لا يَفْقَهُونَ )  : ( و هنگامى كه سوره‌اى نازل مىشود ، بعضى از آنان به بعضى ديگر نگاه مىكنند و مىگويند ، آيا كسى متوجّه شما هست ؟ آنگاه برمىگردند ، خداوند دلهايشان را برگرداند به سبب اينكه گروهى هستند كه نمىفهمند ) ، اين آيه خصوصيّت ديگر منافقان را بيان مىكند كه وقتى سوره‌اى نازل مىشود و آنها حاضرند ، به يكديگر نگاه معنى دارى مىكنند كه با زبان نگاه بهم مىگويند : آيا كسى شما را مىبيند ؟ چون مىترسند كه علائم اضطراب درونى و نفاق باطنى در چهره‌هايشان ظاهر شود و ديگران از سرّ درونيشان باخبر گردند ، لذا از افراد هم گروه مانند خود ، درباره حال و روزشان سئوال مىكنند تا بدانند ، آيا كسى از اطرافيان از\r\n\r\n\r\n","description":"","footnote":"\r\n( 1 ) - سوره اسرى ، آيه 82 .\r\n","page_name":" 263 ","page_number":263},
  {"content":"\r\n\r\nوضع درونى آنها با خبر شده يا خير ، و اين سخن ، كلام كسانى است كه طاقت شنيدن آيات الهى را نداشته باشند و آنگاه از نزد پيامبر باز مىگردند ، در حالى كه خدا دلهايشان را از فرا گرفتن و دريافتن آيات الهى و ايمان به آن باز داشته و برگردانيده است ، چون اينها مردمى كر و گنگ و كور هستند كه چشم ديدن و گوش شنيدن و زبان گويايى براى حق ندارند و لذا مردمى هستند كه حق را تعقّل نمىكنند و شايد هم اين كلام نفرينى از جانب خداوند در حق آنها باشد ، ( و اللّه يعلم ) .\r\n( 128 )  ( لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ )  : ( به تحقيق نزد شما فرستاده‌اى از خودتان بيامد كه ضرر و هلاك شما بر او دشوار است و او نسبت به هدايت شما مشتاق و نسبت به مؤمنان رئوف و رحيم است ) ، مىفرمايد : اى مردم پيغمبرى از جنس خود شما نزد شما آمده كه اوصاف او چنين است كه از نابودى و خسارت شما ناراحت مىشود و نسبت به همهء شما خيرخواه است و مشتاق هدايت همه مردم اعم از مؤمن و كافر بوده و در خصوص مؤمنان مهربان و رئوف است ، حال با چنين اوصافى آيا شايسته است كه از او سرپيچى كنيد ؟ ! هرگز ، بلكه سزاوار است كه از اوامر او پيروى كرده و مطيع او باشيد ، چون او رسوليست كه به امر خدا قيام كرده و خيرخواه شماست ، پس اطاعت كردن از او همان اطاعت از خداست ، گفته مىشود كه خداوند هرگز دو اسم از اسامى مباركهء خود را به شخصى غير رسول گراميش صلّى اللّه عليه و إله و سلم نسبت نداده است ، چون در اينجا پيامبر را با اسماء حسناى خود ( رئوف ) و ( رحيم ) وصف مىنمايد .\r\n( 129 )  ( فَإِنْ تَوَلَّوْا فَقُلْ حَسْبِيَ اللَّهُ لا إِلهَ إِلَّا هُوَ عَلَيْهِ تَوَكَّلْتُ وَ هُوَ رَبُّ الْعَرْشِ الْعَظِيمِ )  : ( پس اگر روى گرداندند ، بگو خدا مرا كفايت مىكند كه جز او هيچ معبودى نيست ، بر او توكلّ مىكنم و او پروردگار عرش بزرگ است ) ، اين آيه در مقام تعليل\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nحكم وجوب پيروى و اطاعت از رسول اللّه صلّى اللّه عليه و إله و سلم است ، چون به رسول خود مىفرمايد :\r\nاگر افراد معاند اعراض كردند ، تو بگو خدا مرا كافيست و هيچ معبودى جز او نيست ، يعنى پيامبر از آنجا كه از همهء اسباب ظاهرى قطع نظر كرده و تنها به خداى لا شريك اعتماد نموده ، خدا او را كفايت مىكند ، چون جز او هيچ معبود و كفايت كننده‌اى نيست و توكلّ يعنى اينكه بنده ، پروردگارش را وكيل خود بداند و او را مدبّر امور خويش دانسته و به مسبّب الاسباب تكيه نمايد ، زيرا هيچ اعتمادى به اسباب ظاهرى نيست و سر رشته همه اسباب بدست او بوده و اوست آن صاحب ملك و سيطره‌اى ، كه پادشاهى او بر همه موجودات گسترده است و مدبّر همه عوالم و كائنات مىباشد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nسوره يونس\r\nبسم اللّه الرّحمن الرّحيم غرض سوره : تأكيد مردم به التزام به توحيد از راه بشارت و انذار و قضاوت عادلانه ميان رسولخدا صلّى اللّه عليه و إله و سلم و امّتش و نيز ردّ منكران و مكذّبان مىباشد .\r\n\r\n[ آيهء ( 25 - 1 ) توضيح ( آيه ) و ( قدم صدق ) و استدلال بر معاد ، علّت امهال و تأخير در عذاب الهى درخواست كفّار از پيامبر در تغيير دادن قرآن 
  ]\r\n( 1 )   ( الر تِلْكَ آياتُ الْكِتابِ الْحَكِيمِ )   :   ( الر )   ، آن آيات گرانقدر كتابى است سراسر حكمت ) ( الر ) از رموز قرآنى است كه ارتباطى بين معانى سوره و اين حروف مقطعه ابتدائى وجود دارد و خداوند به رموز آن داناست ، سپس با لفظ ( تلك ) كه مخصوص اشاره به دور است به آيات قرآن اشاره مىنمايد تا دلالت نمايد كه آيات الهى درجه‌اى بسيار رفيع و عالى دارند و از مقام خداوند صاحب عرش نازل شده‌اند و آيات جمع كلمه ( آيه ) به معناى نشانه و علامت مىباشد و در مورد اعيان خارجى هم استعمال شده است ، امّا در اينجا منظور همان اجزاى كتاب الهى است كه مىفرمايد : كتابى حكيم است ، يعنى كتابى كه در آن هيچ خلل و رخنه‌اى وجود ندارد و محكم است و يا كتابى كه حكمت و دانش در آن استقرار يافته و بعضى نيز مىگويند منظور از كتاب حكيم همان\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n( لوح محفوظ ) مىباشد ، ليكن اين معنا از سياق بدور است .\r\n( 2 )  ( أَ كانَ لِلنَّاسِ عَجَباً أَنْ أَوْحَيْنا إِلى رَجُلٍ مِنْهُمْ أَنْ أَنْذِرِ النَّاسَ وَ بَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ قالَ الْكافِرُونَ إِنَّ هذا لَساحِرٌ مُبِينٌ )  : ( آيا مردم تعجب مىكنند از اينكه به مردى از جنس آنان وحى نموديم كه مردم را بيم دهد و كسانى را كه ايمان آوردند بشارت دهد به اينكه نزد پروردگارشان مقامى صادق دارند ؟\r\nولى كافران گفتند : همانا اين مرد جادوگرى آشكار است ) ، آيه به نحو استفهام انكارى مىگويد ، چه جاى تعجّب است از اينكه ما معارف الهى را كه دعوت قرآنى شامل آن است به فردى از ميان شما وحى كنيم ؟ تا عامهء مردم را بيم دهد و مؤمنان را بشارت دهد كه نزد پروردگارشان منزلت و مقامى صادق و واقعى دارند  ( « فِي مَقْعَدِ صِدْقٍ عِنْدَ مَلِيكٍ مُقْتَدِرٍ » )  « 1 » ، « در مجلسى پسنديده ، نزد مالكى توانا و مقتدر » ) يعنى وحى الهى براى افراد معاند و روى گردان مايهء بيم و انذار و براى مؤمنان بشارت است ، امّا معناى ديگرى كه براى ( قدم صدق ) نموده‌اند اين است كه منظور از صدق ، طبيعت صدق باشد ، يعنى همانطور كه كذب قدمى لرزان و منحرف دارد ، صدق نيز قدمى دارد ، امّا قدمى استوار كه هرگز نمىلغزد .\r\nدر خاتمه مىفرمايد : كفّار به پيامبر اتهّام مىزدند كه او ساحر است و قرآن سحرى از جانب اوست و آنها چون مىديدند كه قرآن خارق العاده است و دلها را مجذوب نموده و شيفته خود مىسازد ، لذا آن را سحر و آورندهء قرآن را ساحر مىناميدند .\r\n( 3 )  ( إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُدَبِّرُ الْأَمْرَ ما مِنْ شَفِيعٍ إِلَّا مِنْ بَعْدِ إِذْنِهِ ذلِكُمُ اللَّهُ رَبُّكُمْ فَاعْبُدُوهُ أَ فَلا تَذَكَّرُونَ )  : ( و بدرستى كه پروردگار شما كسى است كه آسمانها و زمين را در شش روز\r\n\r\n\r\n","description":"","footnote":"\r\n( 1 ) - سوره قمر ، آيه 55 .\r\n","page_name":" 267 ","page_number":267},
  {"content":"\r\n\r\nبيافريد و آنگاه بر كرسى قدرت و مقام تدبير مستقّر گرديد و به تدبير امور عالم پرداخت ، هيچ شفاعت كننده‌اى نيست ، مگر به اجازهء خود او ، اين است اللّه پروردگار شما ، پس او را بپرستيد ، آيا هنوز متذكّر نشده‌ايد ؟ ) ، اين آيه در ردّ سخن كفّار است كه پيامبر را ساحر ناميدند ، مىفرمايد كه قرآن شما را به معارفى صحيح و حقّه دعوت مىكند كه به هيچ وجه سحر نيست و از جمله آن معارف دعوت به توحيد است كه مىفرمايد : پروردگار شما همان ( اللّه ) است كه همه عالم محسوس و مشهود را در شش روز ( شش مرحله ) « 1 » ، بيافريد و سپس به عالم غير محسوس پرداخت و بر كرسى تدبير و قدرتش كه همه تدبيرها به آن مقام منتهى مىشود ، قرار گرفت و آنگاه به ادارهء امور عالم پرداخت ، پس او هم خالق است و هم مدبّر و نيز در امر خلق و تدبير عالم ، هيچ واسطه و ياورى براى او نيست تا او را يارى نموده و يا در عالم دخالت داشته باشد و اگر هم شفيعى باشد به اذن خود اوست ، پس خداوند عالم سبب اصلى است و غير او هيچ سببى اصالت و استقلال ندارد ، و اسباب ظاهرى كه هستند ، همه را خود پروردگار به آنها سببّيت داده و آنها را واسطه و شفيع قرار داده و او مسببّب الاسباب است و در آخر مىفرمايد : اين پروردگار شماست كه خالق و مدبّر است و بايد فقط او را بپرستيد ، پس چرا فكر شما متوجّه اين واقعيت نمىشود كه بدانيد فقط ( اللّه ) ربّ شماست و هيچ معبودى جز او نيست .\r\n( 4 )  ( إِلَيْهِ مَرْجِعُكُمْ جَمِيعاً وَعْدَ اللَّهِ حَقًّا إِنَّهُ يَبْدَؤُا الْخَلْقَ ثُمَّ يُعِيدُهُ لِيَجْزِيَ الَّذِينَ آمَنُوا وَ عَمِلُوا الصَّالِحاتِ بِالْقِسْطِ وَ الَّذِينَ كَفَرُوا لَهُمْ شَرابٌ مِنْ حَمِيمٍ وَ عَذابٌ أَلِيمٌ بِما \r\n\r\n\r\n","description":"","footnote":"\r\n( 1 ) - خلقت عالم در شش مرحله از قدرت و يا در شش مرتبه از علم الهى بوده كه بزرگان گفته‌اند آن شش مرحله عبارتست از : علم ، شاء ، اراد ، قدّر ، قضى ، امضى مىباشد ، خداوند دانسته ، خواسته ، اراده نموده ، تقدير و اندازه كرده ، حكم رانده ، و امضاء نموده كه اين مرحله نهائيست . ( مصحّح )\r\n","page_name":" 268 ","page_number":268},
  {"content":"\r\n\r\n كانُوا يَكْفُرُونَ )  : ( بازگشت همه شما به سوى اوست ، وعدهء خدا حقّ است ، همانا او خلقت را آغاز كرد و سپس آن را باز مىگرداند ، تا كسانى را كه ايمان آورده و اعمال شايسته نمودند به عدالت ، پاداش دهد و كسانى كه كفر ورزيدند برايشان شرابى از آب جوشان و عذابى دردناك خواهد بود ، بواسطهء كفرى كه مىورزيدند ) ، در اين آيه پس از آيه قبلى كه ذكر مبدأ را نمود ، ذكر معاد را مىنمايد و مىفرمايد : اين وعده‌اى به حق است  ( إِنَّما تُوعَدُونَ لَواقِعٌ )  « 1 » ، ( بدرستى كه آنچه وعده داده شده‌ايد محقق مىشود ) ، ( حق ) يعنى چيز ثابت و واقعى و اينكه وعده الهى به امر معاد حق است ، يعنى خلقت الهى به نحوى صورت پذيرفته كه چرخهء خلقت جز با بازگشت موجودات به سوى خالقشان تكميل نمىشود و تمام موجودات عالم حركتشان نهايتى دارد كه همان مبدئى است كه از آنجا حركت را آغاز كرده‌اند  ( يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ )  « 2 » ، ( اى انسان ، تو دائما در حال تلاش و حركت بسوى پروردگارت هستى ، پس او را ملاقات خواهى كرد ) ، همچنانكه سنگى كه در حال افتادن است و به زمين نزديك مىشود نهايتا به زمين مىرسد ، همچنين حركت انسان و جميع اجزاى عالم جز با بازگشت به مبدأ حركتشان تمام و كامل نمىشود .\r\nو آنگاه در مقام تعليل اين معاد و بازگشت با دو حجّت برمىآيد ، حجّت اوّل ) :\r\nآنكه خدا كه خلقت عالم را ابتدا كرده ، نهايتا آن را به سر منزل اوّلى باز مىگرداند ، يعنى موجودات عالم به فيض خالق بوجود آمده و تا مدّت معيّن كه به سرحدّ كمالشان برسند به زندگى ادامه مىدهند و چون آن اجل به سر آيد به معناى فانى شدن آن موجود نيست ، بلكه خداى متعال او را به سوى خود باز مىگرداند و حجّت دوّم ) : اينكه خداوند معاد را قرار داد تا نيك و بد ، يكسان نباشند و افراد مؤمن و صالح در قيامت به پاداش نيكو و عادلانه برسند و افراد كافر و معاند نيز نتيجه عملشان را با عذاب اليم و آب جوشانى كه\r\n\r\n\r\n","description":"","footnote":"\r\n( 1 ) - سوره مرسلات ، آيه 7 .\r\n( 2 ) - سوره انشقاق ، آيه 6 .\r\n","page_name":" 269 ","page_number":269},
  {"content":"\r\n\r\nامعاء و احشائشان را مىسوزاند دريافت كنند ، چون هرگز كسى كه با ايمان و عمل صالح خاضع شده ، با كسى كه كفر و عناد ورزيده و تكبّر نموده ، يكسان نيستند و چون اين دو گروه در دنيا به طور يكسان تحت سيطره اسباب طبيعى وجودى قرار داشتند ، لازم است كه در آخرت خداوند اين دو طائفه را از هم جدا نموده و جزاى متناسب هر كدام را به آنها بدهد و اگر چنين نباشد ، لازمه‌اش نفى صفت عدل و قسط الهى خواهد بود كه از صفات فعليّه خداوند هستند .\r\n( 5 )  ( هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً وَ قَدَّرَهُ مَنازِلَ لِتَعْلَمُوا عَدَدَ السِّنِينَ وَ الْحِسابَ ما خَلَقَ اللَّهُ ذلِكَ إِلَّا بِالْحَقِّ يُفَصِّلُ الْآياتِ لِقَوْمٍ يَعْلَمُونَ )  : ( اوست كه خورشيد را داراى روشنايى و ماه را نورانى قرار داد و براى ماه در مسيرش منزلهايى نهاد تا شما حساب عدد سالها را بدانيد ، و خدا اين نظام را جز به حقّ نيافريد ، و اين آيات را براى گروهى كه بدانند ، شرح مىدهد ) ، مىفرمايد : خداست كه خورشيد را نورانى و مضىء قرار داد و براى ماه نيز از ضياء خورشيد نورى نهاد ، چون ماه اشعه خورشيد را مىتاباند و از خود نورى ندارد و آنگاه مىفرمايد : براى ماه منازلى قرار داد ، چون مكان و شكل ماه هر شب در آسمان تغيير مىكند و مىفرمايد ، علّت اين امر اين است كه شما بتوانيد با آن حساب روزها و ماهها ، را بشناسيد و حساب نماييد و آنگاه مىفرمايد : اين نظام دقيق تنها بر اساس حقّ خلق شده است ، يعنى نتيجه و غايتى از خلقت اين نظام منظور بوده كه حق است ، زيرا نتايجى بر اين امور مترتّب مىشود كه همه حقيقى هستند و در سراسر خلقت نظام هستى نه لغوى در كار است و نه غرض باطل و گزافى و نه بر اساس تصادف و اتّفاق ايجاد شده است .\r\nلذا خداى متعال اگر اين نظام را آفريده براى آن بوده كه شئون حياتى ما را تدبير نموده و امور معاش و معاد را اصلاح كند و به همين دليل او خالق مدبّر عالم است كه جز او پروردگارى نيست .\r\nو در آخر مىفرمايد : خداوند اين آيات آفاقى را به حسب تكوين و وجود خارجى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو يا به حسب بيان لفظى ، بيان نموده ، براى افرادى كه اهل دقّت و انديشه هستند و در عظمت خلقت تدبير مىنمايند .\r\n( 6 )  ( إِنَّ فِي اخْتِلافِ اللَّيْلِ وَ النَّهارِ وَ ما خَلَقَ اللَّهُ فِي السَّماواتِ وَ الْأَرْضِ لَآياتٍ لِقَوْمٍ يَتَّقُونَ )  : ( همانا در اختلاف شب و روز و آنچه خداوند در آسمانها و زمين خلق كرده نشانه‌هايى براى گروهى است كه پرهيزكارى مىنمايند ) ، گردش زمين به دور خودش و تغيير كردن قسمتى از زمين كه در برابر نور خورشيد قرار دارد موجب پديد آمدن شب و روز و جايگزينى يكى بعد از ديگرى و نيز باعث اختلاف طول شب و روز در مكانها و فصول مختلف مىگردد و خداوند اين نظام را آيت و نشانه‌اى براى اهل تقوا ناميده است و در ادامه مىفرمايد : آنچه كه خدا در آسمانها و زمين آفريده نيز آياتى براى متقيّن هستند مسلّم است كه تك‌تك موجودات عالم ، خصوصا وجود خود انسان كه به تنهايى عالمى گسترده و كبير است و نظام و تدبيرى كه در خلقت هر يك از اجزاى آنها به كار رفته ، همه حكايت از خالقى مدبّر مىنمايد كه نظام عالم را به احسن وجه تدبير نموده و هر آينه در اين موجودات آيات و دلالتهايى بر پروردگار لا شريك وجود دارد كه همه آنها را خلق و تدبير نموده است تدبيرى واحد و متصّل كه بهتر از آن متصوّر نيست .\r\n( 8 - 7 )   ( إِنَّ الَّذِينَ لا يَرْجُونَ لِقاءَنا وَ رَضُوا بِالْحَياةِ الدُّنْيا وَ اطْمَأَنُّوا بِها وَ الَّذِينَ هُمْ عَنْ آياتِنا غافِلُونَ أُولئِكَ مَأْواهُمُ النَّارُ بِما كانُوا يَكْسِبُونَ )   : ( همانا كسانى كه اميدى به ديدار ما ندارند و به زندگى دنيا راضى شده‌اند و دلهايشان به آن آرامش يافته و نيز كسانى كه از آيات ما غافلند ، آنان جايگاهشان آتش دوزخ است به جهت اعمالى كه مىكرده‌اند ) ، در اينجا متعرض اعمال كفّار و منكرين روز جزا و معاد به سوى خداى يگانه و برانگيخته شدن در روز قيامت ، مىگردد و مىفرمايد : اينها كه انتظار و اميدى براى ملاقات ما ندارند و همّت‌هايشان در همين زندگى دنيوى خلاصه شده و به نعمات پست مادّى آرامش يافته‌اند و به سبب آنها از جستجوى سعادت آخرت غافل مانده‌اند\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nو نيز كسانى كه با فراموش كردن آخرت و مشغول شدن به دنيا از آيات الهى غفلت كرده‌اند اينان جزايشان آتش جاودان دوزخ است و علّت گرفتارى آنها در جهنم هم اعمالى است كه در دنيا بدست خود كسب نموده‌اند ، چون اعتقاد به معاد يكى از اصول اعتقادى دين است و با ساقط شدن آن اصولا فلسفه كليه اوامر و نواهى و وعده و وعيدهاى الهى و نيز نبوّت و وحى نيز ساقط مىگردد و دين از پايه باطل مىشود .\r\nپس معلوم مىگردد كه بين كسى كه رأسا منكر معاد است و هم در گفتار هم در رفتار فقط به زندگى دنيا پايبند است ، با كسى كه عملا فقط همّ و غمش زندگى دنياست و آيات الهى را فراموش كرده ، اگر چه لفظا هم معتقد به معاد باشد ، هيچ فرقى وجود ندارد ، چون نتيجهء عمل هر دو يكى است و آن همان غفلت از ذكر خداست .\r\n( 9 )  ( إِنَّ الَّذِينَ آمَنُوا وَ عَمِلُوا الصَّالِحاتِ يَهْدِيهِمْ رَبُّهُمْ بِإِيمانِهِمْ تَجْرِي مِنْ تَحْتِهِمُ الْأَنْهارُ فِي جَنَّاتِ النَّعِيمِ )  : ( بدرستى كسانى كه ايمان آوردند و اعمال شايسته انجام دادند خداوند به وسيله ايمانشان آنها را هدايت مىكند و در بهشتهاى پر نعمت جويها از زير جايگاهشان روان مىباشد ) ، در اين آيه متعرض افراد مؤمنى مىگردد كه دعوت پيامبر را اجابت نموده ، ايمان آورده و عمل شايسته انجام داده‌اند ، خداوند آنها را پاداش مىدهد ، يعنى آنها را با ايمانشان هدايت مىفرمايد و به سوى پروردگارشان راه مىيابند ، همچنانكه فرمود :  ( يَهْدِي إِلَيْهِ مَنْ أَنابَ )  « 1 » ، ( هر كس به سوى خدا توبه كند ، خدا او را بسوى خود هدايت مىكند ) ، يعنى مؤمنان با ايمانشان به مرتبهء قرب الهى صعود مىنمايند و نقش عمل صالح به نتيجه رساندن ايمان در بعد عمل است ، همچنانكه فرمود :  ( إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ )  « 2 » ، ( كلمهء پاكيزه بسوى او بالا مىرود و عمل شايسته آن را رفعت مىدهد ) .\r\n\r\n\r\n","description":"","footnote":"\r\n( 1 ) - سوره رعد ، آيه 27 .\r\n( 2 ) - سوره فاطر ، آيه 10 .\r\n","page_name":" 272 ","page_number":272},
  {"content":"\r\n\r\nلذا ايمان و عقايد حقّه ، انسان را به مقام قرب هدايت مىكند و هدايت در حقيقت وسايل و مدارجى دارد كه نهايتا به خداى متعال منتهى مىشود و مىفرمايد : آنها در بهشتهاى غرق نعمات جاودان قرار مىگيرند و نهرها در زير پايشان جاريست و نعمت به معناى حقيقيش همان ولايت الهى است كه بالاترين نعمتهاست .\r\n( 10 )  ( دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ )  : ( تنها صحبت آنها در آنجا اين است كه مىگويند : منزهّى تو اى خداى ما و تحيّت و درود آنها در آن بهشتها سلام است و آخرين گفتارشان اين است كه ستايش فقط مخصوص پروردگار جهانيان است ) ، اولياء خدا كه در جنّات نعيم مستقر شده‌اند ، خداوند با كرامت خود قلبهايشان را از هر شريكى براى خدا ، پاكيزه كرده و در دل آنها هيچ محبّتى غير از محبّت خداى سبحان نيست ، لذا گفتارشان هم تسبيح و منزّه دانستن خدا از هر امرى است كه شايستهء ساحت كبريائيش نيست ، يعنى خدا را از هر شريكى در اسم يا معنى و از هر نقص يا عدمى منزّه مىدانند ، و تسبيح آنها ، هم زبانى و هم عملى و قلبى است و تسبيح اگر كمتر از اين و در مرحله‌اى پايينتر باشد ، در آن شائبهء شرك وجود دارد ، همچنانكه فرمود :  ( وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ )  « 1 » ، ( بيشتر مردم به خدا ايمان نمىآورند ، مگر آنكه در عين حال مشركند ) ، و چون اولياء خدا دلهايشان مالامال از خير و سلامتى است ، لذا درود آنها به يكديگر نيز با سلام است و سلام در دنيا علامت امنيّت نسبى از جانب يكديگر است ، امّا در آخرت نشانه امنيّت مطلق مىباشد و آنان با احدى به غير سلام و خير مواجه نمىشوند جز آنكه طرف مقابل خير و سلام را مبدّل به شرّ و ضرر سازد كه در اين صورت اولياء خدا نيز با شرّ با او برخورد مىكنند و خير و سلامى براى او نخواهد بود ، و نيز اولياء اللّه چون\r\n\r\n\r\n","description":"","footnote":"\r\n( 1 ) - سوره يوسف ، آيه 106 .\r\n","page_name":" 273 ","page_number":273},
  {"content":"\r\n\r\nقلبهايشان كمال نعمات الهى را تمجيد مىكند ، به هيچ نعمتى بر نمىخورند الّا اينكه به ياد منعم مىافتند « 1 » ، و خدا را ياد مىكنند و لذا هرگز از پروردگارشان غافل نمىشوند و نعمتهايى كه از صفات جمال و كمال الهى حكايت دارد فورا آنان را به ذكر عظمت و جلال حق وا مىدارد و در نتيجه هر نعمتى را كه به وصفى توصيف مىكنند در واقع توصيف پروردگارشان به افعال و صفات جميل اوست و در نتيجه ستايشى از آنان در بارهء خداست و حمد خدا محسوب مىگردد ، چون حمد يعنى ستايش به فعل اختيارى جميل .\r\nلذا اولياء خدا در بهشت يك دم هم از تسبيح و تحميد پروردگارشان غفلت نمىكنند ، چون خدا را حاضر مىبينند و از حضرتش محجوب نيستند .\r\n( 11 )  ( وَ لَوْ يُعَجِّلُ اللَّهُ لِلنَّاسِ الشَّرَّ اسْتِعْجالَهُمْ بِالْخَيْرِ لَقُضِيَ إِلَيْهِمْ أَجَلُهُمْ فَنَذَرُ الَّذِينَ لا يَرْجُونَ لِقاءَنا فِي طُغْيانِهِمْ يَعْمَهُونَ )  : ( و اگر خدا در فرستادن عذابشان عجله كند ، همچنانكه آنان در رسيدن به خير عجله دارند ، مرگشان فرا مىرسد ، پس ما كسانى را كه در انتظار لقاء ما نيستند در طغيانشان رها مىكنيم تا سرگردان باشند ) ( استعجال ) يعنى اينكه طلب كردن چيزى با عجله و سرعت حاصل شود و ( عمه ) يعنى حيرت شديد .\r\nمىفرمايد : اگر خداى متعال در رساندن شرّ عذاب به مردم تعجيل مىنمود ، همچنانكه آنان در رسيدن به نعمات و خير عجله مىكنند ، در اين صورت عذاب را بر آنها نازل مىفرمود و اجل آنها به پايان مىرسيد ، امّا خداوند در رساندن عذاب و شرّ به آنان ، عجله نمىكند و اين افراد منكر معاد و خارج از حوزهء دين را به حال خودشان رها\r\n\r\n\r\n","description":"","footnote":"\r\n( 1 ) - حضرت امير المؤمنين عليه السّلام فرمودند : من هيچ مخلوقى را نديدم جز آنكه ، خداوند را قبل از آن و با آن و بعد از آن رؤيت نمودم ، ( ما رأيت شيئا الّا رأيت اللّه قبله و معه و بعده ) . ( مترجم )\r\n","page_name":" 274 ","page_number":274},
  {"content":"\r\n\r\nمىنمايد تا در طغيان و تجاوزشان متحيّر و سرگردان باشند و درك نكنند كه چطور اسباب و علّل طبيعى واسطهء امر الهى هستند .\r\nچون انسان بر اساس طبعش موجودى عجول است و مىخواهد همه اسباب علل جمع شوند تا او زودتر به خير برسد ، امّا سنّت الهى در اسباب طبيعى تابع هوى و هوس انسانها نيست ، بلكه سنّت خداوند بر اساس حكمت است و لذا خداوند بر اساس مصالحى در تعذيب آنها عجله نمىكند و آنها را به حال خود رها مىنمايد .\r\n( 12 )  ( وَ إِذا مَسَّ الْإِنْسانَ الضُّرُّ دَعانا لِجَنْبِهِ أَوْ قاعِداً أَوْ قائِماً فَلَمَّا كَشَفْنا عَنْهُ ضُرَّهُ مَرَّ كَأَنْ لَمْ يَدْعُنا إِلى ضُرٍّ مَسَّهُ كَذلِكَ زُيِّنَ لِلْمُسْرِفِينَ ما كانُوا يَعْمَلُونَ )  : ( و هنگامى كه به انسان بلايى برسد ما را براى دور كردن آن شرّ ، چه در حال نشسته و ايستاده و يا به پهلو افتاده مىخواند ، پس زمانيكه آن بلا را از او دور كنيم ، مىگذرد و مىرود ، گويا اصلا ما را براى بر طرف كردن شرّى كه به او رسيده بود نخوانده است ، اين چنين اعمالى كه اسرافكاران انجام مىدهند در نظرشان آراسته شده است ) ، ( ضرّ ) يعنى حوادث و امورى كه به حال آدمى ضرر برساند .\r\nمىفرمايد : وقتى بلائى جانكاه به انسان برسد در همه حال و بدون وقفه خدا را براى بر طرف كردن آن بلا ، مىخواند ، امّا همين كه خدا بلا را از او بر طرف كرد ، بكلّى فراموش مىكند و دلش به سوى همان امور دنيوى كشيده مىشود ، و در تمايلات خودش غرق مىگردد ، بدون اينكه ذره‌ّاى متنبّه و منزجر شود ، به كلى پروردگارى را كه دعا نموده و ياد كرده بود ، از ياد مىبرد و اين چنين اعمال اسراف‌گران ( زياده‌روى كنندگان در بهره‌بردارى از نعمات دنيوى ) در نظرشان زيبا جلوه مىكند كه بكلّى پروردگارشان را فراموش مىكنند اگر هم به سبب بلائى مدّتى به ياد پروردگار بيافتند مجددا با بر طرف شدن آن بلا گرفتار همان تمتّعات مادّى شده و خدا را از ياد مىبرند و لذا علّت انكار اين افراد اسرافگر و معاند اين است كه شيطان اعمالشان را در نظرشان جلوه داده و در نتيجه\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nآن اعمال زشت ، بنظرشان پسنديده و نيكو مىآيد و آنچنان جذب آن اعمال مىشوند كه به كلّى خدا را فراموش مىكنند و اگر هم خداوند با فرستادن پيامبران و رسولان خود آنها را متوّجه نموده و تذكّر دهد باز هم ايمان نمىآورند و خداوند هم به جرم اين ظلم و اسرافشان آنها را هلاك مىنمايد ، همچنانكه در اقوام پيشين اين سنّت الهى جارى شده است ، لذا در آيهء بعدى مىفرمايد :\r\n( 13 )  ( وَ لَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا وَ جاءَتْهُمْ رُسُلُهُمْ بِالْبَيِّناتِ وَ ما كانُوا لِيُؤْمِنُوا كَذلِكَ نَجْزِي الْقَوْمَ الْمُجْرِمِينَ )  : ( و به تحقيق اقوامى را كه قبل از شما بودند زمانى كه ظلم كردند و رسولان ما با نشانه‌هاى آشكار نزدشان آمدند ، ولى آنها ايمان نياوردند ، هلاك كرديم و اينچنين افراد گناهكار را جزا مىدهيم ) ، در اين آيه براى تتميم بحث سابق و تشديد در انذار به نحو حضورى انسانها را مخاطب خويش قرار داده و مىفرمايد : سنّت الهى اين چنين است كه قبل از شما هم اقوام ظالمى را كه با وجود آمدن پيامبران و آوردن معجزات آشكار ، باز هم ايمان نياوردند ، هلاك مىنمايد و در آخر باز التفات فرموده و از خطاب با مردم متوجّه خطاب با پيامبر صلّى اللّه عليه و إله و سلم مىگردد و مىفرمايد : ما مجرمان را اينطور مجازات مىكنيم و در واقع با اين كلام ، شخصى را مخاطب ساخته كه اهل درك و فهم است ، يعنى رسولخدا صلّى اللّه عليه و إله و سلم هم اين خبر را درك مىكند و هم به صدق آن ايمان دارد ، امّا افراد مجرم و بىايمان ، اگر درك درستى داشتند ، هرگز كفر نمىورزيدند ، بلكه به خداى سبحان و رسول كريم صلّى اللّه عليه و إله و سلم ايمان مىآوردند ، چون سنّت الهى را در هلاك كردن ، افراد مجرم دريافته بودند .\r\n( 14 )  ( ثُمَّ جَعَلْناكُمْ خَلائِفَ فِي الْأَرْضِ مِنْ بَعْدِهِمْ لِنَنْظُرَ كَيْفَ تَعْمَلُونَ )  : ( و سپس به دنبال آنان شما را جانشينان آنها در زمين قرار داديم تا بنگريم كه چگونه عمل مىكنيد ) ، مىفرمايد : آفرينش شما بعد از آن اقوام تنها به جهت آن بود كه سنت الهى در امتحان و ابتلاء جارى گردد ، يعنى در مرحله تحقق خارجى ، علم فعلى خداوند به ظهور\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nرسد و مردم ، آنچه در نهان دارند با اعمالشان آشكار نمايند ، و تفكّر در سنّت امتحان و ابتلاء الهى انسان را از غرق شدن در بهره‌هاى اندك دنيوى حفظ مىنمايد .\r\n( 15 )  ( وَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ لا يَرْجُونَ لِقاءَنَا ائْتِ بِقُرْآنٍ غَيْرِ هذا أَوْ بَدِّلْهُ قُلْ ما يَكُونُ لِي أَنْ أُبَدِّلَهُ مِنْ تِلْقاءِ نَفْسِي إِنْ أَتَّبِعُ إِلَّا ما يُوحى إِلَيَّ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ )  : ( و هنگامى كه آيات روشن ما بر آنها خوانده مىشود ، كسانى كه اميد ديدار ما را ندارند مىگويند ، قرآن ديگرى براى ما بياور يا آن را عوض كن ، بگو اين اختيار براى من نيست كه از پيش خودم آن را تغيير دهم ، من جز آنچه را كه به من وحى مىشود ، پيروى نمىكنم ، من مىترسم كه اگر پروردگارم را نافرمانى كنم به عذاب روز عظيم قيامت گرفتار شوم ) ، افرادى كه در اين آيه راجع به آنها سخن گفته شده ، مردمى بت‌پرست بوده‌اند كه بتها را مقدّس دانسته و در مظالم و گناهان فرو رفته بودند و اينها زمانى كه آيات واضحه و آشكار الهى را كه دلالت تامّى هم دارند ، مىشنوند ، چون اين آيات مطابق ميل آنها و هواى نفسشان نيست ، لذا به رسولخدا صلّى اللّه عليه و إله و سلم مىگويند ، قرآنى غير از اين قرآن را براى ما بياور يا آن را عوض كن ، معلوم مىشود منظورشان اين بوده كه رسولخدا صلّى اللّه عليه و إله و سلم قرآن را طورى تغيير دهد كه مطابق تمايلات نفسانى آنها و موافق ظلم و كجروى و شهوات آنها باشد و اينها قرآنى را مىطلبيدند كه آنان را از شرك و ارتكاب فحشاء و منكرات نهى نكند و يا آياتش طورى تغيير كند كه موافق ظلم و اسرافكارى آنان باشد ، امّا خداوند تعالى به پيامبرش دستور مىدهد كه در جواب آنان بفرمايد : من حقّ ندارم كه قرآن را از پيش خودم مبدّل كنم ، چون قرآن كلام من نيست ، بلكه قرآن وحى خداست و پروردگارم به من مأموريّت داده كه از آن پيروى كنم و اگر از او نافرمانى كنم به عذاب روز قيامت گرفتار شوم ، و شما كه چنين درخواستى را داريد جهتش اين است كه اميدوار به ملاقات پروردگارتان نيستيد و ايمانى به روز جزا نداريد ، امّا من دربارهء معاد و روز قيامت هيچ\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nشكّى ندارم و به همين جهت هم از عذاب آن روز بيمناكم ، چون عذابى عظيم است و در اين كلام انذار و تهديدى بزرگ براى كافران وجود دارد ، يعنى من كه پيامبر خدايم از عذاب پروردگارم در روز قيامت مىهراسم ، پس جا دارد كه شما كافران از عذاب آن روز بيمناك بوده و دست از اين اعمال كفرآميز برداريد تا از عذاب قيامت ايمن گرديد .\r\n( 16 )  ( قُلْ لَوْ شاءَ اللَّهُ ما تَلَوْتُهُ عَلَيْكُمْ وَ لا أَدْراكُمْ بِهِ فَقَدْ لَبِثْتُ فِيكُمْ عُمُراً مِنْ قَبْلِهِ أَ فَلا تَعْقِلُونَ )  : ( اى پيامبر ، بگو : اگر خدا مىخواست من اين قرآن را بر شما تلاوت نمىكردم و شما را نسبت به آن آگاه نمىنمودم ، با اينكه من سالها قبل از نزول قرآن در بين شما زندگى مىكردم ، آيا تعقّل نمىكنيد ؟ ) ، مىفرمايد : مشيّت و ارادهء خدا چنين تعلّق گرفته كه من اكنون اين آيات را بر شما تلاوت كنم و مضامين بلند آن را به شما تفهيم نمايم و لذا امر قرآن بدست من نيست تا قرآنى غير از اين براى شما بياورم ، يا آن را تغيير دهم ، به شهادت اينكه قبل از نزول وحى من سالها در بين شما زندگى مىكردم و هيچ سخنى راجع به قرآن از زبان من نشنيديد و اگر امر بدست من بود قبلا هم همين حرفها را براى شما مىگفتم ، لذا معلوم مىشود كه قرآن از ناحيه خدا نازل شده و امر آن بدست من نيست و من وظيفه‌اى جز ابلاغ و پيام رسانى ندارم ، پس چرا در اين باره تفكّر نمىكنيد و اين سخنان بىمغز را مىگوييد و از من درخواست تغيير و تبديل قرآن را مىنماييد ؟ !\r\n( 17 )  ( فَمَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِآياتِهِ إِنَّهُ لا يُفْلِحُ الْمُجْرِمُونَ )  : ( پس چه كسى ستمكارتر از آنست كه به خدا نسبت دروغ دهد يا آيات او را تكذيب نمايد ، بدرستى كه او گناهكاران را رستگار نمىكند ) ، اين جمله استفهامى انكارى است كه معنايش اين است كه احدى ستمكارتر و مجرمتر از اين دو گروه نيست :\r\nاوّل ) : كسى كه به خدا افترا بزند و بگويد به من وحى مىشود و حال آنكه وحيى به او نمىرسد و دوّم ) : گروهى كه آيات خدا را تكذيب كنند و آنها را دروغ بشمارند ، چون\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nهمچنانكه سابق هم گفتيم هر چه مورد ظلم عظيمتر باشد و شخصى كه مورد ستم واقع شده مقام والاترى داشته باشد قهرا مرتكب آن ظلم ، گناهش بيشتر بوده و ظالمترين ظالمان خواهد بود ، و مسلّما كسى كه به خدا افترا بزند و آيات او را تكذيب كند ، چون خداوند ساحتش والاترين ساحتهاست ، پس ظلم اين شخص آشكارتر بوده و او ظالمترين افراد است ، يعنى پيامبر در تكميل احتجاج عليه مشركين مىفرمايد : من نمىتوانم قرآن ديگرى بياورم ، زيرا اگر چنين كنم به خدا افترا زده‌ام و اگر هم قرآن را تغيير دهم و آن را مطابق هواهاى نفسانى شما تبديل نمايم ، در اين صورت آيات خدا را تكذيب كرده‌ام و اين اعمال هر دو از شنيع‌ترين ظلمهاست كه من هرگز مرتكب نمىشوم ، چون خداوند افراد مكذّب و مجرم را رستگار نمىكند و آنها را به سعادت مورد نظر و هدفشان نمىرساند .\r\n( 18 )  ( وَ يَعْبُدُونَ مِنْ دُونِ اللَّهِ ما لا يَضُرُّهُمْ وَ لا يَنْفَعُهُمْ وَ يَقُولُونَ هؤُلاءِ شُفَعاؤُنا عِنْدَ اللَّهِ قُلْ أَ تُنَبِّئُونَ اللَّهَ بِما لا يَعْلَمُ فِي السَّماواتِ وَ لا فِي الْأَرْضِ سُبْحانَهُ وَ تَعالى عَمَّا يُشْرِكُونَ )  : ( و غير خدا چيزى را مىپرستند كه نه ضررى برايشان دارد و نه نفعى به ايشان مىرساند و مىگويند اينها واسطه‌ها و شفيعان ما در نزد خدا هستند ، بگو آيا شما مىخواهيد به خدا از چيزى خبر دهيد كه در آسمانها و زمين از وجود آن بىخبر است ؟ ! ، منزّه و برتر است خداوند از آنچه اينها شرك مىورزند ) ، در اين آيه روى سخن با مشركان است و شايد شامل بعضى از اهل كتاب هم كه عقايد باطله دارند بشود ، مىفرمايد : عبادت فقط براى جلب منفعت يا دفع ضرر محققّ مىشود و اين افراد بت‌پرست چيزهايى را مىپرستند كه نه قدرت جلب منفعت و نه دفع ضرر از آنان را دارند و لذا عمل آنها باعث تعجّب است و براى توجيه عمل خود مىگويند اين بتها واسطهء ما در درگاه رب الارباب و وسيلهء تقرّب به خالق هستى مىباشند و حال اينكه اين معبودها اصلا صاحب شعور و اراده نيستند كه بتوانند در نزد خدا شفاعت كنند .\r\nو در ادامه مىفرمايد : خداوند عالم مطلق هيچ اطلاعى از وجود چنين ارباب و\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nشفيعانى ندارد ، هرگز چنين واسطه‌هايى را در درگاه خود خلق نكرده و نه در آسمانها و نه در زمين چنين شفيعانى را سراغ ندارد و شما با اين اعمال و گفتارتان به خداى تعالى خبرى مىدهيد كه او از آن اطلاعى ندارد و اين زشت‌ترين افتراهاست ، زيرا چگونه ممكن است در عالم چيزى باشد كه خداوند خالق عالم از وجود آن بىخبر باشد ؟ ! پس اين سخن شما بدترين لجبازيها و افترا محض است و خداى متعال منزّه و برتر از اين شرك ورزيها و افترائات مىباشد .\r\n( 19 )  ( وَ ما كانَ النَّاسُ إِلَّا أُمَّةً واحِدَةً فَاخْتَلَفُوا وَ لَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ فِيما فِيهِ يَخْتَلِفُونَ )  : ( و مردم ابتدا جز امّتى واحده نبودند و سپس اختلاف كردند و اگر فرمانى از طرف پروردگارت نبود ، هر آينه دربارهء آنچه در آن اختلاف مىكردند ، ميان آنان داورى مىنمود ) ، مىفرمايد : مردم در ابتداى عالم همه بر اساس دين فطرى توحيد گروهى واحد بودند ، امّا از آنجا كه دنيادار تزاحم است ، لذا از جهت معاش و احكام با هم مختلف شدند و به تبع آن عده‌ّاى ظالم و عده‌اى مظلوم واقع گرديدند و بعضى تجاوز نموده و بعضى مورد تجاوز قرار گرفتند و اين اختلاف همان است كه خداى متعال آن را به وسيلهء تشريع دين و بعثت انبياء و انزال كتب بر طرف نموده تا انبياء با كتاب‌هاى الهى بين مردم حكم كنند و آنان را انذار و تبشير نمايند ، امّا اختلاف دوّمى ، آنست كه در خود دين پديد آمد و اين اختلاف ناشى از ستم و زياده‌طلبى بعضى از علماى دينى بود و خدا همواره افراد مؤمن را در جريان اين اختلافات هدايت نموده ، امّا اگر قضاى الهى نبود كه در موقع هبوط آدم عليه السّلام به زمين فرمود :  ( وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ )  « 1 » ، ( براى شما در زمين تا مدتى معيّن زندگى و رزقى معلوم خواهد بود ) ، در اين صورت هر آينه اختلاف آنها اقتضاء مىكرد كه خداوند با غلبه و ظهور دادن حق بر باطل بين آنها حكم كند و مقتضاى اين حكم ، نابودى اهل باطل و نجات\r\n\r\n\r\n","description":"","footnote":"\r\n( 1 ) - سورهء بقرهء ، آيه 36 .\r\n","page_name":" 280 ","page_number":280},
  {"content":"\r\n\r\nاهل حقّ بود ، ليكن حكم الهى بر اين قرار گرفته كه به انسانها مهلتى معيّن داده شود و خداوند در عذاب كردن آنها عجله نمىكند .\r\n( 20 )  ( وَ يَقُولُونَ لَوْ لا أُنْزِلَ عَلَيْهِ آيَةٌ مِنْ رَبِّهِ فَقُلْ إِنَّمَا الْغَيْبُ لِلَّهِ فَانْتَظِرُوا إِنِّي مَعَكُمْ مِنَ الْمُنْتَظِرِينَ )  : ( و مىگويند ، چرا معجزهء ديگرى از جانب پروردگارش بر او نازل نمىشود ، بگو غيب براى خداست ، پس شما منتظر باشيد من هم با شما در انتظارم ) ، مشركان به جهت تحقير و كوچك شمردن قرآن كريم ، باز هم به مظالم قولى و عملى خود ادامه داده ، مىگويند : چرا غير از اين قرآن معجزه‌اى از جانب پروردگارش بر اين پيامبر نازل نمىشود ؟ و خداوند به پيامبر خود تعليم مىدهد كه در جواب آنان بفرمايد :\r\nكه منحصرا علم غيب و نزول آيات بدست خداست و لذا اختيار آيات و معجزات بدست من نيست تا به ميل خود آن را نازل كنم و به همين دليل بايد از ناحيهء خدا منتظر آيتى كه حق را از باطل جدا كند باشيد ، من نيز با شما از منتظران خواهم بود ، اين آيه دلالت مىكند كه رسولخدا منتظر رسيدن آيتى غير قرآن بوده است كه جدا كنندهء حق از باطل باشد و بين آنحضرت و امتش داورى كند ، و در آيه 46 همين سورهء ، وعده‌اى صريح به فرستادن آن آيت داده شده است ،  ( وَ إِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا مَرْجِعُهُمْ . . . )  « 1 » ، چه ما در حال حيات تو بعضى از عذابى را كه به آنها وعده داده‌اى به تو نشان دهيم و چه قبل از آن تو را به سوى خود ببريم ، در هر حال بازگشت اين مشركين به سوى ماست ) ، پس هر امتّى حيات اجتماعى وراى حيات فردى افرادش دارد و امّتهايى كه از روش بندگى عدول نمايند خداوند چون مقتدرى غالب آنها را مؤاخذه نموده و هلاك مىكند و به جاى آنان قومى غير ايشان را قرار مىدهد .\r\nو اصولا هر امتّى اجلى دارد كه چون فرا برسد نه مقدّم شود و نه تأخير افتد ،  ( لِكُلِّ أُمَّةٍ أَجَلٌ فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ )  « 2 » .\r\n\r\n\r\n","description":"","footnote":"\r\n( 1 ) - سوره يونس ، آيه 46 .\r\n( 2 ) - سوره اعراف ، آيه 34 .\r\n","page_name":" 281 ","page_number":281},
  {"content":"\r\n\r\n( 21 )  ( وَ إِذا أَذَقْنَا النَّاسَ رَحْمَةً مِنْ بَعْدِ ضَرَّاءَ مَسَّتْهُمْ إِذا لَهُمْ مَكْرٌ فِي آياتِنا قُلِ اللَّهُ أَسْرَعُ مَكْراً إِنَّ رُسُلَنا يَكْتُبُونَ ما تَمْكُرُونَ )  : ( و هنگامى كه به مردم رحمتى را بعد از زيانى كه به آنها رسيده ، مىچشانيم ، آنها در آيات ما مكر مىكنند ، بگو خدا در مكر نمودن سريعتر است ، بدرستى كه فرستادگان ما نيرنگهايتان را مىنويسند ) ، اگر چه لحن آيه دربارهء عموم مردم است ، امّا به قرينه ، مفهوم مىگردد كه مراد از آن طائفه مشركان بوده‌اند كه پس از دوران جهالت و تنگى معيشت و تفرقه و حاكميّت بغض و كينه ، خداوند قرآن را كه آيتى الهى و رحمتى از جانب اوست به آنها ارزانى داشته و لذّت هدايت را به آنها چشانده است ، امّا آنها شايستگى و استحقاق آن را نداشتند ، چون اگر سزاوار بودند ، واجب بود كه شكر اين نعمت را به جاى آورده و در مسير توحيد و بندگى حق بر يكديگر سبقت بگيرند ، امّا قدر آن را نشناختند و به پيامبر صلّى اللّه عليه و إله و سلم گفتند :\r\nقرآن ديگرى براى ما بياور ، يا اين قرآن را تغيير بده و يا گفتند به جاى قرآن معجزهء ديگرى بياور و اينها همه مكرهايى بود كه دربارهء آيات خداوند نمودند ، امّا اين نيرنگها سودى به حالشان ندارد ، چون مكر خداى متعال سريعترين مكرهاست و اين مشركان را به جرم مكرشان گرفتار مىكند و مهلت نمىدهد تا مكرشان به ثمر برسد و همين كه اينها آيات الهى را نپذيرفتند و براى از بين بردن آن تلاش كردند ، عينا مكرى از جانب خداست كه توفيق هدايت شدن به وسيلهء آيات خود را از آنان سلب نموده است و در آخر مىفرمايد : ما بر شما گواهان و مراقبينى داريم كه اعمال شما را مىنويسند و حفظ مىكنند تا در قيامت عينا آنها را ببينيد و جزا داده شويد و معناى ( كتابت اعمال بندگان به دست ملائكه ) اين است كه اعمال را از پس پردهء استعدادها به مرحلهء فعليّت خارجى در آورند و آن وقت خود اعمال در صحيفهء عالم كون نقش مىبندد ، لذا بدست ملائكه الهى اعمال بندگان از داخل ذات آنها بيرون آمده و در عالم خارج قرار مىگيرد ، با اين حال چگونه مكرها و اعمال افراد بر خداوند پوشيده بماند ؟\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n( 22 )  ( هُوَ الَّذِي يُسَيِّرُكُمْ فِي الْبَرِّ وَ الْبَحْرِ حَتَّى إِذا كُنْتُمْ فِي الْفُلْكِ وَ جَرَيْنَ بِهِمْ بِرِيحٍ طَيِّبَةٍ وَ فَرِحُوا بِها جاءَتْها رِيحٌ عاصِفٌ وَ جاءَهُمُ الْمَوْجُ مِنْ كُلِّ مَكانٍ وَ ظَنُّوا أَنَّهُمْ أُحِيطَ بِهِمْ دَعَوُا اللَّهَ مُخْلِصِينَ لَهُ الدِّينَ لَئِنْ أَنْجَيْتَنا مِنْ هذِهِ لَنَكُونَنَّ مِنَ الشَّاكِرِينَ )  : ( اوست آنكه شما را در خشكى و دريا سير مىدهد ، تا زمانيكه شما سوار كشتيها شويد و بادى ملايم بوزد كه به سبب آن خوشحال مىشوند و چون بناگاه بادى سهمگين بر آن كشتى بوزد و موجها از هر طرف بر كشتى آنها حمله‌ور شود پندارند كه آن موجها آنها را در بر خواهند گرفت ، آنوقت خدا را با عقيدهء خالص مىخوانند ، كه اگر ما را از اين ورطه نجات بدهى هر آينه از شكرگزاران خواهيم بود ) ، معناى آيه روشن است و مىفرمايد : خداوند شما كسى است كه خشكى و دريا را مسخّر شما نموده تا آنكه سرنوشت ، شما را به درون كشتى بكشد ، آنگاه از وزش باد ملايم كه شما را به مقصد مىرساند خوشحال مىشويد ، امّا اگر بادهاى تند وزيدن بگيرد و موجها از هر طرف بر كشتى بتازند ، آنگاه مىپندارند كه هلاكشان نزديك است و هر آينه موجهاى سهمگين آنها را در بر خواهد گرفت ، در آندم خدا را از روى اخلاص و بدون شائبه شرك مىخوانند كه اگر آنان را از اين ورطه هلاكت برهاند ، شاكر و سپاسگزار خواهند بود و قدر نعمات الهى را خواهند دانست .\r\nدر اين آيه التفات از خطاب به غيبت به كار رفته و جهتش اين است كه بفهماند مردم آن لياقت و دركى را كه خداى تعالى با آنان به صورت مخاطب سخن بگويند ندارند و لذا خطاب را متوجّه پيامبر صلّى اللّه عليه و إله و سلم نموده است .\r\n( 23 )  ( فَلَمَّا أَنْجاهُمْ إِذا هُمْ يَبْغُونَ فِي الْأَرْضِ بِغَيْرِ الْحَقِّ يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ مَتاعَ الْحَياةِ الدُّنْيا ثُمَّ إِلَيْنا مَرْجِعُكُمْ فَنُنَبِّئُكُمْ بِما كُنْتُمْ تَعْمَلُونَ )  : ( پس زمانى كه آنها را نجات داديم ، به ناگاه به ستمگرى به ناحق در زمين مىپردازند ، اى مردم بدرستى كه ستمگرى شما بر عليه خودتان است ، بهرهء اندكى از زندگى دنيا مىبريد و آنگاه\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nبازگشتتان بسوى ماست و آنگاه شما را نسبت به آنچه انجام مىداده‌ايد ، خبر مىدهيم ) ، در ادامهء خطاب به رسول گرامى خود مىفرمايد : زمانيكه آنها را از آنان ورطهء هلاكت و شدّت نجات داديم ، مجددا دست به تعدّى و ستم‌گرى به ناحق مىزنند و آنگاه مجددا التفاتى از غيبت به خطاب به كار مىرود و مردم مورد خطاب قرار مىگيرند تا توجّهشان جلب شده و بدانند كه خداوند از اعمالشان غافل نيست و خطاب به آنان مىفرمايد : اى مردم من به شما از رگ گردن نزديكترم و هر عملى كه به عنوان طغيان و مكر انجام مىدهيد ، با تقدير و مشيّت ما انجام مىشود ، با اين حال چگونه مىتوانيد بر ما طغيان كنيد ؟ بلكه اين طغيان و ستم شما حقيقتا عليه خودتان است ، چون شما را از ما دور مىكند و آثار سوء آن در نامهء اعمالتان نوشته مىشود ، به همين جهت بغى و ستم شما نتيجه‌اش متوجّه خود شما مىگردد و شما كه مرتكب اين ستمها مىشويد انگيزه‌اش رسيدن به تمتعات اندك دنيوى است و بدانيد كه اين دنيا چند روزى بيشتر نيست و در آخر بسوى ما باز مىگرديد و آنوقت حقايق اعمالتان را برايتان آشكار مىكنيم .\r\n( 24 )  ( إِنَّما مَثَلُ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ مِمَّا يَأْكُلُ النَّاسُ وَ الْأَنْعامُ حَتَّى إِذا أَخَذَتِ الْأَرْضُ زُخْرُفَها وَ ازَّيَّنَتْ وَ ظَنَّ أَهْلُها أَنَّهُمْ قادِرُونَ عَلَيْها أَتاها أَمْرُنا لَيْلًا أَوْ نَهاراً فَجَعَلْناها حَصِيداً كَأَنْ لَمْ تَغْنَ بِالْأَمْسِ كَذلِكَ نُفَصِّلُ الْآياتِ لِقَوْمٍ يَتَفَكَّرُونَ )  : ( بدرستى كه مثل زندگى دنيا ، مانند آبى است كه آن را از آسمان مىفرستيم و گياه زمين با آن آميخته مىشود ، گياهى كه مردم و چهارپايان آن را مىخورند ، همين كه زمين به سرسبزى و خرمّى گراييد و آراسته شد و مردم آن سرزمين پنداشتند كه آنها خودشان بر آن سرزمين قادر و مسلط هستند ، ناگهان امر ما شبانه يا در روز به آن سرزمين مىرسد و آن محصول را آنچنان درو مىكند كه گويا اصلا ديروز چيزى نبوده است ، اينچنين آيات را براى گروهى كه تفكر مىكند تفصيل مىدهيم ) ، چون در آيهء قبل اشاره‌اى به متاع زندگى دنيا نموده بود ، در اين آيه حقيقت اين حيات\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nدنيوى را به صورت مثالى براى اشخاص اهل تفكر و عبرت بيان مىنمايد .\r\nمىفرمايد : اين نعمتهاى پستى كه نفسهاى ضعيف به آن راضى و دلخوش مىگردند درست مانند آبى است كه به صورت باران از جانب پروردگار نازل مىشود و زمين را سرسبز مىكند و مردم و حيوانات از آن گياهان تناول مىكنند و زمانى كه زمين به نهايت درجهء سرسبزى و زينت و آراستگى خود برسد ، مردم گمان مىكنند كه خودشان اين زمين را آباد كرده‌اند و بر آن قادر و مسلّط مىباشند ، امّا ناگهان خداوند عذابى را نازل مىكند كه آن زمين را خشك و لم يزرع مىسازد ، گويا اصلا سر سبزى به خود نديده است ، اين نوعى استعارهء تمثيلى است ، يعنى كلّ زندگى دنيا و نعمات آن همينگونه است و خداوند به لطف خود اين نعمات و بهره‌ها را چند روزى در اختيار بشر قرار داده و هر زمان كه اراده فرمايد ، آنها را نابود خواهد كرد و انسان به هيچ وجه در بهره‌بردارى از آنها استقلالى ندارد و لذا بهره زندگى دنيوى جز متاع غرور و وسيلهء سرگرمى و فريفته شدن نيست و انسان نبايد زندگى جاويد آخرت را با متاع اندك دنيا معاوضه كند ، لكن اين مطالب را تنها افراد اهل تعمّق و تفكر در مىيابند .\r\n( 25 )  ( وَ اللَّهُ يَدْعُوا إِلى دارِ السَّلامِ وَ يَهْدِي مَنْ يَشاءُ إِلى صِراطٍ مُسْتَقِيمٍ )  : ( و خداوند بندگانش را بسوى دار امنيّت و سلامت دعوت مىكند و هر كس را كه بخواهد به صراط مستقيم هدايت مىنمايد ) ، ( دعا ) يعنى دعوت و معطوف كردن توجّه و نظر شخصى به سوى امرى و در مورد خداى متعال دعا كردن ، هم دعوت نمودن تكوينى است كه همان خلقت و ايجاد چيزيست كه خداوند اراده كرده است ، و هم به معناى دعوت كردن تشريعى مىباشد ، و آن عبارتست از اينكه خداوند به زبان آياتش و با ارسال پيامبرانش مردم را تكليف نموده ، به آنچه كه از ايشان مىخواهد .\r\nامّا دعاى بنده عبارتست از اينكه بنده با خواندن پروردگارش رحمت و عنايت خدا را به سوى خود جلب كند و خود را در مقام عبوديت محض قرار دهد و حقيقت دعا\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nهمان اقرار به ذلّت بندگى و مولويّت حق متعال است .\r\nو ( سلام ) يعنى سلامت خواهى از آفات ظاهرى و باطنى كه از اسماء خداى متعال مىباشد ، چون خداى سبحان عين خير است و هيچ شرّى در او نيست و بهشت هم ( دار السلام ) است به همين جهت كه در آن هيچ ضرر و شرّى وجود ندارد .\r\nپس خداوند هم به نحو تكوينى ، در فطرت بشر او را مايل به سعادت ابدى و بهشت قرار داده است و هم تشريعا با نزول كتب آسمانى و ارسال پيامبران بشر را به سوى سعادت جاويد و بهشت سرمدى دعوت نموده و هر كس را هم كه مشيتّش تعلّق بگيرد ، بسوى صراط مستقيم هدايت مىنمايد و صراط مستقيم هم چنانچه سابقا توضيح داده شد ، همان فطرت مستقيمى است كه خداوند بشر را بر اساس آن آفريده و نيز راه كسانيست كه خداوند به آنها نعمت بخشيده ، يعنى انبياء و شهداء و صديقين ( براى توضيح بيشتر به تفسير سورهء حمد مراجعه شود ) .\r\n\r\n[ آيهء ( 36 - 26 ) ذكر پاداش نيكوكاران و كيفر بدكاران و نفى عبادت مشركان ، توضيح رازق بودن خدا و معناى ( حيات ) و احتياجهاى گوناگون بر توحيد و بيان اينكه هدايت شأن انبياء و ائمه است 
  ]\r\n( 26 )  ( لِلَّذِينَ أَحْسَنُوا الْحُسْنى وَ زِيادَةٌ وَ لا يَرْهَقُ وُجُوهَهُمْ قَتَرٌ وَ لا ذِلَّةٌ أُولئِكَ أَصْحابُ الْجَنَّةِ هُمْ فِيها خالِدُونَ )  : ( براى كسانى كه نيكى كنند همان نيكى با زيادتى مىباشد و چهره‌هايشان گرد فقر و ذلّت نمىگيرد ، آنان اهل بهشتند و در آن جاودانه خواهند بود ) ، ( حسنى ) مؤنث ( احسن ) است و مراد از آن پاداش نيكوست و منظور از ( زيادة ) زيادت استحقاقى مىباشد ، پس كسانى كه عمل نيك انجام دهند ، هم در برابر عملشان پاداش معادل دريافت مىكنند و هم خداوند از فضل خود پاداشى افزونتر به ايشان مىدهد و از فضل خود آن جزا را ده برابر مىكند ، همچنانكه در جاى ديگر فرمود :  ( مَنْ جاءَ بِالْحَسَنَةِ فَلَهُ عَشْرُ أَمْثالِها )  « 1 » ، و يا بگوئيم ، هم در دنيا پاداش مىگيرند و هم در آخرت آنچنان پاداشى مىگيرند كه در تصوّر بشر نمىگنجد و نيز مىفرمايد :\r\n\r\n\r\n","description":"","footnote":"\r\n( 1 ) - سوره انعام ، آيه 160 .\r\n","page_name":" 286 ","page_number":286},
  {"content":"\r\n\r\nهرگز گرد سياهى ظاهرى ناشى از فقر و مسكنت و نيز سياهى باطنى ناشى از ذلّت و پستى ، بر چهرهء آنها نمىنشيند ، و آنان اهل بهشتند و در آن تا ابد ماندگار خواهند بود و در آنجا هر چه بخواهند بلكه افزونترش برايشان مىباشد  ( لَهُمْ ما يَشاؤُنَ فِيها وَ لَدَيْنا مَزِيدٌ )  « 1 » .\r\n( 27 )  ( وَ الَّذِينَ كَسَبُوا السَّيِّئاتِ جَزاءُ سَيِّئَةٍ بِمِثْلِها وَ تَرْهَقُهُمْ ذِلَّةٌ ما لَهُمْ مِنَ اللَّهِ مِنْ عاصِمٍ كَأَنَّما أُغْشِيَتْ وُجُوهُهُمْ قِطَعاً مِنَ اللَّيْلِ مُظْلِماً أُولئِكَ أَصْحابُ النَّارِ هُمْ فِيها خالِدُونَ )  : ( و كسانى كه اعمال بد مرتكب مىشوند ، كيفرشان بديى به همان مقدار است و ذلّت چهره‌هايشان را فرا مىگيرد و برايشان هيچ حافظى از عذاب خداوند نخواهد بود ، آنچنان سيه رويند كه گويا يك تكه از شب تاريك رخسارشان را پوشانده ، آنان اهل آتشند و در آن جاودانه مىباشند ) ، مىفرمايد : كسانى كه كار زشت مرتكب مىگردند ، كيفرى زايد بر گناه خود ندارند ، بلكه معادل گناهشان كيفر مىشوند ، لذا جزاء سيئه يك سيئه به همان مقدار است ، امّا جزاى نيكى ده برابر يا بيشتر از آنست كه عقل بشر آن را درك نمايد .\r\nآنگاه مىفرمايد : رويشان را از جهت خباثت باطن يك سياهى معنوى پوشانده است و آنچنان سياه شده‌اند كه گويا شب تاريك تكّه‌تكّه شده و هر يك از آن تكّه‌ها بر روى يكى از ايشان افتاده و ايشان هيچ پناهى ندارند كه آنها را از عذاب خدا حفظ كند و شفيعى هم برايشان نيست تا مانع از عذاب آنها گردد و برايشان شفاعت نمايد ، آنان اهل آتشند و دائما در آن مقيم خواهند بود .\r\n( 28 )  ( وَ يَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا مَكانَكُمْ أَنْتُمْ وَ شُرَكاؤُكُمْ فَزَيَّلْنا بَيْنَهُمْ وَ قالَ شُرَكاؤُهُمْ ما كُنْتُمْ إِيَّانا تَعْبُدُونَ )  : ( و روزى كه همه آنها را جمع\r\n\r\n\r\n","description":"","footnote":"\r\n( 1 ) - سوره ق ، آيه 35 .\r\n","page_name":" 287 ","page_number":287},
  {"content":"\r\n\r\nآوريم سپس به مشركان مىگوئيم ، شما و خدايانتان بر جاى خود باشيد و رابطهء ميان آنان را قطع مىكنيم و خدايانشان خواهند گفت : شما در حقيقت ما را نمىپرستيديد ) ، مىفرمايد : زمانى كه همهء شما - چه مؤمن ، چه كافر و چه مشرك و چه شركاى ايشان - را محشور مىنمائيم و آنگاه به مشركان مىگوئيم : شما و شركايتان در همان دوزخ كه جايگاهتان است بمانيد سپس ميان مشركين و شركايشان جدائى مىاندازيم و اصولا روابط فيما بين آنها روابط ناشى از وهم و خيال بوده و در آنجا اين پندار باطل شده و آنها در خواهند يافت كه آنچيزهايى كه شريك خدا قرار داده‌اند ، در واقع شريك نبوده‌اند و آن شركاء خيالات و اوهامى بوده‌اند كه حقيقت امر را بر آنها مخفى نموده بود ، پس اين شركاء در واقع معبود نبودند و حقيقت عبادت هم براى آنها محقّق نشده است و مشركان در حقيقت هوا و هوسهاى خود را پرستيده‌اند ، نه آن بتها و شركاء را ، و لذا آنها در قيامت مىگويند ، شما مشركان در واقع ما را نپرستيديد ، چون ما شركاى خداى متعال نبوديم ، و خداى تعالى خود بر اين امر شهادت مىدهد كه ما از عبادت شما غافل و بىخبر بوديم و شركاء اين سخن را به جهت آن مىگويند كه عذاب خود را تخفيف بدهند و تمام همّت آنان منحصر در منزّه دانستن خود از ادعاى شركت و شريك بودن براى خداى متعال است .\r\n( 29 )  ( فَكَفى بِاللَّهِ شَهِيداً بَيْنَنا وَ بَيْنَكُمْ إِنْ كُنَّا عَنْ عِبادَتِكُمْ لَغافِلِينَ )  : ( شهادت خداوند بين ما و شما ، كفايت مىكند كه ما از عبادت شما بىخبر بوديم ) ، پس شركاء در ادامه مىگويند ، ما اصلا درك و شعورى نسبت به پرستش و عبادت شما نداشتيم و شهادت خداوند بر اين امر براى ما كافيست و ادعاى مشاركت با خداوند مستلزم درك و شعور نسبت به عبادت شماست كه ما فاقد آن بوديم ، لذا ما ابدا دعوى مشاركت با خداى سبحان را نداشتيم .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n( 30 )  ( هُنالِكَ تَبْلُوا كُلُّ نَفْسٍ ما أَسْلَفَتْ وَ رُدُّوا إِلَى اللَّهِ مَوْلاهُمُ الْحَقِّ وَ ضَلَّ عَنْهُمْ ما كانُوا يَفْتَرُونَ )  : ( در آنجاست كه اعمال همه انسانها كه در دنيا براى امروزشان پيش فرستاده‌اند ، مورد ارزيابى قرار مىگيرد و بسوى خداوند بازگردانده مىشوند كه مولاى حقيقى ايشان است و آن معبودهاى خيالى كه افترا مىزدند از نظر آنها غائب مىشود ) ، لذا آخرت دار آشكار شدن سرائر است و در آنجا همه حقيقت انسانها آشكار مىشوند تا اعمالشان برايشان روشن گردد و با مشاهده و ظهور حقّ درمىيابند ، كه مولاى حقيقى ، تنها خداى سبحان است و همه اوهام و پندارهايشان كه افترا مىزدند و به خداوند نسبت مىدادند ، ساقط و منهدم شده و اثرى از آن ادّعاها و اوهام باقى نمىماند .\r\nدر دنيا ، همه اين افترائات از ناحيه روابطى ناشى مىشود كه ما انسانها ميان اسباب و مسببّات برقرار نموده و به آن اسباب استقلال و مولويّت مىدهيم ، با آنكه غير از خدا نه معبودى هست و نه مولائى و اين معنا در قيامت منكشف مىشود كه همه حجابها كنار رفته و روابط اسباب و مسببات منقطع گرديده و امر در آن روز فقط براى خداست  ( الْأَمْرُ يَوْمَئِذٍ لِلَّهِ )  « 1 » .\r\n( 31 )  ( قُلْ مَنْ يَرْزُقُكُمْ مِنَ السَّماءِ وَ الْأَرْضِ أَمَّنْ يَمْلِكُ السَّمْعَ وَ الْأَبْصارَ وَ مَنْ يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ وَ مَنْ يُدَبِّرُ الْأَمْرَ فَسَيَقُولُونَ اللَّهُ فَقُلْ أَ فَلا تَتَّقُونَ )  : ( بگو چه كسى شما را از آسمان و زمين روزى مىدهد يا چه كسى مالك گوشها و چشمهاست و يا چه كسى زنده را از مرده بيرون آورده و مرده را از زنده خارج مىكند و چه كسى تدبير امر مىنمايد ، پس خواهند گفت : خدا ، لذا بگو آيا باز هم پرهيز نمىكنيد ؟ ) ، ( رزق ) يعنى عطائى جارى و هميشگى و رزق خداوند از آسمان شامل برف و باران و امثال آن و رزق زمينى عبارتست از روياندن گياهان و پرورش حيوانات\r\n\r\n\r\n","description":"","footnote":"\r\n( 1 ) - سوره انفطار ، آيه 19 .\r\n","page_name":" 289 ","page_number":289},
  {"content":"\r\n\r\nكه بشر از آنها ارتزاق مىكند و اين بركاتى است كه نوع بشر بواسطهء آنها قوام و بقاء مىيابد ، و امّا منظور از مالكيّت گوشها و چشمها آن است كه خداى تعالى در حواس انسانى تصرّف مىكند و انسانها با آن حواس تشخيص مىدهند كه از ميان ارزاق و بركات الهى كداميك مفيد و كدام غير مفيد است ، پس حواس انسان ابزاريست كه با آن فائدهء نعمات الهى و رزق او تمام و كمال مىگردد و اوست كه به بشر اجازه داده تا با آن حواس از ملك او بهره ببرد و اگر از ميان حواس فقط گوش و چشم را نام برد ، به جهت آنست كه آثار اين دو حس در اعمال حياتى بيشتر از ساير حواس مىباشد .\r\nو اوست كه زنده را از مرده بيرون مىآورد ، يعنى موجود زنده را از خاك مرده مىآفريند يا انسان مؤمن و عاقل و صالح را از صلب پدرى نادان و ناصالح يا كافر بوجود مىآورد و زنده بودن سخن به آنست كه اثر مطلوب در شنونده بگذارد و حيات انسان به اين است كه مطابق آن روشى كه فطرتش او را هدايت مىكند حركت نمايد و در مجراى فطرت قرار داشته باشد و خداست كه مرده را از زنده بيرون مىآورد ، مثلا زمين خشك را از زمينى سرسبز بوجود آورده يا موجود زنده را از نطفه و يا جوجه زنده را از تخم جامد خارج مىكند ، يا انسان كافر و نادان و ناصالح را از صلب پدرى مؤمن و صالح و دانا ايجاد مىكند و هكذا ، معناى اين دو مورد به حسب اختلاف مراد از موت و حيات ، متفاوت مىگردد ، به هر جهت خدا داناست و آنگاه مىفرمايد : چه كسى تدبير امور عالم را به عهده دارد ؟ و كيست كه نظام جارى در سراسر عالم هستى را كنترل مىنمايد ، به زودى آنها خواهند گفت : او خداى متعال است و اعتراف خواهند كرد كه همه تدبيرات جارى در انسان و غير او از موجودات ، به خداوند لا شريك منتهى مىشود ، چون بت پرستان اعتقاد دارند كه اللّه رب الارباب است ، لذا اى پيامبر به آنها بگو با اين همه حجت‌هاى آشكار بر ربوبيّت اللّه ، چگونه از او پروا نمىكنيد و غير او را معبود خود مىگيريد ؟\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n( 32 )  ( فَذلِكُمُ اللَّهُ رَبُّكُمُ الْحَقُّ فَما ذا بَعْدَ الْحَقِّ إِلَّا الضَّلالُ فَأَنَّى تُصْرَفُونَ )  : ( پس اين اللّه پروردگار حقيقى شماست و بعد از حقّ ، جز گمراهى چيزى نيست ، پس از راه حق به كجا منحرف مىگرديد ؟ ) ، جملهء اوّل نتيجهء آيه قبل است كه خدايى كه تدبير همه امور بدست اوست ، پروردگار حقيقى شماست و حالا كه ربوبيّت او حق است ، پس هدايت در پيروى از او و عبادت كردن اوست ، چون هدايت همواره قرين حقّ است و نه غير آن ، لذا در نزد غير حق كه همان باطل است ، چيزى جز گمراهى و ضلالت نخواهد بود و بنابر اين ، از حق روى گردانده و به چه سوئى مىرويد ؟ و حال آنكه هدايت همه‌اش در جانب حق است و در ضلالت چيزى جز باطل نيست .\r\n( 33 )  ( كَذلِكَ حَقَّتْ كَلِمَةُ رَبِّكَ عَلَى الَّذِينَ فَسَقُوا أَنَّهُمْ لا يُؤْمِنُونَ )  : ( اينچنين كلمهء حقّهء پروردگارت دربارهء فاسقان تحقّق يافته كه آنان ايمان نمىآورند ) ، يعنى خداى تعالى قضاى حتمى عليه فاسقان رانده و آن اين است كه آنها مادامى كه بر حال فسق باقى باشند ، ايمان نخواهند آورد و هدايت الهى شامل حالشان نخواهد شد و اين قضاى الهى دربارهء آنها نه ظلم است و نه از روى گزاف و بيهوده چنين حكمى رانده شده ، بلكه خداوند چنين حكم كرده ، چون آنها خودشان با ميل خود از حق منحرف شده و مرتكب فسق گشته‌اند و خود را در مسير ضلالت قرار داده‌اند ، همچنانكه در جاى ديگر مىفرمايد :  ( وَ اللَّهُ لا يَهْدِي الْقَوْمَ الْفاسِقِينَ )  « 1 » ، ( خداوند گروه فاسقين را هدايت نمىكند ) .\r\n( 34 )  ( قُلْ هَلْ مِنْ شُرَكائِكُمْ مَنْ يَبْدَؤُا الْخَلْقَ ثُمَّ يُعِيدُهُ قُلِ اللَّهُ يَبْدَؤُا الْخَلْقَ ثُمَّ يُعِيدُهُ فَأَنَّى تُؤْفَكُونَ )  : ( بگو : آيا از شركاى شما كسى هست كه خلقت را آغاز كرده و بار ديگر آن را باز گرداند ؟ بگو تنها خداست كه خلق را ايجاد نموده و آنگاه دوباره باز\r\n\r\n\r\n","description":"","footnote":"\r\n( 1 ) - سورهء مائده ، آيه 108 .\r\n","page_name":" 291 ","page_number":291},
  {"content":"\r\n\r\nمىگرداند ، با اينحال چرا از حق روى مىگردانيد ؟ ) ، در اين آيه حجّتى ديگر را به رسول خود تلقين نموده و مىفرمايد : آن كسى كه مبدأ هر موجوديست معاد و بازگشت آن موجود نيز بسوى اوست و همو استحقاق آن را دارد كه مورد پرستش واقع شود تا انسان در روز معاد و لقاء او از عذابش ايمن گشته و به ثواب جزيلش نائل گردد .\r\nچون مشركان اعتقادى به معاد نداشته‌اند ، لذا خداوند به پيامبرش فرمان داده كه خودش پاسخ اين سئوال را داده و بگويد خداى واحد است كه خلق را ايجاد نموده و دوباره بسوى خود باز مىگرداند و مسأله ايجاد و اعاده مطلبى است كه قبلا در طى آيات گوناگون آن را اثبات نموده و احتجاجات متفاوتى براى آن آورده بود و اصولا معاد غايت و نهايت خلق است و از آنجا كه هر فعلى مىبايست غايتى داشته باشد و گرنه لغو و گزاف است ، اگر معاد نبود لازم مىآمد كه خلقت عالم لغو و بيهوده باشد و از آنجا كه خدا عادل و حكيم است ، لذا عمل گزاف و ظلم از او صادر نمىشود و چون اين مطالب قبلا احتجاج شده بود لذا در اينجا ثابت بودن معاد را امرى مسلّم دانسته است و در آخر مىفرمايد : پس چرا از حق رويگردان مىشويد ؟\r\n( 35 )  ( قُلْ هَلْ مِنْ شُرَكائِكُمْ مَنْ يَهْدِي إِلَى الْحَقِّ قُلِ اللَّهُ يَهْدِي لِلْحَقِّ أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ )  : ( بگو آيا از شركاى شما كسى هست كه بسوى حق هدايت كند ، بگو خداست كه بسوى حق هدايت مىكند ، و آيا آنكه بسوى حق هدايت مىنمايد ، شايسته‌تر است كه پيروى شود يا آنكس كه خودش هم هدايت نشده ؟ ! پس شما را چه شده و چگونه حكم مىكنيد ؟ ) ، خداى تعالى در اين آيه حجّتى ديگر به رسول گرامى خود تعليم مىدهد كه خلاصهء آن چنين است ، عقل حكم مىكند كه حقّ واجب الاتّباع است و انسان بايد از آن پيروى كند و به همين دليل كسى هم كه انسان را بسوى حق هدايت كند نيز واجب الاتّباع است ، چون پيروى از هادى به حق ، عين پيروى از حق است و با تكيه بر همين مقدمه از مشركان\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nمىپرسد : آيا شما در ميان شركائى كه براى خدا گرفته‌ايد ، معبودى را سراغ داريد كه شما را بسوى حق راهنمايى و دلالت كند ؟ مسلّما مشركان جوابشان منفى خواهد بود ، چون شركاى آنها چه از بتها و جمادات باشند و چه فرشتگان و ارباب انواع و اجنّه و طاغوتهائى چون نمرود و فرعون و امثال آنها ، هيچيك اصولا خودشان بر حقّ نيستند كه بخواهند ديگران را به حق راهنمايى كنند و هيچيك براى خودشان هم مالك هيچ نفع و ضرر و مرگ و حيات و نشورى نيستند ، لذا خداى متعال به پيامبرش دستورى مىدهد كه در جواب بگويد : فقط خداست كه هر مخلوقى را بسوى مقاصد وجوديش هدايت مىكند و اوست كه موجودات را آفريده و تمام نموده و اندازه‌گيرى كرده و هدايت مىفرمايد ،   ( الَّذِي خَلَقَ فَسَوَّى وَ الَّذِي قَدَّرَ فَهَدى )   « 1 » .\r\nو اوست كه انسان را به سوى سعادت ابدى هدايت نموده و رسولانى فرستاده و كتابهايى نازل فرموده و شرايعى تشريع كرده تا انسانها به اذن او به سوى حق هدايت شوند و قبلا گفتيم كه عقيده و عمل و سخن حق ، آن عقيده و گفتار و كردارى است كه با سنّت جارى در عالم وجود كه فعل خداست مطابقت داشته باشد ، لذا حقّ نيز به مشيّت و ارادهء او ، حقّ است .\r\nو آنگاه مىپرسد ، آيا كسى كه بسوى حق هدايت مىكند سزاوارتر است براى پيروى شدن يا آنكسى كه خودش هم هدايت نشده ؟ و قضاوت كنيد كه آيا پيروى از خداى متعال كه شما را به سوى حق دلالت مىكند شايسته‌تر است يا پيروى از اين معبودها و شركاء خيالى كه نه خودشان راه يافته‌اند و نه قدرت بر هدايت كسى را دارند ؟ ! و مسلّم است كه پيروى از آنكه هدايت مىنمايد ارجح است از آنكه خودش هم به هدايت محتاج است ، امّا مشركان به عكس داورى مىكنند و لذا آيه با لحن ملامت و توبيخ مىفرمايد : شما را چه شده و چگونه حكم مىكنيد ؟ !\r\n\r\n\r\n","description":"","footnote":"\r\n( 1 ) - سوره اعلى ، آيه 2 و 3 .\r\n","page_name":" 293 ","page_number":293},
  {"content":"\r\n\r\nو اگر در آيه شريفه فرمود : ( كداميك سزاوارتر است ؟ ) با اينكه اصولا پرستش شركاء سزاوار نيست و فقط پرستش خداوند شايسته است ، جهتش اين بود كه مقام ، مقام احتجاج است و هدف آنست كه غيرت و عصبيّت خصم تحريك نشود ، بلكه با زبان برهان و منطق تسليم حق گردد .\r\n( 36 )  ( وَ ما يَتَّبِعُ أَكْثَرُهُمْ إِلَّا ظَنًّا إِنَّ الظَّنَّ لا يُغْنِي مِنَ الْحَقِّ شَيْئاً إِنَّ اللَّهَ عَلِيمٌ بِما يَفْعَلُونَ )  : ( و بيشترشان جز از پندار و گمان پيروى نمىكنند ، بدرستى كه گمان و پندار به هيچ وجه كسى را از حق بىنياز نمىكند ، همانا خدا به آنچه مىنمايند داناست ) ، مىفرمايد : اكثر اين كفّار ، دليل يقينى بر عقايد خود ندارند و فقط بر اساس پندار و گمان عمل مىكنند ، ولى پيشوايان كفر نه تنها به درستى عقايد خودشان ظنّ ندارند ، بلكه به نادرستى آنها و حقانيّت دين حق يقين دارند ، ولى به جهت هواهاى نفسانى و حبّ رياست و بغى و دشمنيهايى كه ميانشان هست ، دست از حق برداشته و مردم را به سوى باطل دعوت مىكنند ، پس پيروان ظنّ و گمان ، همان اكثريت مردمند كه با تقليد كوركورانه از پدرانشان و حسن ظنّ نسبت به آنها ، راه آنان را دنبال كرده‌اند .\r\nبا آنكه ظنّ و گمان ابدا كاشف از حقّ نيست و انسان را به يقين نمىرساند و خداوند به آنچه اين مردم مىكنند ، آگاه است و مىداند كه اينها جز ظنّ و گمان دليلى ندارند .\r\n\r\n[ آيهء ( 45 - 37 ) نفى افترا از ساحت قرآن و اشاره به وحدت همهء اديان الهى و تحدى قرآن كريم 
  ]\r\n( 37 )  ( وَ ما كانَ هذَا الْقُرْآنُ أَنْ يُفْتَرى مِنْ دُونِ اللَّهِ وَ لكِنْ تَصْدِيقَ الَّذِي بَيْنَ يَدَيْهِ وَ تَفْصِيلَ الْكِتابِ لا رَيْبَ فِيهِ مِنْ رَبِّ الْعالَمِينَ )  : ( و اين قرآن به گونه‌اى نيست كه بتوان آن را به غير خدا منتسب نمود ، بلكه مصدّق كتابهاى آسمانى قبل از خود و جدا سازنده و تفصيل دهندهء كتب آسمانى است و بدون هيچ ترديدى از ناحيهء پروردگار جهانيان است ) « 1 » ، در اين آيه خداوند نفى استعداد و شأنيّت افتراء بودن قرآن را نموده\r\n\r\n\r\n","description":"","footnote":"\r\n( 1 ) - اين سوره از نظر نزول سوره 51 قرآن است كه در آن براى اوّلين بار عبارت ( لا\r\n","page_name":" 294 ","page_number":294},
  {"content":"\r\n\r\nو اين نفى رساتر از نفى خود افتراست ، يعنى مىفرمايد : اصولا قرآن شأنش بالاتر است از اينكه پنداشته شود كه از ناحيهء غير خدا نازل شده ، به جاى آنكه صريحا بفرمايد ، قرآن از ناحيهء غير خدا نازل نشده و اين از بلاغت قرآن است كه از چنين تعبيرى استفاده فرموده و آنگاه مىفرمايد ، اين قران تصديق كننده كتب پيش از خود مىباشد و مسلّم است كه قرآن به تورات و انجيل نزديكتر بوده تا كتابهاى نوح و ابراهيم ( عليهما السلام ) لذا قرآن مؤيد مطالب حقّهء آن دو كتاب است و در عين حال قرآن جدا كنندهء اجزاء درهم آن كتابها نيز هست ، يعنى با توضيح و شرح معارف حقّه دين الهى ، اجزاء بهم آميخته آنها را از يكديگر جدا ساخته ، چون دين در نزد خدا واحد است و اختلافى در اديان الهى نيست ، مگر در ناحيه اجمال و تفصيل و عبارت  ( لا رَيْبَ فِيهِ مِنْ رَبِّ الْعالَمِينَ )  به منزله علّت جملهء اوّل است .\r\nيعنى چون بدون هيچ ترديدى قرآن از ناحيه پروردگار عالم نازل شده ، لذا ابدا نبايد شائبه اين امر وجود داشته باشد كه قرآن از ناحيهء غير خداست .\r\n( 38 )  ( أَمْ يَقُولُونَ افْتَراهُ قُلْ فَأْتُوا بِسُورَةٍ مِثْلِهِ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ )  : ( بلكه مىگويند : محمّد صلّى اللّه عليه و إله و سلم قرآن را از خودش به خدا افتراء بسته ، بگو اگر راست مىگوييد ، يك سوره مانند آن بياوريد و تا مىتوانيد از غير خدا ، كمك بگيريد ) ، ( ام ) در اينجا به معناى ( بلكه ) مىباشد ، مىفرمايد : مشركان مىگويند او خودش قرآن را ساخته و پرداخته و به خدا نسبت مىدهد ، و آنگاه در مقام مبارزه‌طلبى و تحدّى نسبت به آنان مىفرمايد : بگو اگر مىتوانيد و راست مىگوييد يك سوره مانند\r\n\r\n\r\n","description":"","footnote":"\r\nريب فيه ) به كار رفته است ، يعنى قرآن در زمان نزول اين سوره به درجه‌اى از اعتبار حتّى در نزد دشمنان دين دست يافته بود كه خداوند عبارت  ( لا رَيْبَ فِيهِ )  را در مورد آن به كار مىبرد . ( مترجم )\r\n","page_name":" 295 ","page_number":295},
  {"content":"\r\n\r\nقرآن را بياوريد ، و تحّدى ، متعرض به سورهء خاصّى نيست ، چون آنها كلّ قرآن را متهّم نموده بودند و كلمهء قرآن هم بر جزءجزء قرآن صادق است و هم بر كلّ آن و آنگاه مىفرمايد : در اين راه مىتوانيد از تمامى خلائق ، تا جايى كه مىتوانيد ، كمك بگيريد ، در اين مقام توجه به دو نكته مهّم است ، اوّلا ) : تحّدى مختصّ به سورهء معيّنى نيست و ثانيا ) : تحدّى تنها در جهت فصاحت و بلاغت قرآن نيست ، بلكه ناظر به همه خصوصيّات قرآن و صفات كماليه و فضائلى است كه قرآن دارد ، مثل احكام و شرايع عبادى و قوانين اجتماعى و سياسى و قضايى و همچنين اخبار غيبيّه قرآن ، و ثالثا ) : تحدّى قرآن مربوط به افراد خاصّ و زمان معيّن نيست ، بلكه متوجّه تمامى افراد بشر در تمام طول تاريخ مىباشد .\r\nهمچنانكه در جاى ديگر مىفرمايد : اگر جنّ و انس مجتمع شوند تا مانند اين قرآن را بياورند نخواهند توانست ، اگر چه همه آنها يكديگر را معاضدت نمايند .\r\n ( قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً )  « 1 » .\r\n( 39 )  ( بَلْ كَذَّبُوا بِما لَمْ يُحِيطُوا بِعِلْمِهِ وَ لَمَّا يَأْتِهِمْ تَأْوِيلُهُ كَذلِكَ كَذَّبَ الَّذِينَ مِنْ قَبْلِهِمْ فَانْظُرْ كَيْفَ كانَ عاقِبَةُ الظَّالِمِينَ )  : ( بلكه تكذيب نمودند ، چون به معارف و علوم آن احاطه ندارند و هنوز به تأويل آن برخورد نكرده‌اند ، امتّهاى قبل از ايشان نيز همين‌گونه تكذيب مىكرده‌اند ، پس بنگر كه نهايت كار ستمگران چگونه بود ) ، مىفرمايد : علّت ايمان نياوردن آنها اين نبود كه تشخيص داده باشند كه قرآن از ناحيهء غير خداست ، بلكه به دليل آنست كه در قرآن معارف حقيقى و علوم واقعى وجود دارد كه فهم آنان گنجايش درك آن معارف را ندارد و تأويل و شرح آن معارف هم هنوز به گوش آنها نخورده و اين مطلب اشاره به روز قيامت دارد ، چون آن روز است كه همهء كفّار تأويل\r\n\r\n\r\n","description":"","footnote":"\r\n( 1 ) - سوره اسراء ، آيه 88 .\r\n","page_name":" 296 ","page_number":296},
  {"content":"\r\n\r\nحقايق و واقعيّت معارف قرآن را مىفهمند و تأويل ، همان حقيقتى است كه در توضيح معانى و احكام به آن اعتماد مىشود ، در سورهء اعراف نيز به اين مسأله اشاره شد ،  ( يَوْمَ يَأْتِي تَأْوِيلُهُ يَقُولُ الَّذِينَ نَسُوهُ مِنْ قَبْلُ . . . )  « 1 » .\r\nو آنگاه مىفرمايد : امّتهاى سابق نيز به همين صورت پيامبران و كتب آسمانى را تكذيب نمودند ، يعنى جهلشان آنها را به تكذيب حقايق وامىداشت و فقط در روز قيامت كه تأويل آن امور ظاهر مىگردد ، ناگزير به تصديق و ايمان مىشوند كه ديگر سودى ندارد ، امّا در دار دنيا نتيجه تكذيبشان گمراهى و هلاكت بود ، پس بنگر كه عاقبت آنها چگونه شد تا بتوانى حدس بزنى كه سرانجام اين ستمگران چگونه خواهد بود .\r\n( 40 )  ( وَ مِنْهُمْ مَنْ يُؤْمِنُ بِهِ وَ مِنْهُمْ مَنْ لا يُؤْمِنُ بِهِ وَ رَبُّكَ أَعْلَمُ بِالْمُفْسِدِينَ )  : ( و بعضى از ايشان به قرآن ايمان مىآورند و بعضى از آنها به آن ايمان نمىآورند و خداوند به احوال مفسدان داناتر است ) ، در اين آيه امّت اسلام را به دو گروه تقسيم نموده ، اوّل ) : آنهايى كه به قرآن ايمان مىآورند ، و گروه دوّم ) : كسانى كه به قرآن ايمان نمىآورند و خداوند اين گروه دوّم را به كنايه ( مفسد ) ناميده است ، پس كسانى كه قرآن را تكذيب مىكنند ، علّت تكذيبشان اين است كه افرادى مفسد هستند و قصدشان ايجاد فساد مىباشد .\r\n( 41 )  ( وَ إِنْ كَذَّبُوكَ فَقُلْ لِي عَمَلِي وَ لَكُمْ عَمَلُكُمْ أَنْتُمْ بَرِيئُونَ مِمَّا أَعْمَلُ وَ أَنَا بَرِيءٌ مِمَّا تَعْمَلُونَ )  : ( و اگر تو را تكذيب كردند ، بگو عمل من از آن من و عمل شما از آن شماست ، شما از آنچه من مىكنم بيزاريد و من نيز از اعمال شما بيزارم ) ، اين آيه از مراتب نصرت و تأييد حق است كه در آن به رسول خود دستور برائت از مكذّبان و اعمال آنها را مىدهد كه به آنها بگويد راه من و شما جداست ، شما عمل صالح مرا\r\n\r\n\r\n","description":"","footnote":"\r\n( 1 ) - سوره اعراف ، آيه 53 .\r\n","page_name":" 297 ","page_number":297},
  {"content":"\r\n\r\nنمىپسنديد و مرا نيز با اعمال باطل شما كارى نيست .\r\nبنابر اين طريقهء حق آن است كه رسول و داعى به سوى حق ، مردم را به حق دعوت كند ، اگر قبول كردند كه مطلوب حاصل است ، اگر نپذيرفتند ، از آنان بيزارى بجويد تا آنها او را وادار به پذيرش امور باطل خود ننمايند .\r\n( 42 )  ( وَ مِنْهُمْ مَنْ يَسْتَمِعُونَ إِلَيْكَ أَ فَأَنْتَ تُسْمِعُ الصُّمَّ وَ لَوْ كانُوا لا يَعْقِلُونَ )  : ( و بعضى از آنان به سخنان تو گوش فرا مىدهند ، امّا آيا تو مىتوانى كلام حق را به گوش كسانى كه گوش دلشان بسته است و تعقّل نمىكنند ، برسانى ؟ ) ، استفهام انكاريست مىفرمايد : مگر مىتوان سخن حق را به گوش كسانى كه قدرت شنوايى ندارند ، رساند ؟ و جملهء  ( لَوْ كانُوا لا يَعْقِلُونَ )  قرينه بر اين مطلب است كه مراد از ( كرى ) ناشنوائى ظاهرى نيست ، بلكه ناشنوايى قلب است ، پس معناى آيه چنين است كه بعضى از اين افراد سخن تو را گوش مىدهند ، امّا گوش دلشان بسته و نمىشنوند و تو چگونه مىتوانى سخنت را به گوش مردمى كه تعقل درستى ندارند و در مقابل حق ناشنوا هستند ، برسانى ؟\r\n( 43 )  ( وَ مِنْهُمْ مَنْ يَنْظُرُ إِلَيْكَ أَ فَأَنْتَ تَهْدِي الْعُمْيَ وَ لَوْ كانُوا لا يُبْصِرُونَ )  : ( و بعضى از ايشان به تو نگاه مىكنند ، ولى آيا تو مىتوانى افراد كورى را كه ديدهء بصيرت ندارند هدايت كنى ؟ ) ، اين آيه هم نيز نظير آيه قبلى ، استفهام انكاريست مىخواهد بفرمايد افرادى كه قلبشان را به روى حقيقت بسته باشند و ديده بصيرت نيز ندارند و خلاصه خودشان به جهت اعمال و مظالمى كه مرتكب شده‌اند باعث اين ضلالت و كورى گشته‌اند ، هرگز تو قادر نخواهى بود كه آنها را هدايت كنى و اين افراد اگر چه ظاهرا چشم دارند و تو را مىبينند ، امّا در باطن چشم دلشان نابيناست و ديدهء حق بين ندارند و لذا هدايت پذير نيستند .\r\n( 44 )  ( إِنَّ اللَّهَ لا يَظْلِمُ النَّاسَ شَيْئاً وَ لكِنَّ النَّاسَ أَنْفُسَهُمْ يَظْلِمُونَ )  : ( خداوند ابدا به\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمردم ظلمى نمىكند و ليكن مردم خودشان به خويشتن ستم مىنمايند ) ، يعنى مىفرمايد ، آن دو طائفهء سابق الذّكر كه ناشنوا و نابيناى نسبت به حق بودند كورى و كريشان مستند به خود ايشان مىباشد ، چون نتيجه و اثر ظلمى است كه خودشان به خويشتن نموده‌اند و خداى تعالى با سلب قدرت شنوايى و بينايى ، ظلمى نسبت به آنها ننموده ، و هر وضعيّتى كه دچارش شده‌اند ، از ناحيهء خودشان بوده است .\r\n( 45 )  ( وَ يَوْمَ يَحْشُرُهُمْ كَأَنْ لَمْ يَلْبَثُوا إِلَّا ساعَةً مِنَ النَّهارِ يَتَعارَفُونَ بَيْنَهُمْ قَدْ خَسِرَ الَّذِينَ كَذَّبُوا بِلِقاءِ اللَّهِ وَ ما كانُوا مُهْتَدِينَ )  : ( و روزى كه محشورشان كند ، گويى جز ساعتى از روز نخوابيده بودند ، يكديگر را به خوبى مىشناسند ، محققا كسانى كه ديدار خدا را تكذيب كرده بودند ، زيانكار شده و راه به جايى نمىبرند ) ، مىفرمايد : در روز قيامت كه ايشان ديدار آن را تكذيب مىنمودند ، آنها را محشور مىكنيم و در آن روز آنقدر زندگى دنيا در نظرشان حقير مىنمايد كه گويا همهء مدت زندگى دنيويشان جز ساعتى از روز نبوده و يا فاصله مرگ تا زمان حشر به نظرشان مانند ساعتى از روز مىرسد ، به هر جهت در آنزمان يكديگر را به خوبى مىشناسند ، بدون اينكه فراموش كرده باشند ، امّا در آن هنگام چون تأويل دين و قرآن برايشان آشكار مىشود و حقيقت امر براى آنها منكشف مىگردد و نور توحيد جلوه‌گر مىشود ، براى آنها مسلّم خواهد شد كه حقيقتا زيان كرده‌اند و درمىيابند كه ملك تنها از آن خداى قهّار است و اينها راه به جايى نمىبرند ، چون در دنيا به مظاهر آن فريفته شده بودند و حيات مادّى را بسيار ارزشمند مىديدند و مىپنداشتند تا مرگ فاصلهء زيادى دارند ، امّا چون اجلشان در رسيد و زمانيكه محشور شدند ، همهء اين مدّت برايشان بسيار حقير جلوه مىكند ، چون حقيقت را به عيان مىبينند .\r\n\r\n[ آيهء ( 56 - 46 ) بيان سنّت الهى در ارسال رسل براى امتهّا و اينكه امتهّا هم اجلهاى معينى دارند 
  ]\r\n( 46 )  ( وَ إِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا مَرْجِعُهُمْ ثُمَّ اللَّهُ شَهِيدٌ عَلى ما يَفْعَلُونَ )  : ( و چه بعضى از آن عذابهايى را كه به آنها وعده داديم در زمان حياتت\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nبه تو بنمائيم و چه اينكه قبل از آن ، تو را بميرانيم ، در هر صورت بازگشت آنان بسوى ماست و آنگاه خدا بر آنچه مىكنند ، گواه است ) ، مىفرمايد : بازگشت اين امّت سرانجام به سوى ما است ، چه اينكه در حال حيات تو عذاب را بر آنان نازل كنيم ، و چه بعد از وفات تو و به كار بردن ( ثمّ ) از باب ترتيب كلامى است نه زمانى ، چون خدا همواره گواه بر آنهاست ، نه آنكه فقط در قيامت شاهد بر اعمال آنان باشد و اين آيه به جهت تسلّاى خاطر رسولخدا صلّى اللّه عليه و إله و سلم است و مىفرمايد : خداوند به مقتضاى الوهيتش آنچه را به آنها وعده داده ، انجام مىدهد و اعمال آنها هرگز از نظر ما غايب و پنهان نمىماند ، پس تو اندوهناك نباش .\r\nو همچنين اين آيه زمينه‌ايست براى آيات بعدى كه مسأله قضاى الهى و عذاب را مطرح مىكند .\r\n( 47 )  ( وَ لِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ وَ هُمْ لا يُظْلَمُونَ )  :\r\nو براى هر امتى فرستاده‌اى مىباشد ، پس زمانيكه رسولشان نزدشان آمد ، خداوند ميان آنان به عدالت قضاوت نمود و آنان مورد ستم واقع نمىشوند ) ، در اين آيه شريفه از قضاى الهى خبر مىدهد ، اوّل ) : در مورد اينكه هر امتّى پيامبرى دارد كه رسالات پروردگارشان را به آنان مىرساند و دوّم ) : آنكه قهرا ابلاغ رسالت آن پيامبر موجب ايجاد اختلاف مىگردد ، كه يك طائفه به او مىگروند و طائفه ديگر او را تكذيب مىنمايند و در آن زمان خداوند قضاى ديگرى رانده و ميان آنان به عدالت قضاوت مىكند ، بدون اينكه در راندن اين قضاوت و حكم مرتكب ستم و ظلمى در حقّ آنان گردد و چنانچه عذاب بر آنها نازل فرمايد ، به مقتضاى عدالت عمل مىنمايد .\r\n( 48 )  ( وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ )  : ( و مىگويند : اگر راست مىگوييد ، اين وعدهء شما چه زمانى محقّق مىگردد ) ، اين آيه حكايت سئوال مشركين از پيامبر صلّى اللّه عليه و إله و سلم است كه درباره زمان قضاوتى كه خداوند وعده‌اش را داده سئوال مىكنند و\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nمىخواهند بدانند اين قضاى الهى چه زمانى تحقّق مىپذيرد و عذاب دنيوى ، چه وقت آنها را در بر مىگيرد ؟\r\n( 49 )  ( قُلْ لا أَمْلِكُ لِنَفْسِي ضَرًّا وَ لا نَفْعاً إِلَّا ما شاءَ اللَّهُ لِكُلِّ أُمَّةٍ أَجَلٌ إِذا جاءَ أَجَلُهُمْ فَلا يَسْتَأْخِرُونَ ساعَةً وَ لا يَسْتَقْدِمُونَ )  : ( اى پيامبر بگو ، من براى خودم مالك هيچ نفع و ضررى نيستم ، جز آنچه خدا بخواهد ، براى هر امتّى سرآمد معينّى است تا زمانيكه اجلشان فرا برسد ، آنگاه نه مىتوانند آن را تأخير بياندازند نه مىتوانند آن را جلو بياندازند ) ، مشركان در آيه قبلى به منظور تعجيز و استهزاء نسبت به پيامبر گفتند : اگر راست مىگويى اين قضاى الهى چه موقع به انجام مىرسد ؟ خداوند به پيامبرش تعليم مىدهد كه در جواب آنها بگويد ، امر بدست خداست و او از جانب خودش مالك هيچ نفع و ضررى براى خودش هم نيست چه رسد به غير ، فلذا ايشان فقط رسول و مبلّغ پيام الهيست و اختيار عذاب بدست او نيست ، پس اين ادعّاى آنها ، ناشى از جهل است .\r\nو آنگاه در پاسخ آنها به صورت اجمالى وقوع عذاب و حتميّت آن را خبر داده است ، چون وقوع عذاب از امور غيبيست كه علم آنها تنها در نزد خداست ، امّا حتميّت وقوع آن مصداقى از حقيقت و نواميس كلّى جارى در عالم وجود مىباشد كه با اشاره به اين مطلب گرهى كه منشاء سئوال مشركان بوده گشوده مىشود و شبههء آنها دفع مىگردد و اين قانون كلّى آنست كه در عالم وجود براى هر امتّى سرآمد و مهلت معيّن قرار داده شده و خواه ناخواه به آن اجل خواهند رسيد و هنگام وقوع آن ، نه از آنها تخطّى مىكند و نه در وقوع آن خطائى صورت مىگيرد و زمان آن نيز لحظه‌اى مقدّم و مؤخّر نمىگردد .\r\nلذا براى هر امتّى حيات اجتماعى وراى حيات فردى آن وجود دارد و نيز براى آنان بهره‌اى از سعادت و شقاوت و تكليف و رشد و عدم آن و ثواب و عقاب خواهد بود كه خداى تعالى آن را براى ايشان مقرّر فرموده و امّتهاى منقرض شدهء گذشته چه آنها كه ايمان آوردند و چه آنها كه مكذّب و كافر بوده‌اند ، بر درستى اين مطلب شهادت\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمىدهند ، پس خداوند به زودى بين آنها قضاوت مىنمايد ، چون او در كمين ستمگران است ، پس كافران نپندارند كه اگر خداوند بواسطه اكرام وجود نازنين پيامبر صلّى اللّه عليه و إله و سلم از آنها فعلا در گذشته و عذاب را بر آنان نازل نمىكند ، به جهت عزيز بودن و كرامت ايشان در نزد خداست ، چون با اين عقيده براى هيچ ملّت و شريعتى قانونى جز قوانين گزاف و بيهوده و تكاليف بازيچه باقى نماند ، گويا العياذ باللّه خداوند تعالى آن امتّها را بازيچه و سرگرمى خود قرار داده و فرقى بين مؤمن و مكذّب آنها وجود ندارد .\r\nدر حالى كه خداى متعال ساحتش بسيار برتر از اين اباطيل مىباشد ، اين نظريات باطل ناشى از اعراض از ذكر خدا و دورى از كتاب اوست و در قيامت رسول اكرم صلّى اللّه عليه و إله و سلم خواهد گفت : پروردگارا امّت من از اين قرآن قهر نموده و آن را مهجور و متروك گذاشتند ) ،  ( وَ قالَ الرَّسُولُ يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً )  « 1 » .\r\n( 50 )  ( قُلْ أَ رَأَيْتُمْ إِنْ أَتاكُمْ عَذابُهُ بَياتاً أَوْ نَهاراً ما ذا يَسْتَعْجِلُ مِنْهُ الْمُجْرِمُونَ )  : ( اى پيامبر بگو : به من خبر دهيد كه اگر عذاب خدا هنگام شب يا روز به شما رسد ( چه خواهيد كرد ) پس چرا گناهكاران دربارهء عذاب تعجيل مىكنند ؟ ) ، مىفرمايد ، عذاب خداوند به هر حال به صورت ناگهانى در شب يا روز شما را در بر خواهد گرفت ، پس چرا مجرمان در آمدنش درخواست تعجيل مىكنند ؟ چون اگر عذاب خدا نازل شود ، هرگز گريبان غير گنهكاران را نمىگيرد ، چون علّت نزول عذاب ، مجرم بودن آنهاست ، حالا كه وقوع عذاب بر شما حتمى است ، ديگر چرا براى وقوعش عجله مىنماييد ؟ و به هر حال در آن هنگام گريزى براى گنهكاران نخواهد بود .\r\n( 51 )  ( أَ ثُمَّ إِذا ما وَقَعَ آمَنْتُمْ بِهِ آلْآنَ وَ قَدْ كُنْتُمْ بِهِ تَسْتَعْجِلُونَ )  : ( و آيا پس از آنكه\r\n\r\n\r\n","description":"","footnote":"\r\n( 1 ) - سوره فرقان ، آيه 30 .\r\n","page_name":" 302 ","page_number":302},
  {"content":"\r\n\r\nعذاب واقع شد ، در آن هنگام به چيزى كه يك عمر از روى استهزاء درباره‌اش تعجيل مىطلبيديد ، ايمان مىآوريد ؟ ! ) ، مىفرمايد : وقتى عذاب نازل شود در آن هنگام مىخواهيد به خدا و قرآن و دين حق ايمان بياوريد و ايمانتان را تا زمان نزول عذاب تأخير انداخته‌ايد ، در حالى كه ايمان آوردن در زمانى كه شما عذاب را به چشم ديده و مشرف به هلاكت هستيد هيچ سودى ندارد و شما در دنيا عمرى را به استهزاء و تمسخر دربارهء نزول عذاب سپرى كرديد و آن را امرى حقير و عارى از حقيقت مىپنداشتيد ، لذا در دنيا عذاب خود را بچشيد كه در آخرت هم عذاب اليمى در انتظار شماست .\r\n( 52 )  ( ثُمَّ قِيلَ لِلَّذِينَ ظَلَمُوا ذُوقُوا عَذابَ الْخُلْدِ هَلْ تُجْزَوْنَ إِلَّا بِما كُنْتُمْ تَكْسِبُونَ )  : ( آنگاه به كسانى كه ستم كرده‌اند گفته مىشود ، بچشيد عذاب جاويد را ، آيا جز بدانچه كسب نموده‌ايد جزا داده مىشويد ؟ ) ، پس از آنكه وقوع عذاب بر آنان حتمى گرديد و نابود شدند ، در قيامت نيز به آنها گفته مىشود كه بچشيد عذاب جاودانهء آخرت را و شما در اين روز جز به عمل خودتان كيفر نمىشويد ، يعنى همان اعمال و گناهانى كه در دنيا براى امروزتان كسب نموده و مقدّم داشته‌ايد ، امروز شما را در برمىگيرد و اين خطاب ( ذوقوا ) خطابى تكوينى است ، يعنى هر عملى عكس العملى دارد و ممكن نيست كه عذاب كفر و گناه به شخص كافر و گناهكار نرسد .\r\n( 53 )  ( وَ يَسْتَنْبِئُونَكَ أَ حَقٌّ هُوَ قُلْ إِي وَ رَبِّي إِنَّهُ لَحَقٌّ وَ ما أَنْتُمْ بِمُعْجِزِينَ )  : ( از تو خبر مىگيرند كه آيا اين وعدهء عذاب حقّ است ؟ بگو : آرى به پروردگارم سوگند كه حقّ است و شما ابدا نمىتوانيد خدا را از نزول آن عاجز كرده و مانع او شويد ) ، مىفرمايد :\r\nاى رسول ما ، از تو خبر مىگيرند كه آيا نزول عذاب حق است و واقعيّت دارد ؟ و آنگاه به پيامبرش دستور مىدهد كه با سوگند مؤكّد بفرمايد كه اين عذاب قطعا و حتما ثابت و محققّ است ، چون مانعى در برابر وقوع آن نيست تا از حلول آن جلوگيرى كند و شما\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nنمىتوانيد خدا را از آوردن عذاب عاجز نموده يا از وقوع آن بر خودتان مانع شويد .\r\n( 54 )  ( وَ لَوْ أَنَّ لِكُلِّ نَفْسٍ ظَلَمَتْ ما فِي الْأَرْضِ لَافْتَدَتْ بِهِ وَ أَسَرُّوا النَّدامَةَ لَمَّا رَأَوُا الْعَذابَ وَ قُضِيَ بَيْنَهُمْ بِالْقِسْطِ وَ هُمْ لا يُظْلَمُونَ )  : ( و اگر تمام افرادى كه ستم كرده‌اند ، فرضا هر آنچه در زمين است ، از آن آنها باشد ، حاضرند همهء آن را فديه دهند و عذاب را نچشند ، و زمانيكه عذاب را ببينند پشيمانى خود را مخفى مىكنند و ميان آنها به عدل حكم مىشود و ستم نخواهند شد ) ، اين آيه به شدّت عذاب و اهميّت رهايى از آن اشاره مىكند و مىفرمايد : آنقدر آن عذاب عظيم است كه آنها حاضرند براى خلاصى از آن ، همهء آنچه را در روى زمين است فديه دهند ، امّا زمانيكه عذاب را ببينند از ترس ملامت و شماتت ، ندامت خود را پنهان مىكنند و قضاوت ميان آنها به عدالت خواهد بود و هرگز مورد ستم قرار نمىگيرند ، ظاهرا مراد از قضاء و عذاب در اين آيه عذاب دنيويست نه غير آن و آنها استحقاق اين عذاب را داشته‌اند و خودشان به دست خويش چنين عاقبتى را براى خود رقم زده و در نزول آن تعجيل كرده‌اند .\r\n( 55 )  ( أَلا إِنَّ لِلَّهِ ما فِي السَّماواتِ وَ الْأَرْضِ أَلا إِنَّ وَعْدَ اللَّهِ حَقٌّ وَ لكِنَّ أَكْثَرَهُمْ لا يَعْلَمُونَ )  : ( آگاه باشيد ، همانا آنچه در آسمانها و زمين است از آن خداست و بدرستى كه وعدهء خداوند حقّ است ، ولى بيشتر آنان نمىدانند ) ، اين آيه و آيه بعدى برهان بر حق بودن وقوع عذاب و وعدهء آنست ، مىفرمايد : آنچه در آسمان و زمين است مملوك خداى متعال است و خداوند مىتواند هرگونه تصرّفى در آنها بكند و لذا هيچ مقتضى ديگرى نمىتواند در ارادهء او تصرّف نموده و از فعل او جلوگيرى نمايد ، پس اسباب ظاهرى عالم مساعد با خواست و اراده اوست و لذا هر چه بخواهد ، مىتواند انجام دهد\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n ( إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ )  « 1 » ، ( بدرستى كه امر او چنين است ، چون چيزى را اراده كند ، مىگويد ، باش ، پس موجود مىشود ) ، لذا قول خداى تعالى همان فعل اوست و با اين تعريف ، قول او متن عالم خارج و عين واقعيّت است و لذا هرگز دروغ و خطا در آن راه ندارد ( چون دروغ و خطا منتسب به مفاهيم ذهنى است ) .\r\nلذا وعدهء الهى حق است و هيچ مانعى از وقوع و تحقّق آن وجود ندارد و براى غير خدا تصرفّى نيست جز به اذن خدا و هرگز باطل و گزاف در وعدهء او راه ندارد ، امّا اكثر مردم اين را نمىدانند ، چون آنها ملك خداى تعالى را با سلطه و ملك پادشاهان و بزرگان مقايسه مىكنند ، كه قدرت زيادى دارند و هر حكمى كه بخواهند مىرانند ، امّا چه بسا وعده‌هايى مىدهند كه وفا نمىكنند يا به امرى همّت مىنمايند ، ولى بدان نائل نمىشوند و يا بلاهاى دنيايى بر آنها نازل مىشود و ملك و سلطنت آنها تغيير مىكند يا عقيدهء مردم نسبت به آنها سست شده و سلطنت را از آنان سلب مىنمايند ، در حالى كه ملك و سلطنت الهى اصلا قابل مقايسه با سلطنت دنيوى نيست ، چون خداوند خالق و مالك و مدبّر هر چيز مىباشد و قيام همه اشياء به اوست ، پس چگونه كذب در وعده او راه يابد يا مشيّت او تخلّف پذيرد ؟ ! منزّه و برتر است خداوند از اين‌گونه مقايسه‌ها و پندارهاى باطل .\r\n( 56 )  ( هُوَ يُحيِي وَ يُمِيتُ وَ إِلَيْهِ تُرْجَعُونَ )  : ( اوست كه زنده مىكند و مىميراند و بسوى او بازگردانده مىشويد ) ، در اين آيه بر مالكيّت خداوند نسبت به نوع انسان استدلال شده است و مىفرمايد ، تمامى امور شما انسانها ، از مرگ و زندگى و معادتان همه بسوى خداى تعالى و مربوط و متوجّه اوست ، و اوست كه خالق و رازق و مدبّر امر شماست و در نهايت هم بازگشتتان به سوى اوست ، پس چگونه تصوّر مىشود كه ملك خداى تعالى نباشيد ؟\r\n\r\n\r\n","description":"","footnote":"\r\n( 1 ) - سوره يس ، آيه 82 .\r\n","page_name":" 305 ","page_number":305},
  {"content":"\r\n\r\n\r\n[ آيهء ( 74 - 57 ) توضيح اينكه قرآن موعظه ، شفا ، رحمت و هدايت است و معناى ولايت و بيان مراتب ايمان و نفى فرزند از ساحت الهى ، گفتگوى نوح عليه السّلام با قومش 
  ]\r\n( 57 )  ( يا أَيُّهَا النَّاسُ قَدْ جاءَتْكُمْ مَوْعِظَةٌ مِنْ رَبِّكُمْ وَ شِفاءٌ لِما فِي الصُّدُورِ وَ هُدىً وَ رَحْمَةٌ لِلْمُؤْمِنِينَ )  : ( اى مردم به تحقيق از ناحيه پروردگارتان ، موعظه و شفاى قلبى و هدايت براى عموم و رحمتى براى مؤمنين ، بيامد ) ، ( موعظه ) يعنى بازداشتن همراه با ترساندن يا به معناى تذكر دادن به انجام عمل خير ، با بيانى كه دل شنونده را براى پذيرش آن پند ، نرم نمايد .\r\nو ( هدى ) يعنى راهنمايى به سوى مطلوب با نرمى و لطف و ( رحمت ) يعنى تأثّر قلبى كه از مشاهده ضرر يا نقص در ديگران به انسان دست مىدهد و آدمى را به جبران آن ضرر يا نقص وا مىدارد و در مورد خدا به معناى نتيجهء تأثّر است نه خود تأثّر ، خداى سبحان در اين آيه چهار صفت براى قرآن كريم برشمرده ، ( 1 - موعظه ، ( 2 - شفاى قلب ، ( 3 - هدايت ، ( 4 - رحمت ، در مرحله اوّل ) قرآن كريم در برخورد با مؤمنان آنها را در حالى فرا مىگيرد كه غفلت آنها را فرا گرفته و باطنشان با تاريكى شك و شبهه ظلمانى شده است ، لذا آنها را با پندهاى حسنه اندرز و تذكّر مىدهد و آنان را از عاقبت سوء ترسانده و به سوى خير و سعادت برمىانگيزاند و در مرحلهء دوّم ) به پاكسازى باطن آنان از هر صفت پست و زشت و آفات مىپردازد كه انسان را به سوى شقاوت مىكشانند و خير دنيا و آخرت را بر او حرام مىسازند ، يعنى قلبهاى آنها را از بيماريهاى باطنى شفا مىدهد ، و در مرحلهء سوّم ) آنان را به سوى معارف حقّه و اخلاق فاضله و اعمال شايسته هدايت مىكند و با لطف و مهربانى دست كودك عقل را گرفته و او را پله‌پله از مدارج معنوى بالا مىبرد تا در آخر به سر منزل مقرّبين برساند ، يعنى قرآن هدايت مطلق است و در مرحله چهارم ) جامهء رحمت را بر آنان پوشانيده و عيوب و نواقص آنها را مىپوشاند و آنها را در دار كرامت منزل داده و همراه با بندگان مقرّب الهى در بالاترين درجات بهشت مسكن مىدهد .\r\nپس قرآن معجزه بىبديل الهى است كه واعظ نفوس و شفا دهنده بيماريهاى درونى و راهنمايى دلسوز به سوى صراط مستقيم و افاضه كننده رحمتى بىدريغ براى اهل\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nايمان مىباشد .\r\n( 58 )  ( قُلْ بِفَضْلِ اللَّهِ وَ بِرَحْمَتِهِ فَبِذلِكَ فَلْيَفْرَحُوا هُوَ خَيْرٌ مِمَّا يَجْمَعُونَ )  : ( اى پيامبر ، بگو به فضل و رحمت خدا شادمانى نمايند كه فضل و رحمت خدا از هر آنچه گرد مىآورند ، بهتر است ) ، ( فضل ) يعنى زيادت و اگر در اين آيه فيوضاتى را كه خداوند نسبت به بندگانش افاضه نموده ، فضل خواند ، براى اين جهت است كه خداى تعالى بى نياز است ، نه احتياج دارد كه چيزى را به خلق افاضه كند و نه به خلقى كه مورد افاضهء او هستند ، نيازمند مىباشد و لذا هم ايجاد خلق و هم افاضه به آنان هر دو فضلى از جانب اوست و بعيد هم نيست كه مراد از فضل ، رحمت و عطيّه عام الهى و مراد از ( رحمت ) خصوص افاضاتى باشد كه نسبت به مؤمنين دارد و آنها را به سعادت دنيا و آخرت مىرساند و مسلما خير دنيا و آخرت و سعادت ابدى امريست كه سزاوارتر است به اينكه از داشتن آن شادمان باشند ، تا اين اموال ناچيز دنيوى كه چيزى جز فتنه و وسيلهء آزمايش نيست و چه بسا انسانها را به هلاكت و شقاوت برساند .\r\n( 59 )  ( قُلْ أَ رَأَيْتُمْ ما أَنْزَلَ اللَّهُ لَكُمْ مِنْ رِزْقٍ فَجَعَلْتُمْ مِنْهُ حَراماً وَ حَلالًا قُلْ آللَّهُ أَذِنَ لَكُمْ أَمْ عَلَى اللَّهِ تَفْتَرُونَ )  : ( بگو به من خبر دهيد ، آيا رزقى كه خدا براى شما نازل فرموده و شما بعضى از آن را حلال و بعضى را حرام كرديد ، خدا به شما اجازه داده بود و يا به خدا افترا مىزنيد ؟ ) ، رزق آدمى اگر چه از زمين پديد مىآيد ، امّا خداوند مىفرمايد : آن را نازل كرديم و اين مطلب اشاره به آنست كه تمامى اشياء محدود كه در اختيار بشر قرار گرفته ، خزائن نامحدود آن در نزد خداى تعالى است و از آن خزائن به مقدارى كه خداوند مقدّر نموده ، در عالم طبيعت نازل مىشود ،  ( وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ )  « 1 » ، پس كليّه اسباب بقاء نوع بشر ، شامل مأكولات و\r\n\r\n\r\n","description":"","footnote":"\r\n( 1 ) - سورهء حجر ، آيه 21 .\r\n","page_name":" 307 ","page_number":307},
  {"content":"\r\n\r\nمشروبات و البسه‌اى كه انسانها از آن استفاده مىكنند همه و همه از ناحيهء خزائن الهى نازل مىشوند ، و انسانها بعضى از آنها را حرام نموده و بعضى را حلال نمودند ، اى پيامبر بگو آيا خداوند به شما اجازهء چنين تقسيمى داده كه رزق خدا را تقسيم به حلال و حرام نماييد ، يا خودتان از نزد خود اين احكام را جعل كرده و به خدا نسبت دروغ مىدهيد ؟ بديهى است كه مشركان افترا زده‌اند ، امّا خداوند به نحوى لطيف و كنايه‌وار آنان را مذمّت مىنمايد و صريحا مطلب را به آنان نمىفرمايد .\r\nمشركان از نزد خود آداب و سنن و عادات قومى را ايجاد نموده‌اند كه از نزد خدا هيچ دليلى بر مشروعيّت آنها نازل نشده ، امّا آنها براى مصالح و هواى نفسشان اين احكام را قرار داده و آن را به خدا نسبت داده‌اند .\r\nو خداى متعالى خالق خلق است و كمال خلقت در آنست كه خداوند مخلوقات خود را به كليه قوا و وسايلى كه آنها را به غايت و هدف خلقتشان مىرساند ، مجهّز سازد ،  ( رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى )  « 1 » ، ( پروردگار ما كسى است كه پس از خلقت هر موجودى ، او را هدايت نمود ) ، و هيچ موجودى نمىتواند به كمال مطلوبش برسد ، مگر از طريق صفات و اعمالى كه خودش بايد بدست بياورد ، پس واجب است كه دين ( قوانين جارى در صفات و اعمال اكتسابى ) كاملا با نظام خلقت و فطرت منطبق باشد .\r\nو از آنجا كه انسان مجهز به جهاز تغذيه و زناشويى مىباشد ، لذا حكم فطرت او اين است كه غذا خورده و ازدواج كند ، لذا در اسلام رهبانيّت وجود ندارد ، چون معارض با فطرت است .\r\nو جعل احكام مختص به خداى سبحان است و اوست كه حلال و حرام را تشريع مىنمايد .\r\n\r\n\r\n","description":"","footnote":"\r\n( 1 ) - سوره طه ، آيه 50 .\r\n","page_name":" 308 ","page_number":308},
  {"content":"\r\n\r\n( 60 )  ( وَ ما ظَنُّ الَّذِينَ يَفْتَرُونَ عَلَى اللَّهِ الْكَذِبَ يَوْمَ الْقِيامَةِ إِنَّ اللَّهَ لَذُو فَضْلٍ عَلَى النَّاسِ وَ لكِنَّ أَكْثَرَهُمْ لا يَشْكُرُونَ )  : ( پندار كسانى كه به خدا افترا مىبندند ، دربارهء روز قيامت چيست ؟ و خداوند صاحب فضل نسبت به مردم است ، ولى بيشتر مردم ناسپاسند ) ، در اين آيه تذكر مىدهد كه افترا بستن به خداى تعالى و حلال و حرام كردن روزى او ، به حكم عقل از گناهان بسيار بزرگ است و لذا مىفرمايد : اينها كه به خداى تعالى افترا مىبندند فكر مىكنند كه در قيامت چه وضعى خواهند داشت ؟ چون در آن روز افراد تهمت زننده به جز ايشان خواهند رسيد ، و جمله بعدى شكايت و عتابى است كه در آن به عادت زشت ناسپاسى اشاره شده و مىفرمايد : بيشتر مردم نعمات الهى را شكرگزار نيستند ، و با آنكه خداوند ولى نعمت آنان است و عطاياى بىشمار به آنها ارزانى داشته ، امّا آنها از نزد خود عطاياى الهى را بر خود حرام كرده‌اند و اين عمل كفران نعمت است .\r\n( 61 )  ( وَ ما تَكُونُ فِي شَأْنٍ وَ ما تَتْلُوا مِنْهُ مِنْ قُرْآنٍ وَ لا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً إِذْ تُفِيضُونَ فِيهِ وَ ما يَعْزُبُ عَنْ رَبِّكَ مِنْ مِثْقالِ ذَرَّةٍ فِي الْأَرْضِ وَ لا فِي السَّماءِ وَ لا أَصْغَرَ مِنْ ذلِكَ وَ لا أَكْبَرَ إِلَّا فِي كِتابٍ مُبِينٍ )  : ( اى پيامبر تو در هيچ موقعيّتى قرار نمىگيرى و از ناحيهء خدا هيچ آيه‌اى از قرآن را تلاوت نمىكنى و شما مردم هيچ عملى را انجام نمىدهيد ، جز آنكه ما بر آن شاهد هستيم كه چگونه در آن عمل سرگرم شده و فرو رفته‌ايد و از علم پروردگارت حتّى يك ذرّه كوچك در آسمان يا زمين پوشيده نيست و هيچ چيز كوچكتر يا بزرگتر از آن نيست ، جز آنكه در كتاب آشكار ثبت شده است ) ، ( شأن ) يعنى حال و امرى كه بر وفق مصلحت پيش مىآيد ، ( افاضه ) يعنى آنكه چند نفر دسته‌جمعى مشغول كارى شوند و از غير آن غافل باشند .\r\nمعناى آيه روشن است و در صدد بيان شمول و وسعت علم الهى مىباشد كه مىفرمايد ، هر عملى كه شما انجام دهيد ، ما بر آن نظارت داريم تا كسى توهّم نكند كه خداوند بر بعضى امور آگاه نيست و لذا در قيامت از آنها مؤاخذه نمىكند ، بلكه علم\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nپروردگار چنان است كه هيچ ذرّه كوچك و بزرگى در عالم نيست جز آنكه خداوند از آن آگاه است و آن امر در كتاب مبين مضبوط مىباشد و هيچ چيز از آن كتاب زايل نمىشود و اين كتاب مبين چنانچه در تفسير آيه 59 سوره انعام گفتيم ، همان كتاب تكوين و آفرينش مىباشد .\r\n( 62 )  ( أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ )  : ( بدانيد كه اولياء خدا هيچ ترس و اندوهى بر آنان نيست ) ، به كار بردن لفظ ( الا ) براى هشدار و آگاه نمودن به كار مىرود ، خداى سبحان در اين آيه و دو آيهء بعدش اولياء خود را معرفى نموده و آثار ولايت آنان و خصائص ايشان را بيان مىكند .\r\nكلمهء ( ولايت ) در اصل به معناى بر طرف شدن واسطه ميان دو چيز است ، ولى از باب استعاره در معناى نزديكى چيزى به چيز ديگر نيز استعمال مىشود ، حال چه نزديكى از جهت مكان يا نسب يا مقام و منزلت و چه از جهت دوستى و صداقت و غير اينها باشد ، پس مراد از ولايت بين خدا و بندهء مؤمنش آنست كه خداوند آنچنان متصّل به آن بنده و مرتبط با او و متولّى امور اوست كه هيچ كس غير او چنين ارتباطى با آن بنده ندارد و مراد از ( اولياء اللّه ) كسانى هستند كه خداوند را ولّى خود گرفته‌اند و خداوند ولّى مؤمنان است ، به جهت ايمانشان و مراد از ايمان مرتبه عاليهء آن است ، و مرتبهء نازله و ابتدائى ايمان ، اسلام آوردن و اقرار زبانى و شهادتين و تسليم ظاهرى است ، مرتبه دوّمى كه بدنبال مرتبه اوّل ايجاد مىشود لازمه‌اش اقرار و اعتراف قلبى نسبت به مضمون شهادتين به طور اجمالى مىباشد و به همين‌گونه اسلام و درجات ايمان فرد بالاتر مىرود ، ( چون هر چه تسليم فرد در برابر خداوند بيشتر شود ، درجهء ايمان او بالاتر مىرود ) ، تا آنجا كه در تمام امور خود را تسليم خداوند مىنمايد و در اثر پايبندى به لوازم اين مرتبه به بالاترين درجات ايمان مىرسد و بندهء مؤمن به حقيقت معناى الوهيّت تسليم پروردگارش مىشود و موقعيّت واقعى خود را به عنوان ( بنده ) درك مىكند و معبود را مىشناسد ، اينجاست كه ديگر نه خشمى از او سر مىزند و نه اعتراضى ، در\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nمقابل اين مرحله از تسليم ، ايمانى قرار دارد كه همان يقين به وجود خدا و حق اليقين به تمام چيزهايى است كه به خدا باز مىگردد و اين ايمان كاملى است كه در آن عبوديّت عبد به حدّ نهايى و تمام و كمال مىرسد و هيچ خللى در ايمانش راه نمىيابد .\r\nآنگاه مىفرمايد : اينچنين افرادى هرگز خوف و حزنى ندارند ، چون آنها خدا را مالك على الاطلاق مىدانند و خوف هميشه در جايى است كه انسان احتمال ضررى را بدهد و حزن نيز زمانى حاصل مىشود كه انسان چيزى را كه دوست داشته باشد از دست بدهد و يا به امرى كه برايش نامطلوب است گرفتار شود و هر دوى اين موارد وقتى حاصل مىگردد كه انسان خود را مالك و محقّ نسبت به چيزى بداند ، امّا اولياء خدا چون يقين دارند كه مالك هيچ چيز نيستند و تنها خدا مالك و مدبّر عالم هستى است ، لذا هرگز دچار ترس و اندوه نمىشوند نه در دنيا و نه در آخرت ( مگر دربارهء امورى كه خداوند اراده كرده باشد ، مثل ترس از خدا يا اندوه از كرامتى كه از دست داده‌اند . . . ) .\r\n( 63 )  ( الَّذِينَ آمَنُوا وَ كانُوا يَتَّقُونَ )  : ( همان كسانى كه ايمان آوردند و همواره پرهيزكارند ) ، در اين آيه اولياء خدا را توصيف مىكند و مىفرمايد : اولياء اللّه كسانى هستند كه مؤمن و متقّى مىباشند و ايمان دارند كه امر تنها بدست خداست و همواره ملبّس به لباس تقوى بوده و نسبت به اوامر الهى پايبند و نسبت به ترك و اجتناب از نواهى پروردگار ملتزم مىباشند و چون آنان براى غير خدا هيچ استقلالى در تأثير نمىبينند و مالكيّت و حكم را منحصر در حق سبحانه مىدانند ، در نتيجه از غير خدا نمىترسند و فقط ايمان و تقواى الهى در قلبشان وجود دارد .\r\n( 64 )  ( لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ لا تَبْدِيلَ لِكَلِماتِ اللَّهِ ذلِكَ هُوَ الْفَوْزُ الْعَظِيمُ )  : ( براى آنان هم در زندگى دنيا و هم در آخرت بشارت خواهد بود ، در كلمات خدا هيچ دگرگونى راه ندارد و اين خود رستگارى بزرگ است ) ، اين آيه جهت\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nاميدوار نمودن و روشنى چشم مؤمنان و به جهت آرامش خاطر آنهاست ، خداوند در اين آيه به اولياء خود بشارتى اجمالى مىدهد ، هم در دنيا و هم در آخرت امّا ، نسبت به چگونگى آن سكوت نموده و اين مطلب خود به جذابيّت موضوع مىانجامد ، و آنگاه مىفرمايد اين بشارت قضاى حتمى الهى است كه تغيير و تبديلى در آن نيست و اين امر رستگارى و فلاحى عظيم است ، لذا اولياء خدا بايد آرامش خاطر داشته و نسبت به وعده‌هاى پروردگارشان رجاء واثق داشته باشند .\r\n( 65 )  ( وَ لا يَحْزُنْكَ قَوْلُهُمْ إِنَّ الْعِزَّةَ لِلَّهِ جَمِيعاً هُوَ السَّمِيعُ الْعَلِيمُ )  : ( و سخنان آنان تو را اندوهگين نسازد ، بدرستى كه عزّت و اقتدار تنها از آن خداست كه شنوا و دانا مىباشد ) ، مشركان پيامبر صلّى اللّه عليه و إله و سلم را آزار مىدادند و به ايشان دربارهء دينش طعنه مىزدند و نزد پيامبر به بتها و معبودهايشان فخر مىفروختند ، تا حدّى كه پيامبر صلّى اللّه عليه و إله و سلم دل آزرده مىگشت ، پس خداوند در مقام تذكير و تأديب و تسليت خاطر آن جناب مىفرمايد : از سخنان اينها اندوهناك نباش ، چون خداوند با اين سخنان زشتى كه مشركين دربارهء خدا مىزنند ، هرگز شكست خورده و مغلوب نمىشود ، بلكه عزّت و اقتدار به تمامه از آن اوست و او سخن مشركين را مىشنود و به احوال پيامبر صلّى اللّه عليه و إله و سلم و نيز احوال مشركين آگاه است و بدان كه خدا اگر بخواهد با عزّت لايتناهى خود مىتواند آنان را به عذاب خود مؤاخذه كند و اگر اين امر واقع نمىشود ، براى حفظ مصالح دعوت دينى است و اين دو فراز  ( إِنَّ الْعِزَّةَ لِلَّهِ جَمِيعاً )  و  ( هُوَ السَّمِيعُ الْعَلِيمُ )  هر كدام يك علّت مستقّل و مجزا براى اندوهناك نبودن پيامبر است و به همين جهت هم اين دو جمله بدون ( واو عاطفه ) ذكر شده است .\r\n( 66 )  ( أَلا إِنَّ لِلَّهِ مَنْ فِي السَّماواتِ وَ مَنْ فِي الْأَرْضِ وَ ما يَتَّبِعُ الَّذِينَ يَدْعُونَ مِنْ دُونِ اللَّهِ شُرَكاءَ إِنْ يَتَّبِعُونَ إِلَّا الظَّنَّ وَ إِنْ هُمْ إِلَّا يَخْرُصُونَ )  : ( آگاه باشيد ، بدرستى كه هر آنچه در آسمانها و زمين است ، ملك خداست و آنچه را مشركان از غير خدا پيروى\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nمىكنند ، جز پيروى از گمان و حدس و تخمين ، نيست ) ، پس او پروردگار مالك و مدبّر امور مملوكين صاحبان عقل و شعور خود ، يعنى ملائكه و جنّ و انس مىباشد و در اين مالكيّت احدى شريك خدا نيست ، لذا اين شركائى كه مشركين براى خدا فرض كرده‌اند و آنها را عبادت مىكنند شركائى موهوم هستند كه در عالم خارج واقعيّت و مصداقى ندارند و تنها مفاهيم فرضى مىباشند و چون اين آيه خداى واحد را با خدايان خيالى آنان مقايسه مىنمايد ، حكم مىكند كه نسبت آن خدايان موهوم با خداى واحد ، نسبت تخمين و گمان است با حق و حقيقت .\r\n( 67 )  ( هُوَ الَّذِي جَعَلَ لَكُمُ اللَّيْلَ لِتَسْكُنُوا فِيهِ وَ النَّهارَ مُبْصِراً إِنَّ فِي ذلِكَ لَآياتٍ لِقَوْمٍ يَسْمَعُونَ )  : ( اوست آنكه شب را جهت آرامش يافتن شما قرار داد و روز را ايجاد نمود تا همه چيز را آشكار كند ، بدرستى كه در اين امور نشانه‌هايى براى گروهى كه بشنوند وجود دارد ) ، در اين آيه با آوردن يك نمونه از تدبير عام خود كه مايهء قوام معيشت بشر و بقاى زندگى اوست ، معناى ربوبيّت خود را تمام كرده ، مىفرمايد : او خدايى است كه شب را جهت آرامش و عبادت و تجديد قوا براى شما آفريد و روز را قرار داد تا در آن به تحرّك و كسب و كار و اصلاح شئون معيشت خويش بپردازيد و اينها نشانه‌هايى است براى افرادى كه بشنوند و بدانند كه مالكيّت و تدبير از آن خداى متعال است .\r\n( 68 )  ( قالُوا اتَّخَذَ اللَّهُ وَلَداً سُبْحانَهُ هُوَ الْغَنِيُّ لَهُ ما فِي السَّماواتِ وَ ما فِي الْأَرْضِ إِنْ عِنْدَكُمْ مِنْ سُلْطانٍ بِهذا أَ تَقُولُونَ عَلَى اللَّهِ ما لا تَعْلَمُونَ )  : ( گفتند خداوند فرزند گرفته است ، منزّه است خدا ، او بىنياز مطلق است و هر چه در آسمانها و زمين است از آن اوست ، شما مشركان هم هيچ دليلى بر اين گفتهء خود نداريد ، چرا چيزى را كه نمىدانيد به خدا نسبت مىدهيد ؟ ) ، مقصود انسان از زادن فرزند اين است كه آن فرزند او را در گرفتاريهاى دنيا يارى كند و ذخيره‌اى براى روز فقر و فاقه و پيرى او باشد و فرزند جزئى از پدر است ، ( چون نطفه پدر و تخمك مادر در رحم جاى گرفته و تكوّن\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nمىيابد ) ولى اين موارد در مورد خداوند محال است ، زيرا اولا ) : خدا منزّه از جزء داشتن است و وحدت حقيقى دارد ، ثانيا ) : در امر او تدريج نيست ، ثالثا ) : منزّه از داشتن مانند و نظير است تا بخواهد توليد مثل كند و رابعا ) : او همواره بىنياز مطلق است و هرگز محتاج و نيازمند نمىگردد كه به جهت روز نيازش يار و مددكارى پديد آورد ، بلكه او مالك آسمانها و زمين است و از همه آنها بىنياز مىباشد .\r\nو شما در ادّعايتان ( كه مىگوييد خداوند فرزند گرفته ) ابدا برهان و دليلى نداريد و گفتار شما از جهلتان ناشى مىشود و نه تنها دليلى نداريد ، بلكه برهان بر عليه شما قائم است ، چون خدا غنى مطلق است و لذا نيازى به فرزند ندارد ، اين سنخ استدلال را در فنّ مناظره ( منع با سند ) مىنامند .\r\nو در آخر به نحو توبيخ و ملامت خطاب به مشركان مىفرمايد ، چرا چيزى را كه علمى نسبت به آن نداريد به خدا نسبت مىدهيد ؟ چون سخنى كه از روى علم نباشد ، عقل آن را تقبيح مىكند ، خصوصا كه چنين امر سخيفى ، به پروردگار عزيز نسبت داده شود .\r\n( 69 )  ( قُلْ إِنَّ الَّذِينَ يَفْتَرُونَ عَلَى اللَّهِ الْكَذِبَ لا يُفْلِحُونَ )  : ( بگو بدرستى كه كسانى كه سخن دروغ خود را به خدا نسبت دهند ، رستگار نمىشوند ) ، در اين آيه ، گويندگان اين نسبت ناروا را تهديد و انذار مىنمايد به اينكه اين عمل عاقبت شومى دارد و با تغيير سياق ، هم ساحت مقدّس خود را از جهل آنان منزّه داشته و هم به زبان رسول گراميش آنان را تهديد نموده ، چون تهديد و بيم دادن آنان وظيفهء رسولخدا صلّى اللّه عليه و إله و سلم است .\r\n( 70 )  ( مَتاعٌ فِي الدُّنْيا ثُمَّ إِلَيْنا مَرْجِعُهُمْ ثُمَّ نُذِيقُهُمُ الْعَذابَ الشَّدِيدَ بِما كانُوا يَكْفُرُونَ )  : ( بهره اندك در دنياست و آنگاه بازگشتتان به سوى ماست ، سپس بواسطهء اينكه كفر مىورزيدند به آنان عذابى شديد را مىچشانيم ) ، در اين آيه خطاب به رسول خود بيان مىدارد كه كفّار در مقابل كفرشان چيزى جز متاع اندك دنيوى را بدست\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nنياوردند كه آن امرى موقّتى بود ، امّا سرانجام در روز قيامت به سوى خدا باز خواهند گشت و عذاب سختى را خواهند چشيد ، پس علّت رستگار نشدن ايشان همان ، كفر آنهاست .\r\n( 71 )  ( وَ اتْلُ عَلَيْهِمْ نَبَأَ نُوحٍ إِذْ قالَ لِقَوْمِهِ يا قَوْمِ إِنْ كانَ كَبُرَ عَلَيْكُمْ مَقامِي وَ تَذْكِيرِي بِآياتِ اللَّهِ فَعَلَى اللَّهِ تَوَكَّلْتُ فَأَجْمِعُوا أَمْرَكُمْ وَ شُرَكاءَكُمْ ثُمَّ لا يَكُنْ أَمْرُكُمْ عَلَيْكُمْ غُمَّةً ثُمَّ اقْضُوا إِلَيَّ وَ لا تُنْظِرُونِ )  : ( اى پيامبر داستان نوح را برايشان تلاوت كن ، زمانيكه به قومش گفت : اى قوم من اگر موقعيّت رسالت من و تذكّراتى كه دربارهء آيات خدا به شما مىدهم ، بر شما گران مىآيد ، من بر خدا اعتماد مىكنم ، پس شما نيز امورتان و شركايتان را جمع كنيد ، تصميم خود را از يكديگر مخفى نكنيد و بدون اينكه به من مهلتى بدهيد ، اقدام به كشتن من نماييد ) ، ( نبأ ) يعنى خبر بزرگ ، ( اجماع ) يعنى تصميم گيرى و عزم ، ( غمّه ) يعنى اندوه و سختى و ( مقام ) به معناى قيام يا منزلت و موقعيّت مىباشد .\r\nدر اين آيه خطاب به پيامبر اكرم صلّى اللّه عليه و إله و سلم مىفرمايد : داستان بزرگ نوح را براى مردم بخوان ، كه چگونه بر عليه قوم ستمكارش تحدّى نمود و يك تنه در برابر آنان ايستاد و به آنها گفت : اگر رسالت من و اينكه شما را به آيات خدا متذكّر مىكنم ، بر شما دشوار است ، من اعتماد و توكلّم بر خداست ، حال شما كه تكبّر مىورزيد ، هر كار مىتوانيد بكنيد و هر نقشه‌اى كه داريد به كار بزنيد و شركاء و خدايان فرضى خود را به يارى بطلبيد و آنگاه كار مرا يكسره كنيد و مرا از خودتان دفع كرده و مهلتى هم به من ندهيد و اين امر يك نوع امر تعجيزيست ، يعنى مىخواهد به آنان بگويد ، شما نمىتوانيد به من آسيبى برسانيد ، چون هر عملى كه بكنيد خداوند ، قادر بر دفع آن مىباشد و به قدرت قاهرهء خود مرا يارى مىكند .\r\n( 72 )  ( فَإِنْ تَوَلَّيْتُمْ فَما سَأَلْتُكُمْ مِنْ أَجْرٍ إِنْ أَجْرِيَ إِلَّا عَلَى اللَّهِ وَ أُمِرْتُ أَنْ أَكُونَ مِنَ الْمُسْلِمِينَ )  : ( پس اگر رويگردانيديد من از شما اجرتى نمىطلبم ، مزد من تنها بر خداست\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nو من مأمور شده‌ام كه از افراد مسلمان باشم ) ، مىفرمايد : اگر از پذيرفتن دعوت من اعراض كرديد ، من كمترين ضررى نخواهم ديد ، چون من كه از شما در برابر دعوتم اجر و مزدى نمىخواهم كه با اعراض شما آن پاداش را از دست بدهم ، پاداش من فقط به عهدهء خداى متعال است و من مأمورم تا از كسانى باشم كه امورشان را تسليم پروردگار متعال كرده‌اند و از امر خدا استكبار ندارند و تسليم اسباب ظاهرى نگشته‌اند ، چون توقّع نفع و ضررى از آنها ندارند .\r\n( 73 )  ( فَكَذَّبُوهُ فَنَجَّيْناهُ وَ مَنْ مَعَهُ فِي الْفُلْكِ وَ جَعَلْناهُمْ خَلائِفَ وَ أَغْرَقْنَا الَّذِينَ كَذَّبُوا بِآياتِنا فَانْظُرْ كَيْفَ كانَ عاقِبَةُ الْمُنْذَرِينَ )  : ( آنگاه او را تكذيب كردند ، پس نوح و كسانى را كه با او در كشتى بودند ، نجات داديم و آنان را بازمانده و جانشين ديگران قرار داديم و ساير كسانى را كه آيات ما را تكذيب كرده بودند غرق ساختيم ، پس بنگر كه سرانجام قومى كه انذار شدند چگونه بود ) ، داستان قوم نوح را اجمالا بيان مىفرمايد كه چگونه در برابر دعوت نوح استكبار ورزيدند و خداوند هم درهاى آسمان را گشود و بارانى سيل‌آسا و فراگير باريدن گرفت و چشمه‌هاى زمين طغيان كردند و آب سراسر زمين را در بر گرفت تا امر الهى محقق شود و در آن هنگامه نوح و افراد مؤمنى كه همراه او در كشتى بودند به امر خدا نجات يافتند ، امّا افراد كافر و مكذّب همگى غرق شدند ، علّت غرق شدنشان هم اين بود كه پيامبرشان آنها را انذار نمود ، امّا نه تنها نهراسيدند ، بلكه با گردنكشى و تكبّر عصيان نمودند و خداوند هم چون مقتدرى شكست ناپذير آنان را مؤاخذه نمود و به عذاب و هلاكت دچار ساخت .\r\n( 74 )  ( ثُمَّ بَعَثْنا مِنْ بَعْدِهِ رُسُلًا إِلى قَوْمِهِمْ فَجاؤُهُمْ بِالْبَيِّناتِ فَما كانُوا لِيُؤْمِنُوا بِما كَذَّبُوا بِهِ مِنْ قَبْلُ كَذلِكَ نَطْبَعُ عَلى قُلُوبِ الْمُعْتَدِينَ )  : ( آنگاه بعد از نوح پيامبرانى را برانگيخته و به سوى قومشان گسيل داشتيم و آنان براى قومشان معجزاتى آشكار آوردند ، ولى آنها به آنچه قبلا تكذيب كرده بودند ، ايمان نياوردند ) ، منظور از ( رسل )\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nدر اين آيه شريفه پيامبرانى هستند كه از بعد نوح تا زمان موسى عليه السّلام آمدند و ظاهرا منظور از ( بينّات ) آيات معجزه آسائى است كه امّتها از پيامبران خود درخواست نمودند و پيامبران آن معجزات را برايشان مىآوردند ، امّا به جهت آنكه ياغيگرى و عصيان در دلهاى آنها رسوخ يافته و طبيعت ثانوى آنان گشته بود نمىتوانستند به آنچه قبلا تكذيب كرده بوده ايمان بياورند و شايد هم مانند آيه 110 سورهء اعراف اشاره‌اى به عالم ذر داشته باشد « 1 » ، به هر جهت آنها ايمان‌آور نبودند و علتّش هم تكذيب سابقشان و رسوخ عناد و استكبار در دلهاى آنان بود و خداوند مىفرمايد ما اينچنين بر دلهاى افراد عصيانگر و تكذيب كننده مهر مىزنيم كه ديگر به هيچ جهت استعداد و ظرفيّت پذيرش حق را ندارند .\r\n\r\n[ آيهء ( 93 - 75 ) وقايعى از سرگذشت پيامبر اسلام صلّى اللّه عليه و إله و سلم و مسلمين با اشاره به ماجراى موسى عليه السّلام و قوم او 
  ]\r\n( 75 )  ( ثُمَّ بَعَثْنا مِنْ بَعْدِهِمْ مُوسى وَ هارُونَ إِلى فِرْعَوْنَ وَ مَلَائِهِ بِآياتِنا فَاسْتَكْبَرُوا وَ كانُوا قَوْماً مُجْرِمِينَ )  : ( آنگاه پس از ايشان موسى و هارون را با آيات خود بسوى فرعون و درباريانش مبعوث نموديم ، و آنها از دعوت ما استكبار ورزيدند ، چون گروهى گناهكار بودند ) ، يعنى بعد از آن پيامبران سابق ( از نوح تا موسى عليه السّلام ) موسى و هارون عليه السّلام را به سوى فرعونيان مبعوث نموديم ، مراد از ( ملاء فرعون ) گروهى از نژاد قبطى بودند كه با فرعون وابستگى داشتند ، و مراد از آياتى كه بوسيلهء موسى عليه السّلام و هارون به فرعونيان\r\n\r\n\r\n","description":"","footnote":"\r\n( 1 ) - در روايات عديده من جمله در كافى از امام كاظم عليه السّلام روايت شده و مضمون خلاصهء روايت اين است كه خداوند در آفرينش خلق ، هر كس را كه دوست داشت از گل بهشت بيافريد و هر كس را كه دشمن مىداشت از گل دوزخ آفريد و آنگاه همه را در ظلال ( سايه ) ( چون همه موجودات چون سايه ربّند ) قرار داد و براى ربوبيّت خود از آنها اقرار گرفت و دعوت انبياء را به آنان عرضه نمود ، بعضى اقرار و برخى انكار نمودند و آنگاه ايشان را به ولايت ما دعوت نمود ، به خدا قسم تنها كسانى ولايت ما را پذيرفتند كه خداى تعالى دوستشان مىداشت و آنها كه تكذيب و انكار كردند ، همانها بودند كه خداوند آنها را دشمن مىداشت ، پس تكذيب از قبل بوده است . ( مترجم )\r\n","page_name":" 317 ","page_number":317},
  {"content":"\r\n\r\nعرضه شد ، معجزاتى نظير ( اژدها شدن عصا ، يد بيضاء و . . . ) مىباشد ، به هر جهت مىفرمايد ، آنها استكبار ورزيدند و حقّ را ردّ كردند و علتش هم اين بود كه آنها مردمانى مجرم و ستمكار بودند كه به اعمال پليدشان ادامه دادند .\r\n( 76 )  ( فَلَمَّا جاءَهُمُ الْحَقُّ مِنْ عِنْدِنا قالُوا إِنَّ هذا لَسِحْرٌ مُبِينٌ )  : ( پس زمانيكه حق از ناحيهء ما برايشان بيامد ، گفتند : همانا اين سحرى آشكار است ) ، منظور از ( حقّ ) در اينجا آيت و معجزهء حق است كه خداوند آن را به دست موسى عليه السّلام جارى نمود ، مىفرمايد ، چون معجزات ما برايشان آمد به جاى پذيرش آن با لحنى مؤكّد گفتند : قطعا اين سحرى آشكار و واضح است ، با اينكه آن معجزه ، حقّى از جانب پروردگار و امرى محقّق و ثابت بود نه يك سحر موهوم و خيالى ، و اين نشانهء مكذّبين و مستكبرين است كه مؤمنان و اهل حق را به اباطيل متهم مىنمايد ، و معجزات حق را سحر و جادو مىنامند .\r\n( 77 )  ( قالَ مُوسى أَ تَقُولُونَ لِلْحَقِّ لَمَّا جاءَكُمْ أَ سِحْرٌ هذا وَ لا يُفْلِحُ السَّاحِرُونَ )  :\r\n( موسى عليه السّلام فرمود : آيا به حقّى كه نزدتان مىآيد مىگوييد ، اين سحر و جادوست ، با آنكه ساحران رستگار و پيروز نمىشوند ؟ ) ، استفهام ، انكارى است كه مضمون آن اين است كه موسى عليه السّلام چون سخن آنان را شنيد در انكار مطلب آنان به نحو سئوالى فرمود :\r\nبعد از آنكه حق نزدتان آمد ، مىگوييد كه آن سحر است ؟ آيا اين معجزه سحر و جادوست ؟ ! با آنكه سحر ، باطل و معجزه ، بر حق مىباشد ، و در آخر مىفرمايد : ساحران رستگار نمىشوند ، و با اين كلام خود را مبرّاى از ارتكاب سحر نموده ، چون آن جناب خود را رستگار و ساحران را محروم از رستگارى مىدانسته و به همين دليل هم سخنان نابجاى آنها را انكار نموده است .\r\n( 78 )  ( قالُوا أَ جِئْتَنا لِتَلْفِتَنا عَمَّا وَجَدْنا عَلَيْهِ آباءَنا وَ تَكُونَ لَكُمَا الْكِبْرِياءُ فِي الْأَرْضِ \r\n\r\n","description":"","footnote":"","page_name":" 318 ","page_number":318},
  {"content":"\r\n\r\n وَ ما نَحْنُ لَكُما بِمُؤْمِنِينَ )  : ( گفتند : آيا شما نزد ما آمده‌ايد كه ما را از آن روشى كه پدرانمان را بر آن يافته بوديم منصرف كنيد ؟ تا در سرزمين ما بزرگى و سرورى بيابيد ؟ و ما ابدا به شما ايمان نخواهيم آورد ) ، ( لفت ) يعنى صرف نظر كردن از چيزى ، در واقع فرعونيان به موسى و هارون عليهما السلام گفتند : شما آمده‌ايد كه ما را از دين و آيين پدرانمان منصرف نماييد و دولت چندين سالهء ما را مبدّل به حكومت افراد بنى اسرائيل كنيد و شما دو تن در سرزمين ما سرورى و بزرگى بيابيد ، هرگز ، ما به شما ايمان نخواهيم آورد و نمىگذاريم به اين آرزوى مزوّرانه خوتان برسيد .\r\n( 79 )  ( وَ قالَ فِرْعَوْنُ ائْتُونِي بِكُلِّ ساحِرٍ عَلِيمٍ )  : ( و فرعون گفت : تمام جادوگران ماهر و دانا را نزد من بياوريد ) ، فرعون براى معارضه با معجزهء موسى عليه السّلام به درباريانش دستور داد تا كليّه ساحران زبردست را جمع آورى نموده و براى مقابله با موسى ، آنان را نزد وى بياورند ، چون او مىپنداشت معجزات موسى عليه السّلام سحر است و براى دفع آنها چاره‌اى جز سحر و جادو به نظرش نمىرسيد .\r\n( 80 )  ( فَلَمَّا جاءَ السَّحَرَةُ قالَ لَهُمْ مُوسى أَلْقُوا ما أَنْتُمْ مُلْقُونَ )  : ( و زمانى كه جادوگران بيامدند ، موسى عليه السّلام به آنان گفت : هر چه از سحر آورده‌ايد بيافكنيد ) ، يعنى زمانيكه صحنه معارضه و مواجهه بين موسى عليه السّلام و ساحران مهيّا شد ، موسى عليه السّلام به آنان خطاب فرمود ، آنچه از طناب و چوبدستى كه براى سحر آماده كرده‌ايد بياندازيد و هر چه در چنته داريد به نمايش بگذاريد ، چون آنها وسائل كار خود را آماده كرده بودند ، تا با موسى عليه السّلام مقابله كنند .\r\n( 81 )  ( فَلَمَّا أَلْقَوْا قالَ مُوسى ما جِئْتُمْ بِهِ السِّحْرُ إِنَّ اللَّهَ سَيُبْطِلُهُ إِنَّ اللَّهَ لا يُصْلِحُ عَمَلَ الْمُفْسِدِينَ )  : ( و زمانيكه سحر خود را افكندند ، موسى عليه السّلام فرمود : آنچه شما\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nآورديد سحر و جادو بود كه خداوند به زودى آن را باطل خواهد كرد ، بدرستى كه خدا عمل مفسدان را اصلاح نمىكند ) ، همين كه ساحران سحرشان را ظاهر نمودند ، موسى عليه السّلام به آنان فرمود ، اين عمل شما سحر است و اين فرمايش بيان حقيقت صرف بود ، چون سحر ، غير حق و غير واقع را در نظر مردم به صورت حق و واقع جلوه مىدهد و اين عمل فى نفسه كارى باطل است و از آنجا كه سنّت جارى عالم بر استقرار حقّ و احقاق آن در عالم وجود و محو باطل جريان دارد ، لذا خداوند به زودى آن سحر را باطل خواهد كرد و نهايتا دولت حقّ برقرار خواهد بود هر چند كه باطل مدّتى جولان داشته باشد و علّت اينكه خداوند سحر آنان را بوسيله عصاى موسى عليه السّلام باطل كرد ، ( چون اژدهاى موسى همهء مارهاى ساحران را بلعيد ) ، اين بود كه ( خداوند عمل مفسدان را اصلاح نمىكند ) چون صلاح و فساد دو امر متقابل و متضاد هستند و خداوند مطابق مشيّت و سنّت حقّه‌اش همواره آنچه را كه صالح است و شايستگى دارد اصلاح نموده و آنچه را كه صلاحيّت فساد دارد فاسد و باطل مىسازد و اگر خداوند عمل فاسد را اصلاح كند ، كل نظام عالم وجود فاسد مىگردد و اين امرى محال است .\r\n( 82 )  ( وَ يُحِقُّ اللَّهُ الْحَقَّ بِكَلِماتِهِ وَ لَوْ كَرِهَ الْمُجْرِمُونَ )  : ( و خداوند حق را با كلمات خود محقّق و برقرار مىسازد ، اگر چه كه مجرمان نپسندند ) ، منظور از ( كلمات ) در آيهء شريفه احتمالا ، اقسام احكام و فرامين الهيست كه در شئون همهء موجودات عالم بر طبق حق جريان دارد .\r\nپس موسى عليه السّلام در صدد بيان يك حقيقت و يك سنّت الهى كه در عالم وجود دارد ، برآمد تا آنان را متنّبه و آگاه سازد و دلهاى آنان را براى دريافت معجزهء قريب الوقوع خويش آماده نمايد ، تا غلبه معجزه بر سحر و ظهور حق بر باطل را به صورت صحيح درك كنند ، لذا فرمود : خداوند حق را با كلمات خود محقّق مىنمايد ، اگر چه مجرمان نخواهند ، چون مجرمان معاند و مخالف راه حق هستند ، لذا از حق كراهت دارند و غلبه\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nو ظهور آن را نمىپسندند ، امّا كراهت آنها باعث تعطيل مشيّت الهى نمىشود و از طرف ديگر مىخواهد بيان كند كه علّت كراهت آنها از حق ، مجرم بودن آنهاست .\r\n( 83 )  ( فَما آمَنَ لِمُوسى إِلَّا ذُرِّيَّةٌ مِنْ قَوْمِهِ عَلى خَوْفٍ مِنْ فِرْعَوْنَ وَ مَلَائِهِمْ أَنْ يَفْتِنَهُمْ وَ إِنَّ فِرْعَوْنَ لَعالٍ فِي الْأَرْضِ وَ إِنَّهُ لَمِنَ الْمُسْرِفِينَ )  : ( پس جز گروهى از فرزندان قوم او ، به موسى ايمان نياورند ، آن هم با ترس از اينكه فرعون و درباريانش آنان را گرفتار سازند ، چون براستى فرعون در آن سرزمين سلطه و برترى داشت و براستى از اسرافكاران بود ) ، از زمينه گفتار و سياق برمىآيد كه ضمير در ( قومه ) به موسى عليه السّلام برمىگردد ، يعنى جز عدّه‌اى از افراد ضعيف و طبقه ناتوان بنى اسرائيل ( قوم موسى ) كسى به موسى عليه السّلام ايمان نياورد ، زيرا مستكبران و اقويا به هر وسيله‌اى متوسّل مىشوند ، تا موقعيّت اجتماعى خود را حفظ كنند و به همين دليل با دادن مال و تظاهر به خدمتگزارى و وانمود كردن به اينكه خيرخواه حكومتند ، از هر عملى كه خوشايند دستگاه حكومت نباشد دورى مىكنند ، اگر چه مفسرّان ضمير در ( قومه ) را به فرعون ارجاع داده‌اند ، امّا قرينهء آيهء بعدى آن را نفى مىكند ، در ادامه مىفرمايد ، همين عدّه اندك نيز با حالت ترس و بيم ايمان آورده بودند ، چون آنها هم از فرعون ترس داشتند و هم از اشراف قوم خود ، زيرا اشراف ، آنها را از ايمان آوردن منع مىكردند ، يا به جهت آنكه خودشان ايمان نداشتند و يا به جهت آنكه در مقابل فرعونيان تظاهر كنند كه دوستدار آنان هستند تا به اين وسيله آنها را از خود ، خشنود سازند و لذا ضعفاى مؤمن بنى اسرائيل مىترسيدند كه فرعون و اعوان و انصارش آنها را آزار و اذيّت و شكنجه نمايند و واقعا هم در اين ترس محقّ بودند ، چون فرعون در آن زمان در سرزمين آنها علوّ و برترى مطلق داشت و ابدا رعايت عدالت را نمىنمود ، بلكه ظلم و ستمگرى را از حدّ گذرانده و براى ظلم و شكنجه ايشان حدّ و مرزى نمىشناخت .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n( 84 )  ( وَ قالَ مُوسى يا قَوْمِ إِنْ كُنْتُمْ آمَنْتُمْ بِاللَّهِ فَعَلَيْهِ تَوَكَّلُوا إِنْ كُنْتُمْ مُسْلِمِينَ )  : ( و موسى به قومش فرمود : اگر براستى به خدا ايمان آورده‌ايد و تسليم او هستيد ، پس بر خدا توكّل نماييد ) ، به جهت آنكه ايمان به خدا ، مؤمن را به طور اجمالى به مقام پروردگارش آشنا مىسازد و خواهد دانست كه خداى تعالى مسببى است فوق همهء اسباب كه همهء علل و اسباب به او منتهى مىشود و تدبير همهء امور بدست اوست و لذا ايمان ، مؤمن را وا مىدارد به اينكه امورش را تسليم خدا كند و او را در همهء امور خويش وكيل قرار دهد و بداند كه اعتماد به اسباب ظاهرى جهل محض است .\r\nلذا حضرت موسى عليه السّلام خطاب به مؤمنان قومش مىفرمايد : اگر شما به خدا ايمان داريد و حقيقتا به ايمان كامل كه مرحلهء تسليم صرف در برابر خداست رسيده‌ايد ، در اين صورت بايد بر خدا توكلّ و اعتماد نمائيد .\r\n( 85 )  ( فَقالُوا عَلَى اللَّهِ تَوَكَّلْنا رَبَّنا لا تَجْعَلْنا فِتْنَةً لِلْقَوْمِ الظَّالِمِينَ )  : ( پس ايشان گفتند :\r\nما به خدا توكّل مىكنيم ، پروردگارا ما را فتنه‌اى براى گروه ستمكاران قرار مده ) ، پس ايشان با راهنمايى موسى عليه السّلام بر خدايشان توكّل و اعتماد نمودند و در مقام دعا كه نتيجهء همان توكلّشان بود ، گفتند : خدايا لباس ضعف و ذلّت را از تن ما بر كن و ما را از شرّ قوم ستمكار نجات بده .\r\nخواسته و دعاى اولّشان در اين آيه و خواسته دوّمى در آيه بعدى مطرح مىشود ، چون اينكه گفتند ، ما را فتنهء ظالمان قرار مده ، يعنى اينكه ما از ضعف و ذلّت بدر آور ، چون ضعف ضعفاء باعث فريفته شدن و اغواء اقويا و ظالمان مىگردد ، لذا ضعيف ، فتنه و وسيله آزمايش ستمگر است ، چون ظلم پذيرى ضعيف است كه ستمگر را به ظلم غرهّ نموده و برمىانگيزاند .\r\n( 86 )  ( وَ نَجِّنا بِرَحْمَتِكَ مِنَ الْقَوْمِ الْكافِرِينَ )  : ( و ما را به رحمت خود از دست اين گروه كافر نجات بده ) لذا در مرحلهء بعد از توكّل بر خدا و عارى شدن از لباس ذلّت و\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nضعف ، از خدا طلب كردند كه با رحمت خود آنها را از چنگ كافران برهاند .\r\n( 87 )  ( وَ أَوْحَيْنا إِلى مُوسى وَ أَخِيهِ أَنْ تَبَوَّءا لِقَوْمِكُما بِمِصْرَ بُيُوتاً وَ اجْعَلُوا بُيُوتَكُمْ قِبْلَةً وَ أَقِيمُوا الصَّلاةَ وَ بَشِّرِ الْمُؤْمِنِينَ )  : ( و به موسى و برادرش وحى نموديم ، كه قومتان را در مصر مسكن دهيد و خانه‌هايتان را روبروى يكديگر قرار دهيد و نماز را به پاى داريد و مؤمنان را بشارت ده ) ، خداوند به موسى و هارون فرمان مىدهد كه بنى اسرائيل را در سرزمين مصر مأوا دهند و جهت سهولت تبليغ و دسترسى به آنان ، و نيز به جهت آنكه نماز را به جماعت برپا دارند ، به آنان مىفرمايد : كه خانه‌هايتان را مقابل يكديگر بسازيد و نماز را بر پا داريد و منظور از بشارت دادن به مؤمنان و بشارت به اجابت دعاى آنان است كه خواسته بودند از شرّ فرعون و ستمكاران نجات بيابند و خداوند آنان را با رحمت خود از دست ايشان نجات داده و بنى اسرائيل را كه مكان معينى نداشتند در سرزمين مصر مسكن داد .\r\n( 88 )  ( وَ قالَ مُوسى رَبَّنا إِنَّكَ آتَيْتَ فِرْعَوْنَ وَ مَلَأَهُ زِينَةً وَ أَمْوالًا فِي الْحَياةِ الدُّنْيا رَبَّنا لِيُضِلُّوا عَنْ سَبِيلِكَ رَبَّنَا اطْمِسْ عَلى أَمْوالِهِمْ وَ اشْدُدْ عَلى قُلُوبِهِمْ فَلا يُؤْمِنُوا حَتَّى يَرَوُا الْعَذابَ الْأَلِيمَ )  : ( و موسى گفت : اى پروردگار ما ، براستى تو به فرعون و درباريانش در زندگى دنيا زينت و اموال داده‌اى ، پروردگارا گويا به جهت آنست كه آنها را از راه خودت گمراه سازى ، پروردگارا اموالشان را به سوى فنا و نابودى بكشان و دلهايشان را سخت نما ، تا ايمان نياورند و در آخرت عذابى دردناك ببينند ) ، ( زينت ) يعنى آنچه باعث آراستگى است و نسبت بين ( زينت ) و مال ( عموم و خصوص من وجه ) است ، يعنى بعضى زينتها مال نيستند ( مانند جمال و خوش قامتى ) و بعضى از مالها هم زينت نيستند ، ( مانند اراضى و چهارپايان ) ، لكن بعضى موارد هم مال هستند و هم زينت ( مانند جواهرات و زينت آلات ) به هر جهت حضرت موسى به پروردگار عرض مىكند كه\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nخدايا ، تو به فرعون و اطرافيانش در برابر كفر و طغيانشان ، كيفر بدى دادى و آن كيفر اين است كه به آنان زينت و اموالى در زندگى دنيا عطا كرده‌اى كه با همان وسايل از ياد تو غفلت كرده‌اند و هدايت نيافته‌اند ، پروردگارا بر همين خشمى كه بر آنان گرفته‌اى ادامه بده و اموال آنان را بسوى فنا و زوال و پوسيدگى بران و قلبهايشان را سخت كن تا اينكه هرگز حق را نپذيرند و گنجايش پذيرش ايمان را نداشته باشند تا برسند به آن جايگاهى كه ديگر ايمان سودى به حالشان ندارد و آن زمانيست كه عذاب الهى را ببينند و اين دعا بعد از آن بود كه آنحضرت بطور كلى از ايمان آوردن آنها مأيوس شد و به يقين دانست كه از زنده بودنشان انتظارى جز گمراهى و گمراه نمودن ديگران نمىرود و اين دعا نظير دعائيست كه نوح عليه السّلام عليه قومش نمود   ( رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً إِنَّكَ إِنْ تَذَرْهُمْ يُضِلُّوا عِبادَكَ وَ لا يَلِدُوا إِلَّا فاجِراً كَفَّاراً )   « 1 » ، پروردگارا از كافران كسى را بر روى زمين باقى نگذار ، چون اگر آنها را باقى بگذارى ، بندگانت را گمراه مىكنند و از نسلشان هم جز كافر و فاجر هيچ انسانى پديد نمىآيد ) .\r\n( 89 )  ( قالَ قَدْ أُجِيبَتْ دَعْوَتُكُما فَاسْتَقِيما وَ لا تَتَّبِعانِّ سَبِيلَ الَّذِينَ لا يَعْلَمُونَ )  :\r\n( خداوند فرمود : نفرين شما مستجاب شد ، پس شما در امر دعوت خود استوار باشيد و از راه كسانى كه علم ندارند پيروى نكنيد ) ، چون در آيه قبلى فقط موسى دعا كرده بود ، امّا در اين آيه خطاب به موسى و هارون مىباشد ، معلوم مىشود كه حضرت موسى عليه السّلام دعا نموده و هارون نيز آميّن گفته است و از آنجا كه آميّن هم دعاست ، پس هر دوى آنان دعا كرده‌اند ، به هر جهت خداوند دعاى آنان را مستجاب فرمود و فرمان داد كه بر طريقهء خويش پايدار باشند و استقامت بورزند و از گروه جاهلان پيروى نكنند و مراد از جاهلان گروهى از بنى اسرائيل هستند كه پيرو هواهاى نفسانى خويش بودند و از\r\n\r\n\r\n","description":"","footnote":"\r\n( 1 ) - سوره نوح ، آيه 27 .\r\n","page_name":" 324 ","page_number":324},
  {"content":"\r\n\r\nموسى و هارون نيز مىخواستند تا از انگيزه‌هاى نفسانى و شهوانى آنان پيروى كنند و اين تعبير نوعى اشاره است به اينكه چيزى نخواهد گذشت كه نادانها از موسى و هارون خواهند خواست ، سنتّهاى جاهلانه و سيرهء قومى آنها را زنده كنند .\r\n( 90 )  ( وَ جاوَزْنا بِبَنِي إِسْرائِيلَ الْبَحْرَ فَأَتْبَعَهُمْ فِرْعَوْنُ وَ جُنُودُهُ بَغْياً وَ عَدْواً حَتَّى إِذا أَدْرَكَهُ الْغَرَقُ قالَ آمَنْتُ أَنَّهُ لا إِلهَ إِلَّا الَّذِي آمَنَتْ بِهِ بَنُوا إِسْرائِيلَ وَ أَنَا مِنَ الْمُسْلِمِينَ )  : ( و بنى اسرائيل را از دريا عبور داديم و فرعون و لشكريانش از روى تجاوز و ستم آنها را دنبال كردند تا زمانيكه غرقاب او را در بر گرفت ، فرعون در آن لحظه گفت :\r\nايمان آوردم كه هيچ معبودى جز او كه بنى اسرائيل به آن ايمان آوردند وجود ندارد و اينك من از مسلمانانم ) ، پس فرعون به انگيزه ستم و تجاوز بنى اسرائيل را دنبال كرد و خداوند بنى اسرائيل را از دريا نجات داد ، امّا فرعون و لشكريانش غرق شدند و در لحظه‌اى كه فرعون مشرف به هلاكت بود ، گفت : من به خداى بنى اسرائيل ايمان آوردم تا شايد به اين طريق به آنچه بنى اسرائيل با ايمانشان دست يافتند ، دست يابد و از دريا عبور كند و اينكه خود را به وصف مسلمان توصيف كرد و بين اسلام و ايمان جمع نمود ، انگيزه‌اش اين مطلب بود كه شايد به اين وسيله اثر آن گناهى را كه بر آن اصرار داشت ، يعنى شرك به خدا و استكبار بر خدا را بزدايد و خود را از هلاكت برهاند .\r\n( 91 )  ( آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ )  : ( حالا ايمان آوردى ؟ در حالى كه قبلا نافرمانى كردى و از مفسدان بودى ؟ ) يعنى خداوند خطاب فرمود : حالا كه عذاب خدا به تو رسيده ، ايمان مىآورى ؟ ! و قبلا غرق عصيان و فساد بودى و عمرى را در معصيت حق بسر بردى و توبه را در وقت خودش به جا نياوردى و مسلّما توبهء هيچ كس در لحظهء مرگ يا هنگام رسيدن عذاب ، پذيرفته نيست ، چون آن لحظه چاره‌اى ندارد و توبه تنها در هنگام اختيار پذيرفته مىشود .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n( 92 )  ( فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً وَ إِنَّ كَثِيراً مِنَ النَّاسِ عَنْ آياتِنا لَغافِلُونَ )  : ( امروز ، بدنت را نجات مىدهيم ، تا براى آيندگان نشانه و آيتى باشد و بدرستى كه بيشتر مردم از آيات ما غافلند ) ، يعنى نفس و جان فرعون توسط خداوند گرفته شده و نجات نيافته و اين نفس همان ( من حقيقى ) هر فرديست ، چون اسماء اشخاص در واقع به نفوس آنها تعلّق مىگيرد نه به بدنهاى ايشان و اگر اسم شخصى بر جسم و روح او اطلاق مىشود از جهت اتّحاد نفس و بدن در عالم دنياست ، و گر نه انسانيّت انسان به نفس اوست نه به بدنش .\r\nبه هر جهت خداوند مىفرمايد : اى فرعون ما بدن تو را از دريا نجات مىدهيم تا براى آيندگان عبرت و نشانه‌اى باشى ، اگر چه كه بيشتر مردم از نشانه‌هاى ما غافلند ، « 1 » .\r\n( 93 )  ( وَ لَقَدْ بَوَّأْنا بَنِي إِسْرائِيلَ مُبَوَّأَ صِدْقٍ وَ رَزَقْناهُمْ مِنَ الطَّيِّباتِ فَمَا اخْتَلَفُوا حَتَّى جاءَهُمُ الْعِلْمُ إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ )  : ( به تحقيق ما بنى اسرائيل را در منزلگاهى راستين سكنى داديم و از انواع رزقهاى پاكيزه به آنان روزى داديم ، ولى اختلاف كردند آن هم بعد از آنكه به حقانيّت آيات ما يقين پيدا نمودند ، آرى براستى پروردگارت در روز قيامت ميان آنان در خصوص آنچه درباره‌اش اختلاف مىكردند داورى خواهد كرد ) ، مراد از ( مبوّء صدق ) يعنى مسكنى كه همه آثار\r\n\r\n\r\n","description":"","footnote":"\r\n( 1 ) - يك دانشمند محقق و جراح فرانسوى به نام دكتر موريس بوكانل ، نويسنده كتابى بنام « قرآن و علم جديد »  ( The Quran and Modern Science )  ، پس از بررسى موميائى فرعون رامسس دوّم و دانستن اينكه جسد او متعلّق به حدود 3000 سال پيش است ، امّا بدن او در زير آب دريا فاسد نشده ، در سفرى به عربستان به اين آيه ( 92 سورهء يونس ) برمىخورد و با فراگيرى زبان عربى و مطالعه قرآن به تدوين كتاب فوق مىپردازد .\r\n","page_name":" 326 ","page_number":326},
  {"content":"\r\n\r\nو لوازم مسكن بودن را دارد و آن مسكن نواحى بيت المقدّس و شام بود كه خداوند بنى اسرائيل را در آنجا سكنى داد و آن را سرزمين مبارك نام نهاد و از انواع نعمتها و ارزاق ، روزى ايشان نمود ، ولى ايشان بجاى آنكه شكر بجا بياورند ، حتّى بعد از آنكه به حقيقت امر علم پيدا كردند از روى ستم و تجاوز اختلاف كردند ، و جمعيّت واحدشان را به تفرقه مبدّل نمودند و كفّران نعمات الهى را كردند و همهء اين اعمال را هم عالما و عامدا انجام دادند ، و به جهت اين اعمال عاقبت وخيمى در انتظار آنهاست و خداوند در روز قيامت به طور حتم در بين آنان دربارهء آنچه درباره‌اش اختلاف كردند ، حكم خواهد كرد .\r\n\r\n[ آيهء ( 109 - 94 ) دستور استشهاد از اهل كتاب و ماجراى قوم يونس عليه السّلام و نفى ايمان اضطرارى ، ذكر استوارى پيامبرى در راه توحيد و نفى طريقهء مشركين 
  ]\r\n( 94 )  ( فَإِنْ كُنْتَ فِي شَكٍّ مِمَّا أَنْزَلْنا إِلَيْكَ فَسْئَلِ الَّذِينَ يَقْرَؤُنَ الْكِتابَ مِنْ قَبْلِكَ لَقَدْ جاءَكَ الْحَقُّ مِنْ رَبِّكَ فَلا تَكُونَنَّ مِنَ المُمْتَرِينَ )  : ( اگر دربارهء آنچه بر تو نازل كرده‌ايم ، ترديد دارى ، از اهل كتاب كه كتابهاى آسمانى را قبل از تو مىخواندند ، سئوال كن ، به تحقيق كه حق از ناحيهء پروردگارت بر تو نازل شده ، پس هرگز از افراد شكاكّ و دو دل مباش ) خطاب به پيامبر صلّى اللّه عليه و إله و سلم مىفرمايد : اگر تو درباره معارف مبدأ و معاد و سنّت جارى الهى دربارهء سرنوشت امتّها كه بر تو نازل شده ترديد دارى ، از اهل كتاب كه به خوبى كتب آسمانى را مىشناسند ، بپرس ، سوگند مىخورم كه آنچه از ناحيهء پروردگارت بر تو نازل شده حق است و با حجّت‌هاى آشكار عقول را وادار به تسليم و پذيرش مىنمايد ، لذا از گروه افراد متردّد و شكاكّ نباش ، امّا اين آيه شريفه لازمه‌اش اين نيست كه العياذ باللّه پيامبر صلّى اللّه عليه و إله و سلم نسبت به حقايق قرآن ، دچار ترديد شده باشد ، بلكه اين روش سخن گفتن در عرف شايع است كه براى اثبات مطلبى به مخاطب ، ابتدا استدلال مىنمايند و آنگاه در مقام تفاهم مىگويند : اگر در اين خصوص شكّى دارى از ديگران هم سئوال نما و گر نه مسلّما هيچ ريب و شكى در قلب پيامبر وجود نداشته و خداوند تنها به منظور حجّت آوردن براى اهل كتاب به پيامبر چنين فرمانى را داده است .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n( 95 )  ( وَ لا تَكُونَنَّ مِنَ الَّذِينَ كَذَّبُوا بِآياتِ اللَّهِ فَتَكُونَ مِنَ الْخاسِرِينَ )  : ( و مبادا از افرادى باشى كه آيات خدا را تكذيب نمودند ، كه در اين صورت از زيانكاران خواهى بود ) ، پس از نهى از ترديد كه در آيهء قبلى بود ، در اين آيه مطلب را ترقّى داده و از تكذيب نهى مىنمايد ، بايد دانست كه هيچ آيه‌اى ، آيت نمىشود مگر زمانيكه كه دلالتش واضح و آشكار باشد و در اين صورت تكذيب آن ، جز به انگيزهء عناد و لجاجت نخواهد بود و عاقبت تكذيب به آيات خدا هم اين است كه انسان زيانكار مىشود ، زيانكارى يعنى از دست دادن سرمايه و سرمايهء آدمى در زندگى دنيا و آخرتش ، ايمان به خدا و آيات اوست ، لذا اين آيه همين عاقبت وخيم را نهى مىنمايد كه مبادا از زيانكاران باشيد و آنچه در آيه قبل در خصوص حجّت بودن گفتيم ، در اين آيه هم جريان دارد و گر نه پيامبر هرگز مكذّب نيست .\r\n( 96 )  ( إِنَّ الَّذِينَ حَقَّتْ عَلَيْهِمْ كَلِمَتُ رَبِّكَ لا يُؤْمِنُونَ )  : ( بدرستى كسانى كه خداوند بر گمراهى آنان حكم كرده ، ايمان نمىآورند ) ، در اين آيه مكذبّين را توصيف مىنمايد تا علّت زيانكار بودن آنها را توضيح دهد ، پس علّت زيانكار بودن مكذّبين آن است كه كلمهء خداى سبحان بر عليه آنها محقّق شده و امر بدست اوست ، امّا كلمهء الهى مزبور همان گفتار الهيست كه خطاب به آدم فرمود :  ( وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ )  « 1 » ، ( و كسانى كه كفر ورزيدند و آيات ما را تكذيب نمودند اهل آتشند و در آن جاويد خواهند بود ) ، و از آنجا كه خداوند حكم كرده كه ايشان اهل آتش باشند ، لذا هرگز ايمان نخواهند آورد ، و از اين آيات سه نكته مشخص مىشود :\r\n1 - عناد و لجاجت با حق و تكذيب آيات الهى ، حكم عذاب جاودانى را عليه فرد\r\n\r\n\r\n","description":"","footnote":"\r\n( 1 ) - سوره بقره ، آيه 39 .\r\n","page_name":" 328 ","page_number":328},
  {"content":"\r\n\r\nحتمى مىسازد .\r\n2 - سرمايهء سعادت آدمى فقط ايمان است .\r\n3 - فقط ايمان اختيارى مورد پذيرش پروردگار واقع مىشود و ايمان اضطرارى كه فرد در هنگام موت يا نزول عذاب به آن اقرار كند هيچ فايده‌اى ندارد .\r\n( 97 )  ( وَ لَوْ جاءَتْهُمْ كُلُّ آيَةٍ حَتَّى يَرَوُا الْعَذابَ الْأَلِيمَ )  : ( و اگر چه هر نوع نشانه‌اى هم برايشان بيايد ، تا زمانيكه عذاب دردناك را ببينند ) ، يعنى آن افراد مكذّب بواسطهء حكم الهى زيانكار و گمراهند و اگر هر نوع معجزه و آيتى هم برايشان نازل شود باز هم موّفق به ايمان نمىشوند ، مگر آن زمانيكه عذاب الهى بر آنها محقّق شود كه ايمان آنها در آن موقعيّت هيچ سودى به حالشان ندارد ، چون در حال اختيار و در طول حياتشان ايمان نياورده‌اند .\r\n( 98 )  ( فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا وَ مَتَّعْناهُمْ إِلى حِينٍ )  : ( پس چرا هيچ يك از آباديها ايمان نياوردند كه مفيد به حالشان باشد جز قوم يونس كه زمانيكه ايمان آوردند ، عذاب خواركننده دنيوى را از آنها بر طرف نموديم و تا مدّتى ديگر آنها را بهره‌مند كرديم ) ، مراد از كلمهء ( لولا ) ترغيب و تشويق به ايمان آوردن است ، و مراد از ( امنت ) ايمان صحيح و اختياريست ، ولى از آنجا كه اين ترغيب بر يك فعل ماضى تعلّق گرفته كه هنوز محقّق نشده ، قطعا معناى يأس را افاده مىكند و به همين جهت هم قوم يونس را استثناء نموده ، پس معناى آيه اين است كه چرا از اين قريه‌ها كه پيامبران ما به سويشان آمدند و اهل آن آباديها آن پيغمبران را تكذيب كردند ، هيچ قريه‌اى قبل از نزول عذاب ، ايمان اختيارى نياورد تا ايمانش برايش مفيد واقع شود و عذابشان را بر طرف سازد ؟ جز قوم يونس كه ايمان آوردند و ما هم عذاب دنيويشان را رفع نموديم و آنها را تا مدّت اجل طبيعيشان از زندگى برخوردار نموديم .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nپس استثناء موجود در آيه استثناء متصل است ، از همين آيه استفاده مىشود كه اجبارى در تصرّف خلائق وجود ندارد و آنها در اعمالشان مختارند ، لكن در آثارى كه بر اعمال آنها مترتب مىشود جبر طبيعى و سنّت تكوين جريان دارد و لذا هر عملى عكس العمل و پيامدهاى خاصّ خود را دارد كه هرگز تخلّف نمىپذيرد .\r\n( 99 )  ( وَ لَوْ شاءَ رَبُّكَ لَآمَنَ مَنْ فِي الْأَرْضِ كُلُّهُمْ جَمِيعاً أَ فَأَنْتَ تُكْرِهُ النَّاسَ حَتَّى يَكُونُوا مُؤْمِنِينَ )  : ( و اگر پروردگارت بخواهد همه كسانى كه روى زمينند ايمان خواهند آورد ، آيا تو مىتوانى مردم را به اكراه وادار كنى كه ايمان بياورند ؟ ) ، يعنى اگر بعضى از مردم ايمان نمىآورند به جهت آنست كه خدا چنين نخواسته ، زيرا اگر اراده مىكرد هر آينه همهء مردم روى زمين ايمان مىآوردند ، پس سزاوار نيست كه تو اى پيامبر چنين توقّع و چشمداشتى را داشته باشى و نبايد خودت را به تعب بيافكنى ، چون ابدا قادر نيستى كه مردم را وادار به ايمان نمايى ، و خدا چنين ايمانى را نمىخواهد ، بلكه آن ايمانى مطلوبست كه از روى حسن اختيار باشد .\r\n( 100 )  ( وَ ما كانَ لِنَفْسٍ أَنْ تُؤْمِنَ إِلَّا بِإِذْنِ اللَّهِ وَ يَجْعَلُ الرِّجْسَ عَلَى الَّذِينَ لا يَعْقِلُونَ )  : ( و هيچ شخصى جز به اذن خدا ، ايمان نمىآورد ، اين خداست كه پليدى را بر كسانى كه تعقّل نمىكنند قرار مىدهد ) ، يعنى ملك فقط از آن خداست ، لذا تنها اوست كه مىتواند بالاصالة در عالم تصرف كند ، و كسى با او در اين تصرّف شريك نيست ، جز آنكه خداوند به بعضى از مخلوقاتش در برخى از تصرّفات اجازه دهد و ايمان به خدا تحققّش محتاج به سبب خاصّ است و اين سبب هرگز تأثير نمىنمايد ، مگر به اذن خداى سبحان و خداوند اين اذن را فقط در خصوص كسانى صادر مىنمايد كه نفوسشان پذيراى حقّ باشد ، امّا انسانى كه معاند و منكر بوده و در برابر حقّ لجاجت نمايد ، خداى متعال پليدى و گمراهى را نصيب او مىنمايد ، چون او لياقت و استعداد پذيرش ايمان را\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nندارد و اينچنين كسانى كه تعقّل درستى ندارند به جهت آنست كه خداوند بر دلهايشان مهر نهاده و كلمهء عذاب را در حق آنان حتمّى نموده است .\r\n( 101 )  ( قُلِ انْظُرُوا ما ذا فِي السَّماواتِ وَ الْأَرْضِ وَ ما تُغْنِي الْآياتُ وَ النُّذُرُ عَنْ قَوْمٍ لا يُؤْمِنُونَ )  : ( بگو به موجودات آسمانها و زمين نظر كنيد ولى اين آيات و انذارها چه فايده‌اى براى گروه بىايمان دارند ؟ ) ، يعنى هر يك از موجودات مختلفى كه در آسمانها و زمين هستند ، نشانه‌اى از نشانه‌هاى پروردگارند كه انسانها را به ايمان دعوت مىكنند ، امّا اين نشانه‌ها و آيات انذار دهنده چه تأثيرى دارند ، براى گروهى كه عزمشان را جزم كرده‌اند كه ايمان نياورند ؟ و اين عزم آنها به خاطر مهريست كه بر دلهايشان زده شده ، بعضى از مفسران ( ما ) در عبارت ( ما تغنى . . . ) را ما نافيه دانسته‌اند كه در اين صورت معناى آيه چنين خواهد بود كه آيات و انذارها هيچ تأثيرى در افراد بىايمان ندارند .\r\n( 102 )  ( فَهَلْ يَنْتَظِرُونَ إِلَّا مِثْلَ أَيَّامِ الَّذِينَ خَلَوْا مِنْ قَبْلِهِمْ قُلْ فَانْتَظِرُوا إِنِّي مَعَكُمْ مِنَ الْمُنْتَظِرِينَ )  : ( پس آيا منتظر هستند كه به سرنوشتى چون سرنوشت اقوام قبل از خود دچار شوند ؟ بگو پس منتظر باشيد ، من نيز با شما از منتظران خواهم بود ) ، مىفرمايد :\r\nحال كه آيات و انذارها هيچ فايده‌اى ندارد و آنها ايمان نمىآورند ، پس روزگار و سرنوشتى جز سرنوشت امثال خود در قرون گذشته را نبايد انتظار داشته باشند ، چون اينها خود را براى عذاب الهى ذخيره كرده‌اند ، عذابى كه بين آنها و بين پيامبر جدائى افكنده و آنان را هلاك مىكند ، زيرا كلمهء عذاب بر آنها محقّق و حتمى شده است ، لذا خطاب به پيامبر صلّى اللّه عليه و إله و سلم مىفرمايد : كه به آنان بگو منتظر همان سرنوشت باشيد ، من هم منتظر آن عذاب كه جدا كنندهء ميان من و شماست خواهم بود .\r\n( 103 )  ( ثُمَّ نُنَجِّي رُسُلَنا وَ الَّذِينَ آمَنُوا كَذلِكَ حَقًّا عَلَيْنا نُنْجِ الْمُؤْمِنِينَ )  : ( آنگاه\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nپيامبران خود و كسانى را كه ايمان آوردند نجات مىدهيم ، اينچنين بر خود محقّق نموده‌ايم كه مؤمنان را نجات دهيم ) ، پس زمانى كه آن عذاب محقّق شود ، همچنانكه در اعصار گذشته پيامبران خود و افراد با ايمان را از آن عذاب رهانيديم ، اكنون نيز چنين مىكنيم ، چون نجات دادن مؤمنان قضاى الهى است كه خداوند لازم گردانيده است و بعيد نيست از اينكه در انتهاى آيه نام رسولخدا صلّى اللّه عليه و إله و سلم برده نشده اشاره به اين مطلب باشد كه رسولخدا صلّى اللّه عليه و إله و سلم اين نجات موعود را درك نمىكند و خداوند بعد از رحلت آنحضرت اين وعده را محقّق نموده و مؤمنان امتّش را نجات مىدهد ، ( و اللّه يعلم ) .\r\n( 104 )  ( قُلْ يا أَيُّهَا النَّاسُ إِنْ كُنْتُمْ فِي شَكٍّ مِنْ دِينِي فَلا أَعْبُدُ الَّذِينَ تَعْبُدُونَ مِنْ دُونِ اللَّهِ وَ لكِنْ أَعْبُدُ اللَّهَ الَّذِي يَتَوَفَّاكُمْ وَ أُمِرْتُ أَنْ أَكُونَ مِنَ الْمُؤْمِنِينَ )  : ( بگو ، مردم اگر دربارهء دين من شكّ داريد ، من كسانى را كه شما غير از خدا مىپرستيد ، نمىپرستم ، بلكه من خدايى را مىپرستم كه شما را مىميراند و مأمور شده‌ام كه از مؤمنين باشم ) ، ( دين ) يعنى سنّت و طريقه‌اى كه بايد در زندگى پيروى شود و مراد از ( شك در دين ) يعنى اينكه انسان شكّ كند كه بر طريقه‌اى كه براى خود برگزيده ، پافشارى و استقامت كند يا خير ؟ و آيا دين او دوام و پايدارى مىيابد يا نه ؟ و منشاء اين شكّ آن بود كه مشركين طمع زوال اسلام را داشتند و اميدوار بودند ، بتوانند دعوت اسلام را سركوب كنند ، لذا خداوند به پيامبرش دستور مىدهد كه در جواب آنها بگويد ، اگر دربارهء دوام و زوال دين من و ريشهء اصلى دعوتم شك داريد ، بدانيد كه من هرگز معبودها و بتهاى شما را نمىپرستم و فقط خداى واحد متعال را عبادت مىكنم ، چون او كسى است كه شما را مىميراند ، از آنجا كه بهانه مشركين در عبادت بتها اين بود كه پرستش بتها باعث دفع عذاب و سخط آنها مىشود ، پيامبر صلّى اللّه عليه و إله و سلم با اين عبارت در واقع مىخواهد ، بگويد اين بتها هيچ تأثيرى در نزول عذاب و مرگ شما ندارند ، بلكه فقط خداوند خالق شما ، قدرت بر ميراندن شما دارد و لذا شايسته است براى وصول به امنيّت\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nو رهيدن از عذاب ، فقط او را بپرستيد و من مأمور شده‌ام كه جزء افراد مؤمن باشم كه خداوند نجات ايشان را وعده كرده است .\r\n( 105 )  ( وَ أَنْ أَقِمْ وَجْهَكَ لِلدِّينِ حَنِيفاً وَ لا تَكُونَنَّ مِنَ الْمُشْرِكِينَ )  : ( و مأمور شده‌ام كه روى خود را به جانب دين حنيف متوّجه نمايم و ابدا از مشركان نباشم ) ، در اينجا عطف به موضع جملهء سابق است ، يعنى صيغهء امر ( اقم ) عطف شده به صيغهء امر ( كن ) در آيه قبلى و مىفرمايد : اى پيامبر رويت را به جانب دين حنيف يعنى طريقه توحيد متوّجه نما و از شرك اعراض كن ، كه اين آيين معتدل و استوار الهيست و هرگز از افراد مشرك و ستمكار نباش ، چون شرك بزرگترين مصداق ظلم و ستم است .\r\n( 106 )  ( وَ لا تَدْعُ مِنْ دُونِ اللَّهِ ما لا يَنْفَعُكَ وَ لا يَضُرُّكَ فَإِنْ فَعَلْتَ فَإِنَّكَ إِذاً مِنَ الظَّالِمِينَ )  : ( و به جاى خدا چيزى را كه نه نفعى برايت دارد و نه ضررى ، نخوان كه اگر چنين كنى در اين صورت از ستمكاران خواهى بود ) ، در اين آيه تأكيد مىكند كه بتها و معبودهايى كه مشركان مىپرستند قادر بر هيچ نفع رسانى يا ضرر زدنى نمىباشند ، تا انسان به اميد وصول به آن نفع يا دفع آن ضرر ، آنها را عبادت كند ، چون آنها جماداتى فاقد اراده و قدرت هستند و اگر انسان آنها را بپرستد در اين صورت از ستمگران خواهد بود ، يعنى شرك انسان را در زمرهء ستمكارانى وارد مىسازد كه كلمهء عذاب در حقّ آنها حتمى شده .\r\n( 107 )  ( وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَ إِنْ يُرِدْكَ بِخَيْرٍ فَلا رَادَّ لِفَضْلِهِ يُصِيبُ بِهِ مَنْ يَشاءُ مِنْ عِبادِهِ وَ هُوَ الْغَفُورُ الرَّحِيمُ )  : ( و اگر خداوند به تو ناراحتى و محنتى برساند ، هيچ كس جز او بر طرف كنندهء آن نخواهد بود و اگر خيرى براى تو خواسته باشد ، هيچ كس فضل و كرم او را نمىتواند مانع شود ، او به فضل خود خير را به هر كس از بندگانش كه بخواهد مىرساند و او آمرزنده مهربان است ) ، يعنى\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nخداست كه قادر و قاهر است و لا غير و لذا اگر او بخواهد ضررى به كسى برساند ، هيچ كس نمىتواند آن را دفع كند و اگر هم اراده خير براى شخصى بنمايد ، هيچ كس نمىتواند آن خير را مانع شود ، پس تنها اوست كه با مشيّت و اراده‌اش خير را به بندگانش مىرساند و آمرزنده و مهربان هم هست و گناه بندگانش را مىآمرزد و به آنان رحم مىكند و چنين اوصافى اقتضاء مىكند كه عبوديّت و دعا تنها مختصّ به او باشد و جز او هيچ معبودى شايسته عبادت و پرستش نيست .\r\n( 108 )  ( قُلْ يا أَيُّهَا النَّاسُ قَدْ جاءَكُمُ الْحَقُّ مِنْ رَبِّكُمْ فَمَنِ اهْتَدى فَإِنَّما يَهْتَدِي لِنَفْسِهِ وَ مَنْ ضَلَّ فَإِنَّما يَضِلُّ عَلَيْها وَ ما أَنَا عَلَيْكُمْ بِوَكِيلٍ )  : ( بگو اى مردم ، به تحقيق از جانب پروردگارتان حق بسوى شما آمده ، پس هر كس هدايت شود به راستى كه به نفع خودش هدايت يافته و هر كس گمراه شود بر عليه خودش گمراه گشته ، من مأمور به اجبار كردن شما نيستم ) ، منظور از ( حقّ ) يا قرآن است كه مشتمل بر دعوت حقّه مىباشد و يا مراد همان دعوت حقّه و دين حقّى است كه پيامبر صلّى اللّه عليه و إله و سلم آن را ابلاغ نموده ، پس هر كس به اين حقيقت راه يابد ، نفعش به خود او عايد مىشود و هر كس روى گرداند و هدايت نپذيرد ، ضررش متوجّه خود او خواهد شد ، لذا همه انسانها در انتخاب طريقهء زندگى آزادند كه هدايت را برگزينند يا گمراهى و ضلالت را ، و رسولخدا صلّى اللّه عليه و إله و سلم وكيل مردم نيست تا متصّدى انتخاب و افعال آنان باشد و هر كس خودش بايد با علم و بصيرت راه هدايت را بيابد ، لذا اين آيه كنايه است از وجوب هدايت شدن مردم بسوى حقّ به جهت آنكه نفع ايشان در آن است « 1 » .\r\n\r\n\r\n","description":"","footnote":"\r\n( 1 ) - سوره انسان ، آيه 3 ،  ( إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً )  ، ( بدرستى كه ما انسان را به راه درست هدايت كرديم ، حال يا شكرگزار است و يا كفران مىنمايد ) .\r\n","page_name":" 334 ","page_number":334},
  {"content":"\r\n\r\n( 109 )  ( وَ اتَّبِعْ ما يُوحى إِلَيْكَ وَ اصْبِرْ حَتَّى يَحْكُمَ اللَّهُ وَ هُوَ خَيْرُ الْحاكِمِينَ )  : ( و از آنچه بسوى تو وحى مىرسد ، پيروى كن و صبور باش تا خدا حكم نمايد كه او بهترين حاكمان است ) دستوريست به رسولخدا صلّى اللّه عليه و إله و سلم كه فقط تابع فرامين الهى و ( وحى ) باشد و در برابر همه مصائبى كه در اين راه به ايشان مىرسد ، صبر كنند و نيز وعده‌ايست به رسولخدا صلّى اللّه عليه و إله و سلم به اينكه خداوند به زودى ميان ايشان و قومشان حكم خواهد كرد و خداوند جز به گونه‌اى كه مايهء روشنى چشم آن جناب باشد حكم نمىكند ، لذا حكم از آن خداست و او بهترين حكم‌كنندگان است و عاقبت خير فقط از آن رسولخدا صلّى اللّه عليه و إله و سلم و اهل ايمان خواهد بود .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nسوره هود\r\nبسم اللّه الرّحمن الرّحيم\r\nغرض سوره : ذكر نمودن معارف دينى و تشريع احكام كلّى در عبادات و معاملات و سياستها و ولايتها ، ذكر اوصاف خلايق ، توصيف مبدأ و معاد و بيان رابطهء بين انسان و عملش مىباشد ، اين سورهء همه معارف قرآنى را در چهار آيه ابتدايى ، بطور اجمال ذكر نموده و آنگاه در طول سوره به تفصيل آن مىپردازد .\r\n\r\n[ آيهء ( 6 - 1 ) توحيد و نتايج آن ، پنهان شدن مشركان و پرهيز آنها از مواجهه با دعوت پيامبر صلّى اللّه عليه و إله و سلم 
  ]\r\n( 1 )   ( الر ، كِتابٌ أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ )   : ( الر ، اين كتابيست كه آياتش محكم بوده و غرض واحدى دارند و سپس به صورت مفصّل درآمده و كتابى از ناحيه خداوند داناى درست كردار است ) ، ( الر ) اعجازى است براى بشر و به مبارزه طلبيدن اوست كه چگونه خداوند با همين حروف الفباى بشرى ، قرآنى به اين عظمت ايجاد كرده است ، و چنانچه در حروف مقطعهء سابق نيز گفته شد ، ارتباطى عميق بين اين حروف و معانيى كه در سورهء مورد بحث گنجانده شده وجود دارد كه براى فهم بشرى مبهم و مجهول است و خدا نسبت به آن داناست .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nو آنگاه مىفرمايد ، اين قرآن كتابيست كه آياتش با هم ارتباط دارند به نحوى كه همهء آنها به امر واحد بسيطى باز مىگردند ، يعنى على رغم اختلاف مضامين و متفاوت بودن مقاصد ، هدف همه آنها توحيد خداوند است و توحيد چون روحيست كه در همه آيات قرآن جريان دارد و آنگاه از جنبهء ديگر بين آيات و اجزاء متصّل آن تفاوت و فصل ايجاد شده تا هر يك بر مقصود و حكم معينى دلالت نمايند ، پس تمامى اين آيات قرآنى ، يك جهت وحدت و بساطت دارد و يك جهت كثرّت و تركّب و اين قرآن از ناحيهء خداوندى نازل شده كه اوّلا ( حكيم ) است ، يعنى در صنع او اتقان و احكام وجود دارد و ثانيا ( خبير ) است ، يعنى به جزئيات احوال موجودات و امور هستى و مصالح آنها آگاه و با خبر مىباشد .\r\n( 2 )  ( أَلَّا تَعْبُدُوا إِلَّا اللَّهَ إِنَّنِي لَكُمْ مِنْهُ نَذِيرٌ وَ بَشِيرٌ )  : ( ( و آن غرض واحد ) اين است كه جز خدا را نپرستيد ، كه همانا من از ناحيهء او بيم دهنده و بشارت دهنده‌اى براى شما هستم ) ، در اين آيه غرض واحد از آيات قرآنى بيان مىشود كه همان توحيد خداوند متعال مىباشد و با اين كلام مردم را به يكتا پرستى دعوت نموده و آنها را از عبادت ساير معبودها و شركاى فرضى خداوند منع كرده و عبادت را تنها منحصر و مقصور در اللّه تعالى مىنمايد و آنگاه از زبان رسول گراميش مىفرمايد : من بشارت دهنده و ترساننده‌اى از جانب همان خداى واحد هستم ، يعنى بشارت و انذار هم به توحيد باز مىگردند .\r\n( 3 )  ( وَ أَنِ اسْتَغْفِرُوا رَبَّكُمْ ثُمَّ تُوبُوا إِلَيْهِ يُمَتِّعْكُمْ مَتاعاً حَسَناً إِلى أَجَلٍ مُسَمًّى وَ يُؤْتِ كُلَّ ذِي فَضْلٍ فَضْلَهُ وَ إِنْ تَوَلَّوْا فَإِنِّي أَخافُ عَلَيْكُمْ عَذابَ يَوْمٍ كَبِيرٍ )  : ( و اينكه از پروردگارتان طلب آمرزش كنيد و آنگاه بسوى او باز گرديد تا شما را براى مدتّى معيّن از بهره‌اى نيكو بهره‌مند سازد و به هر صاحب كرمى آنچه از فضل و كرم كه استحقاقش را دارد بدهد ، و اگر روى گردانيد ، پس من براستى از عذاب روزى عظيم بر شما بيمناكم ) ، آنگاه در ادامهء بيان كلام رسولخدا صلّى اللّه عليه و إله و سلم مىفرمايد : غرض از نزول اين قرآن و\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nارسال رسول ، آن است كه از پروردگارتان طلب آمرزش كنيد و با اعمال شايسته بسوى او رجوع نماييد ، چون اين راهى است كه پويندهء خود را به قرب و جوار رحمت حقّ مىرساند ، پس راه درست زندگى بشر اين است كه عبادت غير خدا را ترك نموده و به جانب خداى واحد رجوع كرده و از او طلب آمرزش نمايد ، كه اگر چنين عمل كند ، به قرب درگاه الهى منتهى مىگردد ، يعنى در آيه قبلى با عبارت  ( أَلَّا تَعْبُدُوا إِلَّا اللَّهَ )  به مرحله اعتقاد درونى اشاره نموده و در اين آيه با عبارت  ( وَ أَنِ اسْتَغْفِرُوا رَبَّكُمْ ثُمَّ تُوبُوا إِلَيْهِ )  به مرحله عمل و انجام اعمال حسنه اشاره فرمود ، هر چند كه اين مرحلهء عمل از نتايج مرحلهء اعتقاد و از فروع آنست ، و آنگاه مىفرمايد :  ( يُمَتِّعْكُمْ مَتاعاً حَسَناً . . . )  يعنى با طلب آمرزش از درگاه الهى و توبه و انجام اعمال صالح ، خداوند هم شما را تا سرآمد مدّت زندگيتان در اين دنيا از بهره‌هاى دنيوى بهره‌مند مىسازد و شما را به روش تنعّم از نعمتهاى دنيوى مثل : وسعت ، امنيّت ، رفاه ، عزّت و شرافت هدايت مىكند ، پس حيات حسنه براى يك جامعهء صالح ، مشاركت در بهره‌مندى از نعمتهايى است كه فطرت بشر آنها را نيكو مىشمارد كه اين امر همان روش اعتدال در بهره‌منديهاى مادّى در سايهء علم نافع و عمل صالح هر فرد مىباشد ، در چنين جامعه‌اى مردم از ياد خدا غافل نبوده و در سايهء ايمانشان در زندگى دنيا هم از سعه و گشايش برخوردار شده و همنوعان خويش را هم در برخوردارى از اين نعمات سهيم مىگردانند و بين اجزاء اين جامعه هماهنگى و تلائم وجود دارد و فاصلهء طبقاتى و تضّاد و تناقض زايل مىگردد و خداى متعال به هر كس كه صفات و اعمالى بهتر و بيشتر از سايرين دارد ، آن اجر و سعادتى را كه مختص به آن زيادت و فضل است ، اعطا مىكند ، بدون اينكه حقّ او را باطل نموده و يا فضل او را غصب كرده يا آن را به ديگرى كه فاقد آن برترى است ، بدهد .\r\nامّا در جوامع غير دينى ، اگر چه متّرقى و متمدّن هم باشند ، مردم به دو گروه مستكبر و برتر و غالب ، و گروه مستضعف و ذليل و مقهور تقسيم مىشوند و هيچ چيز جز آيين توحيد و يكتاپرستى ، نمىتواند اين افراط و تفريط را تعديل نمايد .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nو آنگاه مىفرمايد ، اگر اعراض كرديد و روى گردانديد ، من كه پيامبر خدا هستم از عذاب روز بزرگ قيامت بر شما مىهراسم ، چون عذاب آن روز شامل صيحهء آسمانى و فراگرفتن دود غليظ و از هم پاشيده شدن كوهها و ستارگان و . . . مىباشد و در چنين روزى هيچ فرياد رسى جز خداى واحد و متعال نخواهد بود .\r\n( 4 )  ( إِلَى اللَّهِ مَرْجِعُكُمْ وَ هُوَ عَلى كُلِّ شَيْءٍ قَدِيرٌ )  : ( بازگشت شما ، فقط به سوى خداى متعال است و او بر هر چيز تواناست ) ، اين جمله تعليل فراز آخر از آيهء قبلى است ، يعنى اينكه پيامبر صلّى اللّه عليه و إله و سلم فرمود : اگر روى گردانيد ، من از عذاب روز بزرگ بر شما مىترسم ، به جهت آنست كه در روز قيامت برانگيخته مىشويد و بسوى خداوند باز مىگرديد و نبايد اين امر براى شما بعيد جلوه كند ، چون خداوند بر هر امرى تواناست و لذا از اينكه شما را زنده كرده و به حساب اعمالتان رسيدگى نمايد ، عاجز نيست .\r\n( 5 )  ( أَلا إِنَّهُمْ يَثْنُونَ صُدُورَهُمْ لِيَسْتَخْفُوا مِنْهُ أَلا حِينَ يَسْتَغْشُونَ ثِيابَهُمْ يَعْلَمُ ما يُسِرُّونَ وَ ما يُعْلِنُونَ إِنَّهُ عَلِيمٌ بِذاتِ الصُّدُورِ )  : ( آگاه باشيد كه مشركان سينه‌هاى خود را عقب مىكشند تا خود را از خدا پنهان كنند ، بدانيد كه در همان زمانى كه جامه‌هايشان را بر سر مىكشند ، خدا از آنچه در پنهان و آشكار مىنمايند ، اطلاع دارد ، بدرستى كه او داناى به اسرار سينه‌هاست ) ، مىفرمايد : مشركين سينه‌هاى خود را به جانب عقب كشيده و سر به زير مىاندازند تا خود را از خداوند و شنيدن آيات الهى پنهان نمايند و حجّت بر آنان تمام نشود ، بدانيد كه در همان زمانيكه سرهايشان را با جامه‌هايشان مىپوشانند خداوند از آنچه در خفا و آشكار انجام مىدهند ، آگاه است و لذا اين عملشان هيچ سودى به حال ايشان ندارد و نمىتوانند با اين پنهانكارى ، خود را از لوازم استماع قرآن رها كنند ، چون همهء اعمالشان در نزد خدا آشكار است و او به زواياى پنهانى قلبها و نفوسشان آگاهى و علم دارد .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n( 6 )  ( وَ ما مِنْ دَابَّةٍ فِي الْأَرْضِ إِلَّا عَلَى اللَّهِ رِزْقُها وَ يَعْلَمُ مُسْتَقَرَّها وَ مُسْتَوْدَعَها كُلٌّ فِي كِتابٍ مُبِينٍ )  : ( و هيچ جنبنده‌اى در زمين نيست جز آنكه رزقش به عهدهء خداست و خداوند محل استقرار و انتقال و اعاده‌اش را مىداند ، همه اين موارد در كتابى آشكار موجود است ) ، در اين آيه وسعت و شمول علم الهى توضيح داده مىشود و مىفرمايد همه موجودات متحرّك و جاندار رزقشان به عهده خداى متعال است و لذا هرگز هيچ جاندارى بدون رزق نمىماند و خداى متعال نسبت به قرارگاه و محل استقرار آنها و نيز محل نقل و انتقال و بازگشتشان آگاهى دارد ، مراد از ( مستقر ) يعنى جايگاه معيّن مانند آب براى ماهى و مراد از ( مستودع ) يعنى جايگاه موقّت مانند مرغان هوا يا مسافران دور از وطن و يا جنين در رحم مادر ، به هر جهت خداوند به كليّه احوال جنبندگان داناست و همهء اين موارد در كتاب مبين علم الهى محاسبه و اندازه‌گيرى شده است و لذا رزق هيچ مرزوقى بدون علم و اطلاع روزى رسان به او نخواهد رسيد و ما در تفسير آيه 59 سوره انعام معناى كتاب مبين را توضيح داديم .\r\n\r\n[ آيهء ( 16 - 7 ) مراد از خلق آسمانها و زمين در 6 روز و هدف از خلقت ، ذكر تنگ نظرى انسان و چون و چراى كفّار دربارهء حقيقت قرآن 
  ]\r\n( 7 )  ( وَ هُوَ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ وَ كانَ عَرْشُهُ عَلَى الْماءِ لِيَبْلُوَكُمْ أَيُّكُمْ أَحْسَنُ عَمَلًا وَ لَئِنْ قُلْتَ إِنَّكُمْ مَبْعُوثُونَ مِنْ بَعْدِ الْمَوْتِ لَيَقُولَنَّ الَّذِينَ كَفَرُوا إِنْ هذا إِلَّا سِحْرٌ مُبِينٌ )  : ( و اوست كه آسمانها و زمين را در شش روز آفريد و عرش قدرت او بر آب قرار داشت ، و هدف از خلقت آن بود كه شما را بيازمايد كه كداميك بهتر عمل مىكنيد و اگر تو به آنان بگوئى كه آنها بعد از مرگ برانگيخته مىشوند ، هر آينه كافران مىگويند ، اين جز جادويى آشكار نيست ) ، ( سماوات ) طبقاتى از خلق جسمانى و مشهود هستند كه بر بالاى كرهء زمين واقع شده‌اند و بر آن احاطه دارند و آسمان اوّل همان آسمانيست كه ستارگان در آن واقع شده و آن را تزيين نموده‌اند و ( زمين ) هر چيز پايين و پست را گويند كه در معناى خاصّش به كرهء زمين\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nاطلاق مىشود ، به هر صورت مىفرمايد : خداوند آسمانها و زمين را در شش مرحله « 1 » ، و دوران خلق نموده و استعمال كلمهء ( يوم ) در مورد برهه‌اى از زمان يك استعمال شايع است .\r\nبه هر صورت مطابق آيات قرآن ، خداوند زمين را در دو مرحله زمانى « 2 » ، آفريده و ارزاق آن را در چهار مرحله تقدير نموده « 3 » ، كه مراد از آن ، همان چهار فصل سال است .\r\nبايد دانست كه خلقت آسمانها و زمين ناگهانى و از عدم محض نبوده ، بلكه از مادّه‌اى متشابه الاجزاء متراكم آفريده شده‌اند كه خداى متعال آن مادّه انباشته و متراكم را جزء جزء نمود و از قسمتى از آن در دو برهه از زمان ، زمين را ساخت و سپس به آسمان كه در آن موقع دود بود ، پرداخت و آن را نيز جزء جزء كرد و در دو برههء از زمان به صورت هفت آسمان درآورد .\r\nو در دو برههء ديگر از زمان به خلقت ساير مخلوقات پرداخت و مسألهء ديگر اينكه همهء موجودات زنده از آب آفريده شده‌اند ،  ( وَ جَعَلْنا مِنَ الْماءِ كُلَّ شَيْءٍ حَيٍّ )  « 4 » ، و اين امر كه فرمود عرش خدا بر آب قرار دارد ، كنايه است از اينكه مالكيّت خداى متعال در آن روز مستقر بر آب و مايهء حيات همهء موجودات بود ، چون عرش و تخت سلطنت هر پادشاهى ، محل ظهور سلطنت اوست ، پس ( استواء بر عرش ) به معناى آنست كه خداوند بعد از خلقت آسمانها و زمين ، در دو مرحله و دوران ، به امر تدبير مخلوقات خود پرداخت و آنگاه مىفرمايد ، خلقت آسمانها و زمين با آن نظام حيرت انگيز براى\r\n\r\n\r\n","description":"","footnote":"\r\n( 1 ) - در آيه 3 سوره يونس و آيه 54 سوره اعراف ذكر شد كه مراد از مراحل شش‌گانه آفرينش چيست ( گفتار مصحح ) .\r\n( 2 ) -  ( خَلَقَ الْأَرْضَ فِي يَوْمَيْنِ )  ، سورهء حم سجده ، آيه 9 .\r\n( 3 ) -  ( وَ قَدَّرَ فِيها أَقْواتَها فِي أَرْبَعَةِ أَيَّامٍ )  سوره حم سجده ، آيه 10 .\r\n( 4 ) - سوره انبياء ، آيه 30 .\r\n","page_name":" 341 ","page_number":341},
  {"content":"\r\n\r\nآن بود كه شما را بيازمايد و نيكوكاران را از بدكاران جدا نموده و مشخص سازد و آنگاه افراد شاكر و مطيع را پاداش داده و افراد كافر و عصيانگر را عقوبت و كيفر نمايد و اينكه هدف از خلقت تشخيص خوب از بد ، يا انسان شايسته از فرد خطا كار ، باشد منافاتى با غايات ديگر و غرض اصلى كه همان عبادت و شناخت باشد ، ندارد « 1 » .\r\nو چون انسان كاملترين موجودات و متقن‌ترين آنهاست ، لذا اگر به مرحلهء كمال علمى و عملى برسد از هر موجود ديگر افضل و شريفتر خواهد بود ، پس انسان كامل نتيجه و غرض نهايى خلقت است « 2 » ، و انسان اگر نهايت حدّ تكليف خود را بجا آورد ، خداوند هم نهايت و كمال اجر و پاداش را به او اعطاء خواهد نمود .\r\nآنگاه مىفرمايد ، با اين همه مظاهر قدرت حق ، باز هم اينها منكرند و اگر تو ، به ايشان بگوئى كه آنها در نهايت ، بعد از مرگشان ، مجددا زنده شده و در روز قيامت مبعوث مىشوند ، ايشان اين معارف قرآنى را سحر و جادو مىنامند ، در واقع با اين سخن ، از سحر ناميدن الفاظ فصيح و بليغ قرآن تجاوز نموده و معارف و معانى آيات قرآنى را نيز سحر و جادو خوانده‌اند و اين عمل از باب مبالغه در افتراء زدن به كتاب خدا و از باب لجبازى و عناد با حقّ است .\r\nو شايد هم منظورشان از سحر ، مغالطه باشد ، يعنى بگويند : قرآن ، باطل را به صورت حق جلوه مىدهد ، كه در اين صورت سحر ناميدن قرآن از باب اطلاق ملزوم و ارادهء لازم است ، امّا اين معنا با ظاهر آيه سازگار نيست .\r\n( 8 )  ( وَ لَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ لَيَقُولُنَّ ما يَحْبِسُهُ أَلا يَوْمَ يَأْتِيهِمْ \r\n\r\n\r\n","description":"","footnote":"\r\n( 1 ) -  ( وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ )  سوره ذاريات ، آيه 56 .\r\n( 2 ) - در حديث قدسى مىفرمايد : ( لولاك لما خلقت الافلاك ) ، ( اى پيامبر ، اگر تو نبودى افلاك را خلق نمىكردم ) . ( مترجم )\r\n","page_name":" 342 ","page_number":342},
  {"content":"\r\n\r\n لَيْسَ مَصْرُوفاً عَنْهُمْ وَ حاقَ بِهِمْ ما كانُوا بِهِ يَسْتَهْزِؤُنَ )  : ( سوگند مىخورم اگر ما عذاب آنها را تا مدّتى اندك و محدود تأخير بياندازيم ، هر آينه خواهند گفت : چه چيز موجب بازداشتن عذاب است ؟ ! بدانيد روزى كه عذاب محقق گردد ، هرگز از آنان باز نخواهند گشت و همان عذابى كه آن را استهزاء مىكردند ، آنها را فرا خواهد گرفت ) ، ( لام ) لام قسم است و مىفرمايد سوگند مىخورم كه اگر ما عذابى را كه اين كفّار مستحقّ آن هستند ، تا مدّتى معيّن تأخير بياندازيم ، از روى تمسخر و استهزاء مىگويند : چه چيز ، خدا را از فرستادن عذاب مانع شد و چرا آن عذاب نازل نشد ؟ و يا اگر ( امّة ) را به معناى جماعت بگيريم ، معنا چنين مىشود كه اگر ما عذاب اينها را تا رسيدن جماعت مؤمنى كه هيچ چيزى را بر خدا و احكام او مقدّم نمىدارند و عدّه آنان اندك است « 1 » تأخير بياندازيم ، خواهند گفت ، چرا آن عذاب نيامد ؟\r\nامّا معناى اوّل كه ( امّة ) را به معناى ( وقت ) بگيريم صحيحتر و با سياق آيه سازگارتر است ، به هر جهت آنها قصدشان استهزاء بوده و مىگويند ، اگر اين عذابى كه وعده دادى حقّ است ، پس چرا نازل نمىشود و از آنجا كه اينها كافر و منكر حقّ بودند ، تأخير نزول عذاب را داّل بر كاذب بودن وعدهء عذاب مىدانستند و پيامبر را در اين خصوص نسبت كذب مىدادند ، امّا خداوند تعالى در جواب اين كفّار مىفرمايد : آگاه باشيد ، آن زمانى كه وعدهء عذاب محقّق شود و عذاب به آنان برسد ، هرگز هيچ امرى نمىتواند مانع از وقوع آن گردد ، يا آن را دفع نمايد و در آنزمان عذاب دنيوى كه آن را دروغ شمرده و مسخره مىكردند ، آنها را در برمىگيرد و هيچ مفّرى براى رهايى از آن نخواهند داشت .\r\n( 9 )  ( وَ لَئِنْ أَذَقْنَا الْإِنْسانَ مِنَّا رَحْمَةً ثُمَّ نَزَعْناها مِنْهُ إِنَّهُ لَيَؤُسٌ كَفُورٌ )  : ( و اگر رحمتى را به انسان بچشانيم و سپس آن رحمت را از او سلب كنيم ، بدرستى كه او بسيار نااميد و\r\n\r\n\r\n","description":"","footnote":"\r\n( 1 ) - اوصاف اين گروه در سوره مائده آيه 54 ذكر شده است .\r\n","page_name":" 343 ","page_number":343},
  {"content":"\r\n\r\nناسپاس است ) ، ( ذوق ) يعنى چشيدن و هدف از به كار بردن اين كلمه در خصوص لذّات دنيوى آنست كه بفهماند لذات مادّى دنيا مانند طعم غذاها ناپايدار است و به سرعت از بين مىرود و كلمهء ( نزع ) يعنى كندن و از جاى درآوردن ، و در اين آيه ( رحمت ) به جاى ( نعمت ) به كار رفته ، چون هر نعمتى كه خداوند به انسان عطا كند مصداقى از رحمت اوست .\r\nبه هر جهت مىفرمايد ، وضع و طبيعت انسان چنين است كه هرگاه خداوند از روى رحمت ، نعمتى به او ارزانى مىكند و بعد از مدّتى آن را از وى مىگيرد ، دچار يأس و نوميدى مىگردد و بازگشت آن نعمت را ناممكن مىبيند ، و آنگاه به ناسپاسى و كفران نعمت دچار مىشود و به جاى آنكه خدا را مالك آن نعمت و صاحب اختيار اعطاء يا بازستاندن آن بداند ، خود را در موضع طلبكارى قرار مىدهد و آن نعمت را ملك خود مىپندارد و به همين جهت با سلب آن نعمت اظهار ناسپاسى مىكند .\r\n( 10 )  ( وَ لَئِنْ أَذَقْناهُ نَعْماءَ بَعْدَ ضَرَّاءَ مَسَّتْهُ لَيَقُولَنَّ ذَهَبَ السَّيِّئاتُ عَنِّي إِنَّهُ لَفَرِحٌ فَخُورٌ )  : ( و اگر بعد از بلا و مصيبتى كه به وى رسيده به او نعمتى بچشانيم ، هر آينه مىگويد : بديها از من دور شد ، بدرستى كه انسان بسيار شادمان و مغرور است ) ، ( نعماء ) يعنى نعمتى كه اثر آن بر صاحبش آشكار باشد و ( ضرّاء ) يعنى بلاء و مضرّتى كه گوياى حال پريشان صاحبش باشد و ( فرح ) يعنى سرور و شادمانى و ( فخر ) يعنى غرور و تكبّر و ( سيئات ) در اينجا يعنى پيشامدهاى بد .\r\nبه هر جهت مىفرمايد ، طبيعت انسان اينچنين است كه اگر خداوند او را بعد از گرفتارى و مصيبت به نعمت و فراخى برساند ، آنگاه مىگويد : گرفتاريهاى من بر طرف شد و خاطرش آسوده گشته و مىپندارد ديگر هرگز آن مصائب و بلايا باز نخواهد گشت و ديگر گرفتار نمىشود و آن نعمت را دائمى و لا يزال تصوّر مىكند و به همين جهت هم شادمان شده و به ديگران فخر مىفروشد و اگر او خداوند را مالك و صاحب اختيار آن\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nنعمت مىدانست ، هرگز آن را دائمى و پايدار نمىديد و تكبّر و فخر فروشى نمىكرد ( چون فخر تنها مخصوص كرامات و فضائلى است كه انسان خود ، آنها را كسب كرده باشد ) .\r\n( 11 )  ( إِلَّا الَّذِينَ صَبَرُوا وَ عَمِلُوا الصَّالِحاتِ أُولئِكَ لَهُمْ مَغْفِرَةٌ وَ أَجْرٌ كَبِيرٌ )  : ( مگر آنان كه صبر كرده و اعمال شايسته انجام دادند ، آنها برايشان آمرزش و پاداشى بزرگ است ) ، در دو آيه قبلى بيان فرمود كه طبيعت انسان تنگ نظر و كوتاه فكر است و لذا از آينده غافل مىشود و به همين دليل هم اگر نعمتش زائل شود نااميد و ناسپاس گشته و اگر گرفتاريش بر طرف شود مسرور و مغرور مىشود ، ولى در اين آيه افرادى را از اين حكم كلى استثناء نموده و دو صفت براى اين افراد ذكر مىكند ، اوّل ) : صبر ، دوّم ) : عمل صالح ، چون رهائى از آن دو طبيعت مذموم كه در دو آيه سابق ذكرشان گذشت ، تنها براى كسانى ميّسر است كه صابر باشند و صفت خويشتندارى مانع مىشود كه در برابر گرفتاريها و مصائب ، نااميد و ناسپاس گردند و همين صبر باعث مىشود كه هنگام زوال گرفتاريها و رسيدن نعمتها از ياد ولّى نعمتشان غافل نشده و در مقام شكرگزارى و ثنا برآيند و نعمت خدا را در جايى به مصرف برسانند كه مورد رضاى او باشد و به خلق خدا فخر نفروشند و در بهره‌ورى از نعمات غرق نشوند كه اينها همان اعمال صالحه است .\r\nو بايد دانست صبر و عمل صالح از آثار ايمان است و هرگز فرد بىايمان داراى صبر و عمل صالح نخواهد بود و خداوند در آيهء ديگر به مؤمنانى كه صبر داشته و عمل شايسته نمايند وعدهء مغفرت و اجر كبير داده است  ( وَ الَّذِينَ آمَنُوا وَ عَمِلُوا الصَّالِحاتِ لَهُمْ مَغْفِرَةٌ وَ أَجْرٌ كَبِيرٌ )  « 1 » ، و از طرف ديگر خداوند هرگز مغفرت خود را شامل حال مشركان نمىنمايد  ( إِنَّ اللَّهَ لا يَغْفِرُ أَنْ يُشْرَكَ بِهِ )  « 2 » .\r\nلذا تنها افراد مؤمن صابر و عامل به اعمال صالح هستند كه خداوند آنها را از آن\r\n\r\n\r\n","description":"","footnote":"\r\n( 1 ) - سوره فاطر ، آيه 7 .\r\n( 2 ) - سوره نساء ، آيه 116 .\r\n","page_name":" 345 ","page_number":345},
  {"content":"\r\n\r\nصفات مذموم رهانيده و آثار آنها را از دلهايشان محو و به جاى آن صفات پسنديده را جايگزين مىكند و ايشان را مىآمرزد و اجرى بزرگ به آنان مىدهد .\r\n( 12 )  ( فَلَعَلَّكَ تارِكٌ بَعْضَ ما يُوحى إِلَيْكَ وَ ضائِقٌ بِهِ صَدْرُكَ أَنْ يَقُولُوا لَوْ لا أُنْزِلَ عَلَيْهِ كَنْزٌ أَوْ جاءَ مَعَهُ مَلَكٌ إِنَّما أَنْتَ نَذِيرٌ وَ اللَّهُ عَلى كُلِّ شَيْءٍ وَكِيلٌ )  : ( پس شايد تو قسمتى از آنچه را به تو وحى شده ، متروك نهاده و به ايشان نرسانده‌اى ، و سينه‌ات از اينكه بگويند ، چرا گنجى بر او نازل نشده يا چرا فرشته‌اى همراه او نيامده ، تنگى نموده ، تو فقط بيم دهنده‌اى هستى و خداوند نگاهبان و ناظر بر همه چيز است ) ، از آنجا كه دعوت رسولخدا با قرآن معجزه‌آسا و معجزات آشكار و دلائل و براهين قطعى همراه بود ، لذا امرى نبود كه عقل و فطرت سليم بتواند آن را انكار كند و به همين جهت كفر و انكار مشركان امرى بعيد و غير عقلانى بوده ، لذا آيه شريفه در مقام رفع اين استبعاد ، وجوهى را بيان مىنمايد و مىفرمايد ، شايد تو بعضى از قرآن را ترك كرده و به آنها نرسانده‌اى و يا ترسيده‌اى كه بگويند تو اين آيات را به دروغ به خدا نسبت مىدهى و يا بگويند ، چرا گنجى بر تو نازل نمىشود و يا فرشته‌اى براى شهادت دادن به رسالت تو فرستاده نمىشود ، ولى تو به اين گفتار سخيف و تكذيب ايشان اعتنايى مكن ، چون وظيفهء تو چيزى جز ابلاغ رسالت و بيم دادن ايشان نيست و اختيار هيچ امرى جز آنچه خدا بخواهد و اذن دهد ، بدست تو نيست ، بلكه تدبير همه امور چه آنها كه در مجراى عادى جريان دارد و چه امورى كه خارق عادت باشد ، فقط بدست خداى سبحان است و او مدبّر امور و شئون بندگان مىباشد و همه چيز تسليم اويند و در عالم هستى فقط حكم خداى متعال نافذ است ، چون او پديد آورندهء اشياء و آفريننده و برپا دارندهء كلّ كائنات مىباشد .\r\nلذا اين آيه در مقام توبيخ يا نهى رسولخدا صلّى اللّه عليه و إله و سلم نيست ، بلكه در مقام مقدمه‌چينى براى تفهيم اين مسأله است كه كفر اين كفّار از كجا نشأت مىگيرد تا پيامبر صلّى اللّه عليه و إله و سلم بداند\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nكه هدايت بدست خداست و او تنها وظيفه ابلاغ و انذار را به عهده دارد .\r\n( 13 )  ( أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ )  : ( يا آنها مىگويند ، قرآن را به دروغ به خدا نسبت مىدهى ، بگو ، اگر چنين است ، شما هم اگر راست مىگوييد به كمك هر كسى كه مىتوانيد ، ده سوره مثل قرآن را بسازيد و به خدا نسبت دهيد ) ، طبق نظر صاحب الميزان ( ام ) متصّله بوده و معناى آن ( يا ) است ، يعنى اين جمله در معناى استفهام بوده و تقدير آن چنين است ، كه : آيا بهانهء كفّار اين است كه تو بعضى از آنچه به تو وحى شده را از بيم اعتراض كفّار ترك كرده‌اى ، مبادا كه بعد از شنيدن آن درخواست معجزه كنند ؟ و يا از ترس اينكه خود كفّار شك كنند در اينكه قرآن وحى باشد و اظهار دارند كه تو قرآن را به دروغ به ما نسبت داده‌اى ، چون واقعا بعيد است كه كلام خدا را به گوش آنان رسانده باشى و آنها به آن ايمان نياورند ، پس عدم ايمانشان به يكى از دو دليل فوق است .\r\nامّا به نظر بعضى ديگر از مفسران « 1 » ، و نظر مصطفى شاكر ، كلمه ( ام ) در اينجا منقطعه و به معناى ( بلكه ) است كه در اين صورت تقدير كلام اين است كه : نه ، بهانهء اين كفّار اين مسائل نيست ، بلكه اينها اصلا مىگويند ، قرآن كلام خدا نيست و تو به ناحق آن را به خدا نسبت مىدهى .\r\nبه هر صورت به نحو تحدّى و مبارزه طلبى آشكار به پيامبر خود دستور مىدهد كه بگويد : اگر قرآن را افترا مىدانيد ، شما هم اين افتراء را ببنديد ، و اگر مىتوانيد از هر كس هم كه مىخواهيد كمك بگيريد و ده سوره مثل قرآن بياوريد ، يعنى اگر به تنهايى\r\n\r\n\r\n","description":"","footnote":"\r\n( 1 ) - من جمله ، تفسير مجمع البيان ، جلد سوّم ، جزء 11 صفحه 123 .\r\nتفسير روح المعانى جلد 12 صفحه 20\r\nتفسير كشّاف جلد دوّم ، صفحه 383\r\n","page_name":" 347 ","page_number":347},
  {"content":"\r\n\r\nنمىتوانيد ، از خدايان فرضى خود كه آنها را معبود گرفته‌ايد كمك بگيريد تا همه اسباب و وسايل براى شما مهيّا باشد ، پس اگر قرآن از جانب من باشد ، بنابر اين به حكم جواز عقلى شما هم بايد بتوانيد مثل آن را بياوريد ، و اين مبارزه طلبى قرآن چنانچه گفتيم تا عصر حاضر هم ادامه دارد ، امّا قرآن از جهت نظام واحد و فصاحت و بلاغت و معارف عاليه و حجج ظاهره و مواعظ و اخلاقيّات و اخبار غيبى ، معجزه‌اى آشكار است كه هرگز دست بشر را توانايى اتيان حتى يك آيه مانند آن نيست .\r\n( 14 )  ( فَإِلَّمْ يَسْتَجِيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّهِ وَ أَنْ لا إِلهَ إِلَّا هُوَ فَهَلْ أَنْتُمْ مُسْلِمُونَ )  : ( و اگر آنها دعوت شما را اجابت نمىكنند ، بدانيد كه قرآن به علم خدا نازل شده و هيچ معبودى جز خداى يكتا نيست ، پس آيا مسلمان مىشويد ؟ ) ، خطاب با مشركين بوده و در ادامهء سخنان پيامبر صلّى اللّه عليه و إله و سلم مىباشد كه خطاب به مشركان مىفرمايد :\r\nاگر شما مشركان همه معبودها و بتها و همهء علما و ادباى هم مسلك خود را به يارى طلبيديد و آنها شما را اجابت نكردند ، پس بدانيد كه اين قرآن ، ساخته و پرداخته علم بشرى نيست ، بلكه كلامى الهى است كه از ناحيهء علم خداوند نازل شده و بدانيد كه توحيد خداوند حقّ است ، چون اگر خدايى غير از اللّه تعالى وجود مىداشت ، هر آينه او به شما كمك مىكرد و در اين امر شما را تنها نمىگذاشت ، حالا اى مشركين ، با اين همه دلايل آشكار باز هم بر كفر و شركتان اصرار مىورزيد و يا آنكه در برابر خدا تسليم شده و اسلام مىآوريد ؟\r\n( 15 )  ( مَنْ كانَ يُرِيدُ الْحَياةَ الدُّنْيا وَ زِينَتَها نُوَفِّ إِلَيْهِمْ أَعْمالَهُمْ فِيها وَ هُمْ فِيها لا يُبْخَسُونَ )  : ( هر كس تنها ، زندگى دنيا و زينت آن را طلب كند ، ما نتيجه اعمالشان را در دنيا به طور كامل به آنها مىدهيم و در آن هيچ نقصان و كاستى نمىيابند ) ، ( توفية ) يعنى رساندن حق به صاحب آن ، بطور كامل و ( بخس ) به معناى كمتر دادن اجر مزدور است .\r\nاين آيه شريفه تهديدى بر عليه كفّار مىباشد كه على رغم شناخت حق ، زندگى دنيا را\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nبر آخرت ترجيح داده و در برابر حق خاضع نمىشوند ، لذا مىفرمايد ، كسانى كه آخرت را از ياد برده و دنيا را بر آن مقدّم نمايند و تنها در جستجوى زندگى دنيوى و زينتهاى آن باشند ، ما ايشان را به كمال مطلوبشان مىرسانيم و نتايج اعمالشان را ناقص نكرده و بطور تامّ و كامل در همين دنيا به آنها و اصل مىكنيم ، چون نظام جارى عالم بر اساس علّت و معلول جريان داشته و هر عملى عكس العمل خاصّ خودش را دارد و در اين دنيا فرقى نمىكند كه فاعل چه قصدى از انجام عمل داشته و چه هدفى را دنبال نموده ، صرفا وقتى عملى انجام شود ، نتيجهء مخصوص آن عمل عايد مىگردد ، امّا غايات اخروى به اين شكل نيست و مجرد صلاحيّت عمل و اخروى بودن آن موجب ثواب اخروى نمىشود ، بلكه بايد قصد فاعل آن فقط ، رضايت خدا باشد ، ( قربة الى اللّه ) .\r\n( 16 )  ( أُولئِكَ الَّذِينَ لَيْسَ لَهُمْ فِي الْآخِرَةِ إِلَّا النَّارُ وَ حَبِطَ ما صَنَعُوا فِيها وَ باطِلٌ ما كانُوا يَعْمَلُونَ )  : ( ايشان كسانى هستند كه در آخرت جز آتش برايشان نخواهد بود و آنچه در دنيا كرده‌اند حبط شده و همه اعمالى كه انجام داده‌اند باطل مىگردد ) ، يعنى افراد دنيا طلب نتيجهء سعيشان را در دنيا مىگيرند و لذا در آخرت هيچ بهره‌اى جز آتش دوزخ نخواهند داشت و آن آتش تمام اعمال دنيوى آنها را مىبلعد و اعمالشان بىاجر مىشود و هيچ اثرى بر آن مترتّب نخواهد شد .\r\nپس چنين نيست كه هر فاعلى به هر آرزويى كه از انجام عملش مورد نظر اوست برسد ، بلكه به آن نتايجى مىرسد كه عوامل مؤثر در زندگى و افعال او معيّن كرده باشند .\r\n\r\n[ آيهء ( 24 - 17 ) معناى ( بيّنه ) و ( شاهد ) و توضيح ضلالت و خسران نفس و معناى اخبات 
  ]\r\n( 17 )  ( أَ فَمَنْ كانَ عَلى بَيِّنَةٍ مِنْ رَبِّهِ وَ يَتْلُوهُ شاهِدٌ مِنْهُ وَ مِنْ قَبْلِهِ كِتابُ مُوسى إِماماً وَ رَحْمَةً أُولئِكَ يُؤْمِنُونَ بِهِ وَ مَنْ يَكْفُرْ بِهِ مِنَ الْأَحْزابِ فَالنَّارُ مَوْعِدُهُ فَلا تَكُ فِي مِرْيَةٍ مِنْهُ إِنَّهُ الْحَقُّ مِنْ رَبِّكَ وَ لكِنَّ أَكْثَرَ النَّاسِ لا يُؤْمِنُونَ )  : ( آيا كسى كه از ناحيه پروردگارش برهانى آشكار دارد و شاهدى هم از جانب خدا همراه اوست و قبل از\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nآن هم كتاب موسى پيشوا و مايهء رحمت بود ، آنها به آن ايمان مىآورند ؟ و هر كس از گروههاى مختلف كه به آن كافر شود ، آتش وعدگاه اوست ، پس تو درباره قرآن در ترديد مباش ، بدرستى كه قرآن حقّى از ناحيهء پروردگار توست و ليكن بيشتر مردم ايمان نمىآورند ) ، آيه به نحو استفهام انكارى مىفرمايد : آيا كسى كه با محبّت و علم قطعى آمده مثل كسى است كه اين چنين نيست ؟ و حالا كه تو اى پيامبر صاحب اين اوصاف هستى ، لذا ذره‌ّاى ترديد نداشته باش و بدان كه حق با توست .\r\nمراد از ( بينّه ) آن بصيرت الهى است كه خداى متعال به نفس رسول اللّه صلّى اللّه عليه و إله و سلم داده بود ، و در اينجا مراد از شهادت ، تحمّل شهادت نيست ، بلكه اداى شهادت است و مراد از شاهد افرادى هستند كه به حجيّت قرآن يقين داشته و به حقانيّت آن معترف هستند و اين ايمان آنها از روى بصيرت است و لذا ايشان باعث بر طرف شدن شك و ترديد از ساير انسانها مىگردند و چنين كسى ملحق به رسولخدا صلّى اللّه عليه و إله و سلم است و از نفس اوست و بر حقانيّت وى شهادت مىدهد و بحسب انطباق مورد ، اين شاهد حضرت امير المؤمنين على عليه السّلام است و در خصوص اين مطالب روايات فراوانى از طرق شيعه و اهل سنّت ذكر شده است « 1 » ، و آنگاه مىفرمايد ، طريقه هدايت قرآن راهى متروك و بدون سابقه نيست ، بلكه كتاب موسى عليه السّلام پيشواى معارف حقّه و شريعت الهى و باعث رحمت و هدايت مردم بوده و لذا افراد آگاه و دانا ، كه خداوند با بصيرت الهى آنها را هدايت فرموده به قرآن ايمان مىآورند و هر كس ، از هر گروه معاندى كه با بيّنات قرآن سر عناد و لجبازى داشته باشد ، آتش جهنم وعدگاه اوست ، پس اى پيامبر تو در خصوص قرآن\r\n\r\n\r\n","description":"","footnote":"\r\n( 1 ) - من جمله در اصول كافى جلد اوّل صفحه 190 ، امالى شيخ صدوق ، بصائر الدرجات صفحه 152 ، امالى مفيد صفحه 86 ، كشف الغمّه جلد اول صفحه 315 ، تفسير عياشى جلد دوّم صفحه 142 ، مناقب ابن شهر آشوب جلد سوّم صفحه 85 ، مجمع البيان جلد سوّم جزء 12 صفحه 130 .\r\n","page_name":" 350 ","page_number":350},
  {"content":"\r\n\r\nترديد نداشته باش ، چون تو اولا ) : داراى بينّه از جانب پروردگارت هستى و ثانيا ) :\r\nشاهدى از خود تو بر صحّت قرآن شهادت مىدهد و ثالثا ) : قبل از قرآن نيز كتاب موسى كه باعث رحمت و پيشواى هدايت مردم بوده وجود داشته ، حال كه چنين است هيچ جايى براى ترديد وجود ندارد ، امّا بيشتر مردم به حق ايمان نمىآورند ، با آنكه حق ، تنها از ناحيهء خداست .\r\n( 18 )  ( وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أُولئِكَ يُعْرَضُونَ عَلى رَبِّهِمْ وَ يَقُولُ الْأَشْهادُ هؤُلاءِ الَّذِينَ كَذَبُوا عَلى رَبِّهِمْ أَلا لَعْنَةُ اللَّهِ عَلَى الظَّالِمِينَ )  : ( و كيست ستمكارتر از آنكه به خدا نسبت دروغ دهد ، ايشان بر پروردگارشان عرضه مىشوند و گواهان خواهند گفت : اينها كسانى هستند كه به پروردگارشان دروغ بسته‌اند ، آگاه باشيد كه لعنت خدا بر ستمكاران است ) ، چنانچه قبلا گفته شد افتراء ظلم است خصوصا كه در مورد حضرت حق جلّ و على باشد ، چون هر چه متعلق ظلم بزرگتر باشد آن ظلم بزرگتر و قبيح‌تر است ، بنابراين افترا بستن به ساحت پروردگار بزرگترين ظلم است و حاشا كه پيامبر در خصوص قرآن به خدا افترا بسته باشد ، چون او از جانب پروردگارش با بيّنه و شاهد تأييد شده و هرگز ظالم و ستمگر نيست .\r\nامّا افراد افتراء زننده به ساحت كردگار در روز قيامت در پيشگاه خدا ظاهر و عرضه مىشوند تا خداوند ميان ايشان حكم نمايد و در آنجا گواهان اعمال ( كه سابقا گفتيم شامل 14 معصوم ، انبياء ( عليهم السلام ) ، شهداء ، صديقّين ، اعضاى بدن انسان و غيره هستند ) بر عليه آنها گواهى خواهند داد و در آن روز كسى جز به حقّ نمىتواند سخنى بگويد ، به هر جهت گواهان خواهند گفت : اينها كسانى هستند كه پروردگارشان را تكذيب كردند و دينى غير از دين حق برگزيدند و عقايد باطلى در خصوص مبدأ و معاد داشتند و اينها شامل ماده‌گرايان و دهريّون و ملحدان و معاندان هستند كه در طريقه زندگى خود روشى غير از سنّت الهى را پيموده‌اند و آنگاه به منظور طرد ايشان و منع آنها از رحمت و عطاء الهى و تحقّق عذاب اليم برايشان ، مىفرمايد : بدانيد كه لعنت\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nخداوند بر ستمكاران است .\r\n( 19 )  ( الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ هُمْ كافِرُونَ )  : ( كسانى كه راه خدا را سدّ نموده و آن را كج و منحرف مىخواهند و ايشان به آخرت كافر هستند ) ، در اين آيه ستمكاران را توصيف نموده و مىفرمايد : اينها كسانى هستند كه از دين فطرى و احكام و تشريعات الهى جلوگيرى مىنمايند و به جاى پيمودن راه فطرت ، راه منحرف و مائل را مىطلبند ، يعنى پيرو شهوات و تمايلات و قوانين قرار دادى خودشان هستند و بر طبق روش انحرافى خود عمل مىنمايند ، خواه به وجود خالق معترف باشند يا خير ، به هر صورت اعمال اينها به گونه‌ايست كه نشأت آخرت و لقاء پروردگارشان را باور ندارند ، لذا ايشان ظالمان افترا زنندهء به خدا هستند ، يعنى دين در عرف قرآن ، نظام و سنّت حاكم و جارى در جامعه است كه اين دين ، يا دين حق فطرى است كه همان اسلام باشد ، يا دين منحرف و راه كج و ناراست و خلاصه ، دين ، امرى تشريفاتى و خارج از روش عادى زندگى مردم نيست ، بلكه عين سنّت و شيوهء زندگى است .\r\n( 20 )  ( أُولئِكَ لَمْ يَكُونُوا مُعْجِزِينَ فِي الْأَرْضِ وَ ما كانَ لَهُمْ مِنْ دُونِ اللَّهِ مِنْ أَوْلِياءَ يُضاعَفُ لَهُمُ الْعَذابُ ما كانُوا يَسْتَطِيعُونَ السَّمْعَ وَ ما كانُوا يُبْصِرُونَ )  : ( اينها نمىتوانند خدا را در زمين به عجز آورند و غير خدا هيچ وليّى براى آنان نيست ، خداوند عذابشان را دو چندان مىنمايد و ديگر نمىتوانند بشنوند يا ببينند ) ، مىفرمايد ، اين ستمكاران و كافران كه در زندگى دنيويشان از روش بندگى عدول نموده‌اند ، نمىتوانند با افترا بستن به خدا و بستن راه الهى و منحرف نمودن راه حق ، خدا را به ستوه آورند و اگر اين امور را انجام مىدهند به جهت آن نيست كه قدرت عاريه‌اى آنها ( كه در اصل متعلّق به خداست ) بر قدرت نامحدود خداى متعال غلبه كرده و مشيّت آنها بر مشيّت حق پيشى گرفته و يا از ولايت خدا خارج شده و تحت ولايت ديگرى داخل شده‌اند ، هرگز ، بلكه ولّى و مدبّر آنها خداى سبحان است و خداوند آنها را بوسيلهء انجام اين اعمال\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nامتحان نموده و مورد آزمايش قرار داده است و همان خداى بىبديل ، آنان را در برابر سوء نيّات و اعمال پليدشان كيفر مىدهد و به گونه‌اى كه درك نمىكنند ، آنها به استدراج مىكشاند « 1 » ، و عذابشان را مضاعف مىنمايد ، چون فاسق بودند و بر فسق و تباهى خود لجاجت و اصرار ورزيدند و يا براى آنكه هم خودشان نافرمانى حق را نمودند و هم ديگران به معصيت و نافرمانى واداشتند و در آخر مىفرمايد ، اگر اينها كافر شدند ، به جهت اين نبود كه ارادهء خود را بر ارادهء خدا غلبه دادند و نيز براى اين هم نبود كه غير از خدا اوليائى داشتند كه خدا را شكست دادند ، بلكه براى اين بود كه آنان نمىتوانستند بشارات و انذارهاى خداوند را بشنوند و درك كنند و نمىتوانستند آيات حق را ببينند و به آنها ايمان آورند ، چون به علّت اعمال پليدشان خداوند بر دلهايشان مهر نهاده و بر چشمها و گوشهايشان پرده‌اى افكنده كه از درك حقيقت عاجزند « 2 » .\r\n( 21 )  ( أُولئِكَ الَّذِينَ خَسِرُوا أَنْفُسَهُمْ وَ ضَلَّ عَنْهُمْ ما كانُوا يَفْتَرُونَ )  : ( آنها كسانى هستند كه به نفس‌هاى خود ضرر زدند و در قيامت اثرى از افترائات خود نمىبينند ) ، در اين آيه شريفه دو مطلب وجود دارد ، اوّل اينكه : انسان در حقيقت ، تنها مالك نفس خود مىباشد ، البته آن هم به تمليك خداى متعال ، پس وقتى انسان چيزى را براى نفس خود بخرد كه باعث هلاكتش باشد ، يعنى سرمايه عمر را بدهد و در مقابل آن كفر و معصيت را بخرد به تحقيق خسارت نموده و ضرر كرده ، آن هم در نفس خود ، چون اصل سرمايه و عمر خويش را از كف داده و در مقابل فقط عذاب و هلاكت را بدست آورده .\r\nو مطلب دوّم ) : كفّار و افرادى كه به افتراء به خدا شركائى را نسبت مىدهند ، در آخرت هيچ نشانى از آنها نمىيابند ، چون عقايد خرافى آنها باطل و دروغ بوده و فقط\r\n\r\n\r\n","description":"","footnote":"\r\n( 1 ) -  ( فَلَمَّا زاغُوا أَزاغَ اللَّهُ قُلُوبَهُمْ )  پس زمانيكه انحراف يافتند ، خداوند دلهايشان را منحرف نمود ، سوره صف ، آيه 5 .\r\n( 2 ) - سوره بقره ، آيه 7 .\r\n","page_name":" 353 ","page_number":353},
  {"content":"\r\n\r\nناشى از پندار و اوهام ايشان است ، لذا از واقعيّت و صحّت بهره‌اى نداشته ، فقط تمايلات و هوا و هوسهاى پوچ دنيوى آنها را در نظرشان جلوه‌گر ساخته بود و لذا در آخرت كه حجابها كنار روند ، معلوم و مكشوف مىگردد كه همهء آنها باطل محض بوده و تنها خداى متعال حقّ مبين است كه سلطنت در آن روز از آن اوست « 1 » ، و آنچه را كه اينها حق مىپنداشتند چيزى جز وهم و خيال دروغين نبوده است .\r\n( 22 )  ( لا جَرَمَ أَنَّهُمْ فِي الْآخِرَةِ هُمُ الْأَخْسَرُونَ )  : ( بدون ترديد ، اينها در آخرت زيانكارترين افراد هستند ) ، ( لا جرم ) به معناى ( لا محاله ) و ( حتما ) مىباشد ، يعنى اين افرادى كه به نفسشان ضرر زده‌اند در آخرت حتما زيانكارترين افراد خواهند بود ، چون ساير گنهكاران اميد نجات دارند ، امّا اينها نفس خود را در فساد كفر و تباهى ضايع كردند و لذا همانطور كه در دنيا هم اميدى به سعادت و هدايت آنها وجود نداشت در آخرت هم اميدى به نجاتشان نيست ، چون هر كس در اين دنيا ديدهء بصيرت نداشت ، در آخرت هم نخواهد داشت و گمراه خواهد بود  ( وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا )  « 2 » .\r\n( 23 )  ( إِنَّ الَّذِينَ آمَنُوا وَ عَمِلُوا الصَّالِحاتِ وَ أَخْبَتُوا إِلى رَبِّهِمْ أُولئِكَ أَصْحابُ الْجَنَّةِ هُمْ فِيها خالِدُونَ )  : ( بدرستى كسانى كه ايمان آورده و اعمال شايسته نمودند و براى تقرب به خدا نزد او تواضع مىكنند ، آنها اهل بهشت و در آن جاودان هستند ) ، يعنى كسانى كه از عبادت پروردگارشان تكبّر و استنكاف نمىورزند و قلبهايشان خاشع است و هرگز ايمانشان متزلزل نمىشود و اعمال صالحه انجام مىدهند ، اينها مؤمنان خاص و اهل بصيرت بوده و از اهالى بهشت هستند و در مقابل عقايد حقّه و اعمال صالحه و\r\n\r\n\r\n","description":"","footnote":"\r\n( 1 ) -  ( لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ )  سوره غافر ، آيه 16 .\r\n( 2 ) - سوره اسراء ، آيه 72 .\r\n","page_name":" 354 ","page_number":354},
  {"content":"\r\n\r\nتواضعشان در برابر حق ، در بهشت خداوند جاودانه خواهند بود .\r\nو خداى متعال در اين آيات وضعيّت اين مؤمنان صاحب بصيرت الهى را با افراد كافرى كه ديدهء بصيرت خود را از كف داده‌اند مقايسه مىنمايد .\r\n( 24 )  ( مَثَلُ الْفَرِيقَيْنِ كَالْأَعْمى وَ الْأَصَمِّ وَ الْبَصِيرِ وَ السَّمِيعِ هَلْ يَسْتَوِيانِ مَثَلًا أَ فَلا تَذَكَّرُونَ )  : ( مثل اين دو گروه مانند شخص كر و كور و شخص بينا و شنواست ، آيا اين دو گروه با هم يكسان هستند ، پس چرا متذّكر نمىشنوند ) ، ( مثل ) يعنى وصفى كه در آن معنايى مبهم و مخفى را با امرى محسوس و آشكار براى شخص توضيح مىدهند تا فهم آن مطلب برايش آسان شود .\r\nخداوند عالم به جهت آنكه حالت و وضعيّت دو طائفه مؤمن و كافر براى مردم آشكار شود ، افراد ظالم و كافر را به شخص كر و نابينا و افراد مؤمن و بصير را به شخص بينا و شنوا تشبيه نموده و مىفرمايد : آيا اين دو شخص با هم يكسانند ؟ هرگز چنين نيست ، بلكه افراد ظالم چون كر و كور هستند ، راهى به دريافت حقيقت ندارند و در گمراهى خود غوطه‌ورند ، امّا اشخاص مؤمن به نور ايمانشان بينا و شنواى حقّند و لذا هدايت يافته و رستگارند و اين تشبيهات الهى براى كسانيست كه چشم بينا و گوش شنوا و قلب خاشع داشته باشند و از اين مثلها موعظه و تذكّر بپذيرند ،  ( إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ )  « 1 » .\r\n\r\n[ آيهء ( 49 - 25 ) ماجراى قوم نوح عليه السّلام و قومش 
  ]\r\n( 25 )  ( وَ لَقَدْ أَرْسَلْنا نُوحاً إِلى قَوْمِهِ إِنِّي لَكُمْ نَذِيرٌ مُبِينٌ )  : ( به تحقيق ما نوح را بسوى قومش فرستاديم و ( او به آنان فرمود ) كه همانا من براى شما بيم دهنده‌اى آشكار هستم ) ، يعنى نوح عليه السّلام براى ابلاغ رسالت پروردگار بسوى قومش فرستاده شد ، و در دعوت خود آنان را از عذاب الهى بيم داد و فرمود ، من وظيفه‌اى جز انذار و تبليغ ندارم\r\n\r\n\r\n","description":"","footnote":"\r\n( 1 ) - سوره ق ، آيه 37 .\r\n","page_name":" 355 ","page_number":355},
  {"content":"\r\n\r\nو امر هدايت شما به دست خداست و من تنها واسطه در امر تبليغ و انذار و هدايت شما هستم .\r\n( 26 )  ( أَنْ لا تَعْبُدُوا إِلَّا اللَّهَ إِنِّي أَخافُ عَلَيْكُمْ عَذابَ يَوْمٍ أَلِيمٍ )  : ( مبادا جز خدا را بپرستيد ، همانا من از عذاب روزى دردناك بر شما بيمناكم ) ، اين آيه توضيح آن رسالت الهى است ، يعنى نوح عليه السّلام فرمود : رسالت من اين است كه شما را انذار نموده و از عبادت غير خدا نهى كنم ، و من از عذاب روزى دردناك براى شما مىهراسم ، ظاهرا مراد از عذاب در اين آيه ، عذاب دنيوى انقراض است ، يعنى همين كه خداوند بوسيله طوفان فراگير نسل آنان را از روى زمين برداشت .\r\n( 27 )  ( فَقالَ الْمَلَأُ الَّذِينَ كَفَرُوا مِنْ قَوْمِهِ ما نَراكَ إِلَّا بَشَراً مِثْلَنا وَ ما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ وَ ما نَرى لَكُمْ عَلَيْنا مِنْ فَضْلٍ بَلْ نَظُنُّكُمْ كاذِبِينَ )  : ( پس بزرگان كفّار از قوم نوح گفتند : ما تو را جز بشرى مانند خودمان نمىبينيم و پيروان تو را نيز جز افراد پست اجتماع و افرادى كه رأيى خام دارند نمىپنداريم ، و اصولا ما هيچ برترى در شما نمىيابيم ، بلكه مىپنداريم شما دروغگو هستيد ) ، مراد از ( ملاء ) اشراف و بزرگان قوم هستند كه ديده‌هاى مردم را از هيبت و جلال خود پر مىكنند ، اينها خطاب به حضرت نوح عليه السّلام گفتند : ما هيچ موجبى براى پيروى از تو نمىبينيم چون تو هم بشرى مثل ما هستى ، و اين افكار آنها ناشى از جهل و بىفكرى بود ، چون در روابط بين انسانها هم ، بايد از افراد اصلح و افضل تبعيّت شود و نيز گفتند :\r\nما مىبينيم كه افراد پست و كوته فكر و عامّى ما پيرو تو هستند و ما به جهت پستى و ذليل بودن اينها ، از دين شما كراهت داريم ، چون افرادى با افكار خام و غير روشنفكر گرد تو را گرفته‌اند و ما هيچ برترى در شما نمىبينيم كه موجب پيروى ما شود ، چون شما نه از متاع دنيوى برخوردار هستيد و نه امر غيبى ، مثل تأييد بوسيله فرشتگان و يا علم غيبى ، شما را تأييد مىكند ، بلكه اصولا ما شما را افرادى دروغگو مىپنداريم و لحن\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nكلام آنها ترقّى در احتجاج است و اين تهمت شيوهء ديرينهء مرفهّين جوامع و بزرگان مجرم هر امّت است كه به طبقات پايينتر از خود احترامى نمىنهند و هيچ عقيده و گفتارى را از طبقات عامّى و بادى الرأى صحيح نمىشمارند .\r\n( 28 )  ( قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَ آتانِي رَحْمَةً مِنْ عِنْدِهِ فَعُمِّيَتْ عَلَيْكُمْ أَ نُلْزِمُكُمُوها وَ أَنْتُمْ لَها كارِهُونَ )  : ( نوح فرمود : اى قوم من ، مرا خبر دهيد اگر من از جانب پروردگارم معجزه‌اى داشته باشم و خداوند از ناحيهء خودش رحمتى به من داده باشد كه از چشم شما مخفى مانده ، آيا من مىتوانم شما را به پذيرش آن وادار كنم ، در حالى كه شما از آن كراهت داريد ؟ ! ) ، حضرت نوح عليه السّلام ابتدا با بيان ( يا قوم ) آنها را به خود نسبت داد تا عواطف ايشان را تحريك نمايد و آنگاه خطاب به آنها فرمود : شما كه مىگوييد من بشرى مثل شما هستم ، بايد بدانيد كه رسالت نوعى اتصال به عالم غيب است ، اتصالى غير معمولى و خارق العاده و لذا فقط با يك امر غيبى خارق العاده اثبات مىشود و نوح به همين مطلب اشاره نموده و فرمود ، من بيّنه و معجزه‌اى از جانب پروردگارم دارم و همچنين خداوند از جانب خود علم و كتاب آسمانى به من داده كه جلوه‌اى از رحمت اوست ، امّا جهل شما و كراهتى كه از حق داريد ، آن علم و معرفت را بر شما پوشانده ، و عناد و تكبّر و طغيان شما باعث شده كه دعوت مرا رد كنيد و به من ايمان نياوريد ، ولى در امر دين اكراه و اجبار نيست و من نمىتوانم على رغم كراهت شما ، شما را مجبور به پذيرش دين خود نمايم .\r\nپس اين سخن نوح عليه السّلام تعريضى بر عليه كفّار است به اينكه حجّت بر آنها تمام شده و حقيقت امر برايشان معلوم و آشكار گرديده ، امّا با اين حال ايمان نياورده‌اند ، و خدا هم هرگز كسى را مجبور به ايمان نمىكند ، بلكه خداوند به هر كس علم و اراده و اختيار بخشيده تا خود ، راه صحيح را برگزيند .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n( 29 )  ( وَ يا قَوْمِ لا أَسْئَلُكُمْ عَلَيْهِ مالًا إِنْ أَجرِيَ إِلَّا عَلَى اللَّهِ وَ ما أَنَا بِطارِدِ الَّذِينَ آمَنُوا إِنَّهُمْ مُلاقُوا رَبِّهِمْ وَ لكِنِّي أَراكُمْ قَوْماً تَجْهَلُونَ )  : ( و اى قوم من ، من در برابر رسالتم از شما مزدى نمىخواهم ، پاداش من فقط بر عهده خداوند است و من هرگز كسانى را كه ايمان آورده‌اند از خود طرد نمىكنم ، چون آنان پروردگارشان را ملاقات مىكنند ولى من شما را گروهى نادان مىبينم ) ، در اين آيه حضرت نوح عليه السّلام جواب تهمت آن كفّار را مىدهد و مىفرمايد ، من از رسالتم هدف مال اندوزى و طمع جلب اموال مردم را ندارم ، و در رسالتم دروغگو نيستم ، بلكه هدف من فقط هدايت و سعادت شماست و پاداش من نيز فقط بر عهدهء خداى متعال است و همچنين هرگز بخاطر خوشامد شما ، مردمان مؤمنانى را كه شما كفّار آنها را اراذل خوانديد ، طرد نمىكنم و از خود نمىرانم چون آنان افراد محترم و معظمّى هستند كه به پروردگار ايمان دارند و با او در ارتباط مىباشند و به زودى به سوى او باز مىگردند و حساب اعمالشان با پروردگارشان مىباشد و غير خدا هيچ كس در خصوص آنان اختيارى ندارند ، ( همچنانكه در آيه 52 سورهء انعام همين مسأله طرد مؤمنان از ناحيهء كفّار مطرح شده و خداوند پاسخ آنها را مىدهد ) ، در واقع ، اين پاسخ گوياى آنست كه مؤمنانى كه آنقدر محترمند كه به ملاقات پروردگار يقين و ايمان دارند ، چطور ممكن است اراذل باشند و من به چه جرأتى مىتوانم آنها را از خود برانم ؟ امّا شما مردمانى نادان هستيد كه اعتقادى به معاد و حساب و جزا نداريد و مىپنداريد امتياز انسان به داشتن جاه و مال است و حال آنكه ملاك برترى در پيروى از حق و عمل نيك و آراستگى به تقوا و فضائل مىباشد .\r\n( 30 )  ( وَ يا قَوْمِ مَنْ يَنْصُرُنِي مِنَ اللَّهِ إِنْ طَرَدْتُهُمْ أَ فَلا تَذَكَّرُونَ )  : ( اى قوم من اگر من فرضا آنها را از خود برانم چه كسى در برابر عذاب خدا مرا يارى مىكند ، آيا متذكّر نمىشويد ؟ ) ، حضرت نوح عليه السّلام مىفرمايد : اى قوم كافر من ، اگر من اين مؤمنان را به جرم اينكه از طبقات پايين اجتماع شما هستند ، از خود برانم چه كسى مرا از عذاب خدا نجات\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nمىدهد و مانع مىشود ، چرا متذكّر نمىشويد كه طرد كردن آنان ظلم است و خداى متعال مظلوم را عليه ظالم نصرت كرده و انتقام او را مىگيرد و هرگز ظالم و مظلوم با هم يكسان نيستند و خداوند ظالم را بدون كيفر رها نمىكند .\r\n( 31 )  ( وَ لا أَقُولُ لَكُمْ عِنْدِي خَزائِنُ اللَّهِ وَ لا أَعْلَمُ الْغَيْبَ وَ لا أَقُولُ إِنِّي مَلَكٌ وَ لا أَقُولُ لِلَّذِينَ تَزْدَرِي أَعْيُنُكُمْ لَنْ يُؤْتِيَهُمُ اللَّهُ خَيْراً اللَّهُ أَعْلَمُ بِما فِي أَنْفُسِهِمْ إِنِّي إِذاً لَمِنَ الظَّالِمِينَ )  : ( و من به شما نمىگويم كه گنجينه‌هاى خدا نزد من است و نمىگويم كه غيب مىدانم و همچنين به شما نمىگويم كه فرشته هستم ، و نيز دربارهء كسانى كه به چشم شما خوار مىآيند نمىگويم كه هرگز خدا خيرى به آنان نخواهد داد ، خدا بهتر مىداند كه در ضمير ايشان چيست و اگر من چنين چيزى را بگويم ، هر آينه از ستمكاران خواهم بود ) ، اين آيه پاسخ كفّار است كه گفتند : تو هيچ برترى بر ما ندارى ، حضرت نوح عليه السّلام در جواب مىفرمايد اگر منظور شما از رجحان ، برترى و فضل مادّى است و فكر مىكنيد كه لازمهء پيامبرى اين است كه پيغمبر صاحب خزائن پروردگار باشد ، هرگز چنين نيست و من خزانه‌دار رحمت خداوند نيستيم و اگر فكر مىكنيد پيامبر بايد مطلقا علم به غيب داشته و بر هر امرى آگاه باشد ، هرگز چنين نيست من تنها به آن مقدار از غيب آگاهم كه پروردگار به من تعليم داده باشد و لذا قادر بر جلب خيرات يا دفع شرور نيستم و نيز اگر مىپنداريد كه پيامبر بايد مثل ملائكه بوده و از لوث ماديّت و جسم برتر باشد ، هرگز چنين نيست من هم بشرى هستم محتاج به خوردن و نوشيدن و ساير لوازم جسمانى ، امّا اين جهات براى پيامبر فضل محسوب نمىشود و پيامبر جز ابلاغ رسالت وظيفه و ادعائى ندارد و او هم بشرى مثل شماست و تنها فرق او با مردم ديگر ارتباط او به عالم غيب و قدرت شنيدن وحى است و همين امر هم موجب مىشود كه سايرين از او پيروى نموده و دعوت او را اجابت كنند .\r\nو در ادامه گفتار خود مىفرمايد : همچنين افراد مؤمن فقيرى كه شما آنها را تحقير\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nمىكنيد و برايشان احترامى قائل نيستيد ، هرگز من دربارهء آنها نمىگويم كه خدا خيرى به آنان نداده ، چون ملاك در احراز خير واقعى ، داشتن كرامت و حرمت ، ظاهر افراد نيست ، بلكه ملاك ، باطن آنهاست و تنها كسى كه علم به باطن و خفاياى دلها دارد خداى متعال است ، پس من و شما حق نداريم به محروميّت آنان از خير و سعادت حكم كنيم و اگر من چنين حكمى بدهم و بدون دليل دربارهء باطن آنها داورى كنم ، سخنى به گزاف گفته‌ام و من نبايد بدون دليل خير را بر كسانى كه ممكن است استحقاق و شايستگى آن را داشته باشند تحريم كنم ، زيرا چنين حكمى ظلم است و من هرگز خود را در زمرهء ستمكاران قرار نمىدهم .\r\nدر سورهء انعام نيز پيامبر صلّى اللّه عليه و إله و سلم چنين جوابى را به كفّار قريش مىدهند و مىفرمايند ،  ( لا أَقُولُ لَكُمْ عِنْدِي خَزائِنُ اللَّهِ وَ لا أَعْلَمُ الْغَيْبَ وَ لا أَقُولُ لَكُمْ إِنِّي مَلَكٌ )  « 1 » .\r\n( 32 )  ( قالُوا يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ )  : ( گفتند : اى نوح مدتهاى زيادى است كه با ما مجادله مىكنى و اين گفتگو را از حد گذراندى ، اگر راست مىگويى آنچه را كه همواره به ما وعده مىدهى برسان و كار را يكسره كن ) ، اين آيه حكايت قول كفّار قوم نوح عليه السّلام است كه چون از پاسخ منطقى و ارائه حجّت عاجز شدند ، براى تعجيز و تمسخر گفتند : هر چقدر مجادله كردى كافيست اگر راست مىگويى و قدرت دارى ، آن عذابى را كه ما را از آن بيم مىدهى ، برسان و كار را يكسره كن ، چون با اين گفتگوها راه به جايى نمىبرى و ما از اين مجادلات خسته شديم و بدان كه هرگز به تو ايمان نخواهيم آورد و اميدى به اطاعت و حرف شنوى از جانب ما نداشته باش و اگر در ادعايّت صادقى آن عذابى را كه به ما وعده مىدهى برسان .\r\n\r\n\r\n","description":"","footnote":"\r\n( 1 ) - سوره انعام ، آيه 50 ، ( من به شما نمىگويم خزائن خدا نزد من است و نمىگويم علم غيب دارم و نمىگويم كه فرشته‌ام ) .\r\n","page_name":" 360 ","page_number":360},
  {"content":"\r\n\r\n( 33 )  ( قالَ إِنَّما يَأْتِيكُمْ بِهِ اللَّهُ إِنْ شاءَ وَ ما أَنْتُمْ بِمُعْجِزِينَ )  : ( آن حضرت فرمود : فقط خداست كه اگر بخواهد آن عذاب را به شما مىرساند و شما هرگز نمىتوانيد از آوردن عذاب مانع شويد ) ، چون آنها عذاب را از نوح عليه السّلام خواسته بودند ، آن حضرت در جواب آنها فرمود : آوردن عذاب كار من ( و يا هر پيغمبر ديگرى ) نيست بلكه فقط خداست كه مالك امر شماست و اگر بخواهد مىتواند آن عذابى را كه من به شما وعده داده‌ام بر شما نازل كند ، چون او پروردگار و مرجع و مدبّر امور شماست .\r\nو خداى سبحان هرگز محكوم و مقهور هيچ چيز و هيچ كس نمىگردد و هر چه بخواهد مىكند و منزّه از مقهور و مجبور بودن است و از طرف ديگر او منزّه است از اينكه شما بتوانيد مانع او شويد و خدا قدرت مطلق دارد و هر وقت بخواهد مىتواند آن عذاب را بر شما برساند ، اگر چه كه شما به علّت جهلتان اعتنايى به آن عذاب اليم نداريد و مىپنداريد هرگز چنين عذابى به شما نمىرسد .\r\n( 34 )  ( وَ لا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ إِنْ كانَ اللَّهُ يُرِيدُ أَنْ يُغْوِيَكُمْ هُوَ رَبُّكُمْ وَ إِلَيْهِ تُرْجَعُونَ )  : ( خيرخواهى من سودى به حال شما نخواهد داشت ، چنانچه من بخواهم شما را پند دهم در حالى كه خدا بخواهد شما را گمراه كند ، اوست پروردگار شما و بسوى او باز مىگرديد ) ، يعنى تدبير امور بندگان فقط و فقط بدست خداست و لذا اگر خداوند به جهت معصيتها و فسق ايشان بخواهد آنها را گمراه كند ، هرگز خيرخواهى و موعظهء پيامبر براى هدايت آنان فايده‌اى نخواهد داشت همچنانكه اگر خدا بخواهد بندگان را عذاب كند هيچ كس نمىتواند مانع او شود ، چون او پروردگار و مدّبر امور خلايق بوده و بازگشت ايشان نيز بسوى اوست ، حضرت نوح عليه السّلام از اين بيان براى مجاب كردن كفّار قومش استفاده مىنمايد و حجّتى رسا بر عليه آنها ارائه مىدهد ، امّا آنها بخاطر جهل و غوطه‌ورى در ورطهء معاصى هرگز گوش شنوائى براى دريافت حقيقت ندارند .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n( 35 )  ( أَمْ يَقُولُونَ افْتَراهُ قُلْ إِنِ افْتَرَيْتُهُ فَعَلَيَّ إِجْرامِي وَ أَنَا بَرِيءٌ مِمَّا تُجْرِمُونَ )  :\r\n( بلكه مىگويند تو به خدا افتراء بسته‌اى ، بگو اگر به خدا افترا زده باشم ، كيفرش به عهدهء من است و من از جرمهايى كه شما مرتكب مىشويد ، مبرّى هستم ) ، ( جرم ) يعنى اكتساب مكروه و يا معصيت ، اين آيه در صدد آنست كه بگويد اگر اين كفّار دعوت تو را نمىپذيرند به جهت اين نيست كه تو و پيروانت مال دنيا نداريد ، يا از طبقات بالاى جامعه نيستيد و فلان صفت را نداريد ، بلكه بهانهء آنها اين است كه اينها اصولا باور ندارند كه دعوت تو از جانب خداست و مىپندارند كه تو در ادعّاى نبوّت به خداوند افترا زده‌اى و اين گفتگوها عينا مانند گفتگو و احتجاجات كفّار قريش به عليه پيامبر اسلام صلّى اللّه عليه و إله و سلم مىباشد كه جريان آن در سورهء انعام بازگو شد و لذا بيان اين آيات تعريض و كنايه‌اى بر عليه مشركين مكّه نيز هست ، به هر صورت خداوند به حضرت نوح عليه السّلام تعليم مىدهد كه در جواب كفّار بگويد : به فرض كه من در ادعاى نبوّتم به خدا افترا زده‌ام ، گناه اين معصيت به گردن من است ، امّا شما كه حجتّهاى عقلى را كه هرگز كذب و دروغ در آنها راه ندارد ، ردّ كرديد و هدايت را نپذيرفتيد و بر جرم و گناه و فسق خود ادامه داديد ، مسلّما مجرم هستيد .\r\n( 36 )  ( وَ أُوحِيَ إِلى نُوحٍ أَنَّهُ لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ فَلا تَبْتَئِسْ بِما كانُوا يَفْعَلُونَ )  : ( و به نوح وحى رسيد كه مطمئن باش كه از قوم تو جز همانهايى كه قبلا ايمان آورده بودند ، كس ديگرى ايمان نخواهد آورد ، پس دربارهء آنچه آنها مىكنند ناراحت نباش ) ، ( ابتئاس ) به معناى قبول اندوه توأم با ذلّت و خضوع است ، و در اين آيه خداوند مىخواهد نوح عليه السّلام را از ايمان آوردن كفّار قومش به طور كلّى مأيوس و نااميد كند و به او تفهيم نمايد كه بعد از اينهمه حجج آشكار ديگر نبايد منتظر ايمان آوردن آنها باشد و نفس خود را براى دعوت آنها به تعب بيافكند ، چون حجّت بر آنها تمام شده و اگر شايستگى ايمان آوردن را داشتند با اين همه دلايل آشكار ، بايد دعوت او را به گوش دل مىشنيدند و اطاعت مىكردند و لذا آنحضرت نبايد بيش از اين دربارهء آنها\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nتأسف و حسرت داشته باشد و اين كلام تسليتى است از جانب خداوند براى پيامبرش .\r\nچون نوح عليه السّلام حدود هزار سال در ميان قومش زندگى كرد و آنها را به دين حقّ دعوت نمود ، امّا در تمام اين مدّت جز يك عدّه اندك كسى به آن حضرّت ايمان نياورد و در اين كلام اشاره‌اى هست كه به زودى لحظه قضا و حكم جدايى بين آن جناب و قومش فرا رسيده و لذا تأسف به حال آنها سودى ندارد .\r\n( 37 )  ( وَ اصْنَعِ الْفُلْكَ بِأَعْيُنِنا وَ وَحْيِنا وَ لا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ )  : ( و به دستور ما و زير نظر ما آن كشتى را بساز و دربارهء كسانى كه ستم كردند ، با من سخنى به وساطت مگو كه آنان غرق‌شدنى هستند ) ، ( فلك ) يعنى سفينه يا كشتى و ( اعين ) جمع ( عين ) به معناى چشم است و علّت به كار بردن اين تعبير كه فرمود ، ( در برابر چشمان ما كشتى را بساز ) به جهت تأكيد در مراقبت و كنايه از نظارت خداوند بود و مراد از ( وحى ) در اين آيه هدايت عملى خداوند به وسيله تأييد روح القدوس است كه به نوح اشاره كند كه كشتى را چطور بسازد و چگونه عمل كند ، همچنانكه در مورد امامان آل ابراهيم فرموده است  ( وَ أَوْحَيْنا إِلَيْهِمْ فِعْلَ الْخَيْراتِ وَ إِقامَ الصَّلاةِ وَ إِيتاءَ الزَّكاةِ وَ كانُوا لَنا عابِدِينَ )  « 1 » ، ( و ما وحى كرديم به ايشان كارهاى خوب و به پا داشتن نماز و دادن زكات را و آنها عبادت‌كنندگانى براى ما بودند ) .\r\nو اينكه فرمود : با من دربارهء ستمكاران سخن نگو ، يعنى از من مخواه كه عذاب را از اينها منصرف گردانم ، چون قضا و حكم غرق شدن بر عليه آنها رانده شده و امرى حتمى است كه به هيچ وجه باز نمىگردد و لذا اينها محكوم به غرق شدن هستند .\r\n( 38 )  ( وَ يَصْنَعُ الْفُلْكَ وَ كُلَّما مَرَّ عَلَيْهِ مَلَأٌ مِنْ قَوْمِهِ سَخِرُوا مِنْهُ قالَ إِنْ تَسْخَرُوا \r\n\r\n\r\n","description":"","footnote":"\r\n( 1 ) - سوره انبياء ، آيه 73 .\r\n","page_name":" 363 ","page_number":363},
  {"content":"\r\n\r\n مِنَّا فَإِنَّا نَسْخَرُ مِنْكُمْ كَما تَسْخَرُونَ )  : ( نوح به ساختن كشتى پرداخت و هرگاه جماعتى از قومش از كنار او مىگذشتند ، او را مسخره مىكردند ، نوح مىگفت : اگر امروز شما ما را مسخره مىكنيد ، به زودى ما نيز شما را همينطور مسخره خواهيم كرد ) ، لسان آيه ، حكايت حال نوح عليه السّلام در آنزمان است و لذا از صيغه مضارع استفاده نموده و مىفرمايد :\r\nنوح در حالى كه كشتى را مىساخت ، مردم گروه گروه مىآمدند و او را نظاره مىكردند و با حالت مسخرگى به او نسبت جنون مىدادند ، امّا آنحضرت بخاطر خدا و اقامهء حجّت بر عليه آنان همهء آزارها را تحمّل مىكرد و هيچ سستى و ضعفى از خود نشان نمىداد و با جدّيت به امر ساختن كشتى مشغول بود ، فقط در جواب آنها مىگفت : اگر امروز شما ما را مسخره مىكنيد به زودى هنگامى كه عذاب خدا نازل شود من و پيروانم نيز شما را تمسخر خواهيم كرد و اين تمسخر نوح و مؤمنان مسخره ابتدائى نخواهد بود تا امرى ناپسند باشد ، بلكه به جهت مقابله به مثل و مجازات آن كفّار است و لذا امرى مذموم نيست ، كما اينكه قرآن كريم در جاى ديگر نسبت تمسخر را به خود خداى متعال داده و فرموده است  ( فَيَسْخَرُونَ مِنْهُمْ سَخِرَ اللَّهُ مِنْهُمْ وَ لَهُمْ عَذابٌ أَلِيمٌ )  « 1 » ، ( آنان را مسخره مىكنند ، خداوند هم آنان را به تمسخر مىگيرد و برايشان عذابى دردناك خواهد بود ) .\r\n( 39 )  ( فَسَوْفَ تَعْلَمُونَ مَنْ يَأْتِيهِ عَذابٌ يُخْزِيهِ وَ يَحِلُّ عَلَيْهِ عَذابٌ مُقِيمٌ )  : ( پس به زودى خواهيد دانست كسى كه عذاب بر او برسد او را در دنيا خوار مىكند و عذاب جاودانه را بر او روا مىسازد ) ، يعنى به زودى خواهيد دانست كه چه كسى دچار عذاب مىشود ، ما يا شما ؟ و اين نوعى تمسخر نسبت به آنها بود ، البته تمسخر با سخن حقّ ، چون عذاب استيصال و انقراض دنيوى به زودى آنها را فرا خواهد گرفت و همهء آنها غرق خواهند شد و اين ذلّت و خوارى دنيوى آنهاست و لازمهء آن هم عذاب اخروى و\r\n\r\n\r\n","description":"","footnote":"\r\n( 1 ) - سوره توبه ، آيه 79 .\r\n","page_name":" 364 ","page_number":364},
  {"content":"\r\n\r\nجاودانه است كه در قيامت گريبان آنها را خواهد گرفت و هرگز از آن رهايى نخواهند داشت .\r\n( 40 )  ( حَتَّى إِذا جاءَ أَمْرُنا وَ فارَ التَّنُّورُ قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ وَ أَهْلَكَ إِلَّا مَنْ سَبَقَ عَلَيْهِ الْقَوْلُ وَ مَنْ آمَنَ وَ ما آمَنَ مَعَهُ إِلَّا قَلِيلٌ )  : ( تا زمانيكه امر ما آمد و تنور جوشيدن گرفت ، و آنگاه به نوح گفتيم كه از هر نر و مادّه‌اى يك زوج سوار كشتى كن و خانواده‌ات را هم سوار كن ، جز آنكه حكم هلاكتش از ناحيهء ما صادر شده و همچنين افرادى را كه ايمان آوردند نيز سوار كشتى نما ، هر چند جز اندكى از قومش همراه او ايمان نياوردند ) ، يعنى اين ماجراها ادامه داشت تا زمانيكه امر الهى فرا رسيد و عذاب بر آنها محقّق شد ، در اين زمان آب از تنور فوران كرد ، تنور يعنى محلّى كه نان را در آن مىپزند و شايد مطابق روايت منظور از آن ، تنورى باشد كه در خانهء پيرزنى بود و آب نخستين بار از آنجا جوشيدن گرفت و شايد هم جوشيدن تنور كنايه از شدّت غضب خداى متعال باشد ، به هر صورت مىفرمايد ، در آن زمان به نوح گفتيم كه از هر نوع موجودات يك جفت نر و مادّه را بر كشتى سوار كند و مؤمنان و خانوادهء خود را هم بر كشتى سوار نمايد ، جز آنكسى كه قبلا حكم الهى بر هلاكت او جارى شده ، كه مطابق آيات بعدى قرآن مراد ، همسر نوح و پسر او بوده‌اند كه چون افرادى كافر و غير صالح بوده‌اند ، خداوند حكم به هلاكت آنان رانده بود و در آخر مىفرمايد : از قوم نوح جز اندكى به وى ايمان نياوردند ، و مراد از اينكه فرمود  ( ما آمَنَ مَعَهُ )  اين است كه خود نوح و مؤمنان همراه او به خداى متعال ايمان داشتند و به همين جهت هم خداوند آنها را از عذاب رهانيد .\r\n( 41 )  ( وَ قالَ ارْكَبُوا فِيها بِسْمِ اللَّهِ مَجْراها وَ مُرْساها إِنَّ رَبِّي لَغَفُورٌ رَحِيمٌ )  : ( و نوح فرمود : به نام خدا سوار كشتى شويد كه حركت و ايستادن آن به نام خداست ، همانا پروردگار من آمرزنده و مهربان است ) ، ( مجرا ) يعنى جريان و مسير حركت كشتى و ( مرسا ) يعنى توقّف و ايستادن كشتى ، به هر حال نوح عليه السّلام كشتى خود را به نام خدا ،\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nمبارك نموده و براى جلب خير در حركت و سكون كشتى ابتدا نام خداوند را مىبرد ، چون معلّق كردن امرى بر اسم خدا باعث حفظ و صيانت آن امر از هلاكت و فساد و خسران مىگردد ، زيرا هر امرى كه مرتبط به خدا باشد ، قهرا از گزند عوارض سوء مصون مىماند « 1 » .\r\nو چون سبب ظاهرى براى نجات كشتى حركت و سكون به موقع و صحيح آنست ، اين دو سبب ، زمانى كارگر مىافتد كه عنايت الهى شامل حال سرنشينان كشتى گردد و شمول اين عنايت به اين است كه مغفرت الهى شامل حال آن افراد شود تا زمينه براى رحمت حق فراهم گردد و آنها از غرق نجات يابند و به همين جهت نوح عليه السّلام خداوند را به دو نام غفور و رحيم ياد كرد تا بفهماند پروردگار او آمرزنده است و از گناهان ايشان در مىگذرد و مهربان است ، در نتيجه با رحمتش كشتى را از غرق نجات مىدهد .\r\nو نوح اوّلين كسى است كه خداى متعال را با گفتن  ( بِسْمِ اللَّهِ )  در كتاب مجيدش ياد كرده و اوّلين كسى است كه بر توحيد خدا اقامهء حجّت نموده و اوّلين كسى است كه كتاب و شريعت از جانب خداوند آورده ( و كسى است كه ابراهيم خليل از شيعيان او بوده ) و اوّلين فرديست كه در صدد رفع اختلافات طبقاتى جامعه بر آمده تا تعادل در جامعه برقرار شده و تناقض از آن بر طرف شود .\r\n( 42 )  ( وَ هِيَ تَجْرِي بِهِمْ فِي مَوْجٍ كَالْجِبالِ وَ نادى نُوحٌ ابْنَهُ وَ كانَ فِي مَعْزِلٍ يا بُنَيَّ ارْكَبْ مَعَنا وَ لا تَكُنْ مَعَ الْكافِرِينَ )  : ( كشتى آنها را در ميان موجهايى چون كوه مىبرد و ناگهان نوح فرزندش را ديد كه در نقطه دور ايستاده بود فرياد زد : اى پسرم بيا با ما سوار كشتى شو و همراه كافران نباش ) ، يعنى طوفان آنچنان عظيم شده بود كه موجهاى دريا چون كوه در برابر كشتى قد برافراشته بودند و در همين اثناء نوح چشمش به\r\n\r\n\r\n","description":"","footnote":"\r\n( 1 ) - به موجب روايت : ( كلّ امر ذيبال لم يبدأ ببسم اللّه فهو ابتر ) .\r\n","page_name":" 366 ","page_number":366},
  {"content":"\r\n\r\nفرزندش مىافتد كه در مكانى دور تر قرار داشته و لذا او را ندا مىدهد و از روى شفقت مىگويد ، اى فرزندم بيا با ما سوار كشتى شو و همراه اين كافران نباش ، چون مشاركت و همنشينى با آنها مشاركت در بلاء را بدنبال دارد و اينكه او نگفت  ( وَ لا تَكُنْ مَعَ الْكافِرِينَ )  : ( از كافران نباش ) ، به جهت اين بود كه نوح عليه السّلام از نفاق باطنى پسرش اطلاع نداشت و به همين خاطر هم از او براى سوار شدن به كشتى دعوت نمود .\r\n( 43 )  ( قالَ سَآوِي إِلى جَبَلٍ يَعْصِمُنِي مِنَ الْماءِ قالَ لا عاصِمَ الْيَوْمَ مِنْ أَمْرِ اللَّهِ إِلَّا مَنْ رَحِمَ وَ حالَ بَيْنَهُمَا الْمَوْجُ فَكانَ مِنَ الْمُغْرَقِينَ )  : ( پسر نوح گفت : من به زودى به كوهى پناه مىبرم كه مرا از خطر آب حفظ كند ، نوح گفت : امروز هيچ پناهى از عذاب خدا نيست ، جز براى كسى كه خدا به او رحم كند ، در همين بين موج بين آن دو حائل شد و پسر نوح در زمرهء غرق‌شدگان قرار گرفت ) ، پسر نوح در پاسخ دعوت پدرش گفت : من به زودى به كوهى پناهنده مىشوم و خود را در پناه آن از شرّ اين آب حفظ مىكنم تا در آب غرق نشوم ، ولى نوح به او گفت : امروز هيچ حافظى از بلاى خدا وجود ندارد ، چون غضب خدا شدّت گرفته و قضاى الهى اين چنين رانده شده كه همهء اهل زمين غرق شوند ، جز كسانى كه به خود او پناه ببرند و او به آنها رحم كند ، امّا اين گفتگو طولى نكشيد كه ناگهان موجى ميان آنها حائل گشت و پسر نوح غرق شد و اگر اين اتفّاق نمىافتاد و گفتگو ادامه مىيافت ، نوح به كفر پسرش واقف گرديده و از او اعلام بيزارى مىنمود .\r\n( 44 )  ( وَ قِيلَ يا أَرْضُ ابْلَعِي ماءَكِ وَ يا سَماءُ أَقْلِعِي وَ غِيضَ الْماءُ وَ قُضِيَ الْأَمْرُ وَ اسْتَوَتْ عَلَى الْجُودِيِّ وَ قِيلَ بُعْداً لِلْقَوْمِ الظَّالِمِينَ )  : ( فرمان الهى رسيد كه اى زمين آبت را فرو ببر و اى آسمان باز ايست و آب فرو رفت و حكم الهى جارى شد و كشتى بر سر كوه جودى مستقّر گشت و فرمان الهى رسيد كه مردم ستمكار از رحمت حق دور باشند ) ، ( بلع ) يعنى فرو بردن در جوف ، ( اقلاع ) يعنى ترك كردن چيزى ، از اصل و ريشه\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nو امساك از آن و ( غيض ) يعنى اينكه زمين ، آب يا هر مايع ديگرى را در خود فرو ببرد و كلمهء ( جودى ) به معناى مطلق يعنى كوه و زمين سنگى سخت ، امّا بعضى گفته‌اند نام كوه معيّنى در سرزمين موصل مىباشد كه در سلسله جبال آرارات قرار دارد .\r\nبه هر جهت مىفرمايد ، ندايى از ساحت عظمت و كبريائى حق تعالى صادر شد و با كلمهء ( كن ) به نحو امر تكوينى به زمين امر گرديد كه آبش را فرو برد و به آسمان امر شد كه از بارش متوقف شود و بقيهء آبها در زمين فرو رفت و آن وعده‌اى كه خداى متعال در مورد عذاب قومش به او داده بود ، محقّق گرديد و حكم الهى ثابت شد و در آن هنگام كشتى نوح بر بالاى كوهى قرار گرفت و طوفان خاتمه يافت و آنگاه فرمان ديگر از ساحت كبريايى صادر گرديد كه فرمود ، مردم ستمگر از دار كرامت و بهشت و رحمت خدا دور باشند و اينكه نام خداوند برده نشده به جهت تعظيم مقام الوهيّت بوده است و در اين آيه كريمه بلاغت و ايجاز عجيبى به كار رفته كه علماى فصاحت و بلاغت را حيران نموده و تازه آنچه آنها از اين آيه استخراج نموده‌اند چون قطره‌اى در برابر درياست .\r\n( 45 )  ( وَ نادى نُوحٌ رَبَّهُ فَقالَ رَبِّ إِنَّ ابْنِي مِنْ أَهْلِي وَ إِنَّ وَعْدَكَ الْحَقُّ وَ أَنْتَ أَحْكَمُ الْحاكِمِينَ )  : ( و نوح پروردگارش را ندا كرد و گفت : اى پروردگار من ، پسرم از خانوادهء من است و بدرستى وعده تو حق است و تو بهترين حكم‌كنندگانى ) ، اين آيهء شريفه دعائى است كه نوح براى پسرش نمود و علّت اين دعا اين بود كه نوح نمىدانست پسرش كافر است و چون قبلا اين وعده را از خداوند شنيده بود كه خدا خانواده او را نجات مىدهد به همين جهت خداوند را مورد خطاب قرار داد و دربارهء پسرش دعا كرد و از كلمه ( نادى ) مفهوم مىشود كه نوح به جهت اندوه شديدى كه از هلاكت فرزندش به او عارض شده با صداى بلند دست به استغاثه و دعا برداشته و ظاهرا اين گفتگو بلافاصله پس از غرق شدن پسرش واقع شده نه پس از فرو نشستن طوفان ، و نوح از انبياء اولو العزم و صاحب شريعت بوده و بطور مسلّم نسبت به مقام الوهيّت و موقعيّت بندگى خود\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nوقوف داشته و به همين جهت دعاى خود را در قالب سئوال بيان كرده و چون خداوند وعده نجات مؤمنان و خانوادهء نوح را به وى داده بود و نوح پسرش را مؤمن مىدانست ، لذا به طور غير مستقيم ضمن رعايت ادب عبوديّت نجات پسرش را از خداوند طلب كرد و در آخر هم براى آنكه بگويد ، حكم ، از آن خداست و من در برابر حكم حق تسليم هستم ، فرمود : تو ( احكم الحاكمينى ) و لذا جز بر اساس علم و عدل حكم نمىنمايى و اين لقب فقط در مورد خداوند صادق است ، امّا در زمان حاضر لقب قاضى القضاة يا همان احكم الحاكمين در مورد هر قاضى نادان يا جائرى نيز به كار مىرود .\r\n( 46 )  ( قالَ يا نُوحُ إِنَّهُ لَيْسَ مِنْ أَهْلِكَ إِنَّهُ عَمَلٌ غَيْرُ صالِحٍ فَلا تَسْئَلْنِ ما لَيْسَ لَكَ بِهِ عِلْمٌ إِنِّي أَعِظُكَ أَنْ تَكُونَ مِنَ الْجاهِلِينَ )  : ( خداوند فرمود : اى نوح او از خانوادهء تو نيست ، چون او عمل ناصالحى است ، پس از من دربارهء چيزى كه به آن علم ندارى درخواست مكن ، من تو را بر حذر مىدارم از اينكه جزء گروه نادانها باشى ) ، خداوند در جواب نوح مىفرمايد : اين پسر از خاندان تو نيست و لذا وعدهء نجات به او تعلّق نمىگيرد و خاندان تو كسانى هستند كه از نظر عقيده مانند تو مىباشند و ميزان سنجش ، دين و عقيده است نه قرابت خونى ، پس بدان كه او از خانواده تو نيست ، او عملى غير صالح است ، يعنى او فرزند شايسته‌اى نيست و عمل او عمل ناصالح و ناشايست مىباشد ، لذا مقياس سنجش انسان عمل اوست ، نه قرابت و نسب ذاتى او « 1 » ، و آنگاه مىفرمايد : از چيزى كه به آن علم ندارى سئوال نكن ، چون او اطلاع نداشت كه پسرش از اهل ايمان نيست ولى توجّه خاص الهى او را متوجّه كرد تا درخواست نابجائى براى نجات پسرش\r\n\r\n\r\n","description":"","footnote":"\r\n( 1 ) -\r\n پسر نوح با بدان بنشست * خاندان نبوّتش گم شد \r\n سگ اصحاب كهف روزى چند * پى نيكان گرفت و مردم شد \r\n( سعدى )\r\n","page_name":" 369 ","page_number":369},
  {"content":"\r\n\r\nنكند و خداوند او را زنهار داد كه از جاهلان نباشد ، يعنى درخواست نجات پسرش عملى جاهلانه بود كه خداوند او را از آن برحذر داشت و جاهل يعنى كسى كه بر عمل جاهلانه استمرار داشته باشد و از آنجا كه ارتباط و اهليّت ميزانش ارتباط عقيدتى و ايمانى است ، پس زمانيكه اين ارتباط قطع شود ديگر هيچ علاقه و رابطه و پيوندى وجود نخواهد داشت .\r\n( 47 )  ( قالَ رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِهِ عِلْمٌ وَ إِلَّا تَغْفِرْ لِي وَ تَرْحَمْنِي أَكُنْ مِنَ الْخاسِرِينَ )  : ( نوح عرضه داشت : پروردگارا من به تو پناه مىبرم از اينكه از تو چيزى بخواهم كه نسبت به آن علم ندارم و اگر تو مرا نيامرزى و به من رحم نكنى از زيانكاران خواهم بود ) ، بعد از آنكه نوح دانست كه پسرش از كافران بوده يقين كرد كه اگر بخاطر نجات او از خداوند در خواست نموده بود عملى جاهلانه مرتكب گشته بود به همين جهت به نحو التجاء به خدا پناه برده و خدا را شكرگزارى كرده كه مرتكب اين درخواست نشده و از امرى كه نسبت به صلاح و فساد آن جاهل بوده سئوال نكرده است و آنگاه براى جلب رحمت و مغفرت خداوند ، عرضه مىدارد كه خدايا اگر بعد از توبهء من با ديدهء عفو و مغفرت در من ننگرى و با رحمت و عنايتت بر من احاطه نيابى هر آينه از زيانكاران خواهم بود ، پس حقيقت اين كلام حضرت نوح عليه السّلام در واقع شكرگزارى و اظهار امتنان از ساحت پروردگار است .\r\n( 48 )  ( قِيلَ يا نُوحُ اهْبِطْ بِسَلامٍ مِنَّا وَ بَرَكاتٍ عَلَيْكَ وَ عَلى أُمَمٍ مِمَّنْ مَعَكَ وَ أُمَمٌ سَنُمَتِّعُهُمْ ثُمَّ يَمَسُّهُمْ مِنَّا عَذابٌ أَلِيمٌ )  : ( گفته شد : اى نوح با سلامت و بركت از ناحيهء من بر تو و بر تمام امّت‌هايى كه با تو هستند ، فرود آى و امّتهايى نيز هستند كه به زودى خواهند آمد و ما ابتدا آنها را بهره‌مند مىسازيم و در آخر عذابى دردناك از ناحيهء ما آنان را فرا خواهد گرفت ) ، ( سلام ) به معناى ايمنى از عذاب و نوعى تحيّت و درود است و ( بركات ) به معناى نعماتى است كه آدمى را به خير و سعادت و عاقبت نيكو مىرساند و اينكه در صدر آيه مىفرمايد ( قيل ) و نام گوينده را كه خداى متعال است نمىبرد به\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nجهت تعظيم و بزرگداشت ساحت ربوبى مىباشد و معناى آيهء شريفه آنست كه خداوند خطاب به نوح مىفرمايد : اى نوح از روى آب متلاطم و طوفانى بر روى خاك نازل شو در حالى كه از عذاب ايمن شده‌اى و نعمات پر بركتى از سوى ما بر تو نازل شده و همچنين بر امتهايى كه در كشتى همراه تو بودند و بر همه نسل‌هاى صالحى كه تا قيام قيامت از آنان متولّد مىشوند .\r\nلذا خطاب الهى ، عموميّت دارد و شامل همهء بشر در تمام دوران تاريخ مىشود ، از روزيكه از كشتى خارج شدند تا روز قيامت .\r\nو آنگاه در ادامه مىفرمايد ، كه در اين ميان امّتهاى ديگرى هم هستند كه ما به زودى از نعمات دنيا آنها را بهره‌مند مىسازيم ، امّا به علّت اعمالشان ، در آخر عذابى دردناك از ناحيهء ما به ايشان خواهد رسيد و اينكه اين امم را جداگانه ذكر نموده به جهت طرد ايشان از موضع كرامت است ، يعنى گويا اينها را قابل ذكر با طائفه اوّل ندانسته ، چون لياقت و شايستگى طائفه اوّل را نداشته و در زندگى دنيا از مسير اعتدال و دين فطرى خارج شده‌اند و به همين جهت هم در آخرت عذاب الهى را خواهند چشيد .\r\n( 49 )  ( تِلْكَ مِنْ أَنْباءِ الْغَيْبِ نُوحِيها إِلَيْكَ ما كُنْتَ تَعْلَمُها أَنْتَ وَ لا قَوْمُكَ مِنْ قَبْلِ هذا فَاصْبِرْ إِنَّ الْعاقِبَةَ لِلْمُتَّقِينَ )  : ( اين از اخبار غيبى است كه ما به تو وحى نموديم و تو و قومت اين اخبار را قبل از اين نمىدانستيد ، پس خويشتندار باش ، بدرستى كه عاقبت از آن ، پرهيزكاران است ) ، خطاب با پيامبر اسلام صلّى اللّه عليه و إله و سلم مىباشد كه مىفرمايد : اى محمّد صلّى اللّه عليه و إله و سلم اين ماجراى نوح عليه السّلام و عاقبت قوم او از اخبار غيبى بود كه ما آن را به تو وحى نموديم و قبل از اين وحى ، اين اخبار براى تو و قومت مجهول بود و نزد اهل كتاب هم بطور تحريف شده و تغيير يافته وجود داشت ، پس حال كه ماجراى نوح و مؤمنين صابرى را كه با او بودند دانستى ، تو نيز صبور باش و در برابر تمسخرها و آزار مشركان خويشتندارى كن و بدان كه عاقبت از آن اهل تقوا است و خداوند به پاداش صبرشان\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nآنان را وارثان زمين قرار مىدهد ،  ( أَنَّ الْأَرْضَ يَرِثُها عِبادِيَ الصَّالِحُونَ )  « 1 » .\r\n\r\n[ آيهء ( 60 - 50 ) ماجراى حضرت هود عليه السّلام و قومش 
  ]\r\n( 50 )  ( وَ إِلى عادٍ أَخاهُمْ هُوداً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ إِنْ أَنْتُمْ إِلَّا مُفْتَرُونَ )  : ( و نيز بسوى عاد برادرشان هود را فرستاديم و او به قومش گفت : اى قوم من ، خدا را بپرستيد كه هيچ معبودى غير او نداريد و به جز افتراء هيچ دليلى بر خدائى خدايانتان وجود ندارد ) ، اينكه قرآن حضرت هود عليه السّلام را برادر آن قوم دانسته به جهت آنست كه آنحضرت برادر نسبى ايشان و از افراد همان قبيله بوده كه نسبشان به يك فرد واحد مىرسيده و باز آنها را با لفظ ( يا قوم ) خطاب نمود تا عواطف آنها را تحريك نموده و آنان را نسبت به پذيرفتن دعوتش تشويق نمايد و سپس آنها را به عبادت خداى واحد فرا خواند و از عبادت معبودها و الهه‌هاى غير خداى يكتا باز مىدارد و آنگاه به نحو انحصار مىفرمايد : شما غير از او معبودى نداريد و اين ادعاهاى شما مبنى بر شفيع بودن و شريك بودن بتها و الهه‌ها ، چيزى جز افتراء محض نيست و هيچ دليل عقلانى بر اين گفتار خود نداريد .\r\n( 51 )  ( يا قَوْمِ لا أَسْئَلُكُمْ عَلَيْهِ أَجْراً إِنْ أَجْرِيَ إِلَّا عَلَى الَّذِي فَطَرَنِي أَ فَلا تَعْقِلُونَ )  :\r\n( اى قوم من ، من در برابر رسالتم از شما مزدى نمىخواهم ، پاداش من جز بر عهده آنكه مرا آفريده نيست ، پس چرا تعقّل نمىكنيد ؟ ) ، با اين بيان حضرت هود عليه السّلام مىخواهد به قومش تفهيم كند كه او از دعوت و تبليغ آنها قصد نفع مادّى ندارد و از ايشان مزدى نمىخواهد كه او را متهم كنند و از طرف ديگر رسالت او بدون پاداش هم نيست تا بپندارند كه او كار لغو و بيهوده‌ئى نموده ، بلكه پاداش او فقط از آن پروردگار است كه او را آفريده و ايجاد نموده و به رسالت برگزيده است ، آيا باز هم به عقل خود رجوع نمىكنند تا برايشان معلوم شود كه آنحضرت در دعوت خود ، خيرخواه بوده و هدفى\r\n\r\n\r\n","description":"","footnote":"\r\n( 1 ) - سوره انبياء ، آيه 105 .\r\n","page_name":" 372 ","page_number":372},
  {"content":"\r\n\r\nجز واداشتن آنها به حق و هدايت ايشان نداشته .\r\n( 52 )  ( وَ يا قَوْمِ اسْتَغْفِرُوا رَبَّكُمْ ثُمَّ تُوبُوا إِلَيْهِ يُرْسِلِ السَّماءَ عَلَيْكُمْ مِدْراراً وَ يَزِدْكُمْ قُوَّةً إِلى قُوَّتِكُمْ وَ لا تَتَوَلَّوْا مُجْرِمِينَ )  : ( و اى قوم من از پروردگارتان طلب آمرزش نموده و سپس بسوى او باز گرديد تا باران مفيد را از آسمان پىدرپى بسويتان بفرستد و نيروئى بر نيرويتان اضافه كند و مبادا با حالت جرم و عصيان روى بگردانيد ) ، آنگاه حضرت هود عليه السّلام از روى خيرخواهى به قوم خود مىفرمايد كه از خدا طلب آمرزش كنيد تا گناهانتان را بپوشاند و با توبه بسوى او بازگرديد تا ابرهاى پر بركت را بسوى شما روانه كند و بارانهاى پىدرپى بر شما نازل نمايد و گياهان و زراعات شما سبز و خرّم گردند و نيروى ايمانى بر نيروى بدنى شما افزوده گردد و هرگز از خداى يكتا اعراض نكنيد و با حالت عصيان و گناه معبودهايى غير از او اتخّاذ ننماييد .\r\nاين آيه دلالت مىكند كه اولا ) : قوم هود عليه السّلام مبتلا به خشكسالى و قحطى بوده‌اند ، و ثانيا ) : ارتباط مستقيمى بين اعمال انسانها با حوادث وجودى عالم برقرار است ، يعنى اعمال صالحه باعث نزول بركات و جريان فيوضات و خيرات مىگردند و اعمال ناشايست موجب نزول بلايا و بدبختى و هلاكت مىشوند ، همچنانكه در تفسير آيه 96 سورهء اعراف نيز به همين مطلب اشاره نموديم « 1 » .\r\n( 53 )  ( قالُوا يا هُودُ ما جِئْتَنا بِبَيِّنَةٍ وَ ما نَحْنُ بِتارِكِي آلِهَتِنا عَنْ قَوْلِكَ وَ ما نَحْنُ لَكَ بِمُؤْمِنِينَ )  : ( گفتند : اى هود تو براى نبوتّ خود معجزه و دليل آشكارى براى ما نياوردى ، و ما هرگز به جهت گفتهء تو از عبادت خدايان خود دست برنمىداريم و ما به تو ايمان نمىآوريم ) ، حضرت هود عليه السّلام در دعوت خود دو مطلب از قومش خواست ، ( 1 - ايمان\r\n\r\n\r\n","description":"","footnote":"\r\n( 1 ) -  ( وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ )  ، و اگر اهل آباديها ايمان آورده و تقوى پيشه مىكردند ، هر آينه درهاى بركات آسمان و زمين را به روى آنها مىگشوديم .\r\n","page_name":" 373 ","page_number":373},
  {"content":"\r\n\r\nبه خداى واحد و ترك عبادت خدايان دروغين ، ( 2 - استغفار و توبه به درگاه خدا و پذيرفتن دعوت و خيرخواهى او .\r\nو با اين كلام قومش هر دو خواستهء او را ردّ كردند و به طور كلى او را نااميد و مأيوس نمودند ، ابتدا اجمالا گفتند : تو هيچ معجزه‌اى براى ما نياوردى تا ما مجبور به پذيرش دعوت تو گرديم و آنگاه صريحا اقرار كردند كه هرگز به دعوت تو پرستش خدايان خود را رها نمىكنيم و در آخر هم براى آنكه او را كلا از ايمان آوردن و اطاعتشان مأيوس كنند ، گفتند : ما به تو ايمان نمىآوريم ، يعنى به طور ضمنى از او خواستند كه دست از دعوت آنها بردارد .\r\n( 54 )  ( إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ قالَ إِنِّي أُشْهِدُ اللَّهَ وَ اشْهَدُوا أَنِّي بَرِيءٌ مِمَّا تُشْرِكُونَ )  : ( جز اين نمىگوئيم كه تو به جهت نفرين بعضى از خدايان ما دچار آسيب و جنون شده‌اى ، هود عليه السّلام فرمود : من خدا را شاهد مىگيرم و خود شما نيز شاهد باشيد كه من از آنچه شما شرك مىورزيد ، بيزارم ) ، ( اعتراء ) يعنى برخورد و اصابت ، قوم هود عليه السّلام گفتند : رأى ما دربارهء تو جز اين نيست كه به جهت آنكه تو به خدايان ما توهين كرده‌اى بعضى از آنها بلايى از قبيل نقصان عقل يا ديوانگى بر سرت آورده‌اند و با اين حال اعتنايى به سخنان تو نيست ، هود در پاسخ آنها ابتدا خداوند را گواه مىگيرد و آنگاه از خود آنها شهادت مىطلبد و صريحا از اعمال شرك‌آميز آنها و پرستش معبودهاى دروغينشان اعلام بيزارى مىنمايد .\r\n( 55 )  ( مِنْ دُونِهِ فَكِيدُونِي جَمِيعاً ثُمَّ لا تُنْظِرُونِ )  : ( من از آنچه غير خدا شريك گرفته‌ايد بيزارم ، پس همه دست به دست هم داده و هر نيرنگى مىخواهيد دربارهء من به كار ببريد و به من مهلت ندهيد ) ، در اين آيه حضرت هود عليه السّلام در ادامهء پاسخ به آنها مىفرمايد : اگر راست مىگوييد كه من گرفتار جنون شده‌ام و نظر شما صحيح و بر حقّ است ، پس با ما به مبارزه برخيزيد ، شما و خدايانتان همگى دست به دست هم دهيد و اگر توانايى آن را داريد كه با من كيد نماييد براى از بين بردن من شتاب كنيد و ابدا به من\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمهلت ندهيد ، اين سخن آن حضرت در مقام تحدّى و به منظور تعجيز آنهاست تا بدانند كه اگر بتهايشان داراى علم و قدرت و اراده بودند مىتوانستند از آن جناب انتقام بگيرند و همچنين خود آنها كه مردمى نيرومند و قهرمان بودند ، بيانديشند كه اگر آن حضرت از جانب خداى متعال تأييد نمىشد و در ادعّايش صادق نبود بايد به آسانترين وجه مىتوانستند او را از بين برده و وجودش را از خود دفع نمايند .\r\nلذا اين كلام آنحضرت دليلى بر حقانيّت او و بطلان عقايد آنهاست و لذا مشتمل بر يك حجّت عقلى و دليل قاطعى بر بطلان الوهيّت شركاء و آيتى معجزه‌آسا براى تأييد صحّت رسالت آن حضرت مىباشد .\r\n( 56 )  ( إِنِّي تَوَكَّلْتُ عَلَى اللَّهِ رَبِّي وَ رَبِّكُمْ ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ )  : ( من بر خدا ، پروردگارم و پروردگار شما توكّل مىكنم ، هيچ جنبنده‌اى نيست جز آنكه زمام اختيارش به دست اوست ، همانا پروردگار من بر صراط مستقيم است ) ، از آنجا كه در گفتار سابق آن جناب دو احتمال وجود داشته ، يكى اينكه نشانه‌اى باشد بر درستى رسالت آن حضرت و بر اينكه كفّار هيچ كارى بر عليه او نمىتوانند بكنند و ديگر اينكه آن حضرت از كفّار ترسى ندارد هر چند كه آنها قادر بر نابود كردن او باشند .\r\nو لذا آنحضرت براى آنكه احتمال دوّم را نفى كند در ادامهء گفتار خود مىفرمايد :\r\nمن در كار خودم به پروردگارى توكّل كرده‌ام كه مدبّر امور من و شماست و براى آنكه بفهماند كه آنها هيچ كارى نمىتوانند بكنند اضافه كرد ، او خدايى است كه هيچ جنبده‌اى نيست جز آنكه پيشانيش به دست خداست يعنى زمام امورش در دست اوست و خداوند نهايت تسلّط و كمال قدرت و احاطه را بر تمام مخلوقات خود دارد و لذا همواره حق را تأييد نموده و باطل را مفتضح مىسازد و شما و خدايانتان هرگز نمىتوانيد بر خلاف ارادهء خدا به من آسيبى برسانيد يا دين حق را نابود سازيد ، پس خداى من كه بر طريقت مستقيم است هرگز از آن تخلف نمىكند و سنّت عادلانهء خود را در تأييد دين حقّ جارى\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nنموده و مرا از شرّ شما محافظت مىكند .\r\n( 57 )  ( فَإِنْ تَوَلَّوْا فَقَدْ أَبْلَغْتُكُمْ ما أُرْسِلْتُ بِهِ إِلَيْكُمْ وَ يَسْتَخْلِفُ رَبِّي قَوْماً غَيْرَكُمْ وَ لا تَضُرُّونَهُ شَيْئاً إِنَّ رَبِّي عَلى كُلِّ شَيْءٍ حَفِيظٌ )  : ( پس در صورتى كه اعراض كنيد من رسالت خويش را به شما رساندم و آنچه براى ابلاغ آن به سوى شما گسيل شده بودم ، ابلاغ نمودم و پروردگارم قومى غير از شما را مىآفريند تا او را بپرستند و شما نمىتوانيد ضررى به او بزنيد ، بدرستى كه پروردگار من نگهدار هر موجودى است ) ، در جواب قوم هود عليه السّلام كه آنحضرت را از ايمان خويش مأيوس نمودند ، مىفرمايد : اگر از ايمان آوردن به خدا و دعوت من روى مىگردانيد ، ضررى به من يا پروردگارم نمىزنيد ، چون من وظيفهء الهى خود را انجام دادم و رسالت خداوند را ابلاغ كردم و حجّت بر شما تمام شده و وقوع عذاب بر شما قطعى گرديد و خداوند قوم ديگرى را جانشين شما مىنمايد كه دعوت حق را اجابت كنند و ايمان آورند و لذا عدم ايمان شما هيچ ضررى به خدا نمىزند و او با ارادهء خود مىتواند در يك لحظه شما را نابود ساخته و قوم ديگرى را خلق كند كه مانند شما نباشند ، چون او خداونديست كه بر هر امرى قادر بوده و هيچ چيز از حيطهء علم او خارج نيست و بر همهء آنها مسلّط و نگهبان است ، پس چگونه قادريد بر چنين خدايى ضرر بزنيد ؟ !\r\n( 58 )  ( وَ لَمَّا جاءَ أَمْرُنا نَجَّيْنا هُوداً وَ الَّذِينَ آمَنُوا مَعَهُ بِرَحْمَةٍ مِنَّا وَ نَجَّيْناهُمْ مِنْ عَذابٍ غَلِيظٍ )  : ( همين كه امر عذاب ما بيامد ، هود و كسانى را كه با او ايمان آورده بودند با رحمتى از جانب خود نجات داديم و آنها را از عذابى دشوار رهانيديم ) ، مراد از آمدن امر ، نزول عذاب است ، يعنى صدور امر الهى و به دنبال آن حكم نهايى بر جدايى بين رسول و قومش  ( فَإِذا جاءَ أَمْرُ اللَّهِ قُضِيَ بِالْحَقِّ وَ خَسِرَ هُنالِكَ الْمُبْطِلُونَ )  « 1 » ، ( زمانيكه امر خدا آمد بين آن رسول و قومش حكم به حق مىشود و در آن زمان اهل باطل\r\n\r\n\r\n","description":"","footnote":"\r\n( 1 ) - سوره مؤمن ، آيه 78 .\r\n","page_name":" 376 ","page_number":376},
  {"content":"\r\n\r\nزيانكار مىگردند ) .\r\nو در آن زمان خداوند با رحمت خاصشّ كه مخصوص بندگان مؤمن اوست ، هود عليه السّلام و مؤمنان را از آن عذاب دشوارى كه شامل كفّار عاد گرديد نجات داده و آنها را نصرت مىنمايد .\r\n( 59 )  ( وَ تِلْكَ عادٌ جَحَدُوا بِآياتِ رَبِّهِمْ وَ عَصَوْا رُسُلَهُ وَ اتَّبَعُوا أَمْرَ كُلِّ جَبَّارٍ عَنِيدٍ )  : ( و اين قوم عاد آيات پروردگارشان را انكار نموده و فرستادگان او را نافرمانى كردند و پيرو فرمان هر زورگوى عناد پيشه‌اى گشتند ) ، در اين آيه ماجراى قوم عاد خلاصه شده و مىفرمايد اين قوم عاد حكم و مواعظ و معجزاتى را كه طريقه هدايت و رشد آنها بود ، انكار نمودند و فرستادگان الهى مثل هود و پيامبران قبل از او را نافرمانى و عصيان كردند ، چون عصيان يك پيامبر ، عصيان همهء پيامبران سابق است ، و دعوت همهء انبياء يكى بوده و دين در نزد خدا واحد است ، همچنانكه در جاى ديگرى مىفرمايد ،   ( كَذَّبَتْ عادٌ الْمُرْسَلِينَ إِذْ قالَ لَهُمْ أَخُوهُمْ هُودٌ أَ لا تَتَّقُونَ )   « 1 » ، ( قوم عاد رسولان خدا را تكذيب كردند ، آن زمان كه برادرشان هود به آنان گفت ، چرا از خدا پروا نمىكنيد ؟ ) .\r\nو نيز اين قوم به جاى پيروى از رسولان الهى گوش به فرمان جبّاران و عناد پيشگان بودند ، زيرا ( جبّار ) كسى است كه به زور ارادهء خود را بر مردم تحميل مىكند و بر آنها مسلّط مىشود و ( عنيد ) نيز كسى است كه عناد بسيار دارد و حق را نمىپذيرد ، پس قوم عاد سه خصلت ناپسند داشتند : ( 1 - انكار آيات الهى ( 2 - نافرمانى از انبياء ( 3 - پيروى از جبّاران .\r\n( 60 )  ( وَ أُتْبِعُوا فِي هذِهِ الدُّنْيا لَعْنَةً وَ يَوْمَ الْقِيامَةِ أَلا إِنَّ عاداً كَفَرُوا رَبَّهُمْ أَلا بُعْداً لِعادٍ قَوْمِ هُودٍ )  : ( و براى خود در اين دنيا و در روز قيامت لعنتى بجاى گذاشتند ، بدانيد كه\r\n\r\n\r\n","description":"","footnote":"\r\n( 1 ) - سورهء شعرا ، آيه 124 - 123 .\r\n","page_name":" 377 ","page_number":377},
  {"content":"\r\n\r\nعاد به پروردگارشان كفر ورزيدند و بدانيد كه عاد ، قوم هود از رحمت حق بدورند ) ، يعنى به جهت همان خصائص ناپسند ، لعنت ( دورى از رحمت حق ) در همين دنيا و در قيامت آنها را دنبال كرد و مصداق اين لعنت همان عذابى بود كه به آنان رسيد و شايد هم مصداق آن گناهان و اعمال زشتى باشد كه تا روز قيامت عليه آنان در نامه اعمالشان نوشته مىشود ، چون تا قيامت هر مشركى كه پيدا شود گناهش به حساب آنها نيز نوشته مىشود ، زيرا آنها سنّت‌گذار كفر و شرك بودند و قرآن دربارهء همه سنّت‌گذاران فرموده است  ( وَ نَكْتُبُ ما قَدَّمُوا وَ آثارَهُمْ )  « 1 » ، ( آنچه را پيش فرستادند و آثار آنان را ثبت نموده و مىنويسيم ) ، و در قيامت نيز عذاب جاودان حقّ به آنان خواهد رسيد و به جهت انكار و كفرشان همواره از رحمت حق دور خواهند بود .\r\n\r\n[ آيهء ( 68 - 61 ) استدلال بر عدم جواز عبادت غير خدا ، ماجراى حضرت صالح عليه السّلام و قوم ثمود 
  ]\r\n( 61 )  ( وَ إِلى ثَمُودَ أَخاهُمْ صالِحاً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ هُوَ أَنْشَأَكُمْ مِنَ الْأَرْضِ وَ اسْتَعْمَرَكُمْ فِيها فَاسْتَغْفِرُوهُ ثُمَّ تُوبُوا إِلَيْهِ إِنَّ رَبِّي قَرِيبٌ مُجِيبٌ )  :\r\n( و به سوى ثمود برادرشان صالح را فرستاديم كه فرمود : اى قوم من ، خداى واحد را بپرستيد كه جز او براى شما معبودى نيست او شما را از زمين ايجاد كرد و شما را به آبادانى آن گماشت ، پس از او طلب آمرزش كنيد و بسوى او بازگرديد ، همانا پروردگار من نزديك و اجابت كننده است ) ، همانند آيهء سابق كه در مورد حضرت هود عليه السّلام بود در اينجا نيز حضرت صالح عليه السّلام را برادر قوم ثمود ناميده چون او از همان قبيله بوده و نياى مشترك داشته‌اند و باز براى تشويق و تحريض آنها بر ايمان ، ايشان را با لفظ ( اى قوم من ( يا قوم ) خطاب نموده و آنها را به عبادت خداى واحد دعوت مىنمايد و آنگاه عبادت را در او منحصر نموده و مىفرمايد ، اصولا جز خدا معبودى براى شما نيست ، چون اوست كه شما را از زمين و موّاد زمينى آفريد و آنگاه شما را هدايت و تكميل\r\n\r\n\r\n","description":"","footnote":"\r\n( 1 ) - سوره يس ، آيه 12 .\r\n","page_name":" 378 ","page_number":378},
  {"content":"\r\n\r\nنمود تا بتوانيد در زمين تصرفات نماييد و از آن بهره‌بردارى كنيد ، يعنى شما در ايجاد و ابقاء خود احتياجى به بتها نداريد ، بلكه محتاج خداى متعال هستيد .\r\nلذا براى عبادت اين بتها از خدا طلب مغفرت و آمرزش نماييد و بسوى او توبه كنيد و به عبادت او بپردازيد و به او ايمان بياوريد ، چون پروردگار من به خلاف بتهاى شما ، كه هيچ درك و شعورى ندارند و عبادت و قربانى براى آنها سودى ندارد ، ( قريب ) است ، يعنى از همه اسباب ظاهرى به انسان نزديكتر است و نيازى به شفاعت بتها و واسطه شدن آنها ندارد و ثانيا ( مجيب ) است ، يعنى اجابت كننده و پاسخگوى همهء حوائج شماست و حال كه اللّه تعالى به شما نزديك است و پاسخگوى شماست و هيچ معبودى جز او نيست ، قهرا واجب است كه از او طلب آمرزش كرده و بسوى او باز گرديد .\r\n( 62 )  ( قالُوا يا صالِحُ قَدْ كُنْتَ فِينا مَرْجُوًّا قَبْلَ هذا أَ تَنْهانا أَنْ نَعْبُدَ ما يَعْبُدُ آباؤُنا وَ إِنَّنا لَفِي شَكٍّ مِمَّا تَدْعُونا إِلَيْهِ مُرِيبٍ )  : ( قومش گفتند : اى صالح ما قبل از اين به تو اميدوار بوديم ، آخر چگونه ما را از پرستش آنچه پدرانمان مىپرستيدند نهى مىكنى با اينكه ما همچنان نسبت به درستى آنچه تو ما را به آن دعوت مىكنى در شك و ترديد هستيم ) منظور قوم صالح عليه السّلام از گفتن اين سخنان اين بود كه ما به تو بيش از اينها اميد داشتيم و انتظار نداشتيم كه چنين سخنانى را بگويى ، يعنى جز آثار خير و نافع از تو انتظارى نداشتيم و تو را داراى رشد عقلى و كمال و هدايت مىدانستيم ، امّا امروز با اين سخنان و اين بدعتى كه گزارده‌اى از تو مأيوس شديم و آنگاه در ادامه براى ملامت و مذّمت آنحضرت به نحو استفهام انكارى مىگويند ، چگونه ما را از پرستش آنچه پدرانمان مىپرستيده‌اند باز مىدارى ( چون سنّت آباء و اجدارى و مظاهر قوميّت نزد آنان از تقدّس ويژه‌اى برخوردار بوده ) با اينكه خود تو و دعوتت از نظر ما در مظّان اتهامّ و سوء ظنّ هستيد و حجّتى كه يقين‌آور باشد براى ما نياورده‌اى و لذا ما دربارهء صحّت گفتار تو ترديد داريم .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n( 63 )  ( قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَ آتانِي مِنْهُ رَحْمَةً فَمَنْ يَنْصُرُنِي مِنَ اللَّهِ إِنْ عَصَيْتُهُ فَما تَزِيدُونَنِي غَيْرَ تَخْسِيرٍ )  : ( صالح عليه السّلام فرمود : اى قوم من ، به من خبر دهيد كه در صورتى كه پروردگارم به من دليل آشكارى دهد و مرا مشمول رحمت خاصّ خود گرداند و من او را نافرمانى كنم ، چه كسى مرا در نجات از عقوبت يارى مىنمايد ؟ پس جز خسران چيزى بر من نمىافزاييد ) ، منظور از ( بيّنه ) معجزه و دليل آشكار و مراد از ( رحمت ) نبوّت است ، مىفرمايد : شما به من بگوييد اگر من از جانب خدا به معجزه‌اى تأييد شوم كه از صحّت دعوتم خبر دهد و نيز اگر خداى متعال نعمت رسالت را به من ارزانى نموده و مرا مأمور به تبليغ دينش نموده باشد ولى من از خواسته‌هاى شما اطاعت كنم و ترك دعوت نمايم و او را عصيان ورزم ، چه كسى مرا از عذاب او نجات مىدهد ؟ و با اين بيان هر دو حجّت قوم ثمود را پاسخ داد و عذر آن حضرت را در دعوت رسالت موجّه ساخت .\r\nآنگاه فرمود با اين حال هر چه شما بر ترك دعوتم و رجوع به مسلك خودتان اصرار بورزيد بيشتر مرا در خسارت و زيان افكنده‌ايد چون مخالفت با حقّ خسرانى واضح و آشكار است و يا اين سخنان شما در من چيزى نمىافزايد جز اينكه شما را زيانكارتر بدانم .\r\n( 64 )  ( وَ يا قَوْمِ هذِهِ ناقَةُ اللَّهِ لَكُمْ آيَةً فَذَرُوها تَأْكُلْ فِي أَرْضِ اللَّهِ وَ لا تَمَسُّوها بِسُوءٍ فَيَأْخُذَكُمْ عَذابٌ قَرِيبٌ )  : ( و اى قوم من اين شتر ماده ، آيت و معجزه‌اى براى شماست ، پس آن را واگذاريد تا در زمين خدا بچرد و زنهار بدى و مزاحمتى به او نرسانيد كه عذابى نزديك شما را فرا مىگيرد ) ، حضرت صالح در ادامهء بيانات خود فرمود : اى مردم اين شتر مادّه همان معجزه‌ايست كه به درخواست شما از درون كوه به اذن خدا بيرون آمده ، پس آن را آزاد بگذاريد و مزاحمش نشويد تا بتواند به راحتى در زمين خدا چرا كند و بپرهيزيد از اينكه به او آسيبى رسانيد ( او را بزنيد يا زخمى كنيد و يا بكشيد ) كه در اين صورت به كيفر اين عمل دچار عذابى سريع و معجّل خواهيد شد كه به\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nشما مهلتى داده نمىشود .\r\n( 65 )  ( فَعَقَرُوها فَقالَ تَمَتَّعُوا فِي دارِكُمْ ثَلاثَةَ أَيَّامٍ ذلِكَ وَعْدٌ غَيْرُ مَكْذُوبٍ )  : ( ولى آنها آن شتر را كشتند ، و صالح به ايشان فرمود : تا سه روز در سرزمينتان از زندگى بهره ببريد ، كه عذابى حتمى و غير قابل تكذيب در راه است ) ، ( عقر ) يعنى ( نحر ) كه طريقه‌اى براى ذبح شتر است و كلمه ( دار ) به معناى خانه است امّا در اينجا مراد ، شهر آنهاست .\r\nلذا وقتى آن شتر را به قتل رسانيدند ، حضرت صالح عليه السّلام به آنها اعلام كرد كه بيش از سه روز زنده نخواهند بود و در اين سه روز مىتوانند از نعمات زندگى دنيوى برخوردار گردند ، امّا پس از آن ، عذابى حتمى بر آنها نازل خواهد شد كه هيچ مانعى از وقوع آن نيست .\r\n( 66 )  ( فَلَمَّا جاءَ أَمْرُنا نَجَّيْنا صالِحاً وَ الَّذِينَ آمَنُوا مَعَهُ بِرَحْمَةٍ مِنَّا وَ مِنْ خِزْيِ يَوْمِئِذٍ إِنَّ رَبَّكَ هُوَ الْقَوِيُّ الْعَزِيزُ )  : ( پس زمانيكه امر ما رسيد ، صالح و كسانى را كه با او ايمان آوردند با رحمتى خاص از جانب خود ، از عذاب و خوارى آن روز نجات داديم ، همانا پروردگار تو نيرومند و شكست‌ناپذير است ) ، ( خزى ) يعنى عيبى كه رسوائيش بر ملا گردد ، آيه شريفه خطاب به رسول خود حكايت آنان را بازگو مىكند و مىفرمايد زمانيكه امر و قضاى ما مبنى بر عذاب آنها محقّق گشت ، ما صالح پيامبر و مؤمنان را كه با او به خداى واحد گرويده بودند از عذاب و خوارى آن روز و از شرّ آن ستمگران نجات داديم و اين امر هم بر اساس رحمت خاصّى بود كه ما نسبت به مؤمنان و بندگان شايستهء خود داريم ، و آنگاه در مقام تعليل مىفرمايد جهت وقوع اين عذاب آن بود كه پروردگار تو نيرومندى مقتدر و شكست‌ناپذير است و لذا توانايى انجام هر امرى را دارد و مىتواند عذاب را بر قومى نازل نمايد ، لكن مؤمنان آن قوم را با رحمت خود از شرّ آن عذاب برهاند .\r\n( 67 )  ( وَ أَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ )  : ( پس صيحه‌اى آسمانى افراد ستمكار را فرا گرفت و در شهرشان به صورت اجسادى بىجان در\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nآمدند ) ، ( جاثم ) يعنى شخصى كه به صورت بر زمين افتاده باشد .\r\nآيهء شريفه خبر از چگونگى وقوع عذاب مىدهد كه ظاهرا با صيحه‌اى آسمانى همهء آنها هلاك شدند و به رو درافتادند و به كيفر اعمال پليدشان در دنيا رسيدند .\r\n( 68 )  ( كَأَنْ لَمْ يَغْنَوْا فِيها أَلا إِنَّ ثَمُودَ كَفَرُوا رَبَّهُمْ أَلا بُعْداً لِثَمُودَ )  : ( همچنانكه گويا هرگز در آن جا ساكن نبوده‌اند ، پس آگاه باشيد كه ثمود به پروردگارشان كفر ورزيدند و بدانيد كه آنان از رحمت حق دورند ) ، اين دو جمله خلاصه‌اى از كلّ ماجراى قوم ثمود است ، در قسمت اوّل خلاصهء سرانجام ثمود و دعوت صالح عليه السّلام است و قسمت دوّم خلاصه‌اى از كيفر خداى متعال دربارهء آنان ، مىفرمايد : خداوند آنچنان آنان را هلاك كرد كه گويا هرگز در آن سرزمين مقيم نبوده‌اند و اهل عالم بدانند كه ثمود بواسطهء كفرشان از رحمت حق بدورند و سزاى آنان همين دورى و طرد و لعنت و عذاب الهى است .\r\n\r\n[ آيهء ( 83 - 69 ) ماجراى مهمانان ابراهيم و بشارت تولد اسحاق ماجراى عذاب شدن قوم لوط عليه السّلام 
  ]\r\n( 69 )  ( وَ لَقَدْ جاءَتْ رُسُلُنا إِبْراهِيمَ بِالْبُشْرى قالُوا سَلاماً قالَ سَلامٌ فَما لَبِثَ أَنْ جاءَ بِعِجْلٍ حَنِيذٍ )  : ( و به تحقيق فرستادگان ما با بشارتى به نزد ابراهيم آمدند و به ابراهيم سلام گفتند ، ابراهيم نيز جواب سلام آنان را داد و مدّتى نگذشت كه گوساله‌اى بريان براى آنان بياورد ) ، در اينجا ماجراى ملائكه‌اى كه براى وعيد عذاب قوم لوط و بشارت تولّد اسحاق نزد ابراهيم عليه السّلام آمدند بازگو شده و مىفرمايد : ما فرستادگان خود را با بشارتى نزد ابراهيم فرستاديم ، ابراهيم در دوران سالخوردگى بسر مىبرد و همسرى پير و نازا داشت و ملائكه آمده بودند تا تولّد اسحاق را به وى بشارت دهند و نيز به نزد جناب لوط فرستاده شدند تا قوم آن حضرت را هلاك سازند و همهء مفسران توافق دارند كه تعداد آن فرشتگان بيش از دو نفر بوده و در روايات اهل بيت عليهم السلام تعداد آنها چهار نفر ذكر شده است ، و چون آنها اداى سلام كردند ابراهيم نيز سلام آنان را جواب داد و در اينجا مرفوع خواندن ( سلام ) بليغتر است از منصوب خواندن آن ( سلاما ) چون در آن\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nصورت دلالت دارد كه جواب سلام ابراهيم عليه السّلام بهتر از تحيّت و سلام آنان بوده ، چنانچه وظيفه نيز همين است ، مخصوصا اگر سلام كننده ، ميهمان باشد ابراهيم هم چون مىپنداشت آنها مهمانانى از جنس بشرند در اكرام آنها مبالغه كرد و بعد از مدّت اندكى گوسالهء بريانى برايشان آورد كه آب و روغن از آن مىچكيد و در امر پذيرايى آنها ابدا درنگ نكرد .\r\n( 70 )  ( فَلَمَّا رَأى أَيْدِيَهُمْ لا تَصِلُ إِلَيْهِ نَكِرَهُمْ وَ أَوْجَسَ مِنْهُمْ خِيفَةً قالُوا لا تَخَفْ إِنَّا أُرْسِلْنا إِلى قَوْمِ لُوطٍ )  : ( پس زمانيكه ديد آنان دست به غذا نمىزنند ، رفتارشان را ناپسند و خصمانه ديد و از آنان احساس وحشت كرد ، آنها گفتند : نترس ما مأموران عذاب براى قوم لوط گسيل شده‌ايم ) ، ابراهيم عليه السّلام وقتى ديد آن افراد ابدا دست به غذا نمىزنند ، ناراحت شد و آن را رفتارى ناپسند و خصمانه دانست ، چون خوددارى از طعام در منزل ميزبان نشانهء دشمنى و شرّ پنهان است و به همين جهت در دلش از آنان احساس خطر و ترس نمود ، امّا فرشتگان خطاب به او گفتند : نترس ما فرستادگانى هستيم كه براى عذاب قوم لوط ارسال شده‌ايم ، ( خيفه ) يعنى احساس خوف و تأثّر نفس از مشاهده امر مكروه كه انسان را به دورى و تحرّز و دفع آن امر برمىانگيزد و اين احساس ، صفت ناپسند و پستى نيست ، بلكه آنچه ناپسند است تأثريست كه موجب ترس و بطلان مقاومت نفس و ظهور عجز مىگردد كه آن را جبن مىنامند .\r\nبه هر صورت وقتى ملائكه به ابراهيم عليه السّلام اطمينان دادند كه فرستادگان خداوند هستند ، در آن زمان دانست كه آنها از احتياجات مادّى ، مثل غذا خوردن ، منزّه هستند و لذا آرامش خاطر يافت .\r\n( 71 )  ( وَ امْرَأَتُهُ قائِمَةٌ فَضَحِكَتْ فَبَشَّرْناها بِإِسْحاقَ وَ مِنْ وَراءِ إِسْحاقَ يَعْقُوبَ )  : ( و همسرش در آن حال ايستاده بود ، ناگهان حيض شد و ما به وسيلهء فرستادگان خود ، او را به اسحاق و بعد از او به ولادت يعقوب بشارت داديم ) ، اگر ( ضحكت ) از مادهء ( ضحك )\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nباشد به معناى حيض شدن « 1 » ، است كه در اين صورت نشانه‌اى براى فرزندار شدن اوست ، چون همسر ابراهيم عليه السّلام در سنين پيرى بود و اميدى به فرزنددار شدن نداشت و ايستاده بود و حرفهاى شوهرش و مهيمانان را گوش مىداد كه ناگهان علائم حيض را مشاهده كرد و چون او را به اسحاق و پس از او به يعقوب بشارت دادند از آنجا كه قبلا علامات حيض را ديده بود ، آن بشارت را باور نمود ، و بعضى از مفسرين ( ضحكت ) را از ريشهء ( ضحك ) به معناى خنده دانسته‌اند و گفته‌اند خنده او به جهت خوشحالى از اين بود كه ميهمانان دشمن نيستند يا به جهت بشارت ولادت فرزند بود كه در اين صورت تقدّم و توخّر در افعال لازم مىآيد .\r\nبه هر جهت فرستادگان خداوند او را به اسحاق بشارت دادند و اينكه از نسل اسحاق يعقوب بوجود خواهد آمد و يعقوب يعنى آنكه در عقب مىآيد يعنى بدنبال اسحاق يعقوب متولّد خواهد شد .\r\nامّا در تورات آمده كه اسحاق در سن 40 سالگى با زنى به نام ( رفقه ) ازدواج كرد و آن زن براى اسحاق دو پسر دوقلو آورد كه اوّلى ( عيسو ) نام داشت و دوّمى را به جهت آنكه پاشنه عقب پاى عيسو را به دست داشت يعقوب ناميدند .\r\n( 72 )  ( قالَتْ يا وَيْلَتى أَ أَلِدُ وَ أَنَا عَجُوزٌ وَ هذا بَعْلِي شَيْخاً إِنَّ هذا لَشَيْءٌ عَجِيبٌ )  : ( همسر ابراهيم گفت : اى واى بر من ، آيا من كه پيرزنى هستم و اين شوهرم كه به سن پيرى رسيده بچه‌دار مىشويم ؟ بدرستى كه اين بشارت امرى عجيب است ) ، ( ويل ) يعنى زشتى و قبحى كه باعث اندوه و تحسّر گردد ، در فارسى مىگويند : اى واى چه خاكى بر سرم شد يا چه مصيبتى به من رسيد .\r\n\r\n\r\n","description":"","footnote":"\r\n( 1 ) - روايتى از امام صادق عليه السّلام در كتاب معانى الاخبار صفحه 224 چاپ ايران اين مطلب را تأييد مىكند .\r\n","page_name":" 384 ","page_number":384},
  {"content":"\r\n\r\nو ( بعل ) يعنى شوهر ، همسر ابراهيم عليه السّلام از شنيدن اين بشارت شوكه شده و با حالت تحسّر و تعجّب تصوّر كرده كه يك پيرزن عقيم و نازا از همسر پيرمردش باردار شده و اين امر بىسابقه باعث خنده و تمسخر مردم خواهد شد و اين امر مايهء ننگ و رسوائى است ، لذا عبارت ( يا ويلتى ) را به كار برده است .\r\n( 73 )  ( قالُوا أَ تَعْجَبِينَ مِنْ أَمْرِ اللَّهِ رَحْمَتُ اللَّهِ وَ بَرَكاتُهُ عَلَيْكُمْ أَهْلَ الْبَيْتِ إِنَّهُ حَمِيدٌ مَجِيدٌ )  : ( فرشتگان گفتند : آيا از امر خدا تعجّب مىكنى رحمت و بركات خداوند بر شما اهل بيت باد ، همانا خداوند ستايش شده و بزرگوار است ) ، ( مجيد ) يعنى كريم و بزرگوار ، آيه به نحو استفهام انكارى است ، يعنى ملائكه تعجب همسر ابراهيم عليه السّلام را انكار كردند و گفتند خدايى كه قادر مطلق است نسبت به هر امرى تواناست ، لذا ابدا جاى تعجّب ندارد كه تو در سن پيرى باردار شوى به علاوه خاندان ابراهيم از اين گونه نعمات و بركات زياد ديده بودند و لذا موردى براى تعجّب وجود نداشت ، لذا گفتند : اولا ) كه امر خدا ابدا تعجّب ندارد و از قدرت خدا هر كارى برمىآيد ، ثانيا ) خداى متعال رحمت و بركات خود را بر اين خانواده نازل فرموده و شما همواره غرق در رحمت خدا بوده‌ايد با اين حال ديگر تولّد يك نوزاد از پدر و مادرى پير و عقيم استبعادى ندارد ، چون خداوند حميد و مجيد است و لذا منشاء هر فعل پسنديده و هر جود و كرمى ، وجود اوست و او از رحمت و بركاتش بر هر كس از بندگانش كه بخواهد افاضه مىكند .\r\nو ابن كثير روايت كرده از حضرت رسول اكرم صلّى اللّه عليه و إله و سلم كه فرمودند : بگوييد پروردگارا درود فرست بر محمد و آل محمّد صلّى اللّه عليه و إله و سلم ، همانگونه كه بر ابراهيم و آل ابراهيم درود فرستادى و متبرك و پر بركت نما محمّد و آل محمّد صلّى اللّه عليه و إله و سلم را همانگونه كه ابراهيم را پر بركت نمودى ، همانا كه تو حميد و مجيد هستى .\r\n( 74 )  ( فَلَمَّا ذَهَبَ عَنْ إِبْراهِيمَ الرَّوْعُ وَ جاءَتْهُ الْبُشْرى يُجادِلُنا فِي قَوْمِ لُوطٍ )  : ( پس\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nزمانيكه رعب و وحشت ابراهيم بر طرف شد و آن بشارت به او رسيد آنگاه به گفتگو و مجادله با فرستادگان ما دربارهء قوم لوط پرداخت ) ، يعنى زمانيكه ابراهيم دانست كه غذا نخوردن آنها از روى بىادبى و سوء قصد نبوده و به علاوه بشارت فرزنددار شدن را از ملائكه شنيد ، آنگاه شروع كرد به گفتگو دربارهء قوم لوط ، به اميد آنكه بتواند عذاب را از آنان بر طرف سازد .\r\n( 75 )  ( إِنَّ إِبْراهِيمَ لَحَلِيمٌ أَوَّاهٌ مُنِيبٌ )  : ( همانا ابراهيم مردى بردبار و دلسوز و بازگشت كننده بسوى خدا بود ) ، ( حليم ) يعنى كسى كه در انتقام گرفتن از دشمن عجله نمىكند و ( اوّاه ) يعنى كسى كه زياد ( آه ) مىكشد و ( منيب ) يعنى رجوع كننده .\r\nاين آيه مىخواهد علّت مجادلهء ابراهيم با فرشتگان را بيان كند و مىفرمايد : علّت اينكه آنحضرت كوشش مىنمود تا عذاب قوم لوط را بر طرف كند اين بود كه او مردى حليم ، پر حوصله و بردبار بود كه در عذاب آنان عجله نمىكرد و اميدوار بود كه خدا آنها را اصلاح كند و دلسوز بود ، يعنى از گمراهى مردم رنج مىبرد و منيب بود ، يعنى براى نجات انسانها به خداى تعالى رجوع مىكرد و به او متوسّل مىشد ، يعنى مبادا توهّم شود كه او از ستمكاران جانبدارى مىنمود ، ابدا بلكه علّت گفتگوى او بردبارى و دلسوزى وى بود .\r\n( 76 )  ( يا إِبْراهِيمُ أَعْرِضْ عَنْ هذا إِنَّهُ قَدْ جاءَ أَمْرُ رَبِّكَ وَ إِنَّهُمْ آتِيهِمْ عَذابٌ غَيْرُ مَرْدُودٍ )  : ( اى ابراهيم از اين سخنان درگذر كه امر پروردگارت فرا رسيده و عذابى بر آنها نازل مىشود كه ابدا بازگشتنى و قابل انصراف نيست ) ، اين آيه شريفه حكايت پاسخ فرشتگان به حضرت ابراهيم عليه السّلام است كه آنها مجادلهء آن جناب را قطع كردند و گفتند :\r\nوقوع عذاب بر قوم لوط از جانب پروردگار حتمى شد ، پس دربارهء آن گفتگو مكن و چون سخن به اين مرحله رسيد ، آنحضرت مطلقا دست از گفتگو كشيد و دانست كه عذاب آنها به هيچ روى قابل انصراف نيست و هيچ چيز نمىتواند مانع آن شود ، چون هيچ كس نمىتواند حكم خدا را تأخير بياندازد .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n( 77 )  ( وَ لَمَّا جاءَتْ رُسُلُنا لُوطاً سِيءَ بِهِمْ وَ ضاقَ بِهِمْ ذَرْعاً وَ قالَ هذا يَوْمٌ عَصِيبٌ )  : ( و زمانيكه فرستادگان ما نزد لوط آمدند ، از ديدن آنان ناراحت شد و خود را در برابر آن قوم بيچاره يافت و گفت : امروز روز بلائى شديد است ) ، ( ساءه الامر ) يعنى آن امر وى را ناراحت و پريشان كرد ، ( ضاق بالامر ذرعا ) يعنى راه چارهء آن امر به رويش بسته شد و ( عصيب ) يعنى بسيار شديد و لا ينحل .\r\nمىفرمايد وقتى فرستادگان ما بر لوط وارد شدند ، چون بسيار زيبارو و خوش منظر بودند و لوط مىدانست كه قوم بدكارش از اين افراد نمىگذرند و قصد سوئى نسبت به آنها مىنمايند ، لذا بسيار ناراحت شد و فكرش از اينكه چگونه از شرّ قوم ، آنها را نجات دهد ، عاجز شد ، به همين جهت لوط بسيار اندوهناك گشت و زير لب گفت ، امروز روز بسيار سختى خواهد بود كه شرّ آن غير قابل دفع و لا ينحلّ است .\r\n( 78 )  ( وَ جاءَهُ قَوْمُهُ يُهْرَعُونَ إِلَيْهِ وَ مِنْ قَبْلُ كانُوا يَعْمَلُونَ السَّيِّئاتِ قالَ يا قَوْمِ هؤُلاءِ بَناتِي هُنَّ أَطْهَرُ لَكُمْ فَاتَّقُوا اللَّهَ وَ لا تُخْزُونِ فِي ضَيْفِي أَ لَيْسَ مِنْكُمْ رَجُلٌ رَشِيدٌ )  : ( در همين هنگام قومش با حرص و شهوتى وصف ناشدنى به طرف ميهمانان او شتافتند و اينها قبلا اعمال زشتى مرتكب مىشدند ، لوط گفت : اى مردم اين دختران من ( جهت ازدواج ) براى شما پاكيزه‌ترند ، پس از خدا بپرهيزيد و آبروى مرا نزد ميهمانانم مريزيد ، آخر ميان شما يك مرد عاقل و رشيد نيست ؟ ) ، در اين هنگام قومش با شتاب و سرعت بسوى خانه لوط شتافتند و قصدشان هم عمل فحشاء لواط بود كه قبلا به آن معتاد بودند و حضرت لوط چون از هجوم آنان بيمناك گشت از در نصيحت و براى جلوگيرى از ايشان ، به آنها گفت اى قوم اگر قصد شما اعمال پليد است دست برداريد و با دختران من ازدواج كنيد كه اين عمل نيكو و شايسته است و از خدا بترسيد و مرتكب اين اعمال پليد نگرديد ، و مرا نزد مهمانانم رسوا نكنيد و عاقبت هم به قصد تحريك غيرت و تعصّب آنها فرمود : آيا در ميان شما يك مرد عاقل و رشيد پيدا نمىشود كه مرا يارى\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nكند و ميهمانان مرا از چنگ اين قوم نجات دهد ؟\r\nليكن آنها آنقدر غرق در انحراف و فحشاء بودند كه سخنان پيامبرشان در آنها تأثيرى نگذاشت و ابدا متذكّر نشدند .\r\n( 79 )  ( قالُوا لَقَدْ عَلِمْتَ ما لَنا فِي بَناتِكَ مِنْ حَقٍّ وَ إِنَّكَ لَتَعْلَمُ ما نُرِيدُ )  : ( قوم لوط گفتند : تو مىدانى كه سنّت قومى ما به ما چنين حقّى نمىدهد كه با دخترانت تزويج كنيم و تو خوب مىدانى كه ما چه مىخواهيم ) ، بعضى مفسّرين گفته‌اند مراد از ( حق ) در اين آيه ( حاجت ) است يعنى آنها گفتند ، ما در اطفاء شهوت خود نياز و حاجتى به زنان نداريم ، امّا ظاهرا چون فعل ماضى به كار رفته هدف آنها يادآورى سنّت قوميشان مىباشد ، يعنى آنها مىخواستند به لوط بگويند تو كه مىدانى كه ما در آداب قومى خود هرگز متعرّض زنان نمىشويم و با مردان دفع شهوت مىنمائيم و بدون شك وقتى انجام عملى در ميان مردمى سنّت جاريه شد ، انجام آن عمل ثابت و محقّق است و ترك آن جايز نيست و خود تو به خوبى مىدانى كه هدف ما از اين حمله و تهاجم چيست و چه مقصدى را دنبال مىكنيم .\r\n( 80 )  ( قالَ لَوْ أَنَّ لِي بِكُمْ قُوَّةً أَوْ آوِي إِلى رُكْنٍ شَدِيدٍ )  : ( حضرت لوط فرمود : اى كاش در ميان شما نيرو و قدرتى داشتم و يا به تكيه‌گاهى محكم پناه مىبردم ) ، چون لوط از مواعظ خود نتيجه‌اى نگرفت و كسى هم پيدا نشد كه او را يارى كند آنوقت دست به استغاثه برداشت و حزن و اندوه خود را به صورت تمنّى و آرزو بيان كرد و گفت ؟ اى كاش من در ميان شما يار و ياورى داشتم تا با كمك او شرّ ستمكاران را دور مىكردم و يا قوم و قبيله‌اى نيرومند داشتم تا آنها پشتيبان من باشند و شرّ شما را از من دفع نمايند .\r\n( 81 )  ( قالُوا يا لُوطُ إِنَّا رُسُلُ رَبِّكَ لَنْ يَصِلُوا إِلَيْكَ فَأَسْرِ بِأَهْلِكَ بِقِطْعٍ مِنَ اللَّيْلِ وَ لا يَلْتَفِتْ مِنْكُمْ أَحَدٌ إِلَّا امْرَأَتَكَ إِنَّهُ مُصِيبُها ما أَصابَهُمْ إِنَّ مَوْعِدَهُمُ الصُّبْحُ أَ لَيْسَ الصُّبْحُ بِقَرِيبٍ )  : ( فرشتگان گفتند : اى لوط ما فرستادگان پروردگارت هستيم و شرّ اين\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nمردم به تو نخواهد رسيد ، پس خانواده‌ات را شبانه از شهر بيرون ببر ، هيچ كدام از شما متوّجه پشت سر خود نباشد ، تنها همسرت را همراه نبر ، چون او نيز مانند آنان گرفتار عذاب خواهد شد و موعد عذابشان صبح است و مگر صبح نزديك نيست ؟ ) ، فرشتگان مرسل به جهت تسّلاى خاطر آن حضرت به ايشان گفتند ناراحت نباش ، ما فرستادگان پروردگارت هستيم و بدان كه اينها شرّشان به تو نمىرسد ، چون تو به تكيه‌گاه و ستون محكمى اعتماد كرده‌اى كه هرگز اولياء خود را رها نمىكند ، يعنى خدا حامى توست ، در جاى ديگر دربارهء ادامهء ماجرا مىفرمايد :  ( وَ لَقَدْ راوَدُوهُ عَنْ ضَيْفِهِ فَطَمَسْنا أَعْيُنَهُمْ )  ، « 1 » ، ( آنها به قصد سوء به ميهمانان لوط حمله‌ور شدند ، پس ما چشمانشان را كور كرديم ) ، و فرشتگان به لوط دستور ميدهند كه خانوادهء خود را شبانه از شهر بيرون ببرد ، آن هم بگونه‌اى كه هيچيك از ايشان به پشت سر خود نگاه نياندازد و جمله بعدى استثناء از ( اهلك ) است نه از كلمه ( احد ) يعنى همهء خانواده‌ات را شبانه حركت بده جز همسرت ، زيرا به او همان عذابى مىرسد كه به ساير قومت خواهد رسيد ، چون همسر لوط عليه السّلام مؤمن نبود و اعمال پليد قومش را مىپسنديد و خداوند اراده كرده بود كه او از هالكان باشد  ( إِلَّا امْرَأَتَهُ قَدَّرْنا إِنَّها لَمِنَ الْغابِرِينَ )  « 2 » ، و آنگاه مىفرمايد موعد عذاب و هلاكت آنها صبح است و آيا صبح نزديك نيست ؟ ، يعنى علّت اينكه ملائكه با عجله به لوط گفتند ، كه شبانه اهلش را بيرون ببرد ، آن بود كه صبح و موعد عذاب نزديك بوده و يا لوط از ايشان درخواست تعجيل عذاب براى قومش نموده و آنها در جواب گفته‌اند كه چيزى به صبح نمانده و صبح نزديك است ، به هر جهت هنگام طلوع فجر عذاب الهى آنها را فرا گرفت  ( فَأَخَذَتْهُمُ الصَّيْحَةُ مُشْرِقِينَ )  « 3 » ، و صيحه‌اى آسمانى آنها را هلاك كرد .\r\n\r\n\r\n","description":"","footnote":"\r\n( 1 ) - سوره قمر ، آيه 37 .\r\n( 2 ) - سوره حجر ، آيه 60 .\r\n( 3 ) - سوره حجر ، آيه 73 .\r\n","page_name":" 389 ","page_number":389},
  {"content":"\r\n\r\n( 82 )  ( فَلَمَّا جاءَ أَمْرُنا جَعَلْنا عالِيَها سافِلَها وَ أَمْطَرْنا عَلَيْها حِجارَةً مِنْ سِجِّيلٍ مَنْضُودٍ )  : ( همين كه امر ما آمد ، بلنديهاى سرزمينشان را پست نموديم و بر آنان بارانى از كلوخ باريديم ، كلوخهايى چون دانه‌هاى تسبيح رديف شده ) ، مىفرمايد : زمانيكه عذاب ما بر آنان محقّق شد ، سرزمينشان را زير و رو كرديم ، همانگونه كه آنها طريق فطرت را واژگونه نموده و در شهوات حيوانى سرنگون شده بودند و عذاب ما با كلمه ( كن ) محقّق گشت و بر آنها بارانى از سنگ و گل باريديم كه دانه‌هاى آن كلوخهاى منظم و مرتب و پشت سر هم بودند .\r\n( 83 )  ( مُسَوَّمَةً عِنْدَ رَبِّكَ وَ ما هِيَ مِنَ الظَّالِمِينَ بِبَعِيدٍ )  : ( كلوخهايى كه در علم پروردگارت نشاندار بودند و اين عذاب از هيچ قوم ستمگرى دور نيست ) ، يعنى آن كلوخها در نزد پروردگارت و در علم او علامت زده شده بودند و هيچ يك از آنها به خطا نمىرفت ، چون به قصد اهلاك فرد معيّنى انداخته شده بود و ممكن است كه عذاب آنها به صورت آتشفشان و زلزله‌اى بوده كه بعد از آن سنگهاى كوه بر سر آنها باريده است ( و اللّه يعلم ) .\r\nو آنگاه مىفرمايد : امثال اين عذابها از ستمگران دور نيست ، بعضى مىگويند منظور ستمكاران اهل مكه يا مشركان قوم رسولخدا صلّى اللّه عليه و إله و سلم هستند و جملهء مربوط تهديدى براى آنهاست كه مىفرمايد ممكن است اين عذاب بر شما هم نازل شود يا بفرمايد قريهء لوط از سرزمين اينها دور نيست ، چون قريه لوط در سر راه مكّه به شام قرار داشته و بعضى نيز گفته‌اند كه مراد اين است كه بارش سنگ از ناحيهء خداى متعال بر گروه ستمكار قوم لوط ، امر بعيدى نيست و نكتهء التفات در جملهء  ( عِنْدَ رَبِّكَ )  هم براى اين است كه از ستمگران و مشركان قوم رسولخدا صلّى اللّه عليه و إله و سلم روى گردانده و تعريضى نسبت به آنها كرده باشد .\r\n\r\n[ آيهء ( 99 - 84 ) ماجراى شعيب و قومش ، مراد از ارسال موسى عليه السّلام با آيات مبين ، بيان اينكه فرعون پيروان خود را وارد آتش مىكند 
  ]\r\n( 84 )  ( وَ إِلى مَدْيَنَ أَخاهُمْ شُعَيْباً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ وَ لا تَنْقُصُوا الْمِكْيالَ وَ الْمِيزانَ إِنِّي أَراكُمْ بِخَيْرٍ وَ إِنِّي أَخافُ عَلَيْكُمْ عَذابَ يَوْمٍ مُحِيطٍ )  : ( و\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nبسوى مدين برادرشان شعيب را فرستاديم كه به آنان گفت : اى قوم من ، اللّه را بپرستيد كه براى شما جز او معبودى نيست و در معاملات در پيمانه و ترازو كم نگذاريد ، من شما را در خير و فراوانى مىبينم و از عذاب روزى فراگير بر شما بيمناكم ) ، اين آيه نيز عطف به داستانهاى انبياء سابق است و شعيب نيز چون از همان قوم بود و با آنان نياى مشترك داشت ، او را برادر آن قوم ناميده است و شعيب هم مانند انبياء سلف ، مردم را به عبادت خداوند فرا خوانده و به نحو حصر ، عبادت را فقط مخصوص خدا مىداند و آنگاه چون قوم شعيب در معاملات خود رعايت عدالت را نمىكردند و همواره كم فروشى مىنمودند و اين عمل در ميانشان بسيار شايع بود ، لذا آن حضرت در مقام خيرخواهى به آنان گوشتزد مىكند كه در پيمانه و ترازو كم نگذارند و آنها را از عذاب فراگير روز جزا بيم مىدهد و مىفرمايد ، من خير شما را مىبينم ، يعنى مىبينم كه خداى متعال به شما مال بسيار و رزقى وسيع و بازارى بسيار پر رونق داده و لذا احتياجى به دزدى و كم فروشى نداريد و نبايد در مال مردم طمع نموده و سود بيشتر را از راه ظلم و طغيان بدست آوريد .\r\nكه در اين صورت اين قسمت از كلام ايشان تعليل جمله قبلى يعنى نهى از كم فروشى است ، امّا ممكن است تعليل قسمت اوّل يعنى دعوت به عبادت خدا باشد به اين معنا كه مىفرمايد خدايى كه به شما اين همه نعمت و رزق و روزى فراوان داده و شما را مشمول عنايت خود گردانيده و نعمت عقل و رشد به شما داده ، پس به چه مجوّزى به او شرك مىورزيد و معبودهاى ديگر را عبادت مىكنيد ؟ و آنگاه فرمود من از عذاب فراگير روز قيامت يا عذاب دنيوى كه شما را منقرض نمايد و از آن هيچ راه فرارى نداريد ، براى شما بيمناكم ، چون آن عذاب فراگير است و هيچ راه خروج و گريزى از آن نيست و هيچ امرى نمىتواند مانع آن شود يا شما را در برابر آن مدد رساند .\r\n( 85 )  ( وَ يا قَوْمِ أَوْفُوا الْمِكْيالَ وَ الْمِيزانَ بِالْقِسْطِ وَ لا تَبْخَسُوا النَّاسَ أَشْياءَهُمْ وَ لا \r\n\r\n","description":"","footnote":"","page_name":" 391 ","page_number":391},
  {"content":"\r\n\r\n تَعْثَوْا فِي الْأَرْضِ مُفْسِدِينَ )  : ( و اى قوم من در پيمانه و ترازو مطابق قسط و عدل عمل نموده و به عدالت وفا كنيد و بر اشياء مردم عيب نگذاريد و در زمين فساد نكنيد ) ، ( ايفاء ) يعنى پرداخت حقّ به طور تمام و كمال و ( بخس ) يعنى نقص و عيب .\r\nدر اين آيه به جهت اهميّت مطلب و شدّت اهتمام آن حضرت نسبت به اين امر مجددا مسأله نهى از كم‌فروشى را تأكيد و تكرار مىنمايد و اين مطلب يعنى اينكه صرف اجتناب از كم‌فروشى در پيمانه و ميزان كافى نيست ، بلكه واجب است ترازودار و پيمانه‌دار حقّ آن را ادا نمايند ، يعنى امانات و اشياء مورد معامله را به طور كامل به مردم بدهند و هرگز در اموال ديگران عيب‌جويى نكنند و نسبت نقص به اموال مردم ندهند تا بتوانند آن را به بهايى كمتر معامله كنند و آنگاه آنها را از فساد در زمين نهى مىكند كه فساد شامل كشتن و زخمى كردن مردم ، يا هر ظلم مالى يا عرضى و ناموسى است و شايد هم نهى جديد و تأكيدى دوباره براى نهى در كم فروشى و خيانت در ترازو و ميزان باشد ، چون اين مطلب هم مصداقى از فساد در زمين است .\r\nزيرا اجتماع مدنى حقيقتا بر اساس مبادله و داد و ستد بنا شده ، و بناچار افراد جامعه در شئون زندگى خود تعاون دارند و با يكديگر مبادله و معامله مىنمايند ، بنابر اين اگر در معامله نقص پيمانه و ميزان راه يابد تدبير انسان در معيشت زندگيش تباه و باطل مىشود و نظام زندگى از دو جهت مختّل مىگردد ، يكى از جهت كالايى كه انسان مىخرد و ديگر از جهت آنچه به عنوان بها مىپردازد .\r\nيعنى اولا ) احتياجات انسان آنطور كه بايد برآورده نمىشود ، و ثانيا ) پولى بيشتر از آنچه گرفته است مىپردازد ، و در نتيجه انسان ديگر نمىتواند به درستى نظر و حسن تدبير خود اعتماد كند و در مسير زندگى سرگردان و گيج مىشود و اين عين فساد است و شيوع اين مسائل در معاملات باعث سلب امنيّت عمومى مىشود و اجتماعى كه بايد بر اساس تعاون باشد مبدّل به جامعه‌اى مبتنى بر مكر و نيرنگ مىگردد و جامعه فاسد مىشود و حيات آن تباه خواهد شد .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n( 86 )  ( بَقِيَّتُ اللَّهِ  « 1 »  خَيْرٌ لَكُمْ إِنْ كُنْتُمْ مُؤْمِنِينَ وَ ما أَنَا عَلَيْكُمْ بِحَفِيظٍ )  : ( اگر مؤمن هستيد ، سودى كه خدا در معامله برايتان باقى مىگذارد براى شما بهتر است و من مسئول و نگهبان شما نيستم ) ، پس شعيب عليه السّلام خطاب به آنان مىفرمايد : اگر به خداى متعال ايمان داريد سودى كه خداوند از معامله براى شما باقى مىگذارد و از طريق فطرت شما را به آن هدايت فرموده بهتر از ماليست كه آن را از راه نامشروع و كم فروشى و نقص پيمانه و ميزان بدست مىآوريد ، چون شخص مؤمن تنها از طريق حلال از مال بهره‌بردارى مىكند و من مسئول اعمال و نگهبان شما نيستم و جز ابلاغ رسالت وظيفهء ديگرى ندارم و حقّ انتخاب خير يا شرّ بدست خود شماست و من قدرت جذب خير يا دفع شرّ براى شما را ندارم و هر نعمتى كه شما داريد فقط از جانب خداى متعال است .\r\n( پس هر كس بصيرت خود را به كار زند به نفع خود عمل كرده و هر كس هم كه كوردلى نمايد عليه خودش كرده و من حافظ و نگهبان شما نيستم ،  ( فَمَنْ أَبْصَرَ فَلِنَفْسِهِ وَ مَنْ عَمِيَ فَعَلَيْها وَ ما أَنَا عَلَيْكُمْ بِحَفِيظٍ )  « 2 » .\r\n( 87 )  ( قالُوا يا شُعَيْبُ أَ صَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا أَوْ أَنْ نَفْعَلَ فِي أَمْوالِنا ما نَشؤُا إِنَّكَ لَأَنْتَ الْحَلِيمُ الرَّشِيدُ )  : ( گفتند : اى شعيب آيا نمازت به تو دستور مىدهد كه ما آنچه را پدرانمان مىپرستيدند ترك كنيم يا آنچه را مىخواهيم در اموالمان انجام ندهيم ؟ بدرستى كه تو مرد بردبار و رشيدى هستى ! ) ، مردم مدين براى ردّ حجّت شعيب عليه السّلام به دو مطلب اشاره كردند و در قالب استفهام انكارى گفتند : آنچه تو از\r\n\r\n\r\n","description":"","footnote":"\r\n( 1 ) - در روايات متعدده آمده است كه ( بقية اللّه ) تفسير به وجود امام مهدى ( عج ) شده از جمله در كتاب اكمال الدين از امام باقر عليه السّلام نقل شده : اولين سخنى كه مهدى عليه السّلام پس از قيام خود بر زبان مىآورد اين آيه شريفه است و سپس مىگويد ، منم بقية اللّه و حجت خدا .\r\n( 2 ) - سوره انعام ، آيه 104 .\r\n","page_name":" 393 ","page_number":393},
  {"content":"\r\n\r\nما مىخواهى كه عبادت بتها را ترك نموده و به دلخواه خودمان در اموالمان تصرّف نكنيم امرى است كه نمازت تو را به آن وادار كرده و آن را در نظرت ناپسند جلوه داده ، در حالى كه تو يا نمازت مالك سرنوشت ما و اموال ما نيستيد و ما آزاديم كه هرطور بخواهيم در اموالمان تصرف كنيم و هر معبودى را كه بخواهيم بپرستيم ، پس اين حرفهاى تو را به جز سفاهت نمىتوان نام نهاد ، با آنكه ما تو را مردى حليم مىدانيم كه در جلوگيرى و نهى افراد بدكار عجله نمىكند و در انتقام مجرمين شتاب نمىنمايد و صبر مىكند تا حقيقت بر او آشكار شود و ما تو را مردى رشيد مىدانيم كه در كارى كه موجب ضلالت و سردرگمى است ، اقدام نمىكند ، پس چطور تو با اين صفات ، چنين سخنانى را مىگويى و از ما چنين چيزهايى را مىخواهى ؟ .\r\n( 88 )  ( قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَ رَزَقَنِي مِنْهُ رِزْقاً حَسَناً وَ ما أُرِيدُ أَنْ أُخالِفَكُمْ إِلى ما أَنْهاكُمْ عَنْهُ إِنْ أُرِيدُ إِلَّا الْإِصْلاحَ مَا اسْتَطَعْتُ وَ ما تَوْفِيقِي إِلَّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ )  : ( شعيب فرمود : اى قوم من ، مرا خبر دهيد ، كه اگر من بر حجتى آشكار از جانب پروردگارم باشم و او از ناحيهء خود روزى نيكويى به من داده باشد ، ( آيا مردى سفيه هستم ؟ ) و من نمىخواهم در آنچه شما را از آن نهى مىكنم با شما مخالفت كنم ، من هدفى جز اصلاح آن هم تا آنجا كه بتوانم ، ندارم و توفيق من فقط بدست خداست ، و فقط بر او توكّل مىكنم و بسوى او باز مىگردم ) ، اينكه آن حضرت فرمود : ( من بر بيّنه‌اى از پروردگارم هستم ) يعنى من معجزه و آيتى دارم كه دلالت بر صدق ادّعاى نبوّت من ، مىكند و مرادش از ( رزق نيكو ) همان وحى نبوّت بوده كه مشتمل بر اصول معارف و فروع شرايع مىباشد .\r\nو مىفرمايد : مرا خبر دهيد با وجود معجزه خداوند و وحيى كه به من مىرسد ، باز هم من در رأى و روشم سفيه هستم و دعوت من از روى نادانى است ؟ ! يا دعوت من مستلزم سلب آزادى شماست و من به شما زور مىگويم ؟ هرگز بلكه خداى سبحان كه\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nمالك و خالق و مدبّر شماست چنين احكامى را به من وحى نموده و شما به حكم عقل و به حكم بندگى بايد به امر او گردن نهيد و سرانجام بسوى او باز مىگرديد و من هم هدفى جز اصلاح ندارم و تا آنجا كه بتوانم در راه دعوت شما به مصالحتان كوشش مىكنم و در اينجا فعل  ( أُخالِفَكُمْ إِلى )  به معناى ميل كردن و تمايل است ، يعنى در ادامه حضرت شعيب به آنان مىفرمايد : من نمىخواهم با شما مخالفت نموده و به آن چيزى كه شما را از آن نهى كرده‌ام متمايل شوم و من براى حفظ مصالح جامعه ، شما را از اين موارد نهى مىكنم و از آنجا كه من فردى از افراد جامعهء شما هستم اقتضاء مىكند كه در طلب مراعات و حفظ حقوق در اجتماع شما باشم و اصلاح اقتضاء مىكند كه هر فرد جامعه در رسيدن به خواسته نفسانى خود مطلقا آزاد نباشد ، بلكه انسان اجتماعى هميشه از بعضى حقوق خود چشم‌پوشى مىكند تا بقيّه افراد اجتماع نيز به گونه‌اى به آزادى خود برسند ، و آنگاه فرمود : توفيق من فقط بدست خداست ، يعنى هر استطاعتى كه در راه اصلاح شما به انجام مىرسانم ، تنها از ناحيهء خداى سبحان است كه توفيق انجام اين اعمال را به من داده و من تنها بر او توكّل مىكنم و همه تدابير امور خود را تسليم او مىنمايم و من به سوى او باز مىگردم .\r\nتوضيح آنكه انسان در اعمال خود مختار است ، امّا از آنجا كه انسان هر عملى انجام دهد بيرون از خواست خدا و مشيّت او نيست ، پس در واقع انسان اگر عمل خير انجام دهد ، خداست كه اور را موّفق به انجام آن خير نموده و به او توفيق بندگى و اطاعت خويش را داده و اگر هم مرتكب معصيّت شود به علّت آنست كه خداى متعال او را به حال خودش رها كرده و بين او آن معصيت حائل نشده ، يعنى خداوند او را يارى نكرده و موفّق بر ترك آن عمل ننموده و كارى موافق دستور خدا انجام نداده است .\r\nپس در هر حال خداست كه به انسان در انجام اعمالش توفيق مىدهد و از طرف ديگر انسان تا جايى آزاد است كه اعمالش با احكام خداوند كه حاكم على الاطلاق است مخالفت نداشته باشد و خداوند كه حاكم و مدبّر است اين اختيار را به رسولان و\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nاولى الامر نيز بخشيده و همچنين همهء افراد امّت حق امر به معروف و نهى از منكر دارند و خداوند اين حق را به آنان عطا نموده و لذا امّت در برابر كلمه حقّى كه از ناحيه خدا ، رسول ، اولى الامر و اهل ايمان صادر مىشود هيچ حريّتى ندارند ، نه آنكه حريّت داشته‌اند ، امّا رسول و اولى الامر يا مثلا فقها آن را از ايشان سلب نموده باشند ، همچنانكه مىفرمايد ،  ( وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ )  « 1 » .\r\n( 89 )  ( وَ يا قَوْمِ لا يَجْرِمَنَّكُمْ شِقاقِي أَنْ يُصِيبَكُمْ مِثْلُ ما أَصابَ قَوْمَ نُوحٍ أَوْ قَوْمَ هُودٍ أَوْ قَوْمَ صالِحٍ وَ ما قَوْمُ لُوطٍ مِنْكُمْ بِبَعِيدٍ )  : ( و اى قوم من دشمنى و مخالفت با من موجب نشود كه شما به همان سرنوشتى كه قوم نوح يا قوم هود و يا قوم صالح گرفتار شدند ، دچار شويد و قوم لوط از شما چندان دور نيست ) ، ( جرم ) يعنى هر اكتساب ناپسند و مكروه ، و ( شقاق ) يعنى مخالفت و دشمنى ، و معناى آيه روشن است و حضرت شعيب عليه السّلام خطاب به آنها مىفرمايد زنهار كه مخالفت و دشمنى شما با شخص من و دعوت من باعث نشود كه نظير بلايايى كه بر اقوام سلف نازل شد بر شما نيز نازل شود ، عذاب قوم نوح عليه السّلام كه غرق شدن با طوفان عالمگير بود ، عذاب قوم هود عليه السّلام باد عقيمى بود كه همه را در زير تودهء خاك دفن كرد و مصيبت قوم صالح عليه السّلام صيحه آسمانى و زمين‌لرزه بود و مصيبت قوم لوط هم شامل زلزله ، بارش سنگ و صيحه آسمانى بود و از آنجا كه فاصله زيادى از نظر زمانى بين قوم شعيب عليه السّلام و قوم لوط عليه السّلام وجود ندارد ( چيزى كمتر از 3 قرن ) لذا حضرت شعيب عليه السّلام قوم خود را نسبت به عاقبت آنان تذكّر مىدهد .\r\n( 90 )  ( وَ اسْتَغْفِرُوا رَبَّكُمْ ثُمَّ تُوبُوا إِلَيْهِ إِنَّ رَبِّي رَحِيمٌ وَدُودٌ )  : ( و از پروردگارتان\r\n\r\n\r\n","description":"","footnote":"\r\n( 1 ) - سوره احزاب ، آيه 36 ، ( براى هيچ مرد و زن مؤمنى ، زمانيكه خدا و رسولش حكمى برانند حق اختيارى در امورشان نيست ) .\r\n","page_name":" 396 ","page_number":396},
  {"content":"\r\n\r\nطلب آمرزش نماييد و سپس بسوى او باز گرديد ، بدرستى كه پروردگار من مهربان و دوستدار است ) ، در ادامه ، آنحضرت به قوم خود مىفرمايد : بخاطر گناهتان از خداوند طلب مغفرت نماييد و با ايمان به خدا و رسولش بسوى او بازگرديد ، چون پروردگار من مهربان است و به استغفاركنندگان و توبه‌كنندگان رحم مىكند و دوستدار شما بندگان است ، چون ( ودود ) يعنى دوستدار و محبّى كه آثار دوستى خود را بر فرد محبوبش ظاهر مىسازد ، و خداى متعال دوستدار بندگان است و آثار محبت خود را با افاضهء نعماتش بر آنان ظاهر ساخته است .\r\nامّا چرا ابتداء فرمود ( ربّكم ) و در آخر فرمود ( ربّى ) شايد به جهت اين باشد كه در جملهء اوّل چون مقام ، مقام استغفار و توبه بود ، مىبايست بر ارتباط و عبادت بندگان با مقام ربوبيّت اشاره مىكرد و اينكه پروردگار آنها خداى متعال است نه اربابهائى كه به غير او به خدايى برگزيده‌اند و لذا فرمود : ( پروردگار شما ) .\r\nامّا در آخر چون قبلا ثابت كرده بود كه اللّه پروردگار آنهاست ، لذا احتياجى به تكرار نبود بلكه فرمود ( پروردگار من ) تا در مجموع بفهماند خداى من و شما يكى است و او پروردگارى رحيم و ودود است .\r\n( 91 )  ( قالُوا يا شُعَيْبُ ما نَفْقَهُ كَثِيراً مِمَّا تَقُولُ وَ إِنَّا لَنَراكَ فِينا ضَعِيفاً وَ لَوْ لا رَهْطُكَ لَرَجَمْناكَ وَ ما أَنْتَ عَلَيْنا بِعَزِيزٍ )  : ( گفتند : اى شعيب ما بسيارى از چيزهايى را كه تو مىگويى نمىفهميم و ما تو را در ميان خود ضعيف مىبينيم و اگر قبيلهء كوچك تو نبود هر آينه تو را سنگسار مىكرديم و تو بر ما قدرت و غلبه‌اى ندارى ) .\r\nبعد از آنكه حضرت شعيب عليه السّلام آنها را با منطق قوى سركوب كرد و ديدند در برابر او هيچ حرف منطقى ندارند و نمىتوانند او را با حجّت مجاب كنند ، ابتدا گفتند : ما حرفهاى تو را نمىفهميم و ( فقه ) به معناى فهم عميق بوده و بليغتر از كلمه ( فهم ) است و اينها هدفشان اين بود كه بگويند اينكه ما جواب تو را نمىدهيم بدليل آنست كه حرفهاى تو را نمىفهميم و لذا هيچ فايده‌اى بر سخنان تو مترتّب نمىشود و در مرحله دوّم گفتند : ما\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nتو را در بين خود ضعيف مىبينيم ، يعنى اگر شخص قوّى و قدرتمندى بودى ، ما مجبور بوديم تا نهايت كوششمان را براى فهميدن كلام خود به كار ببريم ، امّا حالا كه ضعيف هستى ، پس ما اعتنايى به تو و سخنانت نمىكنيم و در مرحله بعدى آنحضرت را تهديد كردند كه اگر ملاحظه اين عدّهء اندك عشيره و بستگانت نبود ، يقينا تو را سنگسار مىكرديم ، ولى به لحاظ رعايت خويشاوندانت متعرض تو نمىشويم و اگر بستگان آن جناب را با لفظ ( رهط ) يعنى عدهء اندك نام بردند به جهت آن بود كه اشاره كنند كه اگر روزى بخواهيم تو را به قتل برسانيم باكى از اين چند نفر نداريم و اگر تا كنون اين كار را نكرده‌ايم به جهت احترام بستگانت بوده ، نه اينكه از آنها بترسيم و آنگاه براى تأكيد گفتند : تو در بين ما قوى نيستى و مقام والائى ندارى و آنقدر محترم نيستى كه رعايت احترامت ما را از كشتنت منصرف گرداند ، پس در نزد آنها پيوند عشيره و قبيله محترم بوده نه ارتباط عقيدتى و ايمانى .\r\n( 92 )  ( قالَ يا قَوْمِ أَ رَهْطِي أَعَزُّ عَلَيْكُمْ مِنَ اللَّهِ وَ اتَّخَذْتُمُوهُ وَراءَكُمْ ظِهْرِيًّا إِنَّ رَبِّي بِما تَعْمَلُونَ مُحِيطٌ )  : ( شعيب عليه السّلام فرمود : اى قوم من اگر عشيرهء من در نزد شما از خدا عزيزتر است و او را بكلّى فراموش كرده و پشت سر نهاده‌ايد ، همانا پروردگار من به آنچه شما مىكنيد احاطه دارد ) ، در واقع سخن حضرت شعيب عليه السّلام اعتراضى به آنهاست كه چرا خداى متعال را عزيز نمىشمارند و جانب او را رعايت نمىكنند ، با اينكه خدا او را براى هدايت و دعوت آنان مبعوث كرده است و مىفرمايد : شما نبايد خدا را از ياد برده و فراموش كنيد ، چون پروردگار من به همه اعمال شما احاطه دارد و هم به حسب وجود و هم به حسب علم و قدرت ، سراسر عالم تحت سيطرهء اوست و لذا در اين آيه حضرت شعيب به طور ضمنى رأى قوم خود را جاهلانه و سفيهانه دانسته ، همانطور كه آنان در آيه قبلى طرز فكر و عقايد شعيب عليه السّلام را سست و غير قابل توجّه دانسته بودند .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n( 93 )  ( وَ يا قَوْمِ اعْمَلُوا عَلى مَكانَتِكُمْ إِنِّي عامِلٌ سَوْفَ تَعْلَمُونَ مَنْ يَأْتِيهِ عَذابٌ يُخْزِيهِ وَ مَنْ هُوَ كاذِبٌ وَ ارْتَقِبُوا إِنِّي مَعَكُمْ رَقِيبٌ )  : ( و اى قوم من شما هر قدرتى كه داريد به كار ببريد ، من نيز كار خودم را مىكنم ، به زودى خواهيد دانست كه عذاب‌خوار كننده به سراغ چه كسى مىآيد و چه كسى دروغگوست ، منتظر باشيد من نيز با شما انتظار مىكشم ) ، آيه مورد بحث حاوى تهديدى جدّى از جانب حضرت شعيب عليه السّلام براى مردم مدين مىباشد و گفتار آنحضرت حاكى از نهايت اطمينان و اعتماد به نفس است ، چون مىفرمايد : هر نيرو و تمكّنى را كه داريد به كار ببريد ، من نيز به كار خود ادامه مىدهم ، امّا به زودى عذاب استيصال نازل خواهد شد و بين من و شما حكم خواهد كرد و در آنزمان آشكار مىشود كه چه كسى دروغگو بوده و عذاب ، چه كسى را در برمىگيرد ، من يا شما ؟ و منتظر آن عذاب باشيد من هم در كنار شما انتظار آن را مىكشم و از شما جدا نمىشوم .\r\n( 94 )  ( وَ لَمَّا جاءَ أَمْرُنا نَجَّيْنا شُعَيْباً وَ الَّذِينَ آمَنُوا مَعَهُ بِرَحْمَةٍ مِنَّا وَ أَخَذَتِ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ )  : ( و زمانيكه امر ما آمد شعيب و افرادى را كه با او ايمان آورده بودند با رحمتى از جانب خود ، نجات داديم و افراد ستمكار را صيحه‌اى فرا گرفت و در سرزمينشان چون اجسادى بىجان به رو درافتادند ) ، يعنى زمانيكه كلمه عذاب و جدايى بين شعيب و قومش تحقّق يافت ، ما با رحمت خاصّ كه نسبت به مؤمنان داريم شعيب و اهل ايمان را از عذاب و هلاكت نجات داده و با نصرت خود آنها را يارى كرديم ، و آنگاه عذاب ما به صورت صيحه‌اى آسمانى افراد ستمگر را فراگرفت و آنان به رو در خاك افتادند .\r\n( 95 )  ( كَأَنْ لَمْ يَغْنَوْا فِيها أَلا بُعْداً لِمَدْيَنَ كَما بَعِدَتْ ثَمُودُ )  : ( همچنانكه گويا هرگز در آنجا ساكن نبوده‌اند ، بدانيد كه مدين از رحمت خدا دور است همچنانكه ثمود نيز از رحمت حق دور بود ) ، يعنى زمانيكه عذاب آنها را فرا گرفت به صورت اجسادى بى جان درآمدند ، همچنانكه گويا اصلا در آن سرزمين زندگى نمىكردند ، آنگاه فرمان ما\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nرسيد كه ، لعنت بر مردم مدين ، همانطور كه ثمود لعنت شدند .\r\n( 96 )  ( وَ لَقَدْ أَرْسَلْنا مُوسى بِآياتِنا وَ سُلْطانٍ مُبِينٍ )  : ( و به تحقيق موسى را با معجزاتمان و با حجّتى آشكار فرستاديم ) ، مىفرمايد : ما موسى را همراه با آيات خود و برهانى روشنگر فرستاديم ) ، مراد از آيات ، امور خارق العاده‌اى است كه به دست آن حضرت جارى شد و منظور از ( سلطان ) آن برهان و حجتّى است كه فصل الخطاب باشد و بر عقول و افهام غالب گردد .\r\nو لذا سلطان اعم از آيات است و بعيد نيست مراد از  ( سُلْطانٍ مُبِينٍ )  تسلط حضرت موسى عليه السّلام بر اوضاع جارى بين ايشان و آل فرعون باشد ، چون خداوند موسى عليه السّلام را بر جبّارى گردنكش كه تاريخ نظير او را كمتر به خود ديده غلبه بخشيد و فرعون لشكريان وى را غرق نمود و بنى اسرائيل را از دست آنها نجات داد .\r\n( 97 )  ( إِلى فِرْعَوْنَ وَ مَلَائِهِ فَاتَّبَعُوا أَمْرَ فِرْعَوْنَ وَ ما أَمْرُ فِرْعَوْنَ بِرَشِيدٍ )  : ( او را بسوى فرعون و درباريانش فرستاديم ، ولى مردم راه و روش فرعون را پيروى كردند با اينكه روش فرعون راه و روشى هدايت كننده و داراى رشد نبود ) ، مراد از ( ملاء ) اشراف و بزرگان قوم هستند كه از جهت شكوه و هيبت ديده‌ها را پر مىكنند و سايرين از آنها پيروى مىنمايند و مراد از ( امر فرعون ) طريقه و روش و تشريعات اوست كه وى ادّعا مىكرد كه من شما را جز به راه رشد و هدايت فرا نمىخوانم  ( ما أُرِيكُمْ إِلَّا ما أَرى وَ ما أَهْدِيكُمْ إِلَّا سَبِيلَ الرَّشادِ )  « 1 » ، و آيه مورد بحث در صدد آنست كه اين ادعاى فرعون را باطل نمايد ، و مىفرمايد طريقهء فرعون داراى رشد نيست تا بتواند مردم را به سوى حق هدايت كند بلكه حاوى جهالت و گمراهى است .\r\n\r\n\r\n","description":"","footnote":"\r\n( 1 ) - سورهء مؤمن ، آيه 29 .\r\n","page_name":" 400 ","page_number":400},
  {"content":"\r\n\r\n( 98 )  ( يَقْدُمُ قَوْمَهُ يَوْمَ الْقِيامَةِ فَأَوْرَدَهُمُ النَّارَ وَ بِئْسَ الْوِرْدُ الْمَوْرُودُ )  : ( و او در روز قيامت پيشاپيش قومش خواهد بود و آنان را وارد آتش مىكند كه چه بد جايگاهى براى وارد شدن است ) ، يعنى همانطور كه قومش در دنيا او را پيروى كردند و او پيشواى ضلالت و گمراهى آنها بود در آخرت نيز پيشاپيش آنها ، ايشان را وارد آتش جهنم مىكند .\r\nهمچنانكه قرآن در جاى ديگر مىفرمايد  ( وَ جَعَلْناهُمْ أَئِمَّةً يَدْعُونَ إِلَى النَّارِ )  « 1 » ، ( آنها را پيشوايانى قرار داديم كه خلق را به سوى آتش فرا مىخوانند ) .\r\nدر اين آيه على رغم اينكه ورود آنها در آتش قيامت هنوز واقع نشده لكن از فعل ماضى استفاده شده تا دلالت بر حتمى و يقينى بودن ورود آنها بنمايد ، امّا بعضى مفسرّين با استناد به آيه  ( أَدْخِلُوا آلَ فِرْعَوْنَ أَشَدَّ الْعَذابِ )  « 2 » ، ( آل فرعون را در شديدترين عذابها وارد كنيد ) ، پنداشته‌اند فرعونيان از لحظهء مرگ تا روز قيامت به عذاب آتش مبتلا هستند ، امّا صاحب الميزان معتقدند آتش به آنها عرضه مىشود و آنها جايگاه خود را در آتش مشاهده مىكنند ، امّا ورود در آتش مختص به قيامت است .\r\nو ( ورد ) به معناى لبهء آب است كه تشنگان آنجا آمده و از آب مىنوشند ، و با تشبيه لطيفى مىفرمايد ، فرعون و پيروان او بعد از آنكه در دنيا گمراه شدند ، در قيامت به جاى رسيدن به سعادت و لذّت وصال حق به لبهء آتش وارد مىشوند و چه مدخل و مورود بديست ، چون گوارايى ( ورد ) به جهت فرو نشاندن عطش شخص تشنه است ، امّا چنين مدخل و مورودى تنها حرارت سوزان آتش را بدنبال دارد و لذا مدخل و مورود بسيار ناپسنديست كه امعاء و احشاء آنان را مىسوزاند .\r\n( 99 )  ( وَ أُتْبِعُوا فِي هذِهِ لَعْنَةً وَ يَوْمَ الْقِيامَةِ بِئْسَ الرِّفْدُ الْمَرْفُودُ )  : ( لعنت خدا در اين\r\n\r\n\r\n","description":"","footnote":"\r\n( 1 ) - سوره قصص ، آيه 41 .\r\n( 2 ) - سوره مؤمن ، آيه 46 ، 45 .\r\n","page_name":" 401 ","page_number":401},
  {"content":"\r\n\r\nدنيا و در روز قيامت آنان را تعقيب خواهد كرد و چه بد عطائى داده شدند ) ، يعنى به جهت پيروى كه در اين دنيا از فرعون و اعمال پليد او نمودند لعنت خدا هم در اين دنيا و هم در قيامت به دنبال ايشان خواهد بود و خداوند در اين دنيا آنها را غرق كرده و از رحمت خود دور نمود و در آخرت هم از رحمت حق بدور خواهند بود .\r\nو چه عطيهء بدى به آنان داده شده ، يعنى آن لعنتى كه ايشان را دنبال كرده و يا آن آتشى كه اينان در آن افروخته مىشوند چه بد عطيّه‌ايست  ( وَ أَتْبَعْناهُمْ فِي هذِهِ الدُّنْيا لَعْنَةً وَ يَوْمَ الْقِيامَةِ هُمْ مِنَ الْمَقْبُوحِينَ )  « 1 » ، ( ما در اين دنيا لعنت را تابع آنان كرديم ، و در قيامت نيز ايشان از دورشدگانند ) .\r\n\r\n[ آيهء ( 123 - 100 ) بيان وضع كفّار و دوزخيان در قيامت و مقايسه آنها با افراد مؤمن و سعادتمند ، معناى استقامت و نهى از ركون به ستمكاران و امر به صبر و نماز ، غرض از ذكر داستان انبياء گذشته و اتمام حجّت با كافران 
  ]\r\n( 100 )  ( ذلِكَ مِنْ أَنْباءِ الْقُرى نَقُصُّهُ عَلَيْكَ مِنْها قائِمٌ وَ حَصِيدٌ )  : ( اين از اخبار آباديهايى است كه ما برايت بازگو مىكنيم كه بعضى از آنها برپاست و بعضى از آنها با داس مرگ منقرض و نابود شده‌اند ) ، در اين آيه شريفه خطاب با پيامبر اسلام صلّى اللّه عليه و إله و سلم مىفرمايد : اينها اخبار بعضى از شهرها و اقوام است كه آنها را براى تو شرح داديم كه بعضى از آنها هنوز پابرجاست و بكلّى از بين نرفته مانند دهكدهء قوم لوط كه هنوز در عصر نزول قرآن بقاياى آنها وجود داشته  ( وَ لَقَدْ تَرَكْنا مِنْها آيَةً بَيِّنَةً لِقَوْمٍ يَعْقِلُونَ )  « 2 » ، ( و ما از قوم لوط اثرى باقى نهاديم براى گروهى كه تعقل نموده و عبرت بگيرند ) .\r\nو بعضى از آنها هم به كلى نابود شده‌اند و هيچ اثرى از آثارشان نيست ، و اگر مراد از ( قرى ) اهالى آن آباديها باشد ، بايد گفت بعضى از آن اقوام به كلى از بين نرفته‌اند ، مانند امّت نوح و امّت صالح عليهما السلام ، و برخى ديگر بكلّى منقرض شده‌اند ، مانند قوم لوط كه هيچكس جز خانوادهء آن حضرت از ديار آنان نجات نيافت .\r\n( 101 )  ( وَ ما ظَلَمْناهُمْ وَ لكِنْ ظَلَمُوا أَنْفُسَهُمْ فَما أَغْنَتْ عَنْهُمْ آلِهَتُهُمُ الَّتِي يَدْعُونَ \r\n\r\n\r\n","description":"","footnote":"\r\n( 1 ) - سوره قصص ، آيه 42 .\r\n( 2 ) - سورهء عنكبوت ، آيه 35 .\r\n","page_name":" 402 ","page_number":402},
  {"content":"\r\n\r\n مِنْ دُونِ اللَّهِ مِنْ شَيْءٍ لَمَّا جاءَ أَمْرُ رَبِّكَ وَ ما زادُوهُمْ غَيْرَ تَتْبِيبٍ )  : ( و ما به آنها ستم نكرديم و ليكن آنها خودشان به خودشان ستم كردند و همين كه فرمان پروردگارت آمد ، خدايانى كه به جاى پروردگار يكتا مىپرستيدند كارى برايشان نكردند و جز خسارت چيزى برايشان نيافزودند ) ، در اينجا مىفرمايد نابود كردن آنها و نزول عذاب برايشان ، ظلمى از ناحيهء خداوند نبود بلكه اينها خودشان با خروج از روش بندگى و نپذيرفتن توحيد و پيمودن راه فسق و گناه ، طريق هدايت را بر خود مسدود نمودند و به اين وسيله به خودشان ضرر زدند و موجبات هلاكت خويش را به دست خود فراهم كردند و علّت هلاكتشان ظلم خودشان بود و هر عملى يك عكس العمل متناسب با آن دارد و عمل آنها ظلم و فسق بود و چنين عملى بدنبال خود عقوبت هلاكت را مىآورد و هيچ گريزى از آن نيست ، چون هر عملى كه بدنبال خود عقوبتى داشته باشد ، يا آن عمل ظلم است و يا عقوبت آن ، و وقتى كه عقوبت ، ظلم نباشد ، قهرا عمل ظلم بوده كه عقوبت را به بار آورده و آنگاه مىفرمايد اين خدايان دروغينى كه اينها آن را عبادت مىكردند تا خيرى را متوجّه آنها نموده و شرّى را از آنان دور كند ، زمانيكه عذاب خداوند نازل شد نتوانستند هيچ شرّى را از آنان دفع كنند و هيچ فايده‌اى برايشان نداشتند ، بلكه از آنجا كه با ديدن نشانه‌هاى عذاب ، اينها به بتها پناه بردند و اين عملشان خود گناهى ديگر بود ، لذا باعث شدّت عذابشان گرديد ، يعنى پرستش بتها نه تنها فايده‌اى برايشان نداشت ، بلكه عذاب آنها و هلاكتشان را تشديد نمود .\r\n( 102 )  ( وَ كَذلِكَ أَخْذُ رَبِّكَ إِذا أَخَذَ الْقُرى وَ هِيَ ظالِمَةٌ إِنَّ أَخْذَهُ أَلِيمٌ شَدِيدٌ )  : ( اينچنين است مؤاخذهء پروردگارت زمانيكه ، دهكده‌ها را كه اهاليش ظالم هستند مؤاخذه نمايد ، بدرستى كه گرفتن و مؤاخذهء او دردناك و شديد است ) يعنى حكم الهى عام و شامل است كه هرگاه در دهكده‌اى ظلم و ستم وجود داشته باشد خداوند آنها را مؤاخذه خواهد نمود ، همچنانكه اقوام ظالم پيشين را مؤاخذه كرد ، مثل : قوم نوح ،\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nقوم هود ، قوم صالح ، قوم لوط ، قوم شعيب و قوم فرعون و . . . ، و بايد بدانيد كه مؤاخذه الهى سخت و دردناك است ، چه در مورد پيشينيان و چه در خصوص آيندگان ، لذا شايسته است كه اهل تفكّر عبرت بگيرند و دينى غير از دين خدا برنگزينند و با شرك و فساد مرتكب ظلم نگردند .\r\n( 103 )  ( إِنَّ فِي ذلِكَ لَآيَةً لِمَنْ خافَ عَذابَ الْآخِرَةِ ذلِكَ يَوْمٌ مَجْمُوعٌ لَهُ النَّاسُ وَ ذلِكَ يَوْمٌ مَشْهُودٌ )  : ( بدرستى كه در اين اخبار نشانه‌اى براى كسانى است كه از عذاب آخرت مىترسند و آن روزيست كه تمام مردم يك جا جمع مىشوند و آن روز حضور يافتن است ) ، مىفرمايد در اين قصّه‌هايى كه از اقوام ستمكار براى تو گفتيم دلالت و نشانه‌هاى آشكار براى كسانى كه از عذاب آخرت بيمناكند وجود دارد كه بدانند خداوند به زودى مجرمين را بواسطه جرمشان به صورت شديد و دردناك مؤاخذه مىكند و آن روز ( زمان عذاب آخرت ) روزيست كه همه مردم در آن جمع مىشوند و محشور مىگردند و روزيست كه همه انسانها و ملائكه و جنيّان شاهد و ناظر خواهند بود .\r\nو يك عمل واحد از يك فرد انسان از تمامى اعمال گذشته‌اش كه با باطنش ارتباط دارد سرچشمه گرفته و اعمال آينده‌اش نيز كه با احوال قلبيش مرتبط است از آن يك عمل منشاء مىگيرد و همينطور اعمال يك انسان با اعمال هر كس كه با او رابطه دارد مرتبط مىشود ، پس اعمال گذشتگان با آيندگان ارتباط دارد و در بين پيشينيان ، پيشوايانى بوده‌اند كه يا مردم را هدايت مىكرده‌اند و يا گمراه مىساخته‌اند و اعمال آنها در آيندگان اثر داشته و ايشان مسئولند ،  ( وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ )  « 1 » ، ( و آنچه را پيش فرستادند و آثارشان را مىنويسيم و ما هر چيز را در امامى آشكار برشمرده‌ايم ) ، همچنانكه در آيندگان دنباله‌روهايى هستند كه از غرور و فريب پيشوايان گذشته خود پرسش مىشوند ،  ( فَلَنَسْئَلَنَّ الَّذِينَ أُرْسِلَ إِلَيْهِمْ وَ لَنَسْئَلَنَّ \r\n\r\n\r\n","description":"","footnote":"\r\n( 1 ) - سوره يس ، آيه 12 .\r\n","page_name":" 404 ","page_number":404},
  {"content":"\r\n\r\n الْمُرْسَلِينَ )  « 1 » ، ( به زودى از اقوامى كه پيامبرانى بسويشان فرستاده شد ، پرسش خواهيم كرد و از آن پيامبران كه ارسال شدند نيز پرسش مىكنيم ) و از طرف ديگر جز او كيفر هم از حكم داورى و جدايى حق و باطل تخلّف ناپذير است ، پس داوريى كه دامنه‌اش از ابتدا تا انتهاى بشريت گسترده باشد ، جز در روزى كه اوّلين و آخرين بشر همه در يك جا جمع باشند ، صورت نمىگيرد ، لذا دنيادار عمل ، برزخ‌دار آماده شدن براى حساب و جزا و آخرت دار حساب و جزاست .\r\n( 104 )  ( وَ ما نُؤَخِّرُهُ إِلَّا لِأَجَلٍ مَعْدُودٍ )  : ( و آن را جز براى مدّتى معين تأخير نمىاندازيم ) ، يعنى براى وقوع اين روز اجل و سرآمديست كه هرگز قبل از رسيدن آن محقّق نخواهد شد و هيچ كس نمىتواند حكم خدا را تأخير بياندازد و قضاى او را برگرداند و خداوند نيز هرگز وقوع آن را تأخير نخواهد انداخت .\r\n( 105 )  ( يَوْمَ يَأْتِ لا تَكَلَّمُ نَفْسٌ إِلَّا بِإِذْنِهِ فَمِنْهُمْ شَقِيٌّ وَ سَعِيدٌ )  : ( روزى كه بيايد هيچ كس جز به اذن او سخن نگويد و برخى از آنان بدبخت و بعضى خوشبخت هستند ) يعنى روزى كه آن اجل براى قيامت سر برسد هيچ كس در آن روز قدرت تكلّم نخواهد داشت جز آنكه خداوند به او اجازه بدهد و كلامش هم به اذن خداست ، يعنى در قيامت مانند دنيا نيست كه گفتن هر كلامى خواه آن كلام از نظر تشريعى مجاز باشد يا نه ، آزاد باشد .\r\nو اصولا در عالم وجود هيچ حادثه‌اى در هيچ وقتى اتّفاق نمىافتد جز به اذن خدا ، امّا در قيامت همه اسبابى كه انسان آنها را مستقل مىپنداشت منقطع و ساقط مىشوند ، در اين هنگام است كه ستارگان علل خيالى فرو ريخته و اخترانى كه پندارها و اوهام را در ظلمات هدايت مىكرد خاموش و زايل مىشوند ، و براى هيچ مالكى در ملكش\r\n\r\n\r\n","description":"","footnote":"\r\n( 1 ) - سوره اعراف ، آيه 6 .\r\n","page_name":" 405 ","page_number":405},
  {"content":"\r\n\r\nاستقلالى نخواهد بود و در آن روز خفاياى دلها ظاهر مىگردد و حساب در روز قيامت بر اساس آن نيّات و احوال درونى است ، نه به ظواهر اعمال .\r\nامّا تكلّم در دنيا از لوازم اجتماعى است كه بوسيله آن معانى درونى خود را ظاهر مىكنيم و اگر ما مجهّز به احساسى بوديم كه معانى ذهنى را بدون واسطه دريافت مىكرديم احتياجى به وضع لغات و تكلّم نداشتيم ، به همين جهت هم در قيامت چون همه سرائر و بواطن آشكار مىشود « 1 » ، لذا احتياجى به تكلّم و قيل و قال نيست و در آن روز هيچ انسان و جنّى را از گناهانش نمىپرسند ، چون گنهكاران با سيمايشان شناخته مىشوند و آنها را از جلوى سر و قدمهايشان گرفته و در آتش مىافكنند ،  ( فَيَوْمَئِذٍ لا يُسْئَلُ عَنْ ذَنْبِهِ إِنْسٌ وَ لا جَانٌّ   يُعْرَفُ الْمُجْرِمُونَ بِسِيماهُمْ فَيُؤْخَذُ بِالنَّواصِي وَ الْأَقْدامِ )  « 2 » .\r\nو امّا اينكه فرمود بعضى از افراد بدبخت و بعضى خوشبخت هستند ، بايد دانست كه سعادت هر چيزى عبارتست از رسيدن به خير وجوديش تا به وسيله آن به كمال مطلوبش رسيده و از آنه بهره‌مند شود و سعادت انسان در رسيدن خيرات جسمانى و روحانى و متنّعم شدن به آنهاست و شقاوت انسان عبارت است از نداشتن و محروميّت از آن خيرات و اينكه خداوند مىفرمايد در قيامت بعضى افراد خوشبخت و بعضى شقى و بدبخت هستند ، هيچ دلالتى بر مذهب اشاعره و جبريّون ندارد كه بگويند : حال كه از همين امروز معلوم است چه كسانى بدبختند و اهل آتش و چه كسانى خوشبخت و اهل بهشتند ، ديگر عمل ما چه معنا دارد ؟ ! و نيز دلالتى هم بر مذهب معتزله و اهل تفويض ندارد كه بگويند ، در قيامت هر كس بدبخت است به سبب عملش و خوشبخت است باز هم به سبب عملش ، بلكه در مذهب ما بنا به فرمايش امام صادق عليه السّلام نه جبر است و نه\r\n\r\n\r\n","description":"","footnote":"\r\n( 1 ) -  ( يَوْمَ تُبْلَى السَّرائِرُ )  سوره طارق ، آيه 9 .\r\n( 2 ) - سوره الرحمن ، آيه 41 .\r\n","page_name":" 406 ","page_number":406},
  {"content":"\r\n\r\nتفويض ، بلكه امريست بين آن دو ، ( لا جبر و لا تفويض بل امر بين الامرين ) ، و هر عملى كه محقّق مىشود از يك طرف نسبتى وجوبى و ضرورى با علّت تّامهء خود دارد و در عين حال نسبتى امكانى هم با ارادهء انسان دارد و هيچ يك از اين دو ارتباط ، رابطهء ديگر را باطل و زايل نمىكند و لذا علم خدا به عمل انسان ، اختيار را از او سلب نمىكند ، و موجب جبر نمىشود ، بلكه عمل اختيارى انسان متعلّق علم خداست نه عمل جبرى او .\r\n( 106 )  ( فَأَمَّا الَّذِينَ شَقُوا فَفِي النَّارِ لَهُمْ فِيها زَفِيرٌ وَ شَهِيقٌ )  : ( و اما كسانى كه به شقاوت گراييدند ، پس در آتش جهنم برايشان آه و نالهء اندوهناك خواهد بود ) ، ( زفير ) يعنى آواز خران ، و ( شهيق ) نيز يعنى آخر آواز طولانى خران و نيز زفير به معناى نفس كشيدن و شهيق به معناى برآوردن نفس از سينه است .\r\nيعنى اهل جهنم و افراد شقى از شدّت حرارت آتش نفسها را به سينه‌ها فرو برده و با آواز بلند و گريه و ناله آن را باز مىگردانند ، همانطور كه خران صدايشان را بلند مىكنند و نالهء آنها از شدّت حرارت آتش و عظمت مصيبت و گرفتاريست .\r\n( 107 )  ( خالِدِينَ فِيها ما دامَتِ السَّماواتُ وَ الْأَرْضُ إِلَّا ما شاءَ رَبُّكَ إِنَّ رَبَّكَ فَعَّالٌ لِما يُرِيدُ )  : ( و ايشان تا زمانى كه آسمانها و زمين هست در آن جاودانه خواهند بود ، جز آنچه پروردگارت بخواهد ، بدرستى كه پروردگارت هر چه بخواهد مىكند ) ، ( خلود ) يعنى برائت و دورى هر چيزى از اينكه در معرض فساد باشد و بقاء آن امر بر صفت و حالتى كه دارد .\r\nدر اين آيه يك نوع تقييدى وجود دارد كه تأكيد خلود را مىرساند و معنايش اين است كه آنها تا زمانى كه آسمانها و زمين وجود دارند در آن آتش جاودانند ، امّا اشكالى كه در اينجا وجود دارد ، اين است كه قرآن تصريح مىنمايد كه آسمان و زمين تا\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nابد باقى نيستند « 1 » ، و اين مسأله با خلود افراد در آتش و بهشت كه آن هم مورد نص صريح قرآن است منافات دارد « 2 » .\r\nامّا اين اشكال با آيهء ديگرى كه مىفرمايد :  ( يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ وَ بَرَزُوا لِلَّهِ الْواحِدِ الْقَهَّارِ )  « 3 » ، ( روزى كه زمين تبديل مىشود به غير اين زمين و آسمانها دگرگون مىشوند و همه براى خداوند قهّار آشكار مىگردند ) ، بر طرف مىگردد ، يعنى آسمانها و زمين نابود نمىشوند ، بلكه تغيير مىكنند ، يعنى براى آخرت نيز آسمان و زمينى خواهد بود ، لذا آسمانها و زمين نيز مانند بهشت و دوزخ دوام دارند ، و امّا اينكه فرمود ، آنها در آتش جاودانند جز آنكه خدا بخواهد به منظور آنست كه بگويد قدرت خدا محدود نيست و او مىتواند به سبب شفاعت يا غير آن بعضى از اهل دوزخ را از عذاب ابدى نجات داده و شامل مغفرت و رحمت خود گرداند و براى تأكيد مىفرمايد :\r\nپروردگار تو هر چه بخواهد مىكند ، پس قدرت خدا نامحدود و مطلق است و سلطه و ملك او همواره باقى است و هر عملى را كه انجام دهد ، قدرت انجام خلاف آن را نيز دارد و به همين دليل هم ممكن است بعضى از اهل آتش را به مشيّت خود از آنجا خارج نموده و مشمول عفو و رحمت خود قرار دهد و اين معنى را بعضى از اخبار و روايات تأييد مىكنند .\r\n( 108 )  ( وَ أَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَ الْأَرْضُ إِلَّا ما شاءَ رَبُّكَ عَطاءً غَيْرَ مَجْذُوذٍ )  : ( و امّا كسانى كه خوشبخت شدند ، پس تا ما دامى كه\r\n\r\n\r\n","description":"","footnote":"\r\n( 1 ) -  ( ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى )  سوره احقاف ، آيه 3 . ( ما آسمانها و زمين و آنچه بين آنهاست جز به حق و براى سرآمد و مدّت معيّن نيافريديم .\r\n( 2 ) -  ( جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً )  سوره تغابن آيه 9 .\r\n  ( وَ أَعَدَّ لَهُمْ سَعِيراً ، خالِدِينَ فِيها أَبَداً لا يَجِدُونَ وَلِيًّا وَ لا نَصِيراً )   سوره احزاب ، آيات 65 - 64 .\r\n( 3 ) - سوره ابراهيم ، آيه 48 .\r\n","page_name":" 408 ","page_number":408},
  {"content":"\r\n\r\nآسمانها و زمين هست در بهشت جاودانند جز آنچه پروردگارت بخواهد كه اين بخششى قطع نشدنى است ) ،  ( الَّذِينَ سُعِدُوا )  يعنى كسانى كه توفيق سعادت يافتند ، پس به كار بردن صيغه مجهول اين معناى لطيف را مىرساند كه سعادت و خير از ناحيهء خداست ، امّا شرّ و شقاوتى كه بشر دچار آن مىشود از ناحيهء خود اوست و به همين دليل هم در آيه‌اى كه درباره اشقياء بود صيغهء معلوم به كار رفته بود  ( الَّذِينَ شَقُوا )  .\r\nو كلمه ( جذذ ) به معناى قطع است و لذا ( عطاء غير مجذوذ ) يعنى عطاى قطع نشدنى و مستّمر ، تمام مواردى كه در آيه قبلى گفتيم در اين آيه نيز جريان دارد ، جز اينكه افرادى كه وارد بهشت مىشوند خلودشان ابدى است و ابدا جايز نيست كه از آنجا خارج شده و وارد جهنّم شوند و اين معنا ضرورى كتاب و سنّت است و نيز بطريق عقلى از راه قاعده مسلّم ( وجوب وفاى به عهد ) اثبات مىشود ، چون وفا نكردن به وعده ، ظلم بوده و اين امر از ساحت پروردگار جلّ جلاله دور است .\r\nاز همين مطلب استفاده مىشود كه قيد  ( إِلَّا ما شاءَ رَبُّكَ )  تنها براى آنست كه بگويد قدرت خداوند نامحدود است و چنين نيست كه اگر كسى داخل بهشت شود ، ديگر قدرت از خداوند سلب شده و نتواند او را بيرون كند .\r\nدر حقيقت علّت عدم تحقّق اين امر از ناحيهء خود آن فعل است كه امكان عقلى ندارد ، ولى از ناحيهء فاعل كه خداى متعال باشد مانعى براى تحقّق آن نيست ، چون ملك و تصرف و قدرت خدا نامحدود و مطلق است .\r\nو براى تأكيد بر اينكه اين امر محقّق نمىشود در ادامه فرمود  ( عَطاءً غَيْرَ مَجْذُوذٍ )  يعنى بهشت عطيّه‌اى قطع نشدنى و مستمّر است .\r\n( 109 )  ( فَلا تَكُ فِي مِرْيَةٍ مِمَّا يَعْبُدُ هؤُلاءِ ما يَعْبُدُونَ إِلَّا كَما يَعْبُدُ آباؤُهُمْ مِنْ قَبْلُ وَ إِنَّا لَمُوَفُّوهُمْ نَصِيبَهُمْ غَيْرَ مَنْقُوصٍ )  : ( پس دربارهء خدايانى كه آنها مىپرستند در ترديد نباش كه پرستش ايشان جز به طريقى كه پدرانشان قبلا پرستش مىكردند ، نمىباشد و ما\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nنصيب آنها را بدون كم و كاست مىدهيم ) ، خطاب با پيامبر صلّى اللّه عليه و إله و سلم است كه مىفرمايد : در بارهء قوم مشرك خود ترديد نكن و بدان كه اينها هم مانند پدرانشان و امتّهاى مشرك گذشته كه بدون هيچ حجّت و دليل منطقى شرك مىورزيدند و سرانجام هلاك شدند ، نهايتا دچار همان سرنوشت خواهند شد و ما جزاى آنان را تمام و كمال و بدون كاستى ميدهيم همچنانكه با پدرانشان به همينگونه رفتار كرديم و شفاعت و عفو نيز براى آنان نخواهد بود .\r\n( 110 )  ( وَ لَقَدْ آتَيْنا مُوسَى الْكِتابَ فَاخْتُلِفَ فِيهِ وَ لَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ وَ إِنَّهُمْ لَفِي شَكٍّ مِنْهُ مُرِيبٍ )  : ( و به تحقيق به موسى كتاب آسمانى داديم و ايشان دربارهء آن اختلاف كردند و اگر گفتار حتمى پروردگارت بر آن سبقت نگرفته بود ، هر آينه ميان ايشان قضاوت مىشد و ايشان درباره آن سخت در ترديد هستند ) ، در اينجا اشاره‌اى به اختلاف يهود در خصوص تورات پس از جناب موسى عليه السّلام شده است و علّت آن هم ستم و تجاوز در بين يهوديان بود ، چون اختلاف در امر دنيا امرى طبيعى و فطريست ، امّا اختلاف در امر دين هيچ توجيهى جز طغيان و لجاجت ندارد ، زيرا بعد از نزول كتاب آسمانى و ارسال رسل ، حجّت بر آنها تمام است و منظور از كلمهء الهى كه بر اين اختلافات سبقت گرفته همان حكم خداست كه اوّلا ) خداوند وعده كرد كه اجر عاملين و كيفر مجرمين را بطور كامل بدهد و ثانيا ) خداوند اراده كرده كه هر قوم و ملّتى را تا مدّت معينى در زمين نگهدارد تا زمين را آباد كرده و هر يك توشه‌اى براى آخرت خود بردارند و مقتضاى تلفيق اين دو حكم الهى آنست كه خداوند در ميان قومى كه با هم اختلاف مىكنند ، فورا قضاوت نكند و كيفر كسانى را كه از روى طغيان در دين خدا و كتاب او اختلاف مىكنند به قيامت موكول نمايد ، پس اگر اين قضاى الهى نبود خداوند هر آينه در ميان ايشان داورى نموده و اهل باطل را هلاك مىكرد .\r\nآنگاه مىفرمايد : يهود دربارهء تورات در شك و ترديد هستند ، ( ريب ) يعنى القاء شبهه در قلب و يهود حقيقتا مىبايست در مورد تورات در شك باشند ، چون سند\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nتورات فعلى به كاهنى به نام ( عزراء ) منتهى مىشود كه وى در زمانى كه يهود پس از انقضاى دوران اسارتشان مىخواستند از بابل به بيت المقدّس كوچ كنند تورات را براى آنها نوشت و گرنه تورات اصلى مدّتها قبل در موقع آتش گرفتن هيكل ، سوخته شده بود و انجيل هم به همين صورت سندش به يك فرد منتهى مىشود و لذا قابل شك و ترديد است ، به علاوه در تورات و انجيل فعلى سخنانى يافت مىشود كه عقل سليم و فطرت انسانى هرگز چنين مطالبى را نمىپذيرد و نمىتواند آنها را به يك كتاب آسمانى منتسب بداند .\r\nامّا اينكه بعضى از اهل تفسير مرجع ضمير در ( انّهم ) را مشركين عرب دانسته‌اند و گفته‌اند اينها در مورد قرآن در شك بودند ، سخنى سخيف است چون قرآن بارها در برابر آنان تحدّى نموده بود و آنها از آوردن يك سوره مانند قرآن عاجز شدند ، پس به تعبير قرآن آنها هيچ ترديدى در حقانيّت قرآن نداشتند و حجّت بر آنها تمام شده بود ،  ( ذلِكَ الْكِتابُ لا رَيْبَ فِيهِ هُدىً لِلْمُتَّقِينَ )  « 1 » ، ( اين كتاب كه هيچ ترديدى در آن نيست هدايتى براى اهل تقواست ) .\r\n( 111 )  ( وَ إِنَّ كُلًّا لَمَّا لَيُوَفِّيَنَّهُمْ رَبُّكَ أَعْمالَهُمْ إِنَّهُ بِما يَعْمَلُونَ خَبِيرٌ )  : ( و بدرستى پروردگارت جزاى اعمال همهء ايشان را بطور كامل مىدهد ، همانا او از اعمالى كه آنها مرتكب مىشوند باخبر است ) ، يعنى سوگند مىخورم كه پروردگارت همه اين افراد ( مشركين و اقوام سابق و يهوديان و ساير مردم ) را بطور كامل به جزاى اعمالشان مىرساند و پاداش اعمال نيك و كيفر اعمال بدشان را بدون كم و كاست مىدهد ، چون او از اعمال خير و شرّ آنها آگاهى دارد و به مقتضاى آگاهيش به زودى ميان آنان قضاوت خواهد نمود .\r\n\r\n\r\n","description":"","footnote":"\r\n( 1 ) - سوره بقره ، آيه 2 .\r\n","page_name":" 411 ","page_number":411},
  {"content":"\r\n\r\n( 112 )  ( فَاسْتَقِمْ كَما أُمِرْتَ وَ مَنْ تابَ مَعَكَ وَ لا تَطْغَوْا إِنَّهُ بِما تَعْمَلُونَ بَصِيرٌ )  : ( پس همچنانكه مأمور شده‌اى ، پايدار باش و نيز هر كس كه با تو بسوى خدا باز گشته بايد پايدارى بورزد و سركشى نكنيد كه همانا او نسبت به آنچه مىكنيد بينا است ) ، ( استقامت ) يعنى طلب قيام و استدعاى ظاهر شدن تمامى آثار و منافع آن امر ، پس استقامت انسان يعنى صلاح او بگونه‌اى كه فساد و نقصان در او راه نيابد ، لذا معناى آيه چنين است كه : اى پيامبر بر امر دين ثابت قدم باش و حقّ آن را ادا كن همچنانكه خدا تو را مأمور به پايدارى و استقامت نموده و نيز هر كس كه با تو بسوى خدا بازگشته ، و مراد از توبه در اينجا اصل ايمان به خداست ، چون ايمان ، رجوع از شرك بسوى خداست .\r\nو مبادا از خط مشيى كه فطرت براى شما ترسيم كرده و از مرزى كه معيّن نموده كه همان عبوديّت خداى يكتاست تجاوز كنيد ، چنان كه امم سابق مرتكب تجاوز شده و شرك ورزيده و سرانجام به هلاكت رسيدند .\r\nچون خداوند نسبت به همه اعمالى كه شما مرتكب مىشويد بصيرت دارد و لذا اگر با اوامر او مخالفت كنيد شما را مؤاخذه مىنمايد و اين جمله در حكم تعليل فرازهاى قبلى است « 1 » .\r\n( 113 )  ( وَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ وَ ما لَكُمْ مِنْ دُونِ اللَّهِ مِنْ أَوْلِياءَ ثُمَّ لا تُنْصَرُونَ )  : ( و زنهار به كسانى كه ستم كردند متمايل نشويد كه در اين صورت آتش دوزخ به شما خواهد رسيد و غير از خدا دوستانى نداريد و يارى نمىشويد ) ، ( ركون ) يعنى ميل كردن بسوى چيزى و آرامش دادن خاطر بوسيلهء آن .\r\nآيه شريفه مؤمنان را از ركون بسوى ستمكاران منع مىكند ، و ركون به سوى آنان\r\n\r\n\r\n","description":"","footnote":"\r\n( 1 ) - از رسول اكرم صلّى اللّه عليه و إله و سلم نقل شده كه اين آيهء سورهء هود مرا پير كرد ( مترجم ) و چون اين كلام در سوره شورى تكرار شده احتمالا مورد نظر حضرت ، آيه بعديست ( مصحح ) .\r\n","page_name":" 412 ","page_number":412},
  {"content":"\r\n\r\nيك نوع اعتمادى است كه ناشى از ميل و رغبت نسبت به آنان باشد ، حال اين اعتماد چه در اصول دين باشد ، مثل اينكه انسان پاره‌اى از حقايق دين را كه به نفع آنهاست بگويد و نسبت به آنچه به ضرر ايشان است سكوت كرده و افشاء نكند و چه در خصوص حيات دينى باشد ، مثلا به ستمكاران اجازه دهد تا به نوعى كه دلخواه آنهاست در ادارهء امور جامعه مداخله كنند و ولايت امور عامه مردم را به دست بگيرند و چه به صورت دوستى نسبت به آنها باشد كه منجر به آميزش و مجالست با آنها شود و در نتيجه در شئون حياتى آن فرد و به تبع آن در جامعه تأثير سوء بگذارد .\r\nلذا آيه شريفه از همنشينى و نزديكى با ستمكاران نهى مىنمايد ، چون مصاحبت با آنها باعث رضايت به اعمال ايشان و تشبّه به آنان و اطاعت از راه و روش آنها مىگردد و مراد از افراد ستمكار آن عدّه از مردم هستند كه حالشان در ظلم و ستم ، حالت همان كسانى باشد كه خداوند در آيات سابق داستانشان را ذكر نموده ، يعنى افراد مكذّبى كه دعوت الهى را ردّ كرده بودند .\r\nبه هر جهت مىفرمايد : تمايل شما نسبت به آنان موجب جهنمى شدن شما مىگردد ، چون اعتماد و تمايل به آنها ظلم است و عاقبت ظلم هم دخول در آتش و تماس با آن است ( گويا ظلم خود آتش است و لذا تمايل و ركون به ظلم ، تماس با آتش خواهد بود ) .\r\nو در ادامه مىفرمايد حالت شما در آن آتش چنان است كه هيچ ياورى غير از خدا نداريد تا براى شما شفاعت كند و آنگاه هر چه خدا را بخوانيد ، شما را اجابت نمىكند و ياريتان نمىنمايد ، در نتيجه ابدا يارى نمىشويد و سرانجام كارتان نااميدى و خسران و خذلان خواهد بود .\r\n( 114 )  ( وَ أَقِمِ الصَّلاةَ طَرَفَيِ النَّهارِ وَ زُلَفاً مِنَ اللَّيْلِ إِنَّ الْحَسَناتِ يُذْهِبْنَ السَّيِّئاتِ ذلِكَ ذِكْرى لِلذَّاكِرِينَ )  : ( نماز را در دو طرف روز و پاسى از شب به پا دار ، بدرستى كه نيكيها بديها را از بين مىبرد ، اين تذكّريست براى آنان كه اهل ذكرند ) ، دو طرف روز ، به معناى صبح و عصر است و  ( زُلَفاً مِنَ اللَّيْلِ )  يعنى ساعاتى از شب كه نزديك روز باشد .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nيعنى مىفرمايد : نماز را در صبح و عصر و در ساعاتى از شب كه نزديكتر به روز باشد ، به پا دار و اين ساعات با نماز صبح و عصر ( كه هر يك در طرفى از ظهر قرار دارند ) و نماز مغرب كه وقتش ساعات اوّل شب است تطبيق مىكند ، به هر جهت منظور نظر آيه نمازهاى يوميّه واجب است ، آنگاه مىفرمايد : نيكيها بديها را حبط و زايل مىكنند ، يعنى نمازهاى يوميه حسناتى هستند كه آثار معاصى و گناهان را از بين مىبرند ، و آنچه ذكر شد ، يادآورى و تذكّرى است براى بندگانى كه ملبّس به ذكر خداى تعالى هستند .\r\n( 115 )  ( وَ اصْبِرْ فَإِنَّ اللَّهَ لا يُضِيعُ أَجْرَ الْمُحْسِنِينَ )  : ( و بردبار باش كه همانا خداوند پاداش نيكوكاران را تباه نمىكند ) ، پس ( صبر ) در مكارم اخلاقى و ( نماز ) در عبادات از بزرگترين اركان به شمار مىروند « 1 » ، و اجتماع بين آن دو بهترين وسيله‌اى است كه به كمك آن مىتوان بر مصائب و ناملايمات زندگى فائق آمد ، چون صبر نفس انسان را از جزع و فزع و اضطراب نگاه مىدارد و نماز نفس را متوجّه پروردگار نموده و در نتيجه تحمّل ناملايمات را بر آدمى آسان مىكند و از اينكه به طور مطلق امر به صبر نموده استفاده مىشود كه مراد از صبر اعم از : صبر بر عبادت ، صبر در مصيبت و صبر بر معصيت مىباشد و در خصوص اينجا بيشتر تأكيد در صبر در برابر اوامر و امتثال از نواهى الهى است كه در آيات سابق آمده  ( فَاسْتَقِمْ  ،  لا تَرْكَنُوا ،   لا تَطْغَوْا ،   أَقِمِ الصَّلاةَ . . . )  .\r\nامّا چون خطاب تنها متوجّه پيامبر صلّى اللّه عليه و إله و سلم شده احتمالا منظور از صبر ، صبر آنحضرت در برابر آزار مشركان و ظلم آنهاست و در مورد نماز هم كه امر به صيغهء مفرد فقط خطاب به آنحضرت بود معلوم مىشود مراد ، اقامهء نماز جماعت است كه وظيفهء آن جناب بوده و در آخر هم مىفرمايد : خداوند پاداش نيكوكاران را تباه نمىكند ، پس اينجا نماز مصداق احسان و نيكى هستند و افراد نماز گزار و صبور محسن مىباشند .\r\n\r\n\r\n","description":"","footnote":"\r\n( 1 ) - سوره بقره ، آيه 45  ( اسْتَعِينُوا بِالصَّبْرِ وَ الصَّلاةِ )  از صبر و نماز مدد بجوييد .\r\n","page_name":" 414 ","page_number":414},
  {"content":"\r\n\r\n( 116 )  ( فَلَوْ لا كانَ مِنَ الْقُرُونِ مِنْ قَبْلِكُمْ أُولُوا بَقِيَّةٍ يَنْهَوْنَ عَنِ الْفَسادِ فِي الْأَرْضِ إِلَّا قَلِيلًا مِمَّنْ أَنْجَيْنا مِنْهُمْ وَ اتَّبَعَ الَّذِينَ ظَلَمُوا ما أُتْرِفُوا فِيهِ وَ كانُوا مُجْرِمِينَ )  : ( چرا از نسلهاى قبل از شما جز عدّه كمى از آنها كه نجاتشان داده بوديم ، بقيه از فساد و تبهكارى در اين سرزمين نهى نكردند و كسانى كه ستم كردند پيرو لذتهاى مادّى شدند و ايشان تبهكار و مجرم بودند ) ، ( لولا ) به معناى ( هلّا ) است كه تعجّب آميخته به سرزنش و توبيخ را افاده مىكند و معناى آيه اين است كه چرا ملل و اقوامى كه قبل از شما بودند ، جز عدّه كمى كه نجاتشان داديم ، باقى نماندند و چرا از فساد در زمين جلوگيرى نكردند و امر به نيكى ننمودند تا امّت خود را از عذاب و هلاكت نجات دهند و اكثريّت كسانى كه نجات يافتند مردمى ستمكار بودند كه پيرو لذايذ مادّى بوده و غرق در مال‌اندوزى و شهوترانى و جاه طلبى شده و در نتيجه به جرم و گناه آلوده شده بودند .\r\nلذا مردم باقيمانده از اقوام سابقه دو صنف هستند ، اوّل ) نجات يافتگانى كه خداوند آنها را از هلاكت رهانيده ، و دوّم ) ستمكاران و مجرمين .\r\n( 117 )  ( وَ ما كانَ رَبُّكَ لِيُهْلِكَ الْقُرى بِظُلْمٍ وَ أَهْلُها مُصْلِحُونَ )  : ( و پروردگارت را نسزد كه اهل آباديهايى را كه شايسته كار و اصلاحگرند به ستم نابود كند ) ، يعنى سنّت خداى متعال چنين نبوده كه اگر اهالى آباديها مردمى شايسته و اصلاح طلب باشند ، آنها را هلاك كند ، چون اين عمل ظلم است و پروردگار تو به احدى ستم نمىكند  ( لا يَظْلِمُ رَبُّكَ أَحَداً )  « 1 » ، پس عبارت ( بظلم ) قيد توضيحى است .\r\nو از اين آيه استفاده مىشود كه سنّت الهى همواره بر هلاكت اقوامى قرار گرفته كه اهل فساد بوده و به بندگى غير خدا اشتغال داشته و به گناه شرك و ظلم و فساد آلوده بوده‌اند .\r\n\r\n\r\n","description":"","footnote":"\r\n( 1 ) - سوره كهف ، آيه 49 .\r\n","page_name":" 415 ","page_number":415},
  {"content":"\r\n\r\n( 118 )  ( وَ لَوْ شاءَ رَبُّكَ لَجَعَلَ النَّاسَ أُمَّةً واحِدَةً وَ لا يَزالُونَ مُخْتَلِفِينَ )  : ( اگر پروردگارت خواسته بود همه مردم را به صورت يك امّت يكسان قرار مىداد ولى همواره مختلف خواهند بود ) ، مىفرمايد اگر خداوند اراده مىنمود همه مردم را بر دين حنيف و واحد قرار مىداد و لكن سنّت الهى بر آنست كه به مردم اختيار داده تا با ميل خود هدايت يا ضلالت را انتخاب كنند و در عين حال خداوند همه مردم را بر فطرت توحيد و معرفت خود آفريده است ولى انحراف آنها ناشى از پرده‌پوشى غفلت ، و نسيان از آن بوده و اختلافات آنان در امر دين بواسطه ستم و كينه‌ورزى نسبت به يكديگر است و با اينهمه آنها هرگز نمىتوانند خدا را به ستوه آورند ، چون او قادر مطلق است  ( كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ وَ مَا اخْتَلَفَ فِيهِ إِلَّا الَّذِينَ أُوتُوهُ مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ فَهَدَى اللَّهُ الَّذِينَ آمَنُوا لِمَا اخْتَلَفُوا فِيهِ مِنَ الْحَقِّ بِإِذْنِهِ )  « 1 » ، مردم يك امّت بودند و خداوند پيامبران را براى بشارت و انذار برگزيد تا با كتاب آسمانى در ميان آنها حكم كنند و در آن كتاب اختلاف نكردند ، مگر بعد از آنكه به آنها علم و كتاب و معجزات آشكار داده شد ، و از روى طغيان و ستم مرتكب اختلاف شدند ، لذا خداوند كسانى را كه ايمان آوردند به اذن خود در مسائل مورد اختلاف بسوى حق هدايت فرمود ) ، لذا اختلاف مردم در امور دنيايى امرى طبيعى و فطريست ، امّا اختلافات آنها بر سر دين انگيزه‌اش فقط ستم و تجاوز است .\r\n( 119 )  ( إِلَّا مَنْ رَحِمَ رَبُّكَ وَ لِذلِكَ خَلَقَهُمْ وَ تَمَّتْ كَلِمَةُ رَبِّكَ لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ )  : ( جز كسانى كه پروردگارت به آنها رحم كرده و اصولا براى همين رحمت آنها را خلق كرده است و گفتار پروردگارت حتمى شده و بر اين قرار گرفته\r\n\r\n\r\n","description":"","footnote":"\r\n( 1 ) - سوره بقره ، آيه 213 .\r\n","page_name":" 416 ","page_number":416},
  {"content":"\r\n\r\nكه هر آينه جهنم را از جنّ و انس لبريز مىكنم ) ، يعنى خداوند با رفع اختلافات دينى به بعضى از افراد ( مؤمنان ) رحم نموده و آنها را به راه حق هدايت مىكند ، امّا اختلافات غير دينى را خداوند هرگز از اين امّت مرحومه برنمىدارد ، چون وجود آن ، از ضروريات جامعهء انسانى است ، زيرا افراد مختلف مقاصد و اعمال متفاوتى دارند ، و هر يك از نظر استعدادهاى جسمى و روحى با ديگرى اختلاف دارند و اين امر طبيعى است و خداوند مردم را براى همين رحمت ، يعنى نعمت هدايت ، خلق كرده است ، امّا افراد ستمكار از روى ستم و تجاوز دست به اختلاف زدند و حق و باطل را مشتبه نمودند و همانطور كه در آيات قبلى ذكر شد كه خداوند اهالى دهكده‌هايى را كه اصلاحگر باشند از روى ستم هلاك نمىكند ، در اينجا نيز خداوند ، مردم را خلق نكرده ، تا در زمين فساد كنند و ستم نموده و خون يكديگر را بريزند و در نهايت آنها را هلاك كند ، بلكه خداوند بنى آدم را آفريد تا تسبيح و تحميد او را بگويند و ساحتش را مقدّس شمارند ،  ( وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ )  « 1 » ، ( جنّ و انس را نيافريدم ، جز براى آنكه عبادت كنند ) .\r\nو در آخر مىفرمايد كلمه پروردگارت تحقّق يافت و مصداق خود را از ايشان گرفت ، چون آنها به خاطر ظلم و اختلافشان در حق ، پس از آنكه علم بدان يافتند خود را مستحقّ عذاب جهنمّ كردند و آن كلمه خداوند اين است كه سوگند خورده تا جهنّم را از افراد ظالم و متجاوز جنّى و انسى پر نمايد .\r\n( 120 )  ( وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ وَ جاءَكَ فِي هذِهِ الْحَقُّ وَ مَوْعِظَةٌ وَ ذِكْرى لِلْمُؤْمِنِينَ )  : ( و از اخبار پيامبران همه را برايت باز مىگوئيم ، البته آنچه را كه قلبت با آن تثبيت شود و در اين قصّه‌ها حقّ به نزدت بيامد و براى مؤمنان\r\n\r\n\r\n","description":"","footnote":"\r\n( 1 ) - سوره ذاريات ، آيه 56 .\r\n","page_name":" 417 ","page_number":417},
  {"content":"\r\n\r\nنيز تذكّر و پند است ) ، مىفرمايد : غرض ما از اين بيانات و گفتن اخبار پيامبران اداى حق كلام دربارهء مبدأ و معاد و سنّت جاريّه خدا در ميان بندگان است ، يعنى اين حكايات براى حضرت رسول صلّى اللّه عليه و إله و سلم جنبهء تعليم حقّ و براى مؤمنان جنبه تذكّر و موعظه دارد ، همچنانكه نسبت به كفّار جنبهء اتمام حجّت دارد كه اين مطلب در آيهء بعدى بيان مىشود .\r\nپس خطاب با رسولخدا صلّى اللّه عليه و إله و سلم است و مىفرمايد : اين قصص انبياء براى آنست كه قلب تو استوار شود و بر طريقه الهى و دعوت به حق استقامت بورزى و ريشه‌هاى فساد را به مقتضاى شريعت و احكام الهى قطع نمايى و اين معارف همه به حقّ است و مؤمنان را نسبت به علوم فطرى كه آنها را در اثر غفلت فراموش كرده‌اند تذكّر و يادآورى مىنمايد و نيز براى آنها مايهء عبرت است .\r\n( 122 - 121 )  ( وَ قُلْ لِلَّذِينَ لا يُؤْمِنُونَ اعْمَلُوا عَلى مَكانَتِكُمْ إِنَّا عامِلُونَ )   ( وَ انْتَظِرُوا إِنَّا مُنْتَظِرُونَ )  : ( و به كسانى كه ايمان نمىآورند ، بگو در همان وضعيتى كه قرار داريد ، باشيد و هر چه مىخواهيد بكنيد كه ما نيز كار خود را مىنمائيم و منتظر باشيد كه ما نيز در انتظاريم ) ، در اين آيه هم در ادامه خطاب به پيامبر صلّى اللّه عليه و إله و سلم مىفرمايد كه بعد از عدم متذكّر شدن آنها و عدم سود بردنشان از اين آيات و مواعظ براى قطع تخاصم و دفع حجّت خطاب به كفّار و كسانى كه ايمان نياوردند بفرمايد ، كه شما در موقعيّت خودتان هرطور كه صلاح مىدانيد عمل كنيد و هيچ كوتاهى نكنيد ، ما نيز مطابق روش و منهج الهى خود و بر طبق منزلت خودمان عمل مىكنيم ، آنگاه منتظر باشيد تا ببينيد عاقبت اعمالتان به كجا مىانجامد ، ما نيز منتظر مىمانيم پس آنگاه به زودى صدق خبر الهى و كذب و دروغ شما آشكار خواهد شد .\r\n( 123 )  ( وَ لِلَّهِ غَيْبُ السَّماواتِ وَ الْأَرْضِ وَ إِلَيْهِ يُرْجَعُ الْأَمْرُ كُلُّهُ فَاعْبُدْهُ وَ تَوَكَّلْ عَلَيْهِ وَ ما رَبُّكَ بِغافِلٍ عَمَّا تَعْمَلُونَ )  : ( و غيب آسمانها و زمين براى خداست و همه امور\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nبسوى او باز مىگردد ، پس او را بپرست و بر او توكّل نما ، و پروردگار از آنچه انجام مىدهيد غافل نيست ) ، يعنى عاقبت امر و سرانجام كار كفّار و حكم الهى مبنى بر قضاوت ميان شما از علوم غيبى است كه فقط در نزد پروردگار است ، فقط اجمالا بدانيد كه همه امور بدست اوست نه بدست آن معبودهاى خيالى مشركان و آن اسباب ظاهرى كه ايشان به آنها اعتماد مىكنند ، لذا اى پيامبر تو به كار و وظيفه خود بپرداز و با پيروانت منتظر باش و مطمئن باش كه به زودى گردش روزگار بر عليه كافران خواهد بود و خداوند كار را به نفع خود خاتمه مىدهد و او تنها پناهگاه و ملجاء است كه هيچ قاهرى بر او چيره نمىشود و هيچ غالبى نمىتواند او را مغلوب كند ، پس شايسته است كه تنها او را بپرستى و بر او اعتماد نمايى و بر هيچ كس جز او توكّل نكن ، چون اعتماد به اسباب ظاهرى ناشى از جهل است و سببيت همهء اسباب از اوست و از آنجا كه خداوند هرگز از اعمال بندگان غافل نيست ، لذا هيچ سهل انگارى و كوتاهى در عبادت و توكّل بر او جايز نيست .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\nسوره يوسف\r\nبسم اللّه الرحمن الرّحيم\r\nغرض سوره : بيان داستان يوسف و خاندان يعقوب و بيان ولايتى است كه خداوند نسبت به بندگان مخلص خود دارد ، و چنين بنده‌اى را خداوند براى خود خالص نموده و دلش را از محبت اغيار خالى ساخته و خودش عهده‌دار امور او مىشود و اگر همه اسباب ظاهرى بر عليه او باشند ، خداوند او را بزرگ نموده و عزيز مىدارد .\r\n\r\n[ آيهء ( 21 - 1 ) ماجراى يوسف بهترين داستانها ، رؤياى يوسف و نقل آن به پدرش ، و اينكه برادرانش او را به چاه انداخته و كاروانى او را از چاه درآورده و به قيمت ناچيز به عزيز مصر مىفروشند 
  ]\r\n( 1 )   ( الر تِلْكَ آياتُ الْكِتابِ الْمُبِينِ )   : ( الر اين آيه‌هاى كتاب روشن است ) ، حروف مقطعه چنانچه گفتيم رموزى خاص بين خداوند و رسولش مىباشد و در هر سوره با محتواى آن سوره در ارتباط است و سوره‌هايى كه با يك نوع از حروف مقطعه آغاز مىشوند به نوعى در مواضع اشتراك دارند و همچنين اشاره‌اى به معجزه بودن قرآن دارند كه چگونه خداوند با همين حروف تهجّى كه ساير مردم نيز از آن بهره مىبرند كتابى با اين مضامين بلند آفريده است ، به هر جهت ( اللّه يعلم ) .\r\nامّا لفظ ( تلك ) كه مخصوص اشاره به دور است براى بيان عظمت و بزرگداشت قرآن\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nاستفاده شده و مراد از ( كتاب مبين ) قرآن كريم است كه هم خودش واضح و آشكار است و هم معارف و حقايق الهى را كه متضمن مبدأ و معاد است روشن نموده و توضيح مىدهد ، و اگر در اين سوره قرآن را با لفظ ( كتاب مبين ) نام برده به جهت آنست كه در اين سوره ماجراى خاندان يعقوب بيان مىشود و ممكن هم هست كه مراد از ( كتاب مبين ) لوح محفوظ باشد .\r\n( 2 )  ( إِنَّا أَنْزَلْناهُ قُرْآناً عَرَبِيًّا لَعَلَّكُمْ تَعْقِلُونَ )  : ( ما آن قرآن را عربى نازل كرده‌ايم تا شايد تعقّل كنيد ) يعنى ما قرآن را در مرحلهء انزال به صورت قرائت عربى درآورديم و آن را به گونهء الفاظى خواندنى مطابق با الفاظ معموله در نزد عرب قرار داديم تا در خور فهم تو و امّت تو باشد و اگر در مرحلهء وحى به قالب الفاظ خواندنى درنمىآمد قوم تو متوجه اسرار آن آيات نمىشدند و تنها مختص به درك و دريافت تو مىگرديد و انسان عاقل با اندكى تدبّر درمىيابد كه اين كتاب عظيم با همين زبانى نازل شده كه در دسترس همهء امّت عرب بوده ، امّا عقل بشر از آوردن يك آيه مانند آن عاجز است ، پس قطعا اين كتاب وحيى از جانب خداى متعال مىباشد ، و در جاى ديگر مىفرمايد :   ( إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ )   « 1 » ، بدرستى كه ما قرآن را به زبان عربى قرار داديم تا اينكه شما تعقّل كنيد و همانا اين كتاب در امّ الكتاب نزد ما بسيار بلند مرتبه و محكم است ) .\r\n( 3 )  ( نَحْنُ نَقُصُّ عَلَيْكَ أَحْسَنَ الْقَصَصِ بِما أَوْحَيْنا إِلَيْكَ هذَا الْقُرْآنَ وَ إِنْ كُنْتَ مِنْ قَبْلِهِ لَمِنَ الْغافِلِينَ )  : ( ما براى تو نيكوترين داستانها را با وحى نمودن اين قرآن ، بازگو مىكنيم ، اگر چه تو قبل از اين ، از بىخبران بودى ) ، ( قصّ ) به معناى پيروى از اثر و ردّ پاست و داستان يوسف بهترين داستان است كه در آن اخلاص توحيد در عبوديّت حكايت مىشود و نيز چگونگى ولايت خداى سبحان نسبت به بنده‌اش آشكار مىگردد\r\n\r\n\r\n","description":"","footnote":"\r\n( 1 ) - سوره زخرف ، آيه‌هاى 4 - 2 .\r\n","page_name":" 421 ","page_number":421},
  {"content":"\r\n\r\nكه او را از حضيض ذلّت به اوج عزّت مىرساند و او را در راه محبّت و سلوك خويش تربيت مىكند و اگر داستان‌سرائى باشد باز هم از نيكوترين آنهاست ، چون قصه‌اى عاشقانه را به گونه‌اى بيان نموده كه ممكن نيست ، كسى چنين داستانى را عفيف‌تر و پوشيده‌تر از آن بسرايد و به هر صورت خطاب به پيامبر مىفرمايد ما با وحى خود اين داستان را برايت آشكار نموديم و تو پيش از اين از آن بىخبر بودى و يا از اين قبيل موضوعاتى كه قرآن بيان مىكند اطّلاع نداشتى .\r\n( 4 )  ( إِذْ قالَ يُوسُفُ لِأَبِيهِ يا أَبَتِ إِنِّي رَأَيْتُ أَحَدَ عَشَرَ كَوْكَباً وَ الشَّمْسَ وَ الْقَمَرَ رَأَيْتُهُمْ لِي ساجِدِينَ )  : ( زمانيكه يوسف به پدرش گفت : اى پدر ، من در خواب يازده ستاره و خورشيد و ماه را ديدم كه براى من سجده مىكنند ) ، آغاز ماجراى يوسف حكايت خواب اوست ، براى پدرش يعقوب كه رؤيت يوسف شامل دو نوع رؤيت بوده ، يكى ، ديدن امرى مادّى و صورى كه همان ديدن ستاره‌ها و ماه و خورشيد باشد و ديگرى ، ديدن امرى معنوى كه رؤيت سجده و خضوع و تعظيم آنها و سجده‌اى از روى اراده و علم و عقل بوده و خداوند با اين رؤياى صادقه از ابتدا و شروع تربيت يوسف دورنماى آيندهء درخشان او را به وى نشان مىدهد تا براى او بشارتى باشد كه در برابر ناملايمات تحمّل خود را از كف ندهد .\r\nدر روايت آمده است كه اين سوره بعد از عام الحزن ( سال وفات حضرت خديجه ( س ) و ابو طالب عليه السّلام ) براى خوشحال نمودن و تسلّاى خاطر پيامبر نازل شد تا بداند كه چگونه خداوند پس از دشوارى و سختى به بندگان مخلص خود گشايش مىدهد و اين داستان كامل به نحو كنايه به ماجراى اخراج پيامبر صلّى اللّه عليه و إله و سلم از مكّه و ابتلاء ايشان به شدّت و سختى و آزمايش دشوار ايشان اشاره دارد .\r\n( 5 )  ( قالَ يا بُنَيَّ لا تَقْصُصْ رُؤْياكَ عَلى إِخْوَتِكَ فَيَكِيدُوا لَكَ كَيْداً إِنَّ الشَّيْطانَ \r\n\r\n","description":"","footnote":"","page_name":" 422 ","page_number":422},
  {"content":"\r\n\r\n لِلْإِنْسانِ عَدُوٌّ مُبِينٌ )  : ( پدرش فرمود : اى پسركم رؤياى خود را به برادرانت مگو كه در بارهء تو نيرنگى مىكنند ، چون شيطان دشمن آشكار انسان است ) ، لفظ ( بنىّ ) كه دلالت بر تصغير مىكند براى بيان نهايت محبّت به كار مىرود ، يعقوب عليه السّلام وقتى خواب يوسف را شنيد دانست كه خداوند عهده‌دار امر يوسف است و او به زودى رفعت مقام مىيابد و بر اريكهء سلطنت تكيه مىزند و چون نسبت به يوسف علاقه خاصّى داشت ، ترسيد كه مبادا برادرانش خواب وى را بشنوند و از روى حسادت به او صدمه‌اى بزنند تا بين او و تحقّق رؤيايش مانع و حائل گردند و اين امر را هم به القاء شيطان و كيد او مرتكب خواهند شد ، چون شيطان با كيد خود انسان را مىفريبد و او دشمنى آشكار براى بشر است .\r\nلذا يعقوب به جهت محبّت زايد الوصفى كه به يوسف داشت نهى از بازگويى رؤيا را مقدّم بر بشارت به او قرار داد .\r\n( 6 )  ( وَ كَذلِكَ يَجْتَبِيكَ رَبُّكَ وَ يُعَلِّمُكَ مِنْ تَأْوِيلِ الْأَحادِيثِ وَ يُتِمُّ نِعْمَتَهُ عَلَيْكَ وَ عَلى آلِ يَعْقُوبَ كَما أَتَمَّها عَلى أَبَوَيْكَ مِنْ قَبْلُ إِبْراهِيمَ وَ إِسْحاقَ إِنَّ رَبَّكَ عَلِيمٌ حَكِيمٌ )  : ( اين گونه پروردگارت تو را برمىگزيند و تعبير احاديث را به تو تعليم مىدهد و نعمت خود را بر تو و بر خاندان يعقوب كامل مىكند همچنانكه آن را بر پدرانت ابراهيم و اسحاق كامل كرده بود ، همانا پروردگار تو دانا و حكيم است ) ، پس آنگاه در مقام بشارت به يوسف عليه السّلام فرمود : اين گونه است كه خداوند تو را به مزيد كرامتش اختصاص داده و رحمتش را شامل تو گردانده و تو را از گمراهى و سرگردانى در راههاى گوناگون شيطانى حفظ مىكند و تو را در مسير صراط مستقيم قرار داده و نيز تأويل احاديث را به تو مىآموزد ، ( تأويل ) يعنى پيشامدى كه بعد از ديدن خواب پيش مىآيد و خواب را تعبير مىكند ، همچنانكه سجدهء پدر و مادر و برادران يوسف در نظرش به صورت سجدهء ماه و خورشيد و يازده ستاره مجسّم گشته بود و ( احاديث ) ، هم شامل رؤياها و عالم خواب مىشود و هم شامل وقايع و حوادثى مىگردد كه انسان در عالم بيدارى تصوّر مىكند .\r\nچون بين حوادثى كه انسان در خواب مىبيند و اتفاقات خارجى كه منشأ ايجاد آن\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nرؤياست ارتباط بسيار نزديكى وجود دارد و اصولا همهء خوابها جنبه صادقه و رحمانى ندارند ، چون بعضى خوابها ناشى از القائات شيطان است و بعضى ديگر صرفا از حالت مزاجى و حوادث روزانهء شخص خواب بيننده ناشى مىشوند ، پس علم تعبير خواب در واقع هدايتى از جانب خداست كه شامل حال بنده‌اش يوسف گشته كه آن حضرت مىتوانسته به اذن خدا روابط ميان رؤياها را كشف نموده و احاديث نفس و حقايق را تعبير نمايد .\r\nامّا در خصوص ( اتمام نعمت ) ، ( نعمت ) يعنى حالت خوش و نيكو و بايد دانست عطاياى الهى مثل مال و جاه و همسر و اولاد و امثال آن مطلقا نعمت محسوب نمىشوند ، بلكه اينها وقتى مصداق نعمت هستند كه در طريق سعادت انسان بوده و انسان را به رنگ ولايت الهى درآورده و او را به خدا نزديك كنند و در غير اين صورت نقمت بشمار مىروند ، امّا نعمت كه خداوند آن را در حق يوسف تمام نمود ، نعمت اعطا حكم و نبوّت و پادشاهى و عزّت در مصر است و اينكه او را از بندگان مخلص خود قرار داده ، تأويل احاديث را به وى تعليم داد و نعمت خاندان يعقوب به آنست كه خداوند چشم يعقوب را به داشتن فرزندى چون يوسف روشن گردانيد و او و اهل بيتش را از بيابان و صحرانشينى به شهر آورد و در كاخهاى سلطنتى آنها را از زندگى مرفهى برخوردار نمود و اتمام نعمت بر پدرانش ابراهيم و اسحاق نيز به آنست كه خداوند ايشان را از خير دنيا و آخرت برخوردار نمود ، پس اين نعمات در خانوادهء يعقوب امرى مستمّر و دائمى بوده و پروردگار تو عليم است و هيچ چيز از دائره علم او بيرون نيست و لذا از احوال بندگانش آگاه بوده و حكيم است ، پس به هر كس به مقدار استحقاقش اعطاء مىكند و در تدبير خود خطا نمىنمايد و به همين دليل مىداند كه ستمكاران بر تو ، تا چه حدّ لايق عذابند .\r\n( 7 )  ( لَقَدْ كانَ فِي يُوسُفَ وَ إِخْوَتِهِ آياتٌ لِلسَّائِلِينَ )  : ( به تحقيق در ماجراى يوسف و برادرانش براى پرسش كنندگان نشانه‌هاى عبرت وجود دارد ) ، از اين آيه آشكار مىشود\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nكه جماعتى ، داستان يوسف عليه السّلام را از رسولخدا صلّى اللّه عليه و إله و سلم پرسيده ، و يا مطلبى در ارتباط با او داشته‌اند كه در جواب ايشان اين سوره نازل شده ، و داستان از اينجا شروع مىشود كه برادران يوسف به وى حسد ورزيده و او را در قعر چاه مىاندازند و سپس به عنوان برده‌اى او را به كاروانى مىفروشند و ظاهرا او را از سر راه برداشته و وى را بسوى هلاكت سوق مىدهند ، امّا خداوند بوسيلهء همين اسباب او را زنده كرد و هر چه اراده كردند كه او را ذليل كنند ، خداوند وى را رفعت داد و اين آيات نشانهء آنست كه اگر بنده‌اى عبوديّت خود را براى خدا خالص كند ، خداوند عهده‌دار امور او مىشود و وى را رفعت مىبخشد ، اگر چه وضعيّت اكثر بندگان غير از اين است .\r\n( 8 )  ( إِذْ قالُوا لَيُوسُفُ وَ أَخُوهُ أَحَبُّ إِلى أَبِينا مِنَّا وَ نَحْنُ عُصْبَةٌ إِنَّ أَبانا لَفِي ضَلالٍ مُبِينٍ )  : ( زمانيكه برادران گفتند : هر آينه يوسف و برادرش در نزد پدرمان محبوبتر از ما هستند ، در حالى كه ما دسته‌اى نيرومنديم ، بدرستى كه پدرمان در گمراهى آشكار است ) يوسف و برادرش بنيامين از يك مادر بوده ، امّا ساير برادران از مادران ديگر بوده و مردانى قوى هيكل و نيرومند بودند كه تدبير امور خانه و دامها و اموال به عهدهء ايشان بود و آنها گروهى پشتيبان يكديگر بوده و قادر به دفاع در برابر دشمنان بودند ، امّا حضرت يعقوب عليه السّلام يوسف و برادرش بنيامين را كه اطفالى صغير بودند بيشتر از آنان دوست مىداشت و اين امر از نظر برادران ديگر ، نهايت ضلالت از طريق راست و كج سليقگى و فساد روش بود ، از اين سخنان معلوم مىشود كه فرزندان يعقوب مردمى خداپرست و معتقد به نبوّت پدرشان بوده‌اند ، ولى حسد آنها را به اين امر واداشت و هدفشان هم اين بود كه محبّت پدر را متوجّه خود سازند ، امّا در خصوص اينكه چرا حضرت يعقوب به اين دو فرزند توجّه بيشتر داشته ، بايد گفت ، چون آنحضرت به علم نبوّت در جبين آن دو آثار كمال و تقوا را مشاهده مىكرده ، به آن دو محبّت بيشترى داشته ، نه از روى هوى و هوس ، چون او پيامبرى معصوم و عارى از اين اوهام بوده است .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n( 9 )  ( اقْتُلُوا يُوسُفَ أَوِ اطْرَحُوهُ أَرْضاً يَخْلُ لَكُمْ وَجْهُ أَبِيكُمْ وَ تَكُونُوا مِنْ بَعْدِهِ قَوْماً صالِحِينَ )  : ( يوسف را بكشيد ، يا او را به سرزمينى دور بيافكنيد تا علاقه پدر خالص براى شما شود و پس از آن مردمانى صالح و شايسته شويد ) ، اين سخنان نتيجهء مشورت آن برادران است كه نهايتا براى آنكه محبّت پدر را خاصّ خود نمايند ، تصميم بر قتل يا تبعيد يوسف گرفتند ، ( قتل ) پس از ( شرك ) از بزرگترين گناهان كبيره است و منظورشان از ( طرح ) اين بود كه يوسف را به سرزمين دورى بفرستند كه ديگر نتواند به خانه و نزد پدر برگردد تا به اين صورت يوسف كه نزد پدر بسيار محبوب بود كنار رفته و با از بين رفتن مانع ، محبّت پدر منحصر به ايشان شود و توجّه او به آنان معطوف گردد و با خودشان گفتند ، كه بعد از انجام اين معصيت توبه مىكنيم و افراد صالحى مىشويم و اين كلمه دالّ بر آنست كه آنها افرادى مؤمن بوده‌اند و خطا و صواب را از هم تشخيص مىداده‌اند لكن حسد بر آنها غلبه كرده و شيطان اين عمل پليد را برايشان زينت داده و به آنها تلقين نموده بود كه بعد از انجام اين عمل مىتوانيد توبه كنيد ، غافل از اينكه اينچنين توبه‌اى هرگز پذيرفته نمىشود ، زيرا توبه مخصوص كسانى است كه از روى جهالت مرتكب گناه مىشوند و خطا را از صواب تشخيص نمىدهند ، امّا كسى كه مىداند و گناه مىكند ، در واقع مىخواهد با خداى خود نيرنگ بزند و به خيال خود ، از راه توبه عذاب خدا را از خود دفع كند ،  ( إِنَّمَا التَّوْبَةُ عَلَى اللَّهِ لِلَّذِينَ يَعْمَلُونَ السُّوءَ بِجَهالَةٍ ثُمَّ يَتُوبُونَ مِنْ قَرِيبٍ )  « 1 » ، ( بدرستى كه توبه در نزد خدا براى كسانى است كه عمل ناشايست را از روى جهل مرتكب مىشوند و سپس به زودى توبه مىكنند ) .\r\nبعضى از مفسّران « 2 » گفته‌اند كه مراد از ( صلاح ) در اين آيه ، صلاح و روبراه شدن زندگى دنيا و انتظام امور آن است و معنا چنين است كه بعد از يوسف مردمى صاحب زندگى خوش بوده و با پدر به خوبى و خوشى زندگى كنيد .\r\n\r\n\r\n","description":"","footnote":"\r\n( 1 ) - سوره نساء ، آيه 17 .\r\n( 2 ) - روح المعانى ، جلد 12 ، صفحه 192 .\r\n","page_name":" 426 ","page_number":426},
  {"content":"\r\n\r\n( 10 )  ( قالَ قائِلٌ مِنْهُمْ لا تَقْتُلُوا يُوسُفَ وَ أَلْقُوهُ فِي غَيابَتِ الْجُبِّ يَلْتَقِطْهُ بَعْضُ السَّيَّارَةِ إِنْ كُنْتُمْ فاعِلِينَ )  : ( يكى از آنها گفت ، يوسف را نكشيد و اگر مصمّم بر انجام كارى هستيد او را در قعر چاهى بيافكنيد تا بعضى مسافران او را برگيرند ) ، ( جبّ ) يعنى چاهى كه لبه ندارد ، از ميان برادران « 1 » ، يكى از آنها كه به يوسف علاقه‌مند بوده از ترس هلاك شدن يوسف ، پيشنهاد مىدهد كه يوسف را در قعر چاهى بياندازند تا بعضى از كاروانهاى مسافرتى او را از چاه برگرفته و با خود به سرزمينى دور ببرند كه ديگر خبرى از او نرسد .\r\n( 11 )  ( قالُوا يا أَبانا ما لَكَ لا تَأْمَنَّا عَلى يُوسُفَ وَ إِنَّا لَهُ لَناصِحُونَ )  : ( گفتند : اى پدر براى چه ما را دربارهء يوسف ، امين نمىشمارى در صورتى كه ما براى او خيرخواه هستيم ) ظاهرا برادران پيشنهاد آن شخص پيشنهاد دهنده را پذيرفته و تصميم به اجراى نقشه مورد نظرشان گرفتند و لا جرم لازم بود اوّل پدر را كه نسبت به آنها بدبين بود نسبت به خود خوشبين سازند و لذا با لحنى كه عطوفت و رحمت او را برانگيزد وى را مخاطب قرار دادند و گفتند : ما خير يوسف را مىخواهيم و قصد ما رضايت و شادمانى اوست ، و به اين وسيله خود را بىغرض جلوه دادند تا قلب پدر از كدورت شبهه پاك شده و به آنها اطمينان كند .\r\n( 12 )  ( أَرْسِلْهُ مَعَنا غَداً يَرْتَعْ وَ يَلْعَبْ وَ إِنَّا لَهُ لَحافِظُونَ )  : ( او را فردا با ما بفرست تا آزادانه گردش و بازى كند و ما از او محافظت مىكنيم ) ، ( رتع ) در حيوان به معناى چريدن و در انسان به معناى گردش و ميوه خوردن است ، آنان در اين آيه گفتار خود را بسيار مؤكّد نمودند ( انّ ، لام تأكيد و جملهء اسمّيه ) تا پدر را دلگرم سازند و ابتدا ( در آيهء سابق ) گفتند يوسف از ناحيهء ما تأمين جانى دارد  ( إِنَّا لَهُ لَناصِحُونَ )  ، و آنگاه گفتند :\r\nيوسف از ناحيهء غير ما نيز ايمن خواهد بود ، چون ما محافظ او هستيم و تا وقتى نزد\r\n\r\n\r\n","description":"","footnote":"\r\n( 1 ) - به احتمال زياد ( روبين ) يا ( يهودا ) و يا ( لاوى ) بوده است .\r\n","page_name":" 427 ","page_number":427},
  {"content":"\r\n\r\nماست ، ايمن است  ( إِنَّا لَهُ لَحافِظُونَ )  ، پس با اين سخنان دل پدر را نرم نمودند تا راضى شود يوسف را براى بازى و تفريح همراه آنان به صحرا بفرستد .\r\n( 13 )  ( قالَ إِنِّي لَيَحْزُنُنِي أَنْ تَذْهَبُوا بِهِ وَ أَخافُ أَنْ يَأْكُلَهُ الذِّئْبُ وَ أَنْتُمْ عَنْهُ غافِلُونَ )  : ( يعقوب گفت : من از اينكه او را ببريد غمگين و دلواپس مىشوم و مىترسم كه مبادا در حالى كه شما از او غافليد ، گرگ او را بخورد ) ، اين آيه حكايت پاسخ يعقوب عليه السّلام است كه به جاى آنكه بگويد من از شما نامطمئن هستم وضع درونى خود را در غياب يوسف با رعايت ملاطفت نسبت به آنان برايشان شرح داده تا عناد و لجاجت آنها تحريك نشود و با تأكيد فراوان فرموده : من از اينكه او را ببريد قطعا اندوهگين مىشوم و با عذرى موجّه بهانه آورده كه من بيمناكم كه اگر از او غافل شويد گرگ او را بخورد و اين امرى موجّه است ، چون در چراگاهها و بيابان گرگ فراوان است و غفلت ايشان از يوسف نيز امرى طبيعى و ممكن است و با اين بهانه يعقوب عليه السّلام مىخواسته تا مانع از رفتن يوسف شود .\r\n( 14 )  ( قالُوا لَئِنْ أَكَلَهُ الذِّئْبُ وَ نَحْنُ عُصْبَةٌ إِنَّا إِذاً لَخاسِرُونَ )  : ( گفتند : چگونه گرگ او را بخورد با اينكه ما جماعتى نيرومنديم ، اگر چنين شود در اين صورت ما زيانكار خواهيم شد ) ، در اينجا برادران خود را به نادانى زدند و تجاهل كردند كه نمىدانند منظور پدر چيست و آنها را امين نمىداند و لذا با لحنى انكارى و آميخته با تعجب گفتند : ما جمعيّتى نيرومند و مددكار يكديگريم و به خدا قسم خوردند كه اگر با اين حال ، گرگ او را به درد ، هر آينه زيانكار خواهند بود و اين سوگندهاى موّكد براى آن بود كه پدر را دلخوش كنند تا او مانع از بردن يوسف نشود .\r\n( 15 )  ( فَلَمَّا ذَهَبُوا بِهِ وَ أَجْمَعُوا أَنْ يَجْعَلُوهُ فِي غَيابَتِ الْجُبِّ وَ أَوْحَيْنا إِلَيْهِ لَتُنَبِّئَنَّهُمْ بِأَمْرِهِمْ هذا وَ هُمْ لا يَشْعُرُونَ )  : ( پس زمانى كه او را بردند و متفّق شدند كه او را در قعر\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nچاه قرار دهند ، به او وحى كرديم كه آنان را از اين عملشان خبردار خواهى كرد و آنها درك نمىكنند ) ، ( اجماع ) يعنى همفكرى و هم سخنى جماعتى در يك امر و متفّق شدن آنان .\r\nظاهرا برادران يوسف توانستند پدر را راضى كنند كه يوسف را همراه خود ببرند و آنگاه همه متفّق شدند و تصميمشان را عملى كردند ، در آيه شريفه جواب ( لمّا ) حذف شده تا اشاره به شدت شناعت و فجيع بودن عمل ايشان نمايد ، به نحوى كه قابل گفتن نيست و پس از سكوت از اصل وقوع قضيه ، به جريانات پس از ماجرا مىپردازد و مىفرمايد در آن هنگام به آن طفل بىگناه وحى كرديم كه سوگند مىخورم قطعا ، روزى برادرانت را به حقيقت و تأويل اعمالشان خبر خواهى داد و ايشان براى طرد و خاموش كردن نور تو چنين عملى را مرتكب شدند ، امّا غافلند از اينكه همين عملشان مقدّمات نزديك كردن و رساندن تو به اريكهء سلطنت است و باعث علو شأن و رفعت مقام تو مىگردد ، امّا ايشان نمىفهمند و تو به زودى اين مطلب را به آنان خواهى فهماند ، البته وجوه ديگرى هم در باب جملهء  ( لا يَشْعُرُونَ )  ذكر شده كه خالى از سخافت نيست .\r\n( 16 )  ( وَ جاؤُ أَباهُمْ عِشاءً يَبْكُونَ )  : ( و هنگام شب گريه‌كنان نزد پدر آمدند ) ، آنها اظهار ناراحتى كرده و خود را گريان نمودند تا امر را بر پدرشان مشتبه كنند كه او آنها را در مطلب دروغى كه مىگفتند تصديق نموده ، حرفشان را بپذيرد و ايشان را تكذيب نكند .\r\n( 17 )  ( قالُوا يا أَبانا إِنَّا ذَهَبْنا نَسْتَبِقُ وَ تَرَكْنا يُوسُفَ عِنْدَ مَتاعِنا فَأَكَلَهُ الذِّئْبُ وَ ما أَنْتَ بِمُؤْمِنٍ لَنا وَ لَوْ كُنَّا صادِقِينَ )  : ( گفتند : اى پدر ، ما به مسابقه رفتيم و يوسف را نزد اثاث و بار و بنهء خويش نهاده بوديم ، پس گرگ او را خورد و تو سخن ما را باور ندارى ، اگر چه كه راستگو باشيم ) ، ( سبق ) به معناى پيشى گرفتن و ( تسابق ) به معناى از يكديگر جلو زدن و مسابقه است ، پس برادران يوسف نزد پدر ادّعا كردند كه ما براى مسابقهء دو رفته بوديم و يوسف را نزد بار و بنهء خود گذاشته بوديم كه گرگى او را خورد و همه اسباب\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nاز ما قطع شده بود و ما هيچ راه چاره‌اى نداشتيم و بدبختى و يأس ما اين است كه با اينكه راست مىگوئيم مىدانيم تو گفتار ما را باور نمىكنى و اين كلام دالّ بر اينست كه آنها مىدانستند كه كلامشان غير قابل باور بوده و عذرشان پذيرفته نيست ، امّا طورى وانمود كردند كه راستگويند و خود را محقّ جلوه دادند و اين تعبير كنايه از آن بود كه كلام ما صدق و حق است .\r\n( 18 )  ( وَ جاؤُ عَلى قَمِيصِهِ بِدَمٍ كَذِبٍ قالَ بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ وَ اللَّهُ الْمُسْتَعانُ عَلى ما تَصِفُونَ )  : ( و پيراهن او را با خونى دروغين بياوردند ، يعقوب گفت : بلكه دلهاى شما اين امر را برايتان نيكو نموده ، پس صبر نيكو است و خدا در آنچه وصف مىكنيد مددكار و فريادرس است ) ، از ظاهر آيه شريفه استفاده مىشود كه پيراهن خون آلود به صورتى بود كه نمودار دروغ ايشان بوده است ، چون شخصى كه درنده‌اى او را پاره كرده و خورده معقول نيست كه پيراهنش سالم مانده باشد ، لذا دروغ دوامى ندارد و هيچ گفتار دروغى نيست جز آنكه در اجزاى آن تنافى و تناقض وجود دارد كه شاهد بر دروغ بودن آنست و هر چند كه ظاهرش فريبنده باشد و طرّاح آن هم خيلى ماهرانه آن دروغ را طراحى نموده باشد باز هم عاقبت دروغ بودن آن فاش خواهد شد ، چون نظام وجود اجزائش به هم ارتباط دارد و هرگز در وسع انسان و هيچ سبب مفروضى نمىگنجد كه وقتى چيزى از حقائق عالم وجود را مخفى مىكند ، تمام موارد مرتبط با آن را مخفى كند و از همين روست كه دولت حق برقرار و دولت باطل فانى است ، اگر چه مدّتى باطل در جولان باشد ، امّا نهايتا حق پيروز است  ( إِنَّ اللَّهَ لا يَهْدِي مَنْ هُوَ كاذِبٌ كَفَّارٌ )  « 1 » ، ( بدرستى كه خداوند فرد دروغگو و كافر را هدايت نمىكند ) .\r\nبه هر صورت حضرت يعقوب عليه السّلام در برابر دروغ آنان صبر كرد و فرمود : نفس شما\r\n\r\n\r\n","description":"","footnote":"\r\n( 1 ) - سورهء زمر ، آيه 3 .\r\n","page_name":" 430 ","page_number":430},
  {"content":"\r\n\r\nاين امر را برايتان بياراست و شما را وسوسه كرد و گرنه امر چنانچه مىگوييد واقع نشده ، پس من صبرى نيكو در پيش مىگيرم و شكايتى نمىكنم و بر مصيبتى كه بر من وارد شده تحمّل و بردبارى مىنمايم و براستى وقتى پسران قدرتمند و ارشد او سبب نزول اين مصيبت بودند ، چگونه مىتوانست آنها را از خود براند ، لذا چاره‌اى جز صبر نداشت و اين كلام آنحضرت قرار دادن سبب در جاى مسبّب است ، يعنى به جاى آنكه بفرمايد : ( من در برابر مصيبت صبر مىكنم ، چون صبر نيكوست ) فرمود ( صبر خوب است ) و صبر را نكره آورده تا دلالت بر عظمت مطلب و تلخى و دشوارى تحمّل آن نمايد و معناى صبر اين نيست كه انسان خود را آماده هر مصيبتى بنمايد و مانند زمين پستى در معرض اقدام ديگران باشد تا او را لگدكوب كنند ، بلكه صبر آنست كه انسان در قلب خود استقامتى داشته باشد كه بتواند كنترل نفس خود را - كه پايدارى حيات انسان وابسته به آنست - در دست گرفته ، دل خود را از تفرقه و نسيان تدبير و فساد رأى باز دارد و خداى سبحان آدمى را فطرتا بگونه‌اى آفريده كه خود را موظّف مىداند هر مكروهى را از خود دفع نمايد و خداوند هم او را به وسائل و ابزار دفاعى مجهز نموده تا به قدر توانائيش از آنها استفاده كند و صبر اگر به معناى عاطل و باطل نمودن اين غريزه باشد هرگز فضيلت نخواهد بود ، لذا صابران كسانى هستند كه در مصائب و بلايا استقامت به خرج داده و از پا درنمىآيند و هجوم رنجها و مكروهات آنها را نمىلغزاند .\r\nو در ادامه حضرت يعقوب عليه السّلام فرمود :  ( وَ اللَّهُ الْمُسْتَعانُ  . . . ) و اين امر دعاى يعقوب عليه السّلام در مقام توكّل است كه معنايش آن است كه من مىدانم ، شما در اين جريان نيرنگ زده‌ايد و مىدانم كه يوسف را گرگ نخورده ، امّا در كشف دروغ شما و دسترسى به يوسف به اسباب ظاهرى كه بدون اذن خدا هيچ تأثيرى ندارند متوسل نمىشوم ، بلكه صبر مىكنم و با توكّل به خدا حقيقت مطلب را از خدا مىخواهم ، پروردگارا من در اين گرفتاريم بر تو توكّل مىكنم و از تو كمك مىخواهم تو مرا در برابر آنچه فرزندانم مىگويند يارى كن ، و اين عبارت گوياى كمال توحيد عملى و فعلى\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nآن جناب است كه مىگويد : تنها فريادرس و مددرسان خداست و مرا جز او مستعانى نيست و در مقام عبوديّت ابدا نامى از خود نياورد و نگفت من صبر مىكنم يا توكّل مىكنم ، بلكه فقط نام خدايش را بر زبان راند و با آنكه آنقدر علاقه‌مند به يوسف و غرق در اندوه از دست دادن پسرش بوده ، در عين حال فقط به ياد خداست و به عشق خدا در راه او اين مصيبت را تحمّل مىكند .\r\n( 19 )  ( وَ جاءَتْ سَيَّارَةٌ فَأَرْسَلُوا وارِدَهُمْ فَأَدْلى دَلْوَهُ قالَ يا بُشْرى هذا غُلامٌ وَ أَسَرُّوهُ بِضاعَةً وَ اللَّهُ عَلِيمٌ بِما يَعْمَلُونَ )  : ( و كاروانى آمد و مأمور آب خود را فرستادند و او دلو خود را در چاه افكند و صدا زد ، مژده ! اين پسر كيست و او را بضاعتى پنهانى قرار دادند و خدا بر آنچه مىكردند دانا بود ) ، مىفرمايد : جماعتى رهگذر از كنار آن چاه عبور مىكردند ، فردى را كه مسئول تهيّه آب بود فرستادند تا برايشان آبى تهيّه كند و زمانيكه آن شخص دلو خود را در چاه انداخت و بيرون كشيد ، ناگهان فرياد زد : مژده ! اين يك پسر بچّه است ، از آنجا كه يوسف بسيار زيبارو بود اهل قافله او را مخفى كردند تا خانواده‌اش پيدا نشوند و در نتيجه يوسف ، سرمايه‌اى برايشان باشد كه از فروش او پولى بدست بياورند و حال آنكه خداوند به آنچه مىكردند علم داشت و به سبب آن عمل ايشان را مؤاخذه مىنمود و يا اينكه همهء اين اعمال آنها مطابق علم الهى واقع شده و خدا خواسته كه يوسف در مسيرى قرار بگيرد كه نهايتا به نبوّت و سلطنت برسد .\r\n( 20 )  ( وَ شَرَوْهُ بِثَمَنٍ بَخْسٍ دَراهِمَ مَعْدُودَةٍ وَ كانُوا فِيهِ مِنَ الزَّاهِدِينَ )  : ( و او را به بهايى ناچيز و درهمهايى اندك بفروختند و آنان در امر فروش وى بىاعتنا بودند ) ، كاروانيان يوسف را به بهايى ناچيز كه بسيار كمتر از قيمت اصلى وى بود فروختند ، چون مىترسيدند خانواده‌اش پيدا شده و او را از دست بدهند ، نسبت به او رغبتى نداشتند ، بعضى از مفسّران هم گفته‌اند برادران يوسف آمدند و ادّعا كردند كه اين پسر بردهء ماست و او را به بهايى اندك به كاروانيان فروختند و كاروانيان چون اوضاع را مشكوك\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nمىديدند در امر خريد يوسف بىرغبت بودند ، امّا ظاهر آيات با معناى اوّل سازگارتر است .\r\n( 21 )  ( وَ قالَ الَّذِي اشْتَراهُ مِنْ مِصْرَ لِامْرَأَتِهِ أَكْرِمِي مَثْواهُ عَسى أَنْ يَنْفَعَنا أَوْ نَتَّخِذَهُ وَلَداً وَ كَذلِكَ مَكَّنَّا لِيُوسُفَ فِي الْأَرْضِ وَ لِنُعَلِّمَهُ مِنْ تَأْوِيلِ الْأَحادِيثِ وَ اللَّهُ غالِبٌ عَلى أَمْرِهِ وَ لكِنَّ أَكْثَرَ النَّاسِ لا يَعْلَمُونَ )  : ( و از مردم مصر آنكس كه يوسف را خريده بود ، به همسر خود گفت : او را گرامى بدار ، شايد به ما سودى رساند يا او را به فرزندى بگيريم ، و اينچنين يوسف را در آن سرزمين جاى داديم تا تعبير رؤيا را به او تعليم دهيم و خدا بر كار خويش تسلط دارد ، امّا بيشتر مردم نمىدانند ) ، شخصى كه يوسف را خريدارى كرده بود ، از محترمين و عزيزان اهل مصر بود و چون در چهره يوسف آثار اصالت و رشد و هدايت را مىبيند ، به همسرش سفارش مىكند كه او را گرامى بدار و مقامى بزرگ در نزد خود براى او قرار بده ، و خودت متصدّى امور او باش ، شايد در مقاصد عالى و امور مهّم به كار بيايد و سودى برايمان داشته باشد و شايد هم او را به فرزندى بگيريم .\r\nآنگاه خداوند سبحان رشته كلام را از زبان خود بيان نموده و مىفرمايد : ما اينچنين يوسف را در سرزمين مصر مكان و منزلت داده و او را مستقّر نموديم و ( كذلك ) اشاره به بيرون آوردن يوسف از چاه و مسكن دادن در خانهء عزيز مصر و برخوردار شدن از بهترين مزاياى زندگى است و شايد هم اشاره به ادامهء ماجرا باشد ، يعنى ما او را آنچنان مكنتى در آن سرزمين داديم كه در هر جاى آن كه بخواهد زندگى كند و بر سايرين مسلّط گردد و نتيجهء تمكين مذكور هم آن است كه خداوند به يوسف تأويل و تعبير احاديث را بياموزد و خداوند بر امر خود غالب است و همه چيز مطيع او هستند و او بر همه اسباب فعّاله عالم غلبه و تسلّط دارد ، همهء آنها به اذن او عمل مىكنند و او هر چه بخواهد بر آنها تحميل مىنمايد و آنها چاره‌اى جز شنيدن و اطاعت كردن ندارند ، امّا بيشتر مردم اين مطلب را نمىدانند ، زيرا اسباب ظاهرى را مستقل در تأثير مىپندارند و\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nگمان مىكنند آنها در فعاليّتشان بىنياز از پروردگار هستند و حال آنكه امر به خلاف اين است و اگر تمام اسباب ظاهرى دست به دست هم بدهند تا فردى را خوار و ذليل كنند ، اگر خدا بخواهد مىتواند همه آن اسباب را بىتأثير نموده و آن فرد را از حضيض ذلّت تا اوج عزّت برساند .\r\n\r\n[ آيهء ( 34 - 22 ) ماجراى يوسف عليه السّلام در خانه عزيز مصر و فريفته شدن زليخا به جمال يوسف و مراوده با او 
  ]\r\n( 22 )  ( وَ لَمَّا بَلَغَ أَشُدَّهُ آتَيْناهُ حُكْماً وَ عِلْماً وَ كَذلِكَ نَجْزِي الْمُحْسِنِينَ )  : ( و چون به سنّ رشد رسيد به او علم و حكمتى داديم و نيكوكاران را اين گونه پاداش مىدهيم ) ، ( بلوغ اشدّ ) سنينى از عمر انسان است كه قواى بدنى رو به فزونى گذاشته و آثار كودكى زايل مىگردد و ظاهرا مراد ، ابتداى جوانى تا اواسط عمر ( 40 - 18 ) است ، و مراد از ( حكم ) ، يعنى گفتار حق و قول فصل كه شبهه و ترديد را در امورى كه قابل اختلاف باشد ، بر طرف مىنمايد و شخصى كه داراى حكم است ، يعنى در تمامى معارف انسانى ، دينى ، اخلاقى و اجتماعى ، داراى رائى صائب و قطعى است ، و مراد از علم ، علمى خدايى است كه ابدا با جهل و هواهاى نفسانى و وسوسه‌هاى شيطانى ، آميخته نيست .\r\nپس خداوند به حكمت بالغه‌اش و بواسطهء لياقتى كه در يوسف ديد ، به او علم و حكمى از جانب خود عطا نمود ، حكمى كه ترديد و تزلزل در آن راه ندارد و علمى كه جهل و وسوسه و هواى نفس از آن به دور است .\r\nو در آخر مىفرمايد : اينچنين نيكوكاران را جزا مىدهيم ، معلوم مىشود علم و حكمت دو موهبت الهى نيستند كه خداوند آنها را بدون جهت و ابتدائا به شخصى افاضه كند ، بلكه اين دو عطيّه الهى به كسانى تعلّق مىگيرد كه آمادگى و استعداد ذاتى براى پذيرش آنها داشته باشند و در واقع پاداشى براى نيكوكارى آنهاست و پروردگار كريم به مقدار نيكوكارى هر فرد و متناسب با آن به آن شخص علم و حكم را افاضه مىنمايد .\r\n( 23 )  ( وَ راوَدَتْهُ الَّتِي هُوَ فِي بَيْتِها عَنْ نَفْسِهِ وَ غَلَّقَتِ الْأَبْوابَ وَ قالَتْ هَيْتَ لَكَ قالَ مَعاذَ اللَّهِ إِنَّهُ رَبِّي أَحْسَنَ مَثْوايَ إِنَّهُ لا يُفْلِحُ الظَّالِمُونَ )  : ( و آن زنى كه يوسف در خانهء\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nوى بود ، از او تمنّاى وصال نمود و درها را محكم بست و گفت : بشتاب به سوى آنچه براى توست ، يوسف گفت : پناه بر خدا ، تنها او مربّى من است كه منزلت مرا نيكو داشته و بدرستى كه ستمگران رستگار نمىشوند ) ، ( رود ) يعنى تردّد و آمد و رفت در طلب چيزى به آرامى و مدارا و ( مراوده ) يعنى نزاع با كسى در ارادهء او و اينكه فرمود  ( هُوَ فِي بَيْتِها )  براى دلالت بر آنست كه اوضاع و احوال بر عليه يوسف بوده ، چون او تحت امر و سيطرهء آن زن قرار داشته و در وضعيّت دشوار و سختى واقع شده بود .\r\nهمسر عزيز مصر ، يوسف را از كودكى به خاطر جمال بىمثالش بسيار دوست مىداشت و هر چه يوسف بزرگتر مىشد اين محبّت بيشتر زبانه مىكشيد تا آنجا كه طاقت او سرآمد و چون هيچ اشاره‌اى از يوسف نمىديد ، خودش دست به كار شد و همه درها را بر يوسف بست و خلوتى با او فراهم نمود و براى آنكه عزّت نفس خودش هم از بين نرود با لحن آمرانه به او گفت : ( هيت لك ) تا او قاهريّت و بزرگى خود را بر يوسف حفظ كند و يوسف على رغم همه اين اسباب ظاهرى ( خلوت - جوانى - عشق - مولوّيت او - زيبايى و . . . ) آنچنان غرق در محبّت پروردگار خود مىباشد كه ابدا در قلبش جايى براى محبّت غير نيست و غرق در جمال و جلال الهى است و لذا با يك عبارت آن زن را نااميد كرد و از آنجا كه مستغرق عشق خدا بود حتّى نامى از خودش هم نبرد و نگفت : پناه مىبرم به خدا ، بلكه فرمود ( معاذ اللّه ) يعنى ( پناه بر خدا ) من هر چه دارم از خداست ، او پروردگار يكتايى است كه مرا گرامى داشته و به من جايگاه نيكو بخشيده ، چگونه چنين عمل ظالمانه‌اى را مرتكب شوم ، با آنكه پروردگارم ستمكاران را رستگار نمىكند و اين عبارت گوياى كمال توحيد و خلوص نيّت آنحضرت است كه ابدا شائبه‌اى از شرك و خودبينى در ايشان نبوده ، به هر جهت اين ماجراى حقيقى كشمكشى است كه ميان حبّ و جذبهء الهى و ميان عشق و دلدادگى مجازى و حيوانى ، اتفّاق افتاده و از آنجا كه ( كلمة اللّه ) برتر و غالب است ، لذا يوسف در نهايت با جذبهء معنوى الهى و آسمانى ، عشق و تمايلات نفسانى را از خود دفع نموده و بر آن غالب شد و خدا اينچنين امر خود\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nرا غلبه مىدهد ،  ( وَ اللَّهُ غالِبٌ عَلى أَمْرِهِ )  « 1 » .\r\nو يوسف دست ردّ بر سينهء همسر عزيز مصر زده و مىفرمايد : خداوند مربّى و صاحب اختيار من است و اگر من مرتكب اين عمل شوم از تحت ولايت او خارج شده‌ام و ايشان در كلام خود نهايت ادب بندگى را مراعات نمود ، ابتدا با لفظ جلاله ( اللّه ) خداوند را ياد كرد و آنگاه صفت ربوبيّت و توحيد را متذكّر شد و سپس اشاره به صفت تدبير خداوند نمود ، اين بود برداشت ما از اين آيه شريفه ، امّا بعضى از مفسران ضمير در  ( إِنَّهُ رَبِّي أَحْسَنَ مَثْوايَ )  را به عزيز مصر برگردانده‌اند .\r\nكه در اين صورت معنا چنين مىشود كه ( عزيز مصر مرا گرامى داشته و منزلت نيكو بخشيده و من چنين عمل خائنانه‌اى را مرتكب نمىشوم ) امّا اين معنا صحيح نيست ، چون با مقام نبوّت و توحيد يوسف منافات دارد كه عزيز مصر را ( ربّ ) خود بداند و اگر چنين بود بايد در آخر آيه مىفرمود ( انّة لا يفلح الخائنين ) .\r\n( 24 )  ( وَ لَقَدْ هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ كَذلِكَ لِنَصْرِفَ عَنْهُ السُّوءَ وَ الْفَحْشاءَ إِنَّهُ مِنْ عِبادِنَا الْمُخْلَصِينَ )  : ( و به تحقيق آن زن قصد يوسف را نمود و يوسف هم اگر برهان پروردگار خويش را نديده بود قصد او نموده بود ، اينچنين شد تا گناه و بدى را از او دور كنيم ، بدرستى كه او از بندگان خالص شدهء ما بود ) ، يعنى محبت يوسف قلب آن زن را تسخير كرده بود ، چون او جوانى زيبا ، بالغ و رشيد بود كه در اوج توانايى جسمى و جنسى قرار داشت و از طرف ديگر جمالى بىمانند داشته و غرق در ناز و نعمت بود و اينها همه از اسبابى است كه هر كسى را بسوى هوسرانى و عيش و نوش مىكشاند ، از طرف ديگر ، عزيزهء مصر هم داراى كمال زيبايى و جوانى بود ، چون عادة در حرم بزرگان و سلاطين زيباترين زنان وجود دارند ، آرى چنين بانويى كه غرق در\r\n\r\n\r\n","description":"","footnote":"\r\n( 1 ) - سوره يوسف ، آيه 21 .\r\n","page_name":" 436 ","page_number":436},
  {"content":"\r\n\r\nجمال و زينت بود و صد قافله دل به دنبال او روان بوده به يوسف دل سپرده و يوسف خود را مديون او مىداند و همه شرايط اقتضاء مىكند كه يوسف بىچون و چرا خواسته و تمنّاى او را اجابت كند و اين شرايط و دلربايى و غمزه‌اى كه آن زن به كار برده همه از اموريست كه كوه را از جاى بر مىكند و هيچ مانعى هم براى يوسف وجود نداشته ، چون آن زن تمام موارد احتياطى را رعايت كرده بود ، پس يوسف اگر در قلبش ذره‌ّاى خلل و روزنهء نفوذ وجود داشت هر آينه تسليم مىشد ، امّا از آنجا كه ايمان به خدا و توحيد او قلب و روح او را اشغال كرده بود ، خداوند با برهانى از جانب خود بدى و فحشاء را از او برگرداند و اگر اين برهان نبود ممكن بود او هم قصد آن زن را نمايد و چيزى نمانده بود كه مرتكب معصيت شود ، امّا خداوند بدى و فحشاء را از او دور كرد ، ( سوء ) يعنى مطلق اعمالى كه از بنده نبايد صادر شود ، در اينجا يعنى تصميم بر گناه و ميل به آن و ( فحشاء ) يعنى ارتكاب عمل شنيع كه در اينجا زناست ، كلمهء ( برهان ) به معناى ( سلطان ) است ، يعنى سببى كه يقين‌آور باشد و آن برهانى كه يوسف از پروردگار خود ديد ، همان علم مكشوف و يقين مشهودى است كه خداوند آن را به بندگان مخلص خود نشان ميدهد كه با ديدن آن ، چنان مطيع و منقاد مىگردند كه ديگر به هيچ وجه ميل به معصيت نمىكنند ، يعنى همان ملكهء ( عصمت ) امّا اين برهان هيچ منافاتى با اختيار فرد ندارد يعنى چنين نيست كه شخص معصوم ، ارادهء انجام معصيّت و اختيار بر آن را نداشته باشد ، بلكه به درجه‌اى از علم يقينى رسيده كه ابدا فكر معصيّت در او راه ندارد .\r\nو خداوند مىفرمايد ، ما براى برگرداندن سوء و فحشاء برهان خود را به او نشان داديم و نمىفرمايد ما او را از بدى و فحشاء منصرف كرديم ، چون او به واسطه احسان و نيكوكاريش ابدا ميلى به سوء و فحشاء نداشت تا محتاج برگرداندن از آن دو باشد و علّت اين امر هم آنست كه او از بندگان خالص خداست كه خداوند قلب آنها را براى خود خالص كرده و جز ياد خدا و عشق به او چيزى در قلبشان رخنه نكرده و در نتيجه مطيع و منقاد حقّند و از غير خدا اطاعت نمىكنند و مرتكب هيچ معصيتى هم نمىگردند و اين\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nهمان عصمت الهى است ، البته مفسرّين ديگر در اين آيه اقوال مختلفى دارند كه به علّت اشتمال بر فساد متعرض آنها نمىشويم .\r\n( 25 )  ( وَ اسْتَبَقَا الْبابَ وَ قَدَّتْ قَمِيصَهُ مِنْ دُبُرٍ وَ أَلْفَيا سَيِّدَها لَدَى الْبابِ قالَتْ ما جَزاءُ مَنْ أَرادَ بِأَهْلِكَ سُوءاً إِلَّا أَنْ يُسْجَنَ أَوْ عَذابٌ أَلِيمٌ )  : ( آن دو به دنبال هم به جانب در دويدند و پيراهن يوسف را از عقب بدريد و شوهر آن زن را پشت در يافتند ، همسر عزيز گفت : سزاى كسى كه به خانوادهء تو بد كند چيست ، جز آن كه زندانى شود و يا عذابى دردناك ببيند ؟ ) ، ( استباق ) يعنى مسابقه و ( قدّ ) يعنى پاره كردن از طول ، و ( الفاء ) يعنى يافتن از آيه استفاده مىشود كه مسابقهء يوسف و زليخا به دو منظور متفاوت بوده ، يوسف قصد فرار از چنگ زليخا را داشته و مىخواسته زودتر خود را به در برساند و بگريزد ، امّا زليخا مىخواسته زودتر به در برسد و نگذارد ، كه يوسف در را باز كرده و فرار كند تا بتواند به مقصود خود برسد ، امّا يوسف زودتر رسيد و زليخا چنگ انداخت و او را كشيد تا دستش به در نرسد ، در نتيجه پيراهن يوسف از بالا تا پايين از هم دريده شد و در اين هنگام در گشوده شد و زليخا و يوسف ديدند كه شوهر زليخا يا همان عزيز مصر در پشت در است ، در اين موقع ناگهان زليخا از حالت مراوده به حالت تحقيق و تفحصّ درآمد و پيشدستى نمود و از يوسف به همسرش شكايت كرد كه بايد او را مجازات كنى ، يا به زندان و يا به عذابى سخت ، امّا به منظور رعايت ادب در برابر عزيز و بزرگداشت ساحت او ، نامى از يوسف يا خودش نبرد و نيز تصريحى به آن امر سوء نكرد ، بلكه بطور كنايه از اين ماجرا سخن گفت و براى آنكه غيرت او را تحريص و تحريك نمايد ، خودش پيشدستى كرد و مجازات يوسف را هم تعيين كرد تا مبادا حقيقت امر آشكار شود و ترديد او بين زندان و عذاب به جهت آن بود كه او واله و شيداى يوسف بود و اين عشق مانع از اين بود كه بطور قطع يكى را تعيين كند ، چون در تعيين ، هيچ اميد گشايشى نيست و او با خود انديشيد كه اگر تظاهر كند كه از اين ماجرا ناخرسند است ، شوهر در مقام مؤاخذهء او برنمىآيد و در اين صورت براحتى مىتواند\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nاو را از مؤاخذهء يوسف هم منصرف كند .\r\n( 26 )  ( قالَ هِيَ راوَدَتْنِي عَنْ نَفْسِي وَ شَهِدَ شاهِدٌ مِنْ أَهْلِها إِنْ كانَ قَمِيصُهُ قُدَّ مِنْ قُبُلٍ فَصَدَقَتْ وَ هُوَ مِنَ الْكاذِبِينَ )  : ( يوسف گفت : او از من كام مىخواست و يكى از نزديكان زن كه حاضر بود ، گفت : اگر پيراهن يوسف از جلو پاره شده ، زن راست مىگويد و يوسف از دروغگويان است ) ، يوسف براى ردّ تهمتى كه زليخا به او زده بود و تصريح به حقّ مطلب و براى آنكه بگويد من ارادهء سوء نداشته‌ام ، فرمود : او با من قصد مراوده داشت ، در اين هنگام شاهدى از كسان زليخا كه مطابق روايت اهل بيت عليه السّلام كودكى در گهواره بوده ، به نفع يوسف شهادت داد ، و گفت : اگر پيراهن يوسف از جلو پاره شده باشد نشانهء آنست كه زليخا براى دفع يوسف با او منازعه و كشمكش نموده و در اين صورت حرف زليخا صحيح بوده و او در گفتار خود صادق است و يوسف دروغ مىگويد .\r\n( 27 )  ( وَ إِنْ كانَ قَمِيصُهُ قُدَّ مِنْ دُبُرٍ فَكَذَبَتْ وَ هُوَ مِنَ الصَّادِقِينَ )  : ( و اگر پيراهن يوسف از پشت پاره شده ، پس زن دروغ مىگويد و يوسف از راستگويان است ) ، چون پاره شدن پيراهن از پشت نشانهء فرار يوسف و تعقيب زليخاست ، در اين صورت حكم بر عليه زليخا خواهد بود و يوسف راست گفته ، آنچه اين شاهد بيان كرده ، دليلى عقلى و فكريست كه نتيجه به نفع يكى و به ضرر ديگريست و چنين بيانى را عرفا شهادت نمىگويند ( چون شاهد بايد در حين ماجرا حضور داشته باشد ، و به چشم يا به گوش شاهد ماجرا باشد ) ، و شهادت يعنى بيانى كه مستند به حسّ يا نزديك به آن باشد و ارتباطى با فكر و عقل گوينده نداشته باشد و همين مطلب روايت وارده را تأييد مىكنند كه اين كلام بدون تفكّر و تعقل از زبان كودكى در گهواره صادر شده و خداوند بوسيله اين معجزه يوسف را تأييد نموده و اين چنين بيانى شهادت است .\r\n( 28 )  ( فَلَمَّا رَأى قَمِيصَهُ قُدَّ مِنْ دُبُرٍ قالَ إِنَّهُ مِنْ كَيْدِكُنَّ إِنَّ كَيْدَكُنَّ عَظِيمٌ )  : ( پس\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nزمانيكه عزيز مصر ديد كه پيراهن يوسف از پشت پاره شده ، گفت : اين از نيرنگ شما زنان است ، براستى كه كيد شما زنان بزرگ است ) ، لذا وقتى عزيز مصر ديد كه پيراهن يوسف از پشت دريده شده ، حقيقت ماجرا را دانست و گفت اين كيد شما زنان است كه كيد شما بسيار عظيم و عجيب است و اگر اين كيد را به همهء زنان نسبت داد ( با آنكه زليخا مرتكب شده بود ) براى آنست كه بگويد اين عمل به آن جهت از تو صادر شد كه يك زنى و كيد زنان هم معروف است ، چون خداوند در مردان ميل و جذب نسبت به زنان قرار داده ولى در زنان قدرتى نهاده كه با توسّل به اسبابى كه در اختيار آنهاست در صدد جذب قلوب مردانى هستند كه به آنها تمايل مىيابند ، پس زنان با جلوه‌هاى گوناگون و حركات سحرآميز خود دلهاى مردان را مسخّر نموده و عقلشان را مىربايند و اين همان مكر و كيد زنان است كه مردان را از راههايى كه خودشان هم متوجّه نيستند به سوى خواسته‌هاى خود مىكشانند و لذا عزيز مصر مكر زنان را بزرگ و عظيم خوانده است .\r\n( 29 )  ( يُوسُفُ أَعْرِضْ عَنْ هذا وَ اسْتَغْفِرِي لِذَنْبِكِ إِنَّكِ كُنْتِ مِنَ الْخاطِئِينَ )  : ( اى يوسف از اين قضيه بگذر و آن را نديده بگير و اى زن تو هم از گناهت آمرزش بخواه ، بدرستى كه تو خطا كار بوده‌اى ) ، اين آيه ادامهء قول عزيز مصر است كه چون حقيقت را دانست از يوسف خواست تا پرده‌پوشى كند و ماجرا را براى كسى بازگو ننمايد و به زن هم دستور داد كه از گناهش استغفار كرده و از خداى خود طلب مغفرت نمايد و به حكم قطعى به او گفت : تو با اين عمل از اهل خطا گشته‌اى ، از اين آيه استفاده مىشود كه وقوع اين گونه اعمال بين درباريان اهل مصر ، امرى عادّى بوده و لذا عزيز مصر به همين مقدار كفايت مىكند كه از يوسف بخواهد قضيه را مكتوم بگذارد و از اينكه همسرش را مجازات نكرده استفاده مىشود كه بسيار به او علاقه‌مند بوده و از خطاى او در گذشته است .\r\n( 30 )  ( وَ قالَ نِسْوَةٌ فِي الْمَدِينَةِ امْرَأَتُ الْعَزِيزِ تُراوِدُ فَتاها عَنْ نَفْسِهِ قَدْ شَغَفَها حُبًّا \r\n\r\n","description":"","footnote":"","page_name":" 440 ","page_number":440},
  {"content":"\r\n\r\n إِنَّا لَنَراها فِي ضَلالٍ مُبِينٍ )  : ( و زنانى در شهر گفتند : همسر عزيز مصر با غلامش مراوده دارد و فريفته عشق او شده ، براستى ما او را در گمراهى آشكار مىبينيم ) ، اين اخبار در شهر منتشر شد و در محافل زنان دهان به دهان گشت ، چون قصرها ديوارهائى دارد كه در وراى آن گوشهاست و اگر چه يوسف اين ماجرا را بازگو نكرد ، امّا توسط خدم و حشم قصر عزيز مصر اين ماجرا در شهر پخش شد ، چون خادمان دوست دارند كه فحشاء و پليدى مولايشان در شهر پخش شود تا دشمن شاد گردند و هميشه در دور و نزديك كسانى هستند كه دوست دارند فحشاء همه‌گير و متداول گردد تا تهمتهاى مانند آن را از خودشان دفع كنند و توجّه انظار را از خودشان منحرف گردانند و چگونه چنين ماجرايى كه مدّتها ادامه داشته و منحصر به مدّت كوتاهى نبوده مخفى بماند ، به هر جهت زنان فتنه جو از در مكر و حيله به بدگوئى از زليخا پرداختند و گفتند : عشق بر همسر عزيز مصر غالب شده و محبّت غلامش تا پردهء قلبش نفود كرده و صبر و دل و هوش را از او ربوده و بطور مستمّر با غلامش مراوده دارد و مىخواهد او را به سوى خود جلب كند و اين امر از نهايت گمراهى اوست ، چون او زن است و اين امرى وقيحانه است كه زنى از طبقات اشراف با غلامش چنين كند و اين نهايت بىشرمى اوست ، و بايد شرافت عزيز مصر را حفظ مىكرد ، امّا او دلبسته و فريفتهء غلامش شده و از او كام خواسته و حتّى بعد از آنكه آن غلام امتناع كرده باز هم متنبّه نشده و اصرار و التماس نموده ، راستى كه زليخا وقاحت و گمراهى را به نهايت رسانده .\r\n( 31 )  ( فَلَمَّا سَمِعَتْ بِمَكْرِهِنَّ أَرْسَلَتْ إِلَيْهِنَّ وَ أَعْتَدَتْ لَهُنَّ مُتَّكَأً وَ آتَتْ كُلَّ واحِدَةٍ مِنْهُنَّ سِكِّيناً وَ قالَتِ اخْرُجْ عَلَيْهِنَّ فَلَمَّا رَأَيْنَهُ أَكْبَرْنَهُ وَ قَطَّعْنَ أَيْدِيَهُنَّ وَ قُلْنَ حاشَ لِلَّهِ ما هذا بَشَراً إِنْ هذا إِلَّا مَلَكٌ كَرِيمٌ )  : ( پس زمانيكه زليخا مكر زنان را شنيد ، نزدشان فرستاد و مجلسى مهيّا كرد و برايشان پشتىهايى فراهم نمود به هر يك از آنان كاردى داد ، و به يوسف گفت بيرون شو بر ايشان ، همين كه او را ديدند ، از جمالش حيران شده و\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nدستهاى خود را بريدند و گفتند : منزّه است خدا اينكه بشر نيست ، او جز فرشته‌اى گرامى نيست ) ، ( مكر ) يعنى حيله‌سازى براى رسيدن به مقصود ، و زنان شهر از روى حسد اين سخنان را مىگفتند و مىخواستند زليخا را رسوا كنند و بدانند چه كسى او را چنين واله و شيدا كرده و زليخا براى آنكه يوسف را به آنها نشان دهد و ايشان را هم مانند خود اسير عشق او سازد تا دست از ملامت وى بردارند ، كسى را به نزد آنان فرستاد و آنها را دعوت كرد تا يوسف را ببينند و او را در عشقش معذور بدانند و براى هر يك از آنان تكيه‌گاهى مهيّا كرد و البته بعضى معناى ( متّكا ) را نوعى ميوه به نام ترنج تفسير كرده‌اند به هر حال زليخا به هر يك از ايشان كاردى تيز داد تا ميوه را بخورند و آنگاه به يوسف امر كرد كه بر آنان خروج نمايد ، احتمالا يوسف در پس پرده‌اى يا در اتاقى بوده كه به آن سالن راه داشته و آنها چون خالى الذّهن بوده و مشغول پوست كندن ميوه بودند ، با خروج ناگهانى يوسف از ديدار جمال بديع و بىنظير او حيران و سرگشته شده و به جاى ميوه دستان خود را بريدند و با ديدار او وى را عظيم شمردند و حالت دهشت و حيرت به آنها دست داد ، بطوريكه شعور و ادراك خود را در آن لحظه از دست دادند و همين امر باعث بريدن دستشان گشت و در آن هنگام حيا و ملاحظه را كنار گذاشتند و همه با هم گفتند : حاشا للّه و اين كلام تقديس و تنزيه خداست در امر يوسف ، و آنگاه ادامه دادند اين غلام با اين حسن صورت و سيرت و جمال خلقت و كمال ظاهر و باطن ، انسان نيست ، بلكه فرشته‌اى بزرگوار است ، چون بت‌پرستان عقيده دارند كه ملائكه موجودات شريفى هستند كه حيات و علم و حسن و جمال ظاهرى و معنوى از آنها تراوش مىكند و آنها را منبع هر خير و سعادت در عالم مىشمارند ، و اين كلام بدون قصد قبلى و صرفا با مشاهدهء جمال يوسف از آن زنان صادر شده ، بدون آنكه متوجّه باشند كه با گفتن اين سخن ، خودشان را مفتضح كرده‌اند و خودشان هم در دام آنچه كه به زليخا نسبت مىدادند گرفتار شده‌اند .\r\n( 32 )  ( قالَتْ فَذلِكُنَّ الَّذِي لُمْتُنَّنِي فِيهِ وَ لَقَدْ راوَدْتُهُ عَنْ نَفْسِهِ فَاسْتَعْصَمَ وَ لَئِنْ لَمْ \r\n\r\n","description":"","footnote":"","page_name":" 442 ","page_number":442},
  {"content":"\r\n\r\n يَفْعَلْ ما آمُرُهُ لَيُسْجَنَنَّ وَ لَيَكُوناً مِنَ الصَّاغِرِينَ )  : ( زليخا گفت : اين همانست كه مرا در باره‌اش ملامت مىكرديد ، من از او كام خواستم و او خويشتندارى كرد و اگر آنچه به او دستور داده‌ام انجام ندهد بطور قطع زندانى و خوار خواهد شد ) ، بعد از آنكه زنان با بريدن دست خود عملا و با گفتن آن سخنان قولا ، مفتضح و رسوا شدند ، چاره‌اى جز پذيرفتن عذر زليخا و معذور دانستن وى در عشق يوسف نداشتند ، لذا زليخا گفتار خود را فرع گفتار و كردار آنان قرار داد و گفت : پس اين همان است كه مرا دربارهء عشقش ملامت مىكرديد و در واقع بطور عملى و خارجى جواب آنها را داد تا بدانند چه اعجوبه‌اى باعث شده كه او شرافت و آبروى دودمان و عزّت شوهر و عفّت خود را بر باد دهد و آنگاه اعتراف كرد كه با يوسف مراوده نموده ، امّا يوسف عفّت ورزيده و خوددارى نموده است و او آنچنان دلباختهء يوسف بود كه بدون هيچ شرم و حيائى ماجراى دلباختگى خود را بىپروا براى آنها باز گفت و چون همه آن زنان در دام عشق يوسف گرفتار شده بودند زليخا از سر همدردى قصد درد دل نمودن با آنها را داشت و آنگاه تصميم جازم خود را بيان كرد و گفت من از يوسف دست بردار نيستم و به يوسف فهماند كه اگر با او موافقّت نكند ، تنبيه و مجازات خواهد شد و سخن خود را با لام تأكيد ، نون قسم و نون تأكيد مؤكدّ نمود تا بفهماند كه بر عزم خود استوار است و اين نحوه گفتار گوياى آنست كه زليخا از سر درماندگى خواسته تا هم به زنان مصر عزّت و فخر فروشى كند و هم يوسف را تهديد نمايد و اين تهديد او از تهديد روز اوّل سخت‌تر بود ، چون آنجا گفت : جزاى كسى كه اراده سوء داشته جز زندان يا عذاب اليم چيست ؟\r\nامّا در اينجا ميان زندان و خوارى جمع نمود و در آنجا از شوهرش تقاضا كرد ، امّا اينجا گفت ، خودم اين كار را مىكنم و به اين صورت فهمانيد كه آن قدر در قلب شوهرش نفوذ دارد كه بتواند او را به هر كار كه بخواهد وادار سازد و به هر نحو كه دلش بخواهد در او تصرّف كند .\r\n( 33 )  ( قالَ رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْهِ وَ إِلَّا تَصْرِفْ عَنِّي كَيْدَهُنَّ \r\n\r\n","description":"","footnote":"","page_name":" 443 ","page_number":443},
  {"content":"\r\n\r\n أَصْبُ إِلَيْهِنَّ وَ أَكُنْ مِنَ الْجاهِلِينَ )  : ( يوسف گفت : پروردگارا زندان براى من از آنچه آنها مرا به آن مىخوانند محبوبتر است و اگر نيرنگشان را از من دور نكنى ، به سوى آنها متمايل مىشوم و از نادانان مىگردم ) ، يوسف در مقام مناجات برآمد و كمترين توجهى به زليخا و آن زنان نفرمود ، بلكه توجهش را تنها به درگاه پروردگارش معطوف كرد و نه به قصد نفرين به خود ، بلكه در مقام بيان حالت و وضعيّت خويش به خداوند عرضه داشت و گفت : خدايا زندان در نزد من از آنچه اين زنان مرا به سوى آن دعوت مىكنند خوشتر و نيكوتر است و مىخواست بگويد در جنب محبّت تو من زندان را بر لذّت معصيت و مراوده با اينها و دورى از تو ترجيح مىدهم و باز در مقام بيان زبان حال خود گفت : خدايا اگر تو كيد اينها را از من نرانى هر آينه من بسوى آنها مايل شده و عمل جاهلانه‌اى مرتكب مىشوم و اگر تو افاضهء خود را از من دريغ نمايى من هم مثل سايرين جاهل شده و در مهلكه هوسبازى مىافتم و اگر تا حال مقاومت كرده‌ام به خاطر علمى است كه تو به من تعليم فرموده‌اى و اين دعاى خالصانه مؤمنى است كه مىداند هر چه دارد از خداست و لذا به عصمت خود مغرور نيست ، بلكه طلب زيادت و مزيد توجّه و ولايت الهى را مىنمايد .\r\n( 34 )  ( فَاسْتَجابَ لَهُ رَبُّهُ فَصَرَفَ عَنْهُ كَيْدَهُنَّ إِنَّهُ هُوَ السَّمِيعُ الْعَلِيمُ )  : ( پس پروردگارش او را اجابت فرمود و نيرنگ آنها را از وى دور كرد ، بدرستى كه او شنوا و داناست ) ، پس خداوند دعاى يوسف را كه از زبان حال او استفاده مىشود مستجاب كرد و كيد آنها را از او برگرداند و اينكه عده‌ّاى توّهم كرده‌اند كه اين جمله استجابت نفرين يوسف است براى رفتن به زندان ، صحيح نيست ، بلكه خداوند سوء و فحشاء و كيد زنان را از او دور كرد ، چون خدا شنواى دعاى بندگان و عليم نسبت به احوال آنهاست و از گفتار آيات شريفه برمىآيد كه ، اولا ) : زنان ديگر هم مانند زليخا نسبت به يوسف قصد مراوده نموده‌اند ، ثانيا ) : عصمت و نيروئى كه يوسف را در برابر آنان حفظ فرمود ، يك نيروى آنى و دفعى نبوده ، بلكه يك امر تدريجى بوده كه يوسف در هر لحظه براى\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nافاضهء آن به خدا پناه برده و از او مدد مىطلبيده ، ثالثا ) : اين نيروى الهى و عصمت ربّانى از سنخ معارف و علوم بوده ، به دليل آنكه يوسف عرض مىكند : خدايا اگر كيد آنها را از من برنگردانى از جاهلان مىشوم ، همچنانكه به زليخا هم قبلا گفت : ظالمان رستگار نمىشوند .\r\n\r\n[ آيهء ( 57 - 35 ) ماجراى يوسف عليه السّلام در زندان و مواجهه با دو رفيق زندانى و تأويل رؤياى آنها ، رؤياى ملك مصر و تأويل آن از سوى يوسف عليه السّلام و عزّت يافتن او 
  ]\r\n( 35 )  ( ثُمَّ بَدا لَهُمْ مِنْ بَعْدِ ما رَأَوُا الْآياتِ لَيَسْجُنُنَّهُ حَتَّى حِينٍ )  : ( آنگاه بعد از آن نشانه‌هايى كه ديده بودند ، بر ايشان آشكار شد كه او را تا مدّتى زندانى كنند ) ، منظور از نشانه‌ها ، علاماتى است كه بر برائت و بىگناهى يوسف از اتّهام دلالت مىكردند ، مثل :\r\nشهادت آن طفل و پارگى پيراهن از پشت و شايد هم بريدن دستان زنان و دلدادگى آنها و سپس عفّت و اعتصام ورزيدن يوسف و اعتراف زليخا همسر عزيز مصر به اينكه او شخصا از يوسف كام خواست و يوسف امتناع نموده ، خلاصه اين نشانه‌ها باعث شد كه رأى عزيز مصر و همسرش و خواصّ دربارش بر اين قرار بگيرد و هم سوگند شوند كه تا مدّتى يوسف را زندانى كنند تا اين صحبتها دربارهء مراودهء زليخا از يوسف قطع شود و مردم ماجرا را فراموش كنند ، يعنى تا مدّتى كه به قول فارسى زبانان آبها از آسياب بيافتد و به اين وسيله دودمان و دربار عزيز مصر را از رسوائى و تهمّت و ننگ حفظ كنند و شايد هم براى اينكه امنيّت عموم شهر را حفظ كرده باشند و اجازه ندهند زنان مصر مفتون حسن و جمال او شوند كه در اين صورت بلوائى در شهر به راه مىافتاد و از بقيهء ماجراى يوسف و اعترافى كه زليخا در آخر كار مىنمايد ، معلوم مىشود زليخا بعد از زندان رفتن يوسف امر را بر شوهرش مشتبه كرده و او را نسبت به يوسف در شك و شبهه انداخته و آنچنان در شوهر تسلّط و نفوذ داشته كه با وجود آنهمه نشانه‌ها بر بيگناهى يوسف باز هم شوهر را متقاعد كرده كه يوسف را به زندان اندازد تا به اين وسيله يوسف را ادب كرده و به اطاعت خود مجبور سازد و تهمت مردم را نيز از خود دفع كند .\r\n( 36 )  ( وَ دَخَلَ مَعَهُ السِّجْنَ فَتَيانِ قالَ أَحَدُهُما إِنِّي أَرانِي أَعْصِرُ خَمْراً وَ قالَ الْآخَرُ \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n إِنِّي أَرانِي أَحْمِلُ فَوْقَ رَأْسِي خُبْزاً تَأْكُلُ الطَّيْرُ مِنْهُ نَبِّئْنا بِتَأْوِيلِهِ إِنَّا نَراكَ مِنَ الْمُحْسِنِينَ )  : ( به همراه يوسف دو جوان وارد زندان شدند ، يكى از آنها گفت : من در خواب ديدم كه انگور را براى شراب مىفشارم ، ديگرى گفت ، من ديدم كه بر بالاى سر خود نان حمل مىكنم و پرنده‌ها از آن تناول مىكنند ، اى يوسف تو ما را از تعبير اين خواب آگاه كن ، بدرستى كه ما تو را از نيكوكاران مىبينيم ) ، پس دو غلام از غلامان پادشاه همراه يوسف وارد زندان شدند و بعد از مدّتى هر دو خوابى ديده و براى تعبير آن نزد يوسف آمدند ، اوّلى گفت : من در خواب ديدم كه انگور را براى تهيّه شراب مىفشارم و دوّمى گفت : در خواب ديدم كه طبق نانى بر سر دارم و مرغان هوا به آن نان نوك مىزدند و آنگاه هر دو از يوسف خواستند كه تأويل آن خوابها را برايشان بيان كند و گفتند ما معتقديم كه تو از نيكوكاران هستى ، چون در سيماى تو آثار نيكوئى را مىبينيم و افراد محسن و نيكو ارتباط امور را به بهترين صورت درمىيابند و نظر آنان نزديكترين نظر به طريق هدايت و صواب است .\r\n( 37 )  ( قالَ لا يَأْتِيكُما طَعامٌ تُرْزَقانِهِ إِلَّا نَبَّأْتُكُما بِتَأْوِيلِهِ قَبْلَ أَنْ يَأْتِيَكُما ذلِكُما مِمَّا عَلَّمَنِي رَبِّي إِنِّي تَرَكْتُ مِلَّةَ قَوْمٍ لا يُؤْمِنُونَ بِاللَّهِ وَ هُمْ بِالْآخِرَةِ هُمْ كافِرُونَ )  : ( يوسف فرمود : من قبل از آنكه طعام براى شما بيايد و تناول كنيد ، شما را از تعبير آن آگاه مىكنم ، اين علم را خداى من به من آموخته است ، زيرا كه من آيين گروهى را كه به خدا ايمان نداشته و نسبت به آخرت كافرند ترك كرده‌ام ) ، چون آن دو زندانى براى شنيدن تعبير خوابشان به نزد يوسف آمده و وى را محسن ناميده بودند آن حضرت موقعيّت را مناسب ديد تا اسرار توحيد را بيان نموده و آنها را به پرستيدن چنين خدايى كه شريكى ندارد و علم تعبير رؤيا را به او آموخته دعوت كند و آنگاه فرمود : هيچ طعامى در زندان براى شما نمىآورند ، مگر آنكه من تأويل و حقيقت آن طعام را براى شما بيان مىكنم ، آرى اين اسرار را خداى من به من آموخته و شايد هم ضمير در ( تأويلهء ) به رؤيا برگردد\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nكه در اين صورت معنا چنين مىشود كه قبل از آنكه طعام را بياورند من شما را از تعبير خوابتان آگاه مىكنم كه اين معنا در حقيقت وعده به تسريع بر آوردن حاجت آنهاست ، امّا اين معنا از سياق بدور است و مراد آن جناب دعوت ايشان به توحيد بوده و به همين جهت هم در ادامه مىگويد اين علم از علوم اكتسابى و عادّى نيست ، بلكه علميست كه پروردگارم به من عنايت كرده و علّت اعطاى اين علم هم اين است كه من كيش و آيين مشركين را پيروى نكرده‌ام و روش افرادى را كه ايمان به خدا و آخرت ندارند ترك نموده‌ام ، با اينكه مشركان اعتقاد به خدا دارند ، چون معتقد به شريك و واسطه براى خدا بوده و به جاى معاد قائل به تناسخ هستند ، لذا به خدا و قيامت ايمان حقيقى ندارند و به همين دليل حضرت يوسف عليه السّلام صريحا آنها را كافر ناميده است .\r\n( 38 )  ( وَ اتَّبَعْتُ مِلَّةَ آبائِي إِبْراهِيمَ وَ إِسْحاقَ وَ يَعْقُوبَ ما كانَ لَنا أَنْ نُشْرِكَ بِاللَّهِ مِنْ شَيْءٍ ذلِكَ مِنْ فَضْلِ اللَّهِ عَلَيْنا وَ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ )  : ( و از آيين پدرانم ابراهيم و اسحاق و يعقوب پيروى مىكنم و ما را شايسته نيست كه هيچ چيزى را شريك خدا بگيريم و اين توحيد ، فضل و عطايى است از جانب خداوند بر ما و بر همهء مردم و ليكن اكثر مردم شكر اين عطيّه را بجا نمىآورند ) ، آيه شريفه در ادامهء سخنان حضرت يوسف عليه السّلام است كه مىفرمايد : من از آيين پدرانم پيروى مىكنم و به اين صورت اصل و نسب خود را براى آنها بيان كرده و آنگاه مىفرمايد كه ما اهل بيت را حقّ آن نيست كه ذرّه‌اى شرك بورزيم و خداى سبحان راهى بسوى شرك براى ما نگذاشته و ما را از آن منع نموده و اين منع از شرك ، خود فضل و عطائى از جانب خداست كه شامل حال ما و ساير مردم شده ، امّا اكثر مردم شكر اين نعمت را بجا نياورده و كفران مىنمايند .\r\nو اين فضل همان نعمت هدايت به توحيد است كه خداوند بواسطهء انبياء خود ساير مردم را نيز هدايت نموده و اين بالاترين فضل و عطيّه الهيست ، پس مردم بايد به مقدار\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nتوانشان به اهل حق روى آورده و با پيروى از ايشان و اهتداء به هدايت آنان رستگار گردند ، امّا اغلب مردم نعمت نبوّت و رسالت را انكار كرده و اهل نبوّت را پيروى نكرده و به اين ترتيب نعمت توحيد را كفران نموده و براى خداى واحد شريكانى از ملائكه و جنّ و انس گرفته و از فضل خدا اعراض كرده‌اند .\r\n( 39 )  ( يا صاحِبَيِ السِّجْنِ أَ أَرْبابٌ مُتَفَرِّقُونَ خَيْرٌ أَمِ اللَّهُ الْواحِدُ الْقَهَّارُ )  : ( اى دو رفيق زندانى من ، آيا خدايان پراكنده و بىحقيقت بهترند يا خداى يكتاى غالب ) ، اين كلام حضرت يوسف عليه السّلام دعوت آن دو رفيق زندانى را براى اختيار و برگزيدن عبادت خداى متعال است و آنحضرت معالم و معارف دينى را ترسيم نموده و پايه‌هاى شرك و طاغوت را ويران و متزلزل مىنمايند تا آن دو نفر به حقانيّت خداى واحد معترف گردند و اگر معبودهاى ديگر غير از خدا را ( ارباب متفرق ) ناميد به جهت آنست كه مردم معاصر ايشان معتقد بودند كه ملائكه صفات خدا يا تعينّات ذات مقدّس اويند و جهات خير و سعادت عالم را به هر يك از ملائكه نسبت مىدادند ، مثلا قائل به إله علم ، إله قدرت ، إله آسمان ، إله زمين و . . . بودند و نيز جنيّان را مىپرستيدند و آنها را مبدأ شرّ در عالم مىدانستند و همچنين سلاطين و پادشاهانشان را مىپرستيدند و همين امر يعنى تفرقه و تعدّد در إله ، حال ، حضرت يوسف عليه السّلام آنها را به حكم فطرت به پذيرش خداى واحد دعوت كرده و مىفرمايد : آيا اين اله‌هاى متعدّد و متفرق خير بوده و صلاحيّت پرستش دارند يا اللّه كه پروردگار يكتا و قهّار است و به قهاريّت و غلبهء خود آن معبودهاى خيالى را باطل مىنمايد ؟ چون او وجوديست كه عين حقّ است و بطلان در او راه ندارد و هرگز محدود به حدّى نيست و موجودى واجب و غير متناهى است كه صفاتش عين ذاتش مىباشد ، پس او واحد است به وحدت حقّه حقيقيّه كه هيچ‌گونه شائبه كثرت در او راه ندارد ، او به قهاريّت و يگانگى خود همهء تفرقه‌هاى متصوّر را از بين برده و اثبات مىكند كه آنچه در عالم واقع مىشود تنها به يد قدرت مطلقهء الهى است و فقط او مبدأ همه\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nافعال عالم است نه ملائكه و جنّ و . . .\r\nدر برابر اين حجّت قاطع يوسف عليه السّلام ، براى مشركان تنها ممكن است يك شبهه باقى بماند و آن اينكه بگويند خدايى با چنين عظمت ، ما فوق عقول ماست و ما قدرت بر اين نداريم كه او را بپرستيم ، پس بايد معبودها و شفيعانى را قرار دهيم تا واسطهء بين ما و او باشند و جواب اين شبهه را حضرت يوسف عليه السّلام در آيه بعدى مىفرمايند .\r\n( 40 )  ( ما تَعْبُدُونَ مِنْ دُونِهِ إِلَّا أَسْماءً سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ إِنِ الْحُكْمُ إِلَّا لِلَّهِ أَمَرَ أَلَّا تَعْبُدُوا إِلَّا إِيَّاهُ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ )  : ( آنچه شما غير از خدا مىپرستيد چيزى جز اسامى بىحقيقت و خيالى نيست كه خودتان و پدرانتان آن را ساخته‌ايد و خدا هيچ دليلى براى آن نازل نكرده ، حكم جز براى خدا براى ديگرى نيست و او امر نموده كه جز او را نپرستيد ، اين آيين محكم است ولى بيشتر مردم نمىدانند ) ، اين قسمت از كلام حضرت يوسف متوجّه همهء مشركان است و مىفرمايد هيچ مسمّايى در وراى اين اسامى وجود ندارد ، يعنى إله آسمان ، إله خشكى و إله دريا و . . . همه صرف اسامى بىمحتوايى هستند كه مشركان از نزد خود ساخته و پرداخته‌اند و خداوند دربارهء اين اسماء هيچ برهانى نفرستاده تا بگويد كه وراى اين اسماء مسميّاتى هست و يا شفاعت و وساطت آنها را اثبات كند ، چون همه امور به دست خداست و حكم تنها از كسى صحيح است كه كمال تصرّف را داشته باشد و خدا يگانه متصرف و مدبّر امور عالم است و تربيت بندگان بدست اوست و لذا حكم تنها مخصوص خداست نه حكّام و سلاطين و طاغوتها و اين انحصار حاكميّت براى خدا محققا به جهت اختصاص او براى عبادت است ، يعنى چون تنها معبود هستى خداست ، تنها حاكم نيز اوست ، پس تسلط و حكم و طاعت و عبادت تنها مخصوص خداست و هر كس در يكى از اين امور با او منازعه كند و ادعّاى اين امور را بنمايد كافر شده و هر كس بپذيرد كه تشريع و حاكميّت از يكديگر جدا هستند شرك ورزيده .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nو لذا همين خداى صاحب حكم ، دستور داده كه جز او را نپرستيد و اين امر مبيّن آنست كه خدا امرى به عبادت واسطه‌ها و شفعا ننموده و تنها آيين قيّم و استوار همين است ، كلمهء ( قيّم ) يعنى قائم به امرى كه در قيام خود و تدبير آن امر قوى باشد و يا امر قائم به خود و بدون تزلزل ، لذا معناى آيه اين است كه تنها ، دين توحيد است كه قادر بر اداره جامعه و سوق دادن آن به سوى سر منزل سعادت مىباشد و دين محكمى است كه تزلزل در آن راه ندارد و تمام معارفش بر حق بوده و بطلانى در آن نيست و هدايتى است كه ضلالتى در آن راه ندارد ، امّا بيشتر مردم بخاطر علاقه و انسى كه به محسوسات دارند و در زخارف زائل شدنى دنيا فرو رفته‌اند ، سلامت دل و استقامت عقل را از دست داده‌اند و اين معنا را درك نمىكنند و تنها به ظواهر زندگى دنيا اكتفا كرده و از آخرت روى گردان و غافل شده‌اند  ( يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ )  « 1 » .\r\n( 41 )  ( يا صاحِبَيِ السِّجْنِ أَمَّا أَحَدُكُما فَيَسْقِي رَبَّهُ خَمْراً وَ أَمَّا الْآخَرُ فَيُصْلَبُ فَتَأْكُلُ الطَّيْرُ مِنْ رَأْسِهِ قُضِيَ الْأَمْرُ الَّذِي فِيهِ تَسْتَفْتِيانِ )  : ( اى دو رفيق زندانى من ، پس يكى از شما ساقى شاه خواهد شد و آن ديگرى به دار آويخته مىشود و پرندگان مغز سر او را مىخورند ، اين امرى كه دربارهء آن از من فتوى خواستيد امرى قطعى و رانده شده است ) ، معناى آيه روشن است ، امّا يوسف عليه السّلام پس از آنكه آنان را به توحيد و يگانه‌پرستى دعوت نمود ، آنوقت به تعبير رؤياى آنها پرداخت و فرمود : آن كسى كه در خواب ديده بود كه انگور را مىفشارد ، ساقى پادشاه گشته و آن ديگرى كه خواب ديده بود طبق نان بر سر خود مىبرد و پرندگان از آن مىخورند ، مصلوب گرديده و مرغان هوا از مغز سرش ارتزاق خواهند نمود و در آخر يوسف عليه السّلام فرمود كه اين امرى كه در باره‌اش از من سئوال كرده و رأى مرا خواستيد امر قطعى و حتمى است كه هيچ مفرّى از\r\n\r\n\r\n","description":"","footnote":"\r\n( 1 ) - سوره روم ، آيه 7 .\r\n","page_name":" 450 ","page_number":450},
  {"content":"\r\n\r\nآن نيست و ظاهرا يكى از آن دو و به احتمال قوى شخص دوّمى وقتى مطلب را چنين شنيد به يوسف گفت : من در آنچه برايت تعريف كردم دروغ گفتم و چنين خوابى نديده‌ام و يوسف عليه السّلام هم در جوابش فرمود كه اين امر انجام شدنى است و راه چاره‌اى ندارد .\r\n( 42 )  ( وَ قالَ لِلَّذِي ظَنَّ أَنَّهُ ناجٍ مِنْهُمَا اذْكُرْنِي عِنْدَ رَبِّكَ فَأَنْساهُ الشَّيْطانُ ذِكْرَ رَبِّهِ فَلَبِثَ فِي السِّجْنِ بِضْعَ سِنِينَ )  : ( يوسف به آن رفيقش كه مىدانست نجات مىيابد گفت :\r\nمرا نزد صاحبت ياد كن ولى شيطان در آن حال ياد صاحبش را از نظرش ببرد و به اين علّت چند سالى در زندان ماند ) ، ضميرها در ( قال ) ( ظنّ ) و ( لبث ) به يوسف عليه السّلام بر مىگردد و ضمير در ( فانسيه ) و ( ربّه ) به آن رفيق نجات يافته يوسف باز مىگردد و ( ظن ) در اينجا به معناى يقين است ( بضع ) به معناى عدد كمتر از ده مىباشد و ( رب ) در اينجا به معناى ( سيد ) و مولاست كه بندهء او پيرو طريقهء مولا و خاضع در برابر حكم اوست و اين معنا تأكيد معناى ربوبيّت در اصطلاح اسلام نيز هست .\r\nبه هر جهت معناى آيه روشن است ، مىفرمايد : يوسف به آن فرد زندانى كه يقين داشت او از زندان نجات مىيابد ، گفت مرا نزد آقايت ياد كن تا شايد رحمت او برانگيخته شود و مرا از زندان رها كند ، امّا شيطان از ياد آن فرد برد و فراموش كرد كه نزد شاه نامى از يوسف ببرد و يوسف چند سالى ديگر هم در زندان ماند .\r\nبعضى از مفسّران گفته‌اند كه ضمير در ( انسيه ) و ( ربّه ) هم به يوسف عليه السّلام برمىگردد ، يعنى شيطان باعث شد كه يوسف ياد پروردگارش را فراموش كند و دست به دامان اسباب ظاهرى گردد و همين امر باعث شد كه چند سال ديگر هم در زندان بماند ، امّا اين معنا علاوه بر اينكه با مقام عصمت آن جناب و مخلص ( خالص شده در محبّت خدا ) بودن او منافات دارد ، با نصّ صريح قرآن در آيات بعدى  ( وَ قالَ الَّذِي نَجا مِنْهُما وَ ادَّكَرَ \r\n\r\n","description":"","footnote":"","page_name":" 451 ","page_number":451},
  {"content":"\r\n\r\n بَعْدَ أُمَّةٍ . . . )  « 1 » ، نيز مخالفت دارد .\r\n( 43 )  ( وَ قالَ الْمَلِكُ إِنِّي أَرى سَبْعَ بَقَراتٍ سِمانٍ يَأْكُلُهُنَّ سَبْعٌ عِجافٌ وَ سَبْعَ سُنْبُلاتٍ خُضْرٍ وَ أُخَرَ يابِساتٍ يا أَيُّهَا الْمَلَأُ أَفْتُونِي فِي رُءْيايَ إِنْ كُنْتُمْ لِلرُّءْيا تَعْبُرُونَ )  : ( شاه گفت ، من در خواب هفت گاو فربه ديدم كه هفت گاو لاغر آنها را مىخورند و هفت خوشه سبز و هفت خوشهء خشكيده ، اى بزرگان ، اگر شما تعبير رؤيا مىكنيد دربارهء اين امر نظر دهيد ) ، اين خواب را پادشاه مصر ديده و خطاب به درباريان و خوابگزاران خود ماجراى رؤيايش را تعريف كرده و مىگويد من در خواب ديدم كه هفت گاو لاغر ، هفت گاو چاق را خوردند و هفت خوشه خشكيده به دور هفت خوشه سبز پيچيدند و آنها را خشك كردند ، حالا اگر شما اهل تعبير هستيد و از اين علم اطلاع داريد حكم اين رؤيا را براى من بيان كنيد .\r\n( 44 )  ( قالُوا أَضْغاثُ أَحْلامٍ وَ ما نَحْنُ بِتَأْوِيلِ الْأَحْلامِ بِعالِمِينَ )  : ( گفتند : اين از خوابهاى آشفته است و ما به تعبير چنين خوابهائى عالم نيستيم ) ، ( احلام ) جمع ( حلم ) به معناى تصوّراتى است كه انسان در خواب مىنمايد كه اين تصوّرات بدون واسطه شدن حواس ظاهريست و ( ضغث ) به معناى دسته است و اينكه آن بزرگان و اطرافيان شاه رؤياى او را دسته‌اى از خوابهاى پريشان تعبير كرده‌اند براى آن بوده كه بگويند رؤياى شاه ، صورتى در هم و بر هم از رؤياهاى متفاوت است كه هر كدام تعبير جداگانه‌اى دارد و چون اينها با هم آميخته شده ، لذا تعبير آنها دشوار است و به همين خاطر هم گفتند ما به تأويل چنين خوابهايى آگاه نيستيم و يا ما به تعبير همهء خوابها عالم نيستيم و فقط تعبير رؤياهاى صالحه و صادقه را مىدانيم .\r\n\r\n\r\n","description":"","footnote":"\r\n( 1 ) - سوره يوسف ، آيه 45 .\r\n","page_name":" 452 ","page_number":452},
  {"content":"\r\n\r\n( 45 )  ( وَ قالَ الَّذِي نَجا مِنْهُما وَ ادَّكَرَ بَعْدَ أُمَّةٍ أَنَا أُنَبِّئُكُمْ بِتَأْوِيلِهِ فَأَرْسِلُونِ )  : ( و يكى از آن دو رفيق زندانى كه نجات يافته بود ، پس از مدّتى بخاطرش آمد ، به آنان گفت : من شما را از تعبير اين رؤيا خبر مىدهم ، مرا بفرستيد ) ، ( امّت ) يعنى جماعت و در اينجا به معناى تعدادى از سال و برهه‌اى از زمان است و مراد از آن سالهايى است كه گويندهء اين سخن يعنى شخص نجات يافته و ساقى پادشاه فراموش كرده بود كه يادى از يوسف نزد شاه بكند و حالا بعد از چند سال به واسطهء خواب پادشاه به ياد يوسف افتاد و خطاب به حضّار مجلس و بزرگان و درباريان گفت : من شما را از تعبير اين خواب آگاه مىكنم ، فقط مرا به زندان نزد يوسف بفرستيد تا خبر تأويل اين رؤيا را برايتان بياورم .\r\n( 46 )  ( يُوسُفُ أَيُّهَا الصِّدِّيقُ أَفْتِنا فِي سَبْعِ بَقَراتٍ سِمانٍ يَأْكُلُهُنَّ سَبْعٌ عِجافٌ وَ سَبْعِ سُنْبُلاتٍ خُضْرٍ وَ أُخَرَ يابِساتٍ لَعَلِّي أَرْجِعُ إِلَى النَّاسِ لَعَلَّهُمْ يَعْلَمُونَ )  : ( اى يوسف اى بسيار راستگوى ، به ما تعبير اينكه هفت گاو فربه را هفت گاو لاغر مىخورند و هفت خوشهء گندم سبز و هفت خوشهء خشك ديگر را اعلام كن ، باشد كه من برگردم بسوى مردمانى ، تا شايد ايشان بدانند ) ، در ادامه ماجرا آن فرد را روانه زندان نمودند و او با يوسف روبرو شد و خطاب به آنحضرت گفت : اى يوسف اى فردى كه بسيار راستگو هستى - چون قبلا صداقت يوسف در مورد خواب او و رفيقش براى او به ظهور رسيده بود - اكنون ملك ما رؤيايى ديده تو نظر خود را در مورد آن به من بگو و آنگاه متن رؤيا را نقل نموده و مىگويد مردم منتظرند تا من تأويل اين رؤيا را نزد آنان ببرم .\r\nقرآن كريم بخشهايى از اين ماجرا كه ضررى به كلّ آن نمىزند ، حذف نموده و در مقام اختصارگويى و ايجاز برآمده است .\r\nبه هر جهت اينكه ابتدا مىگويد ( افتنا ) يعنى به صيغه جمع از حكم تأويل خواب مىپرسد به دليل آنست كه افاده كند ، من تعبير رؤيا را براى خود نمىخواهم ، بلكه رسولى از جانب بزرگان دربار هستم و اينكه در آخر مىگويد ( ارجع ) نيز همين مطلب را\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nتأكيد مىكند و او مىخواسته تا با گرفتن تعبير رؤيا با علم و حكم قطعى نزد آنها برگردد و حيرت جهالت را از آنان بر طرف نمايد ، چون آنها نسبت به رؤياى پادشاه و تعبير آن اهتمام داشته‌اند و رؤيايى كه پادشاه ديده مسلّما در ارتباط با شئون و مصالح مملكت و مردم بوده .\r\n( 47 )  ( قالَ تَزْرَعُونَ سَبْعَ سِنِينَ دَأَباً فَما حَصَدْتُمْ فَذَرُوهُ فِي سُنْبُلِهِ إِلَّا قَلِيلًا مِمَّا تَأْكُلُونَ )  : ( يوسف فرمود : هفت سال پىدرپى كشت مىكنيد و آنچه درو كرديد جز اندكى كه مىخوريد ، بقيه را در خوشه‌اش بگذاريد و نگه داريد ) ، ( دأب ) يعنى ادامه سير و روش ، و در اينجا صيغهء مضارع در معناى امرى به كار رفته تا در وجوب پيروى از آن تأكيد نمايد ، يعنى يوسف به آن فرد گفت : هفت سال مداوم كشت كنيد و آنچه درو كرديد جز اندكى كه به مصرف خوراك خود و دامهايتان مىرسانيد ، ما بقى را در خوشه‌اش نگهداريد تا فاسد و تباه نشود ، چون اگر گندم را از ساقه جدا كرده يا بكوبند خيلى زود فاسد مىشود ، به اين صورت آنحضرت به ايشان فرمان داد كه هفت سال كشت را ذخيره كنند و در انبار حفظ نمايند .\r\n( 48 )  ( ثُمَّ يَأْتِي مِنْ بَعْدِ ذلِكَ سَبْعٌ شِدادٌ يَأْكُلْنَ ما قَدَّمْتُمْ لَهُنَّ إِلَّا قَلِيلًا مِمَّا تُحْصِنُونَ )  : ( آنگاه بدنبال آن هفت سال فراوانى ، هفت سال سخت مىآيد كه در طى آن آنچه را از پيش براى آن نهاده بوديد ، جز اندكى كه حفظ مىكنيد ، به مصرف مىرسانيد ) ، ( شداد ) جمع شديد و به معناى دشوارى و سختى است و ( شدّ ) به معناى ( حمله كرد ) مىباشد ، در اين كلام استعاره و تشبيهى لطيف وجود دارد ، زيرا خشكسالى را به درنده‌ّاى خونخوار كه به مردم حمله نموده و آنها را از بين مىبرد تشبيه كرده ، خشكسالى موجب قحطى مىگردد ، امّا اگر مردم ذخيره‌اى داشته باشند آن درنده متوجّه ذخيره‌ها شده و از خود مردم منصرف مىشود و باز در اينجا تأكيد مىنمايد كه مقدارى را ذخيره نگه دارند و مواظب تدبير امور مردم در سالهاى قحطى و گرسنگى باشند .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n( 49 )  ( ثُمَّ يَأْتِي مِنْ بَعْدِ ذلِكَ عامٌ فِيهِ يُغاثُ النَّاسُ وَ فِيهِ يَعْصِرُونَ )  : ( آنگاه بعد از آن هفت سال قحطى سالى مىآيد كه ( مردم از جانب خدا يارى مىشوند ) و باران فراوان برايشان مىبارد كه در آن مردم ( از دانه‌هاى روغنى ) عصاره مىگيرند ) ، پس سرانجام بعد از هفت سال قحطى ، مردم با بارش باران و نزولات جوّى از قحطى مىرهند و مردم در آن سال غرق نعمت شده و از دانه‌هاى روغنى و ميوه‌ها عصاره مىگيرند ، يا دامهايشان فربه و پر شير گشته و انسانها از سينهء دامها شير مىدوشند ، به هر جهت در آن سال نعمت بر مردم و دامهايشان زياد مىگردد و به اين صورت مردم با تدبير و چاره‌انديشى به موقع از اين سالها خواهند گذشت ، و لذا رؤياى شاه ، به خلاف آنچه ساير مفسّران گفته‌اند ، فقط تجلّى حادثهء قحطى و خشكسالى نيست ، بلكه تجلّى و تجسّم تكليف عملى و وظيفه‌اى است كه قبل از وقوع قحطى متوجّه آنهاست ، يعنى پادشاه وظيفهء آينده خود را در قبال قحطى و خشكسالى در خواب مجسّم ديد كه بايد هفت گاو را چاق كند تا آذوقهء هفت گاو لاغر كه به زودى بر آنها حمله مىكنند تأمين شود و هفت سنبلهء سبز را بعد از آنكه خشك شد به همان حالت و بدون كوبيدن ، حفظ و ذخيره كنند و يوسف عليه السّلام هم در تعبير خود چيزى به آن اضافه نكرده ، جز تأكيدى كه در اين امر نمود ( كه به جز اندكى كه مىخوريد بقيّه را ذخيره كنيد ) كه اين امر از بديهيّات بوده و مطلب ديگر در مورد سال هشتم و سال فراوانيست كه در متن رؤيا چيزى كه به اين مطلب اشاره داشته باشد وجود ندارد جز اينكه عدد سالهاى سختى هفت بوده و بديهى است كه اگر سال هشتم فراوانى نباشد بايد قحطى باشد كه در اين صورت عدد آن سالها هشت مىشد نه هفت ، و اين پيشگويى سال هشتم كنايه است از اينكه اوّلا ) سنت الهى بر فرج بعد از شدّت و يسر بعد از عسر است ، يعنى بعد از هر سختى گشايش و آسانى خواهد بود و ثانيا ) در سال فراوانى حاجتى به جدّ و جهد براى زراعت و ذخيره كردن آذوقه نخواهد بود و در آن سال مسئولان مملكت موظفّ به دستورات سابق نيستند و مردم خودشان قادر بر تهيّه ارزاق خود خواهند بود .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\n( 50 )  ( وَ قالَ الْمَلِكُ ائْتُونِي بِهِ فَلَمَّا جاءَهُ الرَّسُولُ قالَ ارْجِعْ إِلى رَبِّكَ فَسْئَلْهُ ما بالُ النِّسْوَةِ اللَّاتِي قَطَّعْنَ أَيْدِيَهُنَّ إِنَّ رَبِّي بِكَيْدِهِنَّ عَلِيمٌ )  : ( شاه گفت : او را به نزد من آوريد ، امّا زمانيكه فرستاده نزد يوسف آمد ، يوسف گفت : به سوى مولايت باز گرد و از او بپرس ماجراى زنانى كه دستهاى خود را بريدند چه بود ، بدرستى كه پروردگار من از نيرنگشان آگاه است ) ، چون پادشاه ماجراى تعبير خواب را شنيد از عظمت امر متحيّر شد ، لذا اراده كرد تا يوسف از زندان آزاد شده و نزد او حاضر شود ، امّا زمانيكه فرستاده در زندان به نزد يوسف رفت ، يوسف در نهايت ادب به او گفت : نزد صاحبت برگرد و ماجراى زنانى را كه دستشان را بريدند از او سئوال كن و در كلام خود هيچ اشاره‌اى به ماجراى زليخا و قصد سوء او نكرد ، با آنكه او هيچ آرزويى نداشت ، جز آنكه بين او و همسر عزيز به عدالت حكم شود و فقط به طور دسته جمعى به زنان مصر اشاره كرد و باز هم هيچ امر مكروه و ناپسندى از ايشان نگفت ، فقط به كنايه به پروردگار خود شكايت كرد و گفت :\r\nپروردگار من از كيد آنها آگاه است كه در اين كلام او تبليغ توحيد و دعوت به پروردگار يكتا نيز وجود دارد ، همچنانكه قبلا هم در هر موقعيّت مناسب به تبليغ آيين توحيد پرداخته بود  ( إِنَّهُ رَبِّي أَحْسَنَ مَثْوايَ  و . . . ) « 1 » ، لذا سئوال ايشان منحصر به اين مطلب بود كه آن امر عظيم و شأن گرانقدرى كه باعث شد زنان مصر دستهايشان را ببرند چه بود ؟\r\n( 51 )  ( قالَ ما خَطْبُكُنَّ إِذْ راوَدْتُنَّ يُوسُفَ عَنْ نَفْسِهِ قُلْنَ حاشَ لِلَّهِ ما عَلِمْنا عَلَيْهِ مِنْ سُوءٍ قالَتِ امْرَأَةُ الْعَزِيزِ الْآنَ حَصْحَصَ الْحَقُّ أَنَا راوَدْتُهُ عَنْ نَفْسِهِ وَ إِنَّهُ لَمِنَ الصَّادِقِينَ )  : ( شاه به زنان گفت : امر شما در آن هنگام كه از يوسف كام مىخواستيد چه بود ؟ گفتند : خدا منزّه است ما از يوسف هيچ بدى سراغ نداريم ، زن عزيز گفت : حالا حق مستقّر شد ، من از او كام خواستم و بدرستى او از راستگويان است ) ، وقتى پادشاه زنان را\r\n\r\n\r\n","description":"","footnote":"\r\n( 1 ) - سوره يوسف ، آيه 23 .\r\n","page_name":" 456 ","page_number":456},
  {"content":"\r\n\r\nجمع كرد ، از آنها پرسيد اين ماجراى يوسف و شما چيست ؟ و آنها خدا را تنزيه نموده و گفتند ما كوچكترين بدى و سوئى از يوسف نديده‌ايم و به اين صورت بر نزاهت و عفّت او شهادت دادند ، در اينجا عامل اصلى فتنه و ماجرا يعنى زليخا همسر عزيز لب به سخن گشود و به گناه خود و بىگناهى يوسف اعتراف كرد و گفت : الآن حق آشكار و مستقّر شد و آن اين است كه من نسبت به يوسف قصد معاشقه و مراوده داشتم و او از راستگويان است و به اين صورت يوسف به طور كلّى تبرئه شد و حقيقت ماجرا آشكار گشت .\r\n( 52 )  ( ذلِكَ لِيَعْلَمَ أَنِّي لَمْ أَخُنْهُ بِالْغَيْبِ وَ أَنَّ اللَّهَ لا يَهْدِي كَيْدَ الْخائِنِينَ )  : ( اين براى آن است كه عزيز بداند كه من در غيابش به او خيانت نكردم و اينكه خدا نيرنگ خيانتكاران را به هدف نمىرساند ) ، اين گفتار يوسف است كه مىفرمايد اينكه گفتم ماجراى زنان چه بود ، براى اين بود كه حقيقت از پرده بيرون افتد و عزيز مصر بداند كه من در غياب او به وى خيانت نكردم و با همسرش مراوده ننمودم و بداند كه خدا كيد و حيله خيانتكاران را به سرانجام نمىرساند و اين سنّت الهيست كه تغيير و تبديل نمىپذيرد ، چون خيانت باطل است و باطل دوام ندارد و سرانجام حق بر عليه آن ظاهر مىشود و بطلان آن را بر ملا مىسازد .\r\nو اگر كيد خائنان به سرانجام مىرسيد زنان مصر كه دستانشان را بريدند مفتضح و رسوا نمىشدند و زليخا هم مجبور به اعتراف نمىشد و در اين كلام يوسف عليه السّلام اعلام و آگاهى دادن به پادشاه هم هست تا بداند او شخصى امين است كه هرگز خيانت نمىكند و اين امر به منزله مقدّمه براى گفتار بعدى اوست كه از پادشاه مىخواهد كه او را بر خزائن زمين بگمارد  ( اجْعَلْنِي عَلى خَزائِنِ الْأَرْضِ )  « 1 » .\r\n\r\n\r\n","description":"","footnote":"\r\n( 1 ) - سوره يوسف ، آيه 55 .\r\n","page_name":" 457 ","page_number":457},
  {"content":"\r\n\r\n( 53 )  ( وَ ما أُبَرِّئُ نَفْسِي إِنَّ النَّفْسَ لَأَمَّارَةٌ بِالسُّوءِ إِلَّا ما رَحِمَ رَبِّي إِنَّ رَبِّي غَفُورٌ رَحِيمٌ )  : ( و من نفس خود را تبرئه نمىكنم ، بدرستى كه نفس امر كننده به بديست جز آنچه پروردگارم رحم كند ، همانا پروردگار من آمرزندهء مهربان است ) ، اين آيه ادامهء گفتار حضرت يوسف عليه السّلام است و چون از صحبت قبلى وى اندكى شائبه استقلال و ادّعاى انيّت به ذهن خطور مىنمايد آنحضرت در مقام رفع اين شائبه سخنى مىگويد كه گوياى آنست كه ايشان هيچ حول و قوه‌ّاى جز براى خداى متعال قائل نيست و جز او به هيچ چيز نمىانديشد و مىگويد : من نفس خود را تبرئه نمىكنم ، چون طبيعت نفس انسان به گونه‌اى است كه مائل به شهوات بوده و امر به بدى و فحشاء مىنمايد ، مگر آنچه پروردگار رحم كند ، لذا يوسف عليه السّلام در واقع مىفرمايد اگر من در برابر زليخا و ساير زنان مقاومت و عفّت ورزيدم و به عزيز مصر خيانت نكردم ، نه به جهت نفس من و وجود من ، بلكه به جهت رحمتى از جانب خداوند بود ، چون خداى من بسيار آمرزنده و مهربان است و رحمتش نفس را از زشتى و دعوت به شرّ باز مىدارد و آمرزش او كاستيهاى لازمهء سرشت انسان را مىپوشاند و مهربانى او امور زيبا و صفات كماليّه را در نفس ظاهر مىسازد .\r\n( 54 )  ( وَ قالَ الْمَلِكُ ائْتُونِي بِهِ أَسْتَخْلِصْهُ لِنَفْسِي فَلَمَّا كَلَّمَهُ قالَ إِنَّكَ الْيَوْمَ لَدَيْنا مَكِينٌ أَمِينٌ )  : ( و پادشاه گفت : او را نزد من آوريد كه وى را محرم و خاصّ خويش گردانم ، و همين كه با او صحبت كرد گفت : امروز تو در نزد ما صاحب منزلت و امانتدارى ) ، پادشاه بعد از آنكه كمالات يوسف را شنيد دستور داد تا او را نزد وى بياورند و يوسف را از مقرّبان درگاهش قرار دهد و زمانى كه با وى گفتگو كرد و بيشتر به مكارم اخلاقى و اجتناب او از زشتى و فحشاء و خيانت و ظلم و صبر بر بلايا ، پى برد ، گفت : از امروز تو در نزد ما صاحب مقام و منزلت و شخصى مورد اعتماد و امين خواهى بود و اين كلام در واقع حكم و فرمان وزارت و صدارت يوسف عليه السّلام بود .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n( 55 )  ( قالَ اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ )  : ( يوسف گفت : مرا بر خزائن اين سرزمين بگمار كه من نگهدار و دانايم ) ، بعد از سخنان پادشاه ، يوسف از او درخواست نمود تا وى را به وزارت ماليه و خزانه‌دارى منصوب كند و امور مالى كشور را به وى واگذار نمايد و اين تقاضا را براى آن كرد كه براى سالهاى قحطى ، خودش شخصا ارزاق را جمع‌آورى نموده و ذخيره نمايد و خودش آن ذخاير را به مقدار استحقاق افراد در ميان آنان تقسيم كند و آنگاه اشاره به دو صفتى كرد كه وجود آنها براى شخصى كه متصّدى مقام خزانه‌داريست ضرورت دارد و فرمود : من فردى نگهدار و دانا هستم ، يعنى به خوبى خواهم توانست از عهدهء ادارهء اين منصب برآيم .\r\n( 56 )  ( وَ كَذلِكَ مَكَّنَّا لِيُوسُفَ فِي الْأَرْضِ يَتَبَوَّأُ مِنْها حَيْثُ يَشاءُ نُصِيبُ بِرَحْمَتِنا مَنْ نَشاءُ وَ لا نُضِيعُ أَجْرَ الْمُحْسِنِينَ )  : ( و اينچنين به يوسف در آن سرزمين تمكّن داديم كه در هر كجا كه مىخواست مقام مىگرفت ، ما رحمت خويش را به هر كس بخواهيم مىرسانيم و پاداش نيكوكاران را ضايع نمىكنيم ) ، ( كذلك ) اشاره به ماجرا و داستانى است كه يوسف را از قعر چاه تا وزارت و عزّت در مصر رساند و او در آن سرزمين به واسطهء رحمت الهى داراى منزلت و موقعيّتى خطير گشت ، بعد از آنكه مدّتها در زندان دشوارى را تحمّل نموده بود و خداوند او را داراى موقعيّت و مقامى نمود كه بواسطهء آن مىتوانست با ارادهء خود به هر كجا بخواهد برود و در آنجا استقرار يابد ، روش خداوند چنان است كه هر كس را بخواهد به رحمت خود اختصاص مىدهد و هيچ مانعى نمىتواند از رسيدن رحمت او به فردى كه بخواهد ، جلوگيرى كند ، همچنانكه در مورد يوسف تمام اسباب ظاهرى دست بدست هم داده بود تا او را خوار و ذليل گرداند ، امّا خداوند با رحمت بىمنتها و مشيّت بالغه‌اش او را علوّ مقام و رفعت بخشيد ، چون يوسف از افراد نيكوكار و مخلص بود و خداوند هرگز اجر نيكوكاران را ضايع و تباه نمىسازد ، لذا تمكّن يوسف در سرزمين مصر پاداش حسن سيرت و عمل او بود .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\n( 57 )  ( وَ لَأَجْرُ الْآخِرَةِ خَيْرٌ لِلَّذِينَ آمَنُوا وَ كانُوا يَتَّقُونَ )  : ( و هر آينه پاداش آخرت براى كسانى كه ايمان آورده و پرهيزگارى مىنمودند ، نيكوتر و بهتر است ) ، پس اجر اخروى براى اولياء از بندگان خداست و اين يك وعدهء نيكوى اخروى است و يوسف نيز يكى از اين اولياء خداست و اين اجر شامل همهء مؤمنان نمىگردد ، بلكه تنها براى كسانى متحقّق مىشود كه بر صفات ايمان و تقوى ملازم باشند .\r\n\r\n[ آيهء ( 82 - 58 ) ذكر وارد شدن برادران يوسف بر او و جرياناتى كه ميان ايشان واقع مىشود 
  ]\r\n( 58 )  ( وَ جاءَ إِخْوَةُ يُوسُفَ فَدَخَلُوا عَلَيْهِ فَعَرَفَهُمْ وَ هُمْ لَهُ مُنْكِرُونَ )  : ( برادران يوسف آمدند و بر او وارد شدند ، او ايشان را شناخت ولى آنها او را نشناختند ) ، در سالهاى قحطى برادران يوسف براى تهيّه آذوقه خانواده و خريد آن راهى مصر شده و بعد از سالها كه از جدائى آنها مىگذشت بر يوسف وارد شدند و يوسف با علم نبوّت يا به قوه هوش و كياست آنها را شناخت ، امّا آنها ابدا او را نشناختند ، چون اوّلا ) يوسف در كودكى از آنها جدا شده بود و ثانيا ) او را در صورت عزيز مصر مىديدند و هرگز نمىپنداشتند كه او مردى عبرانى و غير قبطى باشد .\r\n( 59 )  ( وَ لَمَّا جَهَّزَهُمْ بِجَهازِهِمْ قالَ ائْتُونِي بِأَخٍ لَكُمْ مِنْ أَبِيكُمْ أَ لا تَرَوْنَ أَنِّي أُوفِي الْكَيْلَ وَ أَنَا خَيْرُ الْمُنْزِلِينَ )  : ( و هنگامى كه وسيله سفر و آذوقهء آنها را آماده كرد ، گفت :\r\nآن برادرى را كه از پدر داريد نزد من بياوريد ، آيا نمىبينيد كه من حقّ پيمانه را ادا مىكنم ، و بهترين ميزبانانم ؟ ) ، يوسف عليه السّلام بعد از آنكه متاع و يا طعامى را كه جهت ايشان آماده كرد و به آنها فروخته بود ، بار كرد به آنها دستور دارد كه نوبت ديگر برادر پدريشان را همراه بياورند و براى آنكه آنها متوجّه نشوند كه او يوسف است و فكر آنها را از اين مطلب منصرف گرداند ، فرمود : آيا نمىبينيد كه من به شما كم نفروختم و به اتكّا مقام و قدرتم به شما ظلم نكردم و من بهتر از هر كس مهمانان خود را اكرام و پذيرائى مىكنم ؟ منظور ديگر آن حضرت از اين كلام تشويق آنان بود تا در مراجعت ، برادر\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nپدرى خود را كه همان بنيامين برادر مادرى يوسف بود ، همراه خود بياورند .\r\n( 60 )  ( فَإِنْ لَمْ تَأْتُونِي بِهِ فَلا كَيْلَ لَكُمْ عِنْدِي وَ لا تَقْرَبُونِ )  : ( و اگر او را نزد من نياوريد نه پيمانه‌اى نزد من خواهيد داشت و نه نزديك من مىگرديد ) ، يعنى در ادامه براى آنكه گفتار خود را تأكيد كند تا حتما بنيامين را نزد او بياورند به آنان گفت : كه اگر او را نزد من نياوريد و با امر من مخالفت كنيد نه تنها پيمانه و طعامى به شما نخواهم داد ، بلكه اصولا نمىتوانيد وارد سرزمين من شده و نزد من حاضر شويد و طعام بخريد .\r\n( 61 )  ( قالُوا سَنُراوِدُ عَنْهُ أَباهُ وَ إِنَّا لَفاعِلُونَ )  : ( گفتند : ما با پدرش گفتگو خواهيم كرد و ما حتما اين عمل را انجام مىدهيم ) ، آنها گفتند ما به پدرش اصرار و پافشارى مىكنيم و سعى خود را به كار مىبريم تا او را راضى كنيم و در اين آيه اشارتى وجود دارد به اينكه آنها قبلا به يوسف گفته بودند كه پدرشان به جدايى از برادرشان رضايت نمىدهد و نمىگذارد كه او را از وى دور كنيم و به همين جهت هم گفتند ( پدرش ) و نگفتند ( پدرمان ) و در آخر گفتند : ما حتما اين عمل را انجام مىدهيم ، يعنى سرانجام با اصرار ، پدر را وادار مىكنيم تا او را همراه ما بفرستد .\r\n( 62 )  ( وَ قالَ لِفِتْيانِهِ اجْعَلُوا بِضاعَتَهُمْ فِي رِحالِهِمْ لَعَلَّهُمْ يَعْرِفُونَها إِذَا انْقَلَبُوا إِلى أَهْلِهِمْ لَعَلَّهُمْ يَرْجِعُونَ )  : ( و آنگاه به غلامانش گفت : آنچه را به عنوان قيمت پرداخته‌اند دربارهايشان بگذاريد تا شايد پس از برگشتن نزد خانواده‌شان آن را بشناسند و برگردند ) ، يوسف عليه السّلام به كارگزاران خود فرمود : كه آنچه ايشان به عنوان بها در برابر طعام پرداخته‌اند دربارشان بگذاريد تا شايد وقتى به منزلشان برمىگردند و بارهايشان را مىگشايند ، كالاى خود را بشناسند و در نتيجه دوباره نزد ما برگردند و برادر خود را همراه بياورند ، چون اين عمل باعث متوجّه كردن دلهاى آنها نسبت به ما مىشود و آنها\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nرا به طمع مىاندازد كه برگردند و باز هم از احسان و پذيرايى و اكرام ما برخوردار شوند .\r\n( 63 )  ( فَلَمَّا رَجَعُوا إِلى أَبِيهِمْ قالُوا يا أَبانا مُنِعَ مِنَّا الْكَيْلُ فَأَرْسِلْ مَعَنا أَخانا نَكْتَلْ وَ إِنَّا لَهُ لَحافِظُونَ )  : ( و زمانيكه آنها به نزد پدرشان بازگشتند ، گفتند : اى پدر ، ما از گرفتن پيمانه منع شده‌ايم ، پس برادرمان را با ما بفرست تا سهمى از پيمانه دريافت كنيم ، ما مواظب او خواهيم بود ) ، ( اكتيال ) يعنى گرفتن طعام بوسيله پيمانه .\r\nپس ماجرا به اينجا رسيد كه برادران يوسف نزد پدر مراجعت كردند و گفتند اگر ما برادر خود را همراه نبريم به ما كيل نمىدهند ، پس اى پدر ، برادر را با ما بفرست ، همانا ما مراقب او خواهيم بود و براى آنكه شفقت و مهربانى خود را نسبت به برادر برسانند ، گفتند : ( اخانا ) ( برادرمان ) و در آخر با ( انّ ) و ( لام ) و ( جمله اسميّه ) ، كلام خود را موّكد نمودند تا پدر به آنها اعتماد كرده و برادر را با آنان روانه كند .\r\n( 64 )  ( قالَ هَلْ آمَنُكُمْ عَلَيْهِ إِلَّا كَما أَمِنْتُكُمْ عَلى أَخِيهِ مِنْ قَبْلُ فَاللَّهُ خَيْرٌ حافِظاً وَ هُوَ أَرْحَمُ الرَّاحِمِينَ )  : ( يعقوب گفت : آيا من دربارهء او به شما اطمينان كنم ؟ همانطور كه قبلا نسبت به برادرش به شما اعتماد كردم ؟ ! بلكه خداوند بهترين نگهدار و او مهربانترين مهربانان است ) ، با اين كلام حضرت يعقوب تعريضى نسبت به آنان نموده و مىفرمايد :\r\nآيا توقع داريد كه من شما را دربارهء او امين بشمارم و به شما اعتماد كنم ؟ ! با اينكه در بارهء يوسف اعتماد كردم و على رغم وعده‌اى كه به حفظ و نگهبانى از او داده بوديد ، نتوانستيد كارى براى او صورت دهيد ، پس حالا كه اطمينان به شما هيچ سودى ندارد و كارى لغو است ، بهترين كسى كه بايد به او اعتماد و اطمينان كرد خداى سبحان است كه برترين حافظ و مهربانترين مهربانان است و لذا هرگز در جايى كه بايد ، رحمت خود را دريغ نمىنمايد و هر كس به خدا توكّل و اعتماد كند خداوند براى او كافيست و امر او را\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nبه انجام مىرساند  ( وَ مَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ )  « 1 » ، و خداوند هرگز در مشيّت و اراده‌اش مقهور و مغلوب نمىگردد و اين سخن يعقوب كنايه از آن بود كه آن برادران آنطور كه بايد و يا اصلا نسبت به برادرشان يوسف رحم نكردند و با آنكه پدرشان به آنها اعتماد كرد در حقّ يوسف كوتاهى كردند و به هر حال اين كلام آنحضرت در ردّ درخواست فرزندان خود مىباشد .\r\n( 65 )  ( وَ لَمَّا فَتَحُوا مَتاعَهُمْ وَجَدُوا بِضاعَتَهُمْ رُدَّتْ إِلَيْهِمْ قالُوا يا أَبانا ما نَبْغِي هذِهِ بِضاعَتُنا رُدَّتْ إِلَيْنا وَ نَمِيرُ أَهْلَنا وَ نَحْفَظُ أَخانا وَ نَزْدادُ كَيْلَ بَعِيرٍ ذلِكَ كَيْلٌ يَسِيرٌ )  : ( و زمانيكه بار خود را گشودند ، ديدند كه سرمايهء آنها به ايشان برگردانده شده ، گفتند :\r\nما ديگر چه مىخواهيم ، سرمايهء ما بازگردانده شده و ما براى خانوادهء خويش آذوقه مىآوريم و از برادرمان محافظت مىكنيم و پيمانهء بزرگتر و بيشترى غير از اين پيمانه كوچك دريافت مىداريم ) ، ( ميره ) يعنى طعامى كه از شهرى به شهر ديگر حمل مىشود و ( بغى ) يعنى طلب كردن ، مخصوصا طلب شرّ ، به هر جهت برادران وقتى بارها را گشودند و ديدند كه سرمايهء آنها به آنان برگردانده شده ، بسيار خوشحال شدند و آن را دالّ بر مهمانوازى و اكرام عزيز مصر دانستند كه طعام را به رايگان در اختيار آنها نهاده بود ، پس با خوشحالى گفتند : پدر جان ديگر ما چه چيزى از سفرمان طلب كنيم ، آنها حتّى سرمايهء ما را بازگردانده‌اند ، پس با خيال راحت برادر را با ما بفرست ، ما مىرويم و از آنجا براى خانواده طعام مىآوريم و همانطور كه وعده داديم ، مواظب برادرمان خواهيم بود و اين پيمانه فعلى پيمانه كوچكى است ، اگر برادر را ببريم سهم او را هم خواهيم گرفت و پيمانه بزرگترى دريافت مىكنيم ، چون ما احتياج به طعام بيشتر داريم .\r\nيا آنكه ( يسير ) را به معناى آسان بگيريم كه در اين صورت معنا چنين خواهد بود كه\r\n\r\n\r\n","description":"","footnote":"\r\n( 1 ) - سوره طلاق ، آيه 3 .\r\n","page_name":" 463 ","page_number":463},
  {"content":"\r\n\r\nبه اين صورت ما پيمانهء بيشترى مىگيريم و اين كيل آسان و سهل است .\r\n( 66 )  ( قالَ لَنْ أُرْسِلَهُ مَعَكُمْ حَتَّى تُؤْتُونِ مَوْثِقاً مِنَ اللَّهِ لَتَأْتُنَّنِي بِهِ إِلَّا أَنْ يُحاطَ بِكُمْ فَلَمَّا آتَوْهُ مَوْثِقَهُمْ قالَ اللَّهُ عَلى ما نَقُولُ وَكِيلٌ )  : ( يعقوب گفت : هرگز او را با شما نمىفرستم جز آنكه پيمان محكمى از جانب خدا بدهيد كه او را حتما نزد من خواهيد آورد ، مگر اينكه عاملى خارج از قدرت شما بر شما احاطه يابد ، و هنگامى كه آنان پيمان موثّق خود را در اختيار پدر گذاشتند ، يعقوب گفت : خداوند نسبت به آنچه مىگوئيم ناظر و حافظ است ) ، ( موثق ) يعنى وثيقه و امرى كه مورد اعتماد باشد و  ( مَوْثِقاً مِنَ اللَّهِ )  امريست كه هم مورد اعتماد بوده و هم به خداى تعالى مرتبط باشد ، مثل عهد و قسمى كه احترام به خداوند به منزلهء ضمانت اجراى آن است .\r\nپس يعقوب به فرزندانش گفت : كه هرگز برادرتان را با شما روانه نمىكنم ، جز آنكه عهد ببنديد و سوگندى بخوريد كه ملتزم باشيد او را به نزد من باز گردانيد و از آنجا كه وفاى به عهد و پيمان وابسته به قدرت شخص است ، لذا فرمود : مگر در موردى كه دچار گرفتارى شويد و قدرت و استطاعت از شما سلب شود و خداوند هم بر اين گفتگو و عهد و پيمان ما ناظر و وكيل است كه هر طرف به آنچه ملتزم شده عمل كند و اگر كسى تخلّف كرد خداوند او را مجازات كرده و حقّ طرف مقابل را از وى بستاند .\r\n( 67 )  ( وَ قالَ يا بَنِيَّ لا تَدْخُلُوا مِنْ بابٍ واحِدٍ وَ ادْخُلُوا مِنْ أَبْوابٍ مُتَفَرِّقَةٍ وَ ما أُغْنِي عَنْكُمْ مِنَ اللَّهِ مِنْ شَيْءٍ إِنِ الْحُكْمُ إِلَّا لِلَّهِ عَلَيْهِ تَوَكَّلْتُ وَ عَلَيْهِ فَلْيَتَوَكَّلِ الْمُتَوَكِّلُونَ )  : ( يعقوب فرمود : اى پسرانم از يك دروازه وارد شهر نشويد ، بلكه از درهاى جداگانه وارد شويد و من نمىتوانم با اين دستور چيزى را كه از جانب خدا حتمى شده از شما دفع كنم و حكم ، تنها از آن خداست ، من بر او توكّل مىكنم و همه مؤمنان بايد بر او توكّل كنند ) ، وقتى پدر راضى شد كه برادر را همراه آنها بفرستد و آنها آمادهء كوچ كردن\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nبسوى مصر شدند ، يعقوب كه بر جان يازده فرزندش بيمناك بود و مىترسيد مردم از ديدن اجتماع آنها ، بر آنها حسد برده و ايشان را چشم زخم بزنند يا توطئه‌اى بر عليه آنها نمايند ، به ايشان دستور داد كه از درهاى گوناگون وارد شهر شوند و از آنجا كه مىدانست اين ترفند بدون اذن خدا هيچ فايده‌اى ندارد ، لذا گفت : من با اين فرمان نمىتوانم شما را از توسلّ به خدا بىنياز كنم ، چون حكم ، تنها از آن خداست و بدون حكم خدا و ارادهء او هيچ سببى تأثيرى نخواهد داشت و اسباب ظاهرى تنها به اذن خدا و خواست او مؤثّر مىگردند و شايد هم يعقوب مىخواسته كه يوسف بتواند به تنهايى با برادرش صحبت كند و به همين دليل فرمان داده كه هر كدام از يك در وارد شهر شوند ، به هر صورت در آخر هم براى تعليل كلام خود مىفرمايد ، در عين اينكه من به شما چنين دستورى دادم ، امّا من خود ، فقط بر خدا توكّل و اعتماد مىكنم و همه انسانهاى عاقل و رشيد نيز بايد در همه امور خداوند را وكيل خود قرار دهند ، چون مىدانند كه در ادارهء امور خود هيچ استقلالى ندارند و اسباب طبيعى هم هرگز مستقل نيستند ، بلكه صاحب اختيار و وكيل ، فقط خداى سبحان است كه بر همه اسباب قهر و غلبه دارد و به قدرت مطلقه‌اش هر چه بخواهد مىكند و هر حكمى كه اراده كند اجرا مىنمايد .\r\n( 68 )  ( وَ لَمَّا دَخَلُوا مِنْ حَيْثُ أَمَرَهُمْ أَبُوهُمْ ما كانَ يُغْنِي عَنْهُمْ مِنَ اللَّهِ مِنْ شَيْءٍ إِلَّا حاجَةً فِي نَفْسِ يَعْقُوبَ قَضاها وَ إِنَّهُ لَذُو عِلْمٍ لِما عَلَّمْناهُ وَ لكِنَّ أَكْثَرَ النَّاسِ لا يَعْلَمُونَ )  : ( و زمانيكه از همانجا كه پدرشان دستور داده بود وارد شدند ، اين كار هيچ حادثهء حتمى الهى را نمىتوانست از آنها دور كند ، جز اينكه حاجتى كه در دل يعقوب بود انجام شد و بدرستى كه او بواسطه علمى كه به او داده‌ايم داراى علم فراوانست ، ولى بيشتر مردم نمىدانند ) ، چنانچه پدر دستور داده بود آنها از درهاى مختلفى وارد مصر شدند تا آن مصيبتى را كه يعقوب به فراست دريافته بود ، دفع كنند ، امّا اين عمل هرگز نمىتوانست قضاى الهى را كه در مورد آنها رانده شده باشد ، دفع نمايد و آن مصيبت\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nهمان بود كه عزيز مصر برادر پدريشان بنيامين را از آنها گرفت و پسر بزرگتر به همين جهت در مصر باقى ماند ، چون قدرت رويارويى با پدر را نداشت ، پس اين عمل نتوانست مانع از فراق فرزندان يعقوب از پدر گردد ، ولى اگر خداوند نقشهء يعقوب را بىاثر نموده و قضاى خود را جارى ساخت ، براى اين بود كه مىخواست حاجتى را كه يعقوب در دل خود داشت ، برآورد و همين جدائى بنيامين و برادر بزرگتر را وسيلهء رسيدن يعقوب به يوسف قرار دهد و آنگاه مىفرمايد : يعقوب به سبب تعليم الهى صاحب علم بود ، يعنى علم موهبتى و بايد دانست كه اخلاص در توحيد آدمى را به چنين علومى مىرساند ، امّا بيشتر مردم نمىدانند و از چنين علمى بىبهره‌اند ، ولى اگر اين علم اكتسابى بود و رسيدن به آن با طرق عادى ممكن بود ، همه مردم مىتوانستند به آن دست يابند و اين جمله در مقام مدح يعقوب است و از آنجا كه علم موهبتى و خدايى هرگز به خطا نمىرود ، استفاده مىشود كه يعقوب بلا و گرفتارى فرزندان را پيش‌بينى مىكرده و به همين سبب به آن وسيله متمسّك شده ، چون مهّم‌ترين حاجت او رسيدن به يوسف بوده و خداوند با اين جملهء آخر علم و توكّل يعقوب را ستايش نموده و مىفهماند كه بخاطر همين مسئله خداوند حاجت درونى او را برآورده نموده است .\r\n( 69 )  ( وَ لَمَّا دَخَلُوا عَلى يُوسُفَ آوى إِلَيْهِ أَخاهُ قالَ إِنِّي أَنَا أَخُوكَ فَلا تَبْتَئِسْ بِما كانُوا يَعْمَلُونَ )  : ( و زمانيكه بر يوسف وارد شدند ، برادرش را نزد خود جاى داد و گفت :\r\nمن برادر تو هستم ، از آنچه آنها مىكنند ناراحت نباش ) ، پس يوسف در زمانيكه برادران بر او وارد شدند ، بنيامين را نزديك خود نشاند و پنهانى خود را به او معرفى كرد و گفت :\r\nمن برادر تو هستم كه با هم از يك پدر و مادر هستيم و لذا از آنچه اين برادران كه از مادر جدا از ما هستند در حق ما مىكنند ( يعنى ظلم و حسد مىنمايند ) ناراحت و افسرده نباش ، شايد هم معنا چنين باشد كه از آنچه غلامان من انجام مىدهند ناراحت نباش ، چون همه آنها نقشه و برنامه‌ريزى است تا تو را به حسب ظاهر بازداشت كرده و نزد\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nخود نگاهدارم .\r\n( 70 )  ( فَلَمَّا جَهَّزَهُمْ بِجَهازِهِمْ جَعَلَ السِّقايَةَ فِي رَحْلِ أَخِيهِ ثُمَّ أَذَّنَ مُؤَذِّنٌ أَيَّتُهَا الْعِيرُ إِنَّكُمْ لَسارِقُونَ )  : ( پس زمانيكه بارهاى آنها را بست ، ظرف آبخورى پادشاه را در بار برادرش قرار داد آنگاه شخصى بانگ برداشت : اى اهل كاروان شما سارق هستيد ) ، ( سقايه ) يعنى ظرف آبخورى و ( رحل ) يعنى آنچه براى سوارى بر پشت شتر مىنهند ، در اينجا يوسف با طرح نقشه‌اى ، وقتى كه بارو بنهء آنها را آماده مىكرد ، ظرف آبخورى پادشاه را در بار و خورجين برادرش قرار داد و آنگاه دستور داد تا منادى ندا دهد كه اى اهل قافله ، شما سارق هستيد و ظرف آبخورى ملك در نزد شماست و برادر يوسف از اين ماجرا آگاه بود و يوسف مىخواست با طرح اين نقشه او را در نزد خود نگاه دارد و امّا اينكه آنها را سارق ناميد ، تهمت حقيقى نبود ، بلكه يك توصيف صورى و ظاهرى براى مصلحتى قطعى و لازم بود كه آن را اقتضاء مىكرد .\r\n( 71 )  ( قالُوا وَ أَقْبَلُوا عَلَيْهِمْ ما ذا تَفْقِدُونَ )  : ( آنها روى به سوى او كردند و گفتند : چه چيزى را گم كرده‌ايد ) ، يعنى برادران يوسف روى خود را به جانب يوسف و غلامانش برگرداندند و گفتند : چه متاعى را از دست داده و گم كرده‌ايد ؟\r\n( 72 )  ( قالُوا نَفْقِدُ صُواعَ الْمَلِكِ وَ لِمَنْ جاءَ بِهِ حِمْلُ بَعِيرٍ وَ أَنَا بِهِ زَعِيمٌ )  : ( غلامان گفتند : جام ملك را گم كرده‌ايم ، و هر كس آن را بياورد يك شتر آذوقه به او داده مىشود و من ضامن آن هستم ) ، غلامان يوسف گفتند : ما پيمانه و جام پادشاه را گم كرده‌ايم ، و يوسف گفت : هر كس آن را براى ما بياورد يك بار شتر غلّه به عنوان پاداش دريافت مىكند ، و من ضامن او هستم و اين قرارداد را ضمانت مىكنم .\r\n( 73 )  ( قالُوا تَاللَّهِ لَقَدْ عَلِمْتُمْ ما جِئْنا لِنُفْسِدَ فِي الْأَرْضِ وَ ما كُنَّا سارِقِينَ )  : ( گفتند : به\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nخدا قسم شما مىدانيد كه ما نيامده‌ايم كه در اين سرزمين فساد كنيم و ما هرگز دزد نبوده‌ايم ) ، در اين آيه دلالتى وجود دارد كه قبلا يعنى در همان سفر اوّل دستگاه عزيز مصر دربارهء آنها تحقيق و تفتيش كرده بود و يوسف دستور داده بود تا همه كاروانهايى كه وارد مصر مىشوند مورد بازجوئى و تحقيق قرار بگيرند كه مبادا جاسوسها و اجانب و افراد مغرض وارد مصر شوند و به همين جهت برادران گفتند :\r\nمىدانيد كه ما اهل فساد نيستيم و از دودمانى هستيم كه ابدا اين رذايل در ما وجود ندارد و چنين اعمالى از ما صادر نمىشود .\r\n( 74 )  ( قالُوا فَما جَزاؤُهُ إِنْ كُنْتُمْ كاذِبِينَ )  : ( گفتند : اگر دروغگو باشيد كيفر شما چيست ؟ ) غلامان يوسف و يا او و غلامانش به آنها گفتند : اگر شما دزدى كرده باشيد و دروغ بگوييد ، مجازات شما چه بايد باشد ؟\r\n( 75 )  ( قالُوا جَزاؤُهُ مَنْ وُجِدَ فِي رَحْلِهِ فَهُوَ جَزاؤُهُ كَذلِكَ نَجْزِي الظَّالِمِينَ )  : ( گفتند :\r\nهر كس كه گمشده درباره او پيدا شود ، خودش كيفر آن خواهد بود و ما اينچنين ستمكاران را مجازات مىكنيم ) ، منظور برادران از اين سخن آن بود كه هر كس كه جام پادشاه كه گمشده دربار او پيدا شود ، خودش بايد بردهء صاحب مال گردد و در آنجا بماند و ظاهرا حكم سارق در سنّت يعقوب عليه السّلام چنين بوده و مراد آنها اين بود كه فقط شخص سارق بايد دستگير شود و بقيّه افراد و رفقاى او و بار و بنهء آنها نبايد مورد تعّرض و توقيف قرار گيرد .\r\n( 76 )  ( فَبَدَأَ بِأَوْعِيَتِهِمْ قَبْلَ وِعاءِ أَخِيهِ ثُمَّ اسْتَخْرَجَها مِنْ وِعاءِ أَخِيهِ كَذلِكَ كِدْنا لِيُوسُفَ ما كانَ لِيَأْخُذَ أَخاهُ فِي دِينِ الْمَلِكِ إِلَّا أَنْ يَشاءَ اللَّهُ نَرْفَعُ دَرَجاتٍ مَنْ نَشاءُ وَ فَوْقَ كُلِّ ذِي عِلْمٍ عَلِيمٌ )  : ( و يوسف جستجوى بارهاى آنها را قبل از بار برادرش شروع\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nكرد و آنگاه آن جام را از بار برادرش بيرون آورد ، ما اينچنين چارهء كار را براى يوسف نموديم و او هرگز نمىتوانست برادرش را مطابق آيين ملك مصر بگيرد ، جز آنكه خدا بخواهد ما درجات و مراتب هر كس را كه بخواهيم بالا مىبريم و برتر از هر صاحب علمى ، عالمى هست ) ، پس يوسف چون مشغول بازرسى بارهاى ايشان گشت ، اوّل امتعه و بار و بنهء ساير برادران را جستجو كرد ، چون اگر از همان اوّل به سراغ بار بنيامين مىرفت آشكار مىشد كه توطئه‌اى در كار بوده و لذا براى انحراف افكار و رد گم كردن ابتدا بارهاى آنها را گشت و آنگاه جام پادشاه را از بار بنيامين بيرون آورد و او را دستگير نمود و خداوند مىفرمايد اين نقشه و كيد را ما به يوسف تعليم داديم تا خودش از زبان آنها بيرون بكشد كه جزاى سارق ، ماندن اوست ، و گرنه در آيين و قوانين مصر چنين حكمى وجود نداشت و يوسف نمىتوانست به جرم دزدى برادرش را نگه دارد ، مگر آنكه خدا بخواهد و آن اين است كه آنها خودشان با جزائى كه در آيين و قانون خودشان دارند مجازات شوند .\r\nپس دين در اين آيه به معناى قانون و تشريعات حاكم بر جامعه است نه فقط قوانين مربوط به عقايد و عبادات و دين ، نظامى است كه محرّك حيات در همه عرصه‌هاى سياسى ، اقتصادى ، اجتماعى و جنائى است و شامل قوانين جزائى و مدنى در معاملات و روابط انسانى نيز مىشود ، لذا دين تمام زندگى بشر را در بر مىگيرد تا آنها را به سعادت برساند و بركات آسمان و زمين را بر آنها نازل كند .\r\nو آنگاه در مقام منّت گذاشتن و امتنان بر يوسف مىفرمايد : ما هر كس را بخواهيم به درجاتى بالا مىبريم و در عين حال علم از اموريست كه هرگز بر حدّى متوّقف نمىشود و انتها ندارد ، بلكه فوق هر عالمى فرد ديگرى هست كه از او عالمتر است و اين در مورد علم اكتسابى است كه عارض بر ذات عالم مىشود نه در مورد علم خداوند كه علم او عين ذات اوست و برتر و وراى او موجودى نيست و ذات او حدّ و نهايت ندارد و شايد هم منظور همين باشد كه علم خدا برتر از علم همه عالمان است ( و الله يعلم ) .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n( 77 )  ( قالُوا إِنْ يَسْرِقْ فَقَدْ سَرَقَ أَخٌ لَهُ مِنْ قَبْلُ فَأَسَرَّها يُوسُفُ فِي نَفْسِهِ وَ لَمْ يُبْدِها لَهُمْ قالَ أَنْتُمْ شَرٌّ مَكاناً وَ اللَّهُ أَعْلَمُ بِما تَصِفُونَ )  : ( برادران گفتند : اگر او دزدى كرده برادرش نيز قبلا دزدى كرد ، يوسف اين مطلب را درون خود پنهان داشت و براى آنها اظهار نكرد ، گفت : وضعيّت شما بدتر است و خدا از آنچه مىكنيد ، آگاهتر است ) ، برادران ناتنى گفتند : اگر اين بنيامين دزدى كرده ، جاى تعجّب ندارد ، چون برادر او يوسف نيز قبلا دزدى كرده بود و اين دو ، اين صفت را از ناحيه مادرشان به ارث برده‌اند و ما از ناحيهء مادر از ايندو جدا هستيم و اين را براى تبرئه خود گفتند ، امّا توجّه نكردند كه اين سخن با كلام سابقشان كه بطور كلّى سرقت را از فرزندان يعقوب نفى كردند در تناقض است و با اين كلام خود راز آن حسد درونى خود و ماجراى يوسف را فاش كردند ، بنابر قول ضعيفى گفته مىشود كه يوسف در كودكى كمربندى را از عمه‌اش دزديده بود و يا آنكه عمّه‌اش به او تهمت دزدى زد تا او را در نزد خود نگهدارد ( اللّه يعلم ) به هر جهت يوسف از شنيدن اين تهمت بسيار ناراحت شد ، امّا ناراحتى خود را پنهان كرد و آن را اظهار ننمود ، بلكه گفت : شما از او بدتريد ، براى آن تناقضى كه در گفتار شما و آن حسدى كه در دلهاى شماست و بخاطر آن جرأتى كه نسبت به ارتكاب دروغ در برابر عزيز مصر ورزيديد ، آن هم بعد از آنهمه انعام و احسانى كه او نسبت به شما كرد و يا به سبب اينكه اگر بنيامين جام شاه را دزديده ، شما برادرتان يوسف را از نزد پدر دزديد ، پس وضعيّت شما بدتر از اوست و خدا بهتر مىداند كه آيا آنچه شما وصف مىكنيد كه برادرش قبلا دزدى كرده بود صحيح است يا خير و يوسف به همين جواب اجمالى اكتفا نمود و آنها را تكذيب نكرد .\r\n( 78 )  ( قالُوا يا أَيُّهَا الْعَزِيزُ إِنَّ لَهُ أَباً شَيْخاً كَبِيراً فَخُذْ أَحَدَنا مَكانَهُ إِنَّا نَراكَ مِنَ الْمُحْسِنِينَ )  : ( برادران گفتند : اى عزيز مصر ، همانا او پدرى پير دارد ، پس يكى از ما را به جاى او بگير ، ما تو را از نيكوكاران مىبينيم ) ، برادران با التماس گفتند : اين پسر پدر پيرى\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nدارد كه به او بسيار علاقه‌مند است و ما پيمان محكم نهاده‌ايم كه او را نزد پدر باز گردانيم ، پس او را به بندگى نگير و به جاى او يكى از ما را بپذير و او را روانه كن و به او كارى نداشته باش ، بدرستى كه ما در سيماى تو آثار نيكوئى و احسان را مىبينيم ، پس به ما رحم كن و ما را مشمول احسان خود قرار بده و اين الفاظ را به كار بردند تا رحمت و فتوّت و احسان عزيز را تحريك نمايند .\r\n( 79 )  ( قالَ مَعاذَ اللَّهِ أَنْ نَأْخُذَ إِلَّا مَنْ وَجَدْنا مَتاعَنا عِنْدَهُ إِنَّا إِذاً لَظالِمُونَ )  : ( يوسف گفت : پناه بر خدا از اينكه ما غير از آنكه متاعمان را نزد او يافته‌ايم شخص ديگرى را بگيريم كه در آن صورت از ظالمان خواهيم بود ) ، يوسف عليه السّلام با اين جمله پيشنهاد آنها را ردّ كرد و گفت هيچ كس نبايد به سبب جرم ديگرى مؤاخذه شود ، چون اين عمل ظلم است و من از ارتكاب ظلم به خدا پناه مىبرم .\r\n( 80 )  ( فَلَمَّا اسْتَيْأَسُوا مِنْهُ خَلَصُوا نَجِيًّا قالَ كَبِيرُهُمْ أَ لَمْ تَعْلَمُوا أَنَّ أَباكُمْ قَدْ أَخَذَ عَلَيْكُمْ مَوْثِقاً مِنَ اللَّهِ وَ مِنْ قَبْلُ ما فَرَّطْتُمْ فِي يُوسُفَ فَلَنْ أَبْرَحَ الْأَرْضَ حَتَّى يَأْذَنَ لِي أَبِي أَوْ يَحْكُمَ اللَّهُ لِي وَ هُوَ خَيْرُ الْحاكِمِينَ )  : ( و زمانيكه از وى نااميد شدند نجواكنان به كنارى رفتند ، بزرگشان گفت : آيا نمىدانيد كه پدرتان از شما ميثاقى الهى گرفته و پيش از اين دربارهء يوسف كوتاهى كرديد ؟ پس من هرگز از اين سرزمين حركت نمىكنم تا وقتى كه پدرم به من اجازه دهد و يا خداوند دربارهء من حكم كند و او بهترين حكم‌كنندگان است ) ، پس هنگاميكه اميدشان از يوسف و احسان او قطع شد و دانستند كه برادرشان را رها نمىكند با حالت نجوا و بحث از مردم فاصله گرفتند و برادر بزرگتر به سايرين گفت :\r\nمگر شما پيمان نبستيد كه بدون بنيامين برنگرديد و قبلا هم در ماجراى يوسف تبانى كرديد و او را در چاه انداختيد و گفتيد گرگ او را خورده ، با آنكه با پدر پيمان بسته بوديد كه از او محافظت كنيد ؟ پس من هرگز مصر را ترك نمىكنم تا زمانى كه پدر آن\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nپيمان را از گردن من برداشته و به من اجازهء خروج دهد و يا آنكه خدا خودش راه نجاتى براى من قرار دهد و از طريقى كه من گمان آن را نمىكنم مرا رهانيده و دربارهء من حكم كند ، چون خدا بهترين حاكمان است .\r\n( 81 )  ( ارْجِعُوا إِلى أَبِيكُمْ فَقُولُوا يا أَبانا إِنَّ ابْنَكَ سَرَقَ وَ ما شَهِدْنا إِلَّا بِما عَلِمْنا وَ ما كُنَّا لِلْغَيْبِ حافِظِينَ )  : ( شما بسوى پدرتان بازگرديد و بگوييد اى پدر ! پسرت دزدى كرد و ما جز بدانچه مىدانستيم گواهى نداديم و ما از غيب آگاه نيستيم ) ، برادر بزرگتر به ديگران گفت : نزد پدر برگرديد و به او بگوييد پسرت دزدى كرد و ما دربارهء كيفر سرقت جز به آنچه مىدانستيم و سنّت ما بود شهادت نداديم و ما خبر نداشتيم كه او پيمانهء ملك را دزديده و دستگير مىشود و اگر اطلاع داشتيم چنين شهادتى نمىداديم و نمىگفتيم كه سارق بايد بندهء صاحب مال شود ، و هرگز چنين گمانى به او نمىبرديم .\r\n( 82 )  ( وَ سْئَلِ الْقَرْيَةَ الَّتِي كُنَّا فِيها وَ الْعِيرَ الَّتِي أَقْبَلْنا فِيها وَ إِنَّا لَصادِقُونَ )  : ( و از آن شهرى كه در آن بوديم و آن كاروان و قافله‌اى كه با آنها آمديم بپرس و ما راستگوييم ) ، اين در ادامهء گفتار سابق است ، يعنى به پدر بگوييد كه براى اطمينان بيشتر از همهء كسانى كه در اين سفر با ما بوده و ناظر ماجرا بودند ، سئوال كند تا كمترين شكىّ برايش باقى نماند و بداند كه ما در امر برادرمان كوتاهى نكرده‌ايم و ما راستگو هستيم .\r\n\r\n[ آيهء ( 111 - 83 ) پايان ماجرا و آمدن يعقوب عليه السّلام و برادران به نزد يوسف و مناجات آنحضرت ، مراتب ايمان و شرك 
  ]\r\n( 83 )  ( قالَ بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ عَسَى اللَّهُ أَنْ يَأْتِيَنِي بِهِمْ جَمِيعاً إِنَّهُ هُوَ الْعَلِيمُ الْحَكِيمُ )  : ( يعقوب گفت : بلكه نفستان امرى را برايتان آراست و اينك صبر نيكوست ، شايد خدا همه آنها را نزد من برساند ، بدرستى كه او داناى درست كردار است ) ، در اين آيه مطالب فيما بين حذف شده و ماجرا اين است كه برادران سرانجام نزد پدر برگشتند و سخنانى را كه برادر بزرگتر سفارش كرده بود به پدر گفتند و آنگاه\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nيعقوب عليه السّلام در جوابشان فرمود : چنين نيست و مقصود او تكذيب ايشان نبود ، چون قرائن قطعى بر صدق آنها شهادت مىداد ، امّا او با فراست خدايى پيش‌بينى كرده بود كه اين ماجرا اجمالا از اغوائات نفسانى آنها ناشى شده و پيامد كوتاهى و تقصيرى است كه آنها در حقّ يوسف كرده بودند و با لحنى اميدوار در ادامه فرمود : صبر نيكوست ، يعنى من صبر نيكويى مىكنم كه در طىّ آن هرگز شكايت خود به نزد بندگان خدا نمىبرم و امر خود را به خدا وامىگذارم ، همانگونه كه در مورد يوسف چنين كردم ، چه بسا كه خدا همه ايشان ( يوسف ، بنيامين ، و برادر بزرگتر ) را به نزد من برگرداند ، چون او عليم است و مىداند كه چه كسى را برگزيند و نعمت خود را بر او تمام كند و حكيم است و امور را مطابق حكمت بالغه‌اش تقدير مىكند و اين كلام ، گوياى اميد و رجاء واثق آنحضرت به خداوند كريم است .\r\n( 84 )  ( وَ تَوَلَّى عَنْهُمْ وَ قالَ يا أَسَفى عَلى يُوسُفَ وَ ابْيَضَّتْ عَيْناهُ مِنَ الْحُزْنِ فَهُوَ كَظِيمٌ )  : ( و از ايشان روى گرداند و گفت : افسوس از يوسف ، و ديدگانش از اندوه سفيد و نابينا گشت و او خشم خود را فرو مىبرد ) ، پس يعقوب عليه السّلام بعد از شنيدن ماجرا بسيار اندوهناك و خشمگين شد و روى خود را از فرزندان بگرداند و از ايشان اعراض نمود و با حسرت و اشتياق ناله‌اى سر داد و گفت : اى دريغ از يوسف ، و او در خصوص يوسف آنقدر غصّه خورد و اشك ريخت كه چشمانش نابينا شد و در عين حال غيظ و خشم خود را نيز فرو مىبرد و دم نمىزد و ديگر متعرّض فرزندان خود نشد .\r\n( 85 )  ( قالُوا تَاللَّهِ تَفْتَؤُا تَذْكُرُ يُوسُفَ حَتَّى تَكُونَ حَرَضاً أَوْ تَكُونَ مِنَ الْهالِكِينَ )  :\r\n( گفتند : به خدا قسم آنقدر ياد يوسف مىكنى تا آنكه سخت بيمار شوى يا به هلاكت بيافتى ) ، برادران به پدر گفتند : به خدا قسم تو هميشه به ياد يوسف هستى و سالهاست كه او را از ياد نمىبرى تا حدّى كه خود را مشرف بر هلاكت نموده‌اى و چيزى نمانده كه از دست به روى و ظاهرا اين سخن را از روى محبّت و دلسوزى به پدر گفته‌اند و شايد هم از\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nاندوه و تأسف او به ستوه آمده بودند ، ( و اللّه يعلم ) .\r\n( 86 )  ( قالَ إِنَّما أَشْكُوا بَثِّي وَ حُزْنِي إِلَى اللَّهِ وَ أَعْلَمُ مِنَ اللَّهِ ما لا تَعْلَمُونَ )  : ( يعقوب گفت : همانا شكايت غم و اندوه خود را به نزد خدا مىبرم و از خدا چيزهائى مىدانم كه شما نمىدانيد ) ، يعقوب فرمود : من فقط غم و اندوه خود را به خدا شكايت مىكنم ، چون اگر آنها را براى بندگانش بگويم تكرارى و ملال‌آور مىگردد ، امّا خدا از شنيدن ناله و شكايت من خسته و ناتوان نمىشود و من از خدا چيزهايى سراغ دارم كه شما نمىدانيد ، پس از رحمت و توجّه او مأيوس نمىشوم .\r\n( 87 )  ( يا بَنِيَّ اذْهَبُوا فَتَحَسَّسُوا مِنْ يُوسُفَ وَ أَخِيهِ وَ لا تَيْأَسُوا مِنْ رَوْحِ اللَّهِ إِنَّهُ لا يَيْأَسُ مِنْ رَوْحِ اللَّهِ إِلَّا الْقَوْمُ الْكافِرُونَ )  : ( فرزندان من برويد و يوسف و برادرش را بجوييد و از گشايش خدا نوميد نشويد كه جز گروه كافران هيچ كس از رحمت و گشايش خدا نااميد نمىشود ) ، يعقوب عليه السّلام به علم نبوّت مىدانست كه فرج نزديك است و لذا به پسرانش فرمود : پسرانم برويد و از يوسف و برادرش جستجو و تفحّص نماييد ، شايد آنها را بيابيد و از فرج و گشايشى كه خداوند بعد از هر شدّت و گرفتارى مىرساند ، نااميد نشويد ، چون جز كافران هيچ كس از رحمت و فرج خداوند نااميد نمىشود ، زيرا مؤمنان مىدانند كه خداوند قادر مطلق است و مىتواند هر غمى را زايل و هر بلايى را دفع نمايد ، امّا كافران به اين معنا ايمان ندارند « 1 » .\r\n\r\n\r\n","description":"","footnote":"\r\n( 1 ) - در تاريخ آمده كه يعقوب نامه‌اى به عزيز مصر نوشت و چون عزيز نامه را خواند نقاب از رويش برداشت و گفت ، من يوسفم ، برويد پدر و مادرمان را بياوريد ، ( مصحّح )\r\n","page_name":" 474 ","page_number":474},
  {"content":"\r\n\r\n( 88 )  ( فَلَمَّا دَخَلُوا عَلَيْهِ قالُوا يا أَيُّهَا الْعَزِيزُ مَسَّنا وَ أَهْلَنَا الضُّرُّ وَ جِئْنا بِبِضاعَةٍ مُزْجاةٍ فَأَوْفِ لَنَا الْكَيْلَ وَ تَصَدَّقْ عَلَيْنا إِنَّ اللَّهَ يَجْزِي الْمُتَصَدِّقِينَ )  : ( پس زمانيكه نزد يوسف درآمدند ، گفتند : اى عزيز ! به ما و خانواده‌مان سختى و شدّت رسيد و كالايى ناچيز آورديم ، پيمانهء ما را تمام و كمال ده و بر ما بخشش و تصدّق نما ، بدرستى كه خدا بخششگران را پاداش مىدهد ) ، برادران با لحنى ترّحم برانگيز و ملتمسانه بر يوسف وارد شدند و از او درخواست كردند كه اولا ) با پولى كه كفايت نمىكرده ، طعام كافى به آنان بفروشد و ثانيا ) مىخواستند تا عزيز مصر دست از برادرشان بردارد و او را رها سازد ، و چون در سفر قبلى ماجراى دزدى پيش آمده بود ، ابدا اميدى به برآورده شدن حاجتشان نداشتند و لذا در تذلّل و خضوع و رقّت كلام مبالغه نمودند تا شايد دل عزيز را به دست آورده و عواطف او را تحريك نمايند و به همين جهت ابتدا از بدحالى و گرسنگى خانوادهء خود سخن گفتند و آنگاه كمى بضاعت و سرمايه خود را تذكّر دادند ، امّا دربارهء آزادى برادرشان صريحا چيزى نگفتند و فقط با اشاره از او خواستند كه در حقّ آنها تصدّق كند و در آخر هم براى تحريك وى و هم به قصد دعا گفتند ، خداوند بخشندگان را پاداش خيرى مىدهد .\r\n( 89 )  ( قالَ هَلْ عَلِمْتُمْ ما فَعَلْتُمْ بِيُوسُفَ وَ أَخِيهِ إِذْ أَنْتُمْ جاهِلُونَ )  : ( يوسف گفت :\r\nبيادتان هست و مىدانيد كه زمانيكه جاهل بوديد با يوسف و برادرش چه كرديد ؟ ) يوسف عليه السّلام تنها به جهت يادآورى اعمال زشت آنها و نه براى آنكه بخواهد آنها را توبيخ و سرزنش كند و نه براى منّت‌گزارى ، اين سخنان را به ايشان گفت و اين نهايت جوانمردى و فتوّت اوست كه در زمانيكه كلمهء الهى و وعدهء خداوند محقّق شد و يوسف را در موضع رفعت و اريكهء سلطنت و برادران را در موضع ذلّت و ضعف قرار داد ، با برادران خود اين گونه برخورد مىكند و فقط به آنها يادآورى كرد تا بدانند كه چه كسى در برابر آنهاست و خود نيز به آنها تعليم داد كه در جواب او چه عذرى بتراشند و آن اين بود  ( إِذْ أَنْتُمْ جاهِلُونَ )  يعنى جهل و نادانى و حسد باعث شد كه آنها با برادرشان\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nچنان كنند .\r\n( 90 )  ( قالُوا أَ إِنَّكَ لَأَنْتَ يُوسُفُ قالَ أَنَا يُوسُفُ وَ هذا أَخِي قَدْ مَنَّ اللَّهُ عَلَيْنا إِنَّهُ مَنْ يَتَّقِ وَ يَصْبِرْ فَإِنَّ اللَّهَ لا يُضِيعُ أَجْرَ الْمُحْسِنِينَ )  : ( برادران گفتند : آيا تو خودت يوسفى ؟ ! فرمود : من يوسفم و اين برادر من است و خداوند بما منّت نهاد ، براستى هر كس پرهيزكار بوده و صبر نمايد خداوند پاداش نيكوكاران را تباه نمىكند ) ، آنها با استفهامى مؤكّد و تعجّبى وافر ابراز داشتند ، آيا تو عزيز مصر ، همان يوسف برادر ما هستى ؟ ! و يوسف در جواب آنها ، برادر را هم ضميمهء خود كرد و فرمود : خداوند بر ما منّت نهاد و ما همان دو برادر بوديم كه مورد كيد و حسد شما قرار داشتيم و آنگاه سبب اين منّت الهى را بيان مىكند و مىفرمايد كسى كه تقوى و صبر داشته باشد محسن است و خداوند هم پاداش محسنين را ضايع نمىكند و اين جمله دعوت آنان بسوى نيكوكارى و احسان نيز هست و احسان هم با صبر و تقوى محقّق مىشود .\r\n( 91 )  ( قالُوا تَاللَّهِ لَقَدْ آثَرَكَ اللَّهُ عَلَيْنا وَ إِنْ كُنَّا لَخاطِئِينَ )  : ( آنها گفتند : به خدا قسم خداوند تو را بر ما برترى داده و اگر چه كه ما هر آينه خطاكار بوديم ) ، در اين گفتار برادران يوسف به خطا كار بودن خود اعتراف نمودند و اقرار كردند كه خداوند به قدرت خود ، او را بر آنان برگزيده و برترى بخشيده است .\r\n( 92 )  ( قالَ لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ )  : ( يوسف فرمود : اكنون زمان توبيخ و ملامت من بر شما نيست ، خداوند شما را بيامرزد و او مهربانترين مهربانان است ) ، يوسف به جهت آنكه حالا عزيز مصر بوده و داراى علم نبوّت و قدرت حكم و علم به احاديث مىباشد و نيز به سبب آنكه آنها برادران او بودند و با حالت ذلّت و خضوع به خطا كار بودن خود اعتراف كردند و با اينكه علىرغم گفتارشان كه در كودكى گفته بودند ، ( يوسف و برادرش در نزد پدر از ما محبوبترند و ما\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nگروهى توانا هستيم و پدر ما قطعا در گمراهى آشكار است ) « 1 » ، خداوند يوسف را بر آنان برترى داده بود ، حالا يوسف مىخواست از موضع عفو ، گذشت و اغماض خود را آشكار كند و بعد از دلدارى آنها برايشان دعا كرد و از خدا خواست تا گناهشان را بيامرزد ، اگر چه در آن موقع همهء آنها در آنجا حاضر نبوده و بعضى در كنعان نزد پدر مانده بودند ، چون خداوند ارحم الرّاحمين است و رحمت بدون مغفرت و عيب‌پوشى محقّق نمىشود .\r\n( 93 )  ( اذْهَبُوا بِقَمِيصِي هذا فَأَلْقُوهُ عَلى وَجْهِ أَبِي يَأْتِ بَصِيراً وَ أْتُونِي بِأَهْلِكُمْ أَجْمَعِينَ )  : ( اين پيراهن مرا ببريد و آن را به صورت پدرم بياندازيد كه بينا مىشود و آنگاه همگى با خانوادهء خود نزد من بياييد ) ، ادامه گفتار يوسف خطاب به برادران است و گوياى آخرين عنايت بىبديلى است كه خداوند در حقّ يوسف اظهار نمود و همانند همهء اسبابى كه تا كنون خلاف جهت عادّى به جاى آنكه يوسف را به ذلّت افكنند اسباب سربلندى و عزّت او شده بودند ، اينك نيز همان‌گونه كه با پيراهن خون آلود ابتدا پدر به فراق يوسف دچار شده و از شدّت حزن نابينا گشت ، خداوند باز هم بوسيلهء پيراهن يوسف باعث بازگشت بينايى و شفاى چشم او مىشود ، لذا خداوند به امر خود غالب است و امور را در مسيرى كه اراده كند جريان مىدهد و در آخر هم حضرت يوسف به آنان دستور داد تا با همهء اهل بيت خود به شهر مصر درآمده و آنجا در نزد يوسف منزل گزينند .\r\n( 94 )  ( وَ لَمَّا فَصَلَتِ الْعِيرُ قالَ أَبُوهُمْ إِنِّي لَأَجِدُ رِيحَ يُوسُفَ لَوْ لا أَنْ تُفَنِّدُونِ )  : ( و زمانيكه كاروان حركت كرد ، پدرشان گفت : بدرستى كه اگر مرا سفيه نشماريد ، من بوى يوسف را استشمام مىكنم ) ، يعنى به محض اينكه كاروان از مصر جدا شد و قصد كنعان نمود و قبل از آنكه به آنجا برسد ، يعقوب عليه السّلام خطاب به بعضى از فرزندان خود كه نزد او\r\n\r\n\r\n","description":"","footnote":"\r\n( 1 ) - سوره يوسف ، آيه 8 .\r\n","page_name":" 477 ","page_number":477},
  {"content":"\r\n\r\nمانده بودند ، مىگويد : اگر به من نسبت سفاهت و ضعف رأى نمىدهيد ، من بوى يوسف را حسّ مىكنم .\r\nو در واقع منظور ايشان اين بود كه من به حسّ غيبى مىدانم كه ديدار يوسف نزديك است ، امّا شما چون چنين احساسى نداريد ، مىدانم كه مرا تخطئه نموده و نسبت سفاهت مىدهيد .\r\n( 95 )  ( قالُوا تَاللَّهِ إِنَّكَ لَفِي ضَلالِكَ الْقَدِيمِ )  : ( پسران گفتند : به خدا قسم تو در همان گمراهى ديرين خود هستى ) ، چون در ابتداى داستان هم در مورد محبّت يوسف به پدر به او نسبت ضلالت داده و گفتند :  ( إِنَّ أَبانا لَفِي ضَلالٍ مُبِينٍ )  « 1 » ، بدرستى كه پدرمان كه در گمراهى آشكار است ) ، لذا مراد آنها از گمراهى مبالغه در محبّت و عشق به يوسف بود و آنها خود را نسبت به عشق و محبّت پدر شايسته‌تر از يوسف مىدانستند ، و معلوم است كه منظور آنها از ضلالت ، گمراهى در دين نيست ، چون در اين صورت كافر محسوب مىشدند و حال آنكه آنها مؤمن و بر دين پدرانشان بوده‌اند .\r\n( 96 )  ( فَلَمَّا أَنْ جاءَ الْبَشِيرُ أَلْقاهُ عَلى وَجْهِهِ فَارْتَدَّ بَصِيراً قالَ أَ لَمْ أَقُلْ لَكُمْ إِنِّي أَعْلَمُ مِنَ اللَّهِ ما لا تَعْلَمُونَ )  : ( پس زمانيكه مژده‌رسان آمد و پيراهن يوسف را بر صورت يعقوب انداخت ، همان دم بينا شد و گفت : آيا من به شما نگفتم كه من از خدا چيزهايى مىدانم كه شما نمىدانيد ؟ ) ، پس چون مژده رسان قافله پيراهن را بياورد و بر صورت يعقوب افكند به اذن خدا ، گفتهء يوسف تحقّق يافت و او بينا گشت و آنگاه فرمود : مگر من قبلا به شما نگفتم كه من چيزهايى از خدا سراغ دارم كه شما نسبت به آن جاهليد ؟ و اين سخن اشاره به گفتار آن جناب در زمانيست كه فرزندان او را ملامت نمودند كه چقدر ياد يوسف مىكنى . . . و آنحضرت خطاب به آنها فرمود :  ( إِنَّما أَشْكُوا بَثِّي وَ حُزْنِي إِلَى اللَّهِ \r\n\r\n\r\n","description":"","footnote":"\r\n( 1 ) - سورهء يوسف ، آيه 8 .\r\n","page_name":" 478 ","page_number":478},
  {"content":"\r\n\r\n وَ أَعْلَمُ مِنَ اللَّهِ ما لا تَعْلَمُونَ )  « 1 » ، ( من شكايت حزن و اندوهم را فقط به نزد خدا مىبرم و از خدا چيزهايى مىدانم كه شما نمىدانيد ) .\r\n( 97 )  ( قالُوا يا أَبانَا اسْتَغْفِرْ لَنا ذُنُوبَنا إِنَّا كُنَّا خاطِئِينَ )  : ( گفتند : اى پدر جان ، براى گناهان ما طلب آمرزش نما ، بدرستى كه ما خطاكار بوده‌ايم ) ، در اينجا برادران يوسف به گناه خويش اعتراف كردند ، يعنى همان اعمالى كه در رابطه با يوسف و برادرش انجام داده بودند و از پدر خواستند كه آنها را ببخشد و برايشان از خدا طلب آمرزش كند ، همانگونه كه يوسف نيز قبلا براى آنها طلب آمرزش نموده بود .\r\n( 98 )  ( قالَ سَوْفَ أَسْتَغْفِرُ لَكُمْ رَبِّي إِنَّهُ هُوَ الْغَفُورُ الرَّحِيمُ )  : ( يعقوب فرمود : به زودى براى شما از پروردگارم طلب آمرزش مىكنم ، همانا كه او بسيار آمرزنده و مهربان است ) ، اينكه آن جناب استغفار براى آنها را تأخير انداخت ، براى آن بود كه نعمت خدا با ديدار يوسف تكميل شده و قلبش آرامش بيابد و كاملا تمام آثار شوم دورى و فراق از او زايل گردد و بعضى از مفسّران « 2 » ، نيز مطابق بعضى اخبار « 3 » ، گفته‌اند كه آنحضرت دعا را تا وقتى كه در آن موقع دعا مستجاب مىشود تأخير انداخت .\r\n( 99 )  ( فَلَمَّا دَخَلُوا عَلى يُوسُفَ آوى إِلَيْهِ أَبَوَيْهِ وَ قالَ ادْخُلُوا مِصْرَ إِنْ شاءَ اللَّهُ آمِنِينَ )  : ( و زمانيكه بر يوسف وارد شدند ، پدر و مادرش را در نزد خود جاى داد و\r\n\r\n\r\n","description":"","footnote":"\r\n( 1 ) - سورهء يوسف ، آيه 86 .\r\n( 2 ) - مجمع البيان جلد 5 صفحه 263 چاپ تهران .\r\n( 3 ) - در فقيه جلد 1 صفحه 272 چاپ بيروت از امام صادق عليه السّلام از طريق محمد بن مسلم روايت كرده كه يعقوب استغفارش را تا شب جمعه يا تا وقت سحر به تأخير انداخت .\r\n","page_name":" 479 ","page_number":479},
  {"content":"\r\n\r\nگفت : داخل مصر شويد كه اگر خدا بخواهد ايمن خواهيد بود ) ، پس در ادامهء ماجرا خاندان يعقوب از كنعان خارج شده و به جانب مصر حركت كردند و چون به آنجا رسيدند ، يوسف به استقبال پدر و مادر شتافت و آنان را در آغوش گرفت و فرمود :\r\nداخل مصر شويد كه به اذن خدا در امان خواهيد بود و در اين كلام نهايت ادب را به كار برده ، چون هم به خانواده خود ايمنى بخشيده و هم رعايت سنّت پادشاهان در صدور حكم را نموده و هم حكم خود را مقيّد به خواست و اذن خداى سبحان كرده تا بفهماند كه همهء اسباب در تأثير خود محتاج به ارادهء الهى هستند و اين امر مقتضاى توحيد ناب آن جناب است .\r\n( 100 )  ( وَ رَفَعَ أَبَوَيْهِ عَلَى الْعَرْشِ وَ خَرُّوا لَهُ سُجَّداً وَ قالَ يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا وَ قَدْ أَحْسَنَ بِي إِذْ أَخْرَجَنِي مِنَ السِّجْنِ وَ جاءَ بِكُمْ مِنَ الْبَدْوِ مِنْ بَعْدِ أَنْ نَزَغَ الشَّيْطانُ بَيْنِي وَ بَيْنَ إِخْوَتِي إِنَّ رَبِّي لَطِيفٌ لِما يَشاءُ إِنَّهُ هُوَ الْعَلِيمُ الْحَكِيمُ )  : ( و پدر و مادر خود را بر تخت نشانيد و همگى سجده‌كنان به رو در افتادند و يوسف گفت : پدر جان اين تعبير رؤياى سابق من است كه پروردگار آن را محقّق نمود و به تحقيق در حق من نيكى و احسان فرمود ، آن زمانيكه مرا از زندان بيرون آورد و شما را بعد از آنكه شيطان بين من و برادرانم جدائى افكند ، از آن بيابان به اينجا آورد ، بدرستى كه پروردگارم دربارهء آنچه اراده كند باريك بين است و حكم خود را نفوذ مىدهد و او داناى درست كردار است ) ، ( عرش ) يعنى تخت سلطنتى كه پادشاه بر آن تكيه مىزند و ظاهرا يوسف دستور داده و خدمتكاران به دستور او پدر و مادرش را بر تخت بالا برده‌اند و همان ابتداى امر كه آنها چشمشان به نور الهى كه از جمال بىبديل يوسف ساطع بوده ، مىافتد بىاختيار به خاك مىافتند و براى او سجده مىكنند و اين سجده براى عبادت نبوده ، بلكه يوسف را آيتى الهى دانسته‌اند و او را قبلهء توجّه خود به سوى خدا گرفته‌اند ، همچنانكه ما كعبه را قبلهء خود مىگيريم ، امّا مرادمان عبادت كعبه نيست ، بلكه خدا را عبادت مىكنيم و يوسف چون اين صحنه را ديد به ياد\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nخوابى افتاد كه در كودكى ديده بود ، و آنگاه به پدر گفت : پدر جان اين تعبير رؤياى من است كه پروردگارم آن را تحقّق بخشيده و آنگاه در مقام حمد و ثناى الهى بر آمد و اشاره به رهايى از زندان نمود و اسمى از چاه نبرد ، چون نمىخواست در موقفى كه برادرانش ايستاده‌اند آنها را شرمنده و خجل كند و تنها با اشاره‌اى گذرا فرمود ، ( بعد از آنكه شيطان در ميان من و برادرانم مداخله نمود و ميانهء ما را بر هم زد ) ، و خداوند همه اينها را كه ضرر و بلائى بزرگ بود به احسان و رحمت خود مبدّل به رفعت و عزّت نمود و همه شما را بعد از صحرانشينى در اين سرزمين مستقّر گردانيد ، چون او لطيف است ، يعنى به لطف خود و نفوذ قدرتش در اسباب طبيعى نفوذ كرد و همه را وسيله نعمت و عزّت من قرار داد ، لطيف از اسماء خداست كه دلالت بر حضور و احاطهء خدا بر باطن اشياء مىنمايد و از فروع قدرت و علم خدا محسوب مىشود و در ادامه فرمود : خداوند من حكيم و عليم است و به حكمت و علم خود امور را در مجراى صحيح آن جريان مىدهد و شايد هم ( الف و لام ) بر سر اين دو نام الهى ، الف و لام عهد باشد ، يعنى پدر جان اين امور از همان خدايى است كه تو در روز اوّل فرمودى عليم و حكيم است  ( إِنَّ رَبَّكَ عَلِيمٌ حَكِيمٌ )  « 1 » .\r\n( 101 )  ( رَبِّ قَدْ آتَيْتَنِي مِنَ الْمُلْكِ وَ عَلَّمْتَنِي مِنْ تَأْوِيلِ الْأَحادِيثِ فاطِرَ السَّماواتِ وَ الْأَرْضِ أَنْتَ وَلِيِّي فِي الدُّنْيا وَ الْآخِرَةِ تَوَفَّنِي مُسْلِماً وَ أَلْحِقْنِي بِالصَّالِحِينَ )  :\r\n( پروردگارا به تحقيق به من سلطنت بخشيدى و تعبير حوادث و رؤيا را به من آموختى ، توئى خالق آسمانها و زمين ، تو تنها مولاى من در دنيا و آخرتى ، مرا مسلمان بميران و مرا همنشين شايستگان نما ) ، يوسف عليه السّلام در ادامهء حمد و ثناى پروردگار ، نعمات الهى را در حق خود برمىشمارد و آنچنان غرق در حمد و سپاس پروردگار گشته كه حضور\r\n\r\n\r\n","description":"","footnote":"\r\n( 1 ) - سوره يوسف ، آيه 6 .\r\n","page_name":" 481 ","page_number":481},
  {"content":"\r\n\r\nسايرين را از ياد برده و تنها با خداى خود مناجات و گفتگو مىكند و مىگويد : خدايا تو بودى كه اين سلطنت و اقتدار را به من بخشيدى و علم تعبير رؤيا را به من آموختى ، تو پديد آورندهء آسمانها و زمينى و تو تنها ولّى من در دنيا و آخرت هستى و من تحت ولايت تامّه تو قرار دارم بدون آنكه داراى هيچ‌گونه استقلالى در ذات و صفات و افعال خود باشم يا مالك نفع و ضرر يا مرگ و حيات و يا نشورى براى خود باشم و لازمهء اين ولايت آنست كه مرا مسلمان بميرانى و كمال بندگى بنده آنست كه در همه اوامر مولايش مطيع و تسليم او گردد و اين امر ، درخواست كمال مراتب ايمان است ، آنگاه فرمود : مرا به شايستگان ملحق نما ، يعنى از پروردگار خود مىخواهد كه او را در زمرهء صالحان قرار دهد ، چون خداوند بنده خود را صاحب اختيار آفريده ، يوسف از خدا مىخواهد كه در اعمال اختياريش نيز تنها چيزى را انتخاب كند كه رضاى خدا در آن است و صالحان چنين افرادى هستند كه رضاى خدا رضاى آنهاست و اين دعاى حضرت يوسف در واقع همان دعاى جدّش حضرت ابراهيم عليه السّلام است كه از خداوند درخواست كرده بود و در تفسير آن گفته شد كه مراد از صالحين پيامبر اسلام صلّى اللّه عليه و إله و سلم و اهل بيت گرامى آن جناب هستند « 1 » .\r\n( 102 )  ( ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ أَجْمَعُوا أَمْرَهُمْ وَ هُمْ يَمْكُرُونَ )  : ( اين از اخبار غيبى است كه ما به تو وحى مىكنيم و زمانيكه آنها اجتماع كردند و همدست شدند و نيرنگ مىكردند ، تو در نزد آنها نبودى ) ، خطاب به پيامبر صلّى اللّه عليه و إله و سلم مىفرمايد : اين ماجراى يوسف از اخبار غيبيست كه ما از طريق وحى تو را در جريان آن قرار داديم و گر نه ، اى رسول ما آن زمانيكه برادران يوسف بر عليه او اجتماع كردند و حيله نمودند ، تو در نزد آنها نبودى و اينها اخبار غيبى است كه خداوند با وحى نمودن آن ، تو را مشرّف نموده و اينها را وسيله تأييد نبوّت تو قرار داده است .\r\n\r\n\r\n","description":"","footnote":"\r\n( 1 ) - سوره بقره ، آيه 130 .\r\n","page_name":" 482 ","page_number":482},
  {"content":"\r\n\r\n( 103 )  ( وَ ما أَكْثَرُ النَّاسِ وَ لَوْ حَرَصْتَ بِمُؤْمِنِينَ )  : ( و بيشتر مردم ، هر چند كه تو در بارهء ايمانشان حريص باشى ، ايمان‌آور نيستند ) ، در خاتمهء ماجراى يوسف مىفرمايد كه مقام ايمان كامل و توحيد خالص فضيلتى است كه جز تعداد اندكى از مردم به آن نمىرسند ، زيرا بيشتر آنها به خاطر دلبستگى به لاشهء پوسيدهء دنيا و دلدادگى به زينتهاى آن و از ياد بردن ودايع فطرى مانند علم به خدا و آيات الهى ، نمىتوانند موّفق به ايمان شوند و هر چند هم كه تو اى رسول گرامى ما در اين خصوص پافشارى و حرص داشته باشى ، آنها ايمان نخواهند آورد .\r\n( 104 )  ( وَ ما تَسْئَلُهُمْ عَلَيْهِ مِنْ أَجْرٍ إِنْ هُوَ إِلَّا ذِكْرٌ لِلْعالَمِينَ )  : ( و تو براى پيامبريت از آنها پاداشى نمىخواهى كه آن جز يادآورى و ذكرى براى جهانيان نيست ) ، ( واو ) در ابتداى جمله ( واو حاليه ) است و در ادامهء آيه قبلى مىفرمايد : اينها بيشترشان ايمان نمىآورند با اينكه تو در برابر رسالتت مزدى از ايشان نمىطلبى تا آنها آن را نوعى غرامت مالى بدانند و از گرايش به آن كراهت داشته باشند ، بلكه قرآن حقيقتا مايهء تذّكر جهانيان است كه به وسيله آن ودايعى را كه خداوند در دلها و فطرتشان به امانت سپرده ( از قبيل علم به خدا و آيات او ) به ياد مىآورند .\r\n( 105 )  ( وَ كَأَيِّنْ مِنْ آيَةٍ فِي السَّماواتِ وَ الْأَرْضِ يَمُرُّونَ عَلَيْها وَ هُمْ عَنْها مُعْرِضُونَ )  : ( و چه بسيار آيه‌ها و نشانه‌ها در آسمان و زمين هست كه با حالت اعراض از كنار آن مىگذرند ) ، يعنى بر سر راه زندگى انسان آيات آسمانى و زمينى فراوان وجود دارند كه با وجود خود و نظام شگفت آورى كه در آنها به كار رفته دلالت بر توحيد پروردگارشان مىكنند ، ولى بيشتر مردم اين نشانه‌ها را يكى پس از ديگرى مىبينند ، امّا از ديدن آنها متنبّه نمىشوند و ايمان نمىآورند ، بلكه روى مىگردانند ، مثلا همين حركت زمين و نسبت آن به ساير اجرام آسمانى ، امريست كه براى كسانى كه داراى قلب\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nبصير و چشم بينا و گوش شنوا باشند موجب تفكّر و شگفتى است ،  ( إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ )  « 1 » .\r\n( 106 )  ( وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ )  : ( و بيشتر آنها به خدا ايمان نمىآورند جز اينكه مشركند ) ، يعنى بيشتر مردم ايمانشان آميخته به شرك است و على رغم اينكه شرك و ايمان به خداى واحد با هم تناقض دارند ، امّا دو امر نسبى و اضافى بوده و اين مطلب در مردم به صورت نسبى ظهور مىيابد كه گاهى به يك طرف نزديك شده و از جانب ديگر دور مىگردند ، يعنى در پاره‌اى امور عملشان بيشتر گرايش توحيدى دارد و در جانب ديگر در بعضى اعمال متوسّل به اسباب غير خدا شده و گرايش به شرك مىيابند و نهايت مرتبه ايمان آن است كه شخص از تمام اسباب غير خدا منقطع شده و توجّه خود را خالص براى خدا كند و از طرف ديگر نهايت شرك آنست كه فرد دربست تعلّق به زندگى دنيا و زينتهاى باطل و فانى آن بيابد و هر حق و حقيقتى را فراموش كند و بين اين دو سرحدّ ، مراتب متفاوتى از ايمان وجود دارد و دليل آن مخالفت نفس با آن چيزهايى است كه آن را حق يا باطل مىپندارد ، و انسانهايى هستند كه ادعاى ايمان مىكنند ، امّا با كمترين مشكل يا مصيبتى نالان و متزلزل مىشوند و به زبان مىگويند ( لا حول و لا قوة الّا باللّه ) : ( هيچ نيرو و قدرتى جز به خدا نيست ) و يا در قرآن مىخوانند كه  ( إِنَّ الْعِزَّةَ لِلَّهِ جَمِيعاً )  : ( به درستى كه عزّت فقط از آن خداست ) .\r\nامّا عزتّ و جاه را از غير خدا مىطلبند و يا هر درى را براى كسب روزى مىكوبند ، در حالى كه خداوند آن را ضمانت كرده ، و خدا را معصيت مىكنند و ابدا حيا ندارند با آنكه مىدانند خداوند عالم به درون نفوس و شنواى اقوال آنها و بصير نسبت به عمل ايشانست و هيچ چيز در آسمانها و زمين از او مخفى نمىماند ، پس مراد از شرك در اين\r\n\r\n\r\n","description":"","footnote":"\r\n( 1 ) - سوره ق ، آيه 37 .\r\n","page_name":" 484 ","page_number":484},
  {"content":"\r\n\r\nآيه مراتب شرك است كه بعضا با مراتبى از ايمان جمع مىشود و اصطلاحا به آن شرك خفى مىگويند .\r\nو آنچه بعضى مفسرّين گفته‌اند كه مراد ، مشركين مكّه يا منافقين هستند ، صحيح نيست .\r\n( 107 )  ( أَ فَأَمِنُوا أَنْ تَأْتِيَهُمْ غاشِيَةٌ مِنْ عَذابِ اللَّهِ أَوْ تَأْتِيَهُمُ السَّاعَةُ بَغْتَةً وَ هُمْ لا يَشْعُرُونَ )  : ( مگر ايمن شده‌اند از اينكه پوششى از عذاب خدا به آنان برسد و يا ناگهان ، قيامت در حالى كه بىخبرند برايشان فرا رسد ؟ ) ، يعنى اين مردم كه اكثرشان كافر بوده و مؤمنان هم ايمانشان آميخته با شرك است ، آيا از عقوبتى كه از عذاب خدا به آنان برسد و آنان را فرا بگيرد و يا از آمدن ناگهانى و بىخبر قيامت ، ايمن شده‌اند ؟ چون آمدن قيامت مسبوق به علامتى كه وقت آن را معيّن كند نيست .\r\nو استفهام موجود در آيه ، استفهام تعجّبى است ، يعنى امر اين مردم بسيار عجيب است كه چنين در حالت اعراض و غفلت بسر مىبرند ، مگر از عذاب خدا يا آمدن قيامت ايمن شده‌اند كه چنين اعمالى از آنها سر مىزند ؟ !\r\n( 108 )  ( قُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي وَ سُبْحانَ اللَّهِ وَ ما أَنَا مِنَ الْمُشْرِكِينَ )  : ( بگو راه من اينست كه من و پيروانم همه مردم را با بصيرت كامل بسوى خدا دعوت مىكنيم ، خداى يكتا منزّه است و من از مشركان نيستم ) ، خداى سبحان رسول گرامى خود را مأمور مىكند به اينكه مردم را به سوى توحيد خالص و حقّ صريحى كه آيات آسمانها و زمين بر آن دلالت مىكنند و گوهرى ناب و كمياب است ، دعوت كند ، آن هم دعوتى از روى بصيرت كه هيچ شائبه شرك در آن نيست و بار اين دعوت هم تنها به عهدهء رسول گرامى نيست ، بلكه همهء كسانى كه پيرو آن حضرت باشند نيز در آن سهيم هستند و آنگاه در مقام تقديس از زبان رسولخدا صلّى اللّه عليه و إله و سلم مىفرمايد : منزّه است ، خدا از آنچه به او نسبت مىدهند و آنچه شايستهء ساحت او نيست و آنگاه در\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nمقام تأكيد اينكه ، اين دعوت بسوى خدا بر اساس توحيد خالص است و هيچ‌گونه گرايشى بسوى شرك ندارد ، مىفرمايد : من از مشركان نيستم ، چون كسى كه مشرك باشد غافل از پروردگار خود و ايمن از مكر او و روىگردان از آيات اوست ، پس چگونه ممكن است كه داعى بسوى او باشد ؟ و اين سنخ اوصاف به هيچ وجه با هدايت و ارشاد جمع نمىگردد .\r\n( 109 )  ( وَ ما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ مِنْ أَهْلِ الْقُرى أَ فَلَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ وَ لَدارُ الْآخِرَةِ خَيْرٌ لِلَّذِينَ اتَّقَوْا أَ فَلا تَعْقِلُونَ )  : ( و ما قبل از تو نفرستاديم مگر مردانى از اهل آباديها را كه به آنها وحى مىكرديم ، چرا در زمين سير نمىكنند تا ببينند عاقبت كسانى كه قبل از آنها بودند چگونه بود ؟ و هر آينه سراى آخرت براى كسانى كه تقوى پيشه بوده‌اند بهتر است ، چرا تفكّر و تعقّل نمىكنيد ؟ ) ، در اين آيه مىفرمايد : اى رسول ما ، تو اوّلين پيامبر نيستى بلكه سنّت الهى همواره در دعوت مردم بسوى دين توحيد جريان داشته و انبياء قبل از تو نيز از جنس بشر بوده‌اند و از ميان همين مردم مبعوث مىگشته‌اند و خداوند به آنها وحى مىفرستاد تا مردم را به سوى آنچه خير و صلاحشان در آنست دعوت كنند ، و آن امر اين است كه تقوى پيشه نموده و از خدا بترسند تا رستگار شده و به سعادت دائمى در سراى باقى نائل گردند و عينا دعوت رسولخدا صلّى اللّه عليه و إله و سلم نيز به همين صورت است و چرا مردم در روى زمين سير و گردش نمىكنند تا ببينند عاقبت كسانى كه قبل از آنها بوده‌اند به كجا كشيده و در اثر كفر و لجاجت و تكذيب نتيجه اعمالشان را چشيده و به عذاب خدا دچار شده‌اند همچنانكه ثمود و عاد و قوم نوح و قوم لوط و . . . به عذاب خدا معذّب شدند و غير خدا هيچ يار و ياورى نداشتند و سنّت قهر الهى و هلاك كردن جبّارين در امم سابق و لا حق ادامه داشته و خواهد داشت و هرگز از طغيانگران و سركشان تخلّف نمىكند ، پس مؤمنان بايد تقوى پيشه كنند ، چون خدا ترسى ، اصل هر چيز و در بردارندهء هر سعادتى است و پاداش سراى آخرت تنها از آن تقوى پيشه‌گان\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nاست ، آيا باز هم تعقّل نمىكنيد ؟\r\n( 110 )  ( حَتَّى إِذَا اسْتَيْأَسَ الرُّسُلُ وَ ظَنُّوا أَنَّهُمْ قَدْ كُذِبُوا جاءَهُمْ نَصْرُنا فَنُجِّيَ مَنْ نَشاءُ وَ لا يُرَدُّ بَأْسُنا عَنِ الْقَوْمِ الْمُجْرِمِينَ )  : ( تا زمانيكه فرستادگان مأيوس شده و مردم پنداشتند كه به تحقيق به آنها دروغ گفته شده ، در آن هنگام يارى ما رسيد و هر كس را خواستيم نجات داديم و عذاب ما ابدا از قوم تبهكار بازگردانده نمىشود ) لذا دعوت پيامبران در ميان آباديها ادامه داشت تا زمانيكه ديگر آنها از ايمان آوردن بيشتر مردم مأيوس مىشدند و مردم گمان مىكردند كه پيامبران در مورد وعدهء عذاب دروغ گفته‌اند ، در اين موقع يارى خدا پيامبران الهى را در مىيافت « 1 » ، يعنى عذاب خدا مىرسيد و خداوند هر كس را اراده مىنمود ( يعنى اهل ايمان ) نجات مىداد و عذاب خدا از قوم مجرم منصرف نشده و همهء آنها را فرا مىگرفت ، چون زمانيكه خداوند ارادهء نابودى گروهى را بنمايد هيچ كس و هيچ چيز جز ارادهء خود او نمىتواند مانع و رادع آن گردد و براى آنها جز خدا ياورى نخواهد بود  ( إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ وَ ما لَهُمْ مِنْ دُونِهِ مِنْ والٍ )  « 2 » .\r\n( 111 )  ( لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ ما كانَ حَدِيثاً يُفْتَرى وَ لكِنْ تَصْدِيقَ الَّذِي بَيْنَ يَدَيْهِ وَ تَفْصِيلَ كُلِّ شَيْءٍ وَ هُدىً وَ رَحْمَةً لِقَوْمٍ يُؤْمِنُونَ )  : ( به تحقيق در سرگذشت آنها براى صاحبان خرد ، عبرتى هست ، اين گفتار ساخته و پرداخته و افترا نيست بلكه تصديق كتابى است كه پيش از آن بوده و توضيح و تفصيل همه چيز و هدايت و رحمتى براى گروهيست كه ايمان دارند ) ، ( عبرت ) يعنى تجاوز از حالى به حال ديگر ، يعنى آنكه انسان بوسيلهء شناختن امرى قابل مشاهده به امر ديگرى كه قابل مشاهده نيست برسد .\r\n\r\n\r\n","description":"","footnote":"\r\n( 1 ) -  ( وَ كانَ حَقًّا عَلَيْنا نَصْرُ الْمُؤْمِنِينَ )  : ( همواره يارى كردن مؤمنان حقّى است بر عهدهء ما ) سورهء روم ، آيه 47 .\r\n( 2 ) - سورهء رعد ، آيه 12 .\r\n","page_name":" 487 ","page_number":487},
  {"content":"\r\n\r\nلذا در سرگذشت انبياء و من جمله در ماجراى يوسف و برادرانش براى صاحبان خرد مايه‌هاى عبرت وجود دارد ، چون اين داستان داراى هدف و غايت بوده و مراد از آن ، انتفاع مردم در امور عقيدتى و عبادى و معاملات آنهاست و صاحبان عقل و انديشه كسانى هستند كه از شنيدن اين‌گونه سرگذشتها عبرت گرفته و به عمق مطالب آن مىرسند و اين داستان يك گفتار افترائى و ساختگى نيست ، بلكه تصديق كتاب آسمانى قبل از قرآن يعنى تورات است و اصولا كيست كه از نظر گفتار از خدا راستگوتر باشد  ( وَ مَنْ أَصْدَقُ مِنَ اللَّهِ قِيلًا )  « 1 » ، و خداوند به علم خود اين داستان يوسف را بر رسول امين خود محمّد صلّى اللّه عليه و إله و سلم وحى نموده است و اين كتاب قرآن مايه تميز و توضيح و بيان همهء آن چيزهايى است كه مردم در امر دين خود كه بر پايهء سعادت دنيا و آخرت بنا شده ، به آن احتياج دارند و نيز اين قرآن هدايت كننده بسوى سعادت و رستگارى و رحمتى خاص براى گروهى است كه ايمان بياورند و بوسيله آن بسوى صراط مستقيم هدايت گردند .\r\n\r\n\r\n","description":"","footnote":"\r\n( 1 ) - سوره نساء ، آيه 122 .\r\n","page_name":" 488 ","page_number":488},
  {"content":"\r\n\r\n\r\nسوره رعد\r\nبسم اللّه الرّحمن الرّحيم\r\nغرض سوره : بيان حقيقت قرآنى است كه بر نبى كريم صلّى اللّه عليه و إله و سلم نازل شده و اينكه قرآن معجزه و آيت رسالت است و نيز ابطال اقوال كسانى كه دعوت قرآن را ردّ كرده‌اند ، همچنين بيان آياتى درباره توحيد و ذكر اخبار بعضى از گذشتگان و آثار و اعمالشان كه در نتيجه كفر و بواسطه گناه ، خداوند آنها را مؤاخذه نمود .\r\n\r\n[ آيهء ( 16 - 1 ) اثبات وحدانيّت خدا در امر ربوبيّت ، ردّ شبههء منكران معاد و رفع استبعاد آن ، مشخص كردن اينكه وظيفه پيامبر صلّى اللّه عليه و إله و سلم تنها بيم دادن كفّار است ، ذلّت و تواضع ذاتى موجودات در برابر خدا 
  ]\r\n( 1 )   ( المر تِلْكَ آياتُ الْكِتابِ وَ الَّذِي أُنْزِلَ إِلَيْكَ مِنْ رَبِّكَ الْحَقُّ وَ لكِنَّ أَكْثَرَ النَّاسِ لا يُؤْمِنُونَ )   : ( المر ، اينها آيات كتاب خداست و آنچه بر تو از ناحيه پروردگارت نازل شده ، حق است ، امّا بيشتر مردم ايمان نمىآورند ) ، اين حروف مقطعه شامل مجموع حروفى است كه سوره‌هاى مبتدئه با ( الم ) و ( المر ) با آنها آغاز مىشوند كما اينكه مجموعه معارف بيان شده در اين سوره نيز شامل معارف موجود در سوره‌هاى مزبور است و به هر حال اين حروف از رموز قرآنى است ، آنگاه مىفرمايد اينها آيات كتاب است مراد از ( آيات ) در اينجا ، همين موجودات عالم هستى و اشياء خارجى است كه در\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nنظام عالم مسخّر قدرت حق تعالى هستند و مراد از ( كتاب ) هم مجموع عالم وجود يا همان لوح محفوظ مىباشد و يا به نوعى مجاز و عنايت مراد از آن قرآن كريم است چون مشتمل بر آيات كونيهء وجوديست و آنگاه بيان مىدارد كه قرآنى كه از ناحيه پروردگارت بر تو نازل شده حق است ، يعنى ابدا باطل در آن راه ندارد ، ولى بيشتر مردم نه به اين نشانه‌هاى غيبى و نه به اين قرآن بر حق ايمان نمىآورند و از لحن كلام ، ملامت و سرزنش مفاد مىگردد .\r\n( 2 )  ( اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها ثُمَّ اسْتَوى عَلَى الْعَرْشِ وَ سَخَّرَ الشَّمْسَ وَ الْقَمَرَ كُلٌّ يَجْرِي لِأَجَلٍ مُسَمًّى يُدَبِّرُ الْأَمْرَ يُفَصِّلُ الْآياتِ لَعَلَّكُمْ بِلِقاءِ رَبِّكُمْ تُوقِنُونَ )  : ( خداست آنكه آسمانها را بدون ستونى كه ببينيد برافراشت و آنگاه بر عرش مستقّر شد و ماه و خورشيد را مسخّر گردانيد كه هر يك در مدّتى معيّن جريان دارند ، امر را تدبير نموده و نشانه‌ها را توضيح و تفصيل مىدهد تا شايد شما به معاد و ملاقات پروردگارتان يقين نماييد ) ، يعنى خداوند آسمان را از زمين جدا كرد و ميان آن دو فاصله‌اى نهاد تا آسمان مسلطّ بر زمين گردد و اشعهء نور را بر زمين بتاباند و باران و صاعقه را به زمين بفرستد و آسمانها به قدرت حق برافراشته و مرفوع هستند نه اينكه بر ستونهايى محسوس تكيّه داشته باشند ، همچنانكه خود زمين نيز در مدارش بدون ستون مستقّر است و استقرار اين نظام در آسمانها و افلاك بواسطه نيروى جاذبه‌اى است كه خداوند در نهاد اجرام آسمانى قرار داده و همه آنها در تمام احوال محتاج خداى متعال هستند و اينها همه معجزات و آيات الهى است كه چشم انسان به ديدن آنها عادت كرده و از مشاهدهء اين خوارق متعجّب نمىگردد و گرنه انسانى كه به حكم فطرت در هر پديده‌اى بدنبال علّت آنست اگر به امرى خارق اين قانون عام و كلّى برخورد ، بايد در جستجوى علّتى قادر و قاهر وراى امور عادّى و جارى در مجراى طبيعت برآيد ، به هر حال در ادامه مىفرمايد : آنگاه خداوند بر عرش قدرت مستقّر گشت و اين عرش ، همان مقام قدرت و استيلاى الهى است كه همهء اشياء عالم مسخّر آن هستند و نسبت آن به همهء\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nمخلوقات عالم يكسان است ، در عالم ماديّات وقتى چيزى به چيز ديگر نزديك است قاعدتا به شىء غير آن دور خواهد بود ، امّا خداوند در عين دورى و ديده نشدن ، نزديك است و آوازهاى آهسته و نجوى را مىشنود « 1 » ، و از رگ گردن به انسان نزديكتر است « 2 » ، پس براى مخلوق هيچ چيز نزديكتر از خالق او نيست و او بر همه چيز محيط بوده و پروردگار آسمان و زمين است « 3 » ، و اوست كه در هر جا باشيد با شماست « 4 » ، و قادرى است كه هيچ چيز از حيطهء قدرتش بيرون نيست .\r\nاوست كه ماه و خورشيد را مسخر گردانيده همچنانكه همهء آنچه در زمين است مسخّر انسان نموده است ، پس خورشيد هرگز از نور افشانى بر زمين خوددارى نمىكند و ماه از مقادير و منازلى كه برايش مقدّر شده تجاوز نمىكند و حركت آنها جزئى از نظام محكمى است كه در عالم جريان دارد و با ساير نظامات هستى كامل مىگردد و همه آنها در مدّت معينى جريان دارند ، ماه به دور زمين در گردش است و زمين و ماه و ساير اجرام در منظومهء شمسى بر گرد خورشيد در حركت مىباشند و همهء آنها در كهكشان راه شيرى در حال حركت و جريان هستند و اين حركت عين تسبيح و تقديس آنهاست ، امّا انسانها اين تسبيح را درنمىيابند « 5 » .\r\nو اوست خدايى كه تدبير امر بدست اوست ، مراد از ( تدبير ) آوردن چيزى بدنبال چيز ديگر است يعنى ترتيب اشياء و نظم آنها بطوريكه از هر يك غرض مطلوب حاصل شود و اختلال و تزاحم پيش نيايد ، يعنى خداوند اجزاى عالم را به بهترين و محكمترين نظم ترتيب داده ، بطوريكه هر چيز بسوى غايت مطلوبش در حركت است و مجموعه\r\n\r\n\r\n","description":"","footnote":"\r\n( 1 ) - الّذى بعد فلا يرى و قرب فشهد النّجوى ، ( بخشى از دعاى افتتاح ) .\r\n( 2 ) -  ( وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ )  ، سوره ق ، آيه 16 .\r\n( 3 ) -  ( وَ هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ )  ، سوره زخرف ، آيه 84 .\r\n( 4 ) -  ( وَ هُوَ مَعَكُمْ أَيْنَ ما كُنْتُمْ )  ، سوره حديد ، آيه 4 .\r\n( 5 ) -  ( وَ كُلٌّ فِي فَلَكٍ يَسْبَحُونَ   وَ لكِنْ لا تَفْقَهُونَ تَسْبِيحَهُمْ )  ، سوره انبياء ، آيه 33 .\r\n","page_name":" 491 ","page_number":491},
  {"content":"\r\n\r\nآنها متوجّه غايت كلّى عالم كه همان رجوع بسوى خداست ، هستند .\r\nو خداى سبحان اين آيات كونيه را تفصيل داده و آنها را از هم متمايز نموده و از هر كدام آنچه را در ذات آن نهفته ، بيرون آورده تا نور از ظلمت و حق از باطل و صالح از مفسد و طالح متماييز گردد تا شايد مردم به روز جزا و معاد و ملاقات پروردگارشان ايمان بياورند ، چون آن روز ، روز جدائى و روز ميقات همهء خلايق است و اينكه فرمود ( ربّكم ) به جهت اصرار و تأكيد در ربوبيّت خداست تا بفهماند كه آن كسى كه عالم را خلق كرده و امر آن را تدبير نموده ربّ شماست و امر شما بدست اوست و او هيچ شريكى ندارد و قيامت محققا خواهد آمد و هيچ شكى در وقوع آن نيست و در آن روز همه خلايق از گورها برانگيخته مىشوند تا در پيشگاه عدل الهى حضور يابند .\r\n( 3 )  ( وَ هُوَ الَّذِي مَدَّ الْأَرْضَ وَ جَعَلَ فِيها رَواسِيَ وَ أَنْهاراً وَ مِنْ كُلِّ الثَّمَراتِ جَعَلَ فِيها زَوْجَيْنِ اثْنَيْنِ يُغْشِي اللَّيْلَ النَّهارَ إِنَّ فِي ذلِكَ لَآياتٍ لِقَوْمٍ يَتَفَكَّرُونَ )  : ( و اوست كه زمين را بگسترد و در آن كوهها و جويها قرار داد و از هر نوع ميوه دو صنف پديد آورد ، شب را با روز مىپوشاند ، بدرستى كه در اينها براى گروهى كه تفكّر مىكنند نشانه‌هايى هست ) ، يعنى خداوند زمين را براى معيشت حيوانات و انسانها و رويش نباتات گسترد و كوهها را براى استقرار زمين و ذخيره آب براى جوشش چشمه‌ها قرار داد و نهرها را براى آشاميدن و سيراب شدن حيوانات و نباتات پديد آورد و از همه قسم ميوه‌هاى موجود در عالم هستى دو گونه بيافريد ، مثلا ميوه‌هاى تابستانى و زمستانى يا ميوه‌هاى شيرين و ترش يا خشك و تر و يا شايد مراد جنسيّت در ميوه‌ها باشد كه هر گل يا ميوه‌اى از تركيب نر و مادّه حادث مىشود ، لكن در بيشتر گياهان عضو نر و مادّه تواما در بوته يا درخت هستند ، و گاهى در برخى درختان مثل خرما بعضى از درختان نر و بعضى مادّه مىباشند .\r\nو آنگاه مىفرمايد اوست كه با ظلمت شب نور روز را مىپوشاند و همه اين آيات\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nكونيه نشانه‌ها و دلايلى هستند براى گروهى كه در كمال اين نظام و صنع بديع آن تفكّر مىكنند و در مىيابند كه هر جزء از اجزاى اين عالم بسوى غايتى سير مىكند كه كاشف از مدبّر يگانه آنهاست و همه آنها ربّ واحدى دارند كه در ربوبيتش شريك نداشته و علمش هرگز آميخته با جهل نمىگردد و قادريست كه قدرتش هرگز مغلوب و مقهور نمىشود و نسبت به همهء موجودات عالم امكان خصوصا انسان توجّه و عنايت داشته و آنها را بسوى سعادت ابدى سوق مىدهد .\r\n( 4 )  ( وَ فِي الْأَرْضِ قِطَعٌ مُتَجاوِراتٌ وَ جَنَّاتٌ مِنْ أَعْنابٍ وَ زَرْعٌ وَ نَخِيلٌ صِنْوانٌ وَ غَيْرُ صِنْوانٍ يُسْقى بِماءٍ واحِدٍ وَ نُفَضِّلُ بَعْضَها عَلى بَعْضٍ فِي الْأُكُلِ إِنَّ فِي ذلِكَ لَآياتٍ لِقَوْمٍ يَعْقِلُونَ )  : ( و در زمين قطعه‌هايى پهلوى هم هست با باغهايى از انگور و كشت و نخل از يك ريشه و يا غير يك ريشه كه همه از يك آب سيراب مىشوند و ما از ميوه‌هاى خوردنى بعضى از آنان را بر بعض ديگر برترى داده‌ايم ، بدرستى كه در اينها براى گروهى كه تعقل نمايند نشانه‌هايى هست ) يعنى در نظام جارى عالم و در زمينهايى كه خاك يكسان و مشابه دارند انواع گوناگونى از ميوه‌ها و نباتات مىرويند ، با آنكه زمين يكى است و همه آنها از يك آب سيراب مىشوند ، امّا در خصوصيّات و رنگ و صفات با هم تفاوت داشته و از نظر ميوه‌ها بعضى بر بعض ديگر برترى دارند و اين اختلاف ناشى از اختلاف ارادهء خداى سبحان دربارهء آنهاست كه بواسطه عوامل خارجى يا صفات ذاتى ، آنها را بر يكديگر برترى و تمايز داده است و با اين آيه قرآن اشاره به علم ژنتيك در نباتات نموده است ، پس همه اين نمونه‌ها آيات و دلايل و حجتّهايى آشكار هستند كه مبتنى بر مقدّمات عقلى مىباشند و تنها اهل خرد مىتوانند با توجّه به آنها ، متوجّه خالق مدّبرشان گردند .\r\n( 5 )  ( وَ إِنْ تَعْجَبْ فَعَجَبٌ قَوْلُهُمْ أَ إِذا كُنَّا تُراباً أَ إِنَّا لَفِي خَلْقٍ جَدِيدٍ أُولئِكَ الَّذِينَ كَفَرُوا بِرَبِّهِمْ وَ أُولئِكَ الْأَغْلالُ فِي أَعْناقِهِمْ وَ أُولئِكَ أَصْحابُ النَّارِ هُمْ فِيها \r\n\r\n","description":"","footnote":"","page_name":" 493 ","page_number":493},
  {"content":"\r\n\r\n خالِدُونَ )  : ( و اگر شگفت آرى ، شگفت از گفتار آنهاست كه مىگويند ، آيا وقتى خاك شديم دوباره از نو زنده مىشويم ؟ ! آنها كسانى هستند كه به پروردگارشان كافر شده‌اند و به گردنهايشان غل و زنجير دارند و آنان اهل آتشند و در آن جاودانه خواهند بود ) ، ( عجب و تعجّب ) به معناى آنست كه امرى نامعلوم بر نفس آدمى هجوم آورد و او را بهت‌زده نمايد و مىفرمايد اگر از تو شگفتى سر بزند لزوما بايد از سخن اين كفّار تعجّب كنى كه بطلان و فسادش آنقدر واضح است كه هيچ انسان عاقلى ، ترديد در آن را جايز نمىداند و اين نوع گفتار كنايه از وجوب تعجّب از گفتار واضح البطلان كفّار است كه مىگويند آيا ما پس از مرگ كه مبدّل به خاك مىشويم مجددا زنده مىگرديم ؟ با آنكه همين انسان قبلا كه زنده بود از چه خلق شده بود ؟ غير از اين بود كه مواد زمينى و خاكى به صورت منى و نطفه و علقه و مضغه درآمده و سرانجام به صورت بدن انسانى تمام عيار شده است ؟ همچنانكه فرمود  ( يا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ . . . )  « 1 » .\r\nپس ايجاد انسان از خاك امر بعيد و محالى نيست آنچه بعيد است ايجاد شيىء از عدم محض است و اينها پنداشته‌اند كه با مرگ ، انسان ذاتش معدوم مىگردد و حال آنكه حقيقت انسان بدن مادّى او نيست بلكه حقيقت انسان نفس و روح علوى اوست كه هنگام مرگ از بدن جدا مىگردد و در روز قيامت خداوند مجددا بدن را از همان خاك پوسيده خلق كرده و روح را بدان ملحق مىنمايد تا در برابر پروردگارش براى فصل و قضا بايستد ، پس براى بشر حياتى باقيست كه محدود به عمر فانى دنيا نيست و انسان در آن حيات بهره‌اى ندارد جز آنچه كه در زندگى اوّلش از ايمان به خدا و اعمال صالحه بدست آورده و يا كفر و وابستگى به دنيا و اعمال پليدى كه مرتكب شده يعنى اعمال دنيوى او وضعيّت وى را در حيات جاويد معلوم خواهند كرد يا تا ابد در بهشت متنعّم\r\n\r\n\r\n","description":"","footnote":"\r\n( 1 ) - سوره حج ، آيه 5 .\r\n","page_name":" 494 ","page_number":494},
  {"content":"\r\n\r\nگشته و يا دچار شقاوت و هلاكت در جهنّم خواهد بود و اينكه خداوند در ادامه مىفرمايد : اينها كافر هستند صرف تهديد براى آنها نيست ، بلكه لازمهء گفتار آنها اين است ، چون مىگويند وقتى انسان مرد و خاك شد ، انسانيّتش باطل مىشود گويا انسان يك صورت مادّى قائم به بدن مادّيست و پس از مرگ هرگز حياتى نخواهد داشت و اين گفتار در واقع انكار عالم ربوبى است ، چون اعتقاد به ربّى كه معاد نداشته باشد ابدا معنا ندارد .\r\nو لازمهء اين اعتقاد آنست كه انسان همه همّش منحصر گردد در مقاصد دنيوى و اهداف مادّى و فهمش از درك نعيم جاويد الهى و حيات ابدى قاصر باشد و ديگر كوششى براى تقرّب به خدا ننمايد و توشه‌اى براى فردايش فراهم نكند و لزوما در نهايت ، دچار شقاوت هميشگى و عذاب دائمى گردد ، چون چنين انسانى همهء استعدادهايى را كه خداوند براى كسب سعادت دائمى و نيل به جوار قرب الهى به او بخشيده بود ضايع و فاسد كرده و به جهت وابستگى به ماديّات و پيروى از هواهاى نفسانى مقيّد به غلّ و زنجير جهل و انكار گشته و در آخرت نيز به جهت مكث در عذاب و شقاوت دچار آتش جهنم خواهد شد و در آن جاودانه خواهد بود .\r\n( 6 )  ( وَ يَسْتَعْجِلُونَكَ بِالسَّيِّئَةِ قَبْلَ الْحَسَنَةِ وَ قَدْ خَلَتْ مِنْ قَبْلِهِمُ الْمَثُلاتُ وَ إِنَّ رَبَّكَ لَذُو مَغْفِرَةٍ لِلنَّاسِ عَلى ظُلْمِهِمْ وَ إِنَّ رَبَّكَ لَشَدِيدُ الْعِقابِ )  : ( و آنان پيش از رحمت ، از تو تقاضاى تعجيل عذاب را دارند ، با اينكه قبل از آنها بلاهاى عبرت‌آور نازل شده و بدرستى كه پروردگارت درباره مردم علىرغم ستمكاريشان صاحب مغفرت است و بدرستى كه پروردگارت شديد المجازات است ) ، كفّار قريش به جهت استهزاء نسبت به پيامبر صلّى اللّه عليه و إله و سلم به جاى آنكه درخواست رحمت و عافيت نمايند از ايشان درخواست تعجيل در نزول عذاب مىكردند ، با آنكه از عذاب الهى در حقّ امتهاى گذشته كه كافر و مكذّب بودند اطلاع داشتند و اين عبارت در مقام تعجّب و استبعاد است كه چگونه\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nايشان كه علم به عذاب امم سابقه دارند درخواست نزول عذاب مىنمايند و در ادامه بالحنى تعجّبى مىفرمايد ، پروردگار تو داراى رحمت واسعه‌اى است كه مردم را در جميع احوالشان حتّى در حالت ستمكارى ، فرا مىگيرد همچنانكه داراى غضبى شديد است و حال كه رحمت حق بر غضبش پيشى گرفته آنها را چه شده كه از رحمت واسعهء خدا اعراض مىكنند و درخواست عذاب شديد مىنمايند ؟ !\r\n( 7 )  ( وَ يَقُولُ الَّذِينَ كَفَرُوا لَوْ لا أُنْزِلَ عَلَيْهِ آيَةٌ مِنْ رَبِّهِ إِنَّما أَنْتَ مُنْذِرٌ وَ لِكُلِّ قَوْمٍ هادٍ )  : ( و كسانى كه كفر ورزيدند مىگويند چرا بر او نشانه‌اى از جانب پروردگارش نازل نمىشود بدرستى كه تو فقط بيم دهنده‌اى و براى هر گروهى هدايت كننده و رهبرى هست ) ، مقصود كفّار معجزاتى غير از قرآن بود كه آنها با تعريض و تحقير قرآن نسبت به آن بىاعتنايى مىكردند و از رسول خدا معجزات ديگرى نظير معجزه موسى عليه السّلام و عيسى عليه السّلام طلب مىنمودند ، پس مراد از معجزه و آيه در اينجا معجزاتى نيست كه به نفرين پيامبران محقّق شده و بين ايشان و قومشان داورى مىنمود و حق و باطل را جدا مىكرد ، چون در اين صورت معناى آن ، همان ( سيئّه ) در آيهء قبلى خواهد بود به هر صورت خداوند به رسول گرامى خود تعليم مىدهد كه به آنها ابلاغ كند كه رسول ، تنها يك منذر بيم دهنده است و لذا قدرت غيبيّه مطلق ندارد تا هر كارى را كه بخواهد انجام دهد ، بلكه او بشرى مانند آنهاست كه به او وحى مىرسد و خداوند او را مأمور نموده تا مردم را از عذاب الهى بيم دهد و آنها را از استكبار از عبادت خدا و فساد در زمين بر حذر بدارد ، امّا امر معجزات فقط بدست خداست و از طرف ديگر سنّت الهى چنين جريان دارد كه هرگز زمين از شخصى كه بسوى خداوند هدايت نمايد خالى نمىماند ، يا بايد پيامبر باشد و يا امامى كه به امر خدا مردم را هدايت كند تا سنّتهاى الهى و شرايع او\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nاجرا شود ، چون او خدايى است كه هر چيز را بسوى كمال مطلوبش هدايت مىكند « 1 » ، و اگر نامى از كفّار برده نشد و خطاب با شخص پيامبر بود به جهت اشاره به اين مطلب است كه اين كفّارى كه ارزش بزرگترين معجزه ، يعنى قرآن ، را درك نمىكنند لياقت اين را ندارند كه مورد خطاب الهى واقع گردند .\r\n( 8 )  ( اللَّهُ يَعْلَمُ ما تَحْمِلُ كُلُّ أُنْثى وَ ما تَغِيضُ الْأَرْحامُ وَ ما تَزْدادُ وَ كُلُّ شَيْءٍ عِنْدَهُ بِمِقْدارٍ )  : ( خداست كه مىداند هر موجود باردارى چه در بطن خود دارد و آنچه را كه رحمها كم و زياد مىكنند مىداند و همه چيز در نزد او به اندازهء معيّن است ) ، در اينجا هم علم خداوند نسبت به سه امر ذكر شده ، اوّلى ) اشاره به جنينى است كه در رحم جنس مادّه جاى گرفته و او از آن محافظت مىكند ، دوّمى ) اشاره است به خونى كه در ايّام حيض در رحم زن مىريزد و رحم در ايّام حمل آن را به مصرف غذاى جنين مىرساند و سوّمى ) اشاره است به خونى كه رحم آن را دفع مىكند ، مانند نفاس و هنگام ولادت و خونى كه گاهى زنان در ايّام حمل مىبينند و اين معنا در روايات نيز تأييد شده است .\r\nو در آخر مىفرمايد همه چيز در نزد خدا به مقدار است « 2 » ، ( مقدار ) حدّ هر چيزيست كه با آن ، متعيّن شده و از غير خود مشخص و ممتاز مىگردد و از آنجا كه هيچ چيز نيست كه موجود باشد و از غير خود معيّن و ممتاز نباشد « 3 » لذا هر چيز محدود به حدّى است كه از آن تجاوز نمىكند و محكوم به آن حدّ است و به هيچ وجه از نزد خدا و حيطه علم او بيرون نيست ، لذا محال است كه چيزى از دايره علم حق بيرون باشد و او\r\n\r\n\r\n","description":"","footnote":"\r\n( 1 ) - در اين آيه اشاره‌اى وجود دارد كه زمين هرگز از امام و حجّت حقّ خالى نمىماند ، در كافى به سند خود از عبد الرحيم قصير از ابى جعفر عليه السّلام روايت كرده از رسولخدا صلّى اللّه عليه و إله و سلم فرمود : من منذرم و على هادى است ، ( مترجم ) .\r\n( 2 ) -  ( قَدْ جَعَلَ اللَّهُ لِكُلِّ شَيْءٍ قَدْراً )  ، سوره طلاق ، آيه 3 .\r\n( 3 ) - به قول فلاسفه : وجود مساوق با تشخّص و جزئيت است ، ( مترجم ) .\r\n","page_name":" 497 ","page_number":497},
  {"content":"\r\n\r\nشايسته‌ترين معبود براى ربوبيّت است و آيات ديگر قرآن نيز اين معنا را تأييد مىكنند  ( إِنَّهُ بِكُلِّ شَيْءٍ مُحِيطٌ )  « 1 » ، ( بدرستى كه خدا بر هر چيز احاطه دارد ) ، و  ( إِنَّ اللَّهَ عَلى كُلِّ شَيْءٍ شَهِيدٌ )  « 2 » ، بدرستى كه خداوند بر همه چيز ناظر و گواه است ) .\r\n( 9 )  ( عالِمُ الْغَيْبِ وَ الشَّهادَةِ الْكَبِيرُ الْمُتَعالِ )  : ( داناى غيب و شهود و بزرگ و بلند مرتبه است ) ، غيب و شهادت از امور نسبى هستند ، لذا يك شىء واحد ممكن است نسبت به چيزى غيب و نسبت به چيز ديگر مشهود باشد ، چون موجودات خالى از حدود نيستند و هر چيز كه داخل در حدّ و در محدودهء احاطه چيز ديگر باشد براى آن امر شهادت است ، يعنى مشهود ادراك آنست و هر چيزى كه از حدّ چيز ديگر خارج باشد ، براى آن امر غيب خواهد بود ، چون مشهود ادراك او نيست و خداى تعالى چون وجودش مطلق بوده و محدود به هيچ حدّى ( حتّى در ذهن ) نيست ، لذا بر همه چيز محيط است و علم او بر همه چيز احاطه دارد و همين امر موجب مىشود كه علم او شامل غيب و شهادت باشد ، يعنى اصولا هيچ چيز از او مخفى نيست تا براى او غيب محسوب شود و لذا او كبير است ، يعنى واجد كمالات هر صاحب كماليست ، با زيادت بر آن و او متعال است ، يعنى نهايت درجه برترى و سلطنت و علّو از آن اوست و او آنچنان عاليست كه بر هر عالى ديگر از هر جهت تسلّط و برترى دارد و به همين جهت هم او داناى غيب و شهادت است و هيچ چيز از دايرهء علم او خارج نيست .\r\n( 10 )  ( سَواءٌ مِنْكُمْ مَنْ أَسَرَّ الْقَوْلَ وَ مَنْ جَهَرَ بِهِ وَ مَنْ هُوَ مُسْتَخْفٍ بِاللَّيْلِ وَ سارِبٌ بِالنَّهارِ )  : ( از شما هر كس آهسته سخن بگويد يا گفتار خود را بلند و آشكار نمايد و هر كه در شب مخفيانه حركت كند و يا در روز روشن سير كند بىتفاوت و\r\n\r\n\r\n","description":"","footnote":"\r\n( 1 ) - سوره سجده ، آيه 54 .\r\n( 2 ) - سورهء حجّ ، آيه 17 .\r\n","page_name":" 498 ","page_number":498},
  {"content":"\r\n\r\nيكسان است ) ، يعنى در هر صورت در برابر علم خدا با هم برابر هستند و هيچ كدام از حيطهء علم حق بيرون و مخفى نخواهند بود و خداوند نسبت به همه آنها علم دارد ، اين آيه در واقع به منزلهء نتيجهء آيه قبلى است .\r\n( 11 )  ( لَهُ مُعَقِّباتٌ مِنْ بَيْنِ يَدَيْهِ وَ مِنْ خَلْفِهِ يَحْفَظُونَهُ مِنْ أَمْرِ اللَّهِ إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ وَ إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ وَ ما لَهُمْ مِنْ دُونِهِ مِنْ والٍ )  : ( براى انسان مأمورانى است كه وى را از جلوى رو و پشت سر از فرمان خدا محافظت مىكنند و خداوند نعمتى را كه در نزد گروهى هست تغيير نمىدهد تا زمانيكه آنها آنچه در ضميرشان دارند تغيير دهند و زمانيكه خداوند براى گروهى بدى بخواهد هيچ امرى نمىتواند مانع او گردد و براى ايشان غير از خدا سرپرستى نيست ) ، مىفرمايد براى آدمى در مسير حياتش ملائكه‌اى هستند كه او را تعقيب مىكنند و از پيش رو و پشت سر مراقب او هستند و به امر الهى از او محافظت مىنمايد ، پس آدمى موجودى مركّب از نفس و بدن است كه در وراى اين بدن مادّى داراى شعور و اراده مىباشد و به همين جهت هم مورد امر و نهى قرار مىگيرد و مستحق ثواب يا عقاب مىگردد ، پس همه اجسام مادّى و امور نفسانى در مسير حيات ، انسان را احاطه كرده‌اند و اگر اين وسايط كه به امر خدا مراقب و محافظ انسان هستند نباشند ، هر آينه به سوى فنا و هلاكت مىشتابد ، چون انسان در هيچ حالت روحى يا عمل و اثر خود ثباتى ندارد ، جز به امر خدا ، لذا امر به تمامه از آن خداست و همه امور بسوى او باز مىگردد .\r\nپس خداى تعالى اين معقبات و وسائط را قرار داده و آنها را بر انسان موكّل نموده تا به امر خدا او را حفظ نمايند و او را از هلاكت و تغيير وضعى كه دارد نگهدارند ، چون سنّت الهى بر اين امر جريان دارد كه وضع هيچ قومى را دگرگون نسازد و وضعيّت و موقعيّت آنها را تغيير ندهد ، مگر آنكه خودشان حالات روحى و نفسانى خود را تغيير دهند ، مثلا اگر شاكر بودند كافر گردند ، يا آنكه اگر مطيع بودند عصيان بورزند و يا اگر\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nايمان داشتند به شرك گرايش يابند ، در اين صورت خداوند هم نعمت را به نقمت و هدايت را به ضلالت و سعادت را به شقاوت مبدّل مىسازد و اين قضاى حتمى الهى است كه نوعى تلازم بين نعمتهاى الهى و ميان حالات نفسانى انسانها وجود دارد « 1 » ، كه اگر آن حالات نفسانى مطابق فطرت باشد نعمتها و مواهب و بركات آسمان و زمين و دنيا و آخرت بر آنها جريان خواهد يافت  ( وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ )  « 2 » ، و مادامى كه آن حالات در دلهاى آنان دوام داشته باشد اين بركات هم از ناحيه خدا دوام مىيابد و هر زمان كه آنها طريقهء فطرت را ترك كرده و وضع خود را تغيير دهند خداوند هم آن نعمات را زايل كرده و نعمت را مبدّل به نقمت مىنمايد ، پس آنچه به مردم مىرسد دائر مدار حالات نفسانى آنهاست و شايد هم مراد عام‌تر باشد ، يعنى همواره ميان اوضاع خارجى ( چه در جانب خير و چه در جانب شرّ ) و حالات روحى و درونى انسان تلازم هست ، يعنى چنانچه مردمى گرفتار نقمت و شقاوت بوده ، ولى خود را تغيير دادند و حالات نفسانى خود را مبدّل به ايمان و شكر و تقوى نمودند ، خداوند هم نعمات ظاهرى و باطنى را به ايشان ارزانى خواهد داشت ، امّا سياق آيه با معناى اوّل ( يعنى تبديل نعمت به نقمت و نه بالعكس ) سازگارتر است .\r\nخصوصا كه در ادامه مىفرمايد ، اگر خداوند به سبب همان حالات نفسانى مردم و گريزشان از فطرت براى آنها ارادهء شرّ و بدى نمايد ، هيچ امرى نمىتواند مانع و رادع او گردد ، چون ( لا مناص من حكم اللّه ) ، هيچ گريزى از حكم خدا نيست ) و در اين صورت آنها هيچ سرپرستى جز خدا نخواهند داشت تا متولّى امور ايشان گردد و آن سوء و بدى را از آنها بر طرف نمايد .\r\n( 12 )  ( هُوَ الَّذِي يُرِيكُمُ الْبَرْقَ خَوْفاً وَ طَمَعاً وَ يُنْشِئُ السَّحابَ الثِّقالَ )  : ( اوست\r\n\r\n\r\n","description":"","footnote":"\r\n( 1 ) -  ( وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ )  ، سوره شورى ، آيه 30 .\r\n( 2 ) - سوره اعراف ، آيه 96 .\r\n","page_name":" 500 ","page_number":500},
  {"content":"\r\n\r\nآنكه برق را به جهت بيم و اميد شما مىنماياند و ابرهاى گرانبار را پديد مىآورد ) ، يعنى خدا آنكسى است كه برق را در برابر چشمان شما هويدا نمود تا دو صفت خوف و رجاء ( بيم و اميد ) را در شما ظاهر سازد ، همچنانكه مسافران و دريانوردان از برق آسمان مىترسند و حاضران و اهل خشكى به آن اميد مىبندند كه شايد مقدمهء باران باشد و خدا كسى است كه ابرها را ايجاد مىكند كه بار سنگين باران را به دوش مىكشند .\r\n( 13 )  ( وَ يُسَبِّحُ الرَّعْدُ بِحَمْدِهِ وَ الْمَلائِكَةُ مِنْ خِيفَتِهِ وَ يُرْسِلُ الصَّواعِقَ فَيُصِيبُ بِها مَنْ يَشاءُ وَ هُمْ يُجادِلُونَ فِي اللَّهِ وَ هُوَ شَدِيدُ الْمِحالِ )  : ( و رعد به ستايش او و فرشتگان از بيم او تسبيح گويند ، صاعقه‌ها مىفرستد و هر كه را خواهد دچار آن كند ، با اين همه آنها دربارهء خدا مجادله مىنمايد و او سخت‌گير است ) ، ( صواعق ) جمع صاعقه و ( مجادله ) به معناى گفتگو و جدل و ( محال ) از مصدر ( مماحله ) به معناى اين است كه شخصى عليه ديگرى مكر و صحنه‌سازى كند تا آشكار گردد كداميك نيرومندترند ، يعنى جدال براى اظهار معايب و بديهاى طرف مقابل ، و معناى آيه ( با آنكه خدا داناتر است ) ، اين است كه رعد به تسبيح و تقديس حق اشتغال دارد ، ملائكه از ترس پروردگار و به جهت عظمتش او را تسبيح و تنزيه مىنمايند و خداوند است كه صاعقه‌ها و برقهاى آسمانى را بر هر كس بخواهد فرو مىفرستد و هيچ امرى مانع حكم او نيست ، با اين همه بت‌پرستان دربارهء ربوبيّت خداى متعال مجادله مىكنند و حجّتهايى نظير تمسّك به شيوهء پدرانشان براى اثبات ربوبيّت اربابهاى غير خدا ، ارائه مىدهند ، امّا غافلند از اينكه خداوند شديد المحال است و بر اظهار معايب ايشان و رسوا ساختن آنان قادر مىباشد .\r\n( 14 )  ( لَهُ دَعْوَةُ الْحَقِّ وَ الَّذِينَ يَدْعُونَ مِنْ دُونِهِ لا يَسْتَجِيبُونَ لَهُمْ بِشَيْءٍ إِلَّا كَباسِطِ كَفَّيْهِ إِلَى الْماءِ لِيَبْلُغَ فاهُ وَ ما هُوَ بِبالِغِهِ وَ ما دُعاءُ الْكافِرِينَ إِلَّا فِي ضَلالٍ )  :\r\n( دعوت حقّ از آن اوست ، و كسانى كه غير او را مىخوانند ابدا آنها را اجابت نمىكنند\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nجز مانند كسى كه دو دست خود را به سوى آب گشوده تا آن را به دهانش برساند ، امّا به آن نخواهد رسيد و دعاى كافران جز در گمراهى نيست ) ، دعا زمانى حقيقت دارد كه مدعّو داراى توجّه و نظرى باشد كه بواسطهء آن اگر بخواهد بتواند نظر خود را متّوجه داعى نمايد و بايد صاحب قدرت و تمكّنى باشد كه از استجابت دعا عاجز نگردد ، امّا دعا كردن و خواندن كسى كه قدرت بر اجابت و درك و شعور نداشته باشد دعاى حقيقى نيست ، اگر چه ظاهرا صورت دعا داشته باشد ، پس دعا حقيقى تنها مخصوص خداست به خلاف دعائى كه مشركان به درگاه ارباب و الهه‌هاى خود مىكنند ، چون آنها فاقد قدرت و درك و شعور هستند و ابدا قدرت بر استجابت ندارند و به هيچ وجه آنها را بىنياز نمىنمايند ، لذا دعا و خواندن آنها امرى باطل است و فقط دعوت خدا به حق است .\r\nو براى تشبيه و توضيح مطلب مىفرمايد آنها مانند شخصى هستند كه تشنه است و مىخواهد سيراب شود ، امّا از اسباب و مقدّمات رفع عطش هيچ يك را فراهم نكرده و از آب دور است ، فقط كف دستانش را باز نموده و نزديك دهان برده ، مسلّما چنين كسى آبى به دهانش نمىرسد و از آب نوشيدن تنها صورت آن را نشان داده و تقليد نموده و اين افراد هم از دعا كردن فقط صورت خالى از معنا را تحقّق بخشيده‌اند ، چون اين بتها و شركاى خيالى در استجابت دعا ، همان اثرى را دارند كه آن شخص تشنه براى رفع عطش خود دست خود را نزد دهان ببرد و خاصيّت ديگرى ندارند ، لذا هيچ دعايى جز براى خدا صورت حقيقت ندارد و هر كس غير خدا را بخواند ارتباط خود با هدف مطلوبش را گسسته و از طريقى كه او را به مطلوبش مىرساند خارج شده و در حقيقت دعايش راه را گم كرده ، چون ضلالت يعنى خروج از راه .\r\n( 15 )  ( وَ لِلَّهِ يَسْجُدُ مَنْ فِي السَّماواتِ وَ الْأَرْضِ طَوْعاً وَ كَرْهاً وَ ظِلالُهُمْ بِالْغُدُوِّ وَ الْآصالِ )  : ( هر آنچه در آسمانها و زمين است به رغبت يا كراهت و همچنين سايه‌هاشان\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nدر صبح و شام براى خدا سجده مىكنند ) ، يعنى همه موجودات و صاحبان عقول در برابر ساحت پروردگارشان خضوع و تذلّل مىنمايند و اين تواضع و ذلّت ، ذاتى آنهاست كه هيچ موجودى از آن منفكّ نمىگردد ، خواه با رغبت و يا با اكراه البته سجدهء همه موجودات براى خدا از روى رغبت است و راهى براى اكراه ندارند ، امّا بعضى از موجودات ( انسان و جنّ ) در عالم امكان هستند كه در پاره‌اى از شئون كه مخالف طبيعت آنهاست مثل مرگ و فساد و بطلان آثار و آفات و امراض و امثال آن كه بر آنها واقع مىشود ، سجود و خضوعشان از روى اكراه است ، چون موافق با طبعشان نيست و طبيعت آنها جوياى حيات و بقاء و نيل به هدف و پيروزى و كمال است به خلاف ملائكه كه در همه شئون از اوامر پروردگارشان از روى ميل اطاعت مىكنند .\r\nو آنگاه مىفرمايد : سايه‌هاى آنها نيز خدا را سجده مىكنند يعنى سايهء اجسام غليظ در سجده به خداى متعال به خود اجسام ملحق شده و حال آنكه سايه امرى عدمى است كه در نتيجه نرسيدن نور و حائل شدن جسم در برابر منبع نور ايجاد مىشود ، امّا آثار خارجى نظير امور وجودى ، دارد ( مثلا كم و زياد مىشود يا تغيير شكل مىدهد ) و اينكه سجده را به صبح و شب اختصاص داده با اينكه سجده دائمى است ، شايد اشاره به آنست كه كم و زياد بودن سايهء اجسام همواره در صبح و شب صورت مىگيرد و در آن اوقات در حسّ بيننده سقوط بر زمين و ذلّت سجود را مجسّم مىسازد و در اوقات ديگر كم و زيادى آن محسوس نيست و منظور از نسبت دادن سجود به سايهء اجسام بيان سقوط سايه‌ها بر زمين و تجسّم افتادگى و ذلّت سجود است ، نه اينكه مراد ، تنها بيان اطاعت تكوينى سايه در جميع آثار و احوالش باشد و اينها حقايقى عالىتر از اوهام بشريست نه آنكه تصويرى خيالى و شاعرانه باشد ، بلكه معناى سجدهء ذاتى را كه در ذوات اشياء است با مثالى حسّى تشبيه و ممثّل نموده تا حس آدمى را براى درك معناى سجده ذاتى بيدار كند و صاحبان خرد را تذكّر دهد .\r\n\r\n","description":"","footnote":"","page_name":" 503 ","page_number":503},
  {"content":"\r\n\r\n( 16 )  ( قُلْ مَنْ رَبُّ السَّماواتِ وَ الْأَرْضِ قُلِ اللَّهُ قُلْ أَ فَاتَّخَذْتُمْ مِنْ دُونِهِ أَوْلِياءَ لا يَمْلِكُونَ لِأَنْفُسِهِمْ نَفْعاً وَ لا ضَرًّا قُلْ هَلْ يَسْتَوِي الْأَعْمى وَ الْبَصِيرُ أَمْ هَلْ تَسْتَوِي الظُّلُماتُ وَ النُّورُ أَمْ جَعَلُوا لِلَّهِ شُرَكاءَ خَلَقُوا كَخَلْقِهِ فَتَشابَهَ الْخَلْقُ عَلَيْهِمْ قُلِ اللَّهُ خالِقُ كُلِّ شَيْءٍ وَ هُوَ الْواحِدُ الْقَهَّارُ )  : ( بگو پروردگار آسمانها و زمين كيست ؟ بگو خداست ، بگو پس چرا غير او را اولياء خود گرفته‌ايد ، با اينكه آنها مالك هيچ نفع و ضررى براى خود نيستند ، بگو آيا نابينا با بينا يكسان است و آيا تاريكىها با نور يكى هستند ؟ آيا آنها شريكانى براى خدا قرار داده‌اند و همانند خدا خلقتى كرده‌اند ؟ و خلقتها براى آنها مشتبه و در هم شده است ؟ بگو خالق همه چيز خداست و او يگانه و مقتدر است ) ، اين آيه خلاصهء آيات سابق و ما حصل احتجاج رسولخدا صلّى اللّه عليه و إله و سلم با مشركان است ، لذا به پيامبر امر مىكند كه به مشركان بفرمايد ، مدبّر و مالك آسمانها و زمين كيست ؟ آنگاه دستور مىدهد كه آنحضرت خود در جواب بگويد : ( اللّه ) چون مشركان معاند به جهت لجبازى حاضر به اقرار به توحيد نبودند و تلويحا مىفهماند كه مشركان اهل حجّت و استدلال نيستند و حرف حساب را تصديق نمىكنند ، آنگاه به كمك آن نتيجه دوّم را گرفته و آن اين است كه مقتضاى ربوبيّت خدا اين است كه خدا مالك همه نفعها و ضررها باشد ، پس هر چه جز اوست مالك نفع و ضررى براى خود هم نيست تا چه رسد به غير خود ، لذا اتخاذ ربّى غير از خداى تعالى و فرض اينكه آنها اولياء مردم باشند امرى غير معقول است و چگونه غير خدا ولايت آنها را داشته باشد با آنكه آن معبودهاى فرضى ابدا مالكيتّى حتّى نسبت به نفع و ضرر خودشان هم ندارند ، پس اين گفته آنها خودش ، خود را تكذيب مىكند و اين اولياء در واقع اولياء نيستند ، حال مىفرمايد آيا كور با بينا يكى است ؟ يعنى كسى كه حجّت حقّ را انكار كند با كسى كه به آن ايمان بياورد يكى است و آيا تاريكيها با نور يكى است ؟ يعنى كسى كه به حق كافر گردد با كسى كه به حق ايمان آورد يكسان هستند ؟ البته كه يكى نيستند ، پس شما اى مشركان اگر داراى عقل سليم هستيد واجب است كه در برابر حق تسليم شده و باطل را طرد كنيد .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nآنگاه خطاب را مستقيما حالت غيبت بخشيده و فقط روى سخن را متوجّه رسولخدا صلّى اللّه عليه و إله و سلم مىنمايد و از رسول هم نمىخواهد كه آن را به مشركان القاء كند و آنگاه در جواب احتمالى جمله اوّل دوباره به رسولخدا دستور مىدهد كه جواب آنها را بدهد ، و به اين وسيله رسولخدا صلّى اللّه عليه و إله و سلم توحيد خالق را ابتداء به آنها القاء كند نه به عنوان جواب ، چون مشركان خالق را يكى مىدانستند و قائل به توحيد در خلق و ايجاد بودند « 1 » و اگر رسولخدا صلّى اللّه عليه و إله و سلم از آنها سئوال مىكرد آنها جواب صحيح مىدادند و زمينه‌اى براى القاء توحيد باقى نمىماند ، ولى مخالفت آنها با اسلام در مسأله توحيد ربوبيّت بود نه توحيد الوهيّت و خالقيّت .\r\nبا آنكه اعتقاد به خالق يكتا خودش باطل كنندهء اعتقاد به شركاء در امر ربوبيّت است و حجّت را بر عليه آنها تمام مىكند چون توحيد در خلق و ايجاد مستلزم نفى استقلال در وجود و علم و قدرت از غير خداست و با نبودن اين صفات كماليّه ، ربوبيّت معنا ندارد .\r\nلذا مشركان هيچ راهى براى اعتقاد به ربوبيّت غير خدا ندارند ، جز آنكه توحيد خالق را انكار نمايند و سهمى از خلق و ايجاد براى الههء خود قائل باشند ، لذا به پيامبر امر مىكند كه به آنها بگويد خدا خالق همه چيز است تا به اين ترتيب ريشه آن احتمال باطل بكلّى قطع گردد و دليل توحيد او در خلق و ايجاد هم آنست كه خداوند وحدتى دارد كه بر هر عدد و كثرتى قاهر است و مجموع اين دو صفت يعنى ( وحدت ) و ( قاهريت ) ، صفت ( احديّت ) را نتيجه مىدهد .\r\n\r\n[ آيهء ( 26 - 17 ) توضيح اهل حقّ و باطل از راه مقايسه 
  ]\r\n( 17 )  ( أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ السَّيْلُ زَبَداً رابِياً وَ مِمَّا يُوقِدُونَ عَلَيْهِ فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُهُ كَذلِكَ يَضْرِبُ اللَّهُ الْحَقَّ وَ الْباطِلَ فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ كَذلِكَ \r\n\r\n\r\n","description":"","footnote":"\r\n( 1 ) - سوره زمر ، آيه 38 .\r\n","page_name":" 505 ","page_number":505},
  {"content":"\r\n\r\n يَضْرِبُ اللَّهُ الْأَمْثالَ )  : ( خداوند از آسمان آبى نازل فرمود و از هر درّه بزرگ و كوچكى به اندازهء گنجايش آن سيلابى روان شد و سپس سيل بر روى خود كفى چرخنده حمل كرد و بعضى از چيزها كه براى ساختن زيور يا ابزار در آتش مىگدازند نيز كفى مانند آن دارد ، اينچنين خدا حقّ و باطل را مثل مىزند و امّا كف كنار رفته و محو مىگردد ، ولى آنچه به مردم سود مىبخشد در زمين مىماند ، خداوند اينچنين مثلهايى مىزند ) ، معناى ظاهرى آيه روشن است و مىفرمايد : خداست كه از آسمان آبى را مىفرستد و آن آب در هر درّه و وادئى به تناسب ظرفيتش جارى مىگردد و سپس سيلاب جارى شده را ، كفى فرا مىگيرد كه نظير آن روى فلزات گداخته شده براى توليد زينت آلات و ابزار مشاهده مىشود ، آنگاه مىفرمايد ، حقّ و باطل نيز چنين است كه حقّ پايدار مانده و باطل نابود مىشود ، همانطور كه كف سيل محو و متلاشى شده ، ولى آبى كه براى مردم نافع است باقى مىماند ، اينچنين خداوند با حوادث خارجى براى مردم مثال مىزند تا براى آنها آنچه براى معاش و معادشان مفيد است روشن و آشكار گردد .\r\nاين آيه از آيات برجسته قرآنيست كه دربارهء طبيعت حقّ و باطل بحث نموده و مىفرمايد ، همانگونه كه كف سيل با آرام گرفتن آن محو و متلاشى مىشود ، باطل هم هر چند مدّتى جولان داشته باشد ، امّا سرانجام محو و نابود مىگردد و به خلاف حقّ كه مانند همان آب كه مردم آن را براى مصارف حياتى خود به كار مىبرند ، باقى و ثابت مانده و مردم از آن بهره‌مند مىشوند ، از اين آيه چند نكته استفاده مىشود :\r\n1 ) - وجودى كه از ناحيهء خداوند بر ممكنات افاضه مىشود در حقيقت مانند همان بارانيست كه از آسمان نازل مىگردد و در اصل از هر صورت و محدوديتى عاريست ، بلكه محدوديت و تشخّص از ناحيهء خود موجودات است و هر كس به اندازه‌اى كه گنجايش دارد از آن فيض وجود بهره‌مند مىشود .\r\n2 ) - متفرّق شدن اين رحمت آسمانى در مسيل‌هاى عالم بدون زوائد و كثافات\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nنخواهد بود ، منتها آن فضولات ، باطل و نابود شدنى است ، به خلاف خود رحمت نازله ، كه حق است و بقاء و ثبوت دارد و آنچه حقّ است از ناحيه خداست ، ولى آنچه باطل است مستند به او نيست ، اگر چه به اذن او موجود مىشود .\r\n3 ) - هيچ حقّى معارض و مزاحم حقّ ديگر نيست ، بلكه همه موجودات حقّ در عين تزاحم صورى ، در تحصيل اغراض الهى همسو هستند و هر كدام براى رسيدن به غرض نوعى خود از ديگران استمداد مىجويند ( مانند ارّه و چوب كه ظاهرا با هم در تضاد و تزاحمند ، امّا در واقع هر دو براى يك هدف واحد يعنى ساختن وسائل چوبى ، در خدمت نجّار مىباشند ) .\r\nامّا باطل هميشه معارض غرض حقّ است و هدفى جز افساد ندارد .\r\n4 ) - مثل مذكور همانطور كه در امور محسوس و حقايق خارجى جريان دارد در علوم و اعتقادات نيز جاريست ، مثلا اعتقاد حق در دل مؤمن مانند بارانيست كه از آسمان نازل شده و در هر مسيلى بسته به گنجايش آن جريان مىيابد و مؤمنان هر يك به مقدار ظرفيّت روحى خود از ايمان بهره‌مند مىگردند ، به خلاف اعتقاد باطل در دل كفّار كه مانند كفى كه روى سيلاب است و سرانجام محو مىشود ، به زودى زايل شده و از بين مىرود .\r\n( 18 )  ( لِلَّذِينَ اسْتَجابُوا لِرَبِّهِمُ الْحُسْنى وَ الَّذِينَ لَمْ يَسْتَجِيبُوا لَهُ لَوْ أَنَّ لَهُمْ ما فِي الْأَرْضِ جَمِيعاً وَ مِثْلَهُ مَعَهُ لَافْتَدَوْا بِهِ أُولئِكَ لَهُمْ سُوءُ الْحِسابِ وَ مَأْواهُمْ جَهَنَّمُ وَ بِئْسَ الْمِهادُ )  : ( براى كسانى كه پروردگارشان را اجابت كنند نتيجه نيكوست و كسانى كه او را اجابت نكرده‌اند چنانچه همه آنچه در زمين است و نظير آن را داشته باشند ، به فداء خويش خواهند داد ، آنان بد حسابى دارند و جايگاهشان جهنم است و چه بد بسترى است ) يعنى كسانى كه دعوت حقّهء پروردگارشان را اجابت مىكنند و به آن معارف ايمان مىآورند در برابر ايمان و استجابتشان ، عاقبت نيكوئى در انتظار آنهاست ، امّا كسانى كه دعوت حقّه پروردگارشان را اجابت نمىكنند آنچنان عاقبت بدى در كمين آنهاست كه\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nاگر فرضا همه آنچه در روى زمين است بلكه دو برابر آن ، از آن ايشان باشد ، حاضرند آن را فدا بدهند تا آن نعمات اخروى را كه به جهت سرپيچى از دعوت خدا از دست داده‌اند بدست بياورند ، امّا هرگز نمىتوانند به آن نعم برسند ، بلكه به فرمايش امير المؤمنين عليه السّلام ، ( غير موصوف ما نزل بهم ) ، ( آنچه بر سر ايشان مىآيد قابل وصف نيست ) و سرانجام بدى در انتظار آنهاست و حسابشان يعنى نتيجه اعمالشان مايهء مسرّت آنها نخواهد بود ، بلكه ناراحت كننده بوده و آنها را وارد جهنم مىسازد و چه بد بستريست كه برايشان آماده شده تا در آن جاى گيرند .\r\n( 19 )  ( أَ فَمَنْ يَعْلَمُ أَنَّما أُنْزِلَ إِلَيْكَ مِنْ رَبِّكَ الْحَقُّ كَمَنْ هُوَ أَعْمى إِنَّما يَتَذَكَّرُ أُولُوا الْأَلْبابِ )  : ( آيا كسى كه مىداند آنچه از جانب پروردگارت بر تو نازل شده حق است ، مانند كسى است كه نابيناست ؟ فقط صاحبان خرد متذكّر مىشوند ) يعنى حق در دلهاى افرادى كه دعوت پروردگار خود را اجابت كردند مستقّر شده و دلهايشان ( الباب ) گشته يعنى دلهاى حقيقى كه آثار و بركات آن تذكّر و بينايى است و آنان همواره بر وفاى به عهد الهى پايدارند و آن را نقض نمىكنند و بر احترام پيوندهايى كه خداوند آنها را امر به ارتباط آنها نموده استوارند ، يعنى هميشه صلهء رحم مىكنند و در برابر مصائب صبر مىنمايند و با انفاق در صدد اصلاح برمىآيند و فساد نمىكنند و با حسنات خود اثر سيّئات ناچيزشان را محو مىنمايند ، اين چنين افرادى داراى سرانجام نيك و عاقبت حسنى خواهند بود ، خداوند با استفهامى انكارى مىفرمايد ، آيا چنين كسانى كه آنچه از جانب خدا بر تو نازل شده حق مىدانند با افرادى كه ديدهء بصيرت نداشته و نسبت به درك حق نابينا هستند ، يكسانند ؟ ! ابدا يكسان نيستند ، بلكه صاحبان علم و خرد يك نحو تذكّر و بيدارى دارند كه نابينايان و جهّال آن تذكّر را ندارند ، ( و آنچه تعجّب برانگيز است اينكه بعضى افراد خود را مسلمان مىدانند ، امّا براى زندگى خود روش افرادى را برمىگزينند كه خداوند آنها را نابينا خوانده و اين نهايت شقاوت براى\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nآدميست كه به شيوهء افراد كافر و جهّال عمل كند ) .\r\n( 20 )  ( الَّذِينَ يُوفُونَ بِعَهْدِ اللَّهِ وَ لا يَنْقُضُونَ الْمِيثاقَ )  : ( كسانى كه به عهد خدا وفا كرده و ميثاق را نمىشكنند ) ، منظور از عهد و ميثاق همان پيمانيست كه خلائق به زبان فطرت خود با پروردگارشان بستند كه او را يگانه بدانند و بر اساس توحيد عمل نموده و آثار توحيد را از خود نشان دهند و هر فرد در رابطه با خود و جامعه بر اساس آن عمل نمايد .\r\nالبته عهد و ميثاقى هم كه به وسيلهء انبياء و به دستور خداى سبحان از بشر گرفته شده ، همه از فروع اين ميثاق فطريست .\r\n( 21 )  ( وَ الَّذِينَ يَصِلُونَ ما أَمَرَ اللَّهُ بِهِ أَنْ يُوصَلَ وَ يَخْشَوْنَ رَبَّهُمْ وَ يَخافُونَ سُوءَ الْحِسابِ )  : ( و كسانى كه آنچه را خدا به پيوستن آن فرمان داده مىپيوندند و از خداى خويش مىترسند و از بدى حساب بيم دارند ) ، ظاهرا به قرينهء ( سوء الحساب ) مراد از امر ، در اينجا امر تشريعى است ، چون حساب و مؤاخذه مبتنى بر احكام نازله در شريعت است كه اين احكام ، خود احكام فطرت را تأييد مىكند نه آنكه فقط مبتنى بر فطرت باشد چون حجّت الهى فقط با فطرت تمام نمىشود بلكه بايد طريق وحى نيز به فطرت منضّم شود هر چند كه حسن و قبح بسيارى از احكام مثل زشتى ظلم يا نيكوئى عدل براى همه به حكم فطرت واضح و آشكار است ، از معروفترين مصاديق آنچه خدا امر به پيوند آن نموده مسأله صلهء رحم است كه ترك آن مخالفت با امر خداست و مراد از ( خشيّت ) تأثر قلبى از احتمال وقوع شرّ است و مراد از ( خوف ) تأثّر عملى انسان در مقام ترس مىباشد .\r\nبه هر جهت اينچنين كسانى از پروردگارشان خشيّت داشته و از بدى حساب اعمالشان بيمناكند ، چون اعمال انسان همه در صيحفهء عملش ثبت و ضبط مىگردد و آنكس كه عملش بد و ناپسند باشد عاقبت و و بال سوء نيز در انتظار او خواهد بود .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\n( 22 )  ( وَ الَّذِينَ صَبَرُوا ابْتِغاءَ وَجْهِ رَبِّهِمْ وَ أَقامُوا الصَّلاةَ وَ أَنْفَقُوا مِمَّا رَزَقْناهُمْ سِرًّا وَ عَلانِيَةً وَ يَدْرَؤُنَ بِالْحَسَنَةِ السَّيِّئَةَ أُولئِكَ لَهُمْ عُقْبَى الدَّارِ )  : ( و كسانى كه در جستجوى رضايت پروردگارشان خويشتندارى كرده و نماز به پا مىدارند و از آنچه به آنها روزى كرده‌ايم در پنهان و آشكار انفاق مىكنند و بدى را با نيكى دفع مىنمايند ، و ثواب آن سراى خاص آنهاست ) ، در ادامهء صفات  ( أُولُوا الْأَلْبابِ )  مىفرمايد آنها براى رضاى پروردگارشان صبر مىكنند و اينكه صبر را مطلق آورده دلالت مىكند كه اشخاص فوق الذّكر همهء اقسام صبر را دارند ( صبر بر طاعت ، صبر در برابر مصيبت ، صبر در برابر معصيت ) و منظور از  ( وَجْهِ رَبِّهِمْ )  ، جهت الهى عمل و يا فكر و نيّت قربة الى اللّه است .\r\nدر ادامه مىفرمايد آنها نماز را به پا داشتند ، يعنى نگذاشتند ساقط شود و همهء اجزاء و شرايط آن را به جاى آوردند و امر آن را سبك نشماردند ، چون نماز ارتباط با خداست ، و آنگاه فرمود كه آنها در پنهان و آشكار انفاق مىكنند و مراد از انفاق در اينجا اعم از انفاق واجب و غير واجب است و مراد آنها از اين اعمال ، اصلاح بين بندگان خداست و انفاق پنهانى مربوط به موارديست كه براى حفظ حرمت و آبروى اشخاص بهتر است سرّى باشد و انفاق آشكار مخصوص موارديست كه باعث تشويق مردم بر احسان و نيكى و دفع تهمت و امثال آن گردد .\r\nو خصوصيّت ديگر آنها اين است كه بدى را با نيكى دفع مىكنند ، يعنى بوسيلهء اعمال نيك ، عمل بدى را كه تصادفا و ندرتا مرتكب شده‌اند بر طرف مىنمايند ، چون  ( إِنَّ الْحَسَناتِ يُذْهِبْنَ السَّيِّئاتِ )  « 1 » ، ( بدرستى كه نيكيها بديها را زايل مىكنند ) .\r\nو يا آنكه اعمال زشتى را كه ديگران نسبت به آنان انجام داده‌اند ، آنها را با عفو و احسان و حسن خلق جبران مىنمايند تا به اين ترتيب ريشهء شرّ و وسوسهء شيطان را از\r\n\r\n\r\n","description":"","footnote":"\r\n( 1 ) - سوره هود ، آيه 114 .\r\n","page_name":" 510 ","page_number":510},
  {"content":"\r\n\r\nبين ببرند .\r\nو به سبب همين اعمال ، عاقبت شايسته در سراى آخرت از آن آنهاست ، آرى هيچ چيز در عالم بر حسب آن فطرتى كه خداى تعالى او را بر آن فطرت آفريده جز به عاقبتى كه مناسب خودش و مايهء سعادتش باشد منتهى نمىگردد ، و عاقبت بد در حقيقت بطلان عاقبت و در واقع بىعاقبتى است به همين جهت در آيه شريفه مطلقا فرمود : سرانجام از آن آنهاست ، و اگر سرانجام دو نوع بود : يكى نيك و يكى بد ، بايد مىفرمود : سرانجام نيك از آن آنهاست ، لذا معلوم مىشود سرانجام ، همان سرانجام محمود است ، به همين جهت هم در آياتى كه متعرض حال كفّار است مىفرمايد  ( لَهُمْ سُوءُ الدَّارِ ) *  و نفرمود ( لهم سوء العاقبة ) پس معلوم مىگردد مقصود از دار ، همين دار دنياست و مقصود از دار دنيا هم زندگى در دنياست ، پس « عقبى الدّار » معنايش سرانجام زندگى دنياست .\r\n( 23 )  ( جَنَّاتُ عَدْنٍ يَدْخُلُونَها وَ مَنْ صَلَحَ مِنْ آبائِهِمْ وَ أَزْواجِهِمْ وَ ذُرِّيَّاتِهِمْ وَ الْمَلائِكَةُ يَدْخُلُونَ عَلَيْهِمْ مِنْ كُلِّ بابٍ )  : ( بهشتهاى جاودانى كه خودشان و هر كه از پدران و همسران و فرزندانشان كه شايسته بوده داخل آن مىشوند و فرشتگان از هر درى بر آنها وارد مىشوند ) ، مىفرمايد : اينچنين افرادى كه صفات فوق را دارند وارد بهشتهاى جاويد و مستقّر مىكردند و به آنان نويد مىدهد كه صلحا از ارحامشان شامل پدران و مادران و ذريّه‌ها و برادران و خواهران و همسرانشان به آنها مىپيوندند و اگر چه در آيه نامى از مادران نبرده ، ليكن مادران ، همسران پدران هستند و كلمهء ازدواج شامل آنهاست و برادران و خواهران و عموها و دائىها و اولاد آنان همه ، جزء ذريّهء پدران هستند و در اين آيه اختصارى لطيف به كار رفته است .\r\n( 24 )  ( سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ )  : ( سلام بر شما بواسطهء آن صبرى كه نموديد ، چه نيك است عاقبت آن سراى ) ، اين جمله حكايت خطاب فرشتگان با\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nآنهاست كه اولو الالباب را به امنيّت و سلامتى جاودانى و سرانجام نيكو بشارت مىدهند ، سرانجامى كه هرگز دستخوش مذمّت و زشتى نمىگردد و اين عاقبت سرانجام اعمال صالحى است كه در همه مراحل زندگى بر آن مداومت داشته‌اند و در هر زمانيكه سايرين منحرف مىگشتند آنها خويشتندارى نموده و خود را از معصيت دور مىداشتند و مصائب را تحمّل نموده و صبر توأم با خوف و خشيّت مىنمودند .\r\n( 25 )  ( وَ الَّذِينَ يَنْقُضُونَ عَهْدَ اللَّهِ مِنْ بَعْدِ مِيثاقِهِ وَ يَقْطَعُونَ ما أَمَرَ اللَّهُ بِهِ أَنْ يُوصَلَ وَ يُفْسِدُونَ فِي الْأَرْضِ أُولئِكَ لَهُمُ اللَّعْنَةُ وَ لَهُمْ سُوءُ الدَّارِ )  : و كسانى كه عهد خدا را بعد از پيمان بستن مىشكنند و آنچه را كه خداوند امر به پيوند آن نموده قطع مىكنند و در زمين فساد مىنمايند آنانند كه لعنت و بدى در آن سراى براى آنهاست ) ، اين آيه حال غير مؤمنان را به روش تقابل بيان مىكند و مىفرمايد كفّار كسانى هستند كه عهد فطرت سليم را كه مقتضاى آن اقرار به توحيد است نقض كرده و احكام خدا و راه او را كه بشر را به سعادت مىرساند تغيير داده و آن را قطع مىنمايند و جامعه را به فساد و بدبختى مىكشانند و در زمين فساد مىكنند ، يعنى وظايفى را كه اشياء به جهت آن خلق شده‌اند تغيير مىدهند و آنها را از حدّ اعتدال خارج كرده و نمىگذارند تا به امور واجبه‌اى كه غايت آنهاست قيام نمايند ، و در نتيجهء اين اعمال ، آنها از رحمت حق دور شده و از كرامت الهى طرد مىگردند به علّت اينكه آنها حق را كنار گذاشته و در باطل فرو رفته‌اند و سرانجام باطل هم جز نابودى و هلاكت و بدى عاقبت نيست .\r\n( 26 )  ( اللَّهُ يَبْسُطُ الرِّزْقَ لِمَنْ يَشاءُ وَ يَقْدِرُ وَ فَرِحُوا بِالْحَياةِ الدُّنْيا وَ مَا الْحَياةُ الدُّنْيا فِي الْآخِرَةِ إِلَّا مَتاعٌ )  : ( خدا روزى را بر هر كس كه بخواهد گشايش مىدهد و رزق را مقدّر مىنمايد ، امّا آنها به زندگى دنيا شادمان شده‌اند و زندگى اين دنيا در برابر آخرت جز متاع ناچيزى نيست ) ، يعنى بهرهء اين دو گروه كه همان عاقبت نيكو براى\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nاولو الالباب و جهنم و دار بوار براى كافران و پيمان‌شكنان است ، خود نوعى رزق مىباشد كه خداى متعال هر كه را بخواهد و هرطور بخواهد از آن يا از اين روزى بهره مىدهد ، امّا مردم به زندگى دنيا دلبسته‌اند غافل از اينكه رزق حقيقى همان رزق آخرت است و دنيا مقصود بالذّات نيست ، بلكه متاع و وسيله‌ايست براى زندگى ديگر در سراى عقبى ، در واقع دنيا مزرعهء آخرت و جائى است كه بايد در آن در صدد كسب روزى آخرت برآمد ، لذا اگر دنيا را با آخرت مقايسه كنيم ، زندگى دنيوى زمانى حق است كه به نظر مقدمه و وسيله لحاظ شود ، امّا اگر خودش مقصود اصلى قرار بگيرد و به نظر استقلالى لحاظ گردد خود از مصاديق باطل بوده و چون كف روى سيل محو و نابود خواهد شد  ( وَ ما هذِهِ الْحَياةُ الدُّنْيا إِلَّا لَهْوٌ وَ لَعِبٌ وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ )  « 1 » ، ( اين زندگى دنيا جز بازيچه و سرگرمى نيست و همانا سراى آخرت زندگى است ، اگر بفهمند ) .\r\n\r\n[ آيهء ( 35 - 27 ) بيان اينكه هدايت و ضلالت بدست خداست و تهديد كفّار و بشارت به مؤمنان 
  ]\r\n( 27 )  ( وَ يَقُولُ الَّذِينَ كَفَرُوا لَوْ لا أُنْزِلَ عَلَيْهِ آيَةٌ مِنْ رَبِّهِ قُلْ إِنَّ اللَّهَ يُضِلُّ مَنْ يَشاءُ وَ يَهْدِي إِلَيْهِ مَنْ أَنابَ )  : ( و كسانى كه كفر ورزيدند مىگويند : چرا بر او معجزه‌اى از طرف پروردگارش نازل نمىشود ، بگو خدا هر كه را بخواهد گمراه مىكند و هر كه بسوى او باز آيد او را هدايت مىنمايد ) ، كفّار ، قرآن كريم را آيت و معجزه به حساب نمىآوردند و مىگفتند ، چرا بر پيامبر صلّى اللّه عليه و إله و سلم معجزه‌اى نازل نمىشود تا ما بوسيلهء آن هدايت شويم و خداوند به پيامبر خود دستور مىدهد كه در جواب آنان بگويد كه هدايت مستند به معجزه نيست تا نزول آن باعث هدايت شود ، بلكه هدايت مستند به خداست و او هر كس را بخواهد هدايت و هر كه را بخواهد گمراه مىكند ، امّا اين خواست خدا بدون حساب و از روى گزاف نيست ، بلكه خدا كسى را هدايت مىكند كه خود او در مسير زندگيش بسوى خدا بازگشت كند و كسى را گمراه مىسازد كه از او\r\n\r\n\r\n","description":"","footnote":"\r\n( 1 ) - سوره عنكبوت ، آيه 64 .\r\n","page_name":" 513 ","page_number":513},
  {"content":"\r\n\r\nروىگردان باشد و بسوى او رجوع نكند و اين سنّت جارى الهى است كه بر اساس نظامى متقن و خلل ناپذير استوار مىباشد .\r\n( 28 )  ( الَّذِينَ آمَنُوا وَ تَطْمَئِنُّ قُلُوبُهُمْ بِذِكْرِ اللَّهِ أَلا بِذِكْرِ اللَّهِ تَطْمَئِنُّ الْقُلُوبُ )  : ( آنان كسانى هستند كه ايمان آورده و دلهايشان با ياد خدا آرامش مىيابد ، آگاه باشيد كه فقط با ياد خدا دلها آرامش پيدا مىكنند ) ، در اين آيه حالت كسانى را كه بسوى خدا رجوع مىكنند توضيح داده و مىفرمايد : آنها كسانى هستند كه ايمان آوردند و قلبشان با ياد حق آرام گرفت ، پس در آنها آمادگى و استعداد پذيرش عطيّه هدايت الهى وجود دارد ، همانطور كه فسق و اعراض از حق ، در مورد ضلالت ، زمينه را براى اضلال الهى آماده مىكند و آنگاه قاعده‌اى عمومى را بيان مىنمايد و آن اينكه ( فقط با ياد خدا دلها آرامش مىيابد ) و ذكر در اينجا شامل همه انحاء ذكر مىشود ، اعم از لفظى يا غير آن و علّت آن است كه آدمى در زندگى خود هدفى جز رسيدن به سعادت و آرامش ندارد و بيم او در زندگى از برخورد با ناملايمات و سلب نعمات است و تنها سببى كه نعمت و سلب آن بدست اوست همانا خداى سبحان است كه بازگشت همهء امور بسوى اوست ، پس ياد او براى هر نفسى مايهء انبساط خاطر و آرامش است و نفس به چيزى جز ياد او آرام نمىگيرد جز آنكه از حقيقت حال خود غافل شده و در اثر از دست دادن بصيرت و رشد ، ديگر از ذكر حق گريزان باشد كه چنين نفسى از نعمت طمأنينه و سكون محروم خواهد بود ، چون ياد خدا تنها مايهء آرامش دلهاست  ( نَسُوا اللَّهَ فَنَسِيَهُمْ )  « 1 » ، ( خدا را فراموش كردند ، پس خدا هم آنها را فراموش كرد ) .\r\n( 29 )  ( الَّذِينَ آمَنُوا وَ عَمِلُوا الصَّالِحاتِ طُوبى لَهُمْ وَ حُسْنُ مَآبٍ )  : ( همان كسانى كه ايمان آورده و عمل شايسته بجا آوردند ، خوشى و سرانجام نيك از آن آنهاست ) ، و آنها كسانى هستند كه دلهايشان آرامش يافته و نعمات الهى آنها را فرا گرفته و ايشان\r\n\r\n\r\n","description":"","footnote":"\r\n( 1 ) - سوره توبه ، آيه 67 .\r\n","page_name":" 514 ","page_number":514},
  {"content":"\r\n\r\nحقيقتا به ستونى اعتماد كرده‌اند كه هرگز منهدم نمىشود و در سايهء اعتماد به او در ولايت وى مستقّر شده‌اند و پروردگارشان متوجّه آنها نمىگردد جز در خصوص مواردى كه باعث سعادت آنها باشد و اگر چيزى به ايشان عطا كند خير ايشان در آنست و اگر آنها را از چيزى دفع نمايد باز هم باعث خير آنهاست ، پس نيكوترين زندگيها از آن آنهاست و بهترين مرجع و سرانجام نيز براى آنها خواهد بود .\r\n( 30 )  ( كَذلِكَ أَرْسَلْناكَ فِي أُمَّةٍ قَدْ خَلَتْ مِنْ قَبْلِها أُمَمٌ لِتَتْلُوَا عَلَيْهِمُ الَّذِي أَوْحَيْنا إِلَيْكَ وَ هُمْ يَكْفُرُونَ بِالرَّحْمنِ قُلْ هُوَ رَبِّي لا إِلهَ إِلَّا هُوَ عَلَيْهِ تَوَكَّلْتُ وَ إِلَيْهِ مَتابِ )  : ( اينچنين تو را در امتّى فرستاديم كه پيش از آن امتّهائى در گذشته آمده و رفته‌اند تا تو آنچه را كه به تو وحى نموديم بر آنان تلاوت كنى در حالى كه آنها به رحمان كفر مىورزيدند ، بگو پروردگار من اوست ، كه هيچ معبودى جز او نيست ، من فقط بر او توكّل مىكنم و رجوع من بسوى اوست ) ، خطاب به پيامبر صلّى اللّه عليه و إله و سلم مىفرمايد ، ارسال تو در اين امّت مطابق سنّت جارى الهى در دعوت امّتها بسوى توحيد است و اينكه هر كه را بخواهد گمراه كرده و هر كس را بخواهد هدايت مىنمايد و همهء اينها بر طبق نظامى است كه در رجوع به خدا و ايمان به او و سكون قلب به ياد او و يا عدم رجوع به او جريان دارد و ارسال تو در ميان اين امّت براى آن بود كه تو معارفى را كه در كتاب الهى موجود است به آنان ابلاغ نمايى و حال آنكه آنها به رحمان كفر مىورزند و اين صفت را براى آن آورد تا بفهماند كفّار در حقيقت رحمت عام الهى را كفران نموده‌اند ، رحمتى كه اگر آن را بپذيرند متضمن سعادت دنيا و آخرت آنهاست .\r\nو آنگاه به رسول خود امر مىنمايد تا صراحتا مسأله توحيد را به آنان ابلاغ كند و بفرمايد : او تنها پروردگار من است و هيچ شريكى ندارد و من تنها او را قائم بر جميع امور خود مىدانم و حوائجم را فقط از درگاه او طلب مىكنم و بازگشت من به سوى اوست ، در واقع توكّل بر خدا و بازگشت به سوى او از آثار و نتايج ربوبيّت اوست .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n( 31 )  ( وَ لَوْ أَنَّ قُرْآناً سُيِّرَتْ بِهِ الْجِبالُ أَوْ قُطِّعَتْ بِهِ الْأَرْضُ أَوْ كُلِّمَ بِهِ الْمَوْتى بَلْ لِلَّهِ الْأَمْرُ جَمِيعاً أَ فَلَمْ يَيْأَسِ الَّذِينَ آمَنُوا أَنْ لَوْ يَشاءُ اللَّهُ لَهَدَى النَّاسَ جَمِيعاً وَ لا يَزالُ الَّذِينَ كَفَرُوا تُصِيبُهُمْ بِما صَنَعُوا قارِعَةٌ أَوْ تَحُلُّ قَرِيباً مِنْ دارِهِمْ حَتَّى يَأْتِيَ وَعْدُ اللَّهِ إِنَّ اللَّهَ لا يُخْلِفُ الْمِيعادَ )  : ( و اگر بوسيلهء قرآن كوهها حركت مىيافت و زمين شكافته مىشد و يا مردگان به سخن مىآمدند « سودى براى آنها نداشت » بلكه همه امور بدست خداست ، آيا كسانى كه ايمان آوردند از ايمان اينها مأيوس نشدند و ندانستند كه اگر خدا مىخواست همهء مردم را هدايت مىكرد و پيوسته كافران به سزاى كردارشان به حادثه‌اى كوبنده برمىخورند ، و يا به نزديك ديارشان فرود مىآيد ، تا خدا وعدهء خويش را بياورد كه خداوند خلف وعده نمىكند ) ، يعنى اگر بواسطهء قرآن كوهها از جا كنده مىشد و زمين قطعه قطعه مىگشت و مردگان به سخن آمده و بر حقانيّت معاد شهادت داده و احوال بعد از مرگ را توضيح مىدادند ، باز هم تا خدا نمىخواست اينها هدايت نمىشدند ، بلكه امر هدايت و همهء امور بدست خداست و اين معنا نظير آيه 111 سورهء انعام است كه مىفرمايد : ( اگر فرشتگان را برايشان نازل كنيم و مردگان با ايشان سخن گويند و همه چيز را گروه گروه نزد آنها جمع آوريم ، باز هم ايمان نمىآورند ، مگر آنكه خدا بخواهد ) .\r\nو آنگاه مىفرمايد آيا مؤمنان از ايمان اين افراد مأيوس نشدند و ندانستند كه اگر خدا مىخواست آنها را هدايت مىكرد و نمىدانند كه هميشه مصيبتهاى كوبنده بر سر اين كفّار كه دعوت حقّهء اسلام را نپذيرفتند ، بواسطهء اعمالشان و كفرى كه به رحمان ورزيدند مىآيد ، ظاهرا مراد كفّار صدر اسلام هستند كه در مورد كفّار اطراف مكّه مصيبت كوبندهء جنگ و قتل و غارت به خودشان اصابت كرد و در مورد كفّار اهل مّكه حوادث ناگوار در پيرامون شهرشان اتفاق مىافتاد و آثار سوء آن و وحشت و اندوهش گريبان آنها را نيز مىگرفت و مقصود از عذابى كه به آنان وعده داده شده همان عذاب شمشير است كه در روز بدر و ساير غزوات با آن روبرو شدند و خداوند وعدهء خود را خلاف\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nنمىنمايد و اين وعده حق است و تحقّق خواهد يافت و آن زمانى كه موعدش باشد نه مقدّم گشته و نه مؤّخر مىگردد .\r\n( 32 )  ( وَ لَقَدِ اسْتُهْزِئَ بِرُسُلٍ مِنْ قَبْلِكَ فَأَمْلَيْتُ لِلَّذِينَ كَفَرُوا ثُمَّ أَخَذْتُهُمْ فَكَيْفَ كانَ عِقابِ )  : ( و به تحقيق پيامبران قبل از تو را نيز استهزاء كردند ، پس به كسانى كه كفر ورزيدند مهلتى دادم و آنگاه آنها را مؤاخذه كردم ، و عقوبت من چگونه بود ؟ ! ) اين آيه تأكيد همان وعيدى است كه در آيه قبلى كفّار را به آن تهديد كرده بود و مىفرمايد آرى قبل از تو هم ( اى پيامبر صلّى اللّه عليه و إله و سلم ) مردم پيامبران را استهزاء مىكردند و به آنان كفر مىورزيدند ، همانگونه كه حالا كفّار قريش تو را مسخره مىكنند و از تو طلب معجزه‌اى غير قرآن مىنمايند ، امّا من هميشه به كفّار استهزاء كننده مهلت مىدهم ، و سپس آنها را با عذاب خود مىگيرم و كسى چه مىداند كه عقاب من چگونه است ؟ !\r\nآيا صرف تهديد است ؟ و يا چيزيست كه از آن بتوانند بگريزند ؟ و يا چيزيست كه بتوانند آن را تحمل كرده يا آن را دفع كنند ؟ و حالا كه عذاب من بر امتّهاى گذشته نازل شده اينها نيز بايد بدانند كه عذاب من حتمى است و بايد از چنين اعمالى بپرهيزند تا آنچه بر سر آن امّتها آمد بر سر اينان نيايد .\r\n( 33 )  ( أَ فَمَنْ هُوَ قائِمٌ عَلى كُلِّ نَفْسٍ بِما كَسَبَتْ وَ جَعَلُوا لِلَّهِ شُرَكاءَ قُلْ سَمُّوهُمْ أَمْ تُنَبِّئُونَهُ بِما لا يَعْلَمُ فِي الْأَرْضِ أَمْ بِظاهِرٍ مِنَ الْقَوْلِ بَلْ زُيِّنَ لِلَّذِينَ كَفَرُوا مَكْرُهُمْ وَ صُدُّوا عَنِ السَّبِيلِ وَ مَنْ يُضْلِلِ اللَّهُ فَما لَهُ مِنْ هادٍ )  : ( آيا كسى كه مراقب اعمال همه افراد است با غير او يكى است ؟ آنها براى خدا شريكانى قرار دادند ، بگو نام آنها را بگوييد ، بلكه مىخواهيد خدا را از چيزى خبر دهيد كه او آن را در زمين نمىداند ؟ و با سخنى ظاهرى و صورى مىگوييد ؟ بلكه مكر كسانى كه كفر ورزيدند برايشان آراسته شد و از راه منحرف شدند و هر كه را خدا گمراه كند راهنمائى ندارد ) ، خداى سبحان هم قائم بر هر نفس و هم قائم به اعمال اوست ، چون او محيط به ذات او و قاهر بر او و شاهد\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nو ناظر بر آنست و نيز مدّبر امر اعمال هر نفسى است و هر عملى را از مرحله قوّه به فعل درمىآورد و همهء آنها را در صحائف اعمال ضبط مىكند و آنها را به صورت ثواب يا عقاب دنيوى و اخروى متحول مىسازد ، آيا چنين خدائى كه هر كس را بخواهد هدايت مىكند و پاداش مىدهد و هر كه را بخواهد گمراه مىكند و كيفر مىدهد و همه امور بدست اوست با ديگرى در الوهيّت مشاركت دارد ؟ ابدا ، چنين پروردگارى ساحتش منزّه از شرك است ، آنگاه خداوند به نحوى بىسابقه و عجيب به پيامبر صلّى اللّه عليه و إله و سلم دستور مىدهد تا با كفّار احتجاج كند و بگويد اين شركاء را نام برده و توصيف كنيد ، ( چون صفات اشياء است كه آنها را متعيّن مىكند و اگر خدا داراى شركائى باشد واجب است كه آن شفعاء مشركان داراى صفاتى باشند كه در خور اين مقام باشد ) ، بلكه معناى اين شرك شما اين است كه خدا را به چيزى خبر دهيد كه او از آن بىاطلاع است ، در حالى كه خدا قائم بر هر نفس و اعمال اوست و داناى مطلق است ، پس حال كه او چنين شركائى را سراغ ندارد سخن شما از اساس باطل است ، زيرا اگر شفيعان و شركائى براى خدا وجود داشت هر آينه خداوند آن را مىدانست و تأثير آنها و وجودشان از او مخفى نمىماند ، بلكه شما سخن ظاهرى و عارى از حقيقت مىگوييد ، لذا مشركان بين سه محذور متردّد هستند :\r\nاوّل ) : اينكه بدون دليل قائل به وجود شركاء باشند .\r\nدوّم ) : اينكه اوصافى براى آنها بيان كنند كه خداوند علمى به آن ندارد .\r\nسوّم ) : اينكه سخنى ظاهرى و خالى از حقيقت بگويند .\r\nو در آخر خطاب به رسول اكرم صلّى اللّه عليه و إله و سلم مىفرمايد كه اين حجّتها بىاساس است و اين دليلها را واگذار چون علّت شريك قائل شدن آنها براى خدا موارد ياد شده نيست ، بلكه شيطان شرك را در نظر آنها جلوه داده و به اين وسيله آنها را از راه خدا باز داشته و به متاع دنيوى و زينت آن مشغول نموده ، در نتيجه خداوند هم با محروم كردن آنها از نعمت هدايت ، ايشان را گمراه نموده و هر كس كه خدا او را گمراه كند ، هرگز هدايت\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nكننده‌اى نخواهد داشت .\r\n( 34 )  ( لَهُمْ عَذابٌ فِي الْحَياةِ الدُّنْيا وَ لَعَذابُ الْآخِرَةِ أَشَقُّ وَ ما لَهُمْ مِنَ اللَّهِ مِنْ واقٍ )  : ( براى آنان در زندگى دنيا عذابيست و هر آينه عذاب آخرت سخت‌تر است و برايشان از عذاب خدا ، حافظ و نگهدارى نيست ) ، در اينجا عذابى را كه اجمالا در آيات سابق وعده داده بود بيان مىنمايد ، پس كفّار و مشركان و كسانى كه عهد خدا را نقض مىكنند هم در زندگى دنيا معذّب مىشوند و هم در آخرت و البتّه عذاب آخرت شديدتر و دشوارتر است و در عين حال هيچ كسى را ندارند تا برايشان در نزد خدا شفاعت كرده و آنها را از تأثير عذاب الهى نگهدارد .\r\n( 35 )  ( مَثَلُ الْجَنَّةِ الَّتِي وُعِدَ الْمُتَّقُونَ تَجْرِي مِنْ تَحْتِهَا الْأَنْهارُ أُكُلُها دائِمٌ وَ ظِلُّها تِلْكَ عُقْبَى الَّذِينَ اتَّقَوْا وَ عُقْبَى الْكافِرِينَ النَّارُ )  : ( مثل بهشتى كه پرهيزكاران وعده داده شده‌اند ، اين است كه جويها در زير آن جريان داشته و ميوه و سايهء آن دائمى است ، اين سرانجام كسانى است كه تقوى داشتند و سرانجام كافران آتش جهنم است ) ، در اينجا وعدهء جميلى كه سابقا به مؤمنان داده بود ، توصيف مىنمايد و مىفرمايد : سرانجام پرهيزكاران بهشتى است كه نعمتهاى آن دائمى است و هرگز كم و كاست نمىگردد ، چون از ناحيهء فضل و رحمت خداست و اهل تقوى ، يعنى مؤمنانى كه عمل صالح داشته‌اند ، همهء اعمالشان در دنيا در حكم عمل واحد است و دائما در مسير تقوى زندگى كرده‌اند ، نهايت كارشان چنين بهشتى است ، همچنانكه كافران و كسانى كه در تمام عمر در مسير كفّر و تكذيب قدم برداشته‌اند سرانجامشان آتش دوزخ است ، امّا كسانى كه در اعمال خود بر تقوى يا كفر استمرار نداشته و چندى در طريق ايمان و چندى بعد در وادى كفر قدم مىنهند ، از سياق اين آيات خارجند ، همچنينند مؤمنانى كه عقيدهء درست دارند ، امّا عمل صالح انجام نمىدهند ، در واقع به خدا ايمان دارند ، امّا به آيات او كافرند و اين كفر در مرتبهء عمل است ، نه در مرتبهء عقيده ، به هر جهت اين آيه به منزلهء\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nخاتمهء كلام و خلاصهء بحثى است كه در آيات سابق دربارهء كفّار و مؤمنان جريان داشت .\r\n\r\n[ آيهء ( 43 - 36 ) نهى پيامبر از پيروى خواسته‌هاى اهل كتاب و توضيح لوح محفوظ و مراد از كاستن از اطراف زمين و ، بيان شاهد بودن خدا و آنكه علم كتاب نزد اوست 
  ]\r\n( 36 )  ( وَ الَّذِينَ آتَيْناهُمُ الْكِتابَ يَفْرَحُونَ بِما أُنْزِلَ إِلَيْكَ وَ مِنَ الْأَحْزابِ مَنْ يُنْكِرُ بَعْضَهُ قُلْ إِنَّما أُمِرْتُ أَنْ أَعْبُدَ اللَّهَ وَ لا أُشْرِكَ بِهِ إِلَيْهِ أَدْعُوا وَ إِلَيْهِ مَآبِ )  : ( و كسانى كه به آنان كتاب آسمانى داده‌ايم ، از اين كتابى كه بر تو نازل شده شادمانند ولى بعضى از گروهها و احزاب هستند كه برخى از آن را انكار مىكنند ، بگو من دستور يافته‌ام كه خداى يگانه را بپرستم و به او شرك نورزم ، بسوى او دعوت مىكنم و بازگشت من بسوى اوست ) ، منظور از اهل كتاب يهود و نصارى و بنابر بعضى اقوال ، آنها و مجوس ( زرتشتيان ) هستند و اينكه فرمود اينها از نزول قرآن خوشحال مىشوند ، به جهت آنست كه در ابتداى بعثت ، يهود با حضرت محمّد صلّى اللّه عليه و إله و سلم و اسلام عنادى نداشتند و حتّى بر نبوّت او شهادت دادند و او را پيامبر معهود تورات و انجيل مىدانستند ، امّا بعد از هجرت و وقوع حوادث بعدى عناد آنها شدّت گرفت و نصارى نيز ، گروهى از آنها كه بر دين حق بودند و مسيح را بشر و نبى مىدانستند از نزول قرآن خوشحال شدند ، امّا گروه ديگر كه معتقد به تثليث بودند ، معارف توحيدى و احكامى را كه با اصول آنها مغايرت داشت انكار مىكردند ، آنگاه به پيامبر صلّى اللّه عليه و إله و سلم فرمان مىدهد كه به آنان بگويد : من مأمور شده‌ام كه خدا را بندگى كنم و كسى را شريك او نگيرم و مردم را بسوى او دعوت كنم ، چون بازگشت من بسوى اوست و در هيچ امرى از امورم جز به او مراجعه نمىكنم و شايد هم مراد از جمله آخر طرح مسأله معاد باشد .\r\n( 37 )  ( وَ كَذلِكَ أَنْزَلْناهُ حُكْماً عَرَبِيًّا وَ لَئِنِ اتَّبَعْتَ أَهْواءَهُمْ بَعْدَ ما جاءَكَ مِنَ الْعِلْمِ ما لَكَ مِنَ اللَّهِ مِنْ وَلِيٍّ وَ لا واقٍ )  : ( و اينچنين قرآن را حكمى به زبان عربى نازل كرديم و تو اگر بعد از آن دانشى كه به نزدت آمده از هواهاى نفسانى آنها پيروى نمايى ، در برابر خدا هيچ دوست و نگهدارنده‌اى برايت نخواهد بود ) ، ( كذلك ) اشاره به كتاب\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nآسمانى است كه بر انبياء گذشته نازل شده و منظور از ( حكم ) قضا و فرمان است ، پس كتاب در واقع حكم الهى مىباشد ، چون حاكم ميان مردم است و ( عربيّا ) صفت براى حكم است و اشاره دارد كه اگر قرآن را به زبان عربى نازل فرموده به جهت سنّت الهى است كه هر پيامبرى را با زبان قومش ارسال نمايد ،  ( وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ )  « 1 » ، بنابر اين پيامبر صلّى اللّه عليه و إله و سلم را از پيروى از خواسته‌هاى اهل كتاب نهى مىنمايد ، چون اهل كتاب نسخ احكام را محال مىدانستند و انتظار داشتند پيامبر اسلام صلّى اللّه عليه و إله و سلم مطابق احكام آنها حكم نمايد و يا از ايشان مىخواستند كه معجزهء ديگرى غير از قرآن بياورد .\r\nامّا خداوند پيامبر را از پيروى تمايلات آنان بر حذر مىدارد و مىفرمايد بعد از علم و يقينى كه به نزدت آمده اگر از تمايلات آنها پيروى كنى ما تو را عقوبت مىنمائيم و جز خدا دادرسى نخواهى داشت و كسى نمىتواند تو را از عذاب خدا نجات دهد .\r\n( 38 )  ( وَ لَقَدْ أَرْسَلْنا رُسُلًا مِنْ قَبْلِكَ وَ جَعَلْنا لَهُمْ أَزْواجاً وَ ذُرِّيَّةً وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ لِكُلِّ أَجَلٍ كِتابٌ )  : ( و به تحقيق پيش از تو پيامبرانى را فرستاديم كه همسران و فرزندان برايشان قرار داديم و هيچ پيامبرى حق نداشت كه بدون اذن خدا معجزه‌اى بياورد ، كه براى هر مدّتى كتابيست ) ، در ادامهء خطاب با پيامبر حقيقت حال را به ايشان تذكّر مىدهد و او را از طمع داشتن به ايمان از جانب افراد مكذّب مأيوس مىسازد و آن حقيقت ، مسأله سنّت الهى است كه بر اين قرار گرفته تا پيامبران از جنس خود بشر باشند و مانند آنها زندگى كرده و ازدواج نموده و توليد نسل نمايند و مانند ساير افراد بشر از خود مستقلا هيچ اختيارى نداشته باشند و خداست كه اگر بخواهد آيه و معجزه مىفرستد و البته خواست او پيرو حكمت و مصلحت است و اينكه فرمود :  ( لِكُلِّ أَجَلٍ كِتابٌ )  اشاره به آن است كه براى هر زمانى حكمى مخصوص به آن\r\n\r\n\r\n","description":"","footnote":"\r\n( 1 ) - سوره ابراهيم ، آيه 4 .\r\n","page_name":" 521 ","page_number":521},
  {"content":"\r\n\r\nزمان و موقعيّت است ، يعنى براى هر زمان كتابى است كه او مقدّر و حتمى نموده و جز آنچه خدا در آن كتاب مقدّر كرده واقع نمىگردد و آن كتابيست كه در آن آنچه خدا قبلا اراده نموده نازل كرده و آنچه در وقت معلوم اراده خواهد كرد نوشته شده است .\r\n( 39 )  ( يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ )  : ( خدا هر چه را بخواهد محو يا اثبات مىكند و اصل همه كتابها در نزد اوست ) ، محو چيزى يعنى از بين بردن آثار آن و اثبات چيزى يعنى بر جا گذاشتن آن به طوريكه از جايش نلغزد و محكم باشد ، بنابر اين خداى سبحان هميشه كتابى را اثبات و كتاب ديگرى را محو مىسازد ، يعنى اگر ما نوشته‌هاى كتاب را عبارت بدانيم از آيه و معجزه و نشانهء اسماء و صفات خداوندى در اين صورت خداوند همواره مشغول محو آيتى و اثبات آيتى ديگر است  ( ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها )  « 1 » ، ( ما هيچ آيه‌اى را نسخ نمىكنيم و از يادها نمىبريم ، جز آنكه آيتى بهتر از آن يا مثل آن مىآوريم ) ، و آنگاه مىفرمايد :  ( أُمُّ الْكِتابِ )  در نزد خداست ، يعنى اصل كتاب و ريشهء آن نزد خداست ، چون اختلاف وضعيّت كتاب و محو و اثبات و دگرگون شدن احكام آن آدمى را به اين توهّم وامىدارد كه قضايا و امور عالم نزد خداى سبحان هم وضع ثابتى ندارند و حكم خدا تابع علل و عوامل خارجيست و لذا احكام الهى گزاف بوده و نه به حسب ذات تعيّن دارند و نه چيزى از خارج در تعيّن آنها مؤثر مىگردد ، لذا براى دفع اين توهّم مىفرمايد كه اصل و ريشهء عموم كتابها و آن امر ثابتى كه اين كتابهاى دستخوش محو و اثبات بدان باز مىگردند ، در نزد خداست ، و خلاصهء مضمون آيه اين است كه خداى سبحان در هر زمان ، كتاب و حكم و قضائى مخصوص دارد و از اين احكام هر كدام را بخواهد محو و هر كدام را بخواهد اثبات مىكند ، و ليكن در عين حال براى هميشه قضايى لا يتغيّر و\r\n\r\n\r\n","description":"","footnote":"\r\n( 1 ) - سوره بقره ، آيه 106 .\r\n","page_name":" 522 ","page_number":522},
  {"content":"\r\n\r\nغير قابل محو و اثبات هم دارد و اين قضاء لا يتغيّر ريشه‌اى است كه همه قضاهاى ديگر فرع و شاخهء آن هستند و محو و اثبات آنها نيز بر حسب اقتضاى آن قضاء تغيير ناپذير است و از اين آيه سه نكته مستفاد مىشود :\r\nاول ) : اينكه حكم محو و اثبات حكمى عمومى است كه تمام حوادث و موجودات را شامل مىشود .\r\nدوّم ) : اينكه خداى سبحان در هر چيزى قضا و قدرى ثابت دارد كه قابل تغيير نيست .\r\nسوّم ) : اينكه قضاء دو قسم است ، يكى قابل تغيير ( لوح محو و اثبات ) و ديگرى غير قابل تغيير و ثابت ( امّ الكتاب يا لوح محفوظ ) .\r\n( 40 )  ( وَ إِنْ ما نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِنَّما عَلَيْكَ الْبَلاغُ وَ عَلَيْنَا الْحِسابُ )  : ( و اگر برخى از آن عذاب را كه به آنها وعده داده‌ايم به تو بنمايانيم و يا تو را بميرانيم ، در هر صورت وظيفه تو فقط تبليغ است و حساب كردن بر عهدهء ماست ) ، در اين آيه بيان مىنمايد كه حساب الهى همانطور كه در آخرت برقرار مىشود در دنيا نيز برقرار است و پيامبر فقط بايد سرگرم انذار و تبليغ باشد و توجّهى به خواسته‌هاى كفّار براى طلب معجزه يا نزول عذاب ننمايد ، چون به هر صورت عذاب و مؤاخذهء خدا حتمى است ، حال چه در زمان حيات پيامبر صلّى اللّه عليه و إله و سلم ، بعضى از آن محقّق شود و يا بعد از رحلت ايشان ، به هر صورت وظيفه پيامبر ، تنها تبليغ است و نبايد اعتنايى به معجزه خواهى و يا درخواست تعجيل عذاب از ناحيهء كفّار بنمايد و حتّى منتظر اثر تبليغات خود و يا نزول عذاب بر آنها نيز نباشد .\r\n( 41 )  ( أَ وَ لَمْ يَرَوْا أَنَّا نَأْتِي الْأَرْضَ نَنْقُصُها مِنْ أَطْرافِها وَ اللَّهُ يَحْكُمُ لا مُعَقِّبَ لِحُكْمِهِ وَ هُوَ سَرِيعُ الْحِسابِ )  : ( آيا نمىبينند كه ما اين سرزمين را از اطرافش نقصان مىدهيم ، خدا حكم مىكند و هيچ كس را توانايى جلوگيرى يا ردّ احكام او نيست ، او در\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nحسابرسى سريع است ) ، كم نمودن اطراف زمين كنايه از كشتن و هلاك كردن اهل آنست ، بنابر اين مضمون اين آيه شبيه به آيه 44 از سورهء انبياء است كه مىفرمايد : ( ما آنها و پدرانشان را بهره‌مند كرديم تا آنكه عمرشان طولانى شد ، آيا هنوز نمىبينيد كه ما به زمين پرداخته و از اطرافش ناقص مىكنيم ، آيا باز هم ايشان غالبند ؟ ) ، و آنگاه مىفرمايد ، خداست كه حكم مىكند و حكم احدى در برابر حكم او نفوذ ندارد و كسى نمىتواند از حكم او جلوگيرى نمايد و هر عملى را به مجرد وقوعش محاسبه مىكند و هيچ كس نمىتواند در حساب او تصرّف نموده و اخلال كند و در هر صورت غلبه از آن خداى سبحان است .\r\n( 42 )  ( وَ قَدْ مَكَرَ الَّذِينَ مِنْ قَبْلِهِمْ فَلِلَّهِ الْمَكْرُ جَمِيعاً يَعْلَمُ ما تَكْسِبُ كُلُّ نَفْسٍ وَ سَيَعْلَمُ الْكُفَّارُ لِمَنْ عُقْبَى الدَّارِ )  : ( و به تحقيق كسانى كه قبل از آنها بودند نيرنگ مىزدند ، امّا همه تدابير و نيرنگها از آن خداست ، او مىداند كه هر كس چه مىكند و به زودى كفّار خواهند دانست كه عاقبت آن سراى از آن كيست ) ، يعنى پشينيان اين افراد مكذّب نيز مانند اينها مكر كردند ، امّا مكرشان سودى برايشان نداشت و نتوانستند مانع از امر خدا شوند و خدا را از اينكه از اطراف زمين بكاهد و اهالى آن را نابود كند جلوگير گردند ، پس خداى سبحان تنها مالك مكر است و مكر هر كس را به او برمىگرداند ، چون او عالم به اعمال هر نفسى است و مكر زمانى محقّق مىشود كه شخص مورد مكر از نقشهء مكر كننده غافل باشد ، ولى وقتى او بداند كه چه نقشه‌اى در بين است ، پس مكر در مورد او باطل است .\r\nو در آخر با كفّار اتمام حجّت نموده و مىفرمايد ، منتهى شدن امور به عواقبش امرى ضرورى و بديهى است كه تخلّف نمىپذيرد و به زودى كفّار خواهند ديد كه سرانجام نيك از آن كيست ، لذا حاجتى نيست كه براى تفهيم اين حقيقت استدلال را تعقيب نموده و گفتگو را طولانى كنيم .\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n( 43 )  ( وَ يَقُولُ الَّذِينَ كَفَرُوا لَسْتَ مُرْسَلًا قُلْ كَفى بِاللَّهِ شَهِيداً بَيْنِي وَ بَيْنَكُمْ وَ مَنْ عِنْدَهُ عِلْمُ الْكِتابِ )  : ( و كسانى كه كفر ورزيدند ، مىگويند تو پيامبر نيستى ، بگو : خدا و آنكس كه علم كتاب نزد اوست براى گواهى ميان من و شما كفايت مىكند ) ، ظاهرا كفّار به سبب اينكه از آمدن معجزه‌اى غير از قرآن مأيوس شدند ، لا جرم اصل رسالت را انكار كردند و خطاب به رسول خدا صلّى اللّه عليه و إله و سلم گفتند : تو اصلا پيامبر نيستى ! لذا خداوند به پيامبر خود امر مىكند كه در جواب آنها بگويد ، خداوند و كسى كه علم كتاب نزد اوست براى شهادت ميان من و شما كافيست ، اين جمله استشهاد به خداى سبحان است كه خود ولىّ امر رسالت است و شهادت در اينجا شهادت تأديه است ( يعنى اداى شهادت ) نه شهادت تحمّل ، به تنهايى ( يعنى اينكه خداوند اين امر را بداند ) زيرا امثال جمله   ( إِنَّكَ لَمِنَ الْمُرْسَلِينَ عَلى صِراطٍ مُسْتَقِيمٍ )   « 1 » ، ( بدرستى كه تو از پيامبران بوده و بر طريق مستقيم قرار دارى ) ، مكرّر در قرآن كريم آمده است و معجزه بودن قرآن بديهى است و شامل شدن آن بر تصديق رسالت نيز ضروريست و شهادت ادا همين است كه شاهد بر مبناى علم ضرورى شهادت دهد و امّا در خصوص  ( وَ مَنْ عِنْدَهُ عِلْمُ الْكِتابِ )  بعضى گفته‌اند ، مراد از ( كتاب ) لوح محفوظ است كه در اين صورت مصداق اين جمله هم خداى سبحان خواهد بود و بعضى ديگر گفته‌اند مراد از ( كتاب ) تورات و انجيل مىباشد ، يعنى خدا و علماى اهل كتاب براى شهادت بين ما كفايت مىكند و بعضى گفته‌اند مراد از ( كتاب ) قرآن كريم است و هر كس به قرآن علم داشته باشد مورد نظر آيه است ، به اين ترتيب شخص مورد نظر كسى است كه به پيامبر صلّى اللّه عليه و إله و سلم ايمان آورده و نسبت به قرآن علم دارد و مطابق روايات صحيحه نقل شده كه اين آيه شريفه در حق حضرت على عليه السّلام نازل شده و اصولا اگر اين عبارت بر شخصى از گروندگان به رسول خدا صلّى اللّه عليه و إله و سلم منطبق گردد ، هر آينه آن شخص حضرت على عليه السّلام خواهد بود كه به شهادت\r\n\r\n\r\n","description":"","footnote":"\r\n( 1 ) - سوره يس ، آيه 2 .\r\n","page_name":" 525 ","page_number":525},
  {"content":"\r\n\r\nهمهء اهل فضل و بر طبق روايت صحيحه از تمام مسلمانان نسبت به كتاب خدا داناتر بود و اگر هيچ روايتى جز حديث ثقلين كه هم از طرف اهل سنّت و هم از طرف اهل تشيّع نقل شده ، حديث ديگرى نبود ، همين يك حديث در اثبات اين مدّعا كفايت مىكرد ، چون رسولخدا صلّى اللّه عليه و إله و سلم فرمودند : ( انّى تارك فيكم الثّقلين كتاب اللّه و عترتى اهل بيتى لن يفترقا حتّى يردا علىّ الحوض ما ان تمسّكتم بهما لن تضلّوا بعدى ابدا ) ، ( من در بين شما دو چيز گرانبها به يادگار مىگذارم : كتاب خدا و عترتم ، اهل بيتم كه اين دو هرگز از هم جدا نمىشوند تا زمانى كه كنار حوض بر من وارد شوند و شما مادامى كه به اين دو توسّل بجوييد بعد از من هرگز گمراه نخواهيد شد ) .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\n\r\nسورهء ابراهيم\r\nبسم اللّه الرّحمن الرّحيم\r\nغرض سوره : اثبات اين كه قرآن معجزه‌اى براى رسول گرامى صلّى اللّه عليه و إله و سلم است و بيان وجوب استجابت دعوت اسلامى ، همراه با وعده و وعيد الهى ، مىباشد .\r\n\r\n[ آيهء ( 18 - 1 ) بيان عموميّت رسالت پيامبر صلّى اللّه عليه و إله و سلم و غرض از اين ارسال ، يادآورى سخنان موسى به بنى اسرائيل و گفتگوى انبياء با كافران 
  ]\r\n( 1 )   ( الر كِتابٌ أَنْزَلْناهُ إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ بِإِذْنِ رَبِّهِمْ إِلى صِراطِ الْعَزِيزِ الْحَمِيدِ )   : ( الر ، اين كتابيست كه بر تو نازل كرديم تا مردم را به اذن پروردگارشان از ظلمتها خارج كرده و بسوى نور كه راه خداوند مقتدر و ستوده است ببرى ) ، ( الر ) چنانچه گفتيم از رموز قرآنيست كه گاهى دلالت بر اسماء خداى متعال يا اشاره به نعمات او داشته و گاهى براى ساكت كردن كفّار بوده كه در هنگام تلاوت قرآن غوغا به راه مىانداختند و مىگفتند به اين قرآن گوش ندهيد و در آن الغاء بيافكنيد .\r\nمراد از ( كتاب ) قرآن است و خطاب با شخص پيامبر صلّى اللّه عليه و إله و سلم مىباشد كه مىفرمايد : اى محمّد صلّى اللّه عليه و إله و سلم ، اين قرآن را بر تو نازل كرديم تا عموم مردم را از تاريكيهاى ضلالت و اوهام و خرافات و تقليدهاى كوركورانه و احكام نفسانى و تشريعات قراردادى بسوى\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nروشنائى هدايت و حق ببرى و اينكه ظلمات را جمع آورده و نور را به صيغه مفرد ، براى اشاره به اين مطلب است كه نور و هدايت از مصاديق حق است و حق يكى است و هيچ فرقى ميان مصاديق آن وجود ندارد به خلاف ظلمت و ضلالت كه چون ناشى از هواهاى نفسانى است با هم اختلاف دارند و مصاديقش متفاوت است و رسولخدا صلّى اللّه عليه و إله و سلم يكى از اسباب ظاهرى براى هدايت است ( چون هادى حقيقى خداست ) و ايمان مردم بدون واسطه يا با واسطه به شخص ايشان منتهى مىگردد .\r\nو اينكه فرمود ( باذن ربّهم ) براى اشاره به همين مطلب است كه هادى حقيقى پروردگار است كه ربّ همهء مردم است ، اگر چه مشركان براى او شريك اتّخاذ كرده‌اند ، و آن مسير نور و هدايت همان راه خداوند عزيز و حميد مىباشد ، عزيزى كه هيچ چيز نمىتواند او را مقهور و مغلوب سازد و او مسلّط و قاهر بر همهء موجودات است ( به همين جهت هم عزّت منحصرا از آن اوست و هرگز نزد غير خدا يافت نمىشود ، جز آنكه خداوند به او تمليك نموده باشد  ( فَإِنَّ الْعِزَّةَ لِلَّهِ جَمِيعاً )  « 1 » ، ( همانا عزّت به تمامه از آن خداست ) و حميدى كه همواره به واسطه كمال اعمال جميلش كه با اختيار از او صادر مىگردد ستوده مىشود و همهء ستايشها مخصوص اوست  ( الْحَمْدُ لِلَّهِ رَبِّ الْعالَمِينَ )  « 2 » ، و خداى سبحان در ربوبيّت و عزّت يگانه است و به بندگانش انعام فرموده و اين صفات اقتضاء مىكند كه بندگان از عزّت مطلقه‌اش بترسند و در برابر نعماتش شكر بجا بياورند و چنانچه اين اعمال را انجام دهند آنها را داخل بهشت مىنمايد و در غير اين صورت جهنم جايگاهشان خواهد بود ، پس بايد از پروردگارشان خوف داشته باشند ، چون عزّت از آن اوست و هيچ چيز نمىتواند مانع از حلول عذابش گردد و او حميد است ، پس هرگز در خصوص جزا دادن مؤمنان يا تعذيب كافران و يا در گسترش نعماتش مورد مذّمت واقع نمىگردد .\r\n\r\n\r\n","description":"","footnote":"\r\n( 1 ) - سوره فاطر ، آيه 10 .\r\n( 2 ) - سوره حمد ، آيه 2 .\r\n","page_name":" 528 ","page_number":528},
  {"content":"\r\n\r\nلذا قرآن نوريست كه حق را از باطل و خير را از شرّ و سعادت را از شقاوت جدا مىنمايد و در مرحله دوّم راه روشنى است كه همه رهروان خود را در متن و وسط راه نگهداشته و آنها را به سوى خداى عزيز و حميد مىبرد .\r\n( 2 )  ( اللَّهِ الَّذِي لَهُ ما فِي السَّماواتِ وَ ما فِي الْأَرْضِ وَ وَيْلٌ لِلْكافِرِينَ مِنْ عَذابٍ شَدِيدٍ )  : ( خدائى كه هر چه در آسمانها و زمين است از آن اوست و واى بر كافران از عذاب شديد ) ، پس هر چه در آسمانها و زمين است از آن خداست و او عزيزى است كه در هر چه بخواهد به هرگونه تصرّف مىنمايد و تصرّف او پسنديده و محمود است ، زيرا تصرّف ، وقتى ناپسند است كه شخص متصرّف ، مالك آن نباشد و عقل يا شرع يا عرف به او اجازهء تصرف نداده باشد ، در حالى كه خداى متعال متصرف و مالك حقيقى همهء كائنات است ، لذا او حميدى است كه افعالش پسنديده و محمود است و مقتضاى صفت عزّت او اين است كه هر كس دعوت او را ردّ كند و نعمت او را كفران نمايد ، مورد عذاب و قهرش واقع گردد ، پس واى بر كافران از عذاب سخت و شديد .\r\n( 3 )  ( الَّذِينَ يَسْتَحِبُّونَ الْحَياةَ الدُّنْيا عَلَى الْآخِرَةِ وَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً أُولئِكَ فِي ضَلالٍ بَعِيدٍ )  : ( همان كسانى كه زندگى دنيا را بر آخرت ترجيح داده‌اند و راه خدا را سدّ كرده و آن را منحرف مىخواهند ، آنان در گمراهى دورى هستند ) ، در اينجا اوصاف كافران را شرح مىدهد كه دنيا را بر آخرت برگزيده و آن را غايت و هدف نهايى خويش قرار داده‌اند و اين اعمال آنها مستلزم آنست كه آخرت را از اساس نفى كنند ، چون اگر آخرت اثبات گردد غايت بودن آن نيز ثابت خواهد بود و چنانچه غايت بودن آن منتفى گردد اعتقاد به آخرت نيز منتفى خواهد بود و انسان در زندگى هدفى جز رسيدن به سعادت ندارد و حيات باقى است و با مرگ بدن حيات پايان نمىيابد ، بلكه مرگ تنها انفصال روح از بدن است و حيات باقى در سراى آخرت\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nخواهد بود و سعادت و شقاوت آدمى در آخرت دائر مدار سعادت و شقاوت او در دنيا و اعماليست كه در اينجا كسب نموده ، كه اين اعمال يا حسنه و نيك است كه در كتاب خدا به عنوان دين و سبيل ناميده شده و يا غير اينها از قوانين و سننى است كه ملتّها و جوامع از پيش خود وضع كرده‌اند و خداوند هيچ دليلى براى تأييد آن نفرستاده ، و كسانى كه دنيا را بر آخرت ترجيح داده و با اعراض از آخرت به معاد كفر ورزيده‌اند ، اين اعتقاد ، متعاقبا مستلزم كفر آنها به توحيد و نبوّت نيز هست و از صفات ديگر آنها اين است كه راه خدا را سدّ مىنمايند ، يعنى علاوه بر اينكه خودشان متدّين به دين الهى نمىگردند ، ساير مردم را نيز از گرويدن به ايمان به خدا و روز جزا و تدّين به دين خدا منصرف مىنمايند و راه خدا را كج و منحرف مىجويند ، يعنى با اختيار سنّتها و قوانين و احكام اجتماعى و قراردادى بشر ، از راه دين فطرى منحرف شده‌اند و اينها در گمراهى بعيد هستند ، چون از دين حق منحرف شده و راه هدايت حقيقى را گم كرده‌اند .\r\n( 4 )  ( وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ فَيُضِلُّ اللَّهُ مَنْ يَشاءُ وَ يَهْدِي مَنْ يَشاءُ وَ هُوَ الْعَزِيزُ الْحَكِيمُ )  : ( و ما هيچ پيامبرى را جز به زبان مردم قومش نفرستاديم تا براى آنها احكام را بيان كند و خداوند هر كس را بخواهد گمراه نموده و هر كس را بخواهد هدايت مىكند و او مقتدر و درست كردار است ) ، منظور از ( لسان ) لغت هر قوم است ، يعنى خداوند مىفرمايد ، ما هيچ پيامبرى را نفرستاديم ، جز اينكه به زبان مردم و قوم خودش سخن مىگفت تا بتواند احكام و شرايع الهى را براى آنان بيان كند و هدايت را از ضلالت و حق را از باطل جدا سازد و برايشان توضيح دهد ، امّا خداوند هر كس را كه انكار نموده و از هواى نفسش پيروى كرده به عنوان مجازات گمراه مىنمايد ( نه آنكه ابتدائا كسى را گمراه كند ) و نيز هر كس كه به حق گرايش يافته و از آن پيروى كند هدايت مىنمايد ، پس مشيّت خدا گزاف و بىحساب نيست كه به هر كس و به هر گونه تعلّق بگيرد ، بلكه كارهاى خداوند همه بر اساس حكمت است ، چون او مقتدر و\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nعزيزيست كه گمراهى گمراهان ابدا ضررى به او نمىزند و او را مغلوب نمىكند و حكيمى است كه هيچ عملى را گزاف و بدون حكمت و نظام مقتن انجام نمىدهد .\r\n( 5 )  ( وَ لَقَدْ أَرْسَلْنا مُوسى بِآياتِنا أَنْ أَخْرِجْ قَوْمَكَ مِنَ الظُّلُماتِ إِلَى النُّورِ وَ ذَكِّرْهُمْ بِأَيَّامِ اللَّهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ )  : ( و به تحقيق موسى را با آيات خود فرستاديم ، اى موسى مردمت را از تاريكيها بسوى نور در آور و آنها را نسبت به ايّام خدا تذكّر بده ، بدرستى كه در اين امر براى هر صبور شكرگزارى عبرتى هست ) ، داستان موسى عليه السّلام از آشكارترين مصاديق ظهور عزّت الهيست ، خداوند در اين آيه مىفرمايد : ما موسى را با معجزات خود ارسال كرديم و به او امر نموديم كه قومت را از تاريكيهاى گمراهى بسوى نور هدايت بيرون ران ، و اين امر هدف رسالت انبياست ، و آنها را نسبت به ايّام اللّه تذكّر ده ، مراد از ايّام اللّه « 1 » ، روزهايى است كه در آنها امر خداى تعالى به ظهور مىرسد و همه اسباب دنيوى از كار مىافتد ، مانند روز مرگ و روز قيامت و يا ايّامى كه عذاب الهى در آن نازل شده و يا روزهايى كه نعمتهاى الهى در آن روز ظهور يافته ، مانند روزى كه حضرت نوح عليه السّلام و مؤمنان قومش از كشتى به سلامت بيرون آمدند يا روزى كه ابراهيم عليه السّلام از آتش نجات يافت ، چون اين گونه ايّام در حقيقت هيچ نسبتى با غير خدا ندارند ، بلكه ايّام خدا و منسوب به حضرت حقّند و در آخر مىفرمايد كه در اين روزها نشانه‌ها و آياتى براى هر فرد صبور و شاكر است كه صبور به معناى فرديست كه در برابر ناملايمات بسيار شكيبا و خويشتندار است و شكور يعنى فردى كه در برابر نعمتهاى الهى بسيار شكرگزار مىباشد .\r\n\r\n\r\n","description":"","footnote":"\r\n( 1 ) - در خصال صدوق روايت شده كه امام صادق عليه السّلام فرمود : ايّام اللّه سه روز است است : 1 ) روز ظهور حجة ، 2 ) روز رجعت ائمه طاهرين ، 3 ) روز رستاخيز ، ( مصحح ) .\r\n","page_name":" 531 ","page_number":531},
  {"content":"\r\n\r\n( 6 )  ( إِذْ قالَ مُوسى لِقَوْمِهِ اذْكُرُوا نِعْمَةَ اللَّهِ عَلَيْكُمْ إِذْ أَنْجاكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ وَ يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ )  : ( و زمانيكه موسى به قومش گفت : نعمت خدا را بر خود به ياد آوريد ، آنزمان كه شما را از خاندان فرعون كه شما را به سختى عذاب مىكردند و پسرانتان را سر مىبريدند و زنانتان را زنده نگه مىداشتند ، نجات داد و در اين امور از جانب پروردگارتان آزمايشى بزرگ بود ) ، يعنى اى رسول ما به ياد آور زمانيكه موسى به قومش بنى اسرائيل گفت : اى بنى اسرائيل نعمتهاى خدا را به ياد آوريد ، آنگاه كه شما را از آل فرعون و قبطيان نجات داد ، قبطيانى كه دائما شما را عذاب مىكردند و پسرانتان را مىكشتند و دخترانتان را براى خدمتكارى زنده نگه مىداشتند و در اين وقايع از جانب پروردگارتان امتحانى بزرگ بود ، تا آنها كه براى غلبه با ظلم ظالم قيام مىكنند از كسانى كه در برابر ظلم او تسليم مىشوند متمايز و آشكار گردند .\r\n( 7 )  ( وَ إِذْ تَأَذَّنَ رَبُّكُمْ لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ )  : ( و آن زمانى كه پروردگارتان اعلام كرد كه اگر سپاسگزاريد ، هر آينه افزونتر به شما مىدهم و اگر كفران نماييد ، عذاب من بسيار شديد است ) ، آيه شريفه مطلق است و خطاب با پيامبر اسلام صلّى اللّه عليه و إله و سلم مىباشد كه مىفرمايد : به ياد آر زمانى را كه پروردگارت اعلان نمود اين مطلب را كه هر آينه شكر نعمت باعث افزونى نعمت مىگردد و كفران آن باعث عذاب شديد است ، و بايد دانست كه حقيقت شكر به كار بردن نعمت در جهتى است كه منعم اراده كرده و اين امر موجب ظهور احسان منعم مىگردد و شكر نعمت بازگشتش به ايمان و تقواست ، يعنى فرد مؤمن و متقّى ، سپاسگزار نعمت حق خواهد بود و چنين شكرى باعث مزيد نعمت مىگردد ، و كفران نعمت از لوازم كفر باطنى است و شخص كافر بايد منتظر عذاب الهى باشد و خداى سبحان به روش كريمان در مورد انعام و مزيد آن بطور صريح و با تأكيد وعده داده ، امّا در خصوص تهديد كفران‌كنندگان به صراحت\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nنفرموده كه شما را عذاب مىكنم ، بلكه بطور كنايه و تعريض اشاره نموده كه عذاب من سخت است و اين مطلب مختصّ آخرت نيست بلكه وعده و وعيد آن شامل دنيا نيز مىگردد .\r\n( 8 )  ( وَ قالَ مُوسى إِنْ تَكْفُرُوا أَنْتُمْ وَ مَنْ فِي الْأَرْضِ جَمِيعاً فَإِنَّ اللَّهَ لَغَنِيٌّ حَمِيدٌ )  : ( و موسى فرمود : اگر شما و هر كه در زمين است كافر شويد ، خداوند بىنياز و ستوده است ) ، در اينجا سخن موسى عليه السّلام را به عنوان شاهد مثال ايراد مىفرمايد ، بىنيازى خداوند از هر چيز ، ذاتى اوست لذا هرگز از شكر بندگانش بهره‌مند يا از كفر آنان متضرّر نمىشود و بلكه نفع شكر و ضرر كفر به خود انسانهاى شاكر و كافر باز مىگردد .\r\nو خداوند بىنياز از همه خلايق و حميد است زيرا حمد يعنى اينكه حمد كننده جمال و زيبائيهايى را كه در فعل شخص منعم و مورد حمد وجود دارد اظهار كند ، امّا از آنجا كه افعال خداوند سراسر حسن و جمال است ، لذا خداى تعالى جميل بوده و جمالش واضح و آشكار است و هيچ چيز نمىتواند آن را پنهان سازد ، پس او در هر حال ستايش شده و حميد است ، خواه حمد كننده‌اى او را با زبان حمد بگويد و يا نگويد و تمامى حمدها از آن اوست چه حامدان در حمد خود ، او را قصد كنند و يا حمد غير او را بگويند ، همه حمدها به او باز مىگردد  ( الْحَمْدُ لِلَّهِ رَبِّ الْعالَمِينَ )  « 1 » ، ( جنس حمد از آن پروردگار عالميان است ) ،  ( وَ إِنْ مِنْ شَيْءٍ إِلَّا يُسَبِّحُ بِحَمْدِهِ )  « 2 » ، ( هيچ موجودى نيست جز آنكه او را تسبيح و تحميد مىنمايد ) .\r\n( 9 )  ( أَ لَمْ يَأْتِكُمْ نَبَؤُا الَّذِينَ مِنْ قَبْلِكُمْ قَوْمِ نُوحٍ وَ عادٍ وَ ثَمُودَ وَ الَّذِينَ مِنْ بَعْدِهِمْ لا يَعْلَمُهُمْ إِلَّا اللَّهُ جاءَتْهُمْ رُسُلُهُمْ بِالْبَيِّناتِ فَرَدُّوا أَيْدِيَهُمْ فِي أَفْواهِهِمْ وَ قالُوا إِنَّا كَفَرْنا بِما أُرْسِلْتُمْ بِهِ وَ إِنَّا لَفِي شَكٍّ مِمَّا تَدْعُونَنا إِلَيْهِ مُرِيبٍ )  : ( آيا اخبار كسانى كه قبل از شما بودند از قوم نوح و عاد و ثمود و كسانى كه بعد از آنها بودند و جز خدا كسى آنها را\r\n\r\n\r\n","description":"","footnote":"\r\n( 1 ) - سوره حمد ، آيه 2 .\r\n( 2 ) - سوره اسراء ، آيه 44 .\r\n","page_name":" 533 ","page_number":533},
  {"content":"\r\n\r\nنمىداند ، به شما نرسيده ؟ پيامبرانشان با دلايل روشن نزد آنها آمدند و آنها دستهايشان را به دهانهايشان بردند و گفتند ، ما آيينى را كه به ابلاغ آنها فرستاده شده‌ايد منكريم و در بارهء آن چيزهايى كه ما را به آنها مىخوانيد به سختى در شك هستيم ) ، اين عبارت نيز سخنان موسى عليه السّلام است كه درباره هلاكت و انقراض اقوام گذشته با قومش سخن مىگويد و مىفرمايد : اى بنى اسرائيل مگر خبر هلاكت و نابودى اقوام گذشته به شما نرسيده و آنگاه از باب مثال قوم نوح و عاد و ثمود را بر مىشمارد و اقوامى كه بعد از آنها بوده‌اند و جز خدا كسى ايشان را نمىشناسد ، مراد ، ندانستن حقيقت حال آنان و بى اطلاعى از جزئيات تاريخ زندگى آنهاست ، ولى عذابيكه در نتيجهء تكذيب شامل آنها شده ، اخبارش به بنى اسرائيل رسيده بود ، آنگاه در توضيح اجمالى همه آنها مىفرمايد كه پيامبرانشان با حجّت‌هايى آمدند كه آن حجّتها حق و حقيقت را بدون ابهام برايشان روشن مىساخت ، امّا مردم مانع آن شدند كه پيامبران لب به كلمهء حقىّ بگشايند و سرانجام مانع سخن گفتن ايشان شدند ، گويا دست انبياء را گرفته و بر دهانهايشان مىنهادند ، تا از گفتن حق صرف نظر كنند و در مقام لجبازى و انكار مىگفتند ما از اصل ، رسالت و شريعت شما را انكار مىكنيم و معجزات و بيّناتى را كه براى ما آورديد ، نيز قبول نداريم و درباره آنچه شما بدان دعوت مىكنيد ، ( يعنى توحيد ربوبيّت ) در شك و ترديد هستيم .\r\n( 10 )  ( قالَتْ رُسُلُهُمْ أَ فِي اللَّهِ شَكٌّ فاطِرِ السَّماواتِ وَ الْأَرْضِ يَدْعُوكُمْ لِيَغْفِرَ لَكُمْ مِنْ ذُنُوبِكُمْ وَ يُؤَخِّرَكُمْ إِلى أَجَلٍ مُسَمًّى قالُوا إِنْ أَنْتُمْ إِلَّا بَشَرٌ مِثْلُنا تُرِيدُونَ أَنْ تَصُدُّونا عَمَّا كانَ يَعْبُدُ آباؤُنا فَأْتُونا بِسُلْطانٍ مُبِينٍ )  : ( پيامبرانشان گفتند : آيا درباره خدا كه آفرينندهء آسمانها و زمين است شكّى داريد ؟ او شما را دعوت نموده تا گناهانتان را بيامرزد و تا مدّتى معيّن نگاهتان دارد ، آنها گفتند : شما جز بشرى مانند ما نيستيد كه مىخواهيد ما را از پرستش آنچه پدرانمان مىپرستيدند باز داريد ، پس براى ما دليلى روشن بياوريد ) ، آيه شريفه در مقام اثبات توحيد ربوبيّت مىفرمايد ، پيامبرانشان در\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nجواب آن مردم منكر رسالت و توحيد ربوبى ، گفتند آيا درباره خداوندى كه ايجاد كننده و خالق آسمانها و زمين است شكّى وجود دارد ؟ ( فاطر ) يعنى شكافنده و چون خداى سبحان موجودات را از كتم عدم بيرون آورده ، او را فاطر مىنامند و چون هيچ يك از موجودات قائم به ذات خود نبوده و در حدّ ذاتشان ممكن الوجودند و دستخوش تغيير و دگرگونى و نابودى مىگردند ، پس هر يك در ذات خود و با وجود خود ، دلالت بر توحيد خالقشان مىنمايند ، خالقى بىحد و مطلق كه واحدى است كه ابدا كثرت نمىپذيرد و تمامى امور خلايق را همانگونه كه ايجاد كرده تدبير هم مىكند و هيچ شريكى در اين امر ندارد .\r\nلذا عبارت اوّل برهان بر توحيد در ربوبيّت است ، امّا در مرحله دوّم بر نبوّت برهان مىآورند و مىگويند سنّت الهى چنين است كه هر چيز را بسوى هدايت و كمال مطلوبش دعوت مىنمايد و اين امر تمام نمىشود جز با فرستادن پيامبرانى كه مردم را به سوى ايمان و عمل صالح فرا خوانند ، و غايت و نتيجه اخروى دعوت آنان نيز رسيدن خلايق به سعادت ابدى است .\r\nامّا غايت دنيوى دعوت انبياء آن است كه مردم تا مدّتى معيّن حيات داشته باشند ولى خانه دائمى و مقصود اصلى آخرت است ، لذا خداوند در عقوبت و هلاك آنان تعجيل نمىكند و به آنان در اين مدت معيّن زندگى دنيوى مهلت مىدهد تا با ايمان و عمل صالح و قبول دعوت انبياء مورد مغفرت الهى قرار گرفته ، دار آخرت و سعادت ابدى را از آن خود سازند .\r\nامّا قوم آن رسولان به جاى آنكه به آنها ايمان آورند گفتند : شما بشرى مانند ما هستيد كه مىخواهيد ما را از روش و آيين پدرانمان باز داريد ، اگر راست مىگوييد دليل قاطعى بر نبوّت خود ارائه دهيد .\r\nو معناى كلامشان اين است كه به فرض هم كه بپذيريم كه مقتضاى عنايت الهى اين است كه ما را بسوى مغفرت و رحمت خود دعوت كند ، اين امر فقط نبوّت عامّه را\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nاثبات مىكند ، امّا از كجا معلوم مىشود كه اين دعوت به دست شخص شما انجام شده باشد ، چون شما هم مانند ما يك بشرى عادّى هستيد ، اگر راست مىگوييد با آيتى خارق العاده و معجزه‌اى قاطع ، نبوّت خاصّه خود را اثبات كنيد و علّت عدم پذيرش آنها هم اين بود كه تغيير سنّت‌هاى قومى و روشهايى كه مطابق مطامع دنيوى آنها بود ، برايشان دشوار بود و نمىتوانستند آنها را به راحتى زير پا بگذارند .\r\n( 11 )  ( قالَتْ لَهُمْ رُسُلُهُمْ إِنْ نَحْنُ إِلَّا بَشَرٌ مِثْلُكُمْ وَ لكِنَّ اللَّهَ يَمُنُّ عَلى مَنْ يَشاءُ مِنْ عِبادِهِ وَ ما كانَ لَنا أَنْ نَأْتِيَكُمْ بِسُلْطانٍ إِلَّا بِإِذْنِ اللَّهِ وَ عَلَى اللَّهِ فَلْيَتَوَكَّلِ الْمُؤْمِنُونَ )  : ( پيامبرانشان به آنان گفتند : ما جز بشرى مانند شما نيستيم ولى خداوند بر هر يك از بندگانش كه بخواهد منّت مىگذارد و ما را حقّ آن نيست كه براى شما جز به اذن خدا معجزه‌اى بياوريم و مؤمنان فقط بايد بر خدا توكّل نمايند ) ، پيامبران در جواب قومشان فرمودند : ما هم در اصل بشريّت مانند شما هستيم ، امّا همهء افراد بشر در صفات كماليّه ظاهرى و معنوى و انسانى با هم يكسان نيستند ، بلكه خداوند بر اساس قابليتّهاى فردى بر هر كس از بندگانش كه اراده كند منّت مىنهد و به او وحى مىفرستد ، لكن هيچ پيامبرى قدرت غيبيّه و فعالّه مطلق ندارد تا هر وقت كه بخواهد معجزه يا برهانى بياورد ، بلكه نزول معجزه بستگى به اذن الهى دارد ، تا اينجا جواب پيامبران به سخن كفّار بود ، امّا در آخر دليل ديگرى ارائه مىفرمايند كه اختصاص به مؤمنان دارد و آن اين است ايمان مؤمنان به خداى سبحان اقتضاء مىكند كه معتقد باشند ، آوردن معجزه امريست كه فقط بدست خداى متعال است ، چون همه حول و قوّه منتسب به خداست و كسى بدون اذن او هيچ قدرتى ندارد ، لذا مؤمنان بايد ربّ خود را وكيل خود در همهء امور دانسته و امر معجزه را تنها منتسب به خداى متعال بدانند .\r\n( 12 )  ( وَ ما لَنا أَلَّا نَتَوَكَّلَ عَلَى اللَّهِ وَ قَدْ هَدانا سُبُلَنا وَ لَنَصْبِرَنَّ عَلى ما آذَيْتُمُونا وَ \r\n\r\n","description":"","footnote":"","page_name":" 536 ","page_number":536},
  {"content":"\r\n\r\n عَلَى اللَّهِ فَلْيَتَوَكَّلِ الْمُتَوَكِّلُونَ )  : ( و ما را چه شده كه بر خدا توكّل نكنيم ، در حالى كه او ما را به راهمان هدايت نموده و ما هر آينه در برابر آزارهايى كه به ما مىنماييد صبر خواهيم كرد و مؤمنان بايد بر خدا توكّل نمايند ) ، آيه به نحو استفهام انكارى مىفرمايد :\r\nچرا نبايد بر خدا توكّل كنيم ، با آنكه خداوند ما را به شرايع انبياء الهى هدايت نموده و ما خود در اين سعادت و اين نعمت بزرگ دخالتى نداشته‌ايم و فقط خداى سبحان اين خيرات را به ما ارزانى داشته ، پس لازم است در ساير امورمان نيز به خدا توكّل كنيم و اين كلام حجّت دوّم در وجوب توكّل به خداست و دليل اوّل كه در آيه سابق آمد دليلى ( لمّى ) ( يعنى استدلال از وجود مؤثّر بر وجود اثر ) و دليل دوّم دليل ( انّى ) ( يعنى استدلال از وجود چيزى به وجود ملازم آن ) است .\r\nو آنگاه صبر در برابر آزار و اذّيت امّت را فرع بر وجوب توكّل بر خدا قرار داده و بيان مىفرمايد حال كه واجب شد بر خدا توكّل كنيم و حال كه ما به او ايمان داريم و او ما را به راههاى هدايت رهنمون گشته ، ما هم شايسته است كه در راه دعوت الهى در برابر آزارهاى شما صبر كنيم ، تا او خود هر چه مىخواهد حكم فرمايد و اصولا هر كسى كه داراى توكّل به خداست بايد چنين باشد و هرگز در برابر ناملايمات متزلزل و سست و ضعيف نگردد و در اين امر فرقى نمىكند كه انسان مؤمن باشد يا غير او چون اصولا هيچ راهنما و فرياد رسى جز خدا نيست ، امّا مؤمن از آنجا كه معترف است كه همه امور بدست خداست لازمه‌اش التزام او به احكام الهيست و اين امر همان ايمان است ، ولى غير مؤمن نمىتواند متوكّل حقيقى باشد .\r\n( 13 )  ( وَ قالَ الَّذِينَ كَفَرُوا لِرُسُلِهِمْ لَنُخْرِجَنَّكُمْ مِنْ أَرْضِنا أَوْ لَتَعُودُنَّ فِي مِلَّتِنا فَأَوْحى إِلَيْهِمْ رَبُّهُمْ لَنُهْلِكَنَّ الظَّالِمِينَ )  : ( و كافران به پيامبرانشان گفتند : ما شما را از سرزمين خود بيرون مىكنيم يا اينكه بايد به كيش و آيين ما باز گرديد ، پس پروردگارشان به انبياء وحى نمود كه هر آينه ستمكاران را هلاك مىنمائيم ) كافران بعد از آنكه از\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nمحاجّه و استدلال عاجز شدند خطاب به پيامبرانشان گفتند : ما شما و پيروانتان را از اين سرزمين بيرون مىكنيم ، يا بايد شما نيز به دين و آيين ما درآييد و منظور از ( عود ) در اين عبارت ( بازگشتن ) نيست تا معنا چنين شود كه انبياء قبلا كافر بوده‌اند بلكه به معناى ( صار ) يعنى ( گشتن و گرديدن ) مىباشد .\r\nلذا جامعهء جاهلى هرگز با عناصر مسلمان در درون خود ، سستى و ملايمت نمىورزد ، جز زمانيكه مطابق محاسبات و روشهاى جاهلانه آنها عمل نمايد و هر اجتماع غير مسلمان يك تجمّع جاهليست .\r\nو خداوند در اين هنگام به پيامبران وحى مىفرستد كه به تحقيق ستمكاران را هلاك مىنمايم و اينكه به جاى كلمه ( كفّار ) از كلمهء ( ظالمين ) استفاده نمود به جهت اشاره به سبب هلاكت آنهاست يعنى ظلم و ستمشان باعث نزول عذاب و هلاكت آنها گشت .\r\n( 14 )  ( وَ لَنُسْكِنَنَّكُمُ الْأَرْضَ مِنْ بَعْدِهِمْ ذلِكَ لِمَنْ خافَ مَقامِي وَ خافَ وَعِيدِ )  : ( و هر آينه بعد از آنها شما را در اين سرزمين سكونت مىدهيم ، اين موهبت مخصوص كسانى است كه از عظمت من بترسند و از تهديد من بيمناك باشند ) در ادامهء خطاب با انبياءست كه مىفرمايد شما و گروندگان به شما را بعد از هلاك نمودن ستمكاران در آن سرزمين مأوا مىدهيم و علّت اعطاى اين موهبّت نيز وجود دو صفت در شماست :\r\n( 1 - ترس از مقام پروردگار ، ( 2 - ترس از وعيد الهى و مراد از ( ترس از مقام پروردگار ) ، ترس از خداست به جهت آنكه او قائم به امور همهء بندگان است و مقصود از ( ترس از وعيد خدا ) ترس از خداست به سبب تهديدهاى عذابى كه نسبت به مخالفان نموده است .\r\n( 15 )  ( وَ اسْتَفْتَحُوا وَ خابَ كُلُّ جَبَّارٍ عَنِيدٍ )  : ( و آنها از خدا طلب فتح و پيروزى و گشايش نمودند و هر گردنكش ستيزه‌جو نااميد و نابود شد ) ، پيامبران وقتى اميدشان از همه جا قطع شد و ظلم ظالمان و تكذيب آنها به نهايت رسيد ، از خدا طلب فتح و\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nپيروزى نمودند و شايد هم ، كفّار نيز همراه پيامبران طلب فتح خدايى را مىنمودند تا تكليفشان با انبياء و مؤمنان مشخص گردد ، همچنانكه در آيات ديگر داريم كه از قول كفّار مىفرمايد :  ( مَتى هذَا الْوَعْدُ ) *  « 1 » ، ( كجاست آن وعده و چه زمانى محقق مىشود ) ، امّا سرانجام نوميدى و هلاكت عذاب دنيوى دامنگير كفّار گردنكش و لجوج گشت ، و مؤمنان به اذن خدا نجات يافتند .\r\n( 16 )  ( مِنْ وَرائِهِ جَهَنَّمُ وَ يُسْقى مِنْ ماءٍ صَدِيدٍ )  : ( و در وراى او جهنم است و از آب چرك و خون به او نوشانده مىشود ) ، بعد از هلاكت دنيوى و عذاب استيصال نيز عذاب اخروى در انتظار كفّار است و در جهنم به آتش سوزان معذّب مىشوند و از چرك و خونى كه از ارحام جارى مىگردد سيراب مىشوند .\r\n( 17 )  ( يَتَجَرَّعُهُ وَ لا يَكادُ يُسِيغُهُ وَ يَأْتِيهِ الْمَوْتُ مِنْ كُلِّ مَكانٍ وَ ما هُوَ بِمَيِّتٍ وَ مِنْ وَرائِهِ عَذابٌ غَلِيظٌ )  : ( به زحمت ، جرعه جرعه آن را مىآشامد ، ولى هرگز به ميل خود آن را نمىنوشد و مرگ از هر جانب به سراغ او مىآيد ، امّا او نمىميرد و عذابى سخت در انتظار اوست ) ، معناى آيه روشن است و مىفرمايد آن آب چرك و خون را جرعه جرعه و به دشوارى فرو مىبرد ، در حالى كه هرگز به ميل خود حاضر به نوشيدن آن نيست و عذاب آنچنان بر او شديد است كه هر يك ، از جانبى او را تا سرحدّ مرگ مىبرد ، امّا از مرگ خبرى نيست و هيچ رهايى از عذاب ندارد ، بلكه در وراى اين عذاب و ما فوق آن عذاب بسيار شديدى در انتظار اوست .\r\n( 18 )  ( مَثَلُ الَّذِينَ كَفَرُوا بِرَبِّهِمْ أَعْمالُهُمْ كَرَمادٍ اشْتَدَّتْ بِهِ الرِّيحُ فِي يَوْمٍ عاصِفٍ لا يَقْدِرُونَ مِمَّا كَسَبُوا عَلى شَيْءٍ ذلِكَ هُوَ الضَّلالُ الْبَعِيدُ )  : ( مثل اعمال كسانى كه كافر\r\n\r\n\r\n","description":"","footnote":"\r\n( 1 ) - سوره يس ، آيه 48 .\r\n","page_name":" 539 ","page_number":539},
  {"content":"\r\n\r\nشدند ، مانند خاكستريست كه در روز طوفانى ، باد سختى بر آن بوزد ، آنها نمىتوانند كمترين چيزى از آنچه را انجام داده‌اند به دست آورند ، و اين همان گمراهى دور است ) ، يعنى نتيجهء اعمال كفّار مانند خاكستريست كه در روز طوفانى در برابر تندباد قرار بگيرد و اثرى از آن باقى نماند ، يعنى همانگونه كه در برابر تندباد ذرّه‌اى از خاكستر بر جاى نمىماند ، اعمال كفّار نيز حابط و باطل است و هيچ اثر و فايده‌اى از آن برايشان باقى نمىماند و اين امر همان گمراهى بعيد است ،  ( وَ قَدِمْنا إِلى ما عَمِلُوا مِنْ عَمَلٍ فَجَعَلْناهُ هَباءً مَنْثُوراً )  « 1 » ، ( و ما متوجّه اعمال پليد آنها شده و آن را چون گرد و غبارى پراكنده مىسازيم ) .\r\n\r\n[ آيهء ( 34 - 19 ) اشاره به هدفدار بودن خلقت و گفتگوى شيطان با پيروان خود در قيامت و ذكر كلمه طيبه و خبيثه و بيان اينكه نعمات الهى قابل شمارش نيست 
  ]\r\n( 19 )  ( أَ لَمْ تَرَ أَنَّ اللَّهَ خَلَقَ السَّماواتِ وَ الْأَرْضَ بِالْحَقِّ إِنْ يَشَأْ يُذْهِبْكُمْ وَ يَأْتِ بِخَلْقٍ جَدِيدٍ )  : ( آيا نمىبينى كه خداوند آسمانها و زمين را بر اساس حق ايجاد نموده ؟ اگر بخواهد شما را مىبرد و خلقى تازه مىآورد ) ، مقصود از ( رؤيت ) علم قاطع است و خطاب در آيه اگر چه ظاهرا با رسولخدا صلّى اللّه عليه و إله و سلم است امّا مراد ، تذكّر دادن مردم به مسأله خداشناسى است .\r\nو عمل حق ، فعلى است كه فاعل آن نتيجه‌اى در نظر داشته كه فعل او خودبخود به سوى آن نتيجه پيش مىرود ، و چون مىبينيم كه هر يك از موجودات از آغاز پيدايش متوجّه غايت و نتيجهء معينى است كه جز رسيدن به آن هدف ديگرى ندارند و نيز مىبينيم كه بعضى از آنها غايت بعضى ديگر هستند ، مثلا گياهان و نباتات از عناصر زمينى بهره‌مند مىشوند ، حيوانات از گياهان استفاده مىكنند و حيوانات براى انتفاع انسان به كار مىروند ، بنابر اين دائما خلقت عالم از مرحله‌اى به مرحلهء ديگر و از هدفى به هدف والاتر پيش مىرود تا به هدفى برسد كه ديگر بالاتر از آن متصوّر نيست و آن ، بازگشت بسوى خداى سبحان است ، لذا فعل خداى متعال و خلقت عالم از اين جهت حق است\r\n\r\n\r\n","description":"","footnote":"\r\n( 1 ) - سورهء فرقان ، آيه 23 .\r\n","page_name":" 540 ","page_number":540},
  {"content":"\r\n\r\nكه در ماوراى خود و بعد از زوال آن فعل ، اثر و دنباله و هدفى باقى مىماند كه همان غايت اوست و اگر غير از اين بود ، خلقت عالم باطل بود ،  ( وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ )  « 1 » ، ( و ما آسمانها و زمين را بيهوده و بازيچه نيافريديم ) .\r\nو آنگاه خطاب به عموم بشر ( يا خصوص امّت پيامبر صلّى اللّه عليه و إله و سلم ) مىفرمايد ، حال كه ما از خلقت جهان غايتى داشته‌ايم و آن را به حق آفريديم و ملك آسمان و زمين از آن ماست ، پس هرگاه اراده نمائيم شما را نابود كرده و خلق ديگرى ايجاد مىنمائيم ( يعنى اگر شما هدف خلقت را محقّق نكرده و از روند سير منهج الهى انحراف يافتيد هر آينه قادريم شما را از بين برده و خلق ديگرى ايجاد نمائيم كه در مسير ما حركت نموده و هدف خلقت را تحقّق بخشند ) « 2 » .\r\n( 20 )  ( وَ ما ذلِكَ عَلَى اللَّهِ بِعَزِيزٍ )  : ( و اين امر بر خدا دشوار نيست ) ، از آنجا كه خداوند غنى با لذّات است ، هرگز ذات او بواسطه هيچ يك از مخلوقاتش تكميل نمىگردد ، ( به خلاف انسان كه به هر چه مىسازد محتاج است ) ، لذا خلق را براى غايتى خلق نموده كه همان هدايت و سعادت خود آنهاست و خلقت عالم بر اساس لهو و لعب نيست و گرنه قادر است شما را ببرد و خلق جديدى بياورد « 3 » .\r\n( 21 )  ( وَ بَرَزُوا لِلَّهِ جَمِيعاً فَقالَ الضُّعَفاءُ لِلَّذِينَ اسْتَكْبَرُوا إِنَّا كُنَّا لَكُمْ تَبَعاً فَهَلْ أَنْتُمْ مُغْنُونَ عَنَّا مِنْ عَذابِ اللَّهِ مِنْ شَيْءٍ قالُوا لَوْ هَدانَا اللَّهُ لَهَدَيْناكُمْ سَواءٌ عَلَيْنا أَ جَزِعْنا أَمْ صَبَرْنا ما لَنا مِنْ مَحِيصٍ )  : ( و براى خدا همگى در پيشگاه او ظاهر مىشوند و در آن زمان مستضعفان به مستكبران مىگويند : ما پيرو شما بوديم ، پس آيا امروز شما مىتوانيد چيزى از عذاب خدا را از ما كفايت كنيد ؟ آنها مىگويند : اگر خدا ما را هدايت كرده بود\r\n\r\n\r\n","description":"","footnote":"\r\n( 1 ) - سوره دخان ، آيه 38 .\r\n( 2 ) - ( گفتار مترجم ) .\r\n( 3 ) -\r\n من نكردم خلق تا سودى كنم * بلكه تا بر بندگان جودى كنم \r\n","page_name":" 541 ","page_number":541},
  {"content":"\r\n\r\nما نيز شما را هدايت مىكرديم ، امّا امروز چه بيتابى كنيم و چه صبر نمائيم تفاوتى برايمان ندارد و گريزگاهى براى ما نيست ) ، در قيامت همه خلائق براى خدا و در پيشگاه او به گونه‌اى ظاهر مىشوند كه ميان او و آنان هيچ حاجب و مانعى وجود نداشته باشد ، البته در دنيا هم حجابى وجود نداشت ، امّا توهّم مىنمودند كه خدايشان از آنها غايب است « 1 » ، ممكن هم هست جمله مزبور كنايه باشد از اينكه آن روز بندگان براى حساب اعمال خالص مىگردند ، به هر حال مىفرمايد در آن روز مستضعفان به اقويا و مستكبران مىگويند كه ما در دنيا مقلّد و مطيع شما بوديم و از خود استقلال عقيده و روش نداشتيم ، پس آيا امروز ، شما كه اولياء ما بوده و داراى عزّت و قدرت بوديد ، ولى از ايمان به خدا و آيات او تكبّر و استنكاف ورزيديد و از راه او اجتناب كرديد ، مىتوانيد چيزى از عذاب الهى را از ما دفع كنيد ؟\r\nولى از آنجا كه ضعفاء و افراد مقلّد بدون هيچ دليل و برهانى مطيع افراد مستكبر شده و خود را از حريّت عقيده و ايمان ساقط كرده بودند و اين گروه اندك مستكبر هرگز بدون مساعدت و خواست خود افراد مستضعف قادر نبودند تا آنها را پيرو خويش سازند ، پس مستضعفان خودشان با خضوع و ذلّت در برابر آنان به ايشان اين قدرت را اعطا كردند در حالى كه عزّت فقط از آن خدا و رسول و مؤمنان است و هرگز شايسته نيست كه بنده‌اى از بندگان خدا خودش را در برابر بندهء ديگر ذليل و خوار سازد و بندهء او باشد و طاغوتها و مستكبران اگر هم مالك جسم فردى شوند ، هرگز نمىتوانند مالك روح و نفس و عقل وى گردند ، جز آنكه او خودش با ذلّت خود را تسليم آنها كند ، لذا اين عذر افراد مستضعف ابدا موجّه نيست ، بلكه خود اين عمل آنها جرميست كه به\r\n\r\n\r\n","description":"","footnote":"\r\n( 1 ) -\r\n گفتم كه روى ماهت از من چرا نهان است * گفتا تو خود حجابى ورنه رخم عيان است \r\n( حافظ )\r\n","page_name":" 542 ","page_number":542},
  {"content":"\r\n\r\nواسطهء آن بايد مجازات شوند .\r\nبه هر صورت اقويا و مستكبران در جواب آنها مىگويند ، اگر ما مىدانستيم كه چگونه از عذاب رهايى حاصل مىشود ، شما را نيز نجات مىداديم ، و يا اگر در دنيا خدا ما را هدايت كرده بود ما هم شما را به سوى دين حق هدايت مىكرديم ، امّا حالا ديگر جزع و فزع يا صبر براى ما يكسان است « 1 » ، و هيچ گريزگاهى براى ما نيست تا از عذاب خدا به آنجا بگريزيم .\r\n( 22 )  ( وَ قالَ الشَّيْطانُ لَمَّا قُضِيَ الْأَمْرُ إِنَّ اللَّهَ وَعَدَكُمْ وَعْدَ الْحَقِّ وَ وَعَدْتُكُمْ فَأَخْلَفْتُكُمْ وَ ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا تَلُومُونِي وَ لُومُوا أَنْفُسَكُمْ ما أَنَا بِمُصْرِخِكُمْ وَ ما أَنْتُمْ بِمُصْرِخِيَّ إِنِّي كَفَرْتُ بِما أَشْرَكْتُمُونِ مِنْ قَبْلُ إِنَّ الظَّالِمِينَ لَهُمْ عَذابٌ أَلِيمٌ )  : ( و همين كه كار حتمى شد ، شيطان گفت : بدرستى كه خدا به شما وعدهء حق داد و من نيز به شما وعده دادم و تخلّف كردم ، من بر شما تسلّطى نداشتم ، جز اينكه شما را دعوت كردم و شما اجابتم كرديد ، پس مرا ملامت نكنيد و خودتان را ملامت كنيد ، من فرياد رس شما نيستم و شما نيز فرياد رس من نيستيد ، من آن شراكتى را كه پيش از اين براى من قائل بوديد ، انكار مىكنم ، بدرستى كه ستمگران عذابى دردناك دارند ) ، شيطان به معناى شرير است ، امّا در اين آيه مراد شخص ابليس است كه مصدر تمام گمراهيها و ضلالت در نسل بشر مىباشد ، و او در روز قيامت زمانيكه امر الهى جارى شد و هر تابعى از متبوع خود بيزارى جست و مجرمان به جرم و گناه خود اعتراف كردند و پيشوايان كفر آنها را اجابت نكردند ، در آن زمان ابليس ، ظالمان را مورد خطاب قرار داده ، مىگويد : خداوند به شما بنى آدم وعدهء بعث و جزا را داد و امروز به\r\n\r\n\r\n","description":"","footnote":"\r\n( 1 ) - همانگونه كه در دنيا خطاب به انبياء مىگفتند : ما را بسوى حق دعوت كنيد يا نكنيد ، تفاوتى ندارد و ما به شما ايمان نمىآوريم ، در آخرت هم چه صبر كنند و چه فرياد نمايند تأثيرى به حالشان نخواهد داشت ، ( مترجم ) .\r\n","page_name":" 543 ","page_number":543},
  {"content":"\r\n\r\nعيان ، صدق وعده او را مشاهده مىكنيد ، امّا من به شما وعدهء باطل دادم و گفتم بعث و حساب و كتابى در كار نيست و بهشت و جهنمى نخواهد بود و آخرت وجود ندارد ، لكن وعدهء من خلاف بود و امروز خلاف آن بر شما آشكار شد و يا وعده‌هايى كه در بارهء ايمان و شرك در دنيا و آخرت به شما دادم همگى باطل بود ، ولى من بر شما غلبه و تسلّطى نداشتم و نمىتوانستم شما را وادار به معصيت نمايم و نمىتوانستم دليلى مبنى بر شرك براى شما بياورم ، پس حجّت بر عليه شما تمام است و تنها نقش من در گناهان شما اين بود كه شما را نسبت به آن دعوت مىكردم و آن را براى شما مىآراستم ، امّا قادر بر اجبار كردن شما نبودم ، بلكه شما خودتان مرا اجابت مىكرديد ، و مرتكب معصيت مىشديد ، پس مرا سرزنش نكنيد بلكه خودتان را سرزنش كنيد ، چون من تسلّطى بر شما نداشتم و شما خودتان مسلّط بر اعمال و معاصى خود بوديد ، لذا امروز هم نه من مىتوانم شما را نجات دهم و به فريادتان برسم و شفيع شما باشم و نه شما مىتوانيد براى من شفاعت كنيد و مرا نجات دهيد ، و من از اينكه شما در دنيا براى من دخالتى در امور قائل بوديد و مرا شريك در امر الهى مىدانستيد تبرّى مىجويم و اين شرك در طاعت را انكار مىكنم و بدرستى كه براى ظالمان عذابى دردناك خواهد بود ، يعنى شما از ستمگران بوديد و ستم شما جز از ناحيهء خودتان نبود ، لذا عذاب دردناك سزاوار شماست .\r\n( 23 )  ( وَ أُدْخِلَ الَّذِينَ آمَنُوا وَ عَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها بِإِذْنِ رَبِّهِمْ تَحِيَّتُهُمْ فِيها سَلامٌ )  : ( و كسانى كه ايمان آورده و اعمال شايسته انجام دادند ، در بهشتهايى وارد مىشوند كه نهرها در زير آن جاريست و در آن به اذن پروردگارشان جاودانه خواهند بود و درود آنها در آنجا سلام است ) ، در اينجا نهايت كار مؤمنين را بيان مىنمايد كه در بهشتهايى چنين و چنان جاودانه خواهند بود و در آنجا حال سعادتمندان چنان است كه در برخورد با يكديگر تحيّت و سلام مىگويند ، به خلاف كفّار و اهل جهنم كه با يكديگر مخاصمه نموده و از هم بيزارى مىجويند .\r\n\r\n","description":"","footnote":"","page_name":" 544 ","page_number":544},
  {"content":"\r\n\r\n( 24 )  ( أَ لَمْ تَرَ كَيْفَ ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ )  : ( آيا نديدى كه خداوند چگونه مثلى زد و سخن نيك را به درخت پاكيزه‌اى تشبيه كرد كه ريشه‌اش ثابت و شاخهء آن در آسمان است ؟ ) خطاب آيه با رسولخداست و مفسرّين در معناى ( كلمه ) اختلاف كرده‌اند ، بعضى آن را شهادت به توحيد و ديگرى ايمان و يا قرآن دانسته است و بعضى هر سخن نيك را كلمه طيّبه خوانده و بعض ديگر آن را شامل همهء طاعتها دانسته‌اند و در خصوص ( شجره طيبّه ) نيز اختلاف كرده‌اند كه مراد درخت خرما يا جوز هندى يا انجير و انگور و انار و هر درختى است كه ميوه نيكو بدهد .\r\nامّا بايد گفت كه مراد از كلمه ، خصوص لفظ نيست ، بلكه مراد عقايد و عزميست كه آن كلمه شامل آن است و اين عقايد اساس زندگى بشر را قوام مىبخشد و در هيچ عملى از اعمالش از آن منحرف نمىشود و اين همان كلمه‌ايست كه در چند آيهء بعد خداوند مىفرمايد كه افراد مؤمن را با آن كلمه در دنيا و آخرت ثبات مىبخشد ، پس مراد از اين كلمه ، كلمهء توحيد و شهادت به وحدانيّت خداست و اين عقيده و استقامت بر آن قول حقّى است كه داراى اصلى ثابت است و از هر تغيّر و زوال و بطلانى محفوظ مىماند و آن اصل خداى متعال و يا زمينهء حقايق است كه داراى شاخه‌هايى است كه بدون هيچ مانع و حائلى از آن ريشه جوانه مىزند و آن شاخه‌ها عبارتند از معارف حقّه و اخلاق پسنديده و اعمال صالح كه مؤمن حيات طيبهء خود را بوسيلهء آنها تأمين نموده و اين عقايد و اعمال با سير نظام وجودى عالم سازگارى و موافقت دارد .\r\n( 25 )  ( تُؤْتِي أُكُلَها كُلَّ حِينٍ بِإِذْنِ رَبِّها وَ يَضْرِبُ اللَّهُ الْأَمْثالَ لِلنَّاسِ لَعَلَّهُمْ يَتَذَكَّرُونَ )  : ( كه هميشه ميوه‌اش را به اذن پروردگارش مىدهد ، و خداوند اين مثلها را براى مردم مىزند تا شايد متذكّر شوند ) ، مراد از ( اكل ) ميوه و نتيجه مفيد و نافع است و مراد از ( حين ) برهه‌اى از زمان مىباشد كه بعضى مىگويند دو ماه است و بعض ديگر\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nآن را شش ماه يا يك سال و يا يك صبح و شام مىدانند ، و بعض ديگر مىگويند تمام اوقات است ، و اينكه فرمود  ( بِإِذْنِ رَبِّها )  اشاره به اين مطلب است كه سبب نزول هر خيرى اذن پروردگار مىباشد ، اين آيه نيز در ادامه آيه سابق بوده و هر چه در آنجا گفتيم در اينجا نيز جاريست ، پس كلمه توحيد چون درختى است كه ريشه‌اش ثابت و لا يتغيّر بوده ، امّا ريشه آن كه همان عقايد حقّه و اعمال صالحه باشد در تمام آفاق پراكنده است و نتايج پربار آن به اذن پروردگار همواره جريان دارد و در آخر مىفرمايد ، خداوند اين مثلها را مىزند تا مردم متذّكر شوند كه براى رسيدن به سعادت هيچ راهى جز اقرار به كلمهء توحيد و استقامت بر آن نيست .\r\n( 26 )  ( وَ مَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِنْ فَوْقِ الْأَرْضِ ما لَها مِنْ قَرارٍ )  :\r\n( و مثل كلمهء پليد مانند درخت پليديست كه از روى زمين ريشه كن شده و قرار و ثباتى ندارد ) ، همهء اختلافاتى كه در كلمه طيبّه و شجرهء طيبّه وجود داشت در اينجا نيز جاريست ، امّا چنانچه در آنجا گفتيم كه كلمهء طيبّه توحيد است در اينجا نيز مىگوئيم كه كلمهء خبيثه ، شرك به خداست كه به درختى تشبيه شده كه از ريشه جدا شده و در نتيجه اصل ثابت و قرار و آرام معينى ندارد و چون خبيث و پليد است جز شرّ و ضرر اثر ديگرى نخواهد داشت .\r\n( 27 )  ( يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَ فِي الْآخِرَةِ وَ يُضِلُّ اللَّهُ الظَّالِمِينَ وَ يَفْعَلُ اللَّهُ ما يَشاءُ )  : ( خداوند كسانى را كه ايمان آورند بخاطر گفتار و اعتقاد ثابتشان در زندگى دنيا و آخرت ثابت قدم مىكند و ستمگران را گمراه مىسازد و خدا هر چه بخواهد انجام مىدهد ) ، پس اهل ايمان اگر بر ايمانشان استوار باشند و استقامت بورزند ، خداوند نيز در دنيا و آخرت آنها را ثابت قدم مىنمايد ، لذا اگر مشيّت خداى متعال بر تثبيت آنها نباشد ، از ثبات خودشان بهره‌اى نمىبرند ، پس همه امور\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nبدست خداست « 1 » ، چه هدايت و چه ضلالت ، منتها در باب هدايت ، ابتدا و آغازش از ناحيهء خداست كه دست بنده را گرفته و او را از تاريكى جهل و شرك به نور توحيد هدايت مىكند و در نتيجه بنده هدايت مىگردد ، امّا ضلالت ابتدايش از خود بنده است و خداوند بواسطهء ستمگرى بنده و اعمال سوء او ، وى را گمراه نموده و بر ضلالتش مىافزايد ،  ( فَلَمَّا زاغُوا أَزاغَ اللَّهُ قُلُوبَهُمْ )  « 2 » و چون اعراض كردند ، خداوند هم دلهايشان را اعراض داد ) ، توضيح مطلب اينكه ، خداوند بشر را بر فطرت توحيد آفريده و نيك و بد را در فطرتش به او تعليم نموده و آنگاه اين فطرت را با دعوت انبياء تأييد كرده ، پس همه لوازم هدايت را براى بشر مهيّا نموده است ، و انسان اگر مطابق فطرتش پيش برود ، خداوند او را هدايت كرده و به كمال مطلوبش مىرساند ، اگر از روش فطرت منحرف شده و دل به دنيا و زخارف آن بسپارد ، خداى متعال به منظور مجازات ، توفيق را از او سلب مىكند و با قطع رحمتش ، ضلالت وى را حتمى مىسازد .\r\nو خداوند هر چه بخواهد و مشيّتش بر هر امرى كه تعلق بگيرد ، انجام مىدهد و هيچ كس نمىتواند مانع و دافع او بوده ، يا بين او و مشيّتش حائل شود ، لذا هر كس را بخواهد هدايت نموده و هر كس را بخواهد گمراه مىنمايد ، اگر چه كه مشيّت خدا هرگز به گزاف نبوده و مطابق حكمت بالغه‌اش مىباشد .\r\n( 28 )  ( أَ لَمْ تَرَ إِلَى الَّذِينَ بَدَّلُوا نِعْمَتَ اللَّهِ كُفْراً وَ أَحَلُّوا قَوْمَهُمْ دارَ الْبَوارِ )  : ( آيا نديدى كسانى را كه نعمت خدا را تغيير دادند و كفران نمودند و قوم خويش را به دار نيستى و نابودى كشانيدند ؟ ) اينجا نيز خطاب با رسولخدا صلّى اللّه عليه و إله و سلم است و وضع پيشوايان\r\n\r\n\r\n","description":"","footnote":"\r\n( 1 ) - ( كل الامور طرّا بيده و الكلّ مستمدة من مدده ( مصحح ) .\r\n گرت هواست كه معشوق نگسلد پيوند * نگاه‌دار سر رشته تا نگه دارد \r\n( حافظ )\r\n( 2 ) - سوره صف ، آيه 5 .\r\n","page_name":" 547 ","page_number":547},
  {"content":"\r\n\r\nكفر و رؤساى ضلالت را كه ظلم نموده و كفران نعمت كردند بيان مىكند ، كه نعمات الهى از هر طرف آنها را احاطه كرده بود ولى ايشان به جاى شكرگزارى و ايمان به درگاه پروردگار ، كفران نعمت نمودند و خود و قومشان را به هلاكت كشانيده و به شقاوت و آتش جهنم وارد نمودند ، ( چون قومشان نيز پيرو آنان بودند ) ، همچنانكه قرآن كريم در مورد فرعون مىفرمايد :  ( يَقْدُمُ قَوْمَهُ يَوْمَ الْقِيامَةِ فَأَوْرَدَهُمُ النَّارَ )  « 1 » ، پيشاپيش قوم خود حركت مىكند و ايشان را به آتش وارد مىسازد ) .\r\n( 29 )  ( جَهَنَّمَ يَصْلَوْنَها وَ بِئْسَ الْقَرارُ )  : ( جهنمى است كه وارد آن مىشوند و بد قرارگاهيست ) ، يعنى دار بوار و هلاكت جهنم است كه بسيار جايگاه و قرارگاه بديست و در آنجا به آتش شقاوت و بدبختى خواهند سوخت .\r\n( 30 )  ( وَ جَعَلُوا لِلَّهِ أَنْداداً لِيُضِلُّوا عَنْ سَبِيلِهِ قُلْ تَمَتَّعُوا فَإِنَّ مَصِيرَكُمْ إِلَى النَّارِ )  : ( و براى خداوند مانندهايى قرار دادند تا مردم را از راه او گمراه كنند ، بگو از زندگى دنيا بهره گيريد امّا سرانجام كار شما بسوى آتش دوزخ است ) ، مىفرمايد مشركان براى خداوند امثالى از ملائكه و جنّ و انس قرار داده و تدبير امور عالم را به آنها نسبت دادند ، آنگاه از ترس ضرر آنان و به طمع نفعشان آنها را عبادت كردند و به اين ترتيب مردم را از راه خدا و سبيل فطرت منحرف نمودند و آنان را به بندگى كشانيدند و ايشان اين اعمال را از روى عمد و علم مرتكب شدند تا بتوانند بر مردم مسلّط شده و اموال آنها را بربايند ، آنگاه خداوند به پيامبر صلّى اللّه عليه و إله و سلم تعليم مىدهد كه خطاب به آنان بگويد كه از زندگى دنيويتان بهره بگيريد و اين مدّت اندك به اعمال پليدتان اشتغال داشته باشيد ، امّا سرانجام بازگشت شما به سوى آتش جهنّم است و مرجعى غير از خداى متعال نخواهيد\r\n\r\n\r\n","description":"","footnote":"\r\n( 1 ) - سورهء هود ، آيه 98 .\r\n","page_name":" 548 ","page_number":548},
  {"content":"\r\n\r\nداشت و با اين كلام به غرض فاسد آنها از شرك كه همان بهره‌گيرى از نعمات مادّى است اشاره شده .\r\n( 31 )  ( قُلْ لِعِبادِيَ الَّذِينَ آمَنُوا يُقِيمُوا الصَّلاةَ وَ يُنْفِقُوا مِمَّا رَزَقْناهُمْ سِرًّا وَ عَلانِيَةً مِنْ قَبْلِ أَنْ يَأْتِيَ يَوْمٌ لا بَيْعٌ فِيهِ وَ لا خِلالٌ )  : ( به بندگان من كه ايمان آورده‌اند بگو : پيش از آنكه روزى بيايد كه در آن نه معامله‌اى باشد و نه دوستى ، نماز را به پا داشته و از آنچه به آنها روزى داده‌ايم در پنهان و آشكار انفاق كنند ) بعد از آنكه در آيه قبل بوسيله رسول گراميش و به جهت گمراه كردن مردم از راه خدا كافران را تهديد به عذاب قيامت كرد ، اينك به وسيله همان رسول به بندگانى كه ايمان دارند دستور مىدهد كه خدا را رها نكنند و به راه او ملتزم باشند ، قبل از آنكه روز قيامت سر برسد كه ديگر در آن روز مجالى براى كسب خير و سعادت نيست و نمىتوان در آنجا عملى را با عمل ديگر معاوضه نمود و يا با دوستى و محبّت چيزهاى از دست رفته را جبران كرد يا دوستى را به شفاعت طلبيد ، چون آن روز فقط روز حساب و جزاست و در آن روز همهء اسباب به اذن خداى خالق آنها ، از كار مىافتند و آنگاه در معرفى پايبندى به راه خدا مىفرمايد نماز را به پا دارند ، يعنى رابطهء خود را با پروردگارشان حفظ كنند ، و با انفاق ، حقّ جامعه را ادا نمايند و اين انفاقشان هم در مواردى كه مخفى بودن بهتر است ( براى حفظ آبروى فرد ) مخفيانه باشد و در مواردى كه آشكار بودن افضل است ( مثلا براى تشويق ديگران بر انفاق ) به صورت علنى انجام شود .\r\n( 32 )  ( اللَّهُ الَّذِي خَلَقَ السَّماواتِ وَ الْأَرْضَ وَ أَنْزَلَ مِنَ السَّماءِ ماءً فَأَخْرَجَ بِهِ مِنَ الثَّمَراتِ رِزْقاً لَكُمْ وَ سَخَّرَ لَكُمُ الْفُلْكَ لِتَجْرِيَ فِي الْبَحْرِ بِأَمْرِهِ وَ سَخَّرَ لَكُمُ الْأَنْهارَ )  : ( خداوند كسى است كه آسمانها و زمين را آفريد و از آسمان آبى نازل كرد و بوسيلهء آن ميوه‌ها را براى روزى شما پديد آورد و كشتى را مسخّر شما گردانيد تا به امر خدا در دريا به حركت درآيد و نهرها را به خدمت شما درآورد ) ، در اين آيه و دو آيه\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nبعد توحيد ربوبيّت خداى تعالى را استدلال مىنمايد و آن را از راه اختصاص تدبير عامّ موجودات در نظام خلقت ، و فرستادن باران از آسمان و بيرون كردن روزيها از زمين و تسخير درياها و جريان كشتىها و نهرها ، به نتيجه مىرساند .\r\nپس ربوبيّت فقط از آن خداى متعال است ، نه آن شركائى كه مشركان براى خدا قائل شده‌اند ، چون فقط اوست كه اين نظام دقيق خلقت را آفريد و از آسمان بارانى نازل فرمود تا از روئيدنيهاى زمين روزى پاكيزه براى موجودات نباتى و حيوانى فراهم گردد و كشتيها را در دريا روانه ساخته ( يعنى قانون شناورى اجسام در آب و مواد اوليه ساخت كشتى و تدبير چگونگى ساختن كشتى را به بشر الهام نمود ) تا بشر از آنها در راه مقاصدش استفاده نمايد و جويها را روان ساخت تا ايشان از آن براى مقاصد شرب و شستشو و آبيارى زمينها كشاورزى و سيراب نمودن حيوانات استفاده نمايند .\r\n( 33 )  ( وَ سَخَّرَ لَكُمُ الشَّمْسَ وَ الْقَمَرَ دائِبَيْنِ وَ سَخَّرَ لَكُمُ اللَّيْلَ وَ النَّهارَ )  : ( و خورشيد و ماه را كه پيوسته در حال حركت هستند مسخّر شما نمود و شب و روز را نيز به تسخير شما درآورد ) ، در اين آيه نيز براى اثبات توحيد ربوبى بر مواردى از نظام خلقت اشاره مىكند و مىفرمايد : خداوند خورشيد و ماه را كه دائما در حال حركت و سير هستند بر اساس يك نظام متقن در خدمت بشر قرار داد و روز و شب نيز كه از حركت زمين به دور خودش و در حين دورانش به دور خورشيد ، بوجود مىآيد ، مسخّر بشر نموده ، چون حركت خورشيد و ماه باعث اعتدال در سطح زمين شده و سبب وضع اوقات عبادات مىباشند و نور خورشيد مايهء حيات همه موجودات در سطح زمين است و وجود ماه باعث شمارش روزها و حساب ماهها بوده و وجود روز و شب براى تنظيم نظام زندگى بشر مىباشد كه روز باعث جريان معيشت او و شب مايهء سكون و آرامش اوست و خلاصه همه اين نظامات متقن بدست خداى متعال بوده و اوست كه اين نظامات را در خدمت زندگى بشر قرار داده است .\r\n\r\n","description":"","footnote":"","page_name":" 550 ","page_number":550},
  {"content":"\r\n\r\n( 34 )  ( وَ آتاكُمْ مِنْ كُلِّ ما سَأَلْتُمُوهُ وَ إِنْ تَعُدُّوا نِعْمَتَ اللَّهِ لا تُحْصُوها إِنَّ الْإِنْسانَ لَظَلُومٌ كَفَّارٌ )  : ( و از هر چه خواستيد ، به شما اعطاء نمود و اگر بخواهيد نعمات الهى را بشماريد نمىتوانيد آن را احصا كنيد ، بدرستى كه انسان بسيار ستم پيشه و ناسپاس است ) ، خداى متعال برآورندهء حاجت هر موجوديست و هيچ موجودى در ذات خود و وجود و بقائش قائم به خود نيست و هر چه دارد از جود و كرم خداست و از آنجا كه خداوند به حاجات ظاهرى و باطنى آنها دانا است هر سائلى همهء حوائج خود را از او مىخواهد و خداى متعال همه حاجات آنها را به مقتضاى حكمت خود برآورده مىسازد ، لذا خداوند به سئوال فطرى و دعاى ذاتى همه موجودات جواب داده و حاجات آنها را كلّا و بعضا برآورده مىكند و انسانها اگر بخواهند نعم الهى را شمارش كنند هرگز نخواهند توانست چون عالم وجود با تمامى اجزاء و اوصاف و احوالش كه همه به هم مرتبط هستند ، نعمات خدا مىباشند « 1 » ، امّا طبيعت انسان چنين است كه با كفران نعمات الهى و شكر نكردن در برابر آنها كارش به هلاكت و خسران منجر مىشود و با اين اعمالش به خود ستم مىكند .\r\n\r\n[ آيهء ( 41 - 35 ) مناجات حضرت ابراهيم عليه السّلام با پروردگار 
  ]\r\n( 35 )  ( وَ إِذْ قالَ إِبْراهِيمُ رَبِّ اجْعَلْ هَذَا الْبَلَدَ آمِناً وَ اجْنُبْنِي وَ بَنِيَّ أَنْ نَعْبُدَ الْأَصْنامَ )  : ( به ياد آور زمانى را كه ابراهيم گفت : پروردگارا اين شهر را امن گردان و من و فرزندانم را از عبادت بتها بر حذر بدار ) ، منظور از ( هذا البلد ) شهر مكّه است و اين آيه حكايت دعاى ابراهيم عليه السّلام است كه از خداوند درخواست كرد تا خداوند روز به روز بر شرافت و حرمت مكّه بيافزايد و اين امنيّت در مورد مكّه امنيّت تشريعى است نه تكوينى ،\r\n\r\n\r\n","description":"","footnote":"\r\n( 1 ) - به قول سعدى : هر نفسى كه فرو مىرود ممّد حيات است و چون برمىآيد مفرّح ذات ، پس در هر نفسى دو نعمت موجود است و بر هر نعمتى شكرى واجب\r\n از دست و زبان كه برآيد * كز عهدهء شكرش به در آيد \r\n( گفتار مترجم )\r\n","page_name":" 551 ","page_number":551},
  {"content":"\r\n\r\nيعنى مقصود اين است كه قانونى امنيّت اين شهر را تضمين كند و خداوند دعاى او را اجابت نموده و مكّه را حرم امن الهى قرار داد ، و آنگاه در مقام دعا از خدا خواست تا او و فرزندانش را از عبادت بتها دور كند ، يعنى آنكه خداوند با هدايت خود و به رحمت واسعه‌اش آنها را از عبادت بتها بر كنار دارد .\r\nو البته هدايت الهى فقط شامل كسانى مىگردد كه استعداد پذيرش آن را داشته باشند و هرگز شامل معاندان و مستكبران نمىشود و دعاى او شامل خود و همهء آل ابراهيم از فرزندان اسحاق و اسماعيل مىگردد جز آنكه گفته شود به قرينهء سياق استفاده مىگردد كه تنها فرزندان اسماعيل كه ساكن مكّه بوده ، مورد نظر آنحضرت بوده‌اند و دعاى ايشان شامل فرزندان اسحاق نمىشود .\r\nو منظور از اصنام فقط بتها نيستند بلكه اصنام پوششى بوده‌اند كه همه طاغوتها و زورگويان در پناه آنها و به اسم ايشان مردم را به بندگى و عبادت خود وادار مىكردند ، يعنى خادمان يا كاهنان يا حاكمانى در وراى اين بتها وجود داشتند و اگر آن بت سنگى يا چوبى نابود مىشد ، آن فردى كه خود را در پناه آن مخفى نموده بود كماكان باقى مىماند و در هر مكان و زمان به گونه‌اى ظاهر مىگشت .\r\n( 36 )  ( رَبِّ إِنَّهُنَّ أَضْلَلْنَ كَثِيراً مِنَ النَّاسِ فَمَنْ تَبِعَنِي فَإِنَّهُ مِنِّي وَ مَنْ عَصانِي فَإِنَّكَ غَفُورٌ رَحِيمٌ )  : ( پروردگارا اينان بسيارى از مردم را گمراه كرده‌اند ، پس هر كه مرا پيروى كند از من است ، و هر كس مرا نافرمانى كند ، هر آينه تو آمرزندهء مهربانى ) ، ابراهيم عليه السّلام با اين عبارت در واقع دعاى سابق خود را تعليل نموده و به منظور برانگيختن رحمت الهى مجددا ( ربّ ) را تكرار كرده و مىگويد : خدايا اگر من خواستم كه من و فرزندانم را از عبادت بتها بر كنار بدارى ، بدين جهت بود كه اين بتها بسيارى از مردم را گمراه كرده‌اند و اينكه نسبت گمراه كردن را به بتها داده ، با آنكه بتها ذى شعور نيستند ، به جهت آن ارتباطى است كه ميان آنها و گمراه كردن مردم هست هر چند كه ارتباطى شعورى نباشد .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nآنگاه به عنوان تفريع بر دعاى سابق خود مىفرمايد : هر كس در سلوك و عقيده از من پيروى كند ، از من است ، يعنى دعاى سابق من شامل او هم مىشود و تو با رحمت خود آنها را هم از پرستش بتها برحذر بدار ، و اتّباع ابراهيم يعنى پيمودن طريقه‌اى كه مبتنى بر توحيد خداى سبحان باشد تا به اين وسيله نفس انسان در معرض رحمت خدا قرار گرفته و از عبادت بتها دور نگه داشته شود و آنگاه فرمود هر كس مرا عصيان كند ، يعنى بعضى يا همهء طريقت و روش مرا ترك نمايد ، چه از فرزندانم باشد يا از غير آنها ، پس آنها را ملحق به من منما و دعاى من شامل حال ايشان نيست ، بلكه فقط آنها را به مغفرت و رحمت تو واگذار مىنمايم ، لذا معلوم مىشود كه حضرت ابراهيم عليه السّلام فرزندان خود را به عموم پيروانش تفسير نموده و فرزندان واقعى خود را به همان پيروان تخصيص زده و عاصيان ايشان را از فرزندى خود خارج مىكند ، همچنانكه قرآن كريم فرموده  ( إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوهُ وَ هذَا النَّبِيُّ وَ الَّذِينَ آمَنُوا . . . )  « 1 » ، ( همانا سزاوارترين مردم نسبت به ابراهيم ، پيروان او و اين پيامبر و مؤمنان هستند ) .\r\n( 37 )  ( رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ وَ ارْزُقْهُمْ مِنَ الثَّمَراتِ لَعَلَّهُمْ يَشْكُرُونَ )  : ( پروردگارا من بعضى از ذرّيه و فرزندان خويش را در درّه‌اى غير قابل كشت ، نزد خانه ، حرمت يافتهء تو سكونت دادم ، پروردگارا ! براى آنكه نماز به پا دارند ، پس دلهاى مردم را بسوى آنان متمايل ساز و آنها را از ميوه‌ها روزى بده ، تا شايد سپاسگزارى نمايند ) اين آيه حكايت بقيهء دعاى حضرت ابراهيم عليه السّلام است و منظور از بعض ذريّه ايشان ، اسماعيل عليه السّلام و فرزندانى است كه از او پديد مىآيند و مىفرمايد : من ذريّه‌ام را در سرزمينى سكونت دادم كه صلاحيّت كشت و زرع ندارد و نزد خانه و حرم\r\n\r\n\r\n","description":"","footnote":"\r\n( 1 ) - سورهء آل عمران ، آيه 68 .\r\n","page_name":" 553 ","page_number":553},
  {"content":"\r\n\r\nامن توست كه براى عبادت خود آن را قرار داده‌اى و آن را حرم ساخته‌اى ، پروردگارا غرض من از سكونت دادن آنها اين بود كه در آنجا نماز را به پا دارند ، خدايا دلهاى مردم را متمايل به آنها نما تا براى سكونت يا انجام حجّ به اينجا بيايند و با انتقال و تجارت و داد و ستد ايشان ، آنها را از ثمرات بهره‌مند گردان ، يعنى آنها ميوه و روزيهاى پاكيزه را با تجارت به مكّه حمل نمايند تا اهل مكّه از آن بهره‌مند شوند ، چون آن سرزمين لم يزرع و فاقد آب و گياه بود و آنحضرت اين سرزمين خشك را برگزيد تا ذريّه‌اش در عبادت خدا خالص باشند و امور دنيوى دلهايشان را مشغول نسازد و در برابر نعمات الهى شكرگزارى نمايند .\r\n( 38 )  ( رَبَّنا إِنَّكَ تَعْلَمُ ما نُخْفِي وَ ما نُعْلِنُ وَ ما يَخْفى عَلَى اللَّهِ مِنْ شَيْءٍ فِي الْأَرْضِ وَ لا فِي السَّماءِ )  : ( پروردگارا بدرستى كه تو آنچه را ما مخفى نموده يا آشكار نمائيم ، مىدانى و هيچ چيز نه در زمين و نه در آسمان بر خداى متعال مخفى نمىماند ) ، معناى آيه آشكار است و ادامهء مناجات حضرت ابراهيم عليه السّلام مىباشد كه خدا را به جهت علم مطلق و فراگيرش ستايش مىكند و مىگويد : تو آن خدايى هستى كه آشكار و نهان ما را مىدانى و هيچ چيز نه در آسمان و نه در زمين بر تو مخفى نيست و شايد مراد از زمين امور محسوس براى بشر و مراد از آسمان امور غايب از حسّ آنها باشد .\r\n( 39 )  ( الْحَمْدُ لِلَّهِ الَّذِي وَهَبَ لِي عَلَى الْكِبَرِ إِسْماعِيلَ وَ إِسْحاقَ إِنَّ رَبِّي لَسَمِيعُ الدُّعاءِ )  : ( سپاس خداوندى را كه با وجود سالخوردگيم به من اسماعيل و اسحاق را ارزانى داشت ، همانا پروردگار من شنونده دعاست ) ، اين جمله مانند جملهء معترضه‌اى در ميان مناجات اوست كه در ميان دعا ناگهان به ياد نعمت بزرگ خداوند در حقّ خود مىافتد كه در سنين كهولت با آنكه همهء اسباب عادى ، فرزنددار شدن او منتفى شده بود ، دو فرزند صالح چون اسماعيل و اسحاق به وى داده و اين عنايت بواسطه استجابت\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nدعاى ابراهيم بوده ، پس خداوند كه شنواى دعاست ، دعاى او را براى طلب فرزند شنيده و آن را اجابت نموده است و ابراهيم خداوند را به همين سبب ثنا مىگويد .\r\n( 40 )  ( رَبِّ اجْعَلْنِي مُقِيمَ الصَّلاةِ وَ مِنْ ذُرِّيَّتِي رَبَّنا وَ تَقَبَّلْ دُعاءِ )  : ( پروردگارا من و ذريّه‌ام را برپا دارنده نماز قرار بده ، پروردگارا دعاى مرا بپذير ) ، نسبت دادن نماز خواندن و دورى او و پيروانش از عبادت بتها ، از باب ارتباط هر عملى با خداى متعال است ، چون هر عملى براى وقوعش به اذن و مشيّت خدا وابسته است و يك نسبتى هم با عامل خود دارد كه آن عمل از او صادر مىشود ، به هر حال در اين دعا نيز مانند دعاى سابقش ابتدا خود را مستقلا ذكر كرده و بعد در حق ذريّه‌اش دعا نموده و از خدا خواسته تا آنان را به او ملحق نمايد و آنگاه در مقام اصرار و الحاح در دعا و براى جلب رحمت الهى مىفرمايد : پروردگارا دعاى مرا قبول كن ! و اجابت دعاى آنحضرت افاده مىكند كه زمين تا قيام قيامت هرگز از ذريّه آن جناب خالى نمىماند .\r\n( 41 )  ( رَبَّنَا اغْفِرْ لِي وَ لِوالِدَيَّ وَ لِلْمُؤْمِنِينَ يَوْمَ يَقُومُ الْحِسابُ )  : ( پروردگارا مرا و پدر و مادرم و مؤمنان را در روزى كه حساب بر پا داشته مىشود بيامرز ) ، با اين جمله حضرت ابراهيم عليه السّلام دعاى خود را ختم نموده و اين درخواست سوّم آنحضرت است كه در آن براى خود و پدر و مادرش و ساير مؤمنان طلب مغفرت مىنمايد ، اين آيه دلالت دارد بر اينكه ابراهيم عليه السّلام فرزند آزر مشرك نبوده ، چون در اين آيه براى پدرش طلب مغفرت كرده و خودش در سنين كهولت بسر مىبرده ، امّا در اوائل عمر و دوران جوانى از آزر مشرك اعلام بيزارى و برائت نموده بود و پيامبر خليل اللّه هرگز براى مشركان استغفار نمىطلبد ، لذا آزر عموى ايشان بوده ، نه پدر آنحضرت .\r\nو در اين آيات اشارات لطيفى وجود دارد كه هر جا خداوند را بواسطهء نعمتى عمومى ( شامل خود و ديگران ) حمد كرده با عبارت ( ربّنا ) او را خطاب نموده و هر جا\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nكه خداوند را بواسطهء نعمت خاصّ خود ستايش كرده از عبارت ( ربّ ) استفاده نموده است .\r\n\r\n[ آيهء ( 52 - 42 ) بيان سنّت الهى در انقراض كافران در دنيا و عذابشان در آخرت و وجوهى در معناى بروز و ظهور خلق در قيامت و اينكه عمل هر فرد به عينه به او باز مىگردد 
  ]\r\n( 42 )  ( وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ إِنَّما يُؤَخِّرُهُمْ لِيَوْمٍ تَشْخَصُ فِيهِ الْأَبْصارُ )  : ( و مپندار كه خداوند از آنچه ظالمان انجام مىدهند ، غافل است ، همانا آنها را براى روزى كه چشمها در آن خيره مىشوند ، تأخير انداخته است ) ، خطاب با پيامبر صلّى اللّه عليه و إله و سلم است و مىفرمايد : تو از اينكه مىبينى ستمگران غرق رفاه و ماديّت بوده و مشغول فسادانگيزى هستند ، گمان نكن كه خدا از اعمالشان غافل است ، بلكه به آنها مهلت داده و عذابشان را تأخير انداخته ، براى روز قيامت كه از هول آن چشمها در چشمخانه از حركت باز مىمانند ، اين آيه براى ستمكاران جنبه انذار و تهديد و براى ساير مردم جنبهء تسليت دارد تا دلهايشان با دانستن اين مطلب آرام شود .\r\n( 43 )  ( مُهْطِعِينَ مُقْنِعِي رُؤُسِهِمْ لا يَرْتَدُّ إِلَيْهِمْ طَرْفُهُمْ وَ أَفْئِدَتُهُمْ هَواءٌ )  : ( گردنها بر افراشته ، ديدگان به يك سوء دوخته ، چنانچه پلكهايشان بر هم نمىخورد و دلهايشان خالى است ) ، مىفرمايد در روز قيامت حالت مردم چنان است كه سر مىكشند و ديده‌هايشان خيره مىشود و از شدّت هول و ترس قادر نيستند چشم خود را برهم بزنند و دلهايشان وحشت‌زده و خالى از تعقّل و تدبّر و حيله مىگردد ، اين آيه نيز براى ستمكاران انذار و تهديد و براى سايرين جنبهء تسليّت دارد .\r\n( 44 )  ( وَ أَنْذِرِ النَّاسَ يَوْمَ يَأْتِيهِمُ الْعَذابُ فَيَقُولُ الَّذِينَ ظَلَمُوا رَبَّنا أَخِّرْنا إِلى أَجَلٍ قَرِيبٍ نُجِبْ دَعْوَتَكَ وَ نَتَّبِعِ الرُّسُلَ أَ وَ لَمْ تَكُونُوا أَقْسَمْتُمْ مِنْ قَبْلُ ما لَكُمْ مِنْ زَوالٍ )  : ( و مردم را بيم ده از روزى كه عذاب بر سرشان مىآيد ، پس كسانى كه ستم كرده‌اند ، مىگويند : پروردگارا ما را تا مدّتى مهلت بده تا دعوت تو را اجابت كنيم و از پيامبران پيروى نمائيم ، مگر شما نبوديد كه پيش از اين سوگند خورديد كه هرگز زوالى\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nنداريد ) ، انذار در اين آيه ، به خلاف آيه قبلى كه دربارهء عذاب قيامت بود ، در خصوص عذاب دنيوى استيصال است كه بواسطهء آن نسل ستمكاران نابوده گشته و منقطع مىشود و زمين از لوث وجود شرك و ظلم پاكيزه مىگردد و جز خداپرستان كسى باقى نمىماند ، مىفرمايد در آن زمان كه عذاب به آنان برسد ، ستمكاران مىگويند : پروردگارا تا مدّتى به ما مهلت بده كه دعوت تو را اجابت كنيم و به تو ايمان بياوريم و در رفتار و روش زندگى از پيامبران پيروى نمائيم ، امّا براى توبيخ و ساكت نمودنشان به آنها گفته مىشود ، مگر شما نبوديد كه سوگند مىخورديد و مىگفتيد ما هرگز نابود نمىشويم و اين نيروى دفاعى و شوكت و قدرتى كه داريم ما را از هر حادثهء نابوده‌كننده‌اى نجات مىدهد ؟ پس چطور حالا به التماس افتاده و مهلت مىطلبيد ؟\r\nسوگند يا ( اقسام ) يعنى آنكه گوينده ، سخن خود را به امر شريفى پيوند نمايد تا به اين وسيله صدق گفتار خود را برساند و چنانچه گوينده در گفتار خود كاذب باشد به شرافت آن امر شريف توهين كرده و حتك حرمت آن امر را نموده است و چون كسى جرأت چنين توهينى را ندارد شنونده يقين مىكند كه گوينده صادق است ، بعيد هم نيست كه منظور از « اقسام » در اين آيه كنايه از قطعيّت و جزميّت و بدون ترديد بودن سخن آنان باشد .\r\n( 45 )  ( وَ سَكَنْتُمْ فِي مَساكِنِ الَّذِينَ ظَلَمُوا أَنْفُسَهُمْ وَ تَبَيَّنَ لَكُمْ كَيْفَ فَعَلْنا بِهِمْ وَ ضَرَبْنا لَكُمُ الْأَمْثالَ )  : ( و در منازل كسانى كه ستم كرده بودند ساكن شديد و برايتان آشكار شد كه با آنها چگونه رفتار نموديم و براى شما مثلها زديم ) ، اين جمله عطف بر محل جمله ( اقسمتم ) است و معنا چنين است كه مگر شما نبوديد كه در شهر و مسكن مردمى منزل كرديد كه آنان نيز ستمكار بودند و به كيفر ظلمشان منقرض گشتند و مگر نديديد كه چگونه عذاب ما بر آنها احاطه كرد ؟ و حال كه چنين است چگونه ادّعا مىكنيد كه هرگز زوال نخواهيد داشت ؟ !\r\nپس از دو جهت صدق دعوت الهى براى آنها به ثبوت رسيده و برايشان آشكار شده\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nكه سرپيچى از آن ، عذاب استيصال را به دنبال دارد ، اوّل ) : از راه مشاهده ، دوّم ) : از راه بيان ، كه خداوند با زدن مثلها و بيان وضعيّت آنها ، حجّت را بر سايرين تمام نموده .\r\n( 46 )  ( وَ قَدْ مَكَرُوا مَكْرَهُمْ وَ عِنْدَ اللَّهِ مَكْرُهُمْ وَ إِنْ كانَ مَكْرُهُمْ لِتَزُولَ مِنْهُ الْجِبالُ )  : ( و به تحقيق نهايت نيرنگ خود را به كار زدند و نيرنگشان در نزد خداست ، هر چند از نيرنگشان كوهها زائل گردند ) ، اين آيه حال ، از ضمير در جمله « فعلنا » است و شايد هم حال از ضمير « بهم » باشد يا حال از هر دو ضمير ، و همهء ضميرهاى جمع به جملهء « الّذين ظلموا » در آيهء قبلى برمىگردد .\r\nمىفرمايد اين ستمكاران نهايت مكر و حيلهء خود را به كار بردند ، امّا خداوند به علم و قدرت مطلقهء خود بر مكر آنها احاطه دارد و چنانچه گفته شد ، مكر زمانى كارگر مىافتد كه شخص مورد مكر از آن بىخبر باشد ، امّا اگر او به آن احاطه داشته و همهء امور زير نظر وى باشد ، در اين صورت مكر در او كارگر نيست ، بلكه مكر ، عليه خود شخص مكر كننده خواهد بود ، چون تنها فايدهء آن اين بوده كه دشمنى مكر كننده را به شخص مورد مكر ثابت نموده ،  ( وَ ما يَمْكُرُونَ إِلَّا بِأَنْفُسِهِمْ وَ ما يَشْعُرُونَ )  « 1 » ( مكر نمىكنند مگر به خودشان و درنمىيابند ) .\r\nبه هر جهت مكر آنها در خداوند تأثير ندارد ، چون او ، از آن با خبر است و قدرت دفع آن را دارد ، اگر چه كه مكر آنان آنقدر نيرومند باشد كه باعث از بين رفتن كوهها گردد .\r\n( 47 )  ( فَلا تَحْسَبَنَّ اللَّهَ مُخْلِفَ وَعْدِهِ رُسُلَهُ إِنَّ اللَّهَ عَزِيزٌ ذُو انتِقامٍ )  : ( هرگز مپندار كه خداوند از وعدهء خويش با پيامبرانش تخلّف نمايد ، بدرستى كه خدا مقتدر و انتقام گيرنده است ) ، خطاب به پيامبر صلّى اللّه عليه و إله و سلم مىفرمايد : هرگز گمان نكن كه خدا از وعده‌اى كه\r\n\r\n\r\n","description":"","footnote":"\r\n( 1 ) - سوره انعام ، آيه 123 .\r\n","page_name":" 558 ","page_number":558},
  {"content":"\r\n\r\nبر نصرت فرستادگان خود داده ، تخلّف مىكند ، بلكه خدا مؤاخذه ستمكاران را تا روز قيامت تأخير انداخته و گر نه او عزيز و مقتدر است و اگر وعدهء نصرت داده وفا مىكند و اگر به متخلّفين وعده عذاب داده نيز ، وفا خواهد كرد ، چون او داراى عزّت مطلق است و خلف وعده ، يا به جهت عدم توانايى وفاى به وعده است يا به سبب تأثير پذيرفتن از وضعيّت و حالتى است كه موجب تغيير ارادهء وعده كننده شود و ساحت خداوند از عجز و تأثّر مبرّى است و او عزيز و قادر مطلق است و از طرف ديگر ( ذو انتقام ) است و اين صفت لازمهء عزيز بودن اوست و به همين دليل از هر كس كه در برابر حق استكبار نمايد و ظلم و ستم كند انتقام مىكشد و داد مظلوم را از ظالم مىستاند .\r\n( 48 )  ( يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ وَ بَرَزُوا لِلَّهِ الْواحِدِ الْقَهَّارِ )  : ( روزى كه زمين به زمينى ديگر و آسمانها نيز مبدّل مىشوند و همه در برابر خداى يگانه مقتدر حاضر مىگردند ) ، اگر انتقام خدا را به روز قيامت اختصاص داده ، به جهت آنست كه انتقام خدا در آن روز به بهترين وجه ظهور مىيابد .\r\nبه هر جهت مىفرمايد در آن روز اين زمين مبدّل شده و نظام جارى در آن تغيير مىكند و زمين در آن روز به نور پروردگارش روشن مىشود ، نه به نور خورشيد  ( وَ أَشْرَقَتِ الْأَرْضُ بِنُورِ رَبِّها )  « 1 » و آسمانها نيز دگرگون مىشوند و همه آنها از اين حالت فانى و زائل به صورت باقى و جاودان در خواهند آمد و در آن روز همهء علل و اسبابى كه مردم آنها را مستقل مىپنداشتند ساقط مىگردند و همه مخلوقات در برابر خدا و در پيشگاه او ظاهر خواهند شد و خدا تنها سرپرست و ولّى آنها خواهد بود و تنها سبب مستقّلى كه در آنها مؤثر باشد خداست و مردم در آن روز نه با ظاهرشان و نه به باطنشان به هيچ جهتى متوجّه نمىشوند و نيز به اوضاع و احوال گذشته و حالشان توجّهى\r\n\r\n\r\n","description":"","footnote":"\r\n( 1 ) - سوره زمر ، آيه 69 .\r\n","page_name":" 559 ","page_number":559},
  {"content":"\r\n\r\nنمىكنند ، جز اينكه خداى سبحان را حاضر و شاهد و محيط و مسلّط بر آن مىيابند .\r\nچون او خداى واحد و قهّار است ، يعنى تنها اوست كه وجود هر چيز قائم به اوست و هر مؤثرى غير خود را نابود مىكند و چيزى ميان او و مخلوقاتش حائل نخواهد بود ، پس آنها براى خدا بارزند ، آن هم به نحو مطلق .\r\n( 50 - 49 )   ( وَ تَرَى الْمُجْرِمِينَ يَوْمَئِذٍ مُقَرَّنِينَ فِي الْأَصْفادِ ، سَرابِيلُهُمْ مِنْ قَطِرانٍ وَ تَغْشى وُجُوهَهُمُ النَّارُ )   : ( و در آن روز گناهكاران را همگى در غل و زنجير مىبينى ، پيراهن‌هايشان از قير است و آتش چهره‌هايشان را پوشانده ) ، مىفرمايد ، در قيامت همه گناهكاران با امثالشان در يك جا جمع مىشوند ، در حالى كه با غل و زنجير دستهاى آنها به گردنشان بسته و بدنشان با پوششى از قير سياه و بدبو پوشانده شده و آن قير مذاب مانند لباسى براندام آنهاست و آتش رويشان را در برگرفته .\r\n( 51 )  ( لِيَجْزِيَ اللَّهُ كُلَّ نَفْسٍ ما كَسَبَتْ إِنَّ اللَّهَ سَرِيعُ الْحِسابِ )  : ( تا خداوند هر نفسى را مطابق عملش سزا دهد ، بدرستى كه خدا سريع الحساب است ) ، يعنى آنچه به هر نفسى جزا داده مىشود به عينه همان عمل خوب يا بديست كه در دنيا انجام داده و كسب نموده است ، پس عمل مجرم به عينه به او باز مىگردد ، و اين عذاب قيامت نتيجه اعمال دنيوى اوست ، لذا انتقام خدا از قبيل عذاب دادن مجرم براى داغ دل ستاندن و رضايت خاطر نيست بلكه از باب به ثمر رساندن كشتهء اعمال است و از طرف ديگر خداوند سريع الحساب است ، يعنى پاداش و جزاى مذكور بلافاصله انجام مىشود ، جز اينكه ظرف ظهور و تحقّق آن حساب در روز قيامت است ، يا آنكه حكم جزا و نوشتن آن ، همراه و قرين با خود عمل است ، امّا ظهور و تحقّق آن جزا در قيامت مىباشد ، به هر حال خداوند در حسابرسى دقيق و سريع است .\r\n\r\n","description":"","footnote":"","page_name":" 560 ","page_number":560},
  {"content":"\r\n\r\n( 52 )  ( هذا بَلاغٌ لِلنَّاسِ وَ لِيُنْذَرُوا بِهِ وَ لِيَعْلَمُوا أَنَّما هُوَ إِلهٌ واحِدٌ وَ لِيَذَّكَّرَ أُولُوا الْأَلْبابِ )  : ( اين براى مردم تبليغ و كفايتى است تا بواسطهء آن بيم يابند و بدانند كه منحصرا او خدايى يگانه است و تا صاحبان خرد متذكّر شده و پند گيرند ) ، مىفرمايد : آنچه كه در اين سوره ذكر شده براى بلاغ و كفايت يافتن مردم بود تا آنها از مفاهيم بلند آن بيم گرفته و انذار شوند ، چون آن قدر عظيم الشأن است كه فهم مردم به آن احاطه نمىيابد و تنها مىتوانند از آن بيم بگيرند و به وحدانيّت خدا آگاه شوند و مؤمنان و صاحبان خرد نيز تذكّر و پند گيرند و با اين آيات از ظلمات جهل بسوى نور آگاهى و علم هدايت شوند .\r\nلذا اين آيات انذار براى عموم مردم و هدايت بسوى توحيد و باعث تذكّر براى مؤمنان و خردمندان است تا در مسير زندگيشان مطابق اين علم ، عمل نمايند و به حكم و تشريع الهى پايبند باشند و اين آيات يك سرى كامل از حجّت‌هايى است كه الوهيّت ، توحيد خداوند و رسالت انبياء و يارى خدا نسبت به آنان و انتقام الهى از مستكبران در برابر دعوت حقّه و مسأله معاد و توصيف احوال روز قيامت و ايستادن در موقف جدايى و قضاوت و توصيف حالات گنهكاران و حساب و عقابشان را بيان نموده و مردم را به ضرورت قيام به واجبات و بيم يافتن از آيات الهى تذكّر مىدهد .\r\n\r\n","description":"","footnote":"","page_name":" 561 ","page_number":561},
  {"content":"\r\n\r\n\r\nسورهء حجر\r\nبسم اللّه الرّحمن الرّحيم\r\nغرض سوره : بيان استهزاء و تمسخر كفّار نسبت به رسولخدا صلّى اللّه عليه و إله و سلم و قرآن و آنگاه تسلّى دادن رسولخدا صلّى اللّه عليه و إله و سلم و سفارش نمودن ايشان به صبر و ثبات و گذشت از آنها و بشارت و انذار مردم مىباشد .\r\n\r\n[ آيهء ( 9 - 1 ) آرزوى كفّار در قيامت و خواسته‌شان از رسول خدا مصونيّت قرآن از تحريف 
  ]\r\n( 1 )   ( الر تِلْكَ آياتُ الْكِتابِ وَ قُرْآنٍ مُبِينٍ )   : ( الر ، اين است آيات كتاب و قرآن مبين ) ، الر ، از رموز قرآنيست كه چنانچه گفته شد بين آنها و مضامين سوره ارتباط وجود دارد ، اشاره به قرآن با لفظ ( تلك ) كه براى اشاره به دور است و نيز نكره آوردن كلمه ( قرآن ) براى دلالت بر عظمت كتاب الهيست و مراد از كتاب ، قرآن و يا لوح محفوظ است ، به هر جهت مىفرمايد بر خلاف تصوّر كفّار كه تو را ديوانه خوانده و قرآن را استهزاء نمودند ، اين آيات بلند مرتبه و عظيم الشأن ، آيات كتاب الهى است كه توضيح دهنده و جدا كنندهء حق از باطل مىباشد .\r\nو چنانچه از بعضى آيات قرآن استفاده مىشود قرآن در لوح محفوظ است و از\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nهمانجا نازل گشته   ( إِنَّهُ لَقُرْآنٌ كَرِيمٌ فِي كِتابٍ مَكْنُونٍ )   « 1 » ، ( اين كتاب خواندنى گرانقدريست كه در كه در كتاب نهانى بوده است ) .\r\nو يا   ( بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ )   « 2 » ، ( بلكه آن خواندنى عظيم الشأنى است كه در لوح محفوظ بوده است ) .\r\n( 2 )  ( رُبَما يَوَدُّ الَّذِينَ كَفَرُوا لَوْ كانُوا مُسْلِمِينَ )  : چه بسا كه كافران دوست مىدارند كه اى كاش مسلمان بودند ) ، اشاره به آنست كه كفّار با وجود كفرشان به زودى از كفر خود پشيمان شده و آرزو مىكنند كه اى كاش در دنيا تسليم خدا شده و به پيامبر اسلام ايمان آورده بوديم ، امّا اين خواسته ، بعد از برچيده شدن بساط زندگى دنيوى ، ديگر سودى به حال آنان ندارد و آن زمان ديگر راهى به اسلام و ايمان نخواهند داشت .\r\n( 3 )  ( ذَرْهُمْ يَأْكُلُوا وَ يَتَمَتَّعُوا وَ يُلْهِهِمُ الْأَمَلُ فَسَوْفَ يَعْلَمُونَ )  : واگذارشان تا بخورند و بهره ببرند و آرزوها آنها را به خود مشغول كند ، زود باشد كه بفهمند ) ، در اين آيه شريفه به رسولخدا صلّى اللّه عليه و إله و سلم دستور مىدهد كه دست از كفّار بردارد و آنها را رها كند تا در باطل خود سرگرم باشند و با آنها مجادله ننمايد و بگذارد تا در لذّات مادّى غوطه‌ور باشند و آرزوها و تمنيّات نفسانى آنها را مشغول سازد ، چون اينها هيچ منطقى جز منطق چهارپايان و حيوانات ندارند و آنچنان انسانيّت خود را نزول داده‌اند كه تمنيّات آنها در شكم و شهوت خلاصه شده و حال كه چنين است آنها لياقت اسلام را ندارند ، رهايشان كن تا سرگرم همان مسائل باشند و احتياجى به استدلال با آنها نيست ، چون حق سرانجام آشكار خواهد شد و خودشان به زودى حقيقت را آشكارا مىبينند و بعد از مرگ و عذاب اخروى تسليم حق خواهند شد ، امّا تسليم‌شان در آن روز هيچ سودى به حالشان ندارد .\r\n\r\n\r\n","description":"","footnote":"\r\n( 1 ) - سوره واقعه ، آيه 78 ، 77 .\r\n( 2 ) - سوره بروج ، آيه 22 ، 21 .\r\n","page_name":" 563 ","page_number":563},
  {"content":"\r\n\r\n( 4 )  ( وَ ما أَهْلَكْنا مِنْ قَرْيَةٍ إِلَّا وَ لَها كِتابٌ مَعْلُومٌ )  : ( ما هيچ آبادى را هلاك نكرديم ، جز آنكه مهلت و اجل معينّى داشت ) ، مىفرمايد : ما هيچ دهكده‌اى را در نتيجهء تكذيب و سدّ نمودن راه خدا هلاك ننموديم ، جز آنكه اجلى معلوم و معيّن در نزد خدا داشتند ، لذا چنانچه هر فردى اجل معيّن دارد ، امتّها نيز داراى آجال و مهلتهاى مشخصّى هستند .\r\n( 5 )  ( ما تَسْبِقُ مِنْ أُمَّةٍ أَجَلَها وَ ما يَسْتَأْخِرُونَ )  : هيچ گروهى از اجل خود مقدّم نمىشود و از آن تأخير نمىافتد ) ، پس هيچ امتّى نمىتواند آن اجل معيّن را دقيقه‌اى مقدّم يا مؤخّر نمايد و سرنوشت آنها در علم الهى مضبوط است و لذا آنها نمىتوانند اجل خود را تغيير دهند .\r\n( 6 )  ( وَ قالُوا يا أَيُّهَا الَّذِي نُزِّلَ عَلَيْهِ الذِّكْرُ إِنَّكَ لَمَجْنُونٌ )  : ( و گفتند : اى كسى كه ذكر بر تو نازل شده بدون ترديد تو ديوانه‌اى ! ) ، در اينجا حكايت استهزاء كفّار است نسبت به پيامبر صلّى اللّه عليه و إله و سلم و آنها بدون بردن نام آن جناب يا نام خداوند ، منظورشان اين بود كه بگويند :\r\nما نمىدانيم خدا كجاست و اعتقادى به او نداريم ، و تو را هم در ادّعايت تكذيب مىكنيم ، ولى اى كسى كه مطابق ادّعاى خودت ذكرى بر تو نازل مىشود ، حقيقتا كه ديوانه‌اى ، اين گفتار اهانت‌آميز آنها تهمت و تكذيب صريح است .\r\n( 7 )  ( لَوْ ما تَأْتِينا بِالْمَلائِكَةِ إِنْ كُنْتَ مِنَ الصَّادِقِينَ )  : ( اگر راست مىگويى چرا ملائكه را براى ما نمىآورى ؟ ) ، منظور كفّار اين بود كه اگر راست مىگويى و در ادّعاى خود صادقى ملائكه را بياور تا بر صدق دعوت تو شهادت دهند و تو را در امر انذار مردم مدد رسانند ، همچنانكه در سورهء فرقان مىفرمايد :  ( لَوْ لا أُنْزِلَ إِلَيْهِ مَلَكٌ فَيَكُونَ مَعَهُ نَذِيراً )  « 1 » ، ( چرا با او فرشته‌اى فرستاده نشد تا با او مردم را بيم دهنده باشد ) ، و اين گفتار\r\n\r\n\r\n","description":"","footnote":"\r\n( 1 ) - سوره فرقان ، آيه 7 .\r\n","page_name":" 564 ","page_number":564},
  {"content":"\r\n\r\nآنها ناشى از اين پندار بود كه آنها بشر را موجودى مادّى و غوطه‌ور در شهوات و آلودگيها مىدانستند و مىگفتند : بين چنين بشرى با عالم سماوى و روحانيّت آن هيچ ارتباطى نيست و لذا اگر بشرى چنين ادّعايى بكند ، بايد بعضى از اهل عالم سماوى را با خود بياورد تا او را در دعوتش تصديق و يارى كنند ، و اين كفّار علاوه بر اين پندار اشتباه ، ملائكه را الهه مىدانستند و مىگفتند خداوند بالاتر است از اينكه ما با او ارتباط برقرار كنيم ، بلكه بايد ملائكه واسطه و شفيع ما باشند و چون لازمهء دعوت انبياء عدم الهه بودن ملائكه بود ، لذا آنها مىگفتند فرشتگان بايد بيايند و اعتراف كنند كه ما معبود نيستيم و انبياء در دعوت خود راست مىگويند .\r\n( 8 )  ( ما نُنَزِّلُ الْمَلائِكَةَ إِلَّا بِالْحَقِّ وَ ما كانُوا إِذاً مُنْظَرِينَ )  : ( ما ملائكه را جز به حق فرو نمىفرستيم و ايشان در آن هنگام مهلتى نخواهند داشت ) ، اين آيه جواب درخواست آنهاست و مىفرمايد سنّت الهى بر اين جريان دارد كه ملائكه از چشم بشر مخفى و در پردهء غيب مستور باشند و چنانچه خداوند پيشنهاد و درخواست آنها را اجابت كند ، قهرا نزول ملائكه آيت آسمانى و معجزه‌اى خارق عادت خواهد بود و شأن اين آيات درخواستى چنين است كه اگر مردم پس از ديدن آن معجزه درخواستى ايمان نياورند ، دچار هلاكت و انقراض خواهند شد و از آنجا كه كفر اينها ناشى از عناد است ، قهرا ايمان نخواهند آورد و در نتيجه پس از نزول ملائكه ، عذاب از آنها تخلف نخواهند كرد و ابدا مهلت داده نمىشوند .\r\n( 9 )  ( إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ )  : « 1 » ، ( بدرستى كه ما ذكر ( قرآن ) را نازل كرده‌ايم و ما بطور قطع آن را محافظت خواهيم كرد ) ، اين آيه در جواب گفتار مشركان در آيات سابق است و مفاد آن اينست كه اى رسول ما ! تو اين قرآن را از جانب خودت\r\n\r\n\r\n","description":"","footnote":"\r\n( 1 ) - در اين آيه شريفه شش تأكيد دارد كه ما حافظ قرآنيم ، ( مصحح ) .\r\n","page_name":" 565 ","page_number":565},
  {"content":"\r\n\r\nنياورده‌اى كه مردم عليه تو قيام كنند و بخواهند آن را به زور خود باطل نمايند و تو نتوانى آن را حفظ كنى و نيز اين قرآن از جانب ملائكه نازل نشده تا تو در نگهدارى آن محتاج به يارى آنها باشى .\r\nبلكه ما اين قرآن را به صورت تدريجى نازل كرده‌ايم و خودمان نگهدار آن هستيم و آن را با وصف ذكر بودنش حفظ مىكنيم به گونه‌اى كه هرگز زيادت يا نقص و تغييرى در آن راه نمىيابد ، پس الف و لام بر سر ( ذكر ) الف و لام عهد است و مراد از ذكر فقط قرآن كريم است نه ساير كتب آسمانى و خداوند با اين آيه دلالت بر مصونيّت قرآن از تحريف مىنمايد .\r\n\r\n[ آيهء ( 15 - 10 ) تسليت و دلخوش نمودن پيامبر صلّى اللّه عليه و إله و سلم 
  ]\r\n( 10 )  ( وَ لَقَدْ أَرْسَلْنا مِنْ قَبْلِكَ فِي شِيَعِ الْأَوَّلِينَ )  : و به تحقيق ما پيش از تو پيامبرانى را در ميان امتّهاى پيشين فرستاديم ) ، آيه در مقام تسلّى خاطر رسول خداست كه از آزار و انكار كفّار ناراحت نباشد و بداند كه بشرهاى نخستين نيز مانند امروزيها بوده‌اند و آنان نيز در برابر آيات الهى استكبار ورزيده و به رسالت پيامبران از ناحيهء خدا احترام نمىگذاشته‌اند و پيامبران را استهزاء مىكرده‌اند ، بنابر اين پيامبر نبايد اندوهگين و سرخورده شود .\r\n( 11 )  ( وَ ما يَأْتِيهِمْ مِنْ رَسُولٍ إِلَّا كانُوا بِهِ يَسْتَهْزِؤُنَ )  : ( و هيچ رسولى به نزدشان نيامد جز اينكه او را مسخره كردند ) ، پس اين عادت و شيوهء جارى آنهاست ، و تو اى پيامبر صلّى اللّه عليه و إله و سلم آسوده خاطر باش و بدان كه ما قرآن و ذكرى را كه بر تو نازل شده حفظ مىكنيم .\r\n( 12 )  ( كَذلِكَ نَسْلُكُهُ فِي قُلُوبِ الْمُجْرِمِينَ )  : ( اينچنين قرآن را در دلهاى مجرمين نفوذ مىدهيم ( براى اتمام حجّت ) ) ، يعنى همانطور كه در برابر رسالت الهى ، مردم آن را رد كرده و انكار و استهزاء مىنمودند ما نيز اين ذكر قرآن را در دلهاى اين گنهكاران نفوذ داده و وارد مىكنيم تا حجّت بر آنها تمام شود .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\n( 13 )  ( لا يُؤْمِنُونَ بِهِ وَ قَدْ خَلَتْ سُنَّةُ الْأَوَّلِينَ )  : ( با اين وجود به آن ايمان نمىآورند و به تحقيق سنّت پيشينيان نيز چنين بود ) ، يعنى كفّار امروزين نيز مانند پيشينيان و مطابق روش و سنّت آنها عمل مىكنند و آيات الهى را ردّ و استهزاء مىنمايند و به آن ايمان نمىآورند .\r\n( 14 )  ( وَ لَوْ فَتَحْنا عَلَيْهِمْ باباً مِنَ السَّماءِ فَظَلُّوا فِيهِ يَعْرُجُونَ )  : ( و اگر درى از آسمان برويشان بگشائيم و سپس آنها در آن بالا روند ) ، عروج در سماء به معناى بالا رفتن در آسمان است ، و مىفرمايد : اگر ما براى آنان طريقى درست كنيم كه با آن در عالم سماوى كه جايگاه فرشتگان است راه يابند تا به اين وسيله به اصول دعوت حقّه آگاهى يابند ، باز هم ايمان نخواهند آورد ، ( و آسمان همچنانكه آنها پنداشته‌اند يك سقف جرمانى نيست كه داراى درى باشد كه به روى عده‌ّاى باز و به روى عده‌ّاى ديگر بسته باشد ) .\r\n( 15 )  ( لَقالُوا إِنَّما سُكِّرَتْ أَبْصارُنا بَلْ نَحْنُ قَوْمٌ مَسْحُورُونَ )  : ( هر آينه مىگويند :\r\nبدرستى كه چشم‌بندى شده‌ايم ، بلكه ما گروهى سحر شده‌گانيم ) ، در اين آيه جواب ( لو ) در آيهء قبلى ، آمده است و مىفرمايد : اگر به آسمان هم عروج كنند باز هم به جاى آنكه ايمان بياورند ، مىگويند اين مسائل سحر است و ما را جادو كرده‌اند ، با آنكه باز شدن درهاى آسمان و عروج به آسمان بايد باعث شود كه انسان بر اصول دعوت حقّه الهى واقف گردد ، امّا آنها به جهت امراض درونى و فساد و پليدى شك و شبهه‌اى كه در دلهايشان هست ديدگانشان هم به خطا مىرود و خلاف آنچه را مىبينند ، مىفهمند و با ديدن اين معجزه به جاى ايمان ، پيامبر را متّهم به سحر مىكنند و مىگويند ما چشم بندى شده‌ايم و امورى غير حقيقى در برابر چشمان ما جلوه‌گر شده .\r\n\r\n[ آيهء ( 25 - 16 ) بيان نعمات الهى براى تذكّر انسانها 
  ]\r\n( 16 )  ( وَ لَقَدْ جَعَلْنا فِي السَّماءِ بُرُوجاً وَ زَيَّنَّاها لِلنَّاظِرِينَ )  : ( و به تحقيق در آسمان برجهايى قرار داديم ، و آن را براى تماشاگران زينت داديم ) ، مراد از بروج ( قصرها ) يعنى\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nمنازل ستارگان و ماه و خورشيد مىباشد ، مىفرمايد : ما در آسمان بروجى قرار داديم و آسمان را براى تماشاكنندگان آراستيم و مراد از زينت همين شادى و جماليست كه از ديدن ستارگان درخشان و كواكب فروزان به انسان دست مىدهد و عقلها را حيران مىنمايد و در جاى ديگر مىفرمايد :  ( وَ زَيَّنَّا السَّماءَ الدُّنْيا بِمَصابِيحَ )  « 1 » ، و آسمان دنيا را با چراغهايى آراستيم ) و نيز در سورهء صافات مىفرمايد ،  ( إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ )  « 2 » ، بدرستى كه ما آسمان دنيا را به زينت ستارگان آراستيم ) .\r\n( 17 )  ( وَ حَفِظْناها مِنْ كُلِّ شَيْطانٍ رَجِيمٍ )  : ( و آن را از هر شيطان رانده شده‌اى ، حفظ نموديم ) ، مىفرمايد ما آسمان را از ورود هر شيطان مطرود از رحمت خدا حفظ كرديم تا آنان بر اسرار ملكوت آگاه نشوند .\r\n( 18 )  ( إِلَّا مَنِ اسْتَرَقَ السَّمْعَ فَأَتْبَعَهُ شِهابٌ مُبِينٌ )  : ( جز آنكه براى استراق سمع نزديك شود ، پس او را شهابى آشكار دنبال مىكند ) ، در ادامه مىفرمايد : مگر آن شيطانى كه براى استراق سمع نزديك شود تا گفتگوى ملائكه را دربارهء امور غيبى و حوادث آينده بشنود كه به محض نزديك شدن ، شهابى ظاهر و آشكار او را دنبال نموده و مىراند و ما به زودى در سوره صافات دربارهء اين معانى بحث خواهيم كرد ، ( انشاء اللّه ) .\r\n( 19 )  ( وَ الْأَرْضَ مَدَدْناها وَ أَلْقَيْنا فِيها رَواسِيَ وَ أَنْبَتْنا فِيها مِنْ كُلِّ شَيْءٍ مَوْزُونٍ )  : ( و زمين را بگسترانديم و در آن كوههاى ريشه‌دار قرار داديم و نيز از هر چيزى هماهنگ و موزون در آن رويانديم ) ، مىفرمايد ما زمين را گسترديم و در آن كوههاى پابرجا قرار داديم ( تا از اضطراب آن جلوگيرى كند ) ، و زمين صلاحيّت كشت و\r\n\r\n\r\n","description":"","footnote":"\r\n( 1 ) - سوره حم سجده ، آيه 12 .\r\n( 2 ) - سوره صافات ، آيه 106 .\r\n","page_name":" 568 ","page_number":568},
  {"content":"\r\n\r\nزرع يافت و ما در آن از هر چيز موزون به مقدارى كه حكمت اقتضاء مىنمود آفريديم ، پس در اينجا موزون ، يعنى سنجش اجسام از جهت وزنشان و يا كنايه از كم و زياد نبودن شىء از آنچه حكمت يا طبيعت آن شىء اقتضاء مىكند .\r\n( 20 )  ( وَ جَعَلْنا لَكُمْ فِيها مَعايِشَ وَ مَنْ لَسْتُمْ لَهُ بِرازِقِينَ )  : ( و در آن براى شما و براى ديگرانى كه شما روزى آنها را نمىدهيد ، معيشت و روزى قرار داديم ) ، معيشت ، مفرد ( معايش ) به معناى چيزهايى است كه مايهء زندگى جانداران و باعث ادامهء حيات آنهاست و مراد از ( من لستم له برازقين ) هر موجود جاندار غير آدمى است « 1 » ، پس مىفرمايد : ما براى شما بنى آدم در زمين چيزهايى را قرار داديم كه اسباب حيات و معيشت شماست و همچنين براى غير شما از جانداران ( كه شما آنها را روزى نمىدهيد ) ، معايشى نظير معيشت شما قرار داديم .\r\n( 21 )  ( وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ )  : ( و هيچ چيز نيست جز آنكه خزائن آن در نزد ماست و ما آن را جز به مقدار معيّن نازل نمىكنيم ) ، ( خزانه ) يعنى مكانى كه مال در آن انبار و محافظت و ذخيره گردد و ( قدر ) يعنى مبلغ و مقدار و كميّت معيّن هر چيز .\r\nلذا خلاصهء معناى آيه چنين است كه هر چيزى قبل از نزولش به اين عالم و استقرارش در دنيا ، خزينه‌هايى در نزد خداى متعال دارد كه در آنجا محدود به حدّ و مقدّر و به قدرى نيست ، امّا زمانى كه جامهء وجود پوشيد محدود و مقدّر مىگردد ، پس خداست كه باران را مىفرستد و گياهان را مىروياند و مايهء معيشت انسانها و حيوانات را\r\n\r\n\r\n","description":"","footnote":"\r\n( 1 ) - ( كمال مصطفى شاكر ( من لستم له برازقين ) را به معناى بردگان و حيوانات اهلى گرفته است ، امّا علّامه طباطبائى آن را اعم دانسته‌اند .\r\n","page_name":" 569 ","page_number":569},
  {"content":"\r\n\r\nفراهم مىنمايد و هر چيز در نزد او به مقدار ، معيّن است و مطابق حكمتش مىباشد .\r\nيعنى مراد از ( نزول ) همان خلقت است و مراد از ( قدر ) خصوصيّت وجودى و كيفيّت خلقت هر موجود است و اينكه فرمود ( قدر معلوم ) دلالت مىكند كه قدر هر موجودى براى خداى تعالى در آن زمانى كه نازل مىشود ، معلوم است ، يعنى هر موجودى قبل از وجودش معلوم القدر است و خدا براى او حدّى قرار داده كه از آن تجاوز نمىكند ، پس قدر و كميّت هر چيز از نظر علم و مشيّت مقدّم بر آن چيز است هر چند كه به حسب وجود مقارن با آن بوده و از آن جدا نمىشود ، به هر جهت هر شيىء از نزد خزائن الهى به نحو تدريج و مرحله به مرحله نازل مىگردد ، و در هر مرحله حدّ تازه‌اى مىيابد تا آنكه به مرحلهء آخر كه همين عالم دنياست مىرسد ، اين خزائن همگى ما فوق حسّ و عالم مشهود ما هستند ، چون خداوند آن را به وصف ( عندنا ) توصيف نموده و خزائن الهى هر چه باشند از امور ثابتى هستند كه دستخوش زوال و تغيير نمىگردند .\r\n( 22 )  ( وَ أَرْسَلْنَا الرِّياحَ لَواقِحَ فَأَنْزَلْنا مِنَ السَّماءِ ماءً فَأَسْقَيْناكُمُوهُ وَ ما أَنْتُمْ لَهُ بِخازِنِينَ )  : و ما بادها را بارور كنندهء گياهان فرستاديم ، پس از آسمان آبى فرو فرستاديم و شما را با آن سيراب كرديم و اين شما نيستيد كه بتوانيد آن را ذخيره كنيد ) ، بادها را از آن جهت ( لواقح ) ناميد كه بادها در وزش خود ذراتى از گردهء گل گياه نر را به گياه مادّه منتقل مىكنند و آن را بارور مىسازند و خداى متعال در اين آيه از حقيقت اين مسأله پرده‌بردارى مىنمايد و آنگاه مىفرمايد ما آب باران را از آسمان مىفرستيم و شما و همه جانداران را با آن سيراب مىسازيم و چنانچه در علم امروز مسلّم شده تمام آب موجود در كرهء زمين از بارانهايى كه از آسمان فرو ريخته‌اند ، جمع شده و چنانچه در آيه سابق اشاره نمود وزن و قوّه جاذبه در روئيدن نباتات مؤثر است و اين دقايق علمى را قرآن كريم در 14 قرن قبل بيان نموده و بيان اين اسرار ، خود عين معجزه است .\r\n\r\n","description":"","footnote":"","page_name":" 570 ","page_number":570},
  {"content":"\r\n\r\n( 23 )  ( وَ إِنَّا لَنَحْنُ نُحْيِي وَ نُمِيتُ وَ نَحْنُ الْوارِثُونَ )  : ( و بدرستى كه مائيم كه زنده مىكنيم و مىميرانيم و ما وارث و بازماندگانيم ) ، در اين آيه شريفه مىفرمايد كه تمامى تدبيرها به خداى متعال منتهى مىشود و در تمام عالم يك نظام تامّ و حكيمانهء واحد جريان دارد ، لذا به طور مطلق همه حياتها و مرگها و در نهايت حشر خلائق بسوى او منتهى مىگردد و خداوند است كه بعد از فناى همهء اشياء باقى مىماند و بعد از ميراندن همه خلائق كه عمرى از متاعهاى زندگى بهره‌مند شده‌اند ، تنها خداست كه باقى مىماند و او مدبّر امر همه موجودات است و بر همه احاطه دارد ، پس خداوند ازلى و ابديست ، يعنى قبل از همه بوده و بعد از همه نيز خواهد بود  ( كُلُّ شَيْءٍ هالِكٌ إِلَّا وَجْهَهُ )  « 1 » ، ( همه چيز نابود شدنيست جز وجه خدا ) .\r\n( 24 )  ( وَ لَقَدْ عَلِمْنَا الْمُسْتَقْدِمِينَ مِنْكُمْ وَ لَقَدْ عَلِمْنَا الْمُسْتَأْخِرِينَ )  : ( و ما به تحقيق مىدانيم كداميك از شما زودتر بوجود مىآييد و كداميك ديرتر ) ، خداى متعال پس از برشمردن نعمات خود و بيان تدبير واحد در امر خلقت و اشاره به مسأله حيات و موت ، اينك مىفرمايد : ما مىدانيم كه كداميك از شما زودتر بوجود مىآييد و كدام ديرتر و به هر جهت مقدّم و مؤخّر شما را مىشناسيم .\r\n( 25 )  ( وَ إِنَّ رَبَّكَ هُوَ يَحْشُرُهُمْ إِنَّهُ حَكِيمٌ عَلِيمٌ )  : ( و همانا پروردگارت ، اوست كه آنها را محشور مىكند ، بدرستى كه او درست كردار و بسيار داناست ) ، يعنى تنها ربّ عالم ، خداست و تنها اوست كه مردم را محشور مىكند و او حكيم است ، پس به مقتضاى حكمتش به حساب اعمال رسيدگى مىنمايد و عليم است ، لذا به مقتضاى علم نامحدودش نيك و بد اعمال را مىشناسد و مجازات گنه‌كار را متناسب با گناهش و پاداش نيكوكار را به تناسب عمل نيكش خواهد داد .\r\n\r\n\r\n","description":"","footnote":"\r\n( 1 ) - سوره قصص ، آيه 88 .\r\n","page_name":" 571 ","page_number":571},
  {"content":"\r\n\r\n\r\n[ آيهء ( 48 - 26 ) ماجراى خلقت انسان و جّن و سجدهء ملائكه و تمرد شيطان و سوگندى كه او براى گمراه كردن بشر ياد مىكند و پاسخ پروردگار به او 
  ]\r\n( 26 )  ( وَ لَقَدْ خَلَقْنَا الْإِنْسانَ مِنْ صَلْصالٍ مِنْ حَمَإٍ مَسْنُونٍ )  : ( و به تحقيق انسان را از گلى خشكيده از لايه‌اى سياه و متعفّن آفريديم ) ( صلصال ) يعنى صدايى كه از چيز خشكى به گوش مىرسد و يا هر چيز خشكيده و ( حماء ) يعنى گل سياه و لجن متعفّن و ( مسنون ) يعنى رها شده و متغيّر .\r\nپس ابتداى خلقت انسان از خاك بوده كه خداوند آن خاك را گل نموده و آن گل را نهاده تا متعفّن گردد و آنگاه آن گل متعفّن ، خشك شده و سپس خداوند اصل آدم را از آن گل خشكيدهء متعفّن ايجاد نمود ، و پس از آن نوع بشر از نسل آدم بوجود آمدند .\r\n( 27 )  ( وَ الْجَانَّ خَلَقْناهُ مِنْ قَبْلُ مِنْ نارِ السَّمُومِ )  : ( و جنّ را قبل از او از آتشى زهرآگين آفريديم ) ، ( جنّ ) يعنى پوشيده و مستور و اينها طائفه‌اى از موجوداتند كه از حواس بشر پنهان و مخفى هستند و مانند بشر شعور و اراده دارند و لذا مانند انسان مكلفّ به تكاليف مىباشند و داراى زندگى و حشر هستند .\r\n( جنّ ) همان ( جانّ ) است و يا شايد مراد پدر جنيّان باشد ، به هر جهت آيه شريفه مىفرمايد ما جانّ را قبل از بشر از آتشى زهرآگين خلق نموديم ، پس ابتداى خلقت جنيّان از آتش زهرآگين بوده ، امّا آيه شريفه از اينكه ادامه نسل جنّ هم از همان نار سموم است يا به نحو توالد و تناسل ( چنانچه در نوع بشر چنين است ) ساكت مىباشد ، ليكن از قرينه آيات ديگرى كه ذريّه را به شيطان نسبت مىدهد « 1 » ، استفاده مىشود كه توالد و تناسل در ميان طائفه جنيّان نيز جاريست .\r\n( 28 )  ( وَ إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ صَلْصالٍ مِنْ حَمَإٍ مَسْنُونٍ )  : ( و زمانيكه پروردگارت به ملائكه فرمود : بدرستى كه مىخواهم بشرى از گل خشكيده از\r\n\r\n\r\n","description":"","footnote":"\r\n( 1 ) - سوره كهف ، آيه 50 .\r\n","page_name":" 572 ","page_number":572},
  {"content":"\r\n\r\nلايه‌اى متعفّن خلق كنم ) ، ( بشرة ) يعنى ظاهر پوست و انسان را به جهت ظاهر بودن پوست بدن ( بشر ) مىگويند ، چون ساير حيوانات ، بدنشان از مو ، پشم يا پولك پوشيده شده و قرآن كريم در هر جا از ظاهر و جثه و بدن انسان بحث مىكند ، از او با نام بشر ياد كرده ، در اين آيه شريفه پروردگار خطاب به فرشتگان مكرم خود مىفرمايد كه اراده نموده تا بشرى را از گلى خشكيده و سياه و متعفن خلق نمايد .\r\n( 29 )  ( فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ )  : ( پس زمانيكه كار آن را به پايان رساندم و از روح خود در او دميدم ، براى او به سجده بيافتيد ) ، ( تسويه ) يعنى اينكه چيزى را معتدل و مستقيم نمايند بطوريكه خود قائم به امر خودش باشد و هر عضو آن در جايى كه شايسته است قرار بگيرد ، از اين آيه استفاده مىشود كه خلقت بدن انسان نخستين ( آدم ) به تدريج و در طول زمانى صورت گرفته ، ابتدا خلق بوده ( يعنى جمع‌آورى اجزاء ) آنگاه تسويه صورت گرفته ، يعنى تنظيم اجزاء و نهادن هر جزء در جاى مناسب آن و سپس دميدن روح از عالم امر الهى واقع شده ، ( نفخ ) به معناى دميدن هوا در داخل جسمى است و در معناى تأثير گذاشتن در چيزى و يا القاء امر غير محسوسى در آن چيز نيز به كار مىرود و مراد از ( نفخ روح ) در اينجا ايجاد روح در آدمى است ، يعنى ارتباط برقرار كردن ميان بدن و روح ، و نسبت دادن روح به خداوند براى تشريف و احترام بوده و آنگاه به ملائكه امر مىنمايد كه پس از اتمام خلقت بشر و پس از نفخ روح در وى ، همه آنها بايد براى بشر به سجده بيافتند و اين امر تأكيد در خضوع ملائكه براى بشر را افاده مىكند .\r\n( 30 )  ( فَسَجَدَ الْمَلائِكَةُ كُلُّهُمْ أَجْمَعُونَ )  : ( پس آنگاه همهء ملائكه دسته‌جمعى سجده كردند ) ، كلمهء ( اجمعون ) تأكيد مجدّد است كه تأكيد اوّلى را تشديد مىكند و مىفرمايد\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nهمه ملائكه به امر الهى براى آدم « 1 » سجده كردند ، بطوريكه حتىّ يك نفر هم از آنها باقى نماند .\r\n( 31 )  ( إِلَّا إِبْلِيسَ أَبى أَنْ يَكُونَ مَعَ السَّاجِدِينَ )  : ( مگر ابليس ، از اينكه با سجده كنندگان باشد ، امتناع ورزيد ) ، اينكه ابليس را از عبارت قبلى استثناء نمود ، با اينكه ابليس ملك نبود ، بلكه از جنيّان بود ، به جهت آنست كه دستور سجده شامل ابليس هم بوده و تفصيل آن را در سورهء اعراف بيان كرديم .\r\n( 32 )  ( قالَ يا إِبْلِيسُ ما لَكَ أَلَّا تَكُونَ مَعَ السَّاجِدِينَ )  : ( پروردگار فرمود : اى ابليس چه منظورى داشتى كه از سجده كنندگان نباشى ؟ ) ، يعنى چه سودى براى تو بود در اينكه از ساجدين نباشى و چرا همراه ملائكه سجده نكردى ؟\r\n( 33 )  ( قالَ لَمْ أَكُنْ لِأَسْجُدَ لِبَشَرٍ خَلَقْتَهُ مِنْ صَلْصالٍ مِنْ حَمَإٍ مَسْنُونٍ )  : ( ابليس گفت :\r\nمن چنين نيستم كه در برابر بشرى كه او را از گل خشكيده از لايه‌اى سياه آفريده‌اى سجده كنم ) ، يعنى مقتضاى ذاتى من اين است كه از سجده در برابر چنين بشرى امتناع كنم و اين كلام او اشاره به آنست كه آدم از گلى خلق شده ولى ابليس از جنس آتش است و به همين دليل خود را از بشر بالاتر مىدانست كه اين معنا در جاى ديگر قرآن تصريح شده است  ( أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ )  « 2 » ، ( من از او بهترم ، مرا از آتش آفريدى و او را از گل خلق نمودى ) ، ولى ابليس فراموش كرده كه امر به سجده براى كرامت ذاتى آدم و روحى بود كه خداوند در جسم او دميده ، نه آنكه سجده براى گل يا آتش باشد .\r\n\r\n\r\n","description":"","footnote":"\r\n( 1 ) - سجده به جهت روح بود كه از عالم امر انزال گرديده و دوباره مراجعت مىكند ، ( مصحح ) .\r\n( 2 ) - سورهء ص ، آيه 76 .\r\n","page_name":" 574 ","page_number":574},
  {"content":"\r\n\r\n( 34 )  ( قالَ فَاخْرُجْ مِنْها فَإِنَّكَ رَجِيمٌ )  : ( پروردگار فرمود : از آنجا بيرون شو ، همانا كه تو از رانده‌شدگانى ) ، وقتى شيطان از سجده براى آدم امتناع كرد و براى گناه خود عذر بدتر از گناه تراشيد از ناحيه ربوبى خطاب رسيد كه : بيرون شو از بهشت ، يعنى از مرتبهء كرامت الهى و مقام قرب دور شو ، بدرستى كه تو رانده شده و مطرود از رحمت حق هستى .\r\n( 35 )  ( وَ إِنَّ عَلَيْكَ اللَّعْنَةَ إِلى يَوْمِ الدِّينِ )  : ( و همانا تا روز جزا لعنت بر توست ) و در ادامه پروردگار خطاب به ابليس مىفرمايد : كه لعنت و دورى از رحمت تا روز قيامت بر توست ، لعنت در جايى به كار مىرود كه معصيتى باشد و چون ريشهء همهء معاصى وسوسهء شيطان است ، پس در واقع او ريشهء هر فساد و معصيت است ، لذا همه لعنتها و وزر و و بالها ، همانقدرى كه متوجه خود گنهكاران است ، متوجّه شيطان نيز هست و او اولين كسى است كه خداى متعال را معصيت كرد و امّا اينكه لعنت را مقيّد به ( يوم الدين ) نمود ، براى اين است ، لعنت ، عنوان و نشانى گناه و معصيت است كه از جهت معصيت عائد نفس مىشود و چون دنيا سراى عمل است و آخرت سراى جزاست ، لذا آثار معصيت مربوط به روز جزا خواهد بود .\r\n( 36 )  ( قالَ رَبِّ فَأَنْظِرْنِي إِلى يَوْمِ يُبْعَثُونَ )  : ( شيطان عرضه داشت : پروردگارا مرا تا روزى كه برانگيخته مىشوند مهلت بده ) ، در اينجا شيطان براى آنكه خداوند او را مهلت دهد و دعاى وى را اجابت كند ، خداوند را با لفظ ( ربّ ) خطاب كرد تا به ربوبيّت خدا اقرار و اعتراف كرده باشد ، امّا امر سجود براى آدم ، امر به سجود براى نوع بشر بود و آدم همچون نمايندهء نوع انسان و قبله‌اى بوده كه نوع بشر را مجسّم مىنموده ، و اين سجده يك امر تشريفاتى اجتماعى نبوده ، بلكه نتيجه‌اى است حقيقى و واقعى كه همان خضوع به حسب خلقت و خصوصيّات نوعى بشر مىباشد ، لذا ملائكه بر حسب غرضى كه در خلقتشان بوده خاضع براى بشر هستند ، آن هم بر اساس غرضى كه در خلقت بشر\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nبوده و ملائكه مسخّر بشر ، در راه سعادت زندگى او هستند و انسان منزلتى از قرب و مرحله‌اى از كمال را دارد كه ما فوق قرب و كمال ملائكه است و لذا امتناع ابليس از خضوع در برابر نوع انسان و عمل در راه سعادت او و كمك رسانى به او در رسيدن به كمال مطلوب اوست ، به خلاف ملائكه كه در برابر بشر خاضع شدند و ابليس با امتناع از سجده از جمع ملائك بيرون شد .\r\nو كمال انسان فقط با انطباق يافتن او بر نظام الهى و احكام شرايع خداوند در روى زمين محقق مىشود و ابليس بشر را از كمال مطلوبش باز مىدارد و با سوق دادن او بسوى تمايلات حيوانى ، او را به ارتكاب معاصى و شرك و برگزيدن نظامات قراردادى مبتنى بر هواهاى نفسانى ، وامىدارد و اين اعمال ابليس در نتيجه دشمنى و عداوتى است كه او آن را از همان روز نخستين خلقت بشر آشكار نمود و از نوع انسان بيزارى جست و اعلام كرد كه تا روزى كه بشر وجود دارد دست از دشمنى با او بر نمىدارد .\r\nو در واقع مفاد كلام ابليس اين بود كه خدايا حالا كه مرا تا روز قيامت طرد كردى ، پس تا قيامت به من عمر بده و وقتى خواسته‌اش اجابت شد آنگاه عداوت خود را آشكارتر كرد و گفت ، هر آينه همهء آنها را گمراه مىكنم .\r\n( 38 - 37 )   ( قالَ فَإِنَّكَ مِنَ الْمُنْظَرِينَ ، إِلى يَوْمِ الْوَقْتِ الْمَعْلُومِ )   : ( پروردگار فرمود :\r\nهمانا تو از مهلت داده شدگانى تا روز وقت معلوم ) ، و خداوند درخواست او را اجابت نمود و به او مهلت داد ، امّا نه تا روز قيامت ، بلكه تا روز معلوم كه قطعا قبل از روز قيامت و روز بعث است و طبق گفتار ابن عباس مراد از ( يؤم الوقت المعلوم ) آخرين روز تكليف و همان روز نفخه اوّل است كه تمامى خلايق مىميرند ، امّا به دلالت صريح آيات قرانى بر اصلاح نوع بشر و هدايت همگى آنها ( در عصر ظهور حضرت حجة ( عج ) ) استفاده مىشود كه مراد از روز سرآمد مهلت ابليس ، روز اصلاح آسمانى بشر ، يعنى روز ظهور حضرت مهدى ( عج ) است كه ريشهء فساد بكلّى قطع مىشود و در\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nروى زمين جز خدا كسى پرستش نمىگردد .\r\n( 39 )  ( قالَ رَبِّ بِما أَغْوَيْتَنِي لَأُزَيِّنَنَّ لَهُمْ فِي الْأَرْضِ وَ لَأُغْوِيَنَّهُمْ أَجْمَعِينَ )  : ( شيطان گفت : پروردگارا بخاطر اينكه اغوايم كردى ، هر آينه در زمين برايشان زينت مىدهم و همهء آنها را مىفريبم ) ، مقصود شيطان از اغواء و گمراه نمودن خداوند مسأله سرپيچى از سجده بر آدم نبوده ، چون خداوند آن را ردّ نكرد و جوابش را هم نداد ، بلكه مقصود او از اغوا ، آن گمراهيى است كه از شنيدن خطاب الهى حس كرد و دانست كه لعنت مطلقهء خدا ، كه همان دورى از رحمت حق و گمراهى از راه سعادت است ، دربارهء او مسلّم شده و اين اضلال الهى دربارهء او چنانچه در مورد همه گمراهان گفته‌ايم ، اضلال ابتدايى نيست بلكه ، اضلال مجازاتى است .\r\nو از همينجا معناى سببيّت اغواى شيطان براى گمراهى مردم فهميده مىشود ، يعنى بخاطر اينكه شيطان خودش از رحمت حق و سعادت دور شد ، لذا هر وقت كه با وسوسه‌ها و اغوائات خود به درون قلبى راه يابد ، همين نزديك شدن او به آن شخص موجب دور شدن آن شخص از خدا و رحمت اوست و در واقع شيطان اثر غوايت و گمراهى خود را در قلب آن شخص مىافكند .\r\nبه هر جهت شيطان عرضه مىدارد كه خدايا به سبب آن گمراهى و اغوايى كه دربارهء من نمودى ، من نيز باطل و معاصى را در زندگى دنيا براى آنها زينت مىدهم و هر آينه همهء آنان را گمراه مىسازم .\r\n( 40 )  ( إِلَّا عِبادَكَ مِنْهُمُ الْمُخْلَصِينَ )  : ( جز بندگان مخلصت ) شيطان در اغواى خود افراد و بندگان مخلص خداوند را استثناء نمود و مقصود از مخلصين كسانى هستند كه خود را براى خدا خالص كرده باشند و مسلّما كسى جز خدا آنها را خالص نكرده ، پس در واقع خالص شده حضرت حقّند براى او .\r\nو اصولا حقّ بندگى و عبوديّت همين است كه مولى بندهء خود را خالص براى خود كند و غير او كسى مالك آن بنده نباشد و آن امر به اين محقّق مىشود كه آدمى براى\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nخود مالك و مولائى غير خدا سراغ نداشته باشد و حتّى خود را مالك چيزى از نفس خود و آثار و اعمالش نداند و ملك و ملك را تنها از آن خدا بداند .\r\n( 41 )  ( قالَ هذا صِراطٌ عَلَيَّ مُسْتَقِيمٌ )  : ( پروردگار فرمود : اين است صراط مستقيم من كه حكم آن را رانده‌ام ) ، پس همه امور بدست خداست و همچنانكه پيمودن راه دريا اقتضاى وجود كشتى و لوازم دريانوردى را مىنمايد ، همينطور ( بر خدا بودن راه شيطان ) معنايش اين است كه راه شيطان هم مانند همهء امور از هر جهت متوقّف بر حكم و اقتضاى الهيست و هر امرى از او آغاز شده و سرانجام بسوى او باز مىگردد و جز خدا كسى مالك امر بندگان نيست و هيچ كس جز او نمىتواند حكم براند .\r\nلذا اين گفتار خداى متعال در جوابيست كه به شيطان تفهيم مىنمايد : اينكه گفتى مردم را گمراه مىكنم و چنين و چنان مىنمايم اگر پنداشته‌اى كه در انجام آنها مستقل هستى و به حول و قوّه خود مرتكب مىشوى سخت در اشتباهى ، زيرا من مالك و مدبّر همه كائنات هستم و هر عملى از هر كس سر بزند مطابق مشيّت و ارادهء من است ، پس من چنين حكم رانده‌ام كه تو مردم را بفريبى ، امّا جز كسانى كه پيرو تو هستند نمىتوانى هيچ كارى نسبت به بندگان من بنمايى .\r\n( 42 )  ( إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ )  : ( بدرستى كه بندگان مرا ، تو بر آنها تسلطى ندارى ، مگر آن گمراهانى كه خودشان از تو پيروى كنند ) ، اين همان حكم و قضائيست كه در آيه سابق ، در امر اغواء ، به رانده شدن آن حكم اشاره شده و كسى جز خدا در آن دخالتى ندارد .\r\nو ما حصل معناى آيه اين است كه همهء بنى آدم بندگان خدايند و چنان نيست كه ابليس پنداشته كه تنها ، مخلصين بندگان او هستند ، و چون بنده خدايند ، خداوند به شيطان تسلّطى بر آنها قرار نداده تا هر چه مىخواهد مستقلا انجام دهد و آنها را گمراه سازد ، بلكه همه افراد بشر بندگان خدا هستند و او مالك و مدبّر امر همهء آنهاست ، منتها\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nخداوند شيطان را بر افرادى كه خودشان ميل به پيروى از او دارند و سرنوشت خود را بدست او سپرده‌اند ، مسلّط فرموده و اينها هستند كه شيطان بر آنها سلطه دارد .\r\nپس آيه در سه جهت اصلى به ابليس پاسخ ردّ داده است :\r\nاولا ) : ابليس بندگان خدا را منحصر در مخلصين كرده ، ولى خداوند همهء افراد بشر را بندهء خود خوانده است .\r\nثانيا ) : آن ملعون براى خود در اغواى بشر ، ادّعاى استقلال نمود ، ولى خداوند ادّعاى او را نفى نمود و به او فهماند كه همهء اعمالش ناشى از قضاى خداست و تسلط او بر بعضى از بنى آدم ناشى از مشيّت خداست كه او را بر گمراهان و پيروان شيطان مسلّط فرموده .\r\nو ثالثا ) : تسلّط ابليس بر گمراهان اضلال ابتدائى نيست ، بلكه به نحو مجازات است ، يعنى اگر خدا عدّه‌اى را دستخوش اغواى شيطان مىكند به عنوان مجازات و مسبوق به گمراهى و غوايت خود آنها است .\r\n( 43 )  ( وَ إِنَّ جَهَنَّمَ لَمَوْعِدُهُمْ أَجْمَعِينَ )  : ( بدرستى كه جهنم وعده‌گاه همهء آنهاست ) ، يعنى جهنّم آن محلّى است كه وعده خداوند دربارهء عذاب پيروان شيطان محقّق مىشود و اين سخن تأكيد بر ثبوت قدرت حق و بازگشت همه امور بسوى اوست ، لذا پيروان شيطان در اين دنيا به صورت مجازات اغوا مىشوند و در آن دنيا هم به عذاب جهنّم كيفر خواهند ديد .\r\n( 44 )  ( لَها سَبْعَةُ أَبْوابٍ لِكُلِّ بابٍ مِنْهُمْ جُزْءٌ مَقْسُومٌ )  : ( كه براى آنجا هفت در است و براى هر درى بخشى معيّن از آنها اختصاص يافته ) ، معناى آيه كه خداوند به آن داناتر است اين است كه جهنم داراى هفت نوع عذاب است و هر نوع آن به مقتضاى وارد شوندگان ، براى خود چند قسم دارد و اين مطلب خالى از دلالت بر اين نيست كه گناهانى كه مستوجب آتش است هفت قسم هستند ، و طرقى نيز كه آدمى را به گناه مىكشاند نيز\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nهفت قسم است « 1 » ، و در تأييد اين معنا كه گفتيم ، مراد از هفت باب ، هفت نوع و هفت درجه از عذاب است رواياتى نيز وجود دارد « 2 » .\r\n( 46 - 45 )   ( إِنَّ الْمُتَّقِينَ فِي جَنَّاتٍ وَ عُيُونٍ ، ادْخُلُوها بِسَلامٍ آمِنِينَ )   : ( بدرستى كه متقيّن در بوستانها و چشمه‌هايند ، به ايشان گفته شود به سلامت و ايمنى داخل شويد ) ، يعنى آنان در بهشتها و چشمه‌سارها مستقرّند و در آن زمان به آنها گفته مىشود كه با سلام وصف ناپذير داخل شويد در حالى كه از هر شرّ و ضررى ايمن هستيد و در اين آيه متّقين اعم از مخلصين هستند .\r\n( 47 )  ( وَ نَزَعْنا ما فِي صُدُورِهِمْ مِنْ غِلٍّ إِخْواناً عَلى سُرُرٍ مُتَقابِلِينَ )  : ( و آنچه در سينه‌هاى ايشان از كينه و عداوت باشد برمىكنيم در حالى كه برادران يكديگرند و بر تختها در برابر هم قرار گرفته‌اند ) ، ( غل ) يعنى كينه و حقد يا حسد كه آدمى را وادار مىسازد كه به ديگران آزار برساند ، خداى متعال حال متقيّن را هنگام ورود به بهشت توصيف مىنمايد كه چگونه خداوند كينه و حسد را از دلهايشان كنده و ديگر احدى از آنان قصد سوء نسبت به ديگرى ندارد و همه برادرانى هستند كه در برابر هم بر تختها تكيه زده‌اند و دوستانه به يكديگر نظر مىكنند .\r\n( 48 )  ( لا يَمَسُّهُمْ فِيها نَصَبٌ وَ ما هُمْ مِنْها بِمُخْرَجِينَ )  : ( در آنجا خستگى به ايشان نمىرسد و از آنجا بيرون آمدنى نيستند ) ، اهل بهشت هرگز تعب و خستگى به ايشان\r\n\r\n\r\n","description":"","footnote":"\r\n( 1 ) - و به قول بعض عرفاء ابواب جهنم مطابقت با منافذ انسانها دارد كه عبارتست از چشم ، گوش ، بينى ، زبان ، قلب و دو منفذ ديگر . ( مصحح ) .\r\n( 2 ) - در كتاب البعث - از عتبة بن عبد اللّه از رسولخدا صلّى اللّه عليه و إله و سلم روايت شده كه فرمود : براى بهشت هشت در است و براى جهنّم هفت در ، كه بعضى افضل از بعض ديگر مىباشند . ( مترجم )\r\n","page_name":" 580 ","page_number":580},
  {"content":"\r\n\r\nنخواهد رسيد ، نه از ناحيهء خودشان و نه از ناحيه ديگر بهشتيان و نه از ناحيه پروردگارشان و هرگز هم از بهشت اخراج نمىشوند ، پس اهل بهشت از هر جهت در سعادت و كرامتند .\r\n\r\n[ آيهء ( 84 - 49 ) ماجراى ورود ملائكه به نزد ابراهيم عليه السّلام براى بشارت تولد اسحاق و اعلام هلاكت قوم لوط عليه السّلام و ذكر ماجراى آنها و توضيحى در خصوص ( اصحاب ايكه ) و ( اصحاب حجر ) 
  ]\r\n( 50 - 49 )   ( نَبِّئْ عِبادِي أَنِّي أَنَا الْغَفُورُ الرَّحِيمُ ، وَ أَنَّ عَذابِي هُوَ الْعَذابُ الْأَلِيمُ )   : ( بندگانم را خبر ده كه همانا من آمرزنده و مهربانم و اينكه عذاب من هم عذابى دردناك است ) ، در اين آيه خطاب به پيامبر صلّى اللّه عليه و إله و سلم مىفرمايد به بندگانم اعلام كن كه من آمرزندهء مهربانم و عذاب من عذابى شديد است ، بندگان در اين آيه شامل مطلق بندگان است و هر دو جمله اسميّه آورده شده و نيز از ضمير منفصل استفاده نموده و بر سر خبر الف و لام آورده و همه اين مؤكّدات براى آن بود كه صفات مذكور در آيه را تأكيد نمايد و بفهماند ، مغفرت و رحمت و نيز دردناك بودن عذاب او ، به آخرين حدّ نهايت خود رسيده‌اند ، بطوريكه نمىتوان با هيچ مقياسى آنها را اندازه‌گيرى نمود و آنها را با چيز ديگر مقايسه كرد ، پس هيچ بنده‌اى را شايسته نيست كه از رحمت و مغفرت خدا نااميد شود و از جانب ديگر هيچ بنده‌اى نبايد عذاب خدا را حقير بشمارد و يا احتمال دهد كه خداوند از عذاب او عاجز است و يا خود را ايمن از مكر خدا بشمارد ، چون خداوند بر امر خود غالب است ، در اين دو آيه هر دو جانب خوف و رجاء به بندگان تذكّر داده شده تا مبادا از يك طرف از رحمت خدا مأيوس شوند و در جانب ديگر هرگز عذاب الهى را اندك نشمارند .\r\nدر سورهء زمر نيز مىفرمايد :  ( قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ )  « 1 » ، ( بگو اى بندگان من كه به نفس خود اسراف نموديد ، هرگز از رحمت خدا مأيوس نشويد ، بدرستى كه خدا همهء گناهان را مىآمرزد و همانا كه او آمرزندهء مهربان است ) .\r\n\r\n\r\n","description":"","footnote":"\r\n( 1 ) - سورهء زمر ، آيه 53 .\r\n","page_name":" 581 ","page_number":581},
  {"content":"\r\n\r\n( 51 )  ( وَ نَبِّئْهُمْ عَنْ ضَيْفِ إِبْراهِيمَ )  : ( و آنها را از مهمانان ابراهيم خبر ده ) .\r\n( 52 )  ( إِذْ دَخَلُوا عَلَيْهِ فَقالُوا سَلاماً قالَ إِنَّا مِنْكُمْ وَجِلُونَ )  : ( زمانيكه بر او وارد شدند و سلام گفتند ، او گفت : ما از شما هراسانيم ) .\r\n( 53 )  ( قالُوا لا تَوْجَلْ إِنَّا نُبَشِّرُكَ بِغُلامٍ عَلِيمٍ )  : ( گفتند : بيمناك نباش ، همانا ما تو را به فرزندى دانا بشارت مىدهيم ) .\r\nدر اين سه آيه حكايت آغاز ماجراى ورود مهمانان بر حضرت ابراهيم عليه السّلام است كه آنها چند نفر از ملائكه مكّرم الهى بودند كه براى بشارت تولد اسحاق و خبر دادن از هلاكت قوم لوط نزد ابراهيم آمدند و به او سلام و تهيّت گفتند ، امّا ابراهيم زمانيكه ديد آنها چيزى نمىخورند ، گفت : ما از شما بيمناكيم ( چون چنانچه در سابق گفته شد ، عدم تناول غذا در نزد آنها علامت دشمنى و عداوت بود ) امّا ملائكه براى اينكه به او آرامش خاطر بدهند ، گفتند : بيمناك نباش كه ما براى بشارت تولّد فرزندى دانا و آموخته به علم الهى و وحى او ، به نزد تو آمده‌ايم .\r\n( 54 )  ( قالَ أَ بَشَّرْتُمُونِي عَلى أَنْ مَسَّنِيَ الْكِبَرُ فَبِمَ تُبَشِّرُونَ )  : ( ابراهيم گفت : آيا با اين ضعف و پيرى كه به من رسيده به من بشارت فرزند مىدهيد ؟ ! ديگر چه بشارتى به من مىدهيد ؟ ) ، ابراهيم عليه السّلام با آنكه نبى مرسل الهى بود و هرگز از رحمت حق نااميد نمىگشت ، ليكن چون آثار پيرى و ضعف را در خود مشاهده مىكرد و مىدانست كه همسرش عقيم است و آن دو در دوران جوانى هم بچه‌دار نشده‌اند ، لذا با حالت تعجّب اظهار داشت كه من از بشارت شما تعجّب مىكنم كه در اين وضع پيرى و كهولت صاحب فرزند شوم ، زيرا معمولا چنين امرى محال است و چون اين امر را بسيار عجيب شمرده ، لذا دوباره سئوال كرده تا مطمئن شود كه آنها او را به چه امرى بشارت مىدهند .\r\n\r\n","description":"","footnote":"","page_name":" 582 ","page_number":582},
  {"content":"\r\n\r\n( 55 )  ( قالُوا بَشَّرْناكَ بِالْحَقِّ فَلا تَكُنْ مِنَ الْقانِطِينَ )  : ( گفتند : تو را به حق بشارت مىدهيم ، پس هرگز از نااميدان مباش ) ، ملائكه در پاسخ ابراهيم عليه السّلام گفتند : بشارت ما ملازم با حق و غير منفّك از آنست ، لذا تو اين امر را بعيد و عجيب نشمار تا مبادا در زمرهء نااميدان از رحمت خدا باشى .\r\n( 56 )  ( قالَ وَ مَنْ يَقْنَطُ مِنْ رَحْمَةِ رَبِّهِ إِلَّا الضَّالُّونَ )  : ( ابراهيم گفت : كيست كه از رحمت پروردگارش نااميد شود ، جز گمراهان ) ، ابراهيم عليه السّلام در تأييد سخن ملائكه به كنايه و به صورت استفهام انكارى مطلب فوق را فرمود و چنين فهمانيد كه نوميدى از رحمت پروردگار مخصوص گمراهان است و من از گمراهان نيستم ، لذا سئوال من بخاطر نااميدى و استبعاد نيست ، بلكه از وقوع چنين امرى شگفت‌زده شده‌ام .\r\n( 57 )  ( قالَ فَما خَطْبُكُمْ أَيُّهَا الْمُرْسَلُونَ )  : ( ابراهيم گفت : اى فرستادگان ، امر مهّم و شأن خطير شما چيست ؟ ) ، ( خطب ) يعنى كارى بس بزرگ و خطرناك و چون آنها قبلا خود را فرستادگان الهى معرفى كرده بودند ، لذا آنحضرت آنان را با اين عنوان خطاب كرد و از آنان سئوال كرد كه اى فرستادگان شما براى چه شأن عظيمى فرستاده شده‌ايد ؟\r\n( 58 )  ( قالُوا إِنَّا أُرْسِلْنا إِلى قَوْمٍ مُجْرِمِينَ )  : ( فرستادگان گفتند : بدرستى كه ما بسوى گروه گنه‌كار فرستاده شده‌ايم ) ، فرشتگان خدا به جهت تنفّر از آن قوم پليد نام آنها را تصريح نكردند و نخواستند زبان خود را به نام آنها آلوده كنند ، فقط گفتند : ما از ناحيهء خداى سبحان به سوى قومى گنه‌كار فرستاده شده‌ايم .\r\n( 60 - 59 )   ( إِلَّا آلَ لُوطٍ إِنَّا لَمُنَجُّوهُمْ أَجْمَعِينَ ، إِلَّا امْرَأَتَهُ قَدَّرْنا إِنَّها لَمِنَ الْغابِرِينَ )   : ( جز خاندان لوط كه ما همهء آنها را نجات داديم ، به جز همسرش كه تقدير\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nكرده‌ايم تا او از باقىماندگان باشد ) ، ( غابر ) يعنى كسى كه بعد از رفتن مصاحبش باقى بماند ، يا كسى كه عمرش طولانى شده باشد .\r\nدر اين آيه خانوادهء لوط را از آن قوم مجرم استثناء نموده و مىفرمايد : ما همهء آنها را از عذاب نجات داديم ، و سپس در آيه بعدى همسر لوط را از خانوادهء او استثناء مىكند و مىفرمايد : از خانواده لوط فقط همسرش را نجات نداده و اراده كرديم تا در ميان قوم مجرمش باقى بماند و همراه لوط و ساير اعضاى خانواده از شهر خارج نشود و لذا او نجات نيافت و عذاب او را در برگرفت .\r\n( 62 - 61 )   ( فَلَمَّا جاءَ آلَ لُوطٍ الْمُرْسَلُونَ ، قالَ إِنَّكُمْ قَوْمٌ مُنْكَرُونَ )   : ( و زمانيكه فرستادگان بر خاندان لوط وارد شدند ، لوط گفت : شما مردمى ناشناسيد ) ، چون ملائكه به صورت جوانانى زيبارو و بدون موى صورت ، در برابر او مجسّم شده بودند و او سابقهء عمل پليد قوم خود را مىدانست كه به فحشاء آشكار ( لواط ) و همجنس‌بازى آلوده هستند ، لذا از ديدن آنها دچار وحشت شد و ملاقات آنها بر وى دشوار آمد ، پس به آنها گفت : شما قومى ناشناسيد .\r\n( 64 - 63 )   ( قالُوا بَلْ جِئْناكَ بِما كانُوا فِيهِ يَمْتَرُونَ ، وَ أَتَيْناكَ بِالْحَقِّ وَ إِنَّا لَصادِقُونَ )   : ( گفتند : بلكه ما براى همان امرى كه قومت در آن ترديد داشتند نزد تو آمده‌ايم ، و ما با حق به نزدت آمده‌ايم و ما راستگويانيم ) ، مراد از امرى كه قوم لوط در آن شك داشتند ، همان وقوع عذابيست كه لوط آنها را از آن بيم مىداد و مراد از ( حقّ ) همان حكم و قضاء حقّى است كه خداوند دربارهء قوم لوط رانده بود و ديگر گريزى از وقوع آن نبود  ( وَ إِنَّهُمْ آتِيهِمْ عَذابٌ غَيْرُ مَرْدُودٍ )  « 1 » ، ( عذابى بر آنها خواهد آمد كه برگشتنى نيست ) ، و آنگاه گفتند ، ما در آنچه مىگوئيم و در آنچه عمل مىكنيم صادق و\r\n\r\n\r\n","description":"","footnote":"\r\n( 1 ) - سوره هود ، آيه 76 .\r\n","page_name":" 584 ","page_number":584},
  {"content":"\r\n\r\nراستگو هستيم .\r\n( 65 )  ( فَأَسْرِ بِأَهْلِكَ بِقِطْعٍ مِنَ اللَّيْلِ وَ اتَّبِعْ أَدْبارَهُمْ وَ لا يَلْتَفِتْ مِنْكُمْ أَحَدٌ وَ امْضُوا حَيْثُ تُؤْمَرُونَ )  : ( پس خانواده‌ات را شبانه بيرون بر و خودت بدنبال آنها برو و ابدا هيچ يك از شما متوجّه پشت سر خود نباشد و به راهى كه امر شده‌ايد برويد و بگذريد ) ، ( اسراء ) يعنى حركت شبانه و ( قطع من الّيل ) يعنى قسمتى يا پاره‌اى از شب ، آيه شريفه در مقام امر به حضرت لوط است و مىفرمايد : شبانه اهل و عيالت را حركت بده و آنان را مقدّم نما و خودت بدنبال آنها حركت كن تا كسى از آنها باقى نماند و مواظب باش كسى به پشت سرش نگاه نكند و مستقيم به سويى كه مأمور شده‌ايد پيش رويد ، چون در پيش روى شما هدايت الهى است ، يعنى يك هادى و قائد الهى آنها را هدايت كرده و پيش مىراند .\r\n( 66 )  ( وَ قَضَيْنا إِلَيْهِ ذلِكَ الْأَمْرَ أَنَّ دابِرَ هؤُلاءِ مَقْطُوعٌ مُصْبِحِينَ )  : ( و به او وحى رسانديم كه اين امر ، قضايى رانده شده است كه صبحگاهان ، نسل اين گروه منقرض شدنيست ) ، كلمه ( قضا ) در اينجا به معناى ( وحى ) است و منظور از ( امر ) عذاب قوم لوط است و اسم اشاره ( ذلك ) براى اشاره به دور به جهت تفهيم عظمت خطر و وحشتناكى عذاب به كار رفته است به هر جهت مىفرمايد : ما به لوط وحى نموديم كه عذاب در حقّ قومت حتمى شده و همين امشب آثار آنها ( شامل نسل و بنا و عمل و هر اثر ديگر آنها ) محو مىگردد .\r\n( 67 )  ( وَ جاءَ أَهْلُ الْمَدِينَةِ يَسْتَبْشِرُونَ )  : ( و مردم شهر در حالى كه به يكديگر مژده مىدادند به خانه لوط هجوم آوردند ) ، ظاهرا جماعت زيادى از اهالى شهر به سر وقت لوط آمدند و از شدّت حرص و ولع كه براى عمل فحشاء ، مخصوصا با غريبه‌هاى تازه وارد داشتند ، به يكديگر مژده مىدادند .\r\n( 69 - 68 )   ( قالَ إِنَّ هؤُلاءِ ضَيْفِي فَلا تَفْضَحُونِ ، وَ اتَّقُوا اللَّهَ وَ لا تُخْزُونِ )   : ( و لوط به\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nآنها گفت : براستى ايشان ميهمانان من هستند ، پس مرا نزد آنها مفتضح و رسوا نكنيد ، و از خدا بپرهيزيد و مرا خوار نسازيد ) ، حضرت لوط در آن زمان براى دفاع از مهمانانش به نزد آن جمعيّت شتافت تا از ورود آنها جلوگيرى كند و فرمود : اينها ميهمانان من هستند ، پس مرا در نزد آنها رسوا نكنيد ، و قصد عمل زشت را ننماييد ، از خدا بترسيد و مرا با خواستهء پليد خود خوار و ذليل نسازيد .\r\n( 70 )  ( قالُوا أَ وَ لَمْ نَنْهَكَ عَنِ الْعالَمِينَ )  : ( گفتند : آيا ما قبلا تو را از ورود غريبه‌ها نهى نكرديم ) ، منظور آنها اين بود كه به آنحضرت بگويند : ما قبلا به تو اعلام كرده بوديم كه افراد غريبه را به منزلت راه مده و اگر احدى از اهل عالم را به خانواده‌ات راه دادى ، ديگر در خصوص آنها شفاعت و دفاع نكن .\r\n( 71 )  ( قالَ هؤُلاءِ بَناتِي إِنْ كُنْتُمْ فاعِلِينَ )  : ( لوط گفت : اينها دختران من هستند ، اگر مصّر هستيد كه كارى بكنيد ) ، لوط عليه السّلام چون از انصراف آنها نااميد شد بناچار دختران خود را براى ازدواج به آنها عرضه نمود تا دست از مهمانان بردارند و گفت : اگر مىخواهيد كارى بكنيد ، اينها دختران من هستند با آنها ازدواج كنيد .\r\n( 72 )  ( لَعَمْرُكَ إِنَّهُمْ لَفِي سَكْرَتِهِمْ يَعْمَهُونَ )  : ( به جان تو اى محمّد صلّى اللّه عليه و إله و سلم براستى كه آنها در مستى خود سرگشته و غوطه‌ور بودند ) ، در اينجا خداوند به قصد تشريف و گراميداشت پيامبر صلّى اللّه عليه و إله و سلم به جان او قسم مىخورد و مىفرمايد : اين قوم نامبرده آنچنان در مستى غفلت و شهوت سرگردان و متردّد بودند كه ابدا متوجّه نمىشدند كه چه اعمالى مرتكب مىشوند .\r\n( 73 )  ( فَأَخَذَتْهُمُ الصَّيْحَةُ مُشْرِقِينَ )  : ( پس ناگهان در هنگام طلوع آفتاب صداى مهيبى ايشان را فراگرفت ) ، يعنى در حالى كه غرق در تحيّر و سرگردانى و غفلت بودند ،\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nناگهان صيحه آسمانى مهيبى آنها را در بر گرفت و هنگام آن صيحه موقع دميدن صبح بود .\r\n( 74 )  ( فَجَعَلْنا عالِيَها سافِلَها وَ أَمْطَرْنا عَلَيْهِمْ حِجارَةً مِنْ سِجِّيلٍ )  : ( پس ما شهرشان را زير و رو كرديم و بر آنها سنگهايى از گل و كلوخ باريديم ) ، يعنى همانطور كه آنها طريقهء فطرت را واژگونه نموده بودند و به جاى زنان با مردان اطفاء شهوت مىكردند ، ما نيز سرزمينشان را زير و زبر كرديم و به جهت مزيد عذاب بارانى از سنگ و كلوخ بر آنها بارانديم .\r\n( 75 )  ( إِنَّ فِي ذلِكَ لَآياتٍ لِلْمُتَوَسِّمِينَ )  : ( بدرستى در اين ماجرا براى مردم فهميده و با هوش نشانه‌هايى هست ) ، ( متوسّم ) يعنى كسى كه هوشيار است و از ظاهر اشياء به حقيقت حال و باطن آنها پى مىبرد ، مىفرمايد : در رابطه با قوم لوط نشانه‌ها و بقاياى آثارى از آنها بجا مانده كه دلالت بر وقوع حادثه مىنمايد و اينها براى افراد مؤمن و زيرك ، دالّ بر حقيقت انذار و دعوت حقّهء الهى هستند .\r\n( 76 )  ( وَ إِنَّها لَبِسَبِيلٍ مُقِيمٍ )  : ( و آن در راهيست استوار ) ، يعنى اين آثار و نشانه‌ها بر سر راه هر عابرى هست و هنوز بطور كلى نابود و محو نشده .\r\n( 77 )  ( إِنَّ فِي ذلِكَ لَآيَةً لِلْمُؤْمِنِينَ )  : ( بدرستى كه در آن هر آينه نشانه‌اى براى مؤمنين هست ) و اين امر خود نشانه‌اى بر حقيقت وعيد الهى و انذار پيامبران و نيز حقانيّت دعوت الهى ، براى مؤمنان است و معلوم مىسازد كه آنچه پيامبران مردم را از آن انذار مىكنند حقيقت دارد و شوخى و مزاح نيست .\r\n( 79 - 78 )   ( وَ إِنْ كانَ أَصْحابُ الْأَيْكَةِ لَظالِمِينَ - فَانْتَقَمْنا مِنْهُمْ وَ إِنَّهُما لَبِإِمامٍ مُبِينٍ )   : ( و اگر چه اصحاب‌ايكه ستمكار بودند - ما از آنها انتقام گرفتيم و بدرستيكه اين\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nدو قوم بر سر بزرگ راهى قرار دارند ) ، ( ايكه ) يعنى درخت به هم پيچيده و انبوه و اصحاب‌ايكه مردمى بوده‌اند معاصر با شعيب عليه السّلام و قوم ايشان كه در سرزمينى جنگلى و پر درخت زندگى مىكرده‌اند و از آنجا كه مىفرمايد منزلگاه اين دو قوم يعنى قوم لوط و قوم ايكه هر دو بر سر شاهراهى قرار داشته و مقصود از آن ، راهى بين شام و مدينه است و اين مسير منزلگاه قوم لوط و شعيب بوده ، معلوم مىشود كه قوم ايكه يك طائفه از قوم شعيب بوده‌اند كه خداوند بخاطر كفرشان آنها را هلاك نموده ، به هر جهت در آيه شريفه مىفرمايد : اينها گروهى ستمكار بودند كه با كفر و تكذيبشان ظلم مىنمودند و ما هم با هلاك ساختن آنها از ايشان انتقام گرفتيم و هر دو گروه براى هدايت شما دليل و حجّت واضحى هستند « 1 » .\r\n( 80 )  ( وَ لَقَدْ كَذَّبَ أَصْحابُ الْحِجْرِ الْمُرْسَلِينَ )  : و به تحقيق اصحاب حجر فرستادگان خدا را تكذيب كردند ) .\r\n( 81 )  ( وَ آتَيْناهُمْ آياتِنا فَكانُوا عَنْها مُعْرِضِينَ )  : ( و ما براى آنها معجزات آورديم ، امّا آنها از آن اعراض كردند ) .\r\n( 82 )  ( وَ كانُوا يَنْحِتُونَ مِنَ الْجِبالِ بُيُوتاً آمِنِينَ )  : ( و ايشان از كوهها خانه‌ها تراشيده و ايمن بودند ) .\r\n( 83 )  ( فَأَخَذَتْهُمُ الصَّيْحَةُ مُصْبِحِينَ )  : ( پس بناگاه صيحه‌اى در هنگامى كه صبح مىكردند آنها را فراگرفت ) .\r\n( 84 )  ( فَما أَغْنى عَنْهُمْ ما كانُوا يَكْسِبُونَ )  : ( پس آنچه آورده بودند سودى برايشان نداشت و آنها را بىنياز نكرد ) ، اصحاب حجر همان قوم ثمود هستند ، يعنى قوم صالح عليه السّلام و ( حجر ) نام شهر آنها بوده و قرآن مىفرمايد ، اينها تمام پيامبران را تكذيب\r\n\r\n\r\n","description":"","footnote":"\r\n( 1 ) - جمله آخر از مصطفى شاكر است كه ظاهرا ( امام مبين ) را به معناى دليل آشكار گرفته ، ليكن علّامه طباطبائى آن را به معناى بزرگراه و شاهراه دانسته‌اند . ( مترجم )\r\n","page_name":" 588 ","page_number":588},
  {"content":"\r\n\r\nكردند با آنكه معاصر صالح عليه السّلام بوده‌اند ، ولى چون دعوت همهء انبياء واحد است ، اگر كسى يكى از آنها را تكذيب كند ، گويا همه آنان را تكذيب كرده است .\r\nبه هر جهت اينها از معجزات الهى اعراض كرده‌اند و مقصود از ( آيات ) همان ناقهء صالح و ماجراى كشتن او و عذاب شدن آنها در ادامهء ماجراست ، و يا معارف حقّه‌ايست كه صالح عليه السّلام به آنان تعليم مىداد به هر جهت آنها از اين آيات اعراض كردند و اين قوم در كوهها و در شكاف غارها براى خود منازلى تراشيده و به پندار خويش از همه حوادث ايمن بودند ، امّا به واسطه كفر و تكذيب آيات الهى ، صيحه آسمانى و عذاب الهى آنها را در هنگام صبحدم فرا گرفت و آنچه در زندگى دنيوى براى خود بدست آورده بودند هيچ اثرى در تأمين سعادت حيات آنها نداشت و نتوانست مانع از وقوع عذاب بر آنها شود .\r\n\r\n[ آيهء ( 87 - 85 ) حق بودن خلقت آسمانها و زمين و معناى صفح جميل و توضيح سبع المثانى 
  ]\r\n( 85 )  ( وَ ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ إِنَّ السَّاعَةَ لَآتِيَةٌ فَاصْفَحِ الصَّفْحَ الْجَمِيلَ )  : ( و ما آسمانها و زمين و آنچه ميان آندوست را جز به حقّ نيافريديم و بدرستى كه قيامت آمدنى است ، پس گذشت كن ، گذشتى نيكو ) ، مىفرمايد خلقت آسمانها و زمين ملازم با حق است و منفك از آن نمىشود ، پس براى خلقت هدف و غايتى است و به زودى همه آنها به سوى پروردگارت باز مىگردند ،  ( إِنَّ إِلى رَبِّكَ الرُّجْعى )  « 1 » .\r\nو آن غايت ، همان قيامت و حضور در پيشگاه الهى است ، پس آفرينش آسمانها و زمين بىغرض و باطل و از روى لهو و لعب نيست ، بلكه آفريدن آنها بر اساس حق است و داراى غايت و غرض مىباشد .\r\nلذا تو اى پيامبر حالا كه خلقت عالم به حق است و روزى هست كه اين كفّار و مكذّبان در پيشگاه الهى محاسبه و مجازات مىشوند ، ديگر در فكر رفتار پليد آنها نباش\r\n\r\n\r\n","description":"","footnote":"\r\n( 1 ) - سورهء علق ، آيه 8 .\r\n","page_name":" 589 ","page_number":589},
  {"content":"\r\n\r\nو از آنها درگذر و با آنها عتاب و مناقشه و جدال مكن ، چون پروردگار تو كه آنها را آفريده ، از اوضاع و حالات آنها با خبر است و سرانجام آنها را مؤاخذه مىنمايد .\r\n( 86 )  ( إِنَّ رَبَّكَ هُوَ الْخَلَّاقُ الْعَلِيمُ )  : ( همانا پروردگار تو آفريدگار و داناست ) ، اين جمله تعليل آيه سابق است ، يعنى حالا كه پروردگار تو خودش آنها را خلق كرده و نسبت به آشكار و نهان آنها آگاه است ، پس تو از آنها درگذر و بدان كه خداوند به حساب ايشان خواهد رسيد و اين عبارات جنبهء تسلّاى خاطر براى پيامبر صلّى اللّه عليه و إله و سلم را دارد تا در برابر كفر و تكذيب معاندان اندوهگين نباشد .\r\n( 87 )  ( وَ لَقَدْ آتَيْناكَ سَبْعاً مِنَ الْمَثانِي وَ الْقُرْآنَ الْعَظِيمَ )  : ( و به تحقيق به تو هفت دوتايى و اين قرآن بزرگ را داده‌ايم ) ، مطابق روايات صحيحه  ( سَبْعاً مِنَ الْمَثانِي )  سورهء حمد است و حرف ( من ) براى تبعيض مىباشد ، چون خداى سبحان در جاى ديگر همه آيات قرآنى را مثانى خوانده است  ( كِتاباً مُتَشابِهاً مَثانِيَ . . . )  « 1 » ، ( كتابيكه آياتش با هم متشابه است و از قرائت آن بر بدن ، خدا ترسان لرزه مىافتد و موى بر اندامشان راست مىگردد ) .\r\nپس سورهء حمد بعضى از مثانى است ، نه همهء آن ، و ( مثانى ) ظاهرا از ماده ( ثنى ) به معناى عطف و برگرداندن است و آيات قرآن را از جهت اينكه بعضى مفسّر و مرجع بعضى ديگرند ( مثانى ) ناميده‌اند ، همچنانكه رسولخدا صلّى اللّه عليه و إله و سلم نيز فرموده‌اند : « بعضى از قرآن بعضى ديگر را تصديق مىكند » .\r\nدر اين آيه تعظيم و بزرگداشت سوره حمد و همهء قرآن است كه آن را ( عظيم ) ناميده و سوره حمد را در قبال كلّ قرآن قرار داده و به آن عطف نموده است و اين آيه هم به جهت تسلّاى خاطر رسولخدا صلّى اللّه عليه و إله و سلم است و هم در مقام امتنان بر آن حضرت ،\r\n\r\n\r\n","description":"","footnote":"\r\n( 1 ) - سورهء زمر ، آيه 23 .\r\n","page_name":" 590 ","page_number":590},
  {"content":"\r\n\r\nچون مىفهماند كه موهبت عظماى قرآن كه جامع سعادت و هدايت است براى رسولخدا صلّى اللّه عليه و إله و سلم كافى است و ايشان بايد از مكذّبان گذشت نموده و به ياد و ذكر حق اشتغال يابد « 1 » .\r\n\r\n[ آيهء ( 99 - 88 ) بيان ماجراى مقتسمين و بيان مراد از يقين 
  ]\r\n( 88 )  ( لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ وَ لا تَحْزَنْ عَلَيْهِمْ وَ اخْفِضْ جَناحَكَ لِلْمُؤْمِنِينَ )  : ( و چشمان خويش را به آنچه كه ما نصيب گروههايى از ايشان كرده‌ايم نيافكن و به جهت آنچه آنها دارند اندوه مخور و بال تواضع را در برابر مؤمنان بگشا و با آنها مدارا كن ) ، مقصود از چشم دوختن به زينت زندگى دنيوى آنان ، اين است كه پيامبر داده‌هاى خدا به آنان را ننگرد و چشم حسرت به آنچه ديگران دارند ندوزد و منظور از ازواج ، مردان و زنان و يا اصناف مردم ، شامل بت‌پرستان ، يهود و نصارى و مجوس است .\r\nبه هر جهت خطاب به پيامبر دو نهى نموده و آنگاه يك امر مىكند و مىفرمايد :\r\nهرگز با ديده حسرت و تعلّق قلبى و تمايل به نعمتهايى كه در زندگى دنيا به بعضى از اصناف مردم داده‌ايم ، نگاه نكن و از جهت اصرار آنها بر تكذيب و استهزاء و لجبازى و عناد اندوهگين مباش و آنگاه امر مىنمايد كه نسبت به مؤمنان تواضع و نرمخويى داشته باش ، همچنانكه پرنده هنگامى كه بخواهد جوجه‌هايش را در آغوش بگيرد ، بالهايش را باز مىكند .\r\n( 89 )  ( وَ قُلْ إِنِّي أَنَا النَّذِيرُ الْمُبِينُ )  : ( و بگو بدرستى كه من بيم دهنده‌اى آشكارم ) ، در ادامه دستور ديگرى به پيامبر صلّى اللّه عليه و إله و سلم داده و مىفرمايد ، بگو : من بيم دهنده‌اى هستم كه\r\n\r\n\r\n","description":"","footnote":"\r\n( 1 ) - قرآن عظيم بدون سوره فاتحة الكتاب ، و ( ام الكتاب و سوره حمد ) عظيم نيست ، ( گر چه هر كلام آن عظيم است ) و آن را به اعتبار اينكه دوبار در هر نماز خوانده مىشود سبع المثانى گويند ، در حالى كه شش آيه است ، لذا تمامى 114 سور مباركات جمعا عظيم است كه در مقدمه جلد اوّل متذكر شديم ، و در حديث آمده كه مانند آن از لحاظ اهميّت در تورات و انجيل و زبور نيامده است . ( مصحح )\r\n","page_name":" 591 ","page_number":591},
  {"content":"\r\n\r\nآمده‌ام تا شما را از عذاب الهى بترسانم و آنچه را كه شما محتاج به توضيح و بيان آن هستيد ، براى شما بيان كنم و اين چهار دستور ( دو نهى و يك امر در آيه قبلى و يك امر در آيه فعلى ) يعنى رغبت نكردن به متاع دنيوى نزد كفّار و اندوه نخوردن از كفر آنها و تواضع و نرمخويى با مؤمنان و آشكار ساختن وظيفه خود ، توضيح همان صفح جميلى است كه از پيامبر طلب نموده بود و اگر پيامبر يكى از اين چهار خصوصيّت را نداشته باشد امر دعوتش مختّل مىگردد .\r\n( 90 )  ( كَما أَنْزَلْنا عَلَى الْمُقْتَسِمِينَ )  : ( همچنانكه بر قسمت‌كنندگان نازل كرديم ) .\r\n( 91 )  ( الَّذِينَ جَعَلُوا الْقُرْآنَ عِضِينَ )  : ( كسانى كه قرآن را قسمت قسمت قرار دادند ) .\r\n( 92 )  ( فَوَ رَبِّكَ لَنَسْئَلَنَّهُمْ أَجْمَعِينَ )  : ( به پروردگارت سوگند از همهء آنها پرسش خواهيم كرد ) .\r\n( 93 )  ( عَمَّا كانُوا يَعْمَلُونَ )  : ( دربارهء آنچه عمل كرده‌اند ) .\r\nدر ادامهء بيان سابق پيامبر مىفرمايد : من بيم دهنده‌اى هستم كه شما را از آن عذابى كه بر مقتسمين نازل شده بود مىترسانم و مطابق روايت مقتسمين طائفه‌اى از قريش بودند كه قرآن را جزءجزء كردند عده‌ّاى گفتند : سحر است و عده‌ّاى گفتند : افسانه‌هاى باستانى است و عده‌ّاى گفتند : افتراست و نيز راه ورود به مكه را بخش‌بخش كردند تا در موسم حج مانع شوند كه مردم نزد رسول اللّه صلّى اللّه عليه و إله و سلم بروند و قرآن اينها را به اين شكل توصيف مىكند كه آنها كسانى هستند كه قرآن را بخش‌بخش و متفرّق كرده‌اند در حالى كه دين الهى قابل تفريق و تجزيه نيست ، آنگاه مىفرمايد : پس قسم به ذات پروردگارت كه به زودى از آنها پرسش خواهيم كرد و از بابت اعمالشان و نسبت به كذب و افترائى كه به قرآن زدند و استهزائى كه نسبت به دعوت حق نمودند مورد مؤاخذه قرار مىگيرند .\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nامّا بعضى مفسّران « 1 » ، گفته‌اند منظور از مقتسمين يهود و نصارى هستند كه قرآن را تفريق نموده و گفتند : ما به بعضى از آن ايمان داريم و نسبت به بعض آن كافريم ، ولى به جهت آنكه اين سوره در مكّه نازل شده و ماجراى فوق در مدينه اتفّاق افتاده اين سخن وجهى ندارد .\r\nلذا اين آيات دربارهء قومى است كه در اوائل بعثت براى خاموش كردن نور قرآن و دعوت حقّه الهى قيام كرده بودند و خداوند عذاب خود را بر آنها نازل كرده و آنها را هلاك نموده و در قيامت نيز آنها را مؤاخذه خواهد كرد .\r\n( 94 )  ( فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ )  : ( پس آنچه را دستور دارى آشكار نما و از مشركان روى گردان ) ، در ادامهء گفتار سابق مىفرمايد : حقيقت رسالت خود را آشكار نما و دعوت خود را علنى كن و از مشركانى كه به قرآن افترا زده و آن را سحر مىخوانند كناره‌گيرى و اعراض كن .\r\n( 95 )  ( إِنَّا كَفَيْناكَ الْمُسْتَهْزِئِينَ )  : ( همانا ما تو را از مسخره‌كنندگان كفايت مىكنيم ) باز هم در ادامه خطاب با رسولخدا صلّى اللّه عليه و إله و سلم است و مىفرمايد ، چون از مشركان اعراض نمودى مطمئن باش كه ما شرّ آنها را از تو بر طرف مىنمائيم و ايشان را به عذاب خود هلاك مىسازيم .\r\n( 96 )  ( الَّذِينَ يَجْعَلُونَ مَعَ اللَّهِ إِلهاً آخَرَ فَسَوْفَ يَعْلَمُونَ )  : ( همان كسانى كه با خداى يكتا ، خداى ديگرى اتخاذ مىكنند ، به زودى خواهند دانست ) ، يعنى استهزاء كنندگان همان مشركان هستند كه در كنار خداى لا شريك ، الهه‌ها و معبودهائى را به خدايى برگزيده‌اند ، بس به زودى عاقبت شركشان را خواهند دانست و عذاب دنيوى و اخروى آنها را در بر خواهد گرفت .\r\n\r\n\r\n","description":"","footnote":"\r\n( 1 ) - تفسير كشّاف ، جلد 2 صفحه 589 .\r\n","page_name":" 593 ","page_number":593},
  {"content":"\r\n\r\n( 97 )  ( وَ لَقَدْ نَعْلَمُ أَنَّكَ يَضِيقُ صَدْرُكَ بِما يَقُولُونَ )  : ( و به تحقيق مىدانيم كه سينه تو از آنچه آنها مىگويند تنگى مىكند ) ، در اين آيه نيز به جهت تسليّت و دلخوش نمودن پيامبر و تقويت روحيهء ايشان مىفرمايد : ما مىدانيم كه تو از بابت استهزاء و افتراء آن مشركان اندوهگين و متأسّف هستى امّا بدان كه ما نسبت به احوال تو آگاهيم و تو را شرح صدر مىدهيم و بر آنان پيروز مىگردانيم .\r\n( 98 )  ( فَسَبِّحْ بِحَمْدِ رَبِّكَ وَ كُنْ مِنَ السَّاجِدِينَ )  : ( پس به ستايش پروردگارت تسبيح گوى و از سجده‌كنندگان باش ) ، خداى سبحان به نبى مكّرم خود سفارش مىكند كه خدا را ستايش نموده و او را از آنچه كفّار درباره خدا مىگويند تنزيه نمايد و به سجده و عبادت حق مشغول گردد ، يعنى از نمازگزاران باشد و اينكه از همهء اجزاى نماز سجده را ذكر كرده براى آنست كه سجده افضل اجزاى نماز است و به فرمايش پيامبر اكرم صلّى اللّه عليه و إله و سلم سجده نزديكترين حالت بنده نسبت به پروردگار مىباشد ، و از اين سفارش آشكار مىشود كه تسبيح و حمد خدا و سجده و عبادت ، در زايل كردن اثر اندوه و سبك كردن مصيبت ، اثر دارند و مقصود از تسبيح و تحميد قول زبانيست كه بگويند « سبحان اللّه و الحمد للّه » البته به نحو تذلّل و اظهار عبوديّتى كه شايستهء ساحت كبريائى حق تعالى باشد .\r\n( 99 )  ( وَ اعْبُدْ رَبَّكَ حَتَّى يَأْتِيَكَ الْيَقِينُ )  : ( و پروردگارت را عبادت كن تا برايت يقين فرا رسد ) ، اگر مطلوب ، امر به عبادت باشد جمله مزبور تفسير آيه قبلى است و امر به ادامهء عبادت خداوند مىباشد و اگر مقصود اخذ عبوديّت و روش بندگى باشد ( كه ظاهر سياق هم اين مطلب را تأييد مىكند ) در اين صورت امر به صفح و اعراض از مشركان بوده و لازمه آن صبر و سلوك در راه تسليم و اطاعت و قيام به لوازم عبوديّت خواهد بود و مراد از ( يقين ) در اين آيه هنگام حلول اجل و رسيدن زمان مرگ است كه در آن زمان غيب براى شخص مبدّل به شهود و عيان شده و انسان به عالم يقين وارد مىگردد .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\n\r\nسوره نحل\r\nبسم اللّه الرّحمن الرّحيم\r\nغرض سوره : اظهار نعمتهاى الهى ، ارتباط انسان با نظام عالم وجود ، استدلال بر توحيد ، ابطال پندارهاى مشركان و بيان جزاى ايشان ، و ذكر اينكه حقيقت عبادت تنها براى خداست و دين حق از آن اوست نه آن شرايعى كه ديگران تشريع مىكنند .\r\n\r\n[ آيهء ( 21 - 1 ) مراد از امر خدا و بيان حقيقت روح و ذكر اركان سه گانه الوهيّت و ربوبيّت 
  ]\r\n( 1 )   ( أَتى أَمْرُ اللَّهِ فَلا تَسْتَعْجِلُوهُ سُبْحانَهُ وَ تَعالى عَمَّا يُشْرِكُونَ )   : « 1 » ( امر خدا آمدنى است ، پس دربارهء آن شتاب نكنيد ، او منزّه و برتر است از آنچه آنها شرك مىورزند ) ، مراد از امر خدا وعدهء نصرت الهى دربارهء مؤمنان و وعيد ذلّت و خوارى براى كافران است و در اين آيه خداوند خطاب به مشركان مىفرمايد : وعده الهى در شرف تحقّق است و ظهور آن نزديك شده ، پس دربارهء وقوع آن شتاب به خرج ندهيد ،\r\n\r\n\r\n","description":"","footnote":"\r\n( 1 ) - در كتاب غيبت نعمانى باب 11 صفحه 198 از ابى عبد اللّه عليه السّلام روايت شده كه اين امر خدا همان امر ماست ، يعنى امر ظهور مهدى ( عج ) كه نبايد در آن عجله شود .\r\n","page_name":" 595 ","page_number":595},
  {"content":"\r\n\r\nبلكه در جستجوى راه مفرّ و نجات از آن باشيد و مسلّما پروردگار عالم از شرك و استهزائى كه آنها دربارهء طلب تعجيل عذاب مىكنند ، برتر و منزّه است .\r\n( 2 )  ( يُنَزِّلُ الْمَلائِكَةَ بِالرُّوحِ مِنْ أَمْرِهِ عَلى مَنْ يَشاءُ مِنْ عِبادِهِ أَنْ أَنْذِرُوا أَنَّهُ لا إِلهَ إِلَّا أَنَا فَاتَّقُونِ )  : ( خداوند فرشتگان را بوسيلهء روحى از امرش بسوى هر كس از بندگانش كه بخواهد نازل مىكند كه مردم را انذار كنيد و بگوييد كه خدائى جز من نيست ، پس از من بترسيد ) ، ( روح ) مايهء حيات و زندگى است ، البته حياتى كه ملاك شعور و اراده باشد و روح ، حقيقت و وجود مستقلى است كه داراى حيات ، علم و قدرت مىباشد ، پس روح كلمهء حيات است كه خداى سبحان آن را در اشياء به كار مىبرد و آنها را به مشيّت خود حيات مىبخشد و به قرينهء آيه  ( كَذلِكَ أَوْحَيْنا إِلَيْكَ رُوحاً مِنْ أَمْرِنا )  « 1 » ، ( و اين چنين به تو روحى از امر خود را وحى كرديم ) ، معلوم مىشود كه مراد از آن ، در پاره‌اى موارد ( وحى ) است ، يعنى القاى كلمه وجودى خداوند به قلب رسولخدا صلّى اللّه عليه و إله و سلم به اين است كه روح را بسوى او وحى نمايد .\r\nلذا در اين آيه چه ( باء ) در كلمه ( بالرّوح ) ( باء مصاحبت ) باشد و يا ( سببيّت ) تفاوتى نمىكند ، چون تنزيل ملائكه با همراهى روح ، عبارتست از القاى روح در قلب پيامبر و نيز تنزيل ملائكه به سبب روح نيز همين معنا را افاده مىكند ، به هر جهت اين آيه تعليل آ يهء سابق است ، يعنى خداى متعال منزّه است از شرك ، چون او ملائكه را با همراهى روح ( كه از سنخ امر اوست و از كلمه ايجاد وى است ) و يا به سبب امر و كلمه او ، بر هر كس از بندگانش كه بخواهد ، ( يعنى انبياء ) نازل مىكند تا آنها افراد بشر را بيم دهند و بگويند كه معبودى جز خداى واحد نيست و مبادا براى اللّه شريك بگيريد ، تا ايشان به وحدانيّت خداوند اعتراف كنند و از مقام او بترسند و ديگرى را شريك وى نسازند ، چون از لوازم\r\n\r\n\r\n","description":"","footnote":"\r\n( 1 ) - سوره شورى ، آيه 52 .\r\n","page_name":" 596 ","page_number":596},
  {"content":"\r\n\r\nصفت الوهيّت آنست كه بندگان از او تقوى داشته باشند ، زيرا هر خير و سعادتى متوقفّ بر ارادهء اوست و تقوى يعنى اصلاح در مرحله عمل و اصلاح در مرحلهء اعتقاد ، لذا خضوع و تواضع در برابر غير خدا با اعتقاد به خداى واحد سازگار نيست ، به همين جهت پيامبر صلّى اللّه عليه و إله و سلم در دعوت خود بسوى توحيد تنها به مقام قولى و نظرى اكتفاء ننموده ، بلكه عملا نيز مردم را بسوى توحيد فرا خوانده است .\r\nو در مقام انذار نيز آنها را از انحراف در عقيده و عمل بازداشته ، پس جمله  ( لا إِلهَ إِلَّا أَنَا ) *  شامل مسائل اعتقادى و ( فاتّقون ) شامل مسائل عملى مىباشد .\r\n( 3 )  ( خَلَقَ السَّماواتِ وَ الْأَرْضَ بِالْحَقِّ تَعالى عَمَّا يُشْرِكُونَ )  : ( آسمانها و زمين را به حق ايجاد كرد و از آنچه ايشان شرك مىورزند برتر و والاتر است ) ، چنانچه ذكر شد معناى به حق بودن خلقت آسمانها و زمين ، هدفدار بودن امر خلقت است و گفتيم كه غايت خلقت همان رجوع به سوى خداست و در آن روز نيكوكار به جزاى احسان خويش و گنه‌كار به سزاى گناه و بديش خواهد رسيد .\r\nو لازمهء به حق بودن ، آنست كه كوچكترين باطلى در خلقت راه نداشته باشد ، لذا خداوند از شركائى مثل ملائكه و غير آنها كه مشركان براى خدا تراشيده‌اند و آنها را شفيع درگاه الهى مىدانند ، منزّه است و هدف آنها از شفيع دانستن آن شركاء اين است كه آنها را به سوى خير رهنمون گشته و از شرّ حفظ كنند و حال آنكه آن شركاء از باطلهائى هستند كه هيچ اثرى در امر خلقت و تدبير ندارند ، چون هيچ مدبّرى جز خداى لا شريك نبوده و نخواهد بود .\r\n( 4 )  ( خَلَقَ الْإِنْسانَ مِنْ نُطْفَةٍ فَإِذا هُوَ خَصِيمٌ مُبِينٌ )  : ( انسان را از نطفه‌اى خلق كرد و ناگاه ستيزه‌جوئى آشكار است ) ، يعنى بقاء نسل انسانى از طريق نطفه است ، اگر چه در مورد آدم عليه السّلام و عيسى عليه السّلام نحوهء خلقت از طريق نطفه نبوده است .\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nو على رغم اينكه خداوند بشر را از قطره آبى پست و بىارزش به صورت انسانى تام الخلقه آفريده ، لكن اين انسان آنقدر وقيح و بىشرم است كه در مقام مجادله آفريدگار برآمده و آيات الهى را تكذيب مىكند ، پس آيه در مقام توبيخ و ملامت بشر است .\r\n( 5 )  ( وَ الْأَنْعامَ خَلَقَها لَكُمْ فِيها دِفْءٌ وَ مَنافِعُ وَ مِنْها تَأْكُلُونَ )  : ( و حيوانات چهارپا را نيز آفريده كه در آنها براى شما وسيله پوشش و منافع است و از آنها مىخوريد ) ، انعام شامل شتر و گاو و گوسفند و امثال آنهاست و مىفرمايد ما اينها را براى منافع شما خلق نموديم تا از پشم و پوست آنها براى گرم كردن و پوشش بدن استفاده نموده و از شير و گوشت و چربى آنها براى خوراك بهره برده و ساير استفاده‌ها را از آنها بنماييد .\r\n( 6 )  ( وَ لَكُمْ فِيها جَمالٌ حِينَ تُرِيحُونَ وَ حِينَ تَسْرَحُونَ )  : ( و زمانيكه آنها را براى چرا مىبريد و زمانيكه آنها را از چرا باز مىگردانيد براى شما جلوه و زيبائى هست ) ، ( جمال ) يعنى زينت و نيكو منظرى و ( اراحة ) به معناى برگرداندن رمه از چراگاه و ( سروح ) به معناى بيرون بردن احشام به قصد چراست .\r\nخداوند مىفرمايد براى شما آدميان هم در هنگام بيرون بردن احشام براى چرا در صبحگاه و هم در هنگام برگرداندن آنها از چرا در هنگام عصر ، منظره نيكو و زيبايى است .\r\n( 7 )  ( وَ تَحْمِلُ أَثْقالَكُمْ إِلى بَلَدٍ لَمْ تَكُونُوا بالِغِيهِ إِلَّا بِشِقِّ الْأَنْفُسِ إِنَّ رَبَّكُمْ لَرَؤُفٌ رَحِيمٌ )  : ( و آن چهارپايان بارهاى شما را به سرزمينى مىبرند كه جز با مشقّت و دشوارى به آن نخواهيد رسيد ، همانا پروردگارتان مهربان و رحيم است ) ، از ديگر منافع چهارپايان آنست كه بارهاى سنگين و كالاها را در مسافتهاى طولانى و راههاى دشوار براى شما از جايى به جاى ديگر حمل مىكنند ، به طوريكه رسيدن به آن شهر بدون چهارپايان باربر داراى دشوارى و مشقتّى است كه تحمّل آن بر نفوس شما سنگين است\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nو خداوند با مسخّر نمودن اين انعام براى بشر ، آن مشقّت را از دوش او برداشته ، چون خداوند نسبت به بندگانش بسيار رئوف و مهربان است .\r\n( 8 )  ( وَ الْخَيْلَ وَ الْبِغالَ وَ الْحَمِيرَ لِتَرْكَبُوها وَ زِينَةً وَ يَخْلُقُ ما لا تَعْلَمُونَ )  : ( و اسبها و استرها و الاغها را آفريد تا بر آنها سوار شويد و برايتان مايهء زينت باشد و چيزهايى خلق مىكند كه شما نمىدانيد ) ، اين آيه عطف است بر كلمه ( انعام ) در آيهء 5 ، يعنى خداوند اسبان و خران و استران را نيز براى شما خلق كرد تا بر آنها سوار شده و از آنها بهره ببريد و نيز زينت شما باشند ، و خداوند اين موجودات و ساير مخلوقاتى را كه شما نمىدانيد خلق كرده و آنها را مسخّر شما قرار داده تا از آنها در جهت منافع حيات خود استفاده كنيد .\r\n( 9 )  ( وَ عَلَى اللَّهِ قَصْدُ السَّبِيلِ وَ مِنْها جائِرٌ وَ لَوْ شاءَ لَهَداكُمْ أَجْمَعِينَ )  : ( راه راست به عهدهء خداست ، امّا بعضى راهها بيراهه است و اگر مىخواست همهء شما را هدايت كرده بود ) ، ( قصد ) يعنى استقامت راه و ( قصد السّبيل ) يعنى راهى كه قاصد است و انسان را به مقصد مىرساند و به عكس ( جائر ) يعنى راهى منحرف از هدف كه رهرو را به بيراهه مىكشاند و از هدف گمراه مىكند .\r\nو اين از نعمات الهى است و او بر بندگان خود منّت نهاده كه بر خود واجب نموده تا راه مستقيم را براى بندگانش معيّن كند و آنها را به سوى آن هدايت نمايد تا آنها را با پيمودن آن ، در حياتشان به سعادت و رستگارى برساند .\r\nو او هر موجودى را به قوا و ادواتى مجهّز نموده كه اگر آنها را در مسير درست به كار ببرد او را به كمال مطلوب و سعادت مىرساند  ( رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى )  « 1 » ( پروردگار ما كسى است كه تمام موجودات عالم را نعمت وجود بخشيده و\r\n\r\n\r\n","description":"","footnote":"\r\n( 1 ) - سوره طه ، آيه 51 .\r\n","page_name":" 599 ","page_number":599},
  {"content":"\r\n\r\nآنگاه آنها را هدايت كرد ) ، و منظور از ( هدايت ) همان القائاتى است كه خداوند از ناحيه فطرت و از طريق ارسال رسل براى بشر نموده است .\r\nامّا راه منحرف و جائر كه سالك خود را گمراه مىسازد به خدا نسبت داده نشده ، چون راه كج و مائل را خدا قرار نداده ، بلكه آن راه جائر ، همان خروج از سبيل قاصد و عدم سلوك آن است ، لذا آن راه منحرف در واقع راه نيست ، بلكه بيراهه است و خداى تعالى همواره غالب و قاهر بر بندگان خويش است و بنابر اين هر كس از بندگان خدا كه راههاى منحرف را بپيمايد ، هرگز خداوند را در تدبير خود مغلوب نكرده است و كجروى آنها به جهت عجز خداى سبحان از هدايت آنها نيست ، بلكه خداوند اراده نكرده و نخواسته آنها را هدايت كند ( به جهت فسق و كجرويهايشان ) و به هر حال خداوند قاهر و غالب است .\r\n( 10 )  ( هُوَ الَّذِي أَنْزَلَ مِنَ السَّماءِ ماءً لَكُمْ مِنْهُ شَرابٌ وَ مِنْهُ شَجَرٌ فِيهِ تُسِيمُونَ )  : ( اوست آنكه از آسمان آبى نازل كرده كه نوشيدنى شماست و از آن آب درختها و گياهانى پديد مىآيد كه شما حيوانات خود را در آن مىچرانيد ) ، معناى آيه روشن است و از اين آيه شروع به ذكر بعضى ديگر از نعم الهى مىنمايد كه اغلب از روئيدنيها هستند و بشر و غير او از آنها استفادهء خوراكى مىكنند .\r\n( 11 )  ( يُنْبِتُ لَكُمْ بِهِ الزَّرْعَ وَ الزَّيْتُونَ وَ النَّخِيلَ وَ الْأَعْنابَ وَ مِنْ كُلِّ الثَّمَراتِ إِنَّ فِي ذلِكَ لَآيَةً لِقَوْمٍ يَتَفَكَّرُونَ )  : ( با آن « آب باران » براى شما كشت و زيتون و نخل و انگور و همه گونه ميوه‌ها رويانيد ، بدرستى كه در اين امر براى گروهى كه اهل تفكّر هستند نشانه است ) ، معناى آيه روشن است و از آنجا كه هر چيز را خداوند از آب زنده نموده  ( وَ جَعَلْنا مِنَ الْماءِ كُلَّ شَيْءٍ حَيٍّ )  « 1 » ، تدبير عام خود را در ارتزاق انسان و حيوانات\r\n\r\n\r\n","description":"","footnote":"\r\n( 1 ) - سوره انبياء ، آيه 30 .\r\n","page_name":" 600 ","page_number":600},
  {"content":"\r\n\r\nبوسيلهء رويش نباتات از آب باران بيان مىنمايد و اينها حجتّى بر وحدانيّت ربوبيّت خداست و همين حجّت رسا در عبرت گرفتن براى اهل تفكّر كفايت مىنمايد و اگر از ميان همهء نباتات اين چند مورد را ذكر نموده شايد به جهت ارزش غذايى آنهاست ، به هر حال اينها نمونه‌اى از ساير ميوه‌ها و نباتات خوراكى هستند .\r\n( 12 )  ( وَ سَخَّرَ لَكُمُ اللَّيْلَ وَ النَّهارَ وَ الشَّمْسَ وَ الْقَمَرَ وَ النُّجُومُ مُسَخَّراتٌ بِأَمْرِهِ إِنَّ فِي ذلِكَ لَآياتٍ لِقَوْمٍ يَعْقِلُونَ )  : ( و براى شما شب و روز و خورشيد و ماه را مسخّر نمود و ستارگان به امر او در اختيار شما هستند و همانا در اين امور براى گروهى كه تعقّل نمايند نشانه‌هايى هست ) ، چنانچه در آيات نظير آن ذكر شده ، خداوند شب را جهت آرامش بشر و روز را جهت كسب معيشت او قرار داده و ماه و خورشيد و ستارگان هر يك بر طبق نظامى محكم و متقن به امر خداوند متعال در مدار خويش جريان دارند و حيات و معاش و مسكن بشر وابسته به آنهاست و هر يك از اين موارد خود دليل مستقلى بر اثبات وحدانيّت پروردگار در ربوبيّت هستند و دانستن اين حجّتها بستگى به مقدمات علميّه و عقليّه‌اى دارد كه فهم آن تنها براى كسانى ميسّر است كه در امر حركات اجرام آسمانى تعمّق و تعقّل مىنمايند « 1 » .\r\n( 13 )  ( وَ ما ذَرَأَ لَكُمْ فِي الْأَرْضِ مُخْتَلِفاً أَلْوانُهُ إِنَّ فِي ذلِكَ لَآيَةً لِقَوْمٍ يَذَّكَّرُونَ )  : ( و آنچه براى شما آفريده در رنگهاى مختلف ، همانا در اين امر براى گروهى كه متذكّر شوند نشانه‌اى وجود دارد ) ، ( ذرأ ) به معناى خلق است و مراد از ( اختلاف الوان ) اختلاف رنگها در مواد معدنى و ساير عناصريست كه از زمين خلق نموده و بشر از\r\n\r\n\r\n","description":"","footnote":"\r\n( 1 ) - امروزه در علم فيزيك ثابت شده كه همه نيروهاى موجود در طبيعت به يك نيروى واحد منتهى مىشوند و آن منبع ، دائما در حال فيضان است ( مترجم ) .\r\n","page_name":" 601 ","page_number":601},
  {"content":"\r\n\r\nآن بهره‌مند مىگردد و شايد هم اختلاف رنگ ، كنايه از اختلاف نوعى باشد و اين امريست كه با آن مىشود بر وحدانيّت خدا در ربوبيّت استدلال كرد و اين حجّت مبتنى بر مقدمات كليّه فلسفى است كه تنها كسانى مىتوانند از آن بهره ببرند كه متذكّر احكام كلّى وجود باشند .\r\nمثلا بدانند كه عالمى كه هميشه در حال تغيير است ، الزاما به مادّه احتياج دارد و نيز بايد بدانند كه تمامى موادّ عالم به يك مادهء عمومى و متشابه منتهى مىگردد .\r\nاز طرف ديگر واجب است كه تمام اختلافاتى كه در موادّ هست به امرى غير مادّى منتهى شود كه در وراى اين مادّه است .\r\nو اين سه حجّت كه در آيات سابق و اين آيه ذكر شد ، اوّلى چون شامل مقدّمات عقلى ساده‌اى بوده كه صرف تفكّر ، انسان را به آن هدايت مىكرد به افراد متفكّر نسبت داده شده و دوّمى كه شامل مقدّمات علمى است و فهم آن تنها براى دانشمندان و اهل تحقيق دربارهء اجرام سماوى ميسر است به اشخاص متعقّل و سوّمى هم چنانچه ذكر شد به دليل شمول بر مقدمات فلسفى به اشخاص اهل تذكّر نسبت داده شده است .\r\n( 14 )  ( وَ هُوَ الَّذِي سَخَّرَ الْبَحْرَ لِتَأْكُلُوا مِنْهُ لَحْماً طَرِيًّا وَ تَسْتَخْرِجُوا مِنْهُ حِلْيَةً تَلْبَسُونَها وَ تَرَى الْفُلْكَ مَواخِرَ فِيهِ وَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ )  : ( اوست كه دريا را مسخّر نموده تا از آن گوشت تازه بخوريد و از آن زيورى استخراج كنيد كه آن را در بر مىكنيد و كشتى را مىبينيد كه آب را مىشكافد و تا از فضل و كرم خدا بجوييد و شايد سپاسگزار شويد ) ، از اين آيه به بعد فصل ديگرى از نعمات الهى را بر مىشمارد كه شامل درياها ، كوهها و شهرها و علائم و راههاست .\r\nمىفرمايد خداست كه دريا را به خدمت گرفته تا از گوشت تازهء آبزيان قابل اكل استفاده كنيد و زينتهايى مثل مرواريد و مرجان از آن استخراج كرده و آن را براى زينت خود در برنماييد و كشتى را مىبينيد كه سطح آب را از چپ و راست مىشكافد ، و به\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nپيش مىرود تا بعضى از ارزاق الهى را با سفرهاى دريايى طلب كنيد و در جستجوى مزيد فضل و كرم خدا باشيد و همچنين يكى ديگر از نتايج تسخير دريا و حركت كشتيها در آن ، اين است كه شايد شما شكرگزارى كنيد ، چون نعمات دريايى يك نعمت و فضل زيادتى است و خداوند آنقدر نعمت در خشكى به شما داده كه شما را بىنياز نموده ولى از آنجا كه بشر در امر ضروريات زندگى كمتر متوجّه و متنبّه نسبت به نعمات الهى مىگردد ، امّا در خصوص نعمتهاى زائد و بيشتر از حدّ ضرورت انسان بيشتر متوجّه نعمت خدا مىشود ، خداوند اين قسم نعمات را نيز در اختيار انسان قرار داده است .\r\n( 15 )  ( وَ أَلْقى فِي الْأَرْضِ رَواسِيَ أَنْ تَمِيدَ بِكُمْ وَ أَنْهاراً وَ سُبُلًا لَعَلَّكُمْ تَهْتَدُونَ )  : ( و در زمين كوههاى پابرجا و استوارى را قرار داد تا زمين شما را نلرزاند و جويها و راههايى ايجاد كرد تا شايد هدايت شويد ) ، يعنى خداوند كوههاى ثابت و محكم را براى آن ايجاد كرد تا مبادا زمين شما را بلرزاند و نظام زندگى شما مختّل شود و نيز نهرهايى را جارى ساخت تا شما بتوانيد آب آنها را براى زراعت و باغهاى خود به كار ببريد و حيوانات اهلى خودتان را سيراب سازيد و نيز خداوند راههايى را بسوى هدف هدايتى كه مورد انتظار از شماست ، قرار داد و اصولا غايت راه ، هدايت است و همه راهها اعم از طبيعى و مصنوع بشر آثار مجعولات خداى متعال است .\r\n( 16 )  ( وَ عَلاماتٍ وَ بِالنَّجْمِ هُمْ يَهْتَدُونَ )  : « 1 » ( و خداوند علامتها و نشانه‌هايى قرار داد و آنها بوسيلهء ستارگان هدايت مىشوند ) ، ( علامت ) يعنى امرى كه نشانهء امر ديگر باشد ، لذا مىفرمايد خداوند علامتهايى را قرار داد كه شما بوسيلهء آن به چيزهايى كه از\r\n\r\n\r\n","description":"","footnote":"\r\n( 1 ) - در اصول كافى از داود جصّاص از امام صادق عليه السّلام روايت شده كه فرمود : مراد از ( نجم ) رسولخدا صلّى اللّه عليه و إله و سلم و منظور از ( علامات ) ائمهء هدى عليهم السلام هستند ، ( مترجم ) .\r\n","page_name":" 603 ","page_number":603},
  {"content":"\r\n\r\nحسّ شما غايب است استدلال مىكنيد و نيز انسانها بوسيله ستارگان و منازل و مواقع آنها راهيابى نموده و در خشكى و دريا هدايت مىشوند .\r\n( 17 )  ( أَ فَمَنْ يَخْلُقُ كَمَنْ لا يَخْلُقُ أَ فَلا تَذَكَّرُونَ )  : ( آيا آنكه مىآفريند همچون كسى است كه خلق نمىكند ، پس آيا متذكّر نمىشويد ؟ ! ) ، در آيات سابق دلايل مفصّلى بر توحيد ربوبيّت آورده شد و اين آيه در حكم خلاصهء آنهاست و مىفرمايد ، خداى سبحان است كه هر چيزى را خلق كرده و اين نعمات را كه نظام وجود بدون آنها مختل مىشود به بشر ارزانى نموده ، پس او تنها خالق و مدبّر و مالك عالم وجود است كه بر نهان و آشكار همه چيز احاطه دارد ، نه آن خدايان دروغين مشركين كه هيچ يك از اين صفات را ندارند .\r\nپس هيچ يك از اينها ربوبيّت ندارند و تنها معبود عالم خداى لا شريك است كه نامش بلند مرتبه باد .\r\nو در اينجا صفات الهى را با صفات غير خدا مقايسه نموده تا بفهماند كه غير او نمىتواند معبود باشد و صفات خدا با غير او يكسان نيست ، لذا استفهام موجود در آيه استفهام انكاريست و در آخر مىفرمايد : پس چرا متذكّر نمىشويد و به اين تفاوتها تنبّه نمىيابيد ؟\r\n( 18 )  ( وَ إِنْ تَعُدُّوا نِعْمَةَ اللَّهِ لا تُحْصُوها إِنَّ اللَّهَ لَغَفُورٌ رَحِيمٌ )  : ( و اگر بخواهيد نعمتهاى خدا را بشماريد ، نمىتوانيد آنها را به شمارش درآوريد ، بدرستى كه خدا آمرزندهء مهربان است ) ، اشاره است به كثرت نعمات الهى كه از حيطهء شمارش بيرونند ، چون در حقيقت هيچ موجودى نيست جز اينكه در مقايسه با كلّ نظام وجود ، نعمت است ، ( اگر چه بعضى موجودات نسبت به بعض ديگر نعمت نباشند ) ، پس نعمتهاى الهى به تناسب موجودات و مخلوقات او غير قابل شمارش است و اين امر از بركت دو صفت مغفرت و رحمت اوست ، چون او با مغفرتش ، بدى و نقص و قصور اشياء را مىپوشاند\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nو با رحمتش ( كه همان كامل نمودن نقص و رفع حاجت است ) خير و كمال هر چيزى را ظاهر مىسازد و آن را به زيور جمال مىآرايد .\r\nلذا مغفرت و رحمت حق بر همه موجودات گسترده است و هر موجودى براى موجود ديگر خير و نفع و نعمت محسوب مىشود و همين امر داّل بر غير قابل احصاء بودن نعمات خداست .\r\n( 19 )  ( وَ اللَّهُ يَعْلَمُ ما تُسِرُّونَ وَ ما تُعْلِنُونَ )  : ( آنچه را پنهان داشته و آنچه را آشكار نماييد ، خدا مىداند ) ، اين آيه به ركن سوّم ربوبيّت ، يعنى علم ، اشاره نموده - چون ركن اوّل خلق و ايجاد بود و ركن دوّم انعام بر اساس مغفرت و رحمت - و اگر معبود به اين صفت علم متصفّ نباشد ، عبادت كردن يا عبادت نكردن بندگان براى او تفاوتى ندارد ، و عبادت كردن او عملى لغو و بىثمر خواهد بود ، پس ناگزير معبود و إله بايد علم داشته باشد ، آن هم علمى به ظاهر و باطن بنده‌اش ، چون اساس عبادت به نيّت است و نيّت هم مربوط به باطن بنده مىباشد و خداى عزّ و جل عالم است به ظاهر و باطن بندگانش ، به همين جهت هم سزاوار پرستش است .\r\n( 20 )  ( وَ الَّذِينَ يَدْعُونَ مِنْ دُونِ اللَّهِ لا يَخْلُقُونَ شَيْئاً وَ هُمْ يُخْلَقُونَ )  : ( و معبودهايى را كه غير از خدا مىخوانند نه تنها چيزى را خلق نمىكنند ، بلكه خودشان هم مخلوقند ) ، اين آيه اشاره است به فقدان ركن اوّل از اركان عبوديّت در مورد بتها و معبودهاى مشركان ، يعنى عدم خلق و ايجاد و نيز مخلوق بودن ، و از آنجا كه ركن اوّل از اركان عبوديّت را ندارند لزوما ركن دوّم يعنى انعام كه از نتايج و فروع ركن اوّل است را نيز نخواهند داشت ، پس معبودهاى مشركين هرگز ارباب و إله نيستند ، بلكه خداى متعال ربّ است .\r\n( 21 )  ( أَمْواتٌ غَيْرُ أَحْياءٍ وَ ما يَشْعُرُونَ أَيَّانَ يُبْعَثُونَ )  : ( مردگانى غير زنده‌اند و نمىدانند كه چه وقتى برانگيخته مىشوند ) ، اين آيه اشاره به فقدان ركن سوّم از اركان ربوبيّت - يعنى علم به سرّ و آشكار - در مورد بتها و معبودهاى مشركان مىنمايد .\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nيعنى معبودهاى خيالى مشركان فاقد حيات و شعور هستند و چون حياتى ندارند ، لذا علم هم ندارند و نمىدانند كه انسانها چه هنگامى مبعوث مىشوند و اگر از همه مظاهر علم فقط علم به زمان بعث را ذكر نمود به جهت آنست كه روز بعث ، روز جزا و پاداش انسانهاست و بر معبود واجب است كه روز جزاى بندگان را بداند ، امّا اين بتها هرگز چنين علمى ندارند ، پس چگونه مىتوانند معبود باشند ؟ !\r\nلذا هيچ چيز جز خداى واحد مستقلا و بالاصالة قوام ندارد ، و او عين حقّ است و عبادت او نيز بر حقّ است ، چون تنها اوست كه داراى صفات لازمهء ربوبيّت مىباشد ، پس نامش بلند مرتبه باد .\r\n\r\n[ آيهء ( 40 - 22 ) مسأله معاد ، وضع كافران در قيامت ، مقايسه آنها با مؤمنان و ذكر شبهه منكران نبوّت و پاسخ به آنها 
  ]\r\n( 22 )  ( إِلهُكُمْ إِلهٌ واحِدٌ فَالَّذِينَ لا يُؤْمِنُونَ بِالْآخِرَةِ قُلُوبُهُمْ مُنْكِرَةٌ وَ هُمْ مُسْتَكْبِرُونَ )  : ( خداى شما ، خداى يكتاست ، پس كسانى كه به آخرت ايمان ندارند دلهايشان منكر است و حالت تكبّر دارند ) ، نتيجهء حجّتهاى سابقه اين است كه معبود مردم همان خداى واحد است و عبارات بعدى تفريع و نتيجهء همين مطلب مىباشد ، چون توحيد عبارتست از اعتقاد به وحدانيّت خداى متعال و ايمان به محتواى رسالت پيامبران او و ايمان به روز حساب و جزا ، و لذا در اينجا كافر را كسى دانسته كه به روز جزا و آخرت ايمان نداشته باشد ، چون ايمان به روز جزا مستلزم ايمان به وحدانيّت خدا و رسالت فرستادگان اوست ، به هر حال اين كفّار دلهايشان منكر حق است و نسبت به حق استكبار مىورزند ، يعنى از روى عناد و تكذيب از اطاعت حقّ سر مىپيچند و هيچ حجّت و برهانى هم براى اين عمل خود ندارند ، فقط عناد داشته و خود را برتر از آن مىبينند كه در برابر حق تسليم شده و آن را بپذيرند .\r\n( 23 )  ( لا جَرَمَ أَنَّ اللَّهَ يَعْلَمُ ما يُسِرُّونَ وَ ما يُعْلِنُونَ إِنَّهُ لا يُحِبُّ الْمُسْتَكْبِرِينَ )  : ( قطعا خدا آنچه را نهان كرده يا آشكار كنند مىداند و خدا مستكبران را دوست ندارد ) ( لا جرم ) معناى تحقيق را افاده مىكند ، يعنى محققا خداى متعال آنچه را كه اينها پنهان\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nكرده يا آشكار كنند مىداند ، پس آنها را به سبب اعمالشان جزا مىدهد و به سبب انكارشان آنها را مؤاخذه مىنمايد ، چون او مستكبران و معاندان را دوست نمىدارد و اين تعبير كنايه از تهديد به كيفرى شديد است .\r\n( 24 )  ( وَ إِذا قِيلَ لَهُمْ ما ذا أَنْزَلَ رَبُّكُمْ قالُوا أَساطِيرُ الْأَوَّلِينَ )  : ( و هنگامى كه با آنها گفته شود ، پروردگارتان چه چيزى نازل نموده ، مىگويند همان افسانه‌هاى پيشينيان است ) ، پرسش كننده يا بعضى از مؤمنين هستند كه به قصد امتحان كفّار اين سئوال را از آنها نموده‌اند و يا بعضى از مشركين هستند كه به منظور استهزاء مؤمنان اين سئوال را از يكديگر پرسيده‌اند و شايد هم شخص متحيّرى كه در حقانيّت دعوت الهى مردّد بوده اين سئوال را از مشركان كرده باشد .\r\nبه هر جهت آنها در جواب مىگويند : اين مطالب وحيى از جانب خدا نيست ، بلكه اكاذيب و خرافاتى است كه پيشينيان آن را براى آيندگان باقى گذاشته‌اند و خلاصه چيزى جز دروغ و افسانه‌پردازى و خرافه نيست .\r\n( 25 )  ( لِيَحْمِلُوا أَوْزارَهُمْ كامِلَةً يَوْمَ الْقِيامَةِ وَ مِنْ أَوْزارِ الَّذِينَ يُضِلُّونَهُمْ بِغَيْرِ عِلْمٍ أَلا ساءَ ما يَزِرُونَ )  : ( آنها بايد در روز قيامت بار گناهان خود را بطور كامل و بعضى از بار گناهان كسانى را كه از روى جهل گمراهشان كرده‌اند ، بردارند ، بدانيد كه بدبارى را بر مىدارند ) ، مفاد آيه آنست كه چون كفّار گفتند : آنچه پروردگار نازل كرده اساطير الاوّلين است ، هم خودشان گمراه شدند و هم ديگران را گمراه كردند ، لذا در روز قيامت هم بايد بطور كامل بار گناهان خودشان را بردارند و هيچ كدام از گناهانشان آمرزيده نمىشود و هم وزر گناه كسانى را كه بدون علم گمراهشان كرده‌اند مىبايست تحمّل كنند .\r\nو اين آيه را روايتى از رسول اكرم صلّى اللّه عليه و إله و سلم نيز تأييد مىنمايد كه فرمودند : ( من سنّ سنّة\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nحسنة كان له اجرها و اجر من عمل بها من غير ان ينقص من اجره شىء و من سنّ سنّة سيّئة كان له وزرها و وزر من عمل بها ) ، ( هر كس سنّت خوبى را پايه‌گذارى كند ، هم اجر عمل خود را مىبرد و هم اجر هر كسى را كه بدان سنّت عمل كند ، بدون اينكه از اجر عاملين آن چيزى كاسته شود و هر كس سنّت بدى را پايه‌گذارى نمايد ، هم وزر آن عمل را بدوش خواهد كشيد و هم وزر هر كسى را كه به آن عمل كند ) .\r\n( 26 )  ( قَدْ مَكَرَ الَّذِينَ مِنْ قَبْلِهِمْ فَأَتَى اللَّهُ بُنْيانَهُمْ مِنَ الْقَواعِدِ فَخَرَّ عَلَيْهِمُ السَّقْفُ مِنْ فَوْقِهِمْ وَ أَتاهُمُ الْعَذابُ مِنْ حَيْثُ لا يَشْعُرُونَ )  : ( و به تحقيق كسانى كه پيش از آنها بودند نيرنگ زدند ، پس خدا بنيانشان را از پايه سست نمود و سقف از فرازشان بر آنها فرو افتاد و عذاب از آن جائى كه نمىدانستند به آنها رسيد ) ، در اين آيه خداوند مشركان را كه با خدا و رسول مكر مىكرده‌اند ، تهديد نموده و مىفرمايد : خدا با مكر كنندگانى كه قبل از ايشان بوده‌اند و قصد ابطال دعوت توحيد را داشته‌اند چه معامله‌اى نموده است و چگونه عذاب دنيوى را بر آنها نازل كرده و مكر ايشان را از راهى كه خود آنها انتظارش را نداشته‌اند ابطال نموده ، و مىفرمايد : خداوند پايهء مكر آنها را از اساس ويران نموده و در حالى كه آنان حواسشان به بالاى سر و سقف بود ، ناگهان مشاهده مىكنند كه در اثر خرابى پايه‌ها سقف بر سرشان فرو ريخت و به اين وسيله خداوند مكر آنها را به خودشان بازگردانيده و آنها را نابود كرده است .\r\n( 27 )  ( ثُمَّ يَوْمَ الْقِيامَةِ يُخْزِيهِمْ وَ يَقُولُ أَيْنَ شُرَكائِيَ الَّذِينَ كُنْتُمْ تُشَاقُّونَ فِيهِمْ قالَ الَّذِينَ أُوتُوا الْعِلْمَ إِنَّ الْخِزْيَ الْيَوْمَ وَ السُّوءَ عَلَى الْكافِرِينَ )  : ( آنگاه در روز قيامت آنها را خوار و رسوا نموده و مىگويد : كجا هستند شركاى من كه در مورد آنها اختلاف مىكرديد ؟ و كسانى كه دانش داده شده‌اند مىگويند : بدرستى كه امروز ذلّت و بدى بر كافران است ) ، در اينجا به عذاب اخروى آنها اشاره نموده و مىفرمايد : پس از عذاب\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nدنيوى در قيامت آنها را خوار و ذليل نمائيم و از آنها پرسش مىشود كه آن شريكان من كه دربارهء آنها با اهل حق مجادله و تخاصم مىنموديد و در دين خدا اختلاف به راه مىانداختيد ، كجا هستند ؟ و چرا هيچ اثرى از آنها نمىيابيد ؟ !\r\nدر آن هنگام كسانى كه به وحدانيّت خدا علم يافته و حقيقت توحيد بر ايشان آشكار شده ، در مقابل مشركانى كه آنچه مىپرستيدند جز اسمائى مجعول و سراب و پندارى وهم انگيز نبوده ، مىگويند : همانا ذلّت و بدى عذاب مخصوص كافران است و به قرينهء آيه  ( لا يَتَكَلَّمُونَ إِلَّا مَنْ أَذِنَ لَهُ الرَّحْمنُ وَ قالَ صَواباً )  « 1 » ، ( روزى كه جز كسى كه خداوند بخشنده به او اجازه داده باشد و سخن درست بگويد ، كسى سخن نخواهد گفت ) استفاده مىشود كه در اينجا مقصود از  ( الَّذِينَ أُوتُوا الْعِلْمَ )  اهل عصمت مىباشند كه جز به حق و صواب سخن نمىگويند .\r\n( 28 )  ( الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ فَأَلْقَوُا السَّلَمَ ما كُنَّا نَعْمَلُ مِنْ سُوءٍ بَلى إِنَّ اللَّهَ عَلِيمٌ بِما كُنْتُمْ تَعْمَلُونَ )  : ( همان كسانى كه ملائكه در حالى جانشان را مىستانند كه بر نفسهاى خويش ستمكارند ، و در آن زمان اطاعت عرضه نموده و تسليم مىشوند و مىگويند : ما هيچ عمل بدى نمىكرديم ، آرى ، بدرستى كه خدا نسبت به آنچه انجام مىداديد آگاه است ) ، در اين آيه شرح حال كافران در آيه قبلى توضيح داده شده و مىفرمايد : كافران همان كسانى هستند كه فرشتگان جانهايشان را مىگيرند ، در حالى كه آنان سرگرم ظلم و كفر خويشند ، به ناگاه تسليم گشته و خضوع و اطاعت در پيش مىگيرند و چنين اظهار مىكنند كه ما هيچ عمل زشتى مرتكب نشده‌ايم ، ولى در همان حال مرگ ، گفتارشان تكذيب شده و به آنها گفته مىشود : بله خداوند به آنچه شما قبل از اين انجام مىداديد به خوبى آگاه است .\r\n\r\n\r\n","description":"","footnote":"\r\n( 1 ) - سوره نبأ ، آيه 38 .\r\n","page_name":" 609 ","page_number":609},
  {"content":"\r\n\r\n( 29 )  ( فَادْخُلُوا أَبْوابَ جَهَنَّمَ خالِدِينَ فِيها فَلَبِئْسَ مَثْوَى الْمُتَكَبِّرِينَ )  : ( از درهاى جهنّم وارد شويد ، در حالى كه در آن جاودانه‌ايد و جايگاه متكبّران بسيار بد است ) ادامهء خطاب با كافران است كه مىفرمايد : يكايك شما از درى از درهاى جهنم كه متناسب با اعمال و كفر شماست وارد شويد و در آن جاودانه باشيد ، براستى كه كسانى كه تكبّر را به عنوان صفتى براى خود ساخته‌اند جايگاهشان بسيار بد است ، همچنانكه در جاى ديگر مىفرمايد :  ( إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ )  ، ( براستى كسانى كه از عبادت من تكبّر مىورزند به زودى جاودانه وارد آتش جهنّم خواهند شد ) .\r\n( 30 )  ( وَ قِيلَ لِلَّذِينَ اتَّقَوْا ما ذا أَنْزَلَ رَبُّكُمْ قالُوا خَيْراً لِلَّذِينَ أَحْسَنُوا فِي هذِهِ الدُّنْيا حَسَنَةٌ وَ لَدارُ الْآخِرَةِ خَيْرٌ وَ لَنِعْمَ دارُ الْمُتَّقِينَ )  : ( و به كسانى كه پرهيزگارى نموده‌اند گفته شود : پروردگارتان چه نازل كرده است ؟ گويند : خير ، براى كسانى كه نيكى كرده‌اند در اين دنيا پاداش نيك است و هر آينه سراى آخرت بهتر است و سراى پرهيزگاران چه نيكوست ) ، در اينجا در مقابله با شرح وضع كافران به شرح حال نيكوكاران و اهل تقوى مىپردازد و مىفرمايد به كسانى كه اهل تقوى بوده و پرهيزگارى صفت مستمّر آنهاست گفته مىشود كه پروردگارتان چه چيزى نازل كرده و آنان در جواب فقط يك كلمه گفتند : ( خيرا ) يعنى خداوند خيز نازل نموده چون قرآنى فرستاده كه شامل معارف و شرايعى است كه عمل به آنها متضمّن خير دنيا و آخرت است و اين سخن آنها شامل دو اعتراف است :\r\n1 ) اينكه قرآن كريم از جانب خداوند نازل شده .\r\n2 ) اينكه قرآن متضمّن خير و سعادت دنيا و آخرت است .\r\nو اين دو مطلب از منصوب آوردن ( خير ) نتيجه مىشود .\r\nامّا ادامهء كلام ظاهرا كلام پروردگار است و مراد از ( احسان ) عمل مطابق مضمون قرآن و بر اساس عدل و نيكوئى است كه به ايجاد جامعه‌اى صالح و زندگى طيّبه در دنيا\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nمىانجامد و خداوند مىفرمايد كسانى كه احسان نمايند در اين دنيا پاداش نيكويى خواهند داشت و به رشد و سعادت نائل مىشوند و هر آينه پاداش اخروى آنها برتر خواهد بود ، چون سراى آخرت و نعم آن جاويد است و هرگز فنا و زوال در آن راه ندارد و نعماتش مبدّل به نقمت نمىگردد و چه نيك است سراى متقّين ، آرى خداوند اينچنين اهل تقوى را پاداش مىدهد .\r\n( 31 )  ( جَنَّاتُ عَدْنٍ يَدْخُلُونَها تَجْرِي مِنْ تَحْتِهَا الْأَنْهارُ لَهُمْ فِيها ما يَشاؤُنَ كَذلِكَ يَجْزِي اللَّهُ الْمُتَّقِينَ )  : ( به بهشتهايى جاويد وارد مىشوند كه جويها از زير آن روان است و برايشان در آنجا هر چه بخواهند ، موجود است ، اينچنين خداوند پرهيزكاران را پاداش مىدهد ) ، اين آيه در تأكيد آيهء سابق و توضيح آن است ، و مىفرمايد جايگاه آنها جنّات جاويدى است كه به آن وارد مىشوند و از دامنهء آن بهشتها ، نهرها روان است و خلاصه هر چه آرزو كنند برايشان مهيّا خواهد بود و آنگاه مىفرمايد كه خداوند اينچنين اهل تقوى را پاداش مىدهد ،  ( هَلْ جَزاءُ الْإِحْسانِ إِلَّا الْإِحْسانُ )  « 1 » ، ( آيا پاداش نيكوكارى جز نيكوئيست ؟ ) .\r\n( 32 )  ( الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ ادْخُلُوا الْجَنَّةَ بِما كُنْتُمْ تَعْمَلُونَ )  : ( آنهائيكه ملائكه در حالتى پاكيزه جانشان را مىگيرند و مىگويند سلام بر شما ، به سزاى اعمالى كه مىكرديد وارد بهشت شويد ) ، يعنى متقيّن كسانى هستند كه ملائكه آنها را قبض روح مىنمايند ، در حالى كه آنان از پليدى ظلم ، شرك و معاصى ، عارى هستند ( به خلاف مستكبران و ستمكاران ) و به آنان مىگويند : درود بر شما ( و اين كلام امان دادن قولى آنان نسبت به متقيّن است ) وارد بهشت شويد ، به پاداش آن اعمال شايسته‌اى كه در زندگى دنيا بر آن مداومت داشتيد و اين سخن ملائكه راهنمايى\r\n\r\n\r\n","description":"","footnote":"\r\n( 1 ) - سورهء الرحمن ، آيه 60 .\r\n","page_name":" 611 ","page_number":611},
  {"content":"\r\n\r\nآنهاست به سوى بهشت .\r\n( 33 )  ( هَلْ يَنْظُرُونَ إِلَّا أَنْ تَأْتِيَهُمُ الْمَلائِكَةُ أَوْ يَأْتِيَ أَمْرُ رَبِّكَ كَذلِكَ فَعَلَ الَّذِينَ مِنْ قَبْلِهِمْ وَ ما ظَلَمَهُمُ اللَّهُ وَ لكِنْ كانُوا أَنْفُسَهُمْ يَظْلِمُونَ )  : ( آيا جز اين را انتظار دارند ، كه فرشتگان نزد آنها بيايند يا فرمان پروردگارت بيايد ؟ كسانى كه پيش از آنها بودند نيز چنين كردند ، و اين چنين نيست كه خداوند به آنها ظلم كرده باشد ، بلكه آنها خودشان به خود ستم كردند ) ، اين آيه در مقام تهديد است و مراد از آمدن ملائكه ، نازل شدن آنها براى عذاب دنيوى استيصال و منقرض كننده است و منظور از آمدن امر خدا ، قيام قيامت و روز جزا و انتقام الهى از آنها و يا روز يارى كردن پيامبر صلّى اللّه عليه و إله و سلم بر عليه كفّار است ، امّا احتمال اوّل صحيحتر مىباشد ، به هر جهت در تأييد و تأكيد اين مطلب اضافه مىكند ، كسانى هم كه قبل از ايشان بودند ، مانند آنها عمل كردند ، يعنى حق را انكار و استهزاء نمودند و موجب نزول عذاب الهى شدند  ( فَأَصابَهُمْ سَيِّئاتُ ما عَمِلُوا )  « 1 » ، ( و عذاب آنچه كردند به آنها رسيد ) ، و اين نزول عذاب برايشان ، ظلمى از ناحيهء خداى متعال نبود ، بلكه ظلمى بود كه خود آنها به خويش كردند ، يعنى با استمرار بر شرك و انكار ، زمينهء نابودى خويش را فراهم نمودند و با آنكه خداوند به آنها مهلت داد ، ولى آنها بر كفر و ظلم خود اصرار ورزيدند تا آنجا كه عذاب الهى آنها را فرا گرفت .\r\n( 34 )  ( فَأَصابَهُمْ سَيِّئاتُ ما عَمِلُوا وَ حاقَ بِهِمْ ما كانُوا بِهِ يَسْتَهْزِؤُنَ )  : ( پس سزاى اعمال بدشان به آنها رسيد و عذابى كه آن را مسخره مىكردند بر آنها واقع شد ) ، يعنى آن عذابى كه به ايشان رسيد نتيجهء طبيعى اعمال پليدشان بود و سرانجام همان عذابى كه پيامبرانشان آنها را از وقوع آن بيم مىدادند ولى اينها آن را مسخره و استهزاء مىنمودند برايشان واقع و نازل شد .\r\n\r\n\r\n","description":"","footnote":"\r\n( 1 ) - سوره نحل ، آيه 34 .\r\n","page_name":" 612 ","page_number":612},
  {"content":"\r\n\r\n( 35 )  ( وَ قالَ الَّذِينَ أَشْرَكُوا لَوْ شاءَ اللَّهُ ما عَبَدْنا مِنْ دُونِهِ مِنْ شَيْءٍ نَحْنُ وَ لا آباؤُنا وَ لا حَرَّمْنا مِنْ دُونِهِ مِنْ شَيْءٍ كَذلِكَ فَعَلَ الَّذِينَ مِنْ قَبْلِهِمْ فَهَلْ عَلَى الرُّسُلِ إِلَّا الْبَلاغُ الْمُبِينُ )  : ( و كسانى كه شرك ورزيدند گفتند : اگر خدا مىخواست نه ما و نه پدرانمان جز او چيزى را نمىپرستيديم و بدون فرمان او چيزى را حرام نمىكرديم ، كسانى كه قبل از ايشان بودند چنين كردند ، مگر غير از ابلاغ آشكار چيزى به عهدهء پيامبران است ؟ ) ، اين آيه بيان شبههء استدلال بت‌پرستان و مشركان بر عليه نبوّت است ، كه در آن نفى عبادت كردن خدا و حرام كردن حلال او را معلّق بر مشيّت خداى متعال كرده‌اند و گفته‌اند : اگر خدا مىخواست نه ما و نه پدرانمان غير او را نمىپرستيديم و چيزى را بدون اذن او حرام نمىكرديم ، و مقصود ايشان از مشيّت ، ارادهء تكوينى خداست كه هرگز از مراد تخلّف نمىپذيرد ، گويا خواسته‌اند بگويند : اگر رسالت انبياء دعوت حقّى بود و سخنان آنها مبنى بر عدم پرستش بتها و نهى از حرام كردن حلائل ، صحيح بوده و از جانب خدا نازل شده بود ، در اين صورت محال بود ما بر خلاف ارادهء خدا عملى انجام دهيم ، چون ارادهء تكوينى او از مرادش تخلّف نمىكند ، لذا همين كه ما مرتكب اين اعمال مىشويم ، دالّ بر اين است كه هيچ امر و نهيى از جانب خدا نيامده و رسالت و شريعتى از طرف او نازل نشده .\r\nو در اين سخن خود ، پدرانشان را نيز به خود ملحق نموده و اشاره مىكنند كه در اين اعمال از پدرانشان پيروى كرده‌اند ، آنگاه خداوند خطاب به رسول خود مىفرمايد : اين استدلال و اين‌گونه اعمال را پيشينيان آنها نيز مرتكب شده بودند ، امّا اى رسول ما ، تو به آنها اعتنايى مكن و رسالت خدائى را با بلاغى آشكار ابلاغ نما و حجّت را بر عليه آنها تمام كن ، چون وظيفه فرستادگان الهى فقط ابلاغ آشكار است ، نه آنكه مردم را مجبور به قبول دعوت خود نمايند و آنها نيز بشرى هستند چون ساير افراد بشر نه آنكه حامل ارادهء تكوينى الهى باشند ( كه هرگز از مراد خود تخلّف نمىكند ) تا به اين ترتيب گناهكاران را مجبور به اطاعت نمايند ، بلكه به فرمودهء خداى متعال : ( اگر خداوند\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nمىخواست هر آينه مردم را بر امّت واحده مىآفريد ) « 1 » ، ولى خداوند اراده كرده كه آنها را در آنچه به ايشان انعام كرده آزمايش نمايد و در آن صورت هر كس شكرگزار باشد نفع آن متوجه خود اوست و هر كس كفر بورزد نتيجه آن بر عليه خود او خواهد بود .\r\n( 36 )  ( وَ لَقَدْ بَعَثْنا فِي كُلِّ أُمَّةٍ رَسُولًا أَنِ اعْبُدُوا اللَّهَ وَ اجْتَنِبُوا الطَّاغُوتَ فَمِنْهُمْ مَنْ هَدَى اللَّهُ وَ مِنْهُمْ مَنْ حَقَّتْ عَلَيْهِ الضَّلالَةُ فَسِيرُوا فِي الْأَرْضِ فَانْظُرُوا كَيْفَ كانَ عاقِبَةُ الْمُكَذِّبِينَ )  : ( و به تحقيق در هر امتى پيامبرى برگزيديم كه خدا را بپرستيد و از طاغوت كناره‌گيرى كنيد ، پس بعضى از ايشان را خدا هدايت كرد و بعضى ديگرشان گمراهى بر آنها محقّق شد ، لذا در زمين بگرديد و بنگريد عاقبت تكذيب‌كنندگان چگونه بود ) ، در اين آيه تأكيد مىكند كه ارسال رسل سنّت جارى الهى در ميان همهء امّتهاست ، و دعوت انبياء بدون هيچ اجبار و اضطرار تكوينى صورت مىگرفته و ايشان تنها مردم را به عبادت خدا و اجتناب از هر معبود غير خدا ( طاغوت ) دعوت مىنمودند ، آنگاه اشاره مىكند كه در ميان همه امتّهاى سابق بعضى از ايشان به توفيق الهى هدايت شده و دعوت انبياء را پذيرفته‌اند ، البته بايد دانست هادى حقيقى خداست كه اسباب هدايت ايشان را فراهم كرده و به آنها توفيق پذيرش دعوت انبياء را عطا نموده ، لكن هدايت الهى به نحو امرى جبرى و اضطرارى نيست كه بنده در آن هيچ دخالتى نداشته باشد ، بلكه هدايت بشر بواسطهء استعدادهاى درونى و آمادگى ذاتى او براى دريافت حقيقت صورت مىگيرد ، لذا مقدمات هدايت به اختيار خود بنده است و آن مقدمه عبارتست از احسان در عمل و كسى كه محسن باشد ، خداوند دست او را گرفته و\r\n\r\n\r\n","description":"","footnote":"\r\n( 1 ) - سوره مائده ، آيه 48 .\r\n","page_name":" 614 ","page_number":614},
  {"content":"\r\n\r\nنمىگذارد گمراه شود « 1 » .\r\nاز جانب ديگر بعضى از آن امتّها هم ضلالت برايشان حتمى شده و ضلالت نيز چنانچه بارها توضيح داده شد ، ضلالتى است كه خود انسان با سوء اختيار خود آن را برمىگزيند و در واقع غوطه‌ورى در فسق و تكذيب باعث مىشود كه خداوند به سبب مجازات ، توفيق هدايت را از انسان سلب كرده و وى را گمراه نمايد و گرنه خداوند هيچ كس را ابتدائا گمراه نمىسازد  ( فَلَمَّا زاغُوا أَزاغَ اللَّهُ قُلُوبَهُمْ )  « 2 » ، ( پس زمانيكه اعراض كردند ، خداوند هم دلهايشان را منحرف ساخت ) ، به اين صورت هيچ يك از اين دو گروه هدايت شده و گمراه ، از مشيّت الهى خارج نشده‌اند و هرگز مجبور به هدايت و ضلالت نگشته‌اند ، بلكه هر كس به نتيجه و عكس العمل طبيعى اعمال اختيارى خود رسيده است .\r\nآنگاه در ادامه خطاب به مشركان مىفرمايد : در زمين گردش كنيد و ببينيد كه سرانجام مكذّبان چگونه بوده است و حاصل اين جواب اين است كه رسالت و دعوت نبوى از جملهء ارادهء تكوينى الهى نيست كه بواسطهء آن مردم مجبور به ترك عبادت بتها و عدم تحريم حلالهاى الهى گردند ، تا مشركان بتوانند عدم وجود اجبار و الجاء را دليل بر عدم وجود رسالت بگيرند ، بلكه رسالت و نبوّت ، دعوتى مبتنى بر وعده و وعيد ( انذار و تبشير ) است و خداوند ايمان اختيارى را از مردم خواسته و گرنه هر آينه مىتوانست همه آنها را بر امّت واحده قرار دهد و سرانجام كار مكذّبان و هلاك شدن آنان ، اثبات مىكند كه دعوت انبياء بر حقّ است .\r\n\r\n\r\n","description":"","footnote":"\r\n( 1 ) - به قول حافظ :\r\n دلا معاش چنان كن كه چون بلغزد پاى * فرشته‌ات به دو دست دعا نگه دارد \r\n گرت هواست كه معشوق نگسلد پيوند * نگاه‌دار سر رشته تا نگه دارد \r\n( مترجم )\r\n( 2 ) - سوره صف ، آيه 5 .\r\n( مترجم )\r\n","page_name":" 615 ","page_number":615},
  {"content":"\r\n\r\n( 37 )  ( إِنْ تَحْرِصْ عَلى هُداهُمْ فَإِنَّ اللَّهَ لا يَهْدِي مَنْ يُضِلُّ وَ ما لَهُمْ مِنْ ناصِرِينَ )  : ( اگر تو بر هدايت آنها مشتاق هستى ، هر آينه خداوند كسى كه را گمراه كرده ، هدايت نمىكند و ايشان ياورانى ندارند ) ، تأكيد بر گفتار سابق است كه هدايت فقط از جانب خداست و در اينجا خطاب به رسول اكرم صلّى اللّه عليه و إله و سلم مىفرمايد : هر چند هم كه تو نسبت به هدايت آنها حريص باشى ، اين اشتياق تو سودى براى آنها ندارد ، زيرا اينها افرادى هستند كه گمراهى بر آنها حتمى شده و امكان هدايت ندارند ، چون هدايت هرگز با ضلالت جمع نمىشود و خداوند نه تنها آنها را هدايت نمىكند ، بلكه آنها به غير از خدا ياورانى هم ندارند كه بتوانند خداوند را مجبور به هدايت كردن ايشان نمايند ( پس شرك و كفر و تكذيب آنها باعث شده كه خداوند ضلالت را در مورد ايشان ثابت و زوال ناپذير نمايد ) .\r\n( 38 )  ( وَ أَقْسَمُوا بِاللَّهِ جَهْدَ أَيْمانِهِمْ لا يَبْعَثُ اللَّهُ مَنْ يَمُوتُ بَلى وَعْداً عَلَيْهِ حَقًّا وَ لكِنَّ أَكْثَرَ النَّاسِ لا يَعْلَمُونَ )  : ( و به خداوند سوگندهاى مؤّكد خوردند كه خداوند هر كس را كه بميرد زنده نمىكند ، چنين نيست بلكه وعده خداوند به حقّ بوده و بر عهده اوست ، امّا بيشتر مردم نمىدانند ) ، مشركان و كفّار نهايت قسم را به كار بردند و گفتند كه حشر و قيامتى در كار نيست ، يعنى مرگ ، نابودى و فناست و بعد از مرگ خلقت جديدى نخواهد بود و اين سخن آنها هيچ منافاتى با اعتقاد اكثر ايشان به مسألهء تناسخ ندارد ، چون تناسخ عبارتست از اينكه روح مرده به بدن ديگرى منتقل شود و باز در همين دنيا به زندگى ادامه دهد .\r\nامّا خداوند مىفرمايد برانگيخته شدن مردگان و وجود حشر و قيامت وعدهء حقّى است كه خداوند آن را بر خود واجب و ثابت نموده و لذا ابدا تخلّف نمىپذيرد ، امّا بيشتر مردم نمىدانند كه اين وعده را نسبت به بندگان خود عملى خواهد ساخت و وعده‌اى غير قابل تخلّف و حكمى غير قابل تغيير است و علّت اين نادانى آنها هم اين است كه ايشان از آيات الهى كه دالّ بر اين وعده هستند اعراض نموده‌اند و اين آيات\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nعبارتند از خلقت آسمانها و تفاوتهاى مردم در ظلم و عدل و تكاليف نازل شده در شريعتهاى الهى .\r\n( 39 )  ( لِيُبَيِّنَ لَهُمُ الَّذِي يَخْتَلِفُونَ فِيهِ وَ لِيَعْلَمَ الَّذِينَ كَفَرُوا أَنَّهُمْ كانُوا كاذِبِينَ )  : ( تا براى آنها آنچه درباره‌اش اختلاف مىكردند ، آشكار شود و كسانى كه كفر ورزيدند بدانند كه دروغگو بوده‌اند ) در اين آيه غايت و هدف بعث بيان مىشود و مىفرمايد :\r\nخداوند هر كس را كه بميرد برمىانگيزد و مبعوث مىنمايد تا برايشان بيان كند و آنچه را كه درباره‌اش اختلاف مىكردند ( دربارهء دين حق از نظر اعتقادى و عملى ) براى آنها آشكار نمايد و نيز كافران بدانند كه در ادعّاى خود دروغگو بوده‌اند و سخنانشان مبنى بر نفى معاد و وقوع قيامت صحّت نداشته ، چون در قيامت زنده شدن مردگان و وقوع حساب و جزا براى همه عيان خواهد شد .\r\n( 40 )  ( إِنَّما قَوْلُنا لِشَيْءٍ إِذا أَرَدْناهُ أَنْ نَقُولَ لَهُ كُنْ فَيَكُونُ )  : ( همانا سخن ما به هر چيزى ، زمانيكه ارادهء وجود آن را كنيم اينست كه به او بگوئيم باش ، پس موجود مىشود ) ، اين آيه نظير آيه 82 سورهء يس است  ( إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ )  ، ( بدرستى امر او چنان است كه چون چيزى را اراده كند مىگويد : بشو ، پس موجود مىشود ) ، لذا از مجموع اين دو آيه بدست مىآيد كه مراد از قول خدا همان امر اوست و قول او حق و ثابت است به حقيقت معناى ثبوت ، چون عين خارجيّت و تحقّق خارجى است كه اين همان فعل اوست ، لذا ديگر فرض تخلّف و يا عارض شدن كذب و بطلان در آن معنا ندارد ، چون اين امرى بديهى و ضروريست كه هر چيز واقع و ثابتى از آنطوريكه واقع شده تخلّف و تغييّر نمىپذيرد ، پس خداوند در فعلش ( و قولش ) كه عين واقع است خطا و غلط مرتكب نمىشود و امر الهى هرگز ردّ نشده و قول او كذب نپذيرفته و وعده‌اش خلاف نمىگردد .\r\nو از اين آيه آشكار مىشود كه خداوند داراى دو اراده است : 1 ) اراده تكوينى كه غير قابل تخلّف است ، 2 ) ارادهء تشريعى كه ممكن است عصيان شده يا اطاعت شود .\r\n\r\n","description":"","footnote":"","page_name":" 617 ","page_number":617},
  {"content":"\r\n\r\n\r\n[ آيهء ( 57 - 41 ) وعده به مهاجران ، توضيح اهل ذكر ، تهديد مشركين و نهى از شرك به خدا 
  ]\r\n( 41 )  ( وَ الَّذِينَ هاجَرُوا فِي اللَّهِ مِنْ بَعْدِ ما ظُلِمُوا لَنُبَوِّئَنَّهُمْ فِي الدُّنْيا حَسَنَةً وَ لَأَجْرُ الْآخِرَةِ أَكْبَرُ لَوْ كانُوا يَعْلَمُونَ )  : ( و كسانى كه بعد از آنكه مورد ستم واقع شدند ، در راه خدا هجرت كردند ، در دنيا به آنها مكان نيكو مىدهيم و هر آينه پاداش آخرت بزرگتر است ، اگر مىدانستند ) ، مؤمنان در دوران اولّيه ظهور اسلام دو هجرت داشتند ، هجرت اوّل به حبشه و هجرت بعدى به مدينه ، و ظاهرا مراد در اينجا هجرت به مدينه است ، به هر جهت مىفرمايد آن كسانى كه بعد از آنكه مورد ستم قرار گرفتند ، در راه رضاى خدا هجرت كردند ( يعنى مهاجران ) آنها را در اين دنيا مكانى نيكو مىدهيم يعنى در قبال اينكه ترك وطن كردند و خانه و ديار خود را رها نمودند خداوند آنها را در شهرى نيكو ( يعنى مدينه ) استقرار داده و به آنها امكان مىدهد كه جامعه‌اى صالح در آنجا ايجاد كنند و بعضى نيز گفته‌اند مراد از حسنه فتح و پيروزى است كه بعدا نصيب آنها شد ، امّا بازگشت هر دو وجه به يك امر است ، چون مهاجرين در راه خدا براى اين مهاجرت كردند كه جامعه‌اى صالح ايجاد كنند كه در آن جز خدا پرستيده نشود و هيچ حكمى در آن وجود نداشته باشد ، جز حكم خداوند كه بر اساس عدل و احسان است .\r\nو در آخر مىفرمايد : محققا پاداش آخرت بزرگتر از اجر دنيويست ، اگر آنها بدانند كه خداوند در آخرت چه نعمتهايى را برايشان مهيّا كرده ، چون نعمات و سعادت اخروى آميخته با آلام و شقاوت نيست ، بلكه خلوديست كه هرگز فنا در آن راه ندارد و لذّات آن آميخته با ناكامى نبوده و آنجا در جوار رحمت حق خواهند بود .\r\n( 42 )  ( الَّذِينَ صَبَرُوا وَ عَلى رَبِّهِمْ يَتَوَكَّلُونَ )  : ( كسانى كه خويشتندارى نموده و بر پروردگارشان توكّل مىكنند ) ، اگر در اين آيه بر صبر و توكّل تأكيد نموده به جهت آنست كه اين دو صفت در رسيدن به آن هدف نيكويى كه خداوند وعده داده كمال دخالت را دارد ، زيرا اگر بر تلخى جهاد صبر نمىكردند و در هنگام وقوع بلايا به خدا توكّل نداشتند و به جاى آن ، همهء اعتمادشان بر نفوس ضعيفشان بود ، هر آينه شكست\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nمىخوردند و دشمن بر آنها احاطه مىيافت و آنها را پراكنده و متفرّق مىنمود و آن اجتماع صالحى كه خداوند وعده كرده بود ، تحقّق نمىيافت و امر آخرتشان هم تباه مىگرديد و اين آيه در حكم مدح مهاجرين صدر اسلام است .\r\n( 43 )  ( وَ ما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ )  : ( و ما پيش از تو نفرستاديم جز مردانى كه به ايشان وحى كرديم ، پس اگر نمىدانيد از اهل ذكر سئوال كنيد ) ، در اينجا به پيامبر صلّى اللّه عليه و إله و سلم مىفرمايد همه دعوتهاى دينى كه قبل از تو بوده ، دعوتى عادّى براى رساندن مردم به صلاح دنيا و آخرت آنها بوده و همه پيامبران افراد عادّى بشر بوده‌اند كه به قدرت قاهره غيبى نيز مجهّز نبوده‌اند تا بتوانند نظام جارى عالم را بر هم زده و سنّت اختيار را باطل كنند ، و آنگاه خطاب به مشركين و كسانى كه از حقيقت دعوت نبوى خبر ندارند مىفرمايد ، اگر نمىدانيد به اهل ذكر ( اهل كتاب ) مراجعه كنيد و از آنها بپرسيد و مراد از ذكر كتب آسمانى است ، امّا پيامبر صلّى اللّه عليه و إله و سلم و مؤمنانى كه به حقانيّت دعوت او ايمان دارند براى دانستن حقيقت رسالت ، بىنياز از رجوع به اهل ذكر و سئوال از آنها هستند « 1 » .\r\n( 44 )  ( بِالْبَيِّناتِ وَ الزُّبُرِ وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ )  : ( پيامبران قبل از تو را با دلائل آشكار و كتابها فرستاديم و اين قرآن را بر تو نازل كرديم تا براى مردم آنچه را كه بر آنها نازل شده بيان كنى و تا شايد انديشه كنند ) ، ( بيّنات و زبر ) در اين آيه مضمونش متعلّق است به ( ارسلنا ) در آيهء قبلى ، يعنى\r\n\r\n\r\n","description":"","footnote":"\r\n( 1 ) - در تفسير عياشى از محمّد بن مسلم از امام باقر عليه السّلام روايت شده كه فرمودند : ما اهل ذكريم و ما هستيم كه مردم بايد از ما سئوال كنند و آنگاه فرمودند : ذكر قرآن است ، البته بارها گفته‌ايم كه اين روايات بيان يك مصداق از آيه هستند ، امّا مسلّما آيه موارد و مصاديق ديگرى نيز دارد .\r\n","page_name":" 619 ","page_number":619},
  {"content":"\r\n\r\nمىفرمايد : ما انبياء را با ادّلهء روشن و دالّ بر حقانيّت رسالت و كتابهاى آسمانى فرستاديم و آنگاه خطاب به رسول اكرم صلّى اللّه عليه و إله و سلم مىفرمايد : ما قرآن را براى اين بر تو و بر همهء بشر فرو فرستاديم كه دستورات آن را گرفته و به آن عمل كنيد و اگر تو را مورد خطاب قرار داديم براى اين نبود كه قدرت غيبى و ارادهء تكوينى الهى را بر تو تحميل نموده و تو را بر آنها و بر هر چيز مسلّط گردانيم ، بلكه براى دو جهت بود :\r\nاوّل اينكه ) : آنچه كه تدريجا براى مردم نازل مىشود براى ايشان بيان نمايى ( چون معارف الهى بدون واسطهء وحى به مردم نمىرسد ، لذا حتما بايد شخص پيامبر باشد كه وحى را تحمّل نموده و مأمور براى ابلاغ و تعليم و بيان آن باشد ) .\r\nدوّم اينكه ) : مردم تفكّر نمايند و بينا شوند و بدانند كه آنچه را تو آورده‌اى حقّى از ناحيهء خداى متعال است ، چون اوضاع و احوالى كه در محيط زندگى تو جريان داشته - از قبيل يتيمى و امىّ بودن و فقر و گرفتارى در ميان قومى جاهل و پست - همه اينها اسبابى بوده‌اند كه نمىگذاشتند تو قطره‌اى از چشمهء كمال و سعادت بنوشى .\r\nامّا خداى سبحان بر تو ذكرى نازل نمود تا با آن بر جنّ و انس تحدّى كنى ، و آن كتابى برتر از همه كتابهاى آسمانى است كه بيان هر چيز و هدايت و رحمت و برهان و نور آشكار است ،  ( يا أَيُّهَا النَّاسُ قَدْ جاءَكُمْ بُرْهانٌ مِنْ رَبِّكُمْ وَ أَنْزَلْنا إِلَيْكُمْ نُوراً مُبِيناً )  « 1 » .\r\n( 45 )  ( أَ فَأَمِنَ الَّذِينَ مَكَرُوا السَّيِّئاتِ أَنْ يَخْسِفَ اللَّهُ بِهِمُ الْأَرْضَ أَوْ يَأْتِيَهُمُ الْعَذابُ مِنْ حَيْثُ لا يَشْعُرُونَ )  : ( آيا كسانى كه نيرنگهاى بد و زشت مرتكب شدند ايمن شده‌اند از اينكه خداوند آنها را به زمين فرو ببرد يا عذاب از آن جائى كه نمىدانند به آنها برسد ؟ ) ، اين آيه و دو آيه بعدى در حكم انذار و تهديد مشركانى است كه غير خدا را پرستيده و احكام و شرايعى براى خود قرار مىدادند و مطابق سنّت جاهلانه خود رفتار\r\n\r\n\r\n","description":"","footnote":"\r\n( 1 ) - سوره نساء ، آيه 174 .\r\n","page_name":" 620 ","page_number":620},
  {"content":"\r\n\r\nمىكردند و از شريعت الهى اعراض مىنمودند و با استكبار و عناد با پيامبران مواجه مىشدند و همهء اين اعمال گناهانى بود كه از راه نيرنگ به خدا و رسولان او مرتكب مىگشتند ، يعنى ( سيئات ) مفعول كلمهء ( مكروا ) است ، به هر جهت مىفرمايد وقتى كه آيات آشكار دلالت بر توحيد پروردگار نمود و نيز ثابت كرد كه رسالت انبياء دعوت حقّى است كه صلاح دنيا و آخرت آنها در آن است و بوسيله مردانى صورت مىگيرد كه خداوند آنها را برگزيده و به ايشان وحى مىفرستد ، در اين صورت آيا اين افرادى كه از در مكر وارد شده و دين الهى را تكذيب مىكنند ، از اينكه خدا آنها را در زمين فرو ببرد يا عذابى ناگهانى كه احتمالش را نمىدهند بر آنها نازل كند ، ايمن شده‌اند كه چنين اعمالى مرتكب مىشوند ؟\r\n( 46 )  ( أَوْ يَأْخُذَهُمْ فِي تَقَلُّبِهِمْ فَما هُمْ بِمُعْجِزِينَ )  : ( يا ايمنند از اينكه در حال سرگرمى و تقلب در گناهان گريبانشان را بگيرد ؟ و ايشان خدا را عاجز نخواهند كرد ( و نمىتوانند فرار كنند ) ) ، يعنى آيا اين افراد معاند و مكر كنندهء با خدا ، ايمن هستند از اينكه وقتى در حال دگرگونى از حالتى به حالت ديگر و غوطه‌ورى در اعمال پليدشان مىباشند و يا در حالتى كه در نعمتها سرگرمند ، خدا آنها را با عذاب خود مؤاخذه كند ؟ و يا نعمتهاى آنها را به نقمت مبدّل سازد ؟ ابدا ايشان خدا را در آنچه مىخواهد - بوسيلهء غالب شدن بر خدا و يا بواسطهء فرار از حكم او - عاجز نخواهند كرد .\r\n( 47 )  ( أَوْ يَأْخُذَهُمْ عَلى تَخَوُّفٍ فَإِنَّ رَبَّكُمْ لَرَؤُفٌ رَحِيمٌ )  : ( و يا ايمنند از اينكه آنها را بر امرى هراسناك مؤاخذه كند ؟ همانا پروردگارتان بسيار با رأفت و مهربان است ) ( اخذ بر تخوف ) يعنى عذابى كه با سابقهء ترس فرا رسد ، عذابى كه قبلا نشانه‌هايش برسد تا هر كس بخواهد بوسيلهء توبه و ندامت از فرا رسيدن آن جلوگيرى كند و اين نوع از عذاب در برابر عذاب ناگهانى و  ( مِنْ حَيْثُ لا يَشْعُرُونَ ) *  در آيات قبلى ، قرار دارد ، و لذا چنين عذابى كه امكان تدارك و توبه در آن وجود دارد از مظاهر رأفت و رحمت الهى است و\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nدر آخر آيه مىفرمايد : پروردگارتان رئوف و رحيم است .\r\nبعضى نيز گفته‌اند مراد از ( اخذ بر تخوّف ) به معناى عذابيست كه ترسناك باشد ، ولى هلاكت نياورد مانند زلزله و طوفان و غير آنها و بعضى نيز گفته‌اند مراد از ( تخوّف ) ( تنقّص ) است يعنى كمبود و نقصان در نعمتها به نحو تدريجى ، مثلا ابتدا امنيّت سلب شود ، آنگاه بارندگى كاهش بيابد و فراوانى رو به نقصان نهد و سلامت بدنى از آنها سلب گردد و هكذا كليّه نعمتها رو به كاهش گذارد و البته ، كم كردن نعمتها خود ، مهلت و فرصتى است كه بدكاران در آن مدّت مىتوانند توبه كنند و مافات را به نحوى جبران نمايند ، لذا جمله  ( فَإِنَّ رَبَّكُمْ لَرَؤُفٌ رَحِيمٌ )  در حكم تعليل مفاد آيه است ، يعنى نزول اين نوع عذاب از جهت رحمت و رأفت پروردگار است كه به مردم فرصت توبه مىدهد .\r\n( 48 )  ( أَ وَ لَمْ يَرَوْا إِلى ما خَلَقَ اللَّهُ مِنْ شَيْءٍ يَتَفَيَّؤُا ظِلالُهُ عَنِ الْيَمِينِ وَ الشَّمائِلِ سُجَّداً لِلَّهِ وَ هُمْ داخِرُونَ )  : ( مگر آن چيزهايى را كه خدا خلق كرده نمىبينند كه سايه‌هايشان از چپ و راست مىآيد و با تذلّل سجده‌كنان بر خداوند هستند ) ، ( رؤيت ) در اين آيه به معناى ديدن با چشم و رؤيت حسّى است و ( تفيّؤ ) به معناى بازگشت سايه است در بعد از ظهر .\r\nو معناى آيه ( كه خداوند به آن داناتر است ) اين است كه آيا مشركانى كه منكر توحيد ربوبّى و منكر دعوت پيامبران هستند به مخلوقات خدا و اين اجسامى كه بر زمين قائم هستند ( از قبيل كوهها و درختان و ساختمانها و همه اجسامى كه بر زمين قرار دارند ) ، نظر نمىكنند و نمىبينند كه اينها با گردش و بازگشت سايه‌ها از جوانب گوناگون در برابر خدا سجده مىكنند و از روى ذلّت و بندگى در برابر حقّ سايهء خود را بر زمين مىافكنند و همه در برابر خداوند خاضع و خاشعند ؟\r\nلذا همهء موجودات جسمانى در برابر خداوند خاضع بوده و ذاتا در برابر امر او مطيع و فرمانبردارند و ذلّت و بندگى خود را به اين نحو از عبادات تكوينى ظاهر مىسازند  ( كُلٌّ \r\n\r\n","description":"","footnote":"","page_name":" 622 ","page_number":622},
  {"content":"\r\n\r\n قَدْ عَلِمَ صَلاتَهُ وَ تَسْبِيحَهُ وَ اللَّهُ عَلِيمٌ بِما يَفْعَلُونَ )  « 1 » ، ( همه آنها از روى علم خدا را عبادت و تسبيح مىكنند و خداوند به آنچه انجام مىدهند داناست ) .\r\n( 49 )  ( وَ لِلَّهِ يَسْجُدُ ما فِي السَّماواتِ وَ ما فِي الْأَرْضِ مِنْ دابَّةٍ وَ الْمَلائِكَةُ وَ هُمْ لا يَسْتَكْبِرُونَ )  : ( هر چه در آسمانها و زمين است از قبيل جنبندگان و فرشتگان همه براى خدا سجده مىكنند و ايشان تكبّر نمىورزند ) ، حقيقت سجده نهايت درجهء تذلّل و تواضع در برابر عظمت و كبريائى خدا و ظهور همان تذلّل ذاتى همه موجودات در برابر خالق يكتاست .\r\nمىفرمايد آنچه جنبنده در آسمانها و زمين هست در برابر خدا خضوع نموده و انقياد ذاتى دارند و خداى متعال سزاوار و محقّ است كه پرستش و سجده شود .\r\nدر اين آيه دلالتى وجود دارد بر اينكه در غير كرهء زمين در كرات آسمانى ديگر نيز جنبدگانى موجود بوده و در آنجا سكونت و زندگى مىنمايند .\r\nو آنگاه مىفرمايد فرشتگان نيز براى خدا سجده مىكنند و هرگز از عبادت او تكبّر نمىورزند ( و حال آنكه مشركان ملائكه را عبادت نموده و آنها را الهه مىپندارند ) .\r\nاستكبار به معناى بزرگى و نشستن در موضعى است كه انسان لياقت آن را ندارد ، لذا استكبار هميشه مذموم است ، چه به نحو استكبار مخلوق در برابر مخلوق ديگر باشد و چه به معناى استكبار شخص در برابر خالق ( امّا تكبّر فقط در مورد بنده مذموم است ، ولى در مورد خداوند ، تكبّر او به حق است ، چون هيچ موجودى از جهت عظمت و كبريا با او قابل سنجش نيست ) .\r\nو استكبار به مخلوقات از اين جهت ناپسند است كه همه مخلوقات در پيشگاه خداوند محتاج و فقيرند و هيچ يك مالك نفع و ضررى براى خود نمىباشند ، لذا\r\n\r\n\r\n","description":"","footnote":"\r\n( 1 ) - سوره نور ، آيه 41 .\r\n","page_name":" 623 ","page_number":623},
  {"content":"\r\n\r\nاستكبار يكى بر ديگرى ، تجاوز از حدّ خود و مصداق ظلم و طغيان است .\r\nو استكبار مخلوق به خالق از اين جهت ناپسند است كه جز با فرض استقلال و غناى ذاتى تحقّق نمىپذيرد و اين فرض همانا غافل شدن از مقام پروردگار است با آنكه نسبت ميان عبد و پروردگارش نسبت فقر و غنا و ذلّت و عزّت است ، پس كبريا و علوّ مخصوص خداوند است و هر ادعاى تكبّرى از جانب بنده نوعى ياغيگرى در برابر خداست و اين همان استكبار به حسب ذات است كه به دنبال خود استكبار در عمل را مىآورد ، بدين صورت كه بنده امر پروردگارش را اطاعت نكند و از نهى او اجتناب ننمايد ، و اين امر در مورد ملائكه به هيچ وجه مصداق نمىيابد ، چون آنها هرگز از مقام پروردگارشان در غفلت نيستند و ياد و ذكر او را فراموش نمىكنند ، نتيجتا دچار استكبار و گردنكشى نمىشوند .\r\n( 50 )  ( يَخافُونَ رَبَّهُمْ مِنْ فَوْقِهِمْ وَ يَفْعَلُونَ ما يُؤْمَرُونَ )  : ( آنها از پروردگارشان كه ما فوق ايشان است هراسانند و آنچه را دستور داده شوند ، انجام مىدهند ) ، در آيه قبل توضيح داده شد كه ملائكه نه به حسب ذات و نه به حسب فعل ، بر خدا استكبار نمىورزند ، چون هرگز از ياد حق غافل نيستند و هرگز از عبادت او سرپيچى نمىكنند و در اين آيه براى بيان و توضيح اين مطلق بودن عدم استكبار در آنها ، توضيح مىدهد كه ( آنها از مقام پروردگارشان بيمناكند و آنچه دستور داده شوند انجام ميدهند ) ، كه جملهء اوّل نفى استكبار به حسب ذات در مورد ملائكه بوده و جملهء دوّم استكبار به حسب عمل را از آنها نفى مىنمايد .\r\nامّا ترس ملائكه از خدا به معناى ترس از وقوع شرّ و ضرر نيست ، چون خدا خير محض است ، امّا حقيقت ترس عبارتست از شكسته شدن و كوچكى نمودن در برابر يك قدرت قاهر و غالب و ملائكه چون مقام پروردگارشان را مىشناسند و مىدانند كه او بر آنها غالب و قاهر بوده و برتر از ايشان است ، لذا در برابر او يك خوف ذاتى دارند كه نتيجهء آن هم نفى استكبار عملى از آنهاست كه ايشان هرگز خدا را معصيت نمىكنند و\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nآنچه مأمور به انجام آن باشند به انجام مىرسانند .\r\n( 51 )  ( وَ قالَ اللَّهُ لا تَتَّخِذُوا إِلهَيْنِ اثْنَيْنِ إِنَّما هُوَ إِلهٌ واحِدٌ فَإِيَّايَ فَارْهَبُونِ )  : ( و خداوند فرمود : دو خدا مگيريد كه منحصرا معبود خداى يگانه است ، پس از من بترسيد ) ( رهبة ) يعنى ترس در مقابل رغبت ( نزديكى از روى انس ) به خلاف خوف كه ترس در مقابل اميد است .\r\nو نهى در آيه ، نهى از تعدّى به بيش از يك خدا و اخذ چند إله است ، لذا خصوص دو معبود ، مقصود نيست و نهى آيه شامل نهى از پرستيدن هر معبود غير خدا به همراه اوست چه آن غير خدا يكى باشد و يا بيشتر .\r\nپس در آيه شريفه مىفرمايد : خداوند فرموده كه هرگز بيش از يك خدا را نپرستيد و قائل به الهه خلق و الهه تدبير و . . . نباشيد ، بلكه منحصرا تنها إله و معبود ، خداى يكتاست كه هيچ شريكى براى او نيست و حال كه من تنها خالق و ايجاد كننده و مدبّر عالم هستم واجب است كه مرا عبادت نموده و فقط از من بترسيد و در برابر مقام پروردگارى من و از جلال و مهابت من رهبت داشته باشيد .\r\n( 52 )  ( وَ لَهُ ما فِي السَّماواتِ وَ الْأَرْضِ وَ لَهُ الدِّينُ واصِباً أَ فَغَيْرَ اللَّهِ تَتَّقُونَ )  : ( و هر چه در آسمانها و زمين است از آن اوست و اطاعت و دين دائمى مخصوص اوست ، پس آيا از غير خدا مىترسيد ؟ ) ، مىفرمايد همه آن چيزهايى كه در آسمانها و زمين است متعلّق به خداست و اطاعت دائمى و لازم ، مخصوص اوست ، يعنى حقيقتا انسان سزاوار است كه خدا را دائما و در همهء احوال اطاعت كند و به سنن و شرايع الهى كه او را به سعادت مىرسانند پايبند باشد و چنين خدائى كه همه چيز از آن او و خاضع در برابر اوست لزوما در امر تدبير و ربوبيّت نيز مستقل است و معنا ندارد كه غير او را عبادت كرده و از آنها تقوا و ترس داشته باشيد ، و لذا به نحو استفهام انكارى در آخر آيه مىفرمايد : ( آيا از غير او مىترسيد ؟ ) و حال آنكه غير خدا ابدا صلاحيّت عبادت و تشريع و قانونگذارى ندارد و شايسته نيست كه از او اطاعت شود .\r\n\r\n","description":"","footnote":"","page_name":" 625 ","page_number":625},
  {"content":"\r\n\r\n( 53 )  ( وَ ما بِكُمْ مِنْ نِعْمَةٍ فَمِنَ اللَّهِ ثُمَّ إِذا مَسَّكُمُ الضُّرُّ فَإِلَيْهِ تَجْئَرُونَ )  : ( و هر نعمتى كه نزد شماست از خداست و آنگاه زمانيكه ناراحتى و محنتى به شما برسد نزد او زارى و تضرّع مىكنيد ) ، اين آيه نيز دليل ديگرى است بر وحدانيّت خداوند در ربوبيّت ، ( ضرّ ) يعنى بدحالى از جهت فقدان نعمتى كه در بودن آن خير و صلاح آدميست و ( جؤار ) يعنى نعره و فرياد حيوانات وحشى كه در اينجا دعا و تضرّع و استغاثه به درگاه ربوبى به نعرهء حيوانات تشبيه شده .\r\nمىفرمايد : تمامى نعماتى كه در نزد شماست همه از ناحيهء خداوند است ، چون او مالك سراسر ملك هستى است و هر چه داريد از اوست و به همين جهت هم هر زمان كه نعمتى را از دست داده و اندوهگين مىشويد صداى خود را به تضرّع و ناله در درگاه او بلند مىنمائيد ، چون خداى سبحان منعم شما و بر طرف سازندهء گرفتاريهاى شماست با اين همه چرا غير او را عبادت مىكنيد ؟\r\nاين مطالب كه در آيه به آنها استشهاد شده امورى ضرورى و بديهى است كه هيچ انسان عاقلى در صحّت آن ترديد نمىكند ، خصوصا تضرّع انسان هنگام قطع همه اسباب ظاهرى و توسّل او به پيشگاه پروردگار امرى وجدانيست و همه انسانها حتّى آنهايى كه دين ندارند ، هنگام هجوم شدائد و قطع اميد از همه اسباب باز هم اگر به وجدان خود مراجعه كنند مىبينند كه در ته قلبشان به يك منبع موثّق و محكم دلبسته و اميدوارند كه هيچ حادثهء كوبنده‌اى او را عاجز نمىكند و اصولا اين حالت قلبى و اين اميد يكى از دلايل وجدانى بر وجود خداست ، چون تحقّق هر حالتى در انسان بدون تحقق طرف تعلّق آن در خارج امكان عقلى ندارد و لذا همين اميد قلبى خود ، دليل بر اين است كه ما فوق همهء اين اسباب ظاهرى ، سببى هست كه هيچ حادثه‌اى نمىتواند آن را قطع كند و آدمى به هيچ وجه از او منقطع نمىشود و او سببى است كه زوال و فنا و سهو و نسيان در او راه ندارد كه او همان خداى واحد است .\r\n\r\n","description":"","footnote":"","page_name":" 626 ","page_number":626},
  {"content":"\r\n\r\n( 54 )  ( ثُمَّ إِذا كَشَفَ الضُّرَّ عَنْكُمْ إِذا فَرِيقٌ مِنْكُمْ بِرَبِّهِمْ يُشْرِكُونَ )  : ( آنگاه زمانيكه خداوند آن محنت را از شما بر طرف نمود ، آن وقت گروهى از شما به پروردگارشان شرك مىورزند ) ، از اينجا مذّمت و ملامت مشركين آغاز مىشود و در نهايت به تهديد و انذار منجر مىگردد و اين حقّ ايشان است .\r\nچون بر طرف كردن محنتها به جهت استغاثه آنها و رجوع فطريشان به پروردگار اقتضاء مىكرد كه تنها خداوند را ربّ هستى بدانند ، امّا بعد از آنكه با دفع بلاها حقيقت برايشان آشكار شد كه خداوند مسبب الاسباب و ربّ آنهاست ، باز هم گروهى از ايشان دل به اسباب ظاهرى بسته و به شرك خود رجوع مىكنند و رذائل اخلاقى در دلهايشان بيدار شده و قوّت مىگيرد و آنگاه به پروردگار خود شرك مىورزند .\r\n( 55 )  ( لِيَكْفُرُوا بِما آتَيْناهُمْ فَتَمَتَّعُوا فَسَوْفَ تَعْلَمُونَ )  : ( براى اينكه آن نعمتهايى را كه به آنها داده‌ايم كفران كنند ، پس بهره‌مند شويد كه به زودى خواهيد دانست ) يعنى مشركين براى اين شرك ورزيدند كه آن نعمتهايى را كه به ايشان داديم و آن بلاهايى را كه از آنها دفع كرديم ، شكر نگذارند و كفران نمايند و آنها در مسير زندگيشان هيچ غايتى جز كفر ندارند ، زيرا اشتغال به محسوسات و ماديّات در دلهايشان باعث رسوخ ملكهء « 1 » تعلّق به اسباب ظاهرى گشته و در نتيجه آنها نعمتهاى الهى را به آن اسباب ظاهرى مستند و مربوط مىدانند و آن ملكه رذيله ، حجاب ضخيمى ميان آنها و شناخت فطريشان شده و توحيد پروردگار را از ياد آنها برده و لذا در برخورد با هر نعمتى به جاى آنكه به ياد منعم و پروردگارشان بيافتند تنها به اسباب و علل ظاهرى نيل به آن نعمت مىانديشند و از منعم حقيقى غافلند ، پس در واقع هدفى جز كفران نعمت خدا و ترك شكر او ندارند .\r\nآنگاه پروردگار عالم خطاب به ايشان مىفرمايد : سرگرم باشيد ، به زودى خواهيد\r\n\r\n\r\n","description":"","footnote":"\r\n( 1 ) - ( ملكه ) ، يعنى صفتى كه در نفس راسخ و پابرجا شده باشد . ( مترجم )\r\n","page_name":" 627 ","page_number":627},
  {"content":"\r\n\r\nدانست ، يعنى به هر چه مىخواهيد دل ببنديد و به آن مشغول و بهره‌مند باشيد به زودى در قيامت خواهيد دانست كه از بابت آن مؤاخذه مىشويد و اين اسباب ظاهرى ابدا نفعى براى شما ندارند و اگر آن امر را به نحو مبهم به ايشان تفهيم كرد ، براى تأكيد و تشديد تهديد است ، تا آنها در هراس و نگرانى باشند و دقيقا ندانند كه چه عاقبتى در انتظار آنهاست .\r\n( 56 )  ( وَ يَجْعَلُونَ لِما لا يَعْلَمُونَ نَصِيباً مِمَّا رَزَقْناهُمْ تَاللَّهِ لَتُسْئَلُنَّ عَمَّا كُنْتُمْ تَفْتَرُونَ )  : ( براى معبودهايى كه هيچ چيز نمىدانند از آنچه روزيشان كرده‌ايم بهره‌اى قرار مىدهند ، به خدا قسم دربارهء آن دروغهايى كه مىسازيد ، پرسش مىشويد ) ، مشركان سهمى از رزق خود را به اسباب ظاهرى نسبت مىدادند ، يعنى اسباب ظاهرى را شريك خدا در امر روزى دادن و رزاقيّت مىدانستند و با اين عمل مرتكب افتراء نسبت به ساحت پروردگارشان مىشدند ، لذا در آخر آيه مىفرمايد ، هر آينه به خدا سوگند در بارهء اين افترائات بازخواست مىشوند ، بايد دانست كه مشركان ، غير خدا را ولّى خود گرفته و رزق را كلّا به آن الهه‌ها نسبت مىدادند و اصولا خدا را مؤثر در رزق نمىدانستند ، امّا از آنجا كه به علم فطرى ، خصوصا در هنگام گرفتارى و مصيبت به درگاه خدا پناه برده و مىدانند كه خدا تأثير در رزق دارد ، لذا در اينجا آيه شريفه فرموده ، كه آنها غير خدا را شريك در امر رزق قرار مىدادند .\r\nو بعضى مفسّران آيه را چنين معنا كرده‌اند كه مشركان براى بتها نذر مىكنند و قسمتى از روزى را كه ما به آنها داده‌ايم ، براى بتها قرار مىدهند و به زودى در اين مورد بازخواست مىشوند ، امّا پذيرفتن اين معنا خالى از تكلّف نيست .\r\n( 57 )  ( وَ يَجْعَلُونَ لِلَّهِ الْبَناتِ سُبْحانَهُ وَ لَهُمْ ما يَشْتَهُونَ )  : ( و براى خدا دخترانى قرار مىدهند ، منزّه است او و آنچه تمايل دارند براى خودشان قرار مىدهند ) ، مشركان بعضى از معبودهاى خود را مؤنث مىدانستند و مىگفتند : اينها دختران خدايند ،\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nهمچنانكه بعضى از ايشان ملائكه را دختران خدا مىدانستند و نيز بت‌پرستان برهمنى و بودائى و صابئى ، ملائكه و جنّ را مىپرستيدند و همهء خيرات را منتسب به ملائكه دانسته و همهء شرور را منتسب به جنيّان مىدانستند و لذا به طمع خير و از ترس شرّ ، آنها را عبادت مىكردند و همهء آنها را مؤنث حساب مىكردند و بعضى از آنها معتقد به ازدواج ملائكه و جنّ با يكديگر بوده و قائل به اولاد براى آنها بودند و بعضى از بت‌پرستان نيز اسائه ادب نموده و پسرانى را كه برايشان متولّد مىشد فرزند خود دانسته ولى از دختران اكراه داشتند و آنها را به خدا نسبت مىدادند و آنها را زنده به گور مىكردند و به اين ترتيب آنچه را براى خود نمىپسنديدند به خدا منتسب مىنمودند .\r\n\r\n[ آيهء ( 67 - 58 ) بيان نسبت دادن دختران به خداوند و نهى از دختركشى ، توضيح اينكه مثل اعلى از آن خداست و ذكر نعمات الهى 
  ]\r\n( 58 )  ( وَ إِذا بُشِّرَ أَحَدُهُمْ بِالْأُنْثى ظَلَّ وَجْهُهُ مُسْوَدًّا وَ هُوَ كَظِيمٌ )  : ( و زمانيكه به يكى از آنها بشارت دختر داده شود چهره‌اش تيره گشته و خشم خود را فرو مىبرد ) ، يعنى همين مشركانى كه براى خدا دخترانى قرار مىدادند ، زمانيكه يكى از آنها صاحب فرزند دختر مىشد ، از شدّت غضب رويش سياه گشته و خشم خود را به زحمت فرو مىبرد .\r\n( 59 )  ( يَتَوارى مِنَ الْقَوْمِ مِنْ سُوءِ ما بُشِّرَ بِهِ أَ يُمْسِكُهُ عَلى هُونٍ أَمْ يَدُسُّهُ فِي التُّرابِ أَلا ساءَ ما يَحْكُمُونَ )  : ( از بدى آنچه به او بشارت داده شده خود را از قوم خويش نهان مىكند و نمىداند كه آن را به ذلّت نگهدارد يا آن را در خاك نهان كند ؟\r\nچه بد است آنچه حكم مىكنند ) ، مىفرمايد : زمانيكه دختردار مىشدند از بدى خبرى كه برايشان آورده شده و از فشار افكار عمومى كه دختر را بد مىدانستند ، پنهان شده و در انديشه راه چاره بودند كه آيا او را نگاه دادند و ذلّت و خوارى دختر داشتن ! را تحمّل كنند و يا او را زنده به گور نمايند ، چه حكم بدى مىنمايند كه دختران را به خدا نسبت داده و پسران را به خودشان نسبت مىدهند و شايد هم مراد ، بد دانستن حكم دختركشى ايشان باشد ، امّا سياق با معناى اوّل سازگارتر است .\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nالبته اين سنّت ناپسند دختركشى از واقعه جنگ بنى تميم با كسراى ايران شروع شد كه در آن جنگ عدّه‌اى از زنان قبيله اسير لشكر كسرى شدند و مدّتها در دربار آنها كنيزى مىنمودند و بعد از مدّتى كه صلح برقرار شد ، دربار كسرى آنها را مخيّر نمود كه بمانند يا بازگردند و وقتى عده‌ّاى از آنها از بازگشتن به قبيلهء خود امتناع كردند ، مردان قبيله خشمناك شده و تصميم گرفتند كه اگر از اين پس ، دختردار شدند او را زنده به گور كنند و اين سنّت غلط به تدريج در همه جا شيوع يافت .\r\n( 60 )  ( لِلَّذِينَ لا يُؤْمِنُونَ بِالْآخِرَةِ مَثَلُ السَّوْءِ وَ لِلَّهِ الْمَثَلُ الْأَعْلى وَ هُوَ الْعَزِيزُ الْحَكِيمُ )  : ( براى كسانى كه ايمان به آخرت ندارند ، مثل بد و زشت است و مثل اعلى و برتر از آن خداست و او نيرومند درست كردار است ) ، ( مثل ) به معناى صفت است ، ايمان به آخرت و اعتراف به وقوع حساب و جزا تنها اصلى است كه متضمّن حفظ انسان از انجام اعمال زشت و بد مىباشد و او را از هر مذّمت و خفّت نگاه مىدارد ، لذا به حكم اين آيه ايمان نداشتن به آخرت و سبك شمردن امر حساب و جزا ريشهء تمام گناهان است ، و هر صفت بد و ننگى كه انسان به آن آلوده شود از جهت غفلت از آخرت است ، لذا كسانى كه ايمانى به آخرت ندارند ريشهء همهء صفات پليد هستند و اگر بعضى از مؤمنان ، آلوده به رذايل مىگردند به جهت فراموش كردن روز جزاست .\r\nو از جانب ديگر خداى سبحان داراى برترى و تقدس و تنزّه از همه صفات بد است ، بلكه همهء كمالات از اوست و او همهء صفات كماليه را به نحو اتّم داراست ، لذا در ميان صفات خوب ، خوبترينش مخصوص خداى سبحان است ، همچنانكه در جاى ديگر مىفرمايد :  ( وَ لَهُ الْمَثَلُ الْأَعْلى فِي السَّماواتِ وَ الْأَرْضِ )  « 1 » ، ( مثل اعلى در آسمانها و زمين براى خداست ) و يا فرموده  ( لَهُ الْأَسْماءُ الْحُسْنى )  « 2 » ، ( نامهاى نيكو از آن\r\n\r\n\r\n","description":"","footnote":"\r\n( 1 ) - سوره روم ، آيه 27 .\r\n( 2 ) - سوره طه ، آيه 8 .\r\n","page_name":" 630 ","page_number":630},
  {"content":"\r\n\r\nاوست ) .\r\nپس ( مثل اعلى ) عبارتست از اثبات همهء صفات كماليه و نفى جميع صفات سيئّه و حدود و نواقص از ساحت ربوبى .\r\nو آنگاه جمله  ( هُوَ الْعَزِيزُ الْحَكِيمُ )  در مقام تعليل بيان سابق و افادهء حصر است ، يعنى خداوند كسى است كه تمامى عزّتها از اوست و عزّت او هرگز دچار ذلّت نمىشود ، زيرا ذلّت همان فقدان عزّت است و كسى كه تمام عزّتها را دارد هرگز متصوّر نيست كه فاقد عزّتى باشد و نيز همه حكمتها براى اوست ، لذا هرگز دچار جهل نمىگردد ، چون جهل همان فقدان حكمت است و كسى كه همه حكمتها را داراست هرگز متصوّر نيست كه فاقد حكمتى باشد .\r\nپس خدايى كه جهل و ذلّت از ساحت او دور است ناگزير به هيچ يك از صفات نقص و ذمّ متصّف نمىشود و شخص مؤمن نيز چون داخل در ولايت خداى سبحان شده ( اگر چه در نفس خود ذليل و جاهل است ) خداوند او را به عزّت خود عزيز كرده و به ولايت و روح خود او را از بند جهالت رهانيده ، همچنانكه مىفرمايد :  ( اللَّهُ وَلِيُّ الْمُؤْمِنِينَ )  « 1 » ، ( خداوند سرپرست و ياور مؤمنان است ) ، و نيز فرمود  ( لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ )  « 2 » ، ( عزّت تنها از آن خدا و رسول و مؤمنان است ) ، و نيز فرمود ،  ( أُولئِكَ كَتَبَ فِي قُلُوبِهِمُ الْإِيمانَ وَ أَيَّدَهُمْ بِرُوحٍ مِنْهُ )  « 3 » ، ( آنها هستند كه ايمان در قلبهايشان نوشته و حتمى شده و خداوند آنها را با روحى از جانب خود تأييد كرده ) .\r\nبه خلاف كفّار كه در ذات خود ذليل و جاهلند و صفات نقص لازمهء ذات آنهاست و به همين دليل هم ( مثل سوء ) از آن آنها مىباشد .\r\n\r\n\r\n","description":"","footnote":"\r\n( 1 ) - سوره آل عمران ، آيه 68 .\r\n( 2 ) - سوره منافقون ، آيه 80 .\r\n( 3 ) - سوره مجادله ، آيه 22 .\r\n","page_name":" 631 ","page_number":631},
  {"content":"\r\n\r\n( 61 )  ( وَ لَوْ يُؤاخِذُ اللَّهُ النَّاسَ بِظُلْمِهِمْ ما تَرَكَ عَلَيْها مِنْ دَابَّةٍ وَ لكِنْ يُؤَخِّرُهُمْ إِلى أَجَلٍ مُسَمًّى فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ )  : ( و اگر خداوند بخواهد مردم را بواسطهء ظلمشان بازخواست كند هيچ جنبنده‌اى روى زمين باقى نمىماند ، و ليكن خداوند آنها را تا مدّتى معيّن مهلت مىدهد و زمانيكه مدّتشان بسر رسد هرگز نه ساعتى مقدّم مىشود و نه مؤخّر مىگردد ) ، مىفرمايد اگر خداوند ستمكاران را بواسطهء ستمشان مؤاخذه كند ، تمامى جنبندگان ( اعم از انسان و ساير جانداران ) هلاك خواهند شد ، چون وقتى يك نسل از بشر منقرض شد ، نيكان و انبياء و اولياء هم بواسطه هلاك پدرانشان اصلا متولّد نخواهند شد و وقتى نسل بشر منقرض گردد ، ساير جنبدگان هم هلاك مىشوند ، چون غايت خلقت آنها براى بشر و مصالح اوست .\r\n ( خَلَقَ لَكُمْ ما فِي الْأَرْضِ جَمِيعاً )  « 1 » ، ( هر چه در زمين است براى شما خلق نمود ) ، آنگاه مىفرمايد ، ولى خداوند چنين نمىكند و در مؤاخذه آنها عجله نمىشود ، بلكه خداوند به آنها مهلت مىدهد و مؤاخذه ايشان تا مدّت معيّن تأخير انداخته مىشود كه اين مهلت معيّن براى افراد بشر زمان مرگ آنهاست و براى امّتها موعد انقراض ايشان و نسبت به عموم افراد بشر همان وقوع قيامت است و زمانى كه آن اجل محتوم و آن مدّت معيّن سر برسد ابدا ساعتى تقديم و يا تأخير نمىافتد و درست در همان زمان ، خداوند آنها را مؤاخذه مىنمايد .\r\n( 62 )  ( وَ يَجْعَلُونَ لِلَّهِ ما يَكْرَهُونَ وَ تَصِفُ أَلْسِنَتُهُمُ الْكَذِبَ أَنَّ لَهُمُ الْحُسْنى لا جَرَمَ أَنَّ لَهُمُ النَّارَ وَ أَنَّهُمْ مُفْرَطُونَ )  : ( چيزى را كه از آن كراهت دارند براى خدا قرار مىدهند و زبانهايشان به دروغ توصيف مىكند كه نيكى از آن آنهاست ، محققا و ناگزير آتش از آن آنهاست و ايشان به سوى آن به پيش مىروند ) ، چنانچه سابق گفته شد ، آنها پسران را به خود نسبت داده و دختران را كه آنها را ناپسند مىشمردند به خدا نسبت مىدادند و\r\n\r\n\r\n","description":"","footnote":"\r\n( 1 ) - سوره بقره ، آيه 29 .\r\n","page_name":" 632 ","page_number":632},
  {"content":"\r\n\r\nزبانهايشان خبر دروغى را بيان مىكند و سرانجام نيك را از آن خودشان مىدانند كه پسر دارند و پسرشان جانشين آنها خواهد شد و يا شايد به زبان مىگويند كه عاقبت و سرانجام نيكو در بهشت از آن آنهاست ، امّا خداوند در جوابشان مىفرمايد ، با اين اعمال و عقايد ، ناگزير آتش جهنمّ از آن ايشان خواهد بود و آنها خود به سوى آن عذاب مىشتابند و سبقت مىگيرند و اين عذاب كاملا موافق و هماهنگ با اعمال و عقايد ايشان است .\r\n( 63 )  ( تَاللَّهِ لَقَدْ أَرْسَلْنا إِلى أُمَمٍ مِنْ قَبْلِكَ فَزَيَّنَ لَهُمُ الشَّيْطانُ أَعْمالَهُمْ فَهُوَ وَلِيُّهُمُ الْيَوْمَ وَ لَهُمْ عَذابٌ أَلِيمٌ )  : ( به خدا سوگند به تحقيق ما در ميان امتّهاى پيش پيامبرانى را فرستاديم ، پس شيطان اعمالشان را براى آنها زينت داد ، و امروز او مصاحب و ولىّ آنهاست و عذابى دردناك براى آنها مىباشد ) ، مىفرمايد ما در ميان امتّهاى سابق مثل يهود و نصارى و زرتشتيان و ساير اقوامى كه منقرض نشده‌اند ، پيامبرانى را فرستاديم ، امّا شيطان اعمال آنها و شرك و ظلمشان را برايشان آراسته كرد و اينها از شيطان پيروى كرده و از پيامبران اعراض نمودند ، لذا آن روز نزول وحى سرپرست ايشان شيطان بود و آنها بر گمراهى متفّق بودند ، لذا در روز قيامت عذابى دردناك كه به آن وعده داده شده‌اند ، براى ايشان خواهد بود .\r\n( 64 )  ( وَ ما أَنْزَلْنا عَلَيْكَ الْكِتابَ إِلَّا لِتُبَيِّنَ لَهُمُ الَّذِي اخْتَلَفُوا فِيهِ وَ هُدىً وَ رَحْمَةً لِقَوْمٍ يُؤْمِنُونَ )  : ( ما اين كتاب را بر تو نازل نكرديم ، جز به جهت آنكه مطالبى را كه دربارهء آن اختلاف كردند براى آنها بيان كنى و هدايت و رحمتى براى مؤمنان باشد ) ، يعنى ما اين قرآن را بر تو نازل نكرديم جز براى آنكه حجّت بر مشركان تمام شود و درباره معارف حقّه و احكام الهى كه اختلاف دارند حقيقت برايشان توضيح داده شود و ديگر عذرى نداشته باشند و نيز به جهت آنكه خداوند مردم مؤمن را بسوى حق راهنمايى كرده و با ايمان و عمل به آن ايشان را مورد رحمت قرار دهد ، پس مؤمنان به جهت ايمانشان به هدايت و رحمت نائل مىشوند .\r\n\r\n","description":"","footnote":"","page_name":" 633 ","page_number":633},
  {"content":"\r\n\r\n( 65 )  ( وَ اللَّهُ أَنْزَلَ مِنَ السَّماءِ ماءً فَأَحْيا بِهِ الْأَرْضَ بَعْدَ مَوْتِها إِنَّ فِي ذلِكَ لَآيَةً لِقَوْمٍ يَسْمَعُونَ )  : ( و خداوند از آسمان آبى نازل فرمود و با آن زمين را پس از مرگش زنده كرد ، بدرستى كه در اين امر براى گروهى كه مىشنوند نشانه است ) ، منظور آن است كه خداوند بوسيلهء بارش باران ، زمين را بعد از فصل پاييز و زمستان ، با فرا رسيدن بهار دوباره سرسبز مىسازد و ريشهء گياهان و بذر آنها بعد از يك مدّت خمودى و سكون شروع به رشد مىكنند و اين امر ، حيات نباتى است كه يك مرحلهء ضعيف از زندگى و حيات حيوانى مىباشد و نباتات هم از ياخته‌هاى زنده تشكيل شده‌اند و در اين امر ، يعنى زندگى مجدّد نباتات در فصل بهار و بوسيله ريزش باران ، براى افرادى كه پذيراى حق هستند نشانه و دليلى بر امر بعث و روز قيامت وجود دارد ، چون همان خدايى كه زمين مرده را زنده مىسازد ، قادر بر احياء اموات در روز قيامت نيز هست و انسانهاى حق‌جو و عاقل كه طالب حقيقت هستند ابتدا امرى را مىشنوند و فرا مىگيرند و آنگاه وقتى به حقانيّت آن يقين يافتند آن امر را مىپذيرند .\r\nهمچنانكه در جاى ديگر فرمود : ( فبشّر عبادى  الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ )  « 1 » ، ( بندگان مرا كه به سخن گوش فرا مىدهند و بهترين آن را پيروى مىكنند بشارت ده ) .\r\n( 66 )  ( وَ إِنَّ لَكُمْ فِي الْأَنْعامِ لَعِبْرَةً نُسْقِيكُمْ مِمَّا فِي بُطُونِهِ مِنْ بَيْنِ فَرْثٍ وَ دَمٍ لَبَناً خالِصاً سائِغاً لِلشَّارِبِينَ )  : ( و بدرستى هر آينه براى شما در چهارپايان عبرتى وجود دارد كه از آنچه در شكمهايشان هست ، از ميان سرگين و خون ، شيرى خالص و گوارا براى نوشندگان ، شما را سيراب كنيم ) ، منظور از انعام انواع چهارپايان مانند : شتر ، گاو و گوسفند است و ( فرث ) به معناى مدفوع و سرگين حيوان است كه در روده‌ها جمع مىشود و ( سائغ ) يعنى گوارا .\r\n\r\n\r\n","description":"","footnote":"\r\n( 1 ) - سوره زمر ، آيه 18 .\r\n","page_name":" 634 ","page_number":634},
  {"content":"\r\n\r\nمىفرمايد : براى شما در شتر و گاو و گوسفند امريست كه اگر اهل عبرت و موعظه باشيد ، همان امر شما را كفايت مىكند و آن امر اين است كه خداوند شما را از آنچه درون بدن آنهاست ( و ميان خون و كثافات بدن قرار دارد ) ، تغذيه مىنمايد و اين غذاى پاكيزه و لذيذ در اثر مجاورت با خون و كثافات بدن حيوان طعم و بويش تغيير نمىكند ، مىفرمايد : مائيم كه اين شير را از ميان سرگين و خون چهارپايان بيرون كشيده و به شما مىنوشانيم ، شيرى گوارا براى نوشندگان كه براحتى در حلق جريان مىيابد ، و اين امر وسيله‌ايست براى پى بردن به قدرت و نفوذ ارادهء پروردگار تا بدانيد همانكس كه شير گوارا و مفيد را از ميان خون و سرگين ، پاكيزه بيرون مىآورد قادر است كه انسان را مجددا زنده نموده و استخوانها و اجزاى پوسيده او را مبعوث كند .\r\n( 67 )  ( وَ مِنْ ثَمَراتِ النَّخِيلِ وَ الْأَعْنابِ تَتَّخِذُونَ مِنْهُ سَكَراً وَ رِزْقاً حَسَناً إِنَّ فِي ذلِكَ لَآيَةً لِقَوْمٍ يَعْقِلُونَ )  : ( يا از ميوهء نخلها و انگورها به شما داده‌ايم كه از آن خمر و روزى نيكو مىگيريد ، همانا در اين امر براى گروهى كه تفكّر نمايند ، نشانه‌اى هست ) ، ( سكر ) يعنى مادهء سكر آور .\r\nآيه عطف به عبارت ( و اللّه الّذى  أَنْزَلَ مِنَ السَّماءِ  . . . ) در آيهء 65 است ، مىفرمايد خداست كه ميوه‌هاى درختان نخل و انگور را براى شما آفريده و شما از آن شراب و روزى نيكو مىگيريد ، در اين آيه ابدا دلالتى بر حلال بودن شراب نيست ، بلكه حتّى دلالت بر پليدى آن وجود دارد ، چون آن را در برابر رزق خوب قرار داده تا بفهماند كه شراب رزق نيكو و حسن نيست و حرام است و امّا مراد از رزق نيكوئى كه از خرما و انگور گرفته مىشود تمام چيزهاى پاكيزه ، مثل كشمش و مويز و شيرهء انگور و خرماى خشك ( تمر ) و ساير مواديست كه آذوقه به شمار مىروند و در آخر مىفرمايد كه در اين امر براى عاقلان نشانه‌اى وجود دارد ، چون كسى كه در امر نباتات و ميوه‌هاى آنها تعقّل كند به روشنى به قدرت عام خداوند در نظام هستى پى برده و مىفهمد كه همهء اين\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nامور به يك مدّبر واحد باز مىگردد و اين عبارات آخر براى برانگيختن مردم بر تفكّر در امر نباتات مىباشد .\r\n\r\n[ آيهء ( 78 - 68 ) معناى الهام فطرى به زنبور عسل ، نهى از مثل زدن براى خدا ، آوردن دو مثل از جانب خدا براى اثبات توحيد و نبوّت 
  ]\r\n( 68 )  ( وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَ مِنَ الشَّجَرِ وَ مِمَّا يَعْرِشُونَ )  : ( و پروردگارت به زنبور عسل الهام نمود كه در كوهها و درختان و آنچه بالا مىبرند منزل بگير ) ، ( وحى ) به معناى اشارهء سريع و القاء معنا به نحو پوشيده از ديگران است و مراد از وحى در اين آيه الهام در فهم حيوان و از طريق غريزهء اوست .\r\nو در قرآن كلمهء وحى در موارد ديگرى نيز به معناى الهام به كار رفته « 1 » ، امّا قسم ديگر از وحى كه مربوط به تكّلم خداوند با انبياء و رسل است در سورهء شورى انواع آن ذكر شده « 2 » ، لكن ادب دينى اقتضاء نموده كه كلمهء ( وحى ) فقط در مورد ارتباط انبياء با خداوند استعمال گردد .\r\nبه هر جهت خداوند از راه غريزه به زنبور عسل الهام كرده كه كندو و خانهء خود را بر فراز كوهها و درختان و مكانهاى بلند قرار دهد و بايد دانست كه قرآن كريم در اين آيه به مؤنث بودن زنبورهاى كارگر اشاره نموده « 3 » و اين بيان از معجزات قرآنست .\r\n( 69 )  ( ثُمَّ كُلِي مِنْ كُلِّ الثَّمَراتِ فَاسْلُكِي سُبُلَ رَبِّكِ ذُلُلًا يَخْرُجُ مِنْ بُطُونِها شَرابٌ مُخْتَلِفٌ أَلْوانُهُ فِيهِ شِفاءٌ لِلنَّاسِ إِنَّ فِي ذلِكَ لَآيَةً لِقَوْمٍ يَتَفَكَّرُونَ )  : ( آنگاه از همهء ميوه‌ها بخور و با اطاعت ، راههاى پروردگارت را بپيما ، كه از شكمهاى آنها نوشيدنى با رنگهاى مختلف خارج مىكند كه در آن شفاى مردم است ، بدرستى كه در اين امر براى گروهى\r\n\r\n\r\n","description":"","footnote":"\r\n( 1 ) -  ( وَ أَوْحَيْنا إِلى أُمِّ مُوسى . . . )  ، ( سوره قصص ، آيه 7 ) .\r\n ( إِنَّ الشَّياطِينَ لَيُوحُونَ إِلى أَوْلِيائِهِمْ )  ، ( سورهء انعام ، آيه 121 ) .\r\n ( فَأَوْحى إِلَيْهِمْ أَنْ سَبِّحُوا بُكْرَةً وَ عَشِيًّا )  ، ( سوره مريم ، آيه 11 ) .\r\n( 2 ) - سورهء شورى ، آيه 51 .\r\n( 3 ) - اين بيان از مصطفى شاكر است .\r\n( مترجم )\r\n","page_name":" 636 ","page_number":636},
  {"content":"\r\n\r\nكه تفكر مىكنند نشانه‌اى هست ) ، آنگاه به ذكر زندگى شگفت‌انگيز زنبور عسل مىپردازد كه به الهام الهى از شيرهء گلها و همه انواع شكوفه‌ها ( مادّه اوليّه ميوه ) تغذيه مىكند و آنها را برداشته و با خود به كندو مىبرد و سپس شيرهء بدنش را در كندو ذخيره مىسازد و تمامى اين كارها و آمد و رفتهاى زنبور عسل با الهام الهيست و به همين جهت هم از آن با عبارت ( سبل رّبك ) ياد نموده است .\r\nو سپس در جمله‌اى جديد ، نتيجهء عمل و مجاهدت زنبور را در پيروى از امر خداى سبحان و اطاعت و امتثال از او بيان مىكند كه همان عسلى است كه در رنگهاى متفاوت ( زرد ، سفيد ، قرمز و قرمز مايل به سياه ) از شكم زنبور بيرون مىآيد و براى بيشتر امراض مردم شفا است « 1 » .\r\nزندگى زنبور عسل كه حياتى اجتماعى دارد آنقدر عجيب و شگفت‌انگيز است كه جز با دقّت نظر و تفكّر عميق نمىتوان به همه دقائق آن دست يافت و لذا در آخر مىفرمايد در اين مسأله براى گروهى كه اهل تفكّر باشند نشانه و عبرتى وجود دارد « 2 » .\r\n( 70 )  ( وَ اللَّهُ خَلَقَكُمْ ثُمَّ يَتَوَفَّاكُمْ وَ مِنْكُمْ مَنْ يُرَدُّ إِلى أَرْذَلِ الْعُمُرِ لِكَيْ لا يَعْلَمَ بَعْدَ عِلْمٍ شَيْئاً إِنَّ اللَّهَ عَلِيمٌ قَدِيرٌ )  : ( و خداوند شما را آفريد و سپس جان شما را مىستاند و از شما كسى باشد كه به پست‌ترين دورانهاى عمر برسد تا پس از دانايى ، هيچ چيز نداند ،\r\n\r\n\r\n","description":"","footnote":"\r\n( 1 ) - خصوصا عسل رويال يا عسل سلطنتى كه غذاى مخصوص ملكهء زنبورهاست و اين عسل خواص شگفت‌انگيزى خصوصا در رشد دارد و آن را اكسير حيات مىنامند . ( مترجم )\r\n( 2 ) - دانشمندان حشره‌شناس در بررسى زندگى زنبور عسل عمرى را صرف نموده و كتابهاى گوناگون تأليف كرده‌اند كه همهء آنها حكايت از خارق العاده بودن زندگى اين حيوان مىنمايد و بر اهل تفكّر است كه به آنها رجوع نمايند تا به آثار قدرت پروردگار پى ببرند .\r\n( مترجم )\r\n","page_name":" 637 ","page_number":637},
  {"content":"\r\n\r\nبدرستى كه خداوند بسيار دانا و قدرتمند است ) ، مىفرمايد : خداوند شما انسانها را آفريده و سپس جان شما را عموما در عمرى متوسط مىگيرد ، ولى بعضى از شما هستند كه تا سن كهولت مىرسند و آنقدر در قواى بدنى و فكرى به قهقرا برمىگردند كه بعد از عمرى عالم بودن ، ابدا درك و فهم چيزى را نخواهند داشت و اين امر خود دليل ديگريست كه زندگى و مرگ و شعور و قدرت شما به دست خودتان نيست ، ( اگر چنين بوديد زندگى و علم آن را تا ابد براى خود حفظ مىكرديد ) ، بلكه اين زندگى و نظام عجيب آن ، همه به علم و قدرت خداى متعال باز مىگردد ، چون او بسيار دانا و قدرتمند است .\r\n( 71 )  ( وَ اللَّهُ فَضَّلَ بَعْضَكُمْ عَلى بَعْضٍ فِي الرِّزْقِ فَمَا الَّذِينَ فُضِّلُوا بِرَادِّي رِزْقِهِمْ عَلى ما مَلَكَتْ أَيْمانُهُمْ فَهُمْ فِيهِ سَواءٌ أَ فَبِنِعْمَةِ اللَّهِ يَجْحَدُونَ )  : ( و خداوند بعضى از شما را بر بعضى ديگر از جهت روزى برترى داده و كسانى كه برترى يافته‌اند روزى خود را به بردگان مملوك نمىدهند ، تا همه در امر روزى يكسان گردند ، پس آيا نعمت خدا را انكار مىكنند ؟ ) ، ( رزق ) « 1 » آنچيزهايى است كه موجب بقاء زندگى است و خداوند مىفرمايد : كه ما برخى از شما را از نظر روزى بر بعض ديگر برترى داده‌ايم كه اين برترى گاهى از جهت كمّى است مثل شخص توانگر در مقايسه با فقير ، و گاهى از جهت كيفى است مثل مولى كه در تصرّف اموالش استقلال دارد در مقايسه با بنده كه جز با اجازه مولى نمىتواند در اموال خود تصرف كند كه همين مقياس در رابطه ولّى و فرزند خردسال يا انسان و دامها و چهارپايانش نيز وجود دارد .\r\nو آنگاه مىفرمايد كسانى كه از جهت كيفى در رزق برترى داده شده‌اند ( مالك و\r\n\r\n\r\n","description":"","footnote":"\r\n( 1 ) - ( الرزق رزقان ، رزق يطلبك و رزق تطلبه ) ، روزى دو قسم است ، روزيى كه به دنبال شما مىآيد و در آسمان وعده شده ، و روزى ديگر كه شما بايد به دنبال آن برويد ، كسب معارف الهيه است جهت تأمين منازل بعدى و آخرت ، ( مصحح ) .\r\n","page_name":" 638 ","page_number":638},
  {"content":"\r\n\r\nمتصرف و مولى هستند ) اينچنين نيست كه آنها روزى بردگان و زيردستان خود را بدهند ، بلكه همه نعمتها و روزيها مستند به خداست و بنده و مولى هر دو روزى خور خوان نعمت حق هستند « 1 » ، و بايد دانست كه مولويّت يا عبوديّت هر دو از اموريست كه مولى نمىتواند آن را به بندهء خود منتقل كند تا هر دو در داشتن آن برابر گشته و مولويّت او از بين برود ، بلكه اين امر نعمت و فضلى از جانب خداست و اين امر اگر چه در اجتماعات سابق جارى بوده و ظاهرا امروزه لغو شده است ، امّا فقط ظاهر آن تغيير كرده و محتواى آن باقى مانده است ، امروز هم ملّتهاى استعمارگر امم ضعيفتر را به بردگى و استعمار مىكشانند و تا ابد هم همينطور خواهد بود ، چون هيچ‌گاه بشر نمىتواند از برترى طلبى و مسابقهء قدرت دست بردارد و در آخر با نحو استفهام توبيخى مىفرمايد ، ( آيا نعمت خدا را انكار مىكنند ؟ ) و مراد از نعمت همين برترى مذكور است .\r\n( 72 )  ( وَ اللَّهُ جَعَلَ لَكُمْ مِنْ أَنْفُسِكُمْ أَزْواجاً وَ جَعَلَ لَكُمْ مِنْ أَزْواجِكُمْ بَنِينَ وَ حَفَدَةً وَ رَزَقَكُمْ مِنَ الطَّيِّباتِ أَ فَبِالْباطِلِ يُؤْمِنُونَ وَ بِنِعْمَتِ اللَّهِ هُمْ يَكْفُرُونَ )  : ( و خداوند براى شما از جنس خودتان همسرانى قرار داد و برايتان از همسرانتان پسران و ياورانى نهاد و شما را از پاكيزه‌ها روزى نمود ، پس آيا به باطل ايمان مىآورند و نعمت خدا را كفران مىكنند ؟ ) ( حفدة ) يعنى خدمتكاران و اعوانى كه از اقارب انسان بوده و او را در امر حوائجش يارى مىكنند و امور ناپسند را از انسان دور مىنمايند و بعضى از مفسّران آن را به نوادگان انسان تعبير كرده‌اند .\r\nبه هر جهت مىفرمايد : خداوند براى شما از همسرانتان فرزندان و ياورانى قرار داد و شما را از ارزاق طيّب روزى داد ، مثل آب و انواع ميوه‌ها كه خود انسان در پيدايش آن\r\n\r\n\r\n","description":"","footnote":"\r\n( 1 ) - اين تفسير مطابق قول مجمع البيان است جلد 6 صفحه 373 ، امّا نظر علامه موارديست كه بعد از آن ذكر شده است .\r\n","page_name":" 639 ","page_number":639},
  {"content":"\r\n\r\nدخالت ندارد ، و يا غذاها و لباسها كه سعى و تدبير انسان نيز در پيدايش آن مؤثر است .\r\nآنگاه مىفرمايد : آيا به مصاديق باطل ( مثل بتها و الهه‌ها و اعتقاد به دختر داشتن خدا و نيز اعتقاد به احكامى كه پيشوايان گمراهى برايشان تشريع نموده‌اند ) ، ايمان آورده و براى آن بتها سجده و خضوع مىكنند ، امّا نعمات الهى از قبيل ( همسر و فرزند و اولاد آنها ) را انكار نموده و كفران مىنمايند ؟ ، چون وجود همسر و فرزندان اساسى تكوينى است كه جامعهء بشرى و بقاء آن وابسته به آنست و در آن ، حكم تعاون و كمك ميان افراد بشرى محقّق مىشود و در كفران اين نعمت هلاكت جامعهء انسانى است .\r\nيعنى اگر انسان نعمت تشكيل خانواده را كفران نمايد و به جاى آن روشهاى ديگرى براى زندگى برگزيند ، هيچ رابطهء ديگرى جايگزين آن نخواهد شد و جمعيّت بشر متلاشى گشته و هلاكت نوع انسان قطعى خواهد شد .\r\n( 73 )  ( وَ يَعْبُدُونَ مِنْ دُونِ اللَّهِ ما لا يَمْلِكُ لَهُمْ رِزْقاً مِنَ السَّماواتِ وَ الْأَرْضِ شَيْئاً وَ لا يَسْتَطِيعُونَ )  : ( و غير از خدا چيزهايى را مىپرستند كه براى آنها از آسمانها و زمين ابدا روزيى ندارند و نمىتوانند بدهند ) ، اين آيه عطف به محلّ جمله قبلى است ، يعنى مىفرمايد : مشركين نعمت خدا را كفران نموده و غير خدا را مىپرستند كه مالك هيچ رزقى براى آنها نيست ، يعنى نمىتواند به آنها روزى دهد و در آسمانها و زمين هم مالك هيچ چيز نيست و قادر بر روزى دادن هيچ موجودى نيز نمىباشد ، در اين آيه براى اثبات توحيد ربوبيّت از راه نعمتها وارد شده است .\r\n( 74 )  ( فَلا تَضْرِبُوا لِلَّهِ الْأَمْثالَ إِنَّ اللَّهَ يَعْلَمُ وَ أَنْتُمْ لا تَعْلَمُونَ )  : ( پس براى خدا مثلها نزنيد بدرستى كه خدا مىداند و شما نمىدانيد ) ، مىفرمايد حال كه دانستيد خداوند خالق و پروردگار شماست و با علم و قدرت خود به شما انواع نعم را بخشيده ، پس ديگر خداى سبحان را توصيف مكنيد و او را به غير او تشبيه ننماييد ، چون خداوند با خلق\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nخود قابل مقايسه نيست ، مراد از تشبيه و تمثيل ، انواع سخنانى است كه مردم دربارهء خدا مىگفتند ، مثلا براى خدا دخترانى از جنس ملائكه قرار مىدادند يا قدرت خود را با قدرت خدا مقايسه كرده و مىگفتند : چگونه خداوند اين استخوانهاى پوسيده را زنده مىكند و اين قبيل سخنان همه ناشى از تشبيه و مقايسه بين خالق و مخلوق است و حال آنكه خداوند داناى مطلق است و حقايق و كنه امور را مىداند ، ولى شما مردم نمىدانيد .\r\n( 75 )  ( ضَرَبَ اللَّهُ مَثَلًا عَبْداً مَمْلُوكاً لا يَقْدِرُ عَلى شَيْءٍ وَ مَنْ رَزَقْناهُ مِنَّا رِزْقاً حَسَناً فَهُوَ يُنْفِقُ مِنْهُ سِرًّا وَ جَهْراً هَلْ يَسْتَوُونَ الْحَمْدُ لِلَّهِ بَلْ أَكْثَرُهُمْ لا يَعْلَمُونَ )  : ( خداوند مثالى مىزند ، بنده مملوكى را كه قادر بر هيچ چيز نيست ، با كسى كه به او روزى نيكو داده‌ايم كه او از آن در پنهان و آشكار انفاق مىكند ، آيا اينها با هم برابر هستند ، ستايش مخصوص خداست ، امّا بيشتر آنها نمىدانند ) ، در اينجا خداوند براى تشبيه مطلب مثال زده است ، يك بندهء مملوك را كه قادر بر هيچ امرى نيست ، با مالكى كه داراى روزى فراوان است و هرطور بخواهد در آن تصرّف نموده و انفاق مىكند و اين دو نمونه‌اى از جنس عبد و حرّ هستند ، نه آنكه اشخاص معيّنى مورد نظر باشند ، آنگاه مىپرسد : آيا اينها با هم برابر هستند ؟ مسلّما چنين نيست ، پس خداوندى كه خالق و مالك همهء موجودات عالم است و همه آنها را روزى مىدهد و انواع نعمتها را در اختيار آنها قرار داده ، ابدا هيچ يك از مخلوقاتش با او برابر نيستند ، لذا جنس حمد و همه ستايشها مخصوص خداست ، چون هيچ نعمتى نيست جز آنكه مخلوق اوست و هر صفتى كه سزاوار حمد باشد منشاء و سرچشمهء آنها خداوند تعاليست ، پس تمامى حمد و ثناهاى جميل مخصوص اوست ، ( و چنانچه گفته شد ، حمد بر فعل اختيارى نيكو تعلّق مىگيرد ) .\r\nولى بيشتر مردم مشرك اين مطالب را نمىدانند كه همهء نعمتها و ستايشها مخصوص خداست و غير خدا مالك هيچ چيز نيست و لذا مشركين براى اولياء خود سهمى از\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nمالكيّت و قدرت تفويضى ( يعنى از جانب خدا به آنها واگذار شده ) قائل هستند و همان اولياء را به طمع خيرشان و از ترس شرّشان عبادت مىكنند ، در حالى كه يگانه خالق ، پروردگار ، مالك و منعم هستى خداى متعال است .\r\n( 76 )  ( وَ ضَرَبَ اللَّهُ مَثَلًا رَجُلَيْنِ أَحَدُهُما أَبْكَمُ لا يَقْدِرُ عَلى شَيْءٍ وَ هُوَ كَلٌّ عَلى مَوْلاهُ أَيْنَما يُوَجِّهْهُ لا يَأْتِ بِخَيْرٍ هَلْ يَسْتَوِي هُوَ وَ مَنْ يَأْمُرُ بِالْعَدْلِ وَ هُوَ عَلى صِراطٍ مُسْتَقِيمٍ )  : ( و خداوند مثال مىزند دو مرد را كه يكى از آنها گنگ است و قادر بر هيچ كارى نيست و سربار مولاى خود مىباشد كه هر جا او را بفرستد خيرى نمىآورد ، آيا او با كسى كه به عدالت فرمان مىدهد و بر راه راست قرار دارد ، برابر است ؟ ) مجددا خداى متعال براى تشبيه ، مقايسهء ديگرى نموده بين يك فرد كر و لال كه از نعمت تفهيم و تفاهم محروم است و قادر به فراگيرى معلومات از راه حسّ سامعه نيست و همچنين نمىتواند چيزى را به ديگران القاء كند و معلوماتش محدود به امور بصريست كه از راه چشم و با اشاره از ديگران مىآموزد ، و او قادر بر ادارهء امور خود نيست و سربار ولىّ خود مىباشد و مولى او را به هر جانبى كه بفرستد و براى هر حاجتى كه او را روانه كند ، قادر بر رفع آن حاجت نيست « 1 » .\r\nآنگاه مىفرمايد : آيا اين فرد با شخصى كه به اعلى درجهء كمالات رسيده و هم خودش به صفت عدل و رعايت حدّ وسط در همهء صفات آراسته است و هم ديگران را از اين كمال خود بهره‌مند مىسازد يكسان است ، ( و اصلا كسى مىتواند حكم به عدل بكند كه خودش عادل باشد ، يعنى صلاح نفس خود را بشناسد و آنگاه در صدد اصلاح اعمال\r\n\r\n\r\n","description":"","footnote":"\r\n( 1 ) - ( البته اين عبارت به معناى آن نيست كه همهء اشخاص ناشنوا و گنگ چنين صفاتى داشته باشند ، بلكه قرآن كريم با اين قيود آن شخص را كاملا ناتوان معرفى كرده است ) .\r\n( مترجم )\r\n","page_name":" 642 ","page_number":642},
  {"content":"\r\n\r\nديگران برآيد ) ، و عدل يعنى مطلق پرهيز از افراط و تفريط و رعايت حدّ وسط ، و نيز در توصيف آن شخص دوّم ، اضافه مىكند كه او بر راه مستقيم قرار دارد ، و چنانچه گفته شد صراط مستقيم راهيست كه سالك خود را به سوى هدف هدايت نموده و او را از انحراف باز ميدارد كسى كه بر اين صراط قرار داشته باشد در اعمالش مطابق فطرت عمل مىكند ، بدون اينكه يك عمل او با عمل ديگرش متناقض باشد و يا از حقّ تخلّف نمايد ، يعنى چنين شخصى در مرحله عمل نه تخلّف دارد و نه اختلاف ، مسلّما اين دو فرد با هم يكسان نيستند و اصل اين تشبيه براى آنست تا مسأله نبوّت و تشريع را اثبات نمايد و بيان كند كه افراد معمولى بشر كه دريچه وحى به روى آنها بسته است و نسبت به امور غيبى و وحى الهى مانند شخص ( ابكم ) مىباشند ، براى سعادت و هدايت خود محتاج به شخصى هستند كه نه تنها خودش عادل باشد ، بلكه ميان آنها به عدالت حكم كرده و بر صراط مستقيم هم باشد كه اين شخص همان نبى و رسول است و اين معنا نظير آيهء  ( أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى )  « 1 » ، ( آيا كسى كه به سوى حق هدايت مىكند شايسته‌تر است كه پيروى شود يا آنكس كه راه به جايى نمىبرد ، جز آنكه ديگرى او را هدايت كند ؟ ) مىباشد ، و با همين بيان هم ثابت مىشود كه آنچه مشركان از غير خدا ولّى خود گرفته‌اند قدرت و توانايى راهنمايى خود را ندارند ، چه رسد به اينكه آنها را هدايت كنند ، در حالى كه خداى متعال خود بر صراط مستقيم است و خلق خود را از راه ارسال پيامبران و وضع شريعت به آن راه مستقيم هدايت مىكند .\r\nلذا غرض اين آيه اقامهء حجّت بر توحيد و اشاره به مسأله نبوّت و تشريع است .\r\n( 77 )  ( وَ لِلَّهِ غَيْبُ السَّماواتِ وَ الْأَرْضِ وَ ما أَمْرُ السَّاعَةِ إِلَّا كَلَمْحِ الْبَصَرِ أَوْ هُوَ أَقْرَبُ إِنَّ اللَّهَ عَلى كُلِّ شَيْءٍ قَدِيرٌ )  : ( و غيب آسمانها و زمين فقط از آن خداست و\r\n\r\n\r\n","description":"","footnote":"\r\n( 1 ) - سوره يونس ، آيه 35 .\r\n","page_name":" 643 ","page_number":643},
  {"content":"\r\n\r\nفرمان قيامت جز چشم بر هم زدنى نيست و يا نزديكتر از آن ، همانا خداوند بر هر چيزى تواناست ) ، مكرّر گفته شد كه غيب و شهادت از امور نسبى هستند ، لذا ممكن است يك امر نسبت به چيزى غايب و مخفى بوده و نسبت به چيز ديگر مشهود و آشكار باشد .\r\nلذا آسمان و زمين دو وجهه دارند ، يك وجهه ظاهر و مشهود براى مردم و يك وجههء غايب از نظر مردم كه هر دوى آنها بر خداوند مشهود و آشكار است ، يعنى خداوند از آن سوى آسمانها و زمين كه براى بشر غايب است اطلاع دارد و آنگاه مىفرمايد امر قيامت هم كه يكى از غيبهاى آسمانها و زمين است ( و كسى جز خدا بر آن احاطه ندارد ) بدست خداست و وقوع آن براى خداوند ابدا دشوار نيست ، بلكه بسيار آسان مىباشد ، چنانچه مانند امر آسانترين خلق يعنى چشم بر هم زدن يا از آن هم آسانتر و نزديكتر است و علّت اين امر هم ، قدرت نامحدود خداست كه بر همه امور قادرست ، لذا قدرت مطلق خدا باعث مىشود كه همه امور نسبت به او يكسان باشند ( و سهل و دشوار در آنها نباشد ) پس قدرت خداوند عين ذات اوست كه عدم در آن راه ندارد و لذا نبودن شرايط و موانع در قدرت او تأثيرى نمىگذارد .\r\n( 78 )  ( وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ )  : ( و خداوند شما را از شكم مادرانتان بيرون آورد در حالى كه هيچ چيز نمىدانستيد و براى شما گوش و چشمها و قلبها قرار داد ، تا شايد سپاس‌گزاريد ) ، اين آيه اشاره به زمان تولّد دارد كه انسان از همهء معلومات خاليست و به واسطهء حواسى كه خداوند به بشر اعطا نموده به تدريج به معلوماتى دست مىيابد « 1 » ،\r\n\r\n\r\n","description":"","footnote":"\r\n( 1 ) - چنان كه حكما فرموده‌اند عقل بشر چهار مرحله تكاملى را طى مىكند : 1 ) عقل هيولانى ، ( يعنى همان ابتداى تولّد كه انسان هيچ علمى ندارد و فقط استعداد پذيرش علم را دارد ، 2 ) عقل بالملكه ( يعنى مرحله‌اى كه انسان با استفاده از حواس ظاهرى به درك\r\n","page_name":" 644 ","page_number":644},
  {"content":"\r\n\r\nچون مبدأ تمام تصورّات ، حواس ظاهرى است كه مهمترين آنها حسّ بينايى و شنوائى مىباشد و قلب مبدأ تصديق و تفكّر است و مىفرمايد ما اين نعمات را براى بشر قرار داديم تا شايد شكرگزار باشند .\r\n\r\n[ آيهء ( 89 - 79 ) ذكر نعمات الهى ، انكار آنها از سوى كافران ، در قيامت خداوند از هر امتّى شهيدى را مبعوث مىكند ، قرآن بيان كنندهء همه چيز است 
  ]\r\n( 79 )  ( أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ ما يُمْسِكُهُنَّ إِلَّا اللَّهُ إِنَّ فِي ذلِكَ لَآياتٍ لِقَوْمٍ يُؤْمِنُونَ )  : ( آيا به پرندگانى كه براى پرواز در آسمان مطيع گشته‌اند نمىنگرند ، هيچ كس جز خداى متعال آنها را نگه نمىدارد ، بدرستى كه در اين امر براى گروهى كه ايمان مىآورند نشانه‌هائى وجود دارد ) ، معناى آيه روشن است ، امّا بايد گفت : تسخير ، زمانى محقّق مىشود كه تسخير كننده سببى ديگر را مجبور به كارى نمايد كه او مىخواهد ، لذا خود همين كلمه دلالت مىكند كه مقهور ، نوعى از سببيّت طبيعى را دارد ، به همين جهت هم آيه شريفه سبب نگهدارى پرندگان در فضا را منحصرا به خداوند نسبت داده با آنكه اسباب طبيعى هم در پرواز پرندگان مؤثرند ، ولى همه اين اسباب طبيعى در نهايت به خداى سبحان منتهى مىشود ، چون اوست كه قانون تعادل و شناورى آنها را در فضا قرار داده و وضع بدنى آنها را به گونه‌اى آفريده كه قدرت بر پرواز داشته باشند ، پس پرندگان و اوضاع جوىّ و شرايط ديگر همه مقهور و مسخّر خداى متعال هستند و در اين امر حركت و پرواز طيور در آسمان نشانه و آياتى براى گروهى كه ايمان بياورند وجود دارد ، هر چند كه قرار گرفتن همه اجسام در روى زمين هم خود ، در جاى خويش آيت و معجزه‌ايست كه بر اساس قانون جاذبه عمومى واقع مىشود ، امّا بشر چون به ديدن آن انس و الفت گرفته ، لذا از مشاهدهء اين امر تعجب نمىكند و بر عكس با ديدن پرواز پرندگان به شگفتى دچار مىشود ، حال آنكه در\r\n\r\n\r\n","description":"","footnote":"\r\nجزئيّات هستى و ادراكات بديهى نايل مىشود ) ، 3 ) عقل بالفعل ، ( يعنى مرحله‌اى كه انسان به درك كليّات عالم وجود مىرسد و به درك نظريّات نايل مىشود ، 4 ) عقل مستفاد ، ( يعنى مرحله نهايى و اوج عقل كه اختصاص به انبياء و ائمه عليه السّلام دارد . ( مترجم )\r\n","page_name":" 645 ","page_number":645},
  {"content":"\r\n\r\nمقايسه با قدرت و صنع الهى هر دوى اين موارد يكسان است و تفاوتى ندارد .\r\n( 80 )  ( وَ اللَّهُ جَعَلَ لَكُمْ مِنْ بُيُوتِكُمْ سَكَناً وَ جَعَلَ لَكُمْ مِنْ جُلُودِ الْأَنْعامِ بُيُوتاً تَسْتَخِفُّونَها يَوْمَ ظَعْنِكُمْ وَ يَوْمَ إِقامَتِكُمْ وَ مِنْ أَصْوافِها وَ أَوْبارِها وَ أَشْعارِها أَثاثاً وَ مَتاعاً إِلى حِينٍ )  : ( و خداوند براى سكونت دائمى شما ، خانه‌هايتان و براى سكونت موقّت سفر ، از پوست چهارپايان چادرهايى قرار داد تا هنگام حركت و سكونتان سبك قابل حمل و نقل باشد و از پشم آنها و كرك و موى آنها اثاثيهء منزل و متاع زندگانى براى شما آفريد تا در مدّت محدود زندگى دنيا از آنها بهره ببريد ) ، معناى آيه روشن است و مىفرمايد : خداوند به فراخور احتياج شما همه نعمات را در اختيار شما نهاده ، چنانچه در حضر مسكن و مأواى دائمى داريد و در هنگام سفر و كوچ از پوست حيوانات خيمه و چادر در اختيار داريد كه براحتى قابل انتقال است و نيز خداوند از پشم و پوست و كرك و موى اين جانداران چهارپا ، وسيلهء زندگى و معاش شما را قرار داده و بدانيد كه همه اين بهره‌ها ، محدود به زندگى موقّت دنياست و همه اين نعم فانى شدنيست ، پس مبادا به جهت كسب اين متاع فانى ، نعم آخرت را از دست بدهيد و دنيا را بر آخرت ترجيح دهيد .\r\n( 81 )  ( وَ اللَّهُ جَعَلَ لَكُمْ مِمَّا خَلَقَ ظِلالًا وَ جَعَلَ لَكُمْ مِنَ الْجِبالِ أَكْناناً وَ جَعَلَ لَكُمْ سَرابِيلَ تَقِيكُمُ الْحَرَّ وَ سَرابِيلَ تَقِيكُمْ بَأْسَكُمْ كَذلِكَ يُتِمُّ نِعْمَتَهُ عَلَيْكُمْ لَعَلَّكُمْ تُسْلِمُونَ )  ، ( و خداوند براى شما از آنچه آفريده سايه‌هايى قرار داده و از غارهاى كوهها پوششهايى برايتان نهاده و نيز لباسهايى را برايتان قرار داده كه شما را از گرما و ( سرما ) بپوشاند ، و نيز لباسهايى براى آنكه در جنگ محفوظ بمانيد ، براى شما آفريد ، اينچنين ، خداوند نعمت خود را بر شما تمام كرد تا شايد مطيع و تسليم او گرديد ) ، چون سايه امرى عدميست كه با وجود اجسام غليظ در برابر نور ايجاد مىشود ، در واقع تحققشّ وابسته به ذى ظلّ يا صاحب سايه است ، امّا همين وجود تبعى از نعمات الهيست ، چون اگر سايه\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nاجسام غليظ مانند درختان و كوهها و . . . نبود ، و دائما آفتاب مىتابيد ، يك جاندار هم در روى زمين باقى نمىماند .\r\nو نعمت ديگر وجود غارها در دل كوههاست كه انسانها را در خود پناه مىدهند و ( آنها را از شرّ سرما و گرما و درندگان حفظ مىنمايند ) ، و نعمت ديگر الهى وجود لباس است كه انسان را از شرّ حرارت آفتاب و نيز سوز سرما حفظ مىكند ، امّا اينكه در آيه فقط به گرما اشاره شده به جهت آن است كه اولا آنچه انسان را از گرما حفظ كند به طريق اولى او را از سرما هم حفظ خواهد كرد ، در حالى كه عكس آن صادق نيست ( لباس گرم و پشمين فقط براى حفظ از سرما كاربرد دارد و در فصل گرم كاربرد ندارد ) ، و ثانيا مخاطبان قرآن در آن زمان مردم نواحى گرمسير حجاز بوده‌اند .\r\nو آنگاه اشاره به سپر و زره جنگى آهنين مىنمايد كه انسان را در ميدان جنگ حفظ مىكند و همه اين موارد از جمله نعم الهيست و در آخر در مقام امتنان مىفرمايد :\r\nاينچنين نعمات خود را بر شما تمام كرديم تا شايد در برابر خدا تسليم گرديد ، چون هر كس كه نعمت را بشناسد و بداند كه منعم نعمت را براى او تمام كرده و در حقّ او كوتاهى نكرده است ، هر آينه در برابر ارادهء منعم تسليم خواهد شد و ابدا شايسته نخواهد بود كه در برابر او استكبار ورزد .\r\nو چنانچه در سابق گفتيم وجود همهء موجودات عالم عين نعمت محسوب مىشود و به فرمودهء خداى متعال همه آنچه در روى زمين است براى سعادت بشر آفريده شده و در خدمت اوست ،  ( خَلَقَ لَكُمْ ما فِي الْأَرْضِ جَمِيعاً )  « 1 » .\r\nو اگر وجود لباس و سپر را نيز به خود نسبت داده با آنكه ظاهرا بشر خودش آنها را تهيّه مىكند به جهت آنست كه اوّلا مواد اوليّه آنها را خداوند خلق نموده و ثانيا به الهام\r\n\r\n\r\n","description":"","footnote":"\r\n( 1 ) - سوره بقره ، آيه 29 .\r\n","page_name":" 647 ","page_number":647},
  {"content":"\r\n\r\nفطرى « 1 » روش استفاده و كاربرد آنها را به بشر القاء فرموده است .\r\n( 82 )  ( فَإِنْ تَوَلَّوْا فَإِنَّما عَلَيْكَ الْبَلاغُ الْمُبِينُ )  : ( پس اگر روى گردانده و اعراض كردند ، پس همانا تنها وظيفهء تو ابلاغ آشكار است ) ، بعد از برشمردن نعمات خود ، خداوند در اين آيه كلام خود را ختم فرمود و مضمون آن ملامت و تهديد كفّار و ذكر وظيفهء رسولخدا صلّى اللّه عليه و إله و سلم است و خطاب به رسول خود مىفرمايد : اگر اين مردم از دعوت تو كه متضمن صلاح دنيا و آخرت آنهاست و هيچ اكراه و اجبارى در آن نيست ، روى گرداندند ، بدان كه وظيفهء تو چيزى جز تبليغ واضح نيست ، زيرا يك فرستاده و رسول هدفى ندارد ، جز اينكه پيغام مولاى خود را به نحو واضح و بدون ابهام به ديگران ابلاغ كند و در اين عبارت قصد تسليّت و دلجويى از پيامبر صلّى اللّه عليه و إله و سلم نيز لحاظ شده است تا آنحضرت از ايمان نياوردن مردم دلسرد و اندوهگين نشود .\r\n( 83 )  ( يَعْرِفُونَ نِعْمَتَ اللَّهِ ثُمَّ يُنْكِرُونَها وَ أَكْثَرُهُمُ الْكافِرُونَ )  : ( نعمت خدا را مىشناسند و آنگاه آن را انكار مىكنند و بيشتر آنها ناسپاسند ) ، مقتضاى شناختن نعمت و دانستن اينكه آن نعمت از جانب خداست ، جز اين نيست كه به خدا و رسول او و روز جزا ايمان آورده و در عمل تسليم باشند ، امّا آنها در مرحله عمل به مقتضاى انكار ، عمل مىكنند نه آنچه لازمهء معرفت است و بيشتر مردم علاوه بر انكار عملى ، كفر و عناد با حق و اصرار بر جحود را نيز به آن مىافزايند ، ( و نعمتهايى را كه دال بر توحيد خدا و و جود بعث و . . . است ، انكار مىكنند ) .\r\n\r\n\r\n","description":"","footnote":"\r\n( 1 ) - يا به واسطهء پيامبران چنانچه ادريس عليه السّلام دوختن لباس را و حضرت داود عليه السّلام بافت زره و شيوه ساخت سپر جنگى را به مردم آموزش داد . ( مصحح )\r\n","page_name":" 648 ","page_number":648},
  {"content":"\r\n\r\n( 84 )  ( وَ يَوْمَ نَبْعَثُ مِنْ كُلِّ أُمَّةٍ شَهِيداً ثُمَّ لا يُؤْذَنُ لِلَّذِينَ كَفَرُوا وَ لا هُمْ يُسْتَعْتَبُونَ )  : ( و روزى كه از هر گروهى ، گواهى را برمىانگيزيم ، آنگاه به كسانى كه كفر ورزيدند نه اجازه داده مىشود و نه مىتوانند در مقام اعتذار برآيند ) ، مراد از ( يوم ) روز قيامت است و مراد از ( شهيد ) چنانچه گفته شد ، گواهان اعمال « 1 » هستند كه حقايق اعمال امّت خود را ثبت كرده‌اند و در روز قيامت از آنها استشهاد مىشود و آنها گواهى مىدهند به اينكه امتّشان در دنيا چه كارهايى كرده‌اند ، و در آن زمان ابدا به كفّار اجازه سخن گفتن و عذرخواهى داده نخواهد شد ، تا گواهان اعمال بتوانند شهادت خود را ادا كنند و نيز در آن روز به كفّار اجازه داده نمىشود كه در مقام راضى كردن خداوند بر آمده يا با عمل صالح جبران مافات را بكنند ، چون راهى بسوى بازگشت به دنيا وجود ندارد و آخرت دار جزا و مكافات است نه دار عمل .\r\n( 85 )  ( وَ إِذا رَأَى الَّذِينَ ظَلَمُوا الْعَذابَ فَلا يُخَفَّفُ عَنْهُمْ وَ لا هُمْ يُنْظَرُونَ )  : ( و كسانى كه ستم كردند ، زمانيكه عذاب را ببينند ، پس ابدا عذابشان تخفيف داده نمىشود و ابدا مهلت نمىيابند ) ، در ادامه حكايت روز قيامت مىفرمايد ، زمانيكه ستمكاران در نتيجهء ظلم و ستمشان حكم عذاب بر آنها حتمى شد و در شرف واقع شدن در آتش جهنم قرار مىگيرند ، ديگر عذابشان نه تأخير مىافتد و نه تخفيف مىپذيرد ، لذا هرگز از آن رهايى نخواهند داشت .\r\n( 86 )  ( وَ إِذا رَأَى الَّذِينَ أَشْرَكُوا شُرَكاءَهُمْ قالُوا رَبَّنا هؤُلاءِ شُرَكاؤُنَا الَّذِينَ كُنَّا نَدْعُوا مِنْ دُونِكَ فَأَلْقَوْا إِلَيْهِمُ الْقَوْلَ إِنَّكُمْ لَكاذِبُونَ )  : ( و زمانيكه افرادى كه شرك\r\n\r\n\r\n","description":"","footnote":"\r\n( 1 ) - گواهان اعمال چنانچه در آيه 143 سوره بقره توضيح داده شد ، شامل : انبياء ، امامان ، صديقيّن ، شهدا و حتى اعضاى بدن انسان مىباشد ، كه در روز قيامت همه بر اعمال انسانها گواهى خواهند داد . ( مترجم )\r\n","page_name":" 649 ","page_number":649},
  {"content":"\r\n\r\nورزيدند ، شريكان و شفعاء خود را بينند ، گويند : پروردگارا اينها شركاى ما بودند كه ما آنها را به غير تو عبادت مىكرديم و شريكان اين گفتار را به آنها عرضه مىكنند كه شما دروغگويانيد ) ، باز در ادامهء حكايت روز قيامت مىفرمايد در آن روز افراد مشرك وقتى آن شركائى را كه به پندار خود براى خدا فرض كرده بودند مىبينند ، در جستجوى راه خلاص براى خود و براى آنكه گناه خود را تخفيف دهند و شريكى براى جرم خود بيابند ، مىگويند : پروردگارا اينها آن شركائى هستند كه ما به غير تو ، آنها را مىخوانديم ، در اين موقع شركاى فرضى آنها كلام ايشان را تكذيب نموده و مىگويند شما دروغگوييد ، چون ما ابدا شريك خدا نبوديم و شما خودتان اين فرض موهوم را براى خود نموده و ما را به جاى خدا عبادت مىكرديد ،  ( وَ يَوْمَ الْقِيامَةِ يَكْفُرُونَ بِشِرْكِكُمْ )  « 1 » ، ( و روز قيامت همان معبودهاى دروغين به شرك شما كفر مىورزند و آن را انكار مىكنند ) .\r\n( 87 )  ( وَ أَلْقَوْا إِلَى اللَّهِ يَوْمَئِذٍ السَّلَمَ وَ ضَلَّ عَنْهُمْ ما كانُوا يَفْتَرُونَ )  : ( و در آن روز تسليم پروردگار مىشوند و آن دروغها كه ساخته بودند ، از آنها غايب مىشود ) ، كفّار و مشركانى كه در دنيا در برابر دعوت اسلام استكبار مىورزيدند ، در قيامت به قهر الهى ناچار به تسليم و خضوع شده و در برابر قاهريّت پروردگار تسليم مىشوند و اين تسليم چون از روى اضطرار است سودى به حالشان ندارد و در آن هنگام آنچه مىپنداشتند و از پيش خود جعل كرده بودند ، باطل گشته و اثرى از آن اوهام باقى نمىماند ، چون در دنيا ، هم براى خدا الوهيّت قائل بودند و هم براى شركاءشان و بجاى تسليم در برابر خدا ، در برابر آن شركاء تسليم شده بودند ، امّا در قيامت زمانيكه همان شركاء هم آنها را تكذيب كردند ، ديگر همه پندار و اوهام آنها باطل شده و اثرى از آن باقى نمىماند و مسلّما در آن هنگام چاره‌اى جز تسليم در برابر حقّ نخواهند داشت .\r\n\r\n\r\n","description":"","footnote":"\r\n( 1 ) - سوره فاطر ، آيه 14 .\r\n","page_name":" 650 ","page_number":650},
  {"content":"\r\n\r\n( 88 )  ( الَّذِينَ كَفَرُوا وَ صَدُّوا عَنْ سَبِيلِ اللَّهِ زِدْناهُمْ عَذاباً فَوْقَ الْعَذابِ بِما كانُوا يُفْسِدُونَ )  : ( كسانى كه كفر ورزيده و راه خدا را سدّ نمودند ، به سبب آن فسادى كه كرده‌اند ، عذابى بر عذابشان مىافزائيم ) ، مىفرمايد : كسانى كه پيشوايان كفر بوده و علاوه بر اينكه خودشان كافر شدند ، سبب كفر سايرين گرديدند و راه خدا را به روى ديگران بسته‌اند و نيز با عناد و لجاجت كفر خود را به كمال رسانده‌اند ، عذابى زايد بر عذاب كفر خودشان ، ( كه همان عذاب عمومى همه كفّار است ) خواهند داشت كه اين عذاب دوّم به جهت افساد آنهاست كه راه خدا را سدّ نموده و مانع از هدايت ديگران شده‌اند و از ايجاد جامعه‌اى صالح جلوگيرى كرده‌اند .\r\n( 89 )  ( وَ يَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ وَ جِئْنا بِكَ شَهِيداً عَلى هؤُلاءِ وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ )  : ( و روزى كه از هر امّتى گواهى بر عليه آنها برمىانگيزيم و تو را بر عليه ايشان گواه آوريم ، و بر تو كتابى نازل كرده‌ايم كه توضيح همه چيز و هدايت و رحمت و بشارت براى مسلمانان است ) ، در توضيح مطلب قبلى كه فرموده بود ، ما از هر امّتى شهيدى را براى گواهى بر اعمال آنها مبعوث مىكنيم ، خطاب به رسول گرامى صلّى اللّه عليه و إله و سلم مىفرمايد : تو را هم به عنوان گواه بر عليه امتّت و همه امتّهاى بعد از تو مبعوث مىنمائيم و اگر خداوند از هر امّتى گواه مخصوص به آن امّت را برمىانگيزاند ، به جهت آنست كه حجّت ، تمام و قاطع باشد و عذرى براى آنها باقى نماند .\r\nاين معنايى است كه ساير مفسّران براى اين آيه در نظر گرفته‌اند ، امّا بايد گفت : مراد از ( هؤلاء ) در اينجا مردم نيستند ، بلكه ( شهداء ) مىباشند ، يعنى شهداء هر امّتى گواه بر آن امّت هستند و رسولخدا صلّى اللّه عليه و إله و سلم شاهد بر آن شهداست تا شهادت آنها را تعديل نمايد .\r\nو آنگاه در ادامهء مطلب براى توصيف حالت حضرت رسول صلّى اللّه عليه و إله و سلم ( يعنى جمله  ( نَزَّلْنا عَلَيْكَ الْكِتابَ . . . )  حال است از ضمير مخاطب در ( جئنابك ) ) مىفرمايد : ما تو را شاهد\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nبر اينها فرستاديم ، در حالى كه قبلا ، يعنى در دنيا كتاب قرآن را بر تو نازل كرديم كه بيان و توضيح هر چيزى از امور هدايت ( شامل معارف حقيقى مبدأ و معاد و اخلاق و شرايع الهى و پندها ) مىباشد و بوسيلهء آن حق از باطل تشخيص داده مىشود و مردم به صراط مستقيم هدايت مىشوند ، پس تو در دنيا اعمال آنها را نظارت نما و در روز قيامت عليه ظالمان به آن ظلمى كه كرده‌اند و به نفع مسلمانان به خاطر تسليمى كه از خود نشان دادند ، شهادت خواهى داد ، چون قرآن كتاب هدايت و رحمت و بشارت براى مسلمانان بود و تو نيز هادى و رحمت و بشارت دهندهء ايشان بودى .\r\nو مراد از رحمت بودن قرآن ، اين است كه مردم با عمل به قرآن به خير دنيا و آخرت مىرسند و مراد از بشارت بودن قرآن اين است كه بواسطهء ايمان به آن مردم به آمرزش الهى و بهشت و نعيم مقيم آن نايل مىشوند .\r\n\r\n[ آيهء ( 105 - 90 ) اشاره به اهتمام شديد اسلام به اصلاح جامعه و نهى از نقض عهد و قسم و مراد از حيات طيبّه و اشاره به مسأله نسخ و پاسخ به مشركان 
  ]\r\n( 90 )  ( إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ )  : ( خداوند به عدالت و نيكى و بخشش به نزديكان امر مىكند و از زشتى و كار بد و ستمگرى نهى مىنمايد ، شما را پند مىدهد تا شايد متذّكر گرديد ) ، خداوند در اين آيه ابتدا سه حكم از مهمترين احكامى را كه اساس جامعهء بشرى بر آن استوار است بيان مىنمايد و آنها را به ترتيب اهميّت ذكر مىكند ، چون از نظر اسلام ، اگر چه هر فردى براى خود داراى خير و شرّى مىباشد ، امّا سعادت هر شخصى مبتنى بر اصلاح اجتماعى است كه در آن زندگى مىكند ، لذا اسلام با اين احكام به اصلاح اجتماع اهتمام ورزيده تا انسانها را ، هم در ذات خود و هم در ظرف اجتماع صالح سازد .\r\n( عدل ) به معناى مساوات در تلافى است ، اگر خير است خير و اگر شرّ است شرّ ، امّا ( احسان ) به معناى اين است كه خيرى را با خير بيشتر از آن تلافى نمايند و ( شرّ ) را به شرّى كمتر از آن پاسخ گويند .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nو عدالت دو قسم است : عدالت فردى و عدالت اجتماعى ، امّا در اينجا مراد عدالت اجتماعى است و آن عبارتست از اينكه با هر يك از افراد جامعه به گونه‌اى رفتار شود كه مستحقّ آنست و هر كس در جايى قرار بگيرد كه شايستهء اوست و اين امر به عدالت از جانب خداوند به مجموع افراد انسانى تعلّق مىگيرد ، يعنى هم هر فرد مسلمان مأمور به بر پا داشتن عدالت است و هم جامعه مكلّف به اقامهء اين حكم مىباشد ، همچنين حكومت اسلامى نيز بايد آن را رعايت نمايد ، چون عهده‌دار زمام جامعه اسلاميست .\r\nامّا ( احسان ) مراد از احسان نيز ، احسان به غير است و نيكى نمودن ، گذشته از اينكه باعث اصلاح حال فقيران و بيچارگان و درماندگان است و موجب انتشار رحمت و ايجاد محبّت مىباشد ، باعث گردش ثروت در اجتماع گشته و امنيّت و سلامت عمومى پديد مىآورد و نيز قلبها را به يكديگر نزديك مىسازد .\r\nو مسأله سوّم  ( إِيتاءِ ذِي الْقُرْبى )  يعنى دادن مال به خويشاوندان كه خود يكى از مصاديق احسان است و ذكر خاصّ بعد از عام براى افاده مزيد عنايت به اصلاح جمع كوچك خانواده و خويشاوندان است ، چون اصلاح اين جامعهء كوچك باعث اصلاح كلّ جامعه مىگردد و مسلّما اگر هر فردى به اصلاح خويشاوندان خود بپردازد بتدريج همه جامعه رو به صلاح مىنهد « 1 » .\r\nآنگاه از سه امر پليد نهى مىنمايد كه باعث شكاف عميق ميان افراد اجتماع شده و جامعه را به هلاكت كشانده و نيروهاى آن را به هدر مىدهد و باعث فساد نظام و انحلال آن مىگردد و وقتى جامعه‌اى رو به هلاكت نهد ، هلاكت سعادت افراد نيز در آن جامعه حتمى خواهد بود .\r\n\r\n\r\n","description":"","footnote":"\r\n( 1 ) - در تفسير مجمع البيان به نقل از ائمه اطهار عليه السّلام روايت شده كه مراد از ( ذى القربى ) اقارب رسول خدا صلّى اللّه عليه و إله و سلم يعنى سادات هستند ، و مراد از ( ايتاء ذى القربى ) دادن خمس است .\r\n","page_name":" 653 ","page_number":653},
  {"content":"\r\n\r\n( فحشاء ) كردار و گفتار زشتى است كه قبح آن خارج از حدّ تحمّل ، صبر يا سكوت باشد و ( منكر ) امر ناپسنديست كه در جامعه به جهت زشتى يا گناه بودنش متروك باشد ( مانند ظاهر نمودن عورت و ساير مظاهر فسق و فساد ) و ( بغى ) در اصل به معناى طلب است ، امّا معمولا در معناى طلب حق ديگران و تعدّى و ستم استعمال مىشود و معناى استكبار و برترى طلبى و ظلم را افاده مىكند .\r\nلذا نهى از فحشاء ، منكر و بغى باعث اتحّاد مجتمع مىگردد و نظام جامعه را استحكام مىبخشد ، چون وقتى افراد يك اجتماع مرتكب فحشاء و منكر نشده و به حقّ يكديگر هم تجاوز نكنند ، رحمت در ميان آنها مستقّر شده و نيروها با هم متمركز مىشود و خشم و عداوت و نفرت و هر صفت زشتى كه باعث تفرقه و هلاكت آن اجتماع باشد از ميان آنها ريشه‌كن مىگردد و جمله آخر گوياى آنست كه خداوند اين پندها را به انسانها مىدهد تا شايد متذّكر شوند كه آنچه خداوند آنها را به سوى آن دعوت مىكند باعث حيات و سعادت آنهاست .\r\n( 91 )  ( وَ أَوْفُوا بِعَهْدِ اللَّهِ إِذا عاهَدْتُمْ وَ لا تَنْقُضُوا الْأَيْمانَ بَعْدَ تَوْكِيدِها وَ قَدْ جَعَلْتُمُ اللَّهَ عَلَيْكُمْ كَفِيلًا إِنَّ اللَّهَ يَعْلَمُ ما تَفْعَلُونَ )  : ( و به پيمان خدا وقتى كه پيمان بستيد ، وفا كنيد و قسمها را بعد از محكم كردن آن ، كه خدا را ضامن بر خود گرفته‌ايد ، نشكنيد ، بدرستى كه خداوند آنچه را انجام مىدهيد مىداند ) ، ( عهد ) يعنى حفظ چيزى و مراعات آن و پيمانى را كه حفظ آن لازم باشد ، عهد مىگويند و مراد از ( عهد اللّه ) عهديست كه شخص آن را با خدا بسته باشد ، ( ايمان ) جمع يمين ، يعنى سوگند و قسم به خدا و مراد از توكيد قسم يعنى محكم كردن آن به قصد و عزم و لذا شامل قسمهاى بيهوده و لغو نمىگردد و حقيقت معناى سوگند ، ايجاد رابطهء خاصّى است ميان كلام و يك امر مهّم و شريف به نحوى كه كذب بودن آن كلام ، مستلزم توهين و اهانت به آن امر شريف باشد و وقتى شخص به خدا سوگند مىخورد ، وعده و گفتار خود را به\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nنوعى با خداى سبحان ارتباط مىدهد و خدا را در وفاى به آن ، از طرف خود كفيل مىنمايد كه اگر سوگند خود را بشكند و به عهد خود وفا نكند خداوند بايد او را عقوبت نمايد ، لذا با نقض سوگند به ساحت عزّت الهى توهين نموده است و نقض قسم يك نوع انقطاع و جدايى از خداى سبحان است ، ( بعد از آنكه با قسم و تأكيد ، خود را متصّل به او نموده بود ) .\r\nو جمله آخر براى تأكيد نهى است يعنى پيمان‌شكنى و نقض سوگند ننماييد ، چون خداوند نسبت به اين اعمال شما آگاه است و آن را نمىپسندد .\r\n( 92 )  ( وَ لا تَكُونُوا كَالَّتِي نَقَضَتْ غَزْلَها مِنْ بَعْدِ قُوَّةٍ أَنْكاثاً تَتَّخِذُونَ أَيْمانَكُمْ دَخَلًا بَيْنَكُمْ أَنْ تَكُونَ أُمَّةٌ هِيَ أَرْبى مِنْ أُمَّةٍ إِنَّما يَبْلُوكُمُ اللَّهُ بِهِ وَ لَيُبَيِّنَنَّ لَكُمْ يَوْمَ الْقِيامَةِ ما كُنْتُمْ فِيهِ تَخْتَلِفُونَ )  : ( و مانند كسى نباشيد كه رشتهء خود را بعد از تابيدن پنبه نموده و قطعه قطعه مىكند كه قسمهايتان را در بين خودتان براى اينكه گروهى بيش از گروه ديگر است وسيلهء فريب مىگيريد ، بدرستى كه خداوند شما را با آن قسمها امتحان مىكند و تا براى شما آنچه را درباره‌اش اختلاف مىكرديد در روز قيامت بيان كند ) ، مىفرمايد ، مانند كسى نباشيد كه رشتهء خود را پنبه مىكند ، نقل شده از ( كلبى ) كه : زن احمقى در قريش بوده كه با كنيزانش تا نصف روز نخ مىرشته و آنگاه به آنها امر مىكرده كه آن رشته‌ها را پنبه كنند و او ربطه دختر عمرو بن كعب بوده كه به او خرفاء هم مىگفتند « 1 » .\r\nآنگاه مىفرمايد ، قسمهاى خود را وسيلهء نيرنگ و مكر و خيانت قرار مىدهيد تا گروهى در زخارف دنيوى برتر از گروه ديگر گردند .\r\nيعنى بوسيله قسمهاى مؤكدّ سعى مىكنيد تا با مكر و خيانت يك عدّه بر عدّهء ديگر افزونى بيابيد ، پس مثل شما مانند همان زنيست كه نخ را رشته و سپس آن را باز مىكرد ،\r\n\r\n\r\n","description":"","footnote":"\r\n( 1 ) - مجمع البيان ، جلد 6 .\r\n","page_name":" 655 ","page_number":655},
  {"content":"\r\n\r\nچون ابتدا سوگند خورده و بعد با خدعه و خيانت آن را مىشكنيد و اين امر امتحانى الهيست كه خداوند شما را با آن آزمايش مىكند و براستى در روز قيامت خداوند شما را متوجّه آن امرى كه درباره‌اش اختلاف مىكرديد ، مىنمايد و آن وقت خواهيد فهميد كه حقيقت آنچيزهايى كه در دنيا بر سر آن مخاصمه مىكرديد و مانند درندگان به جان يكديگر مىافتاديد و براى محو حق ، راه باطل را مىپيموديد ، چيست .\r\n( 93 )  ( وَ لَوْ شاءَ اللَّهُ لَجَعَلَكُمْ أُمَّةً واحِدَةً وَ لكِنْ يُضِلُّ مَنْ يَشاءُ وَ يَهْدِي مَنْ يَشاءُ وَ لَتُسْئَلُنَّ عَمَّا كُنْتُمْ تَعْمَلُونَ )  : ( و اگر خدا مىخواست شما را به صورت امتّى واحد قرار مىداد ، و ليكن خداوند هر كس را بخواهد گمراه نموده و هر كس را بخواهد هدايت مىكند و هر آينه از آنچه انجام مىداديد بازخواست مىشويد ) ، يعنى اگر خدا مىخواست اختلافات را از ميان شما برمىداشت و همهء شما را به صورت يك گروه واحد قرار مىداد ، پس اختلافات شما غرض الهى را نقض نمىكند و شما هرگز خدا را عاجز ننموده‌ايد ، بلكه خداوند خودش شما را مختلف خلق كرد و گروهى را به جهت فسق و تبهكارى آنها گمراه كرده ( گمراهى را مجازات آنها قرار داده نه آنكه ابتدائا آنها را گمراه كرده باشد ) و گروه ديگر را كه هدايت فطرى خود را از دست نداده و براساس او امر الهى اعمال نيك انجام مىدهند ، توفيق هدايت داده و آنها را هدايت كرده است ، لذا حكمت خداى متعال اقتضاء نموده كه سعادت و شقاوت بشر بر اساس اختيار باشد و خودش از ميان راه و بيراهه يكى را برگزيند « 1 » .\r\nو آنگاه جهت دفع توهّم جبرى بودن مسأله هدايت و ضلالت ، مىفرمايد : به زودى از آنچه عمل مىكنيد مؤاخذه و بازخواست مىشويد ، يعنى استناد هدايت و گمراهى به خداوند متعال هرگز باعث باطل شدن تأثير ارادهء انسان در اعمال اختيارى او نمىگردد و\r\n\r\n\r\n","description":"","footnote":"\r\n( 1 ) -  ( إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً )  ، سوره دهر ، آيه 3 .\r\n","page_name":" 656 ","page_number":656},
  {"content":"\r\n\r\nاگر چنين بود اصولا دعوت انبياء و اساس رسالت باطل مىگشت ، بلكه هر چه را بشر خود با دست خويش برگزيند ، خداوند او را در آنچه برگزيده است كمك نموده و به پيش مىبرد « 1 » .\r\n( 94 )  ( وَ لا تَتَّخِذُوا أَيْمانَكُمْ دَخَلًا بَيْنَكُمْ فَتَزِلَّ قَدَمٌ بَعْدَ ثُبُوتِها وَ تَذُوقُوا السُّوءَ بِما صَدَدْتُمْ عَنْ سَبِيلِ اللَّهِ وَ لَكُمْ عَذابٌ عَظِيمٌ )  : ( و سوگندهايتان را ميان خويش وسيله فريب قرار ندهيد كه قدمى بعد از استوار شدنش بلغزد و بواسطه بازماندن از راه خدا ، بدى به شما برسد و عذابى بزرگ براى شما باشد ) ، در اين آيه مستقلا از مكر و دغل نمودن بوسيلهء سوگند نهى مىكند و مىفرمايد : اين عمل باعث مىشود كه شخصى بعد از ثبات قدم ، مجددا قدمش بلغزد و شما كه او را دچار لغزش ساخته‌ايد و از راه خدا جلوگيرى نموده‌ايد ، طعم عذاب را بچشيد و عذابى بزرگ برايتان باشد ، لغزيدن قدم بعد از ثبوت ، مثاليست براى سوگند شكنى بعد از تأكيد آن سوگند ، چون ثبات بر عزم و سوگند يكى از كرامتهاى انسانى است كه دين الهى بر اساس آن بنا شده .\r\nو مقصود از ( صد سبيل اللّه ) اعراض و خوددارى از سنّت فطرى است كه خداوند بشر را بر اساس آن آفريده و دعوت پيامبران انسانها را به سوى آن فرا مىخواند تا همواره ملتزم و پايبند به راستى و استقامت و رعايت عهد و سوگند خود بوده و از مكر و دغل اجتناب نمايند .\r\nو اگر مرتكب اين عمل شوند و نقص سوگند نموده و سوگند را وسيلهء دغل و خيانت خود قرار دهند در اين صورت آثار سوء و عذاب ، بواسطهء ضلالتشان در همين دنيا به آنها خواهد رسيد و در آخرت هم بواسطه اين افسادى كه در زمين نموده‌اند عذابى بزرگ براى آنان خواهد بود .\r\n( 95 )  ( وَ لا تَشْتَرُوا بِعَهْدِ اللَّهِ ثَمَناً قَلِيلًا إِنَّما عِنْدَ اللَّهِ هُوَ خَيْرٌ لَكُمْ إِنْ كُنْتُمْ \r\n\r\n\r\n","description":"","footnote":"\r\n( 1 ) -  ( كُلًّا نُمِدُّ هؤُلاءِ وَ هَؤُلاءِ )  ، سوره اسراء ، آيه 20 .\r\n","page_name":" 657 ","page_number":657},
  {"content":"\r\n\r\n تَعْلَمُونَ )  : ( و پيمان خدا را به بهاى اندك نفروشيد بدرستى آنچه در نزد خداست براى شما بهتر است ، اگر مىدانستيد ) ، در اين آيه بعد از آيه قبلى كه امر به وفاى عهد مىنمود از شكستن عهد نهى مىكند همچنانكه در مورد قسم نيز همين رويّه را اجرا فرمود ، تا اهميّت مطلب و اعتناء به شأن آن را افاده نمايد .\r\nمراد از عهد خدا همان عهدى است كه خداوند با عموم بندگان خود بسته « 1 » و منظور از ( اشتراء ) ترجيح دادن متاع اندك دنيوى بر پايبندى به ميثاق الهيست ، يعنى اينكه ، انسان عهد خدا را با چيزى از متاع دنيا معاوضه كند و براى رسيدن به آن متاع ، عهد خدا را زير پا بگذارد و آنگاه مىفرمايد : اگر مىدانستيد البته آنچه در نزد خداست براى شما بهتر از اين ثمن و عوضى است كه در برابر نقض پيمان آن را بدست مىآوريد .\r\n( 96 )  ( ما عِنْدَكُمْ يَنْفَدُ وَ ما عِنْدَ اللَّهِ باقٍ وَ لَنَجْزِيَنَّ الَّذِينَ صَبَرُوا أَجْرَهُمْ بِأَحْسَنِ ما كانُوا يَعْمَلُونَ )  : ( آنچه نزد شماست فنا مىشود و آنچه نزد خداست ماندنى است و هر آينه كسانى را كه صبورى نمودند بهتر از آنچه عمل مىكردند پاداش مىدهيم ) ، قسمت اوّل اين آيه بيان علّت مورديست كه در آيه قبل ذكر شد و فرمود : ( ما عند اللّه خير لكم ) به اين صورت كه آنچه در زندگى دنيا قابل دسترس شماست مانند همهء مظاهر ديگر دنيوى دستخوش زوال و دگرگونى است ، چون اصولا زندگى مادّى بر اساس حركت و تغيير و زوال قائم است ، ولى آنچه در نزد خداست و آن را به پرهيزكاران وعده فرموده مانند ساير مظاهر آخرت ، باقى است و فنا و زوال در آن راه ندارد و لذا شخص عاقل نبايد نعمت باقى را فداى متاع فانى كند .\r\n\r\n\r\n","description":"","footnote":"\r\n( 1 ) - و آن همان عهديست كه در عالم ذر از ايشان اقرار بر بندگى خود گرفت و فرمود :  ( أَ لَسْتُ بِرَبِّكُمْ ، قالُوا بَلى )  و باقى ماندن و وفاى به عهد الهى پذيرش بندگى حق و عدم استكبار در برابر دعوت اوست . ( مترجم )\r\n","page_name":" 658 ","page_number":658},
  {"content":"\r\n\r\nو آنگاه روى سخن را متوجه صابران در راه خدا نموده و مىفرمايد : كسانى كه صبر پيشه كنند ( چه صبر بر طاعت و چه صبر در برابر مصيبت و چه صبر در برابر معصيت ) و در راه خدا و به جهت رضاى او خشويشتندارى نمايند ، خداى متعال به آنها اجرى مىدهد كه در نوع خود بهترين است ، يعنى به پاداش صبرى كه در دنيا نموده‌اند خداوند در آخرت اعمال آنها را به ديدهء اغماض مىنگرد و براى هر عمل معمولى آنها اجر بهترين آن نوع را به ايشان عطا مىكند ، همچنانكه فرمود ،  ( إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ )  « 1 » ، ( به درستى كه صابران پاداش خود را بىحساب و بطور كامل دريافت مىكنند ) .\r\n( 97 )  ( مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ )  : ( هر كس از مرد يا زن كه عمل شايسته انجام دهد و مؤمن باشد او را به زندگى نيكو زنده مىگردانيم و هر آينه آنها را به بهتر از آنچه عمل مىكردند پاداش مىدهيم ) ، وعده جميل و حكم كلّى براى هر فرد مؤمنى است كه عمل صالح انجام دهد و تنها قيد آن ايمان است ، چون عمل بدون ايمان باطل و بىاجر است و اثرى بر آن مترتّب نمىشود .\r\nآنگاه مىفرمايد : خداى متعال هر مؤمنى را كه عمل شايسته كند به حيات جديدى غير از حيات عمومى كه به ديگران نيز بخشيده ، زنده مىكند ، يعنى حيات جديدى به او افاضه مىنمايد ، و خداوند به او علم و ادراكى مىدهد كه ديگران فاقد آن هستند و نيز به او قدرت بر احياء حق و ابطال باطل را مىدهد كه براى ديگران اين قدرت نيست و اين علم و قدرت جديد ، مؤمن را آماده مىسازد كه حقيقت اشياء را همانگونه كه هستند ببيند و حق و باطل را از هم تشخيص دهد و آنگاه در نتيجه اين بينش هرگز به دنيا و مظاهر باطل آن فريفته نمىشود و شيطان قدرت بر فريب او نخواهد داشت و نمىتواند\r\n\r\n\r\n","description":"","footnote":"\r\n( 1 ) - سوره زمر ، آيه 10 .\r\n","page_name":" 659 ","page_number":659},
  {"content":"\r\n\r\nاو را وسوسه كند و به عزّت خدا عزيز مىگردد و قلبش متعلّق به پروردگارش مىشود و آنوقت هيچ چيز جز رضاى او را نمىجويد و هيچ امرى به نظرش نيكو نمىرسد جز آنچه پروردگار آن را نيكو دانسته و هيچ امرى در نظرش قبيح و زشت نمىآيد جز آنچه خدا آن را قبيح دانسته و در نفس خود نور و كمال و ارزش و لذّت و سرورى را درك مىكند كه قابل سنجش نيست و غرق در حياتى دائمى و زوال ناپذير مىگردد و به خير و سعادتى مىرسد كه هرگز شقاوتى همراه آن نيست و اينها آثار يك زندگى حقيقى است و كسى كه داراى چنين حياتى باشد ، داراى دو نوع زندگى نيست ( زندگى مجازى و زندگى حقيقى ) بلكه زندگى او در درجه‌اى بالاتر و قويتر و داراى آثار بيشتر مىباشد ، همچنانكه در مورد انبياء باز هم درجهء بالاترى از زندگى مصداق مىيابد ، چون آنها مؤيّد به روح قدسى پروردگار هستند .\r\nو سپس همچنانكه در مورد آيهء سابق توضيح داده شد مىفرمايد ، ما آنها را به بهتر از آنچه عمل مىكردند پاداش مىدهيم ، يعنى اعمالشان را مو شكافى نكرده و براى هر عملى به مقدار بهترين نوع آن عمل پاداش ميدهيم ، به عبارت ديگر به جهت شايسته بودن اعمال و كامل بودن ايمانشان ما هم به آنها پاداش بىحساب عطا مىكنيم ، همچنانكه در سوره مؤمن مىفرمايد :  ( مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ )  « 1 » ، ( هر مؤمنى اعم از مرد يا زن كه عمل شايسته بجا آورد آنها وارد بهشت مىشوند و بىحساب روزى خواهند خورد ) .\r\n( 98 )  ( فَإِذا قَرَأْتَ الْقُرْآنَ فَاسْتَعِذْ بِاللَّهِ مِنَ الشَّيْطانِ الرَّجِيمِ )  : ( و زمانيكه قرآن مىخوانى از شرّ شيطان رانده شده به خدا پناه ببر ) ، ( استعاذه ) طلب پناه است ، آيه شريفه خطاب به رسول اكرم صلّى اللّه عليه و إله و سلم مىفرمايد ، وقتى قرآن تلاوت مىكنى از خداى متعال بخواه\r\n\r\n\r\n","description":"","footnote":"\r\n( 1 ) - سوره مؤمن ، آيه 40 .\r\n","page_name":" 660 ","page_number":660},
  {"content":"\r\n\r\nتا مادامى كه مشغول خواندن هستى تو را از اغواى شيطان رانده شده از رحمت حق پناه دهد و از تو در برابر شيطان حمايت كند .\r\nلذا استعاذه‌اى كه در اين آيه به آن امر شده حال و تكليف قلب و نفس قارى قرآن است ، نه آنكه فقط به زبان بگويد : ( اعوذ باللّه من الشّيطان الرّجيم ) ، بلكه اين استعاذه زبانى تنها مقدمه و وسيلهء ايجاد آن حالت نفسانى است و اگر به اين قول زبانى ( استعاذه ) گفته شده از باب مجاز است .\r\n( 99 )  ( إِنَّهُ لَيْسَ لَهُ سُلْطانٌ عَلَى الَّذِينَ آمَنُوا وَ عَلى رَبِّهِمْ يَتَوَكَّلُونَ )  : ( بدرستى براى شيطان تسلّطى بر كسانى كه ايمان آورند و بر پروردگارشان توكّل مىنمايند ، نيست ) ، اين جمله در مقام علّت براى امر استعاذه در آيه قبلى است ، يعنى اينكه گفتيم در زمان قرائت قرآن به خدا پناه ببر ، به جهت آنست كه تنها كسانى از شرّ شيطان ايمن هستند كه به خدا ايمان آورده و بر او توكّل نمايند .\r\nلذا شيطان قدرت بر تأثير و تصرّف در چنين افرادى را ندارد ، چون مؤمنان و اهل توكّل زمام امور خود را بدست خدا داده و راضى به رضاى او بوده و در برابر او تسليم هستند و اين امر از آثار عبوديّت و بندگى است .\r\nاز اين آيه دو نكته استفاده مىشود : اوّل ) : استعاذه به خدا عين توكّل بر خداست ، دوّم ) : ايمان و توكّل دو ملاك بر صدق عبوديّت هستند و ادّعاى بندگى بدون وجود ايمان و توكّل ادّعايى كاذب است .\r\n( 100 )  ( إِنَّما سُلْطانُهُ عَلَى الَّذِينَ يَتَوَلَّوْنَهُ وَ الَّذِينَ هُمْ بِهِ مُشْرِكُونَ )  : ( تسلّط او فقط بر كسانى است كه دوستدار اويند و كسانى كه به خدا شرك مىورزند ) ، مىفرمايد سلطنت شيطان منحصرا مخصوص كسانى است كه او را ولّى خود مىگيرند ، تا او امور آنها را تدبير كند و نيز كسانى كه به خدا شرك ورزيده و شيطان را ربّ و مطاع خود فرض مىكنند چون اطاعت همان عبادت است ، همچنانكه فرمود :   ( أَ لَمْ أَعْهَدْ إِلَيْكُمْ يا  \r\n\r\n","description":"","footnote":"","page_name":" 661 ","page_number":661},
  {"content":"\r\n\r\n  بَنِي آدَمَ أَنْ لا تَعْبُدُوا الشَّيْطانَ إِنَّهُ لَكُمْ عَدُوٌّ مُبِينٌ وَ أَنِ اعْبُدُونِي )   « 1 » ، ( اى بنى آدم آيا با شما عهد نكردم كه شيطان را عبادت نكنيد ، او برايتان دشمنى آشكار است و اينكه مرا عبادت كنيد ؟ ) .\r\nاز آيه دو نكته استفاده مىشود : 1 ) انتهاى آيه ، توضيح و تفسير ابتداى آنست ، لذا تولّى يعنى ولى گرفتن كسى كه خدا به او اذن نداده ، شرك به خدا و عبادت و اطاعت غير خداست ، 2 ) بين عدّم توكّل بر خدا و تولّى شيطان هيچ واسطه‌اى نيست ، يعنى كسى كه بر خدا توكّل نكند ، از اولياء شيطان خواهد بود .\r\n( 101 )  ( وَ إِذا بَدَّلْنا آيَةً مَكانَ آيَةٍ وَ اللَّهُ أَعْلَمُ بِما يُنَزِّلُ قالُوا إِنَّما أَنْتَ مُفْتَرٍ بَلْ أَكْثَرُهُمْ لا يَعْلَمُونَ )  : ( و زمانيكه آيه‌اى را به جاى آيهء ديگر مىآوريم و خدا بهتر مىداند كه چه نازل مىكند ، آنها مىگويند : تو فقط افترا زننده‌اى ، بلكه بيشتر آنها نمىدانند ) ، در اين آيه به مسألهء نسخ و حكمت آن اشاره شده است و مىفرمايد : زمانيكه ما آيه‌اى را به جاى آيهء ديگر قرار مىدهيم حق ، اين است كه حقيقت هرگز از مورد خود تجاوز نمىكند و هر آيه‌اى كه خدا نازل مىكند سزاوار و شايستهء نازل شدن است و خداوند نسبت به آنچه نازل مىكند از اين افراد مشرك و معترض داناتر است .\r\nامّا اين افراد مشرك و يهوديان به رسولخدا صلّى اللّه عليه و إله و سلم تهمت زده و مىگويند تو در تبديل اين آيه افتراء زده‌اى ، چون نسخ و تبديل در كلام پروردگار راه ندارد و لحن كلامشان به گونه‌اى بوده كه گويا مىخواستند بگويند تو جز افتراء زدن كار ديگرى ندارى و هميشه به خدا افترا مىزنى .\r\nامّا خداوند در جواب آنها مىفرمايد : بيشتر اينها حقيقت حال را نمىدانند و نمىفهمند كه حكمت تبديل آيه چيست و به زودى معلوم مىشود كه احكام الهى تابع\r\n\r\n\r\n","description":"","footnote":"\r\n( 1 ) - سوره يس ، آيه 61 .\r\n","page_name":" 662 ","page_number":662},
  {"content":"\r\n\r\nمصالح بندگان است و مصالح بندگان به حسب تغييّر اوضاع و احوال مقتضيات زمان تبدّل مىپذيرد ، در نتيجه خداوند حكم جديدى كه مصلحت تازه‌اى دارد جعل مىنمايد ، ولى بيشتر اين مشركان به سبب استكبار و عنادى كه با حق دارند از اين حقايق غافلند .\r\n( 102 )  ( قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ لِيُثَبِّتَ الَّذِينَ آمَنُوا وَ هُدىً وَ بُشْرى لِلْمُسْلِمِينَ )  : ( بگو قرآن را روح القدس از جانب پروردگارت به حق نازل كرده تا كسانى را كه ايمان آوردند ، استوارى بخشد و براى مسلمانان هدايت و بشارتى باشد ) ، مراد از ( روح القدس ) يا روح پاك ، جبرئيل ، ملك حامل وحى است و به رسول خود صلّى اللّه عليه و إله و سلم تعليم مىدهد كه در جواب مشركان كه او را افتراء زننده مىناميدند ، بفرمايد كه اين قرآن را جبرئيل از ناحيه پروردگار به حق نازل نموده و مراد و غايت نزول تدريجى « 1 » قرآن بر قلب پيامبر صلّى اللّه عليه و إله و سلم اين است كه افرادى كه به خدا و رسول و روز قيامت ايمان آورده‌اند استوار شوند و ثبات بيابند ، چون شمول قرآن بر نسخ و تجديد حكم بر حسب تغيير مصالح باعث تثبيت مؤمنان گشته و به آنها آرامش و استحكام مىبخشد و نيز اين قرآن براى مسلمانان يعنى كسانى كه تسليم حكم خداى متعال هستند و اعتراض به احكام او نمىنمايند باعث هدايت و بشارت است .\r\nچون آنها را به راه سعادت راهنمايى كرده و به بهشت و جوار رحمت حق بشارت مىدهد و اگر ميان مؤمنان و مسلمانان در خصوص غايت نزول قرآن تفاوت نهاده به جهت آنست كه ايمان با اسلام متفاوت است ، ايمان كار قلب است و لذا بهره‌اى كه از آثار نسخ در قرآن مىبرد تثبيت علم و اعتراف است ، امّا اسلام مربوط به ظاهر عمل و مرحلهء جوارح بدن است و لذا بهرهء آن از نزول قرآن و احكام ناسخ ، هدايت شدن به\r\n\r\n\r\n","description":"","footnote":"\r\n( 1 ) - نزول تدريجى قرآن ، غير از انزال يكباره آن بر قلب پيامبر صلّى اللّه عليه و إله و سلم است ، چون قرآن دو نوع نزول داشته . ( مترجم )\r\n","page_name":" 663 ","page_number":663},
  {"content":"\r\n\r\nعمل واجب و بشارت يافتن به نتيجه آن يعنى بهشت و سعادت است .\r\n( 103 )  ( وَ لَقَدْ نَعْلَمُ أَنَّهُمْ يَقُولُونَ إِنَّما يُعَلِّمُهُ بَشَرٌ لِسانُ الَّذِي يُلْحِدُونَ إِلَيْهِ أَعْجَمِيٌّ وَ هذا لِسانٌ عَرَبِيٌّ مُبِينٌ )  : ( و ما به تحقيق مىدانيم كه اينها مىگويند : همانا قرآن را بشرى به او تعليم داده است ، زبان كسى كه آنها به آن اشاره مىكنند عجمى است و حال آنكه اين قرآن به زبان عربى آشكار است ) ، مشركان به پيامبر صلّى اللّه عليه و إله و سلم تهمت و افتراء مىزدند و مىگفتند اين قرآن را يك بشر به او تعليم داده و ظاهرا مرادشان يك عالم غير عرب بوده كه به زبان عربى نيز تسلّط داشته و حضرت رسول صلّى اللّه عليه و إله و سلم او را ملاقات كرده بود .\r\nو آنها نگفتند كه مردى غير عرب مطالب قرآن را به او تلقين يا املاء مىكند ، چون به پندار آنها ممكن است كه آن مرد مطالب و معانى را به زبان عجمى به پيامبر تعليم داده و آنحضرت آنها را به غالب عربى درآورده باشد .\r\nلذا جوابى كه در اين آيه داده شده جواب كامل شبههء آنها نيست ، بلكه جواب كامل در طىّ اين آيه و دو آيه بعدى داده شده و از مجموع اين سه آيه استفاده مىشود كه : اين تهمتى كه شما به پيامبر صلّى اللّه عليه و إله و سلم مىزنيد اگر مقصود شما از تعليم ، تلقين الفاظ است و قرآن را كلام آن مرد مىدانيد ، جواب شما اين است كه آن مرد عرب نبوده و زبان او فصيح نيست ، در حالى كه اين قرآن به زبان عربى واضح و آشكار است .\r\nو اگر منظور شما اين است كه آن مرد معانى و معارف قرآنى را به پيامبر اسلام صلّى اللّه عليه و إله و سلم تعليم مىدهد و الفاظ قرآن از رسولخدا است و او الفاظ خود را به قرآن افترا بسته ، جواب شما اين است كه معارفى را كه قرآن در بردارد ، تمام عقول را متحيّر و مضّطر مىكند و هيچ عاقلى در حقيقى بودن آنها ترديد نمىكند و اگر پيامبر صلّى اللّه عليه و إله و سلم آنها را از غير خدا تعليم گرفته بود ، به آنها ايمان نداشت و بواسطه عدم ايمان ، خدا او را هدايت نمىكرد ، امّا پيامبر صلّى اللّه عليه و إله و سلم به قرآن ايمان دارد و خدا او را هدايت نموده و لذا هرگز به قرآن افترا نمىبندد ، چون جز شخص بىايمان به خدا و آيات او و اشخاص دروغگو\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nشخص ديگرى به خدا افترا نمىزند ، لذا قرآن از ناحيهء خداست ، ( اين قسمت اخير از جواب آنها در دو آيه بعدى ذكر شده ) .\r\n( 104 )  ( إِنَّ الَّذِينَ لا يُؤْمِنُونَ بِآياتِ اللَّهِ لا يَهْدِيهِمُ اللَّهُ وَ لَهُمْ عَذابٌ أَلِيمٌ )  : ( بدرستى كسانى كه به آيات الهى ايمان نمىآورند ، خداوند آنها را هدايت نمىكند و براى آنها عذاب دردناكى مىباشد ) ، يعنى افرادى كه به آيات الهى كفر بورزند خداوند آنها را بسوى خود و معارف حقّه‌اى كه مؤمنان بواسطهء ايمانشان به آن نايل مىشوند ، هدايت نمىنمايد و براى آنها عذابى دردناك خواهد بود و حال آنكه پيامبر صلّى اللّه عليه و إله و سلم به آيات الهى ايمان داشته و به همين جهت هم خداوند او را به اين معارف عالى هدايت كرده است .\r\n( 105 )  ( إِنَّما يَفْتَرِي الْكَذِبَ الَّذِينَ لا يُؤْمِنُونَ بِآياتِ اللَّهِ وَ أُولئِكَ هُمُ الْكاذِبُونَ )  : ( فقط كسانى دروغ مىبندند كه ايمان به آيات خدا ندارند و آنها خودشان دروغگويند ) ، مىفرمايد منحصرا كسانى به خدا دروغ و افتراء مىزنند كه به آيات الهى ايمان نداشته باشند و آنها خودشان اهل كذب و دروغ هستند ، امّا كسى مثل رسولخدا صلّى اللّه عليه و إله و سلم كه مؤمن به آيات خداست ، هرگز دروغ نمىگويد و به خدا تهمت نمىزند و سخنان خود يا ديگرى را به او نسبت نمىدهد .\r\nلذا چنانچه گفتيم اين سه آيه ما حصل جواب كفّار است كه گفتند : پيامبر صلّى اللّه عليه و إله و سلم اين قرآن را از ناحيهء بشرى تعليم گرفته و آن را به دروغ به خدا نسبت مىدهد .\r\n\r\n[ آيهء ( 117 - 106 ) تهديد كفّار و مرتدّين ، معناى مهر زدن خداوند بر دل كفّار و وعدهء الهى به مهاجرين صابر ، هشدار به كافران و نهى از بدعت در حلائل الهى 
  ]\r\n( 106 )  ( مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ وَ لكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ وَ لَهُمْ عَذابٌ عَظِيمٌ )  : ( هر كس بعد از ايمان به خدا ، به او كفر بورزد ، جز كسى كه مجبور شده و قلبش به ايمان ثابت و مطمئن است ، بلكه آنكه سينه‌اش را به كفر گشوده ، پس غضب و سخط خداوند بر آنهاست و برايشان عذابى بزرگ مىباشد ) ، معناى آيه آشكار است و مىفرمايد ، كسى كه بعد از ايمان به\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nخدا ، به او كفر بورزد و مرتدّ شود ، چنانچه مجبور به آن نشده و قلبش با ايمان به خدا ساكن و مطمئن نباشد ، بلكه خودش با آغوش باز كفر را پذيرا شده باشد ، در اين صورت ناخشنودى و غضب الهى بر آنان خواهد بود و عذابى بزرگ خواهند داشت ، چون به جاى شكرگزارى از بابت ايمان ، اين نعمت بزرگ را كفران نموده و به جاى ايمان به كفر گرايش يافته‌اند .\r\nپس جمله  ( إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ )  « 1 » ، استثناء از عموم شرط است ، يعنى اگر كسى مجبور به تظاهر به كفر شود ، امّا دلش با ايمان به خدا سكون و آرامش داشته باشد ، در اين صورت غضب الهى و عذاب بزرگ شامل حال او نخواهد شد .\r\n( 107 )  ( ذلِكَ بِأَنَّهُمُ اسْتَحَبُّوا الْحَياةَ الدُّنْيا عَلَى الْآخِرَةِ وَ أَنَّ اللَّهَ لا يَهْدِي الْقَوْمَ الْكافِرِينَ )  : ( اين به جهت آنست كه آنان زندگى دنيا را بر آخرت ترجيح داده‌اند و اينكه خداوند گروه كافران را هدايت نمىكند ) ، در اينجا علّت حلول غضب و عذاب الهى را بر آنها بيان مىكند و آن امر اين است كه اين افراد زندگى پست و فانى دنيوى و تمتعّات حيوانى و نازل آن را بر حيات دائمى آخرت و زندگى در جوار حقّ كه غايت و نتيجهء خلقت است ، ترجيح داده و جز دنيا مقصد ديگرى نداشتند و لذا به كلى از آخرت منقطع گشته و به آن كفر ورزيدند و خداوند هم هرگز مردم كافر را هدايت نمىكند و به دليل اينكه از هدايت الهى محروم شدند از راه سعادت و بهشت وامانده و گرفتار غضب و عذاب الهى گشتند .\r\n\r\n\r\n","description":"","footnote":"\r\n( 1 ) - در الدّر المنثور جلد 4 صفحه 132 از پيامبر صلّى اللّه عليه و إله و سلم نقل شده كه اين آيه در حقّ عمار ياسر نازل شد كه زمانيكه ابو جهل پدر و مادرش را زير شكنجه شهيد كرد ، از روى تقيّه اظهار كفر نمود ، امّا قلبش مؤمن بود .\r\n","page_name":" 666 ","page_number":666},
  {"content":"\r\n\r\n( 108 )  ( أُولئِكَ الَّذِينَ طَبَعَ اللَّهُ عَلى قُلُوبِهِمْ وَ سَمْعِهِمْ وَ أَبْصارِهِمْ وَ أُولئِكَ هُمُ الْغافِلُونَ )  : ( آنها كسانى هستند كه خداوند بر قلبها و گوشها و چشمهايشان مهر نهاده و آنها همان بيخبرانند ) ، پس اختيار نمودن حيات ناچيز دنيا بر آخرت و محروميّت از هدايت الهى نشانهء افراديست كه خدا بر دلها و گوشها و چشمانشان مهر نهاده و غافل هستند .\r\nچون با دل بستن به مادّيات و انقطاع از معنويّات ، حس و شعور و ادراكاتشان در چارچوب مادّيات اسير شده و لذا درك درستى از حقيقت ندارند و متوجّه عبرتها و اندرزها نمىشوند و حجتّهاى عقلى كه آنها را بسوى آخرت هدايت مىكند آنها را به تعقّل وانمىدارد ، گويا دلها و چشمها و گوشهايشان مهر شده و هيچ حقّى به آنها راه نمىيابد ، بلكه به كلى از حقايق غافلند .\r\nلذا مهر نهادن عملى از جانب خداست كه به جهت مجازات آنها انجام مىگيرد ، امّا غفلت صفتى است بشرى و منسوب به خود آنان .\r\n( 109 )  ( لا جَرَمَ أَنَّهُمْ فِي الْآخِرَةِ هُمُ الْخاسِرُونَ )  : ( و قطعا آنها در آخرت زيانكار هستند ) ، چون سرمايهء خود را در دنيا ضايع كردند و هيچ توشه‌اى براى آخرت خود كسب نكردند و لذا در آخرت زاد و توشه‌اى ( چون اعمال صالح و ايمان و احسان و . . . ) نخواهند داشت .\r\nنظير اين آيه در سورهء هود هم آمده ، امّا در آنجا به سبب آنكه آن افراد علاوه بر كفر خودشان مانع از ايمان ديگران هم گشته‌اند آنها را ( اخسرون ) معرفى مىنمايد « 1 » .\r\n\r\n\r\n","description":"","footnote":"\r\n( 1 ) -  ( لا جَرَمَ أَنَّهُمْ فِي الْآخِرَةِ هُمُ الْأَخْسَرُونَ )  ، ( قهرا در آخرت آنها زيانكارترين افرادند ) ، سوره هود ، آيه 22 .\r\n","page_name":" 667 ","page_number":667},
  {"content":"\r\n\r\n( 110 )  ( ثُمَّ إِنَّ رَبَّكَ لِلَّذِينَ هاجَرُوا مِنْ بَعْدِ ما فُتِنُوا ثُمَّ جاهَدُوا وَ صَبَرُوا إِنَّ رَبَّكَ مِنْ بَعْدِها لَغَفُورٌ رَحِيمٌ )  : ( و آنگاه پروردگارت بدرستى نسبت به كسانى كه بعد از محنت و آزمايش شدن ، هجرت كرده و جهاد نمودند و صبورى پيشه كردند ، همانا پروردگارت بعد از آن آمرزنده و مهربان است ) ، ( فتنه ) يعنى وارد كردن طلا در آتش براى آزمودن عيار آن ، امّا بتدريج در همهء آزمايشها و شكنجه‌ها به كار رفته و در اينجا منظور از آن شكنجه‌هايى است كه مشركان در حق مؤمنان صدر اسلام روا مىداشتند تا آنها را از دين منصرف كنند .\r\nخداوند متعال در اين آيه به آنها وعدهء جميلى مىدهد و مىفرمايد كسانى كه بعد از اين محنتها و شكنجه‌ها هجرت كردند و جهاد نمودند و در راه خدا خويشتندارى كردند هر آينه خداوند بعد از اين امور آنها را مورد آمرزش و رحمت خود قرار خواهد داد و اين مطلب دالّ بر آنست كه خدا از آن مسلمانانى كه به اجبار و ظاهرا ارتداد جستند راضى نمىشود ، مگر آنكه مهاجرت كنند و از هجرتشان خشنود نمىگردد ، مگر آنكه جهاد و صبر نمايند .\r\n( 111 )  ( يَوْمَ تَأْتِي كُلُّ نَفْسٍ تُجادِلُ عَنْ نَفْسِها وَ تُوَفَّى كُلُّ نَفْسٍ ما عَمِلَتْ وَ هُمْ لا يُظْلَمُونَ )  : ( روزى كه هر كس ، در حالى مىآيد كه مشغول تدافع از نفس خود مىباشد و هر نفسى به تمامه به آنچه كرده جزا داده مىشود و آنها مورد ستم واقع نمىشوند ) ، يعنى در روز جزا هر نفسى كه در محضر الهى حاضر مىشود فقط در صدد دفاع از خود بوده و تا آنجا كه بتواند براى اعمال خود عذر تراشى مىكند و غير خود را از ياد مىبرد ( به خلاف دنيا كه به همه چيز توجّه داشته جز نفس خودش و پرداختن به اصلاح آن ) ، و در آن روز حقّ هر كس بطور تامّ و كامل داده مىشود و ذرّه‌اى كم يا زياد نمىگردد و اصولا عين عملش و صورت حقيقى آن عمل را بدون كم و كاست دريافت خواهد كرد و اين كمال عدالت است و لذا مىفرمايد آنها مورد ظلم واقع نمىشوند .\r\nپس دو نكته در آيه وجود دارد : اولا ) هيچ كس در قيامت در صدد دفاع از ديگرى\r\n\r\n","description":"","footnote":"","page_name":" 668 ","page_number":668},
  {"content":"\r\n\r\nنيست و مجالى براى پرداختن به غير خود نخواهد داشت « 1 » ، ثانيا ) اين دفاع و مجادله سودى به حال او ندارد ، چون عين عملش را به سزاى او مىدهند و لذا ابدا شائبه ظلم و ترديد در حكم باقى نمىماند .\r\n( 112 )  ( وَ ضَرَبَ اللَّهُ مَثَلًا قَرْيَةً كانَتْ آمِنَةً مُطْمَئِنَّةً يَأْتِيها رِزْقُها رَغَداً مِنْ كُلِّ مَكانٍ فَكَفَرَتْ بِأَنْعُمِ اللَّهِ فَأَذاقَهَا اللَّهُ لِباسَ الْجُوعِ وَ الْخَوْفِ بِما كانُوا يَصْنَعُونَ )  : ( و خداوند مثال مىزند ، دهكده‌اى كه آرام و امن بود و روزى آن از هر طرف به فراوانى مىرسيد ، آنگاه نعمتهاى خدا را كفران نمودند ، لذا خداوند به سزاى اعمالى كه مىكردند مزه و پوشش گرسنگى و ترس را به آنها چشانيد ) ، خداوند دهكده‌اى را مثال مىزند كه از هجوم اشرار و غارتگران و خونريزيها و اسير رفتن زن و بچه‌هايشان و چپاول شدن اموالشان ، از هجوم حوادث طبيعى مثل سيل و زلزله ايمن شده و داراى آرامش بوده‌اند و در نتيجه اين آرامش و اطمينان ، رزق آن قريه فراوان و ارزان مىگردد و روزيها از همه اطراف بدانجا حمل مىشود ، لذا با اين سه صفت آنها داراى تمام نعمتهاى مادّى و صورى بوده‌اند .\r\nآنگاه چنانچه در آيهء بعد شرح داده مىشود خداوند نعمت معنوى را هم بر نعمتهاى آنها مىافزايد و پيامبرى را در آنها مبعوث مىنمايد و آن پيامبر آنها را به آنچه باعث خير و صلاح آنها در دنيا و آخرت است ، دعوت مىكند ، امّا آنها به اين نعمتهاى خدا كفر مىورزند و خداوند به جهت اين ناسپاسى آنها كمى از طعم عذاب خود را به آنها مىچشاند و ترس و گرسنگى ، آنها را چون لباسى احاطه مىكند و خدايى كه قدرت تامّ داشته و در قهر و غضب نامتناهى است قادر است كه عذابى افزون بر ترس يا گرسنگى را به آنها برساند و آنان را به سبب ناسپاسيشان پست و خوار سازد ، لذا همواره سنّت\r\n\r\n\r\n","description":"","footnote":"\r\n( 1 ) -  ( يَوْمَ لا يُغْنِي مَوْلًى عَنْ مَوْلًى شَيْئاً )  ، ( روزى كه هيچ دوستى به درد دوستى نمىخورد ) ، سوره دخان ، آيه 41 .\r\n","page_name":" 669 ","page_number":669},
  {"content":"\r\n\r\nمجازات الهى در برابر كفران نعمت پابرجاست .\r\n( 113 )  ( وَ لَقَدْ جاءَهُمْ رَسُولٌ مِنْهُمْ فَكَذَّبُوهُ فَأَخَذَهُمُ الْعَذابُ وَ هُمْ ظالِمُونَ )  : ( و به تحقيق پيامبرى از ميان خودشان به نزدشان آمد ، پس او را تكذيب كردند و آنگاه عذاب ما آنها را در برگرفت در حالى كه ايشان ستمكار بودند ) ، در اين آيه به اتمام نعمت و بخشيدن نعمت معنوى به آنها اشاره مىشود كه خداوند نعمت وجود پيامبر را به نعمتهاى مادّى ايشان افزود تا بواسطهء آن به صلاح دنيا و آخرتشان نائل شوند ، ولى آنها با اينكه اين رسول از خود آنها بود و او را كاملا مىشناختند و مىدانستند كه او به امر الهى آنها را دعوت مىكند و ايشان را به راه رشد و سعادت هدايت مىكند ، او را تكذيب كرده و دعوت وى را ردّ نمودند و اين عمل آنها ظلمى آشكار بود و خداوند هم بواسطهء همين ظلم آنها را به عذاب خود مبتلا نمود « 1 » .\r\n( 114 )  ( فَكُلُوا مِمَّا رَزَقَكُمُ اللَّهُ حَلالًا طَيِّباً وَ اشْكُرُوا نِعْمَتَ اللَّهِ إِنْ كُنْتُمْ إِيَّاهُ تَعْبُدُونَ )  : ( پس از آنچه خدا روزيتان كرده ، حلال و پاكيزه بخوريد و اگر فقط او را مىپرستيد ، شكر نعمت خدا را بجاى آوريد ) ، اين جمله فرع دو آيهء قبل است ، يعنى حال كه كفران نعمت ، عذاب الهى در پى دارد ، پس شما از آنچه خدا روزيتان نموده حلال و طيّب بهره ببريد و اينها از شما منع نشده ، امّا اگر خدا را مىپرستيد ، شكر او را بجا آوريد .\r\nاز آيه چند نكته استفاده مىشود : اوّلا ) : آيهء شريفه در مقام آنست كه بگويد كه هر\r\n\r\n\r\n","description":"","footnote":"\r\n( 1 ) - در تفسير قمى جلد اوّل صفحه 391 از ائمه اطهار عليه السّلام نقل شده است كه اين مثل دربارهء قوميست كه نهرى به نام ( ثرثار ) از ميان دهكدهء آنها مىگذشت و آنها آنقدر غرق در نعمت بودند كه با خمير نان استنجاء مىكردند و آن را خفيف مىشمردند ، ولى بعد از نزول قحطى مجبور شدند همين نانهاى آلوده را بخورند و بر سر آن نزاع مىكردند .\r\n","page_name":" 670 ","page_number":670},
  {"content":"\r\n\r\nرزق پاكيزه و طيّبى حلال است .\r\nثانيا ) : مراد از حلال بودن و طيّب بودن اين است كه آن رزق به گونه‌اى باشد كه طبع آدمى از آن لذّت ببرد و از آن متنفّر نباشد و ملاك حليّت شرعى هم همين است ، يعنى حليّت شرعى تابع حليّت فطريست .\r\nثالثا ) : امر ( كلوا ) امريست كه در حكم مقدمه براى  ( وَ اشْكُرُوا نِعْمَتَ اللَّهِ )  مىباشد ، چون نعمت بودن هر چيزى سبب لزوم شكر آنست .\r\nرابعا ) : جملهء آخر  ( إِنْ كُنْتُمْ إِيَّاهُ تَعْبُدُونَ )  خطاب به مؤمنان است ، چون فقط مؤمنين هستند كه غير خدا را نمىپرستند و فقط او را عبادت مىكنند .\r\n( 115 )  ( إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ لِغَيْرِ اللَّهِ بِهِ فَمَنِ اضْطُرَّ غَيْرَ باغٍ وَ لا عادٍ فَإِنَّ اللَّهَ غَفُورٌ رَحِيمٌ )  : ( بدرستى كه منحصرا مردار و خون و گوشت خوك و آنچه نام غير خدا بر آن برده شده براى شما حرام است ، پس كسى كه مجبور شود و زياده‌رو و متجاوز نباشد ، همانا خداوند آمرزنده و مهربان است ) ، نظير اين آيه در سورهء بقره آيه 173 و سورهء مائده آيه 3 و سوره انعام آيه 145 ذكر شد و چنانچه گفتيم مردار يعنى ميته يا حيوانى كه تذكيه نشده باشد ، ( بدون ذبح شرعى مرده باشد ) و ساير مفردات ، آيه معنايش واضح است .\r\nچنانچه مفسرين گفته‌اند محرّمات خوراكى بالاصاله منحصر در همين چهار مورد است ، يعنى مردار ، خون ، گوشت خوك و آنچه به نام غير خدا ذبح شود و ليكن در مراجعه به سنّت بدست مىآيد كه محّرمات ديگرى نيز هست كه رسولخدا صلّى اللّه عليه و إله و سلم به امر الهى آنها را حرام نموده‌اند و ما به فرمايش قرآن كريم موظّف هستيم هر چه را رسول مىفرمايد به آن ملتزم باشيم و ما را از هر چه نهى مىكند اطاعت كنيم ،  ( ما آتاكُمُ الرَّسُولُ فَخُذُوهُ وَ \r\n\r\n","description":"","footnote":"","page_name":" 671 ","page_number":671},
  {"content":"\r\n\r\n ما نَهاكُمْ عَنْهُ فَانْتَهُوا )  « 1 » .\r\nآنگاه مىفرمايد هر كس از روى اضطرار و فقط به اندازه رفع حاجت از اين موارد مصرف نمايد و قصدش تجاوز از حدود الهى نباشد ، خداوند به سبب آمرزندگى و مهربانيش از وى درمىگذرد ، چون او نسبت به بندگانش غفور و رحيم است ، ( و اصولا حكم اضطرار يك حكم كلى است و هيچ امر حرامى نيست جز آنكه خداوند آن را براى شخص مضطّر حلال مىشمارد ) « 2 » .\r\n( 116 )  ( وَ لا تَقُولُوا لِما تَصِفُ أَلْسِنَتُكُمُ الْكَذِبَ هذا حَلالٌ وَ هذا حَرامٌ لِتَفْتَرُوا عَلَى اللَّهِ الْكَذِبَ إِنَّ الَّذِينَ يَفْتَرُونَ عَلَى اللَّهِ الْكَذِبَ لا يُفْلِحُونَ )  : ( و براى آن توصيف دروغى كه با زبانهايتان مىكنيد مگوييد ، اين حلال است و اين حرام ، تا به خدا افتراء بزنيد ، كسانى كه به خدا دروغ ببندند رستگار نمىشوند ) ، خطاب به مؤمنان مىفرمايد در دين خدا بدعت مگذاريد و چيزى از حلال و حرام را داخل دين نكنيد و امرى را كه از طريق وحى نرسيده است در ميان جامعه رواج ندهيد ، چون اين افتراء به خداست ، اگر چه بدعت‌گزار به زبان ، آن را به خدا نسبت ندهد ، چون دين در عرف قرآنى همان سنّت و روش زندگيست و دين بطور كلّى براى خداست و هر كس از پيش خود چيزى را به آن اضافه كند در حقيقت به خدا افتراء زده هر چند از نسبت دادن آن امر به خدا سكوت نموده يا حتّى آن را انكار كند .\r\nآنگاه مىفرمايد : كسانى كه مرتكب اين عمل بشوند به رستگارى نمىرسند و به هدف خود نايل نمىگردند .\r\n( 117 )  ( مَتاعٌ قَلِيلٌ وَ لَهُمْ عَذابٌ أَلِيمٌ )  : ( بهره‌اى اندك است و برايشان عذابى\r\n\r\n\r\n","description":"","footnote":"\r\n( 1 ) - سوره حشر ، آيه 7 .\r\n( 2 ) - از پيامبر اسلام صلّى اللّه عليه و إله و سلم روايت شده : ( رفع عن امّتى تسعة . . . ) : النسيان و الخطاء و ما لا ينطقون بشفة ، ما لا يعلمون ، ما لا يطيقون ، ما اضطرّوا عليه ، ما اكرهوا عليه ، الحسد ، الطيرة .\r\n","page_name":" 672 ","page_number":672},
  {"content":"\r\n\r\nدردناك خواهد بود ) ، يعنى نهايت بهره‌اى كه اين افراد بدعت‌گزار ممكن است ببرند ، بهره اندك و زايل دنيويست ، امّا در آخرت به سبب اين افترائات عذابى دردناك خواهند داشت .\r\n\r\n[ آيهء ( 124 - 118 ) تحريم حلائل بر بنى اسرائيل ، ماجراى اصحاب سبت ، ابراهيم خود به تنهايى يك امّت بود 
  ]\r\n( 118 )  ( وَ عَلَى الَّذِينَ هادُوا حَرَّمْنا ما قَصَصْنا عَلَيْكَ مِنْ قَبْلُ وَ ما ظَلَمْناهُمْ وَ لكِنْ كانُوا أَنْفُسَهُمْ يَظْلِمُونَ )  : ( و بر يهود آنچه را قبلا برايت نقل كرديم حرام نموديم ، ما به آنها ستم نكرديم ، بلكه خودشان به خود ستم مىكردند ) در اين آيه اشاره شده به آيه 146 سورهء انعام كه در آنجا خداوند هر حيوان ناخن دارى را بر يهوديان حرام كرده بود  ( وَ عَلَى الَّذِينَ هادُوا حَرَّمْنا كُلَّ ذِي ظُفُرٍ . . . ) \r\nپس اين آيه در مقام دفع اشكال و شبهه احتمالى است كه شخصى بگويد ، حال كه محرمّات خوراكى منحصر در همان چهار مورد : ( مردار ، خون ، گوشت خوك و حيوانى كه به نام خدا ذبح نشده ) است و غير اينها همه چيز حلال مىباشد ، پس اين حرامهايى كه قبلا بر يهوديان حرام شده چيست ؟ و آيا اين امر ظلم بر آنها و نسخ در احكام الهى نيست ؟\r\nلذا در جواب از اين شبههء مقدّر فرموده است ، اگر ما قبلا اين موارد را بر بنى اسرائيل حرام كرديم ، ظلمى در حقّ آنها واقع نشده ، بلكه آنها خودشان بر خود ظلم كردند ، يعنى پروردگارشان را عصيان نمودند و ما هم به عنوان عقوبت بعضى حلالها را بر آنها حرام كرديم « 1 » ، و اگر بعد از آن عصيان ، توبه مىكردند خدا هم از آنها مىگذشت و دوباره آن حرامها را برايشان حلال مىنمود ، چون خدا آمرزنده و مهربان است .\r\n( 119 )  ( ثُمَّ إِنَّ رَبَّكَ لِلَّذِينَ عَمِلُوا السُّوءَ بِجَهالَةٍ ثُمَّ تابُوا مِنْ بَعْدِ ذلِكَ وَ أَصْلَحُوا \r\n\r\n\r\n","description":"","footnote":"\r\n( 1 ) - در سورهء نساء آيه 156 مىفرمايد ،  ( فَبِظُلْمٍ مِنَ الَّذِينَ هادُوا حَرَّمْنا عَلَيْهِمْ طَيِّباتٍ أُحِلَّتْ لَهُمْ )  ، ( بواسطه ظلمهايى از يهود ، ما طيبّاتى را كه بر آنها حلال بود ، حرام كرديم ) .\r\n","page_name":" 673 ","page_number":673},
  {"content":"\r\n\r\n إِنَّ رَبَّكَ مِنْ بَعْدِها لَغَفُورٌ رَحِيمٌ )  : ( آنگاه پروردگارت نسبت به كسانى كه از روى نادانى بدى كرده و بعد از آن توبه نموده و اصلاح كرده‌اند ، همانا پروردگارت بعد از آن آمرزنده و مهربان است ) ، ( جهل ) يعنى عدم ظهور تّام واقعيّت ، اگر چه در مواردى هم كه شخص به طور كلى خالى از علم نباشد به كار مىرود و در اينجا همين معنا مورد نظر است ، يعنى شخص علم به وجود تكليف دارد و مىداند كه فلان عمل معصيت است ، امّا هواهاى نفسانى بر او غلبه كرده و او را به معصيت وامىدارد و نمىگذارد كه به عواقب وخيم اين معصيت و مخالفت بينديشد ، يعنى اين شخص علم به معصيت بودن آن عمل داشته و مكلّف بوده و به همين دليل هم مؤاخذه و عقوبت مىشود ، امّا از حقيقت امر جاهل بوده و اگر بصيرت كامل داشت هرگز مرتكب آن نمىشد .\r\nولى اگر شخص نسبت به حكم و يا موضوع معصيت جاهل باشد ، اصلا انجام آن عمل براى او معصيت محسوب نمىشود تا محتاج به توبه و آمرزش باشد ، خداوند در ادامهء آيه سابق مىخواهد بفرمايد كه بنى اسرائيل با علم مرتكب معاصى مىشدند و بر آن اصرار مىورزيدند ، ولى باب مغفرت و رحمت الهى به سوى كسانى كه اصرار بر گناه نداشته و از روى جهالت مرتكب گناه شوند باز است ، آنها بايد با توبه به سوى خدا رجوع نموده و خود را اصلاح كنند ، آنوقت بعد از توبه خداوند را نسبت به خود آمرزنده و مهربان خواهند يافت .\r\nمراد از ( اصلاح ) استقرار توبه و جدّى بودن آنست نه آنكه فقط صورتى خالى از معنا باشد و با جمله آخر دلالت مىنمايد كه شمول مغفرت و رحمت تنها از آثار توبه است و مغفرت و رحمت الهى همواره بعد از توبه ، اظهار مىشود « 1 » .\r\n\r\n\r\n","description":"","footnote":"\r\n( 1 ) - در حقيقت توبه و استغفار از امير المؤمنين عليه السّلام نقل شده كه ثبوت استغفار به هفت امر بستگى دارد ، 1 ) پشيمانى واقعى از گناه ، 2 ) عزم بر ترك آن ، 3 ) اداى حقوقى كه از ديگران ضايع شده 4 ) اداى فرائضى كه ساقط شده ، 5 ) آب كردن گوشتى كه از حرام\r\n","page_name":" 674 ","page_number":674},
  {"content":"\r\n\r\n( 120 )  ( إِنَّ إِبْراهِيمَ كانَ أُمَّةً قانِتاً لِلَّهِ حَنِيفاً وَ لَمْ يَكُ مِنَ الْمُشْرِكِينَ )  : ( بدرستى كه ابراهيم يك پيشواى « 1 » فرمانبر خدا بود و از مشركان نبود ) ، كلمهء ( امّت ) به معناى جماعتى است كه خدا را عبادت مىكنند و در اينجا شايد مراد اين باشد كه ابراهيم خود به تنهايى يك امّت بود « 2 » و يا به معناى پيشوا و رهبر مىباشد و شايد هم مراد اين باشد كه ابراهيم تنها موحّد دوران خود بود و امّت آن جناب تا مدّتها شامل يك فرد بيشتر نبوده .\r\n( قانت ) نيز به معناى اطاعت كننده و عابد و شخصى است كه مداومت بر اطاعت و عبادت داشته باشد و ( حنيف ) به معناى معتدل و غير مايل به جانب افراط و تفريط است ، پس معنا چنانچه خدا بهتر مىداند اين است كه ابراهيم به تنهايى قائم مقام يك جماعت در امر عبادت خداوند بود ، زيرا او به تنهايى ملّتى را كه خداوند براى بندگانش اراده كرده تحقّق بخشيد و آن دين و ملّتى است كه طيّبات را حلال دانسته و خبائث و پليديها را حرام مىشمارد و هر كس مطابق آن عمل كند نفع دنيا و آخرت از آن او خواهد بود و خداوند ابراهيم را برگزيد و بسوى صراط مستقيم هدايت كرد و بوسيلهء دين حنيف و معتدل امر دنيا و آخرت او و پيروانش را اصلاح فرمود و ابراهيم شخصى بود كه بر اطاعت و عبادت پروردگار مداومت داشت و ابدا از مسير اعتدال و صراط مستقيم منحرف نمىشد و هرگز از زمرهء مشركينى كه احكام الهى را تغيير داده يا غير خدا را عبادت مىكنند نبود .\r\nاين عبارات در مقايسه امّت اسلام با امّت موسى عليه السّلام آمده است ، گويا مىخواهد تذكّر\r\n\r\n\r\n","description":"","footnote":"\r\nروئيده بوسيله اندوه ، 6 ) چشاندن زحمت و سختى عبادت به نفس چنانچه قبلا شيرينى معصيّت را به آن چشانيده ، 7 ) و در آخر گفتن استغفر اللّه .\r\n( 1 ) - مطابق تفسير روح المعانى ( امّت ) پيشوا معنا شده .\r\n( 2 ) - مطابق روايت نقل شده از ابن عبّاس .\r\n","page_name":" 675 ","page_number":675},
  {"content":"\r\n\r\nدهد كه ما در مورد امّت موسى عليه السّلام به علّت ظلمهايشان بعضى طيّبات را حرام نموديم ، امّا اين مذهب و آيينى كه بر تو نازل كرده‌ايم همان آيين معتدلى است كه ابتدا بر ابراهيم عليه السّلام نازل كرديم كه آيينى مطابق فطرت است و همه پاكيزه‌ها در آن حلالند و همه پليديها حرام مىباشند و عمل به آن متضمن سعادت دنيا و آخرت است .\r\n( 121 )  ( شاكِراً لِأَنْعُمِهِ اجْتَباهُ وَ هَداهُ إِلى صِراطٍ مُسْتَقِيمٍ )  : ( سپاسگزار نعمات خداوند بود كه او را برگزيد و به راه راست هدايت نمود ) ، ( اجتباء ) يعنى برگزيدن و خالص كردن ، پس علّت اينكه خداوند ابراهيم را برگزيده و او را براى خود خالص نموده ، شكرگزار بودن او در برابر نعمات الهى است « 1 » ، و به همين دليل هم خداوند او را به صراط مستقيم و راه قويمى كه هرگز پويندهء آن گمراه نمىشود ، هدايت فرمود و او را از پراكندگى در مذاهب گوناگون حفظ نمود .\r\n( 122 )  ( وَ آتَيْناهُ فِي الدُّنْيا حَسَنَةً وَ إِنَّهُ فِي الْآخِرَةِ لَمِنَ الصَّالِحِينَ )  : ( و ما در دنيا به او نيكوئى ارزانى داشتيم و او در آخرت از شايستگان است ) ، مقصود از ( حسنه در دنيا ) زندگانى و معيشت نيكو است ، چون ابراهيم در زندگى دنيا داراى ثروت فراوان و مروّت بسيار بوده و در مورد ( صالحان ) قبلا توضيح داديم كه مراد از صالحان پيامبر اسلام صلّى اللّه عليه و إله و سلم و ذريّه آنحضرت مىباشند و ابراهيم در دعاى خود از خداوند درخواست نمود تا او را با صالحين ملحق نمايد ،  ( وَ أَلْحِقْنِي بِالصَّالِحِينَ ) *  و خداوند در اين آيه بيان مىنمايد كه دعاى او مستجاب بوده و آنحضرت در آخرت از صالحين خواهد بود .\r\n\r\n\r\n","description":"","footnote":"\r\n( 1 ) - در سوره اعراف در خصوص تفسير آيه  ( وَ لا تَجِدُ أَكْثَرَهُمْ شاكِرِينَ )  ، توضيح داديم كه حقيقت شكر اخلاص در عبوديّت است .\r\n","page_name":" 676 ","page_number":676},
  {"content":"\r\n\r\nو اين صفات ابراهيم عليه السّلام آثار نيك دين حنيف است و اگر انسان به اين دين بگرود در مسير هدايت و سعادت واقع شده است و هر كس كه در دنيا پيرو صراط مستقيم باشد ، در دنيا و آخرت آثار مطلب آن را خواهد يافت و شايستگى بهشت را خواهد داشت ، همان بهشتى كه غايت خلقت نيكوكاران است .\r\n( 123 )  ( ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ )  : ( آنگاه به تو وحى كرديم كه از آيين معتدل ابراهيم ( كه او از مشركان نبود ) پيروى نما ) ، آنگاه خطاب به پيامبر اسلام صلّى اللّه عليه و إله و سلم مىفرمايد : ما به تو وحى كرديم كه از آيين ابراهيم عليه السّلام كه همان دين فطرت حقّه است پيروى نمايى و مجددا دو صفت حنيف بودن و مشرك نبودن را ذكر فرمود تا تأكيد نمايد كه بر اين دو صفت عنايت بيشترى داشته است .\r\n( 124 )  ( إِنَّما جُعِلَ السَّبْتُ عَلَى الَّذِينَ اخْتَلَفُوا فِيهِ وَ إِنَّ رَبَّكَ لَيَحْكُمُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ )  : ( همانا شنبه گرفتن براى كسانى كه در خصوص آن اختلاف كرده بودند مقرّر شد ، بدرستى كه پروردگار تو در روز قيامت درباره آنچه در آن اختلاف مىكردند ميان آنها داورى خواهد نمود ) ( سبت ) يعنى قطع و خداى تعالى روز شنبه را به اين جهت ( سبت ) خوانده كه ، خداوند خلقت آسمانها و زمين را از روز يكشنبه شروع كرد و شش روز به طول انجاميد و روز هفتم كه شنبه بود عمل خلقت را قطع نمود و خداوند در روز شنبه به يهود فرمان داد كه دست از كار بكشند و اين امر تعطيلى روز شنبه براى رفاه و آسايش آنها نبود .\r\nبلكه براى آن بود كه ابتلاء و آزمايشى از آنها به عمل آورد تا مطيعان و فرمانبران از متجاوزان و عاصيان مشخص گردند .\r\nامّا بنى اسرائيل دربارهء آن اختلاف نمودند و عده‌ّاى تشريع آن را پذيرفتند و عدّهء ديگر آن را ردّ كردند و گروه ديگر حيله به كار بردند و تظاهر كردند كه دست از كار\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nكشيده‌اند و به نهى الهى ملتزم هستند ، امّا با دام نهادن بر سر راه ماهيان آنها را در روز شنبه صيد كردند و عاقبت آنها در سوره بقره آيه 65 و در سورهء نساء آيه 47 ذكر شد كه خداوند چگونه آنها را از صورت انسانى به صورت بوزينگانى مسخ فرمود و آنگاه مىفرمايد خداوند در روز قيامت دربارهء اين امر كه درباره‌اش اختلاف نمودند ميان آنها حكم خواهد نمود .\r\n\r\n[ آيهء ( 128 - 125 ) ذكر طرق سه‌گانه دعوت از راه حكمت ، موعظه ، مجادله ، امر به پيامبر صلّى اللّه عليه و إله و سلم براى صبر 
  ]\r\n( 125 )  ( ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ وَ هُوَ أَعْلَمُ بِالْمُهْتَدِينَ )  : ( با فرزانگى و موعظهء نيكو به راه پروردگارت دعوت كن و با مخالفان به طريقى كه نيكوتر است مجادله نما ، كه همانا پروردگارت كسى را كه از راه او گمراه شده بهتر مىشناسد و همو هدايت يافتگان را بهتر مىداند ) ، در اينجا طرق سه‌گانهء دعوت كه همان سه طريق منطقى برهان ، خطا به و جدل است با عنوان حكمت ، موعظه و مجادله ذكر شده .\r\n( حكمت ) يعنى رسيدن به حق به وسيله علم و عقل كه از نظر منطقى ( برهان يا حجت ) كه بدون شك و ابهام مخاطب را به سوى حق هدايت مىكند و مبتنى بر مقدمات عقلى و بديهى مىباشد از مصاديق آنست ، ( موعظه ) يعنى ذكر نمودن اعمال نيك بگونه‌اى كه قلب شنونده از شنيدن آن رقّت بيابد و تسليم گردد ، امّا خداوند موعظه را به قيد ( حسنه ) مقيّد نموده ، لذا معلوم مىشود كه همه موعظه‌ها نيكو و حسنه نيستند ، آرى خطيب مىتواند به قدرت موعظه و خطابهء خود حقّى را در نظر مردم ناحق كرده و يا به عكس باطل را حق جلوه دهد ، ليكن موعظهء حسن موعظه‌اى است كه در آن حقّ به گونه‌اى براى مردم بازگو شود كه در دل ايشان جايگير گردد و به آن متمايل گردند و نيز خود واعظ و خطيب به آن حق ملتزم بوده و واعظ غير متعظّ نباشد .\r\nو ( جدال ) يعنى سخن گفتن از طريق نزاع و غلبه جوئى ، و مجادلهء منطقى حجتّى است كه خصم را از آنچه بر آن اصرار مىكند منصرف نمايد ، بدون آنكه قصد ظهور حقّ در بين باشد ، امّا مجادلهء احسن كه قرآن آن طريق را به پيامبر سفارش نموده ، آن است كه\r\n\r\n","description":"","footnote":"","page_name":" 678 ","page_number":678},
  {"content":"\r\n\r\nدر آن از هر سخنى كه دشمن را به عناد و لجبازى تهييج مىكند پرهيز شود و مقدّمات كاذب در آن به كار نرود ( هر چند كه خصم آنها را صادق پندارد ) و نيز از بىعفتى در كلام و سوء تعبير و توهين به مقدّسات طرف مقابل اجتناب شود ، چون در غير اين صورت براى اثبات حقّى ، حقّ ديگرى ابطال مىشود .\r\nبايد دانست كه ترتيب در حكمت و موعظه و جدال به حسب افراد است ، يعنى حكمت و برهان همه انواعش نيكوست ، لذا ابتدا ذكر شده و موعظه دو نوع بود ، خوب و بد ، و خداوند موعظهء خوب را در مرتبهء دوّم ذكر نمود و جدال كه سه نوع است ، بد ، خوب و خوبتر و خداوند جدال خوبتر را در مرتبهء سوّم ذكر فرمود و تشخيص اينكه در چه موردى ، كداميك از فنون فوق را بايد به كار بست به عهده شخص دعوت كننده مىباشد كه با حسن انتخاب خود بايد هر كدام را كه بهتر و مناسبتر است و اثر بيشترى در هر موقعيّت دارد به كار بندد و با هر گروهى به فراخور موقعيّت و فهم و دريافت آنها از هر يك از روشهاى مذكور استفاده نمايد و در انتها مىفرمايد پروردگارت داناتر است به كسانى كه گمراه شده‌اند و كسانى كه هدايت يافته‌اند ، پس او مىداند كه تنها چيزى كه در امر دعوت مفيد و هدايت كننده است حكمت و موعظه نيكو و جدال احسن است ، امّا كسانى كه گمراه شده‌اند در صدد فريب و خدعه ديگران از راه مغالطه « 1 » ، و حق نمودن باطل هستند ، خداوند به احوال آنها داناتر است .\r\n( 126 )  ( وَ إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ وَ لَئِنْ صَبَرْتُمْ لَهُوَ خَيْرٌ لِلصَّابِرِينَ )  : ( و اگر در صدد عقوبت هستيد ، نظير آن عقوبتى را كه ديده‌ايد ، بنماييد و اگر\r\n\r\n\r\n","description":"","footnote":"\r\n( 1 ) - مغالطه ، طريقهء چهارم در فن منطق است كه در آن با استفاده از مقدّمات كاذب سعى مىشود كه مطلب ناحق به صورت حق جلوه كند و قرآن اين طريق را ردّ نموده و آن را طريق گمراهان از راه خود دانسته است . ( مترجم )\r\n","page_name":" 679 ","page_number":679},
  {"content":"\r\n\r\nخويشتندارى كنيد ، هر آينه براى صابران بهتر است ) ، ( عقوبت ) يعنى مجازات و مقابله به عذاب .\r\nخطاب به مسلمانان مىفرمايد ، اگر خواستيد كفّار را بخاطر اينكه شما را عقاب كردند و به سبب ايمانتان شما را آزار دادند و با شما جنگ نمودند ، عقاب نماييد ، در اين صورت رعايت انصاف را بنمائيد و همانگونه با آنها برخورد كنيد ، نه شديدتر از آن و آنگاه مىفرمايد ، اگر بر تلخى عذاب و عقاب كفّار صبر نمائيد و در مقام تلافى برنياييد ، براى شما بهتر است ، چون اين صبر شما در حقيقت برگزيدن و ترجيح دادن رضاى خدا و اجر و ثواب او بر رضاى خودتان و داغ دل ستاندن و تشفّى قلب خودتان است ، و در اين صورت عمل شما صد در صد خالص براى وجه اللّه خواهد بود و علاوه بر اين ، گذشت و عفو شيوهء جوانمردان است و آثار نيكويى بدنبال دارد .\r\n( 127 )  ( وَ اصْبِرْ وَ ما صَبْرُكَ إِلَّا بِاللَّهِ وَ لا تَحْزَنْ عَلَيْهِمْ وَ لا تَكُ فِي ضَيْقٍ مِمَّا يَمْكُرُونَ )  : ( خويشتن‌دار باش كه صبر كردن تو جز به تأييد خدا نيست و از بابت آنها اندوه مخور و از آن نيرنگهايى كه مىكنند دلتنگ مباش ) ، در اين جمله رسولخدا صلّى اللّه عليه و إله و سلم را امر به صبر و خويشتندارى مىنمايد و چون لازمه امر ، قدرت مأمور بر انجام امر است ، اين سخن در واقع بشارتى است براى رسولخدا صلّى اللّه عليه و إله و سلم و به ايشان تفهيم مىكند كه آنحضرت قدرت بر صبر دارد و مىتواند ناملايمات را در راه خدا تحمّل كند ، چون خداوند او را براى چنين صبرى قدرت و نيرو داده و همه حول و قوّه از جانب پروردگار است ، آنگاه مىفرمايد ، از بابت كفر و عناد كافران اندوه مخور كه محتواى آن چنانچه بارها گفته شد اين است كه وظيفهء پيامبر تنها ابلاغ و انذار است ، ولى هادى حقيقى خداست ، لذا پيامبر صلّى اللّه عليه و إله و سلم نبايد از عدم ايمان آنها اندوهگين شود و در آخر مىفرمايد از مكر اينها تنگ دل نشو و صبر و قرار خود را از كف مده ، آن هم به نحو كلّى يعنى نه در حال حاضر و نه در آينده ، ابدا از رفتار آنها دلسرد و بىحوصله مشو و وظيفه خود را به\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nانجام برسان و بدان كه خدا با توست .\r\n( 128 )  ( إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ )  : ( بدرستى كه خدا با كسانيست كه پرهيزكار بوده و نيكوكارند ) ، لذا تقوى و احسان هر يك سبب مستقلى در موهبت نصرت الهى و باطل شدن مكر دشمنان دين و دفع كيد آنان هستند ، يعنى با اين آيه خداوند جمله آخر آيهء سابق را تعليل مىكند و به پيامبر صلّى اللّه عليه و إله و سلم وعدهء نصرت مىدهد .\r\n\r\n","description":"","footnote":"","page_name":" 681 ","page_number":681},
  {"content":"\r\n\r\n\r\nفهرست آيات\r\nسوره اعراف\r\nآيه ( 9 - 1 ) عهد الهى و ميزان اعمال 3\r\nآيهء ( 25 - 10 ) مسأله تمكين انسان در زمين و ماجراى سجده ملائكه بر آدم و سرپيچى شيطان 7\r\nآيهء ( 36 - 26 ) مراد از لباس تقوى و توضيح چگونگى ولايت شيطان بر غير مؤمنان . 17\r\nآيهء ( 53 - 37 ) حكايت گفتگوى دوزخيان و اهل بهشت و توضيح دربارهء رجال اعراف 26\r\nآيهء ( 64 - 54 ) معناى عرش و توضيح خلق و امر و بيان عموميّت تدبير الهى ، بيان ماجراى نوح عليه السّلام 40\r\nآيهء ( 72 - 65 ) بيان ماجراى هود عليه السّلام 48\r\nآيهء ( 93 - 73 ) بيان ماجراى صالح عليه السّلام ، ماجراى رسالت لوط عليه السّلام ، ماجراى شعيب عليه السّلام 52\r\nآيهء ( 102 - 94 ) بيان سنّت الهى در مورد امّتها و اينكه نزول نعمت يا نقمت دائر مدار اعمال انسانهاست 64\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nآيهء ( 126 - 103 ) بيان ماجراى موسى عليه السّلام و چگونگى دعوت ايشان و ماجراى ساحران 68\r\nآيهء ( 137 - 127 ) عذابهاى نازله بر قوم فرعون و عهدشكنى آنها 76\r\nآيهء ( 154 - 138 ) ماجراى طلب رؤيت موسى عليه السّلام و جريان گوساله‌پرستى قوم او . 83\r\nآيهء ( 160 - 155 ) انتخاب 70 نفر از بنى اسرائيل ، حضور در ميقات ، رحمت خدا عام و عذابش خاص است 94\r\nآيهء ( 171 - 161 ) ذكر برخى نافرمانيهاى بنى اسرائيل 101\r\nآيهء ( 188 - 172 ) ماجراى اشهاد الهى در عالم ذر ، آيات راجع به بلعم باعورا و اسماء حسنى ، معناى استدراج ، امهال در خصوص قيامت ، 108\r\nآيهء ( 206 - 189 ) خلقت انسان ، معناى عفو و عرف و اينكه قرب به خدا فقط به وسيله ياد و ذكر اوست 120\r\nسورهء انفال\r\nآيهء ( 14 - 1 ) معناى انفال و پنج صفت مؤمنين حقيقى ، ماجراى جنگ بدر 130\r\nآيهء ( 29 - 15 ) دستوراتى راجع به جهاد و مسأله حيات از نظر اسلامى و بيان وقوع فتنه در امّت 138\r\nآيهء ( 54 - 30 ) معناى مكر و توضيح وجوب قتال ، مسأله خمس و شش دستور جنگى به سربازان اسلام 148\r\nآيهء ( 75 - 55 ) توضيح شرّ الدوّاب و اثر مستقيم ضعف روحى در كاستن ميزان توان جنگى ، در خصوص اسير گرفتن در جنگ و بيان ولايت بين مؤمنان و نهى از ولايت كفّار 164\r\nسورهء توبه\r\nآيهء ( 16 - 1 ) مسأله برائت از مشركان عهدشكن و تحريك مسلمين به قتال با ايشان 180\r\nآيهء ( 24 - 17 ) معناى عمارت مسجد الحرام و فضيلت مؤمنان مهاجر و مجاهد و نهى از\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nدوستى كفّار 191\r\nآيهء ( 35 - 25 ) آيات مربوط به جنگ حنين ، احكامى درباره اهل كتاب و حكم حرمت كنز و احتكار طلا و نقره 197\r\nآيهء ( 48 - 36 ) مراد از ماه‌هاى دوازده‌گانه و حرام ، ملامت مومنان به جهت سستى در جهاد و ماجراى انزال سكينه و جنود غيبى بر پيامبر در هنگام خروج از مكه و در غار 207\r\nآيهء ( 59 - 49 ) ذكر احوال و اقوال منافقان و پاسخ به آنها 217\r\nآيهء ( 80 - 60 ) موارد مصرف زكات ، بيان توطئه منافقان در راه تبوك و جهاد با منافقين و خشونت در برابر آنها و شرح حال برخى منافقان و خوددارى آنها از ايتاء زكات . . . 223\r\nآيهء ( 96 - 81 ) مقايسه بين مؤمنان و منافقان و نهى پيامبر از نماز گزاردن بر جنازهء منافقان 236\r\nآيهء ( 110 - 97 ) آيات مربوط به وضع اعراب از نظر كفر ، نفاق و ايمان ، تقسيم مؤمنان ، ماجراى مسجد ضرار 244\r\nآيهء ( 129 - 111 ) وعدهء قطعى بهشت براى مؤمنان و نهى از استغفار براى مشركين ، ذكر توبه بعضى از مؤمنان متخلّف و توضيح آيه ( نفر ) بيان حالت مؤمنان و منافقان در هنگام نزول قرآن 253\r\nسورهء يونس\r\nآيهء ( 25 - 1 ) توضيح ( آيه ) و ( قدم صدق ) و استدلال بر معاد ، علّت امهال و تأخير در عذاب الهى درخواست كفّار از پيامبر در تغيير دادن قرآن 266\r\nآيهء ( 36 - 26 ) ذكر پاداش نيكوكاران و كيفر بدكاران و نفى عبادت مشركان ، توضيح رازق بودن خدا و معناى ( حيات ) و احتياجهاى گوناگون بر توحيد و بيان اينكه هدايت شأن انبياء و ائمه است 286\r\nآيهء ( 45 - 37 ) نفى افترا از ساحت قرآن و اشاره به وحدت همهء اديان الهى و تحدى قرآن\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nكريم 294\r\nآيهء ( 56 - 46 ) بيان سنّت الهى در ارسال رسل براى امتهّا و اينكه امتهّا هم اجلهاى معينى دارند 299\r\nآيهء ( 74 - 57 ) توضيح اينكه قرآن موعظه ، شفا ، رحمت و هدايت است و معناى ولايت و بيان مراتب ايمان و نفى فرزند از ساحت الهى ، گفتگوى نوح عليه السّلام با قومش 306\r\nآيهء ( 93 - 75 ) وقايعى از سرگذشت پيامبر اسلام صلّى اللّه عليه و إله و سلم و مسلمين با اشاره به ماجراى موسى عليه السّلام و قوم او 317\r\nآيهء ( 109 - 94 ) دستور استشهاد از اهل كتاب و ماجراى قوم يونس عليه السّلام و نفى ايمان اضطرارى ، ذكر استوارى پيامبرى در راه توحيد و نفى طريقهء مشركين 327\r\nسورهء هود\r\nآيهء ( 6 - 1 ) توحيد و نتايج آن ، پنهان شدن مشركان و پرهيز آنها از مواجهه با دعوت پيامبر صلّى اللّه عليه و إله و سلم 336\r\nآيهء ( 16 - 7 ) مراد از خلق آسمانها و زمين در 6 روز و هدف از خلقت ، ذكر تنگ نظرى انسان و چون و چراى كفّار دربارهء حقيقت قرآن 340\r\nآيهء ( 24 - 17 ) معناى ( بيّنه ) و ( شاهد ) و توضيح ضلالت و خسران نفس و معناى اخبات 349\r\nآيهء ( 49 - 25 ) ماجراى قوم نوح عليه السّلام و قومش 355\r\nآيهء ( 60 - 50 ) ماجراى حضرت هود عليه السّلام و قومش 372\r\nآيهء ( 68 - 61 ) استدلال بر عدم جواز عبادت غير خدا ، ماجراى حضرت صالح عليه السّلام و قوم ثمود 378\r\nآيهء ( 83 - 69 ) ماجراى مهمانان ابراهيم و بشارت تولد اسحاق ماجراى عذاب شدن قوم لوط عليه السّلام 382\r\nآيهء ( 99 - 84 ) ماجراى شعيب و قومش ، مراد از ارسال موسى عليه السّلام با آيات مبين ، بيان\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nاينكه فرعون پيروان خود را وارد آتش مىكند 390\r\nآيهء ( 123 - 100 ) بيان وضع كفّار و دوزخيان در قيامت و مقايسه آنها با افراد مؤمن و سعادتمند ، معناى استقامت و نهى از ركون به ستمكاران و امر به صبر و نماز ، غرض از ذكر داستان انبياء گذشته و اتمام حجّت با كافران 402\r\nسورهء يوسف\r\nآيهء ( 21 - 1 ) ماجراى يوسف بهترين داستانها ، رؤياى يوسف و نقل آن به پدرش ، و اينكه برادرانش او را به چاه انداخته و كاروانى او را از چاه درآورده و به قيمت ناچيز به عزيز مصر مىفروشند 420\r\nآيهء ( 34 - 22 ) ماجراى يوسف عليه السّلام در خانه عزيز مصر و فريفته شدن زليخا به جمال يوسف و مراوده با او 434\r\nآيهء ( 57 - 35 ) ماجراى يوسف عليه السّلام در زندان و مواجهه با دو رفيق زندانى و تأويل رؤياى آنها ، رؤياى ملك مصر و تأويل آن از سوى يوسف عليه السّلام و عزّت يافتن او 445\r\nآيهء ( 82 - 58 ) ذكر وارد شدن برادران يوسف بر او و جرياناتى كه ميان ايشان واقع مىشود 460\r\nآيهء ( 111 - 83 ) پايان ماجرا و آمدن يعقوب عليه السّلام و برادران به نزد يوسف و مناجات آنحضرت ، مراتب ايمان و شرك 472\r\nسورهء رعد\r\nآيهء ( 16 - 1 ) اثبات وحدانيّت خدا در امر ربوبيّت ، ردّ شبههء منكران معاد و رفع استبعاد آن ، مشخص كردن اينكه وظيفه پيامبر صلّى اللّه عليه و إله و سلم تنها بيم دادن كفّار است ، ذلّت و تواضع ذاتى موجودات در برابر خدا 489\r\nآيهء ( 26 - 17 ) توضيح اهل حقّ و باطل از راه مقايسه 505\r\nآيهء ( 35 - 27 ) بيان اينكه هدايت و ضلالت بدست خداست و تهديد كفّار و بشارت به مؤمنان 513\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nآيهء ( 43 - 36 ) نهى پيامبر از پيروى خواسته‌هاى اهل كتاب و توضيح لوح محفوظ و مراد از كاستن از اطراف زمين و ، بيان شاهد بودن خدا و آنكه علم كتاب نزد اوست 520\r\nسورهء ابراهيم\r\nآيهء ( 18 - 1 ) بيان عموميّت رسالت پيامبر صلّى اللّه عليه و إله و سلم و غرض از اين ارسال ، يادآورى سخنان موسى به بنى اسرائيل و گفتگوى انبياء با كافران 527\r\nآيهء ( 34 - 19 ) اشاره به هدفدار بودن خلقت و گفتگوى شيطان با پيروان خود در قيامت و ذكر كلمه طيبه و خبيثه و بيان اينكه نعمات الهى قابل شمارش نيست 540\r\nآيهء ( 41 - 35 ) مناجات حضرت ابراهيم عليه السّلام با پروردگار 551\r\nآيهء ( 52 - 42 ) بيان سنّت الهى در انقراض كافران در دنيا و عذابشان در آخرت و وجوهى در معناى بروز و ظهور خلق در قيامت و اينكه عمل هر فرد به عينه به او باز مىگردد 556\r\nسورهء حجر\r\nآيهء ( 9 - 1 ) آرزوى كفّار در قيامت و خواسته‌شان از رسول خدا مصونيّت قرآن از تحريف 562\r\nآيهء ( 15 - 10 ) تسليت و دلخوش نمودن پيامبر صلّى اللّه عليه و إله و سلم 566\r\nآيهء ( 25 - 16 ) بيان نعمات الهى براى تذكّر انسانها 567\r\nآيهء ( 48 - 26 ) ماجراى خلقت انسان و جّن و سجدهء ملائكه و تمرد شيطان و سوگندى كه او براى گمراه كردن بشر ياد مىكند و پاسخ پروردگار به او 572\r\nآيهء ( 84 - 49 ) ماجراى ورود ملائكه به نزد ابراهيم عليه السّلام براى بشارت تولد اسحاق و اعلام هلاكت قوم لوط عليه السّلام و ذكر ماجراى آنها و توضيحى در خصوص ( اصحاب ايكه ) و ( اصحاب حجر ) 581\r\nآيهء ( 87 - 85 ) حق بودن خلقت آسمانها و زمين و معناى صفح جميل و توضيح سبع المثانى 589\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nآيهء ( 99 - 88 ) بيان ماجراى مقتسمين و بيان مراد از يقين 591\r\nسورهء نحل\r\nآيهء ( 21 - 1 ) مراد از امر خدا و بيان حقيقت روح و ذكر اركان سه گانه الوهيّت و ربوبيّت 595\r\nآيهء ( 40 - 22 ) مسأله معاد ، وضع كافران در قيامت ، مقايسه آنها با مؤمنان و ذكر شبهه منكران نبوّت و پاسخ به آنها 606\r\nآيهء ( 57 - 41 ) وعده به مهاجران ، توضيح اهل ذكر ، تهديد مشركين و نهى از شرك به خدا 618\r\nآيهء ( 67 - 58 ) بيان نسبت دادن دختران به خداوند و نهى از دختركشى ، توضيح اينكه مثل اعلى از آن خداست و ذكر نعمات الهى 629\r\nآيهء ( 78 - 68 ) معناى الهام فطرى به زنبور عسل ، نهى از مثل زدن براى خدا ، آوردن دو مثل از جانب خدا براى اثبات توحيد و نبوّت 636\r\nآيهء ( 89 - 79 ) ذكر نعمات الهى ، انكار آنها از سوى كافران ، در قيامت خداوند از هر امتّى شهيدى را مبعوث مىكند ، قرآن بيان كنندهء همه چيز است 645\r\nآيهء ( 105 - 90 ) اشاره به اهتمام شديد اسلام به اصلاح جامعه و نهى از نقض عهد و قسم و مراد از حيات طيبّه و اشاره به مسأله نسخ و پاسخ به مشركان 652\r\nآيهء ( 117 - 106 ) تهديد كفّار و مرتدّين ، معناى مهر زدن خداوند بر دل كفّار و وعدهء الهى به مهاجرين صابر ، هشدار به كافران و نهى از بدعت در حلائل الهى 665\r\nآيهء ( 124 - 118 ) تحريم حلائل بر بنى اسرائيل ، ماجراى اصحاب سبت ، ابراهيم خود به تنهايى يك امّت بود 673\r\nآيهء ( 128 - 125 ) ذكر طرق سه‌گانه دعوت از راه حكمت ، موعظه ، مجادله ، امر به پيامبر صلّى اللّه عليه و إله و سلم براى صبر 678\r\nفهرست 682\r\n\r\n\r\n","description":"","footnote":"","page_name":" 688 ","page_number":688}
  ]