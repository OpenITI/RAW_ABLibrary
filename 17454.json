[
  {"content":"\r\n\r\nرياض السياحه\r\nتأليف\r\nقطب العارفين مولانا ميرزا زين العابدين شيروانى\r\nتصحيح و مقابله\r\nمرحوم اصغر حامد ربانى\r\nقيمت 1650 ريال\r\nمقدمه\r\nحسين بدر الدين\r\n\r\n","description":"","footnote":"","page_name":" مقدمه و پيشگفتار 1 ","page_number":1},
  {"content":"\r\n\r\n* نام : رياض السياحه\r\n* مؤلف : حضرت ميرزا زين العابدين شيروانى\r\n* تصحيح : مرحوم اصغر حامد ربانى\r\n* مقدمه : حضرت حسين بدر الدين\r\n* ناشر : انتشارات سعدى\r\n* مكان : ناصر خسرو مقابل دارائى كوچه امام جمعه پاساژ اخوان طبقهء فوقانى\r\n* تعداد : سه هزار نسخه\r\n* چاپ : مهارت\r\n\r\n","description":"","footnote":"","page_name":" مقدمه و پيشگفتار 2 ","page_number":2},
  {"content":"\r\n\r\n\r\nسخنى از ناشر\r\nدر سال 1339 شمسى قمرى توفيق يافتم كتاب شريف رياض السياحة تأليف عارف بزرگ و نامى ايران حضرت مولانا شيخ حاج ميرزا زين العابدين شيروانى مست على شاه قدس سره را بدست آورده و با نسخه‌هاى موجود مطابقت نموده پس از تصحيح و مقابله كه به‌وسيله مرحوم آقاى حامد ربانى رحمة الله عليه صورت گرفته بود به‌وسيله انتشارات سعدى چاپ و منتشر سازم .\r\nابر رحمت توفيق الهى باريدن گرفت و در راه خدمت به ساحت قدس اثرى از آثار عرفان اسلامى موفق به انجام وظيفه‌اى شايسته و ارزنده شديم لكن پس از انتشار چاپ اول عده‌اى از دانشمندان و محققان كه در عرفان اسلامى داراى اطلاعات ارزنده عالى بودند تذكراتى در تكميل زحمات حضرت مولانا شيروانى قدس سره دادند كه مىبايستى بعنوان تعليق در مقدمه گنجانده مىشد . تصميم داشتيم اگر توفيق چاپ دوم نصيب ما گرديد تذكرات پژوهشگران را تحت عنوان تعليقات رياض - السياحة به آن اضافه نموده تا جبران كوتاهى در خدمت گذشته را كرده باشيم .\r\nچون صديق فاضل و گرامى مرحوم اصغر حامد ربانى دار فانى را وداع گفته بودند به همين منظور از شخصيت بزرگوار ديگرى استدعا نموديم تا زحمت تجديد نظر را تقبل بفرمايند . حضرت ايشان بر ما منت نهاده مقدمه‌اى محققانه و بىنهايت فشرده را تدوين فرمودند . باشد علاقمندان به سلاسل عرفان به ديدهء تحقيق نگريسته و از زحمات بىسابقهء معظم له بهرهء تحقيقى و تاريخى اصيل ببرند . و ما نيز ان‌شاءالله خدمتى شايسته به ساحت قدس فرهنگ عرفان اسلامى نموده باشيم .\r\nانتشارات سعدى\r\nحاج محمود پلوئى\r\n\r\n","description":"","footnote":"","page_name":" مقدمه و پيشگفتار 3 ","page_number":3},
  {"content":"\r\n\r\n\r\n[ سخنى از مصحح 
  ]\r\nهو العلى الاعلى كتاب شريف رياض السياحة تأليف قطب العارفين حاج ميرزا زين العابدين شيروانى مست على شاه قدس سره در سال 1339 شمسى قمرى با مقدمه و مقابله و تصحيح جناب اصغر حامد ربانى منتشر شد . پس از انتشار نخستين چاپ آن پژوهشگران و محققان با تشكر و تشويق يادآورى فرمودند كه متن رياض السياحة از جهت تحقيق نياز به تعليقات و تذكرات ضرورى دارد كه مىبايستى در مقدمه به آن اشاره مىشد ولى متأسفانه به آن بىتوجهى شده است . از همان ايام ناشر محترم اشتياق داشت تذكرات پژوهشگران و محققان در مقدمهء چاپ دوم رياض السياحة مراعات شود تا مكمل تحقيقات طاقت‌فرساى مؤلف عاليقدر باشد . متأسفانه موقعى فرصت اين انجام وظيفه و خدمت پيش آمد كه آقاى اصغر حامد ربانى دار فانى را وداع فرموده بودند مىبايستى اين مسئوليت را شخص ديگرى به عهده مىگرفت . به همين منظور در قبال خواهش ناشر حقير فقير با ياد آن خدمتگزار عاشق به آثار بزرگان عالىرتبه و شخصيت‌هاى بلند مرتبهء عرفان اسلامى مرحوم اصغر حامد ربانى مقدمه‌اى فشرده كه گوياى تذكرات باشد تدوين نمودم .\r\nحقير فقير\r\nحسن بدر الدين\r\n\r\n","description":"","footnote":"","page_name":" مقدمه و پيشگفتار 4 ","page_number":4},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ\r\n\r\nمقدّمه حسين بدر الدين\r\n\r\n","description":"","footnote":"","page_name":" مقدمه و پيشگفتار 5 ","page_number":5},
  {"content":"\r\n . \r\n","description":"","footnote":"","page_name":" مقدمه و پيشگفتار 6 ","page_number":6},
  {"content":"\r\n\r\n\r\nانتساب معنوى عرفا\r\nقبل از اينكه به تذكرات اربابان تحقيق رسيدگى شود ناگزير از بيان مقدمه‌اى كوتاه هستيم ، تذكره‌نويسان بر آن عقيده‌اند از ناحيهء مقدسهء چهار امام عليهم السلام به‌وسيله ياران خاص‌الخاصشان چهار طريقت عرفانى جارى شده است .\r\nاول : از ناحيهء مقدسه ولى الدين سر الانبياء و المرسلين سيد الاوصياء و الصديقين امام الائمة على بن ابى طالب عليه السلام بوسيلهء ولى تابعين مصباح موحدين صاحب اسرار امير المؤمنين مولانا و مقتدانا كميل بن زياد نخعى روحى له الفداء .\r\nدوم : از ناحيهء مقدسهء الامام الهمام قبلهء الساجدين كعبهء الزاهدين ابى الائمة و سراج الامه و كاشف الغمة و محيى السنة و رفيع الرتبة و انيس الكربة مولانا و سيدنا ابى محمد على بن الحسين زين العابدين عليه صلوات المصلين بوسيلهء جناب ابراهيم ادهم .\r\nدوم : از ناحيهء مقدسهء الامام الصادق الصديق العالم الوثيق الحليم الشفيق صاحب الشرف الرفيع و الحسب المنيع و الفضل الجميع المدفون بارض البقيع مولانا و سيدنا جعفر بن محمد الصادق بوسيلهء سلطان العارفين مولانا بايزيد بسطامى .\r\nسوم : از ناحيهء مقدسهء الامام الثامن و الهمام الضامن صاحب الصبر و التسليم و الرضا مولانا و سيدنا على بن موسى الرضا عليه و على آبائه الطاهرين صلوات اللّه الملك الاعلى بوسيلهء جناب معروف كرخى .\r\n\r\n","description":"","footnote":"","page_name":" مقدمه و پيشگفتار 7 ","page_number":7},
  {"content":"\r\n\r\nبراى آشنائى با آن ذوات مقدسه مختصرى اشاره به احوالاتشان مىنمائيم .\r\n\r\nحضرت كميل صاحب اسرار امير المؤمنين\r\nحضرت سر الاسرار و مشرق الانوار ولى تابعين مصباح موحدين زاهد شيعى مشهور « 1 » شهيد طريق ولايت مولانا على ( ع ) كميل بن زياد نخعى محرم اسرار و همدم گرام حضرت مولى الموالى على بن ابى طالب ( ع ) بوده كه حضرتش آن بزرگوار را به فيض مخصوص فرموده‌اند « 2 » حضرت مولانا و سيدنا على امير المؤمنين را رسم بود كه چون علوم و اسرار در باطن حضرتش موج مىزد و مىخواست كه گوهر عرفان را بيرون اندازد كميل بن زياد نخعى را پيش خود مىنشاند و بر او جواهر اسرار مىافشاند « 3 » .\r\nكميل فرزند اسلام در پناه اسلام و رهبران آسمانيش چنان به درجه كمال و تكميل رسيد كه از حضرت امير المؤمنين اجازه ارشاد و دستگيرى يافت « 4 » به مقام خواص حضرت على امير المؤمنين انتخاب شد « 5 » رجال‌شناسان ، حديث‌شناسان ، تاريخ‌نگاران اهل سنت با تمام كوشش و جديتى كه دارند تا از تشيع و چهره‌هاى درخشانش دور باشند باز به ناچار دربارهء اصحاب بزرگوار مولى الموالى على امير المؤمنين خاصه حضرت مولانا و مقتدانا كميل بن زياد مسائلى را بيان كرده‌اند .\r\nمثلا ذهبى كميل را از تندروهاى اصحاب على مىداند « 6 » ابن حجر عقلانى كميل را\r\n\r\n\r\n","description":"","footnote":"\r\n( 1 ) هم‌بستگى ميان تصوف و تشيع ص 79\r\n( 2 ) حدائق السياحة ص 79 شرح حال و رسائل و مكاتيب امير سيد على همدانى .\r\n( 3 ) انوار جليه ص 294\r\n( 4 ) طريق الحقائق ج 1 ص 488 و 491 و 526\r\n( 5 ) سه رساله در علم رجال ص 255\r\n( 6 ) ميزان الاعتدال\r\n","page_name":" مقدمه و پيشگفتار 8 ","page_number":8},
  {"content":"\r\n\r\nاز تابعيهاى نامدار دانسته كه 18 سال از روزگار على را درك كرده است « 1 » ابن حجر مكى شافعى مذهب كميل را مردى ثقه و منسوب به تشيع معرفى نموده است « 2 » عز الدين على بن الاثير كميل را از اعيان شيعيان « 3 » و سران شيعه مىداند « 4 » خلاصه اهل سنت اعتقاد دارند كميل از ثقات على بن ابى طالب بوده است « 5 » عبيد اللّه ابن ابى رافع مىگويد حضرت على به من فرمود : ده تن از ثقات مرا احضار كن ، عرض مىكند :\r\nخود شما آنها را نام ببريد حضرت كميل بن زياد را در رديف آن ده نفر نام مىبرند « 6 » عده‌اى ديگر كميل را از خواص اصحاب على و امام حسن مىدانند « 7 » گروهى نيز كميل را از عباد كوفه معرفى كرده‌اند « 8 » ديگرى كميل را از ويژگان حضرت امير المؤمنين معرفى كرده « 9 » لغت‌شناس معروف شيخ طريحى مىنويسد : « كميل از بزرگان اصحاب حضرت امير المؤمنين و از اصحاب سر آن حضرت بوده است « 10 » حضرت غوث العارفين مولانا شيخ شهيد سيد محمد نوربخش مىفرمايد :\r\nكميل بن زياد قدس سره از اصحاب سر حضرت امير المؤمنين على بوده حقايق و مكاشفات را بدون واسطه از آن حضرت استفاده مىكرد و ما بيش از اين نيازى بشرح حال او نداريم و يقين داريم كه خود كامل مكملى بوده يعنى بكمال رسيده و ديگران از پرتو كمالات او بهره‌ها برده‌اند و ما خرقه و كرسىنامه و مراتب فقرى خود را به دو منتسب مىدانيم « 11 » علامه بزرگوار خوانسارى مىنويسد : « كميل از بزرگان ياران\r\n\r\n\r\n","description":"","footnote":"\r\n( 1 و 2 ) روضات الجنات فى احوال العلماء و السادات ج 6 ص 404 از اصابه و تقريب .\r\n( 3 ) ترجمه تاريخ كامل ابن اثير ج 3 ص 241 و 305 .\r\n( 4 ) ترجمه تاريخ كامل ابن اثير ج 7 ص 76\r\n( 5 ) تقريب التهذيب و تهذيب التهذيب درك و الغارات ج 1 ص 148 و رجال ابن دريد ص 404 و فصول الفخر يد فى اصول البريد ص 56 و بداية و نهايه ج 9 ص 46\r\n( 6 ) تنقيح المقام فى علم الرجال حرف ك\r\n( 7 ) رجال ممقانى ج 2 ص 42 و رجال ابن داود ( ك )\r\n( 8 ) الغارات ج 1 ص 148\r\n( 9 ) رجال نيشابورى حرف ك\r\n( 10 ) مجمع البحرين حرف ك\r\n( 11 ) ترجمه روضات الجنات فى احوال العلماء و السادات ج 6 ص 403 و 404\r\n","page_name":" مقدمه و پيشگفتار 9 ","page_number":9},
  {"content":"\r\n\r\nعلى و فرزند ارجمندش حضرت امام حسن مجتبى و از بزرگان و دانشمندان و خردمندان و پارسايان روزگار خود بوده » « 1 » قاضى نور اللّه شوشترى هم مىنويسد :\r\n« كميل مكمل موحدين و صاحب سر امير المؤمنين است » « 2 » نويسنده ديگرى از مورخين نقل مىكند : « او از اعاظم ياران باوفاى امام و صاحب سر آن حضرت و از راويان احاديث اسرارآميز بوده است . . . شايد بتوان گفت كه در دوران زندگى امام ( ع ) در ميان اصحاب و ياران آن بزرگوار كسى در اين مورد شايسته‌تر و شيداتر و دلباخته‌تر براى پذيرش و درك كلمات گهربار حضرتش نبوده است و اين معنا مىرساند كه كميل صاحب روحى بزرگ و عرفانى قوى بوده كه امام ( ع ) او را براى اين تعليمات عاليه انتخاب كرده و شايستگى درك حقايق و معارف الهى را در او ديده است « 3 » .\r\nدعاى مشهور كميل از سنخ سخنان نهج البلاغه است كه مادون كلام خالق و ما فوق كلام مخلوق است با اين تفاوت كه در خطب و مواعظ مخاطب آن حضرت مردم و مخلوقند و در دعاى كميل ذات اقدس پروردگار است .\r\nدعاى كميل چون آسمان رفيعى است كه حقايق روشن آن مانند خورشيد و ماه و ستارگان نورافشانى كرده و سالكين را بسر منزل مقصود هدايت كند .\r\nدعاى كميل درياى عميقى است كه لطائف ادبى و علمى آن مانند در و گهر بچنگ غواصان آن افتاده از غير خدا بىنيازند .\r\nدعاى كميل شعله‌هاى عشقى است كه از قلب تابناك على ( ع ) به روان كميل و كميل صفتان پرتو افكنده .\r\nخلاصه هر كجا نام حضرت مولانا و مقتدانا كميل بن زياد نخعى برده شده است او را صاحب سر امير المؤمنين معرفى نموده‌اند كه عاقبت بدست جلاد معروف تاريخ حجاج بن يوسف ثقفى لعنة اللّه عليه به جرم دفاع از حريم مقدس ولايت و\r\n\r\n\r\n","description":"","footnote":"\r\n( 1 ) ترجمه روضات الجنات فى احوال العلماء و السادات ج 6 ص 401\r\n( 2 ) مجالس المؤمنين ج 2 ص 10\r\n( 3 ) على و كميل ص 5\r\n","page_name":" مقدمه و پيشگفتار 10 ","page_number":10},
  {"content":"\r\n\r\nحقوق حقهء مولانا و سيدنا على امير المؤمنين و عشق به ساحت اقدس آن مظهر كلمة اللّه به درجه شهادت رسيد « 1 » .\r\nدر همين رابطه خاص حضرت كميل بن زياد نخعى روحى له الفداء با حضرت امير المؤمنين على ( ع ) بوده است كه از حضرت كميل بن زياد نخعى طريقت عرفانى جارى شده است و بنام آن يار شهيد و صاحب اسرار امير المؤمنين معروف مىباشد « 2 » و در هر عصرى از اعصار پيشوايان طريقت عليه علويه كميليه پيشوائى اصيل‌ترين مكتب عرفانى اسلامى شيعى را عهده‌دار بوده‌اند .\r\nوجود حضرت مولانا كميل بن زياد نخعى در عرفان چون وجود عقل است كه هر چيز بايد به دو سنجيده شود و ارج و قابليت هر پديدهء عرفانى به پايگاه عالى او منتهى مىگردد كميل را تنها بايد به خود و فروغ ذات خودش شناخت افكار تابنده و نوابغ بزرگ عرفان اسلامى شيعى بوسيلهء او شناخته مىشود زيرا فضيلت و انديشه طريقت عرفانى جاويد او نسيم اسرار سينه على امير المؤمنين به آنها وزيده است .\r\n\r\nجناب ابراهيم ادهم\r\nمىگويند ابراهيم ادهم از نخستين صوفيان بوده و مريدانش اعتقاد بر آن دارند كه او كسى را زيارت كرده و اسم اعظم را از او فرا گرفته است آن را خوانده حضرت خضر را ملاقات كرده حضرت خضر فرموده‌اند اسم اعظم را برادرم داود پيغمبر به تو آموخت « 3 » .\r\nعده‌اى ديگر عقيده دارند كه در كتاب رجال شيعه نامى از او نيست ولى اهل\r\n\r\n\r\n","description":"","footnote":"\r\n( 1 ) بداية و نهاية ج 9 ص 46 و انوار جليه ص 294 و كامل التواريخ ابن اثير ج 3 ص 150 و مدارك زياد ديگر .\r\n( 2 ) مرآة الحق ص 119 و حدائق السياحة ص 81 و طرايق الحقائق ج 1 ص 249 و سير المتأخرين ج 1 ص 228 و تحفة الوجود ص 50 و حاشيه آن ص 13 و 11 و اوصاف المقربين ص 4 و مدارك زياد ديگر .\r\n( 3 ) تبصره سيد مرتضى ص 84\r\n","page_name":" مقدمه و پيشگفتار 11 ","page_number":11},
  {"content":"\r\n\r\nسنت بسيار او را مدح كرده‌اند و او را از اصحاب ابو حنيفه و سفيان ثورى شمرده‌اند « 1 » عبد الرحمن جامى مىنويسد : « ابراهيم به مكه رفت و آنجا با سفيان ثورى و فضيل عياض صحبت داشته است » « 2 » و مولانا عطار نيشابورى مىنويسد : ابو حنيفه به صحبت ابراهيم ادهم رسيده است « ابو حنيفه به ابراهيم سيدنا خطاب مىنمود » « 3 » عده‌اى از تذكره‌نويسان بر آن عقيده‌اند طريقتى از جناب ايشان جارى شده است كه در تعليقات متذكر خواهيم شد .\r\n\r\nسلطان العارفين بايزيد بسطامى\r\nحضرت طيفور بن عيسى آدم بن سروشان در سال 188 هجرى در شهر بسطام از توابع قومس در محلهء موبدان متولد گرديد جد او سروشان زردشتى بود و بدين اسلام گرويد مطالعه در احوال حضرت بايزيد پژوهشگر را به اين نتيجه مىرساند كه ايشان در عرفان استاد نداشته و خرقه ارشاد از دست هيچ‌يك از حضرات مشايخ طريقت نپوشيده است . گروهى او را امى دانسته و نقل كرده‌اند كه بسيارى از حقايق بر او كشف مىشد و خود نمىدانست . عده‌اى نقل كرده‌اند كه 113 يا 313 استاد ديدهء است ولى قدر مسلم اينست كه استاد ايشان در عرفان معلوم نيست كه كيست و خود چنين فرموده : « كه مردمان علم از مردگان گرفته‌اند و ما از زنده‌اى علم گرفتيم كه هرگز نمىميرد » . و باز پرسيدند كه پير تو كه بود ؟ فرمود : پيرزنى « 4 »\r\nعبد الرحمن جامى حضرت بايزيد را از اصحاب رأى دانسته است « 5 » و اهل تسنن نيز او را از اولياء دانسته‌اند كراماتى نيز براى حضرت ايشان قائل مىباشند « 6 » .\r\n\r\n\r\n","description":"","footnote":"\r\n( 1 ) حقيقة العرفان ص 84\r\n( 2 ) نفحات الانس ص 41\r\n( 3 ) تذكرة الاولياء ص 88\r\n( 4 ) تاريخ قومس ص 276\r\n( 5 ) نفحات الانس ص 56\r\n( 6 ) تذكرة الاولياء ص 130\r\n","page_name":" مقدمه و پيشگفتار 12 ","page_number":12},
  {"content":"\r\n\r\nتا اينكه مشرف به شرافت درك حضور الهى و پرفيض حضرت امام صادق عليه السلام شده محل تامل و ترديد است « 1 » زيرا تاريخ وفات بايزيد را در 261 نوشته‌اند « 2 » در حالى كه رحلت حضرت مولانا و سيدنا جعفر بن محمد الصادق در سال 148 هجرى بوده بين اين دو تاريخ 113 سال فرق مىباشد درحالىكه عمر شريف بايزيد را هم از 70 سال زيادتر ننوشته‌اند قدر مسلم اينست كه بايزيد با امام صادق ( ع ) ملاقات نداشته‌اند در اين صورت طريقت طيفوريه به حضرت امام صادق ( ع ) نمىرسد .\r\n\r\nرئيس المشايخ معروف كرخى\r\nابو محفوظ معروف به فيروز كرخى از اهل كرخ « 3 » مىباشد پدر و مادر جناب ايشان نصرانى بوده‌اند « 4 » كه بعدا مسلمان شده‌اند خود جناب معروف كرخى نيز بدست مولانا و سيدنا على بن موسى الرضا ( ع ) مسلمان شده است « 5 » و بدست حضرت توبه نموده و دربانش گرديده « 6 » اهل تسنن به آن جناب عقيده دارند و حتى كراماتى نيز براى ايشان نقل نموده‌اند و برخى نيز اعتقاد دارند كه معلوم نيست معروف از صوفيه باشد « 7 » عده‌اى از مشايخ طريقت كه سند خرقهء خويش را به جناب معروف كرخى مىرسانند و به معروفيه مشهورند كه معروف‌ترين انشعابات آن سلسله مباركه عليه نعمت‌اللهيه مىباشد معتقدند از ناحيهء مقدسهء حضرت رضا\r\n\r\n\r\n","description":"","footnote":"\r\n( 1 ) طرايق الحقائق ج 1 ص 91\r\n( 2 ) نفحات الانس ص 56 و تاريخ قومس ص 380\r\n( 3 ) معجم البلدان ج 4 ص 255\r\n( 4 ) لوامح قشيرى شعرانى ج 1 ص 84 و انساب ابو سعد لمعانى ص 478 و صفة الصفوة ابن جوزى ج 2 ص 79 و تاريخ بغداد ج 13 ص 199 و تاريخ گزيده ص 637\r\n( 5 ) طبقات الصوفية طبقهء اول ص 85 و تشيع و تصوف ص 34 و كشف المراد ص 249 و رساله قشيريه ص 12\r\n( 6 ) طبقات الصوفية ص 85 طبقهء اول\r\n( 7 ) رجال ممقانى ج 3 ص 229\r\n","page_name":" مقدمه و پيشگفتار 13 ","page_number":13},
  {"content":"\r\n\r\nعليه السلام به‌وسيله جناب معروف كرخى طريقت عرفانى جارى شده است و عده‌اى چون دكتر مصطفى الشيبى در تشرف معروف كرخى به حضور اقدس سيدنا و مولانا على بن موسى الرضا عليه السلام ترديد كرده‌اند « 1 » و چطور رجال‌شناسان شيعه نامى از جناب ايشان نبرده‌اند يا حديث‌شناسان حديثى از ايشان روايت نفرموده‌اند خود جاى بحث و تحقيق دقيق و عميق دارد .\r\n\r\nانتساب معنوى قطب العارفين شيروانى\r\nمتأسفانه پيرامون انتساب معنوى حضرات مشايخ عظام طريقت تحقيق عميق و دقيقى صورت نگرفته است . تذكره‌نويسان نيز به صورت ظاهر كرسىنامه‌ها اكتفا كرده و رنج تحقيق را تحمل نفرموده‌اند . فقير بدون كوچك‌ترين تعصب و يا خداى نخواسته اسائهء ادب نسبت به ساحت اقدس حضرات مشايخ عظام يا سلسله‌اى از سلاسل فقر در اين مقدمهء فشرده انجام وظيفه و عرض ادب و ارادتى بمقام شامخ آن ذوات مقدسه مىنمائيم . جهت بررسى و تحقيق نحوهء انتساب معنوى قطب العارفين حاج زين العابدين شيروانى مست على شاه قدس سره ناگزير از يك تقسيم‌بندى هستيم تا نتيجه بررسى كاملا دور از تعصب و سهو بل دقيق باشد .\r\n\r\nمشايخ اسلام\r\nتا اواخر قرن دوازدهم هجرى قمرى تذكره‌نويسان كه اغلب خود از مشاهير بزرگان طريقت بشمار مىرفتند با دقت نظر مراتب و طبقات حضرات مشايخ عظام را در نوشته‌هاى خويش مراعات نموده تاريخ زندگى شخصيت‌هاى جهان اسلام را با توجه و دقت خاص برشته تحرير درآورده كه هيچ‌گونه تحير و سرگردانى براى محقق يا خواننده‌اى پيش نمىآيد ولى متأسفانه از قرن دوازدهم هجرى قمرى اين دقت نظر از بين رفته زيربناى يك بىاعتمادى نسبت به تحقيق برخى از تذكره\r\n\r\n\r\n","description":"","footnote":"\r\n( 1 ) تشيع و تصوف ص 67\r\n","page_name":" مقدمه و پيشگفتار 14 ","page_number":14},
  {"content":"\r\n\r\nنويسان و شرح‌احوال‌نگاران حضرات مشايخ ريخته شده زيرا اغلب نوشته‌ها با حقايق منافات داشته است از آنجا بود كه آشفتگى خاصى بوجود آمد و شيرازهء حقايق از هم گسست ، يكى از آن موارد كه دستخوش امواج اين آشفتگى گرديد مسئله مورد بحث و بررسى ما است كه انتساب معنوى حضرات مشايخ عظام طريقت است .\r\nمشايخ جهان اسلام را مىتوان به دو دسته تقسيم نمود . حضرات مشايخ شريعت و حضرات مشايخ طريقت . حضرات مشايخ شريعت به حضرات محدثين و حضرات فقهاى عظام ( اصوليين و اخباريين ) و حضرات متكلمين اطلاق مىشود كه بايد بر علوم تفسير كلام مجيد ( براى شناخت آيات الاحكام ) ادبيات حديث و روايت و رجال و كلام ( براى استدلال به اصول دين ) تسلط داشته باشند . حضرات مشايخ طريقت به حضرات مشايخ خرقه ، حضرات مشايخ تلقين ذكر حضرات مشايخ صحبت تقسيم مىشوند . چنان كه شيخ سعد الدين فرغانى در ديباچهء قصيدهء طائيه مىفرمايد : « انتساب مريدان به مشايخ سه طريق است يكى به خرقه دوم تلقين ذكر سوم صحبت » « 1 » .\r\nمولانا احمد فال فريدى مىنويسد : « مشايخ به مشايخ خرقه تلقين ذكر و صحبت تقسيم مىشوند » « 2 » بعضى نيز براى حضرات مشايخ در طريقت دو نسبت قائل شده‌اند صحبت و خرقه « 3 » جناب نايب صدر نيز براى سالك پير صحبت و پير خرقه و ارشاد قائل است و حتى از اينكه دقت در عنوان اين مراتب نشده است و تذكره‌نويسان مرتكب اشتباه شده‌اند مشايخ خرقه و تلقين ذكر و صحبت را بدون جهت آميخته‌اند شكوه نموده مىنويسد : در اين اسناد از جهت اشتباه صحبت داشتن است با اجازهء ارشاد يعنى جمعى به فيض صحبت او رسيده‌اند و ليكن دليل نمىشود\r\n\r\n\r\n","description":"","footnote":"\r\n( 1 ) جامع السلاسل قسم 1 ، از ج 1 ص 72 و طرايق الحقائق ج 2 ص 306\r\n( 2 ) تذكره بهاء الدين ذكريا ملتانى ص 99\r\n( 3 ) سلسله مشايخ صوفيان نسخهء خطى 6 ر 167 كتابخانه مركزى دانشگاه تهران ص 224\r\n","page_name":" مقدمه و پيشگفتار 15 ","page_number":15},
  {"content":"\r\n\r\nكه تعين نموده باشد كسى را كه بعد از وى دستگيرى نمايد » « 1 » جناب حافظ حسين كربلائى نيز مىنويسد : « اين اسناد و شجره را شعبهء چند هست كه به حسب خرقه و تربيت و صحبت منشعب مىشود » « 2 » جناب مجذوب على شاه كبوتر آهنگى مىنويسد :\r\n« دو طريق است يكى نسبت صحبت و ديگرى نسبت خرقه » جناب ابى جمهور احسائى نيز مىنويسد : « دو طريقت يكى نسبت صحبت و ديگرى نسبت خرقه » « 3 »\r\n\r\nمشايخ صحبت و ذكر مست على شاه شيروانى\r\nپيران كامل مكمل اكمل كه پيشواى طريقت عرفانى بوده‌اند سوختگانى شايسته و راه يافته بر ملكوت اعلى تربيت نموده‌اند لكن خلعت خلافت خرقهء ارشاد به او نپوشانده‌اند تا پير ديگرى به امر الهى و اشارهء نبوى او را به جانشينى بعد از خود انتخاب فرمايد زيرا در طريقت بر خلاف همه جا ضوابط خاص سلوك و مبانى آن بر روابط ترجيح دارد در اصطلاح فرهنگ عرفان پيران طريق كه عده‌اى را تا مرز شايستگى خلافت الهى تربيت مىفرمايند . لكن خرقهء ارشاد به او عنايت نمىفرمايند و فرمان خلافت بنام او صادر نمىنمايند . مشايخ صحبت يا مشايخ تلقين ذكر يا جمع هر دو محسوب مىشوند كه در تاريخ زندگى حضرات مشايخ عظام زياد ديده مىشود مثلا حضرت رضى الدين على لالا بزرگان و مشايخ زيادى را درك نموده لكن از ناحيه نجم الدين كبرى به خلافت مىرسد « 4 » حضرت شيخ شهاب الدين ابو حفص سهروردى كه به صحبت ابو نجيب سهروردى رسيده از او تلقين ذكر گرفته « 5 » لكن خرقه خلافت از نجم الدين كبرى دريافت داشته است « 6 » يا حضرت شمس تبريزى به صحبت شيخ ابو بكر سله‌باف تبريزى رسيده لكن خليفه و جانشين\r\n\r\n\r\n","description":"","footnote":"\r\n( 1 ) طرايق الحقائق ج 2 ص 51\r\n( 2 ) روضات الجنان و جنات الجنان ج 1 ص 250 و 251\r\n( 3 ) مراحل السالكين ص 164\r\n( 4 ) روضات الجنان و جنات الجنان ج 2 ص 305\r\n( 5 ) تذكرهء بهاء الدين ذكريا ملتانى ص 101\r\n( 6 ) تذكرهء بهاء الدين ذكريا ملتانى ص 40\r\n","page_name":" مقدمه و پيشگفتار 16 ","page_number":16},
  {"content":"\r\n\r\nبابا كمال جندى شده است « 1 » و شواهد زياد ديگر . اغلب تذكره‌نويسان دانسته يا ندانسته شجرهء انتساب صحبت را با خرقه اشتباه نموده‌اند زيرا بزرگان جهت مشايخ صحبت خود هم شجره‌اى تنظيم مىفرموده‌اند مثلا نجم الدين ابو الميامن محمد بن محمد الادكانى مىنويسند : « و هو صحب الشيخ شمس الحق و الدين محمد بن جمال و هو صحب السالك نور الدين سالار و هو صحب شيخ على لالا « 2 » و شجره‌هاى زياد ديگر كه در تذكره‌ها ضبط است . درصورتىكه انتساب خرقه دو بزرگ از مشايخ طريقت يا لبست الخرقة يا لبس الخرقة مىباشد نه با هو صحب كه در مشايخ خرقهء جناب مست على شاه متذكر مىشويم .\r\n\r\nانتساب مست على شاه به معروف كرخى\r\nتذكره‌نويسان همچنان‌كه جناب شاه نعمت اللّه ولى شخصا نيز بدان اشاره فرموده‌اند انتساب شاه نعمت اللّه ولى را به رئيس المشايخ معروف كرخى مىرسانند و انتساب مست على شاه شيروانى قدس سره هم به شاه نعمت اللّه ولى است . كه بايد بررسى شود اين انتساب چگونه است .\r\nاگر به ايرادهاى آن دسته از محققين كه مىفرمايند جناب معروف كرخى با حضرت على بن موسى الرضا ( ع ) نمىتواند ملاقات داشته باشد و يا به آنهائى كه در اين رابطه شك كرده‌اند پاسخ قاطع داده شود تازه بايد تحقيق كرد كه انتساب معروف كرخى به حضرت امام رضا ( ع ) چگونه است نسبت خرقه و ارشاد مىباشد يا صحبت و تلقين ذكر است . مؤلف محقق جامع السلاسل كه از مشاهير مفاخر عرفان هند است مىنويسد : « از جنيد بغدادى تا حضرت مصطفى به صحبت نسبت داده‌اند نه خرقه » « 3 » باز مىفرمايد : « سلسله‌اى كه از معروف كرخى كشيده شده است علم\r\n\r\n\r\n","description":"","footnote":"\r\n( 1 ) طرايق الحقائق ج 2 ص 359\r\n( 2 ) روضات الجنان و جنات الجنان ج 2 ص 154\r\n( 3 ) جامع السلاسل قسم 1 ج 1 ص 73\r\n","page_name":" مقدمه و پيشگفتار 17 ","page_number":17},
  {"content":"\r\n\r\nذكر است كه از حضرت على بن موسى الرضا گرفته » « 1 » مولانا احمد فال فريدى محقق هندى كه از مشاهير عرفان است مىنويسد : « سلسله حضرت ابو القاسم جنيد سلسله صحبت است از رسول اللّه نه خرقهء خلافت » « 2 » آقاى دانش‌پژو كه به تذكرة المشايخ حضرت علاء الدوله سمنانى دست يافته بهنگام تدوين و تنظيم آن اشاره به دو طريق نسبت معروف كرخى نموده كه هر دو طريق نسبت صحبت است » « 3 » حقير فقير نيز شواهدى را متذكر مىشوم .\r\nبا شجره‌اى خطى برخورد نمودم تحت عنوان نسبت صحبت على بن الرضا كه نوشته شده بود : « ؟ ؟ ؟ نسبت صحبت على بن موسى الملقب بالرضا صحب والده موسى الملقب بالكاظم و هو صحب والده جعفر بن محمد الملقب بالصادق و هو صحب والده محمد بن على الملقب بالباقر و هو صحب والده على بن الحسين الملقب زين - العابدين و هو صحب والده حسين بن على الملقب بالشهيد و هو صحب جده رسول اللّه « 4 » و حضرت غوث العارفين مولانا سيد على همدانى روحى له الفداء انتساب معروف كرخى را به حضرت امام رضا ( ع ) مرقوم فرموده‌اند : « و هو صحب ابا القاسم الجنيد و هو صحب سرى القسطى و هو صحب المعروف الكرخى و هو صحب الامام على الرضا » « 5 » جناب معصوم على شاه نايب صدر كه از مشايخ سلسله مباركه معروفيه نعمت‌اللهيه مىباشند مىفرمايند : « و جنيد صحب شيخه و خاله السرى السقطى و السرى صحب المعروف الكرخى و له فى الصحبة طريقان صحب على بن موسى الرضا عليها السلام فى اول امر ، و هو صحب آباء موسى الكاظم ، ادامه مىدهد تا به ساحت قدس حضرت رسول اللّه مىرساند » « 6 » و شواهد زيادى كه در اقوال تذكره‌نويسان و\r\n\r\n\r\n","description":"","footnote":"\r\n( 1 ) جامع السلاسل قسم 1 ج 1 ص 73\r\n( 2 ) تذكرهء بهاء الدين ذكريا ملتانى ص 100 پاورقى\r\n( 3 ) مجموعهء سخنرانيها و مقاله‌ها دربارهء فلسفه و عرفان اسلامى ص 154\r\n( 4 ) فيلم شماره 2367 دانشگاه تهران\r\n( 5 ) سه رساله از امير سيد على همدانى مجموعه فيلم شماره 371 كتابخانه شوراى اسلامى\r\n( 6 ) طرائق الحقائق جلد 2 صفحه 92\r\n","page_name":" مقدمه و پيشگفتار 18 ","page_number":18},
  {"content":"\r\n\r\nمحققين ديده مىشود لكن چون بنا بر مختصرنويسى است از بيان آن معذوريم . پس انتساب جناب معروف كرخى به حضرت رضا ( عليه السلام ) نسبت صحبت است نه خرقة ارشاد .\r\nتذكره‌نويسان نسبت ديگرى جهت جناب معروف كرخى بيان كرده‌اند كه بوسيلهء داود طائى به حسن بصرى مىرسد . بررسى و تحقيق در اين زمينه پژوهشگر را به همان نتيجه فوق انتساب صحبت جناب معروف كرخى به حضرت امام رضا ( ع ) مىرساند . زيرا داود طائى پير صحبت معروف كرخى بوده است چنان كه معصوم على شاه نايب صدر مىفرمايد : « داود طائى پير صحبت معروف كرخى بوده و معروف با او صحبت داشته است » « 1 » حضرت امام العارفين شيخ شهيد مولانا و مقتدانا نجم الدين كبرى روحى له الفداء در فرمان خلافت شيخ سيف الدين باخرزى پس از اينكه انتساب خرقهء ارشاد خويش را به حضرت كميل بن زياد نخعى صاحب اسرار امير المؤمنين على ( ع ) مىرساند به طريقة صحبت خويش از طريق حضرت عمار ياسر بدليسى اشاره نموده تا به معروف كرخى چنين مرقوم فرموده‌اند : « و صحب هو معروف الكرخى و اخذ منه علم الطريق و صحب هو داود طائى و اخذ منه علم الطريق و صحب هو الحبيب العجمى و اخذ منه علم الطريق و صحب هو الحسن البصرى » « 2 » سلطان العارفين علاء الدوله سمنانى در مورد نسبت صحبت استاد بزرگوارش مولانا عبد الرحمن اسفراينى كه با دو واسطه به شيخ نجم الدين كبرى مىرسد مىفرمايد :\r\n« نجم الدين كبرى با شيخ عمار ياسر بدليسى صحبت داشته و او با ابو نجيب عبد القاهر سهروردى تا به جنيد بغدادى و او با سرى سقطى و او با معروف كرخى و او با داود طائى و او با حبيب عجمى و او با حسن بصرى » « 3 » ابو المفاخر يحيى باخرزى مىفرمايد : « و هو صحب معروف بن فيروز الكرخى و هو صحب داود طائى و هو صحب\r\n\r\n\r\n","description":"","footnote":"\r\n( 1 ) طرايق الحقائق ج 2 ص 307\r\n( 2 ) فيلم شماره 2367 دانشگاه تهران\r\n( 3 ) مجموعهء سخنرانيها و مقاله‌ها دربارهء فلسفه و عرفان اسلامى ص 154\r\n","page_name":" مقدمه و پيشگفتار 19 ","page_number":19},
  {"content":"\r\n\r\nحبيب العجمى و هو صحب الحسن البصرى و هو صحب امير المؤمنين على بن ابى طالب » « 1 » جناب معصوم على شاه نايب صدر مىنويسند : « و هو صحب الكرخى و هو صحب داود طائى و هو صحب حبيب العجمى و هو صحب الحسن البصرى و هو صحب على ابن ابى طالب » « 2 » جناب سلطان حسين رضا على شاه تابنده در پاسخ سؤال احمد حامد صراف كه پرسيده بودند : « پس چگونه سلسله را به جنيد و از او به سرى و از او به معروف و از او به حضرت رضا اتصال مىدهند ؟ » فرموده‌اند : « اين انتساب تربيتى است نه خلافت و وصايت يعنى جنيد تربيت شده دست سرى و سرى تربيت يافته معروف كرخى است و گرنه هر يك از آنها از امام زمان خود مجاز بوده و معروف هم در زمان خود حضرت رضا ( ع ) وفات يافته است و اگر اين انتساب صحت مىداشت بايد سرى را به حضرت رضا ( ع ) اتصال داد نه معروف » « 3 » .\r\nدانشمند و محقق عاليقدر عارف عظيم الشأن مرحوم استاد جلال همائى قدس سره دراين‌باره مىفرمايند : « اما معروف كرخى موافق عقيدهء جمعى از صوفيه تربيت‌شدهء حضرت على بن موسى الرضا عليه السلام بود و در اين موضوع اين نكته بخاطر نگارنده رسيده است كه محققان صوفيه دربارهء معروف معتقد به خلافت و جانشينى از حضرت رضا عليه السلام نيستند زيرا كه وفات معروف كرخى باصح اقوال در سنهء 200 يا 201 چه در زمان حضرت رضا عليه السلام اتفاق افتاد چه رحلت آن حضرت به اصح و اشهر اقوال در سال 203 هجرى اتفاق افتاده است و به اعتقاد همهء محققان صوفيه انتقال منصب قطبيت و مقام خلافت بقطب بعد در زمان حيات امام و قطب وقت و به عبارت ديگر وجود دو قطب ناطق بافعال نايب و منوب عنه در يك زمان ممكن نيست » « 4 » در اين صورت انتساب معروف كرخى به حضرت امام رضا عليه السلام و داود طائى نسبت صحبت است نه خرقهء ارشاد به ياد فرمايشى از\r\n\r\n\r\n","description":"","footnote":"\r\n( 1 ) اوراد الاحباب و فصوص الآداب ص 28 و 29\r\n( 2 ) طريق الحقائق ج 2 ص 92\r\n( 3 ) رساله خاطرات سفر حج ص 8\r\n( 4 ) مصباح الهدايه و مفتاح الكفايه ص 30 مقدمه\r\n","page_name":" مقدمه و پيشگفتار 20 ","page_number":20},
  {"content":"\r\n\r\nرئيس الطائفه جناب جنيد بغدادى افتادم كه مىفرمايد : « مردمان پندارند كه من شاگرد سرى سقطىام من شاگرد محمد بن على قصابم » « 1 » با اين فرمايش نظريات آن ذوات مقدسه كه مىفرمايند سلسلهء معروف كرخى به صحبت است نه به خرقه تأييد مىشود در حالى كه بوى انقطاع بين جناب جنيد و سرى سقطى هم استشمام مىشود .\r\n\r\nنسبت علم ذكر\r\nبرخى سلسله معروف كرخى را علم ذكر دانسته‌اند حضرت ابو المفاخر يحيى باخرزى مىفرمايد : « و هما اخذ الذكر عن شيخ العالم قطب الوقت وسيلة الخلق الى الحق ابى المعالى سيف الحق و الدين سعيد بن مطهر الباخرزى و هو اخذه عن شيخ شيوخ الدنيا نجم الحق و الدين ابى الجناب احمد الكبرى قدس اللّه روحه و هو اخذ عن الشيخ ابى ياسر عمار بن محمد البدليسى ( ادامه مىدهد تا ) و هو اخذ عن المعروف الكرخى و هو اخذ عن داود الطائى و هو اخذ عن حبيب العجمى و اخذه هو عن حسن البصرى و هو اخذ عن على بن ابى طالب « « 2 » بهر حال از معروف كرخى تا رسول اللّه ( ص ) به صحبت و تلقين ذكر است .\r\nانتساب صحبت و ذكر قطب العارفين حاج ميرزا زين العابدين شيروانى مست على شاه بدين شرح است . جناب ايشان به‌واسطه محمد جعفر مجذوب على شاه كبوتر آهنگى به حضرت شاه نعمت اللّه ولى مىرسند « 3 » و جناب شاه نعمت اللّه ولى از شيخ عبد اللّه يافعى از شيخ صالح تبريزى از شيخ نجم الدين كمال كوفى از ابو الفتح صعيدى از ابو مدين مغربى از ابو مسعود اندلسى از ابو البركات از ابو الفضل بغدادى از شيخ احمد غزالى از ابو بكر نساج از ابو القاسم گرگانى از ابى عمران مغربى از ابو على كاتب از ابو على رودبارى از جنيد بغدادى از سرى سقطى از معروف كرخى « 4 » نحوهء انتساب معروف كرخى را متذكر مىشويم .\r\n\r\n\r\n","description":"","footnote":"\r\n( 1 ) نفحات الانس ص 82\r\n( 2 ) اوراد الاحباب و فصوص الآداب ص 28 و 29\r\n( 3 ) مراحل السالكين ص 169 و 170\r\n( 4 ) مراحل السالكين ص 169 و 170\r\n","page_name":" مقدمه و پيشگفتار 21 ","page_number":21},
  {"content":"\r\n\r\n\r\nمشايخ خرقه مست على شاه شيروانى\r\nپيران طريقت كه بر اريكهء خلافت فقر تكيه زده‌اند و از پير كامل مكمل اكمل خرقهء ارشاد دارند در عرفان حضرات مشايخ خرقه ناميده شده‌اند كه به امر الهى و اشاره نبوى آن را به كامل مكملى مىپوشانند تا به امر ارشاد طالبان و تربيت سالكان همت گمارد البته گاهى چون زمان عمار ياسر بدليسى و يا بعضى مشايخ ديگر با عدم تعيين جانشين طريقتى كه تا به آن بزرگوار معتعن ادامه يافته انقطاع مىيابد . ناگفته نماند اجازات و كرسىنامه‌هائى كه گوياى خرقهء ارشاد است با شجره‌هاى صحبت و تلقين ذكر فرق دارد و اين تفاوت در اجازات حضرات مشايخ به خوبى آشكار مىباشد براى نمونه شيخ شهيد نجم الدين كبرى در فرمان ارشاد حضرات خلفاى خود رضى الدين على لالا ، سيف الدين باخرزى ، سعد الدين حموى مرقوم فرموده‌اند :\r\n« اما بعد يقول اضعف عباد اللّه تعالى احمد بن عمر بن عبد اللّه الصوفى لبست الخرقة من شيخى و سيدى شيخ الورى اسماعيل قصرى قال لبس الخرقة من الشيخ محمد بن مانكيل » « 1 » كه به همين ترتيب تا به ساحت قدس محرم اسرار امير المؤمنين على ( ع ) كميل بن زياد نخعى رسيده است در حالى كه در كرسىنامه‌هاى صحبت و تلقين ذكر قيد شده : « و هو صحب معروف الكرخى و هو صحب على بن موسى الرضا » يا « و علم آداب الصحبة و الخلوة و تلقين الذكر من ؟ ؟ ؟ » « 2 » تا حدود بضاعت تحقيق حقير فقير ملاحظه نشد كه به اين دقت انتساب قطب العارفين مست على شاه شيروانى قدس سره يا ديگر مشايخ عظام سلسله مباركهء عليه رضويه نعمت‌اللهيه متذكر شده باشند انتساب خرقهء قطب العارفين ميرزا زين العابدين شيروانى مست على شاه به اين قرار است جنابشان به‌طورىكه در تذكره‌ها و شجره‌ها متذكر شده‌اند به حضرت شاه نعمت اللّه ولى مىرسند « 3 » جناب ايشان از شيخ عبد اللّه يافعى از شيخ صالح تبريزى از شيخ نجم الدين\r\n\r\n\r\n","description":"","footnote":"\r\n( 1 ) روضات الجنان و جنات الجنان ج 2 ص 306\r\n( 2 ) روضات الجنان و جنات الجنان ج 2 ص 96\r\n( 3 ) مراحل السالكين ص 169\r\n","page_name":" مقدمه و پيشگفتار 22 ","page_number":22},
  {"content":"\r\n\r\nكمال كوفى از شيخ ابو الفتح صعيدى از شيخ ابو مدين شعيب مغربى « 1 » ايشان از شيخ الشاشى « 2 » او از شيخ ابو سعيد مغربى او از قطب الاقطاب العارفين الواصلين مولانا شيخ ابو يعقوب نهر جورى « 3 » حضرت ايشان بنا بر گفتهء جمهور تذكره‌نويسان و محققان از مولانا شيخ ابو يعقوب سوسى ايشان از مولانا شيخ عبد الواحد بن زيد ايشان از حضرت ولى تابعين مصباح موحدين مولانا و مقتدانا كميل بن زياد نخعى صاحب اسرار امير المؤمنين على عليه السلام حضرت ايشان از مولى الموالى نجم الثاقب على بن ابى طالب عليه السلام روحى له الفداء « 4 » .\r\n\r\nمشايخ حديث مست على شاه شيروانى\r\nحضرات مشايخ حديث راويان احاديث شريف نبوى و ولوى و ائمه معصومين صلوات اللّه عليهم اجمعين مىباشند . لكن حضرات مشايخ حديث عرفان علاوه بر نقل احاديث شريف سنت راويان احاديث حقيقت هم بشمار مىروند چنان كه حضرات اهل بيت عصمت و طهارت عليه السلام فرموده‌اند حديثنا صعب مستصعب كه حاملينش مؤمنين امتحان شده و شيعيان كامل هستند ، امرى را كه ملائكه بر دوش نمىتوانند كشيد مگر مقربين ، آن ذوات مقدسه حاملينش مىباشند و امر به حب آنان شده است .\r\nروايات حقيقت داراى حقايق و اسرار الهى است كه راويان و حاملين آن مقامشان از ملائك بالاتر مىباشد و صاحبان اسرار الهىاند درصورتىكه احاديث شريف فقهى ، اجتماعى ، اخلاقى ، سياسى را حضرات محدثين عاليقدر شناخته و شرح و تفسير فرموده‌اند در اين صورت اطلاق امر صعب به اين دسته از احاديث نشده است . امر صعب همان اسرارى است كه حضرات معصومين صلوات اللّه عليهم اجمعين در بين خواص\r\n\r\n\r\n","description":"","footnote":"\r\n( 1 ) مراحل السالكين ص 169\r\n( 2 ) شاش شهرى است در ماوراءالنهر\r\n( 3 ) عارفى از الجزاير قسمت شجره نسبت معنوى آخرين صفحهء كتاب .\r\n( 4 ) آثار درويش محمد طبسى ص 227 و تمامى تذكره‌ها حضرت مولانا ابو يعقوب نهرجورى را از مشايخ طريقت عليه علويه كميليه دانسته‌اند .\r\n","page_name":" مقدمه و پيشگفتار 23 ","page_number":23},
  {"content":"\r\n\r\nاصحاب خويش تنها انگشت‌شمارى را برگزيده و به آنها فرموده‌اند كه محرم اسرار معصومين عليهم السلام مىباشند چون ولى تابعين مصباح موحدين مولانا كميل بن زياد نخعى روحى له الفداء كه محرم اسرار مولانا على امير المؤمنين ( ع ) بوده و حامل امر صعب آن ذات اقدس مىباشد و حديث حقيقت كه از ناحيهء حضرتش از سيدنا و و مولانا على امير المؤمنين سؤال شده گوياى اين حقيقت است .\r\nحضرات مشايخ حديث قطب العارفين حاج زين العابدين مست على شاه شيروانى در عرفان شخصيتهاى عالىرتبه راويان احاديث نبوى و ولوى و ائمه اطهار عليهم السلام بشمار مىروند انتساب جناب حاجى شيروانى در سلسلهء طوليهء مشايخ حديث تا وجود نازنين مولانا و سيدنا و نبينا رسول اكرم ( ص ) چنين است : « حاج ميرزا زين العابدين شيروانى مست على شاه قدس سره به‌طورىكه در تذكره‌ها و كرسىنامه مندرج است « 1 » به حضرت شاه نعمت اللّه ولى مىرسند .\r\nو انتساب حضرت شاه نعمت اللّه ولى در سلسله مشايخ حديث به اين نحو است ، ايشان از شيخ عبد اللّه يافعى زيبدى او از رضى الدين ابراهيم بن ابى محمد ابراهيم بن ابى بكر طبرى مكى او از شيخ امام عز الدين فاروقى او از شيخ عبد اللّه او از شيخ ابى العباس احمد بن محمد على اصفهانى او از سلطان المشايخ مولانا شيخ نجم الدين رازى معروف به دايه ايشان از امام العارفين قطب العالمين مولانا نجم الدين كبرى « 2 » ايشان از حجة الفقر فخرى شيخ الورى اسماعيل قصرى ايشان از مولانا شيخ محمد مانكيل ايشان از مولانا شيخ داود بن محمد المعروف به خادم الفقراء ايشان از مولانا شيخ ابو العباس بن ادريس ايشان از مولانا شيخ ابا القاسم بن رمضان ايشان از مولانا شيخ ابو يعقوب طبرى ايشان از مولانا شيخ ابا عبد اللّه عمر بن عثمان مكى از مولانا شيخ ابو يعقوب نهر جورى از مولانا شيخ ابو يعقوب سوسى ايشان از مولانا شيخ عبد الواحد بن زيد ايشان از ولى تابعين مصباح موحدين صاحب اسرار امير المؤمنين مولانا و مقتدانا كميل بن زياد نخعى ايشان از ساحت قدس نجم الثاقب على ابن ابى طالب عليه السلام ايشان از ساحت قدس مولانا\r\n\r\n\r\n","description":"","footnote":"\r\n( 1 ) مراحل السالكين ص 169\r\n( 2 ) طرايق الحقائق ج 2 ص 328 و 329 و رضوان المعارف الإلهية ص 30 و 31\r\n","page_name":" مقدمه و پيشگفتار 24 ","page_number":24},
  {"content":"\r\n\r\nو سيدنا و نبينا محمد المصطفى صلوات اللّه عليه » روايت فرموده‌اند .\r\n\r\nمشايخ صحبت حضرت مستعلى شاه شيروانى\r\nحضرت ميرزا زين العابدين مستعلى شاه شيروانى مىفرمايند :\r\nبدانكه فقير مستعلى شيروانى مريد مجذوبعلى شاه همدانى و آن حضرت مريد حسين‌على شاه اصفهانى و آن حضرت مريد نور على شاه اصفهانى و آن حضرت مريد مجدد سلسلهء عليه نعمت‌اللهيه معصوم‌على شاه هندى و آن حضرت مريد شاه علىرضا دكنى و آن حضرت مريد مولانا شمس الدين و آن حضرت مريد مولانا محمود و آن حضرت مريد مير شاه شمس الدين الحسينى الثالث و آن حضرت مريد شاه كمال الدين عطية اللّه الحسينى و آن حضرت مريد مير شاه شمس الدين محمد الحسينى الثانى و آن حضرت مريد مير شاه حبيب الدين محب اللّه الحسينى الثانى و آن حضرت مريد مير شاه شمس الدين محمد الحسينى و آن حضرت مريد مير شاه برهان الدين خليل اللّه الحسينى الثانى و آن حضرت مريد مير شاه كمال الدين عطية اللّه الحسينى و آن حضرت مريد مير شاه حبيب الدين محب اللّه الحسينى و آن حضرت مريد شاه برهان الدين خليل اللّه الحسينى و آن حضرت مريد شاه نعمة اللّه ماهانى و آن حضرت مريد شيخ عبد اللّه يافعى و آن حضرت مريد شيخ صالح بربرى و آن حضرت مريد شيخ كمال الدين كوفى و آن حضرت مريد شيخ سعيد شهيد ابو الفتوح و آن حضرت مريد شيخ ابى مدين و آن حضرت مريد شيخ ابو مسعود اندلسى و آن حضرت مريد شيخ ابو البركات و آن حضرت مريد شيخ ابو الفضل بغدادى و آن حضرت مريد شيخ احمد غزالى الطوسى و آن حضرت مريد شيخ ابو بكر النساج الطوسى و آن حضرت مريد شيخ ابو القاسم گوركانى و آن حضرت مريد شيخ ابو عمران مغربى و آن حضرت مريد شيخ ابو على كاتب و آن حضرت مريد شيخ ابو على رودبارى و آن حضرت مريد شيخ جنيد بغدادى و آن حضرت مريد شيخ سرى سقطى و آن حضرت مريد شيخ معروف كرخى و آن حضرت مريد على بن موسى الرضا عليه التحية و الثناء است\r\n\r\n","description":"","footnote":"","page_name":" مقدمه و پيشگفتار 25 ","page_number":25},
  {"content":"\r\n\r\nو سيدنا و نبينا محمد المصطفى صلوات اللّه عليه » « 1 » روايت فرموده‌اند .\r\n\r\nادامهء طريقت مباركه عليه رضويه نعمت‌اللهيه پس از مست على شاه شيروانى\r\nعارف نامى قرن يازدهم هجرى سيد علىرضا شاه دكنى جهت اشاعهء افكار سلسله عليه نعمت‌اللهيه و ارشاد طالبان و تربيت سالكان جناب سيد معصوم على شاه دكنى شاگرد برجستهء خويش را به ايران عازم نمود . جناب سيد معصوم على شاه دكنى در پى امر پير و مرادش در اواخر دولت كريمخان زند در سال 1190 از راه دريا به اتفاق حرم خود بشير از آمد و در آنجا مقيم گرديد و به ارشاد طالبان همت گمارد كه تا عصر حاضر مشايخ عاليقدر سلسله عليه رضويه نعمت‌اللهيه به ارشاد طالبان اشتغال داشته‌اند چون بنا بر مختصرنويسى است و اگر بخواهيم جزئيات احوالات آن ذوات مقدسه را بنگاريم احتياج به كتاب جداگانه‌اى دارد . فهرست‌وار اشاره مىكنيم\r\nسلسله عليه نعمت‌اللهيه كوثريه : اين طريقت بنام جناب كوثر على شاه است كه از مولانا شيخ حسين على شاه اجازه ارشاد داشته لكن در ايام پيشوائى جناب محمد جعفر مجذوب على شاه كبوتر آهنگى از ايشان اطاعت مىنمود و پس از رحلت آن بزرگوار سلسلهء جناب كوثر على شاه به اين نحو ادامه يافت . از جناب مولانا شيخ كوثر على شاه به جناب مولانا شيخ جنت على شاه از ايشان به دو نفر به مولانا شيخ صمد على شاه به جناب مولانا شيخ ظهور على شاه طريق ديگر از كوثر على شاه به جنت على شاه به جناب مولانا شيخ مجذوب على شاه حاج كبير آقا مراغى به جناب شيخ معين العلماء فخر المتألهين از ايشان دو نفر مجاز بودند جناب شيخ محبوب على شاه پير مراغه و ديگر به جناب شيخ نصرت على شاه بابا خلوتى كه با مرگ اين دو بزرگوار بر اثر عدم تعيين جانشين سلسله عليه نعمت‌اللهيه كوثريه انقطاع يافت .\r\n\r\n\r\n","description":"","footnote":"\r\n( 1 ) تمامى تذكره‌ها از نجم الدين كبرى شيخ شهيد تا كميل بن زياد به اين نحو نقل كرده‌اند من‌جمله آثار درويش محمد طبسى ص 227\r\n","page_name":" مقدمه و پيشگفتار 26 ","page_number":26},
  {"content":"\r\n\r\nسلسله عليه نعمت‌اللهيه شمسيه : اين انشعاب از جناب مجذوب على شاه كبوتر آهنگى به جناب سيد حسين استرآبادى به جناب شاه كلال كهنوى به جناب مير علم شاه هندى به جناب شيخ عبد القدوس كرمانشاهى به جناب شمس العرفا به جناب حاج سيد عبد الحجة صدر بلاغى با مرگ ايشان اين سلسله نيز منقطع گرديد .\r\nسلسله عليه نعمت‌اللهيه صفى على شاه : اين طريقت عليه بنام مبارك حضرت قطب العارفين مولانا شيخ حاج ميرزا حسن صفى على شاه است كه از انشعابات طريقت عليه رضويه نعمت‌اللهيه مىباشد . از جناب شاه علىرضا دكنى به جناب مير معصوم على شاه به جناب نور على شاه به جناب حسين على شاه به قطب الاقطاب مجذوب على شاه كبوتر آهنگى به جناب ميرزا زين العابدين شيروانى مست على شاه به جناب مولانا شيخ ميرزا حسن صفى على شاه به جناب صفا على شاه ظهير الدوله بعد از وفات ايشان طبق سنت سنيهء مشايخ ادامه نيافت .\r\nسلسله عليه نعمت‌اللهيه گناباديه : اين طريقت عليه بنام مبارك قطب العارفين مولانا شيخ سلطان على شاه گنابادى قدس سره است كه تا عصر حاضر ادامه داشته و كرسىنامهء آن چنين مىباشد . از جناب شاه علىرضا دكنى به جناب مير معصوم على شاه به جناب نور على شاه به جناب حسين على شاه به قطب الاقطاب مجذوب على شاه كبوتر آهنگى به جناب ميرزا زين العابدين شيروانى مست على شاه به جناب رحمت على شاه به جناب سعادت على شاه طاوس العرفا به قطب العارفين مولانا شيخ سلطان على شاه گنابادى به جناب مولانا شيخ ملا على گنابادى نور على شاه به جناب مولانا شيخ محمد حسن صالح على شاه گنابادى به جناب مولانا سلطان حسين رضا على شاه تابنده .\r\nسلسله عليه نعمت‌اللهيه مونس علىشاهى : اين طريقت بنام جناب حاج ميرزا عبد الحسين ذو الرياستين مونس على شاه مشهور است كه شجره‌اش چنين است از جناب ميرزا زين العابدين شيروانى مست على شاه به جناب رحمت على شاه به جناب حاج آقا محمد منور على شاه به جناب حاج على آقا ذو الرياستين وفا على شاه به جناب سيد اسماعيل اجاق كرمانشاهى صادق على شاه به جناب حاج ميرزا عبد الحسين ذو الرياستين مونس على شاه .\r\n\r\n","description":"","footnote":"","page_name":" مقدمه و پيشگفتار 27 ","page_number":27},
  {"content":"\r\n . \r\n","description":"","footnote":"","page_name":" مقدمه و پيشگفتار 28 ","page_number":28},
  {"content":"\r\n\r\n\r\nتعليقات رياض السّياحة\r\n\r\n","description":"","footnote":"","page_name":" مقدمه و پيشگفتار 29 ","page_number":29},
  {"content":"\r\n\r\nتعليقات رياض السياحة قبل از شروع به بررسى و تدوين تعليقات ضرورى بر رياض السياحة ناگزير از تذكرى كوتاه هستم . زيرا عده‌اى كه آشنائى با سبك تحقيق و پژوهش ندارند فكر مىكنند اين خدمت ارزنده و علمى و تحقيقى ( تعليق‌نويسى ) نوعى اسائه ادب نسبت به مؤلف بزرگوارى است درصورتىكه نه تنها اسائه ادب محسوب نمىشود بلكه عالىترين و والاترين ادب نسبت به شخصيتى علمى و تحقيقى است زيرا تعليق نويس در مسير تحقيق و پژوهش مؤلف عاليقدر زحمات و رنجهاى تحقيق را تحمل مىنمايد تا اثر مؤلفى عظيم الشأن بدون كوچك‌ترين ايراد و نقصى منتشر شود . زيرا در گذشته وسائل چاپ چون امروز وجود نداشت كه مؤلف تا انتشار اثر خود نظارت كلى بر آن داشته باشد بلكه اثر مؤلف را دست‌نويسى نموده چند نسخه تهيه مىكردند و چه بسا ديده شده است كه نسخه‌هاى دست‌نويس با هم اختلاف داشتند يا جاى افتادگى در بعضى از نسخه‌ها ديده مىشود بهنگام چاپ محققى مسئوليت تصحيح و مقابله نسخه‌ها را عهده‌دار شده در پاورقى موارد اختلاف را متذكر مىشد . و يا اينكه بر اثر نبودن كتابخانه‌هاى مجهز با تجهيزات امروز كه آثار بزرگان را از گزند حوادث محفوظ نگاه دارد موجب مفقود شدن يا صفحه افتادگى از آثار شخصيتها مىگرديد چنان كه جلد ثانى رياض السياحة مفقود شده است . ديگر اينكه مؤلف بزرگوارى با تمام مقام علمى كه داشته بر اثر در دسترس نبودن منابع تحقيق مورد نياز به آنچه دست يافته اكتفا كرده رد يا قبولى را پذيرفته است . در حالى كه اگر با منابع و مصادر ديگرى برخورد مىفرمود در استنباط خود تجديد نظر مىكرد . به همين جهت تعليقات بر آثار بزرگان بهترين و عالىترين عرض ادب و اخلاص به ساحت مؤلف محسوب مىشود . فقير به منظور تكميل تحقيقات و زحمات قطب العارفين حاج زين العابدين شيروانى بر قسمت سلاسل صوفيه كتاب شريف رياض السياحة كه از صفحهء 333 آغاز مىشود و در صفحهء 343 ختم مىگردد و ارباب تحقيق هم تذكراتى در اين زمينه داده بودند تعليق نوشته شود ، باشد اين عرض ادب به ساحت اقدس حضرات مشايخ طريقت\r\n\r\n","description":"","footnote":"","page_name":" مقدمه و پيشگفتار 30 ","page_number":30},
  {"content":"\r\n\r\nعلى الخصوص جناب شيروانى موجبات فتوحات معنوى گردد .\r\n\r\nمشايخ معروف كرخى\r\nمؤلف رياض السياحة در صفحه 333 انتساب جناب معروف كرخى را به حضرت امام رضا عليه السلام و در صفحهء 334 به داود طائى از او به حبيب عجمى از او به حسن بصرى نسبت داده‌اند . دربارهء انتساب جناب معروف كرخى به حضرت امام رضا عليه السلام و داود طائى گفتيم كه نسبت علم ذكر و صحبت است نه خرقهء ارشاد .\r\nلكن در اينجا بايد بررسى شود آيا سلسله‌اى به‌وسيله حسن بصرى از ناحيهء مقدسهء مولى الموالى امير المؤمنين جارى شده است يا خير ؟ جناب معروف كرخى را بعضى از تذكره‌نويسان از چند طريق به حسن بصرى مىرسانند . اول - معروف كرخى از داود طائى از حبيب عجمى از حسن بصرى « 1 » دوم - معروف كرخى از فرقد سنجى از حسن بصرى « 2 » سوم - معروف كرخى از داود طائى از حبيب انصارى « 3 » از حسن بصرى « 4 » .\r\nابو سعيد الحسن بن ابى الحسن يسار البصرى پدرش از اسراى ميسان و عبد زيد بن ثابت انصارى بود و مادرش خيره كنيز ام سلمه است « 5 » در سال 31 هجرى « 6 » قبل از مرگ عمر بن خطاب « 7 » به دنيا آمد و در سن 79 « 8 » يا 89 پنجم رجب به سال\r\n\r\n\r\n","description":"","footnote":"\r\n( 1 ) رياض السياحة متن همين كتاب ص 334\r\n( 2 ) مصباح الهدايه و مفتاح الكفايه ص 30 مقدمه\r\n( 3 ) دربارهء حبيب انصارى چيزى ديده نشد كه آيا همان حبيب عجمى است يا شخص ديگرى مىباشد .\r\n( 4 ) حالات و سخنان شيخ ابو سعيد ابو الخير ص 15 و 16\r\n( 5 ) احتجاج طبرسى ج 2 ص 111 پاورقى .\r\n( 6 ) سفينة الاولياء ص 31 خزينة الاصفياء ج 1 ص 222 سير الاولياء ص 32 تهذيب الاسما ج 1 ص 161\r\n( 7 ) احتجاج طبرسى ج 2 ص 111 پاورقى\r\n( 8 ) سفينة الاولياء ص 31\r\n","page_name":" مقدمه و پيشگفتار 31 ","page_number":31},
  {"content":"\r\n\r\n109 « 1 » يا 110 « 2 » درگذشت و مزارش در بصره است « 3 » و گفته‌اند به‌واسطه او از ناحيهء مقدسه مولى الموالى على امير المؤمنين سلسله‌اى جارى شده است . براى تأييد يا رد اين ادعا كه آيا حسن بصرى از مولانا امير المؤمنين اذن ارشاد داشته يا نه بايد رابطه حسن بصرى با سيدنا مولانا على امير المؤمنين ( ع ) معلوم شود و حسن بصرى كاملا شناخته گردد . دربارهء شناخت حسن بصرى هر تاريخ‌شناس و رجال‌شناس و محققى بحثى دارد و از ديدگاهى كه نحوهء تحقيق او بوده است كارش را به اتمام رسانده نظريه خويش را دربارهء حسن بصرى نوشته است . فقير بهترين تحقيق پيرامون زندگى حسن بصرى را فرمايشات حضرات معصومين عليهم السلام مىدانم كه حسن بصرى با آن ذوات مقدسه معاصر بوده است . به همين جهت در روايات به بررسى پرداختم با روايات و اعتراضات زيادى نسبت به حسن بصرى برخورد نمودم كه فقط به دو روايت آن اشاره مىكنم . محدث بزرگوار حضرت شيخ طبرسى و عارف بزرگوار حضرت محمد جعفر مجذوب على شاه كبوتر آهنگى كه از اقطاب سلسله عليه نعمت‌اللهيهء مىباشند روايتى را نقل مىفرمايند كه حضرت على امير المؤمنين خطاب به حسن بصرى فرمودند : « حسن در وضوى خود دقت كن و شرائط آن را رعايت نما و آداب ظاهرى و باطنى آن را مراقب باش حسن بصرى عرض كرد : ديروز بود كه تو با مردمى جنگيدى كه شهادت بتوحيد پروردگار متعال داده و معتقد به رسالت خاتم النبيين بوده و در رعايت آداب و شرائط وضو مراقبت داشته و فرائض خود را بجا مىآوردند . امير المؤمنين فرمود : درصورتىكه چنين بوده و تو شاهد اين جريان بودى پس براى چه بر خلاف ما از آن مردم طرفدارى و مساعدت نكردى ؟ حسن بصرى عرض كرد سوگند به خداوند كه درست فرمودى و من كلام ترا تصديق مىكنم و در روز اول جنگ بود كه از خانهء خود بيرون آمده غسل كردم و حنوط به بدنم ماليدم و اسلحهء جنگ را همراه خود برداشتم و معتقد بودم كه تخلف كردن از همراهى\r\n\r\n\r\n","description":"","footnote":"\r\n( 1 ) سفينة الاولياء ص 31\r\n( 2 ) تهذيب الاسماء ج 1 ص 161\r\n( 3 ) خزينة الاصفياء ج 1 ص 222 سير الاولياء ص 32 تهذيب الاسماء ج 1 ص 161\r\n","page_name":" مقدمه و پيشگفتار 32 ","page_number":32},
  {"content":"\r\n\r\nام المؤمنين عايشه با كفر برابر است و راه خود را بسوى لشگرگاه بصره پيش گرفتم و چون به نزديكى خريبه رسيدم آوازى شنيدم كه اى حسن مراجعت كن قاتل و مقتول هر دو در آتش جهنم خواهند بود و من با حال وحشت و اضطراب به منزل خود برگشتم و چون روز دوم شد باز همان عقيده مرا از جاى خود حركت داده و از منزل خود به نيت قتال و محاربه بيرون آمدم و براى مهيا شدن شهادت غسل كردم و حنوط به بدنم ماليدم و اسلحهء خود را برداشته و به راه افتادم باز چون به محل خريبه رسيدم همان آواز را شنيدم كه برگرد به منزل خود كه قاتل و مقتول هر دو در آتشند . امير المؤمنين فرمود اين سخن درست است ولى آيا مىدانى آن آواز از كه بود ؟ آن آواز از برادر تو ابليس بود و سخن او نيز درست و صحيح است زيرا كه قاتل و مقتول از اهل بصره و از اصحاب عايشه هر كدام باشد داخل آتش خواهد بود » « 1 » .\r\nروايت فوق را علاوه بر محدث بزرگوار شيخ طبرسى قدس سره عارف بزرگوار مجذوب على شاه همدانى قدس سره نيز نقل فرموده است از اين ملاقات بين امير المؤمنين عليه السلام و حسن بصرى نمىتوان عادى گذشت زيرا نكاتى در اين روايت جلب نظر مىكند كه طالب حق و حقيقت را به مقصد و مقصود نزديك مىكند .\r\nبررسى در روايت را هرچند كه مختصر باشد بايد به دو قسمت تقسيم كرد پاسخ حسن بصرى به امير المؤمنين ( ع ) دوم امير المؤمنين عليه السلام چه فرموده‌اند . 1 - وقتى على عليه السلام پيشواى اسلام و مسلمين تذكر به مسلمانى فرمودند آن مسلمان فورا بايد اطاعت كند نه اينكه به مشاجره و مناظره برخيزد . حسن بصرى به مشاجره و مناظره برخواسته است . 2 - حسن بصرى به امير المؤمنين ايراد مىگيرد چرا با مردمى كه شهادت به توحيد و رسالت حضرت رسول اكرم ( ص ) مىدادند جنگيدى . 3 - حسن بصرى تخلف كردن از همراهى عايشه را كه جنگ جمل را به مقابله على امير المؤمنين ( ع ) بر پا كرد با كفر برابر مىداند . 4 - حسن بصرى در پرده به على مىگويد اگر اصحاب تو شهيد شدند و از همراهان عايشه كشته گرديدند و يا اگر\r\n\r\n\r\n","description":"","footnote":"\r\n( 1 ) احتجاج طبرسى ج 2 ص 112 و مرآة الحق ص 120\r\n","page_name":" مقدمه و پيشگفتار 33 ","page_number":33},
  {"content":"\r\n\r\nخودت هم شهيد مىشدى نعوذ باللّه در جهنم هستيد . اين سخنان حسن بصرى دلالت كامل بر ضعف ايمان و معرفت و فهم او دارد زيرا حضرت على ( ع ) خليفه ، ابن عم ، داماد ، برادر پيامبر اكرم و امير مسلمين و مؤمنين است اطاعت و حب او بر تمامى مسلمين واجب و لازم مىباشد . چطور ممكن است يك مسلمان با ايمان و عاقل و فهميده عايشه را كه يكى از زنان پيغمبر است و از امر پيغمبر بخاطر اطاعت نكردن از على عليه السلام تخلف نموده بر آن حضرت مقدم بدارد آيا عايشه از افراد اولوالأمر است ؟\r\nآيا اطاعت و پيروى عايشه جزو وظائف مسلمين بوده است ؟ ! كه حسن بصرى حمايت نكردن از او را در واقعهء جنگ جمل با كفر برابر مىداند . دوم اينكه امير المؤمنين ( ع ) به حسن بصرى فرموده‌اند : آن آواز برادر تو ابليس بود .\r\nروايت دوم : ابو يحيى واسطى مىگويد : چون امير المؤمنين شهر بصره را فتح نمود در صبح فرداى آن روز جمعى به قصد ديدار و ملاقات آن حضرت به خدمت او شتافتند و در ميان آنها حسن بصرى ديده مىشد كه اوراق سفيدى بدست گرفته و سخنان امير المؤمنين را ضبط مىكرد امير المؤمنين بصداى بلند او را خطاب كرد كه چه مىكنى ؟ حسن بصرى گفت آثار و كلمات شما را مىنويسم كه براى ديگران بعد از درگذشت شما حديث كنم امير المؤمنين فرمود آگاه باشيد كه در مقابل هر جمعيت و قومى يك نفر سامرى مىباشد و اين شخص سامرى شماهاست » « 1 » .\r\nالبته عده‌اى خواسته‌اند رفتار حسن بصرى را نسبت به امير المؤمنين عليه السلام توجيه كنند و يا فرمايش حضرات معصومين را تفسير به راى نموده‌اند كه فقير تمامى آنها را ملاحظه كردم و هيچ‌كدام از آن استدلالها قابل قبول نيست و چون بنا بر مختصرنويسى است از شرح آن و پاسخ به فردا فرد آقايان معذور هستيم حتى مؤلف محترم رياض السياحة در كتاب حدائق السياحة نيز مرقوم داشته‌اند آنچه در طعن حسن بصرى روايت وارد است امير المؤمنين على ( ع ) تقيه كرده‌اند . حالا چرا تقيه فرموده‌اند و چرا دربارهء ديگر از اصحاب كه جانشان در خطر بوده تقيه نكرده‌اند و چراهاى\r\n\r\n\r\n","description":"","footnote":"\r\n( 1 ) احتجاج طبرسى ج 2 ص 114\r\n","page_name":" مقدمه و پيشگفتار 34 ","page_number":34},
  {"content":"\r\n\r\nديگر كه خود به تنهائى نياز به بحث دارد با كمال احترام به نظريه جناب ايشان آنچه كه متذكر شده‌اند نمىتوان پذيرفت بطور قطع و مسلم سلسله‌اى از حسن بصرى جارى نشده است و او از ناحيه امير المؤمنين ( ع ) مجاز نبوده مگر همان‌طور كه گفتيم از معروف كرخى به حسن بصرى را فقط و فقط نسبت صحبت بدانيم و لا غير و اگر غيرى را هم هر كس در هر مقامى كه باشد بيان بفرمايد اشتباه فرموده است .\r\n\r\nشيخ شهاب الدين سهروردى\r\nمؤلف رياض السياحة در صفحهء 334 نسبت خرقه شيخ شهاب الدين سهروردى را بيان فرموده است\r\nسلطان طريقت حضرت شيخ شهاب الدين ابو حفص سهروردى در اوائل ماه رجب يا اوائل ماه شعبان « 1 » سال 539 هجرى قمرى « 2 » در سهرورد زنجان « 3 » متولد شد پس از ايام طفوليت به فرا گرفتن علوم اسلامى همت گماشت فقيهى عظيم‌الشان محدثى عاليقدر مفسرى والامقام گرديده بود كه در پى استادى الهى قيام كرد و به جستجو پرداخت از محضر استادانى چون عمو وجيه الدين سهروردى و ابو نحيب عبد القاهر سهروردى و شيخ عبد القادر گيلانى استفاده‌هاى سرشارى نمود كاملى مكمل بود كه به حضور اقدس حضرت شيخ جهان نجم الدين كبرى رسيده از خلفاى حضرتش گرديد « 4 » و خرقهء ارشاد از دست او پوشيد . عده‌اى در اين رابطه معتقدند كه ايشان از خلفاى ابو نجيب عبد القاهر سهروردى عم بزرگوارش مىباشد . در حالى كه شيخ شهاب الدين تلقين ذكر از ابو نجيب سهروردى داشته است نه خرقه » « 5 »\r\n\r\n\r\n","description":"","footnote":"\r\n( 1 ) مصباح الهدايه و مفتاح الكفايه ص 7 پاورقى آتشكده آذر ج 3 پاورقى ص 1189 و مجمل فصيحى ج 2 ص 307 تذكره حسينى ص 161 شرح كتاب بوستان ص 271\r\n( 2 ) تاريخ كامل ايران ص 255 تاريخ زنجان ص 148 تاريخ ادبيات عثمانيان ج 2 ص 227 و مدارك فوق\r\n( 3 ) تاريخ نجوم اسلامى ص 87 مصباح الهدايه ص 7 پاورقى صدائق السياحة ص 270 تاريخ ادبيات ايران شفق ص 170\r\n( 4 ) تذكرهء شيخ بهاء الدين ذكريا ملتانى ص 40\r\n( 5 ) تذكرهء شيخ بهاء الدين ذكريا ملتانى ص 101\r\n","page_name":" مقدمه و پيشگفتار 35 ","page_number":35},
  {"content":"\r\n\r\nدر اين صورت مشايخ صحبت و تلقين ذكر ايشان به اين شرح است . مولانا شهاب - الدين ابو حفص سهروردى از شيخ شيوخ طريقت ابو نجيب سهروردى ايشان از شيخ احمد بن محمد غزالى او از ابو بكر نساج او از ابو القاسم گرگانى او از ابو على كاتب مصرى او از ابو على رودبارى او از ابو عثمان مغربى او از شيخ جنيد بغدادى او از سرى سقطى او از جناب معروف كرخى » انتساب خرقه مولانا شهاب الدين سهروردى به اين شرح است :\r\nمولانا شهاب الدين سهروردى از امام العارفين شيخ شهيد نجم الدين كبرى ايشان از حجة الفقر فخرى شيخ الورى اسماعيل قصرى ايشان از مولانا شيخ محمد مانكيل ايشان از مولانا شيخ داود بن محمد المعروف به خادم الفقراء ايشان از مولانا شيخ ابو العباس بن ادريس ايشان از مولانا شيخ ابو القاسم بن رمضان ايشان از مولانا شيخ ابو يعقوب طبرى ايشان از مولانا شيخ ابو عبد اللّه بن عمر بن عثمان مكى ايشان از مولانا شيخ ابو يعقوب نهر جورى ايشان از مولانا شيخ ابو يعقوب سوسى ايشان از مولانا شيخ عبد الواحد بن زيد ايشان از ولى تابعين مصباح موحدين صاحب اسرار امير المؤمنين مولانا و مقتدانا كميل بن زياد نخعى روحى له الفداء ايشان از ساحت قدس مولانا و سيدنا على امير المؤمنين عليه السلام » كه البته مدارك اين نحو انتساب را در تعليقى كه مربوط به شيخ نجم الدين كبرى مىباشد متذكر خواهيم شد .\r\n\r\nحضرت اويس قرن\r\nمؤلف رياض السياحة در صفحهء 336 انتساب معنوى بعضى از مشايخ طريقت را به ساحت قدس سهيل يمنى اويس قرنى روحى له الفداء مىرساند . حضرت اويس قرنى از بزرگان تابعين « 1 » صحابه يكى از چهار نفر زهاد پرهيزكارانى است كه از امير المؤمنين على عليه السلام پيروى نمودند . در زهد و تقوى و بلندى مقام مورد\r\n\r\n\r\n","description":"","footnote":"\r\n( 1 ) تابع و تابعين در اصطلاح رجال‌شناسان به كسى گويند كه حضرت رسول اللّه ( ص ) را درك نكرده‌اند اما صحابهء او را درك كرده باشند .\r\n","page_name":" مقدمه و پيشگفتار 36 ","page_number":36},
  {"content":"\r\n\r\nاعتراف شيعه و سنى است در بعضى از روايات حضرت اويس به سيد حبشه ملقب و از حواريين و خواص ياوران امير المؤمنين بوده كسى است كه بدون راهنمائى احدى به صرف الهام ربانى محبت حضرت رسول اللّه ( ص ) در دلش جايگزين شد و دينش را پذيرفته است پيرامون اين موضوع در مقدمه‌اى كه بر چند اثر گرانبها و عظيم امام العارفين قطب العالمين شيخ شهيد مولانا نجم الدين كبرى توفيق نگارشش نصيب شد مشروحا متذكر شده‌ام آنچه مسلم است در تاريخ عرفان اويسيان داراى مكتب خاصى نيستند كه از ناحيهء مقدسهء حضرت اويس قرنى جارى شده باشد زيرا اويسيان به كسانى اطلاق مىشود كه داراى پير و مرشد نباشند به اين موضوع حتى على هجويرى و مولانا عطار نيشابورى « 1 » و عبد الرحمن جامى « 2 » و شيخ عبد الصمد مولانا و حافظ حسين كربلائى « 3 » و معصوم على شاه نايب صدر « 4 » نيز اشاره فرموده‌اند كه اويسيان كسانى هستند داراى پير و مرشد برحسب ظاهر نمىباشند . بلكه از باطن اولياء اللّه معصوم كه حضرات معصومين صلوات اللّه عليهم اجمعين‌اند يا اولياء غير معصوم فيض مىگيرند كه در تاريخ عرفان به اويسيان معروف هستند زيرا چون حضرت اويس قرنى كه از ساحت قدس حضرت رسول اللّه ( ص ) بدون تشرف حضورى فيض گرفته آن ذوات مقدسه بدون اينكه ولى از اولياء غير معصوم را زيارت كنند از باطن او فيض گرفته‌اند چون حضرت شيخ ابو الحسن خرقانى روحى له الفداء كه اويسى سلطان العارفين بايزيد بسطامى است و شيخ ابو القاسم گرگانى طوسى و شيخ نظام الدين گنجوى و شيخ بديع الدين ملقب به شاه‌مدار و زين الدين تايبادى و عده كثير ديگر . لكن اين ذوات مقدسه هر كدام به حضور پير طريقى مشرف شده‌اند و با او بيعت كرده‌اند مثلا حضرت شيخ ابو الحسن خرقانى روحى له الفداء از باطن سلطان\r\n\r\n\r\n","description":"","footnote":"\r\n( 1 ) تذكرة الاولياء ص 33 و 34\r\n( 2 ) نفحات الانس ص 20\r\n( 3 ) روضات الجنان و جنات الجنان ج 1 ص 510 و 511\r\n( 4 ) طرايق الحقائق ج 2 ص 310\r\n","page_name":" مقدمه و پيشگفتار 37 ","page_number":37},
  {"content":"\r\n\r\nالعارفين بايزيد بسطامى فيض گرفته‌اند لكن به حضور ابو العباس قصاب آملى رسيده دست ارادت و مريدى به او داده است .\r\n\r\nسلسله چشتيه و ادهميه\r\nمؤلف محترم رياض السياحة در صفحهء 337 و 339 دربارهء سلسلهء چشتيه و در صفحهء 342 دربارهء سلسله ادهميه معتقد مىباشد از ناحيهء مقدسهء حضرت امام باقر عليه السلام به‌واسطه ابراهيم ادهم جارى شده است . مؤلف رياض و ساير تذكره‌نويسان مىفرمايند تمامى سلاسل فقر بايد به وجود نازنين مولانا و سيدنا على امير المؤمنين عليه السلام ختم گردد و ايشان را خرقه‌دار عارفان مىدانند چنان كه جناب حافظ حسين كربلائى مىفرمايند : « مقتداى اهل توحيد و عرفان آن حضرت بود و در آن امر صاحب اسرارش كميل بن زياد بود و اين مشهور و معروف است مبدأ سلسلهء جميع اولياء اوست جميع سلاسل مشايخ صوفيه و درويشان به آن شاه اوليا مىپيوندند و سلسله علماى اعلام هم به او منتهى مىشود » « 1 » ولى باز در بين نوشته‌هاى همان تذكره‌نويسان ديده مىشود شخصيتهائى از عرفان را مجاز از ناحيهء مقدسهء ساير حضرات معصومين مىدانند . در حالى كه بايد مشايخ آن سلسله معنعن به سيدنا و مولانا على امير المؤمنين برسند به همين جهت مثلا مىنويسند ابراهيم ادهم از حضرت امام باقر ايشان از حضرت امام سجاد ايشان از حضرت امام حسين ايشان از حضرت امام على عليه السلام دربارهء جناب معروف كرخى هم اين‌طور سند درست كرده‌اند ايشان از پدر بزرگوارش موسى بن جعفر ايشان از امام صادق ايشان از امام باقر عليهم السلام تا امير المؤمنين على ( ع ) كه اين نحو انتساب را گفتيم نسبت تلقين ذكر و صحبت است . ابراهيم ادهم مسلما با يكى از ذوات مقدسه معصومين يا چند نفر از بزرگواران عليهم السلام معاصر بوده‌اند لكن رشتهء انتساب ايشان از وجود نازنين آن معصومين عليهم السلام نيست بلكه ايشان در طريقت از ناحيهء فضيل عياض « 2 » مجاز\r\n\r\n\r\n","description":"","footnote":"\r\n( 1 ) روضات الجنان و جنات الجنان ج 2 ص 436\r\n( 2 ) طرايق الحقائق ج 2 ص 149\r\n","page_name":" مقدمه و پيشگفتار 38 ","page_number":38},
  {"content":"\r\n\r\nشده‌اند و فضيل عياض از مولانا شيخ عبد الواحد بن زيد ايشان نيز از ساحت قدس مولانا و مقتدانا كميل بن زياد نخعى صاحب اسرار على امير المؤمنين و آن حضرت از وجود نازنين مولى الموالى امير المؤمنين على بن ابى طالب عليه السلام كه جناب معصوم على شاه مؤلف محترم طرايق الحقائق هم مىنويسد : « ابراهيم ادهم از فضيل عياض از عبد الواحد بن زيد » « 1 » جناب معصوم على شاه نايب صدر در اين قسمت اشتباه فرموده عبد الواحد بن زيد را مجاز از حسن بصرى مىدانند . در حالى كه در صفحهء 73 و 170 و 305 و 330 جلد دوم مولانا عبد الواحد بن زيد را از ناحيهء مقدسهء حضرت كميل بن زياد نخعى روحى له الفداء مجاز دانسته‌اند . صورت كرسىنامه‌ها و شجره‌هاى تلقين ذكر ، صحبت و خرقه كه در تذكره‌ها ضبط است عبد الواحد بن زيد را مجاز از ناحيهء مقدسهء حضرت كميل بن زياد مىدانند و حتى در بعضى از فرمانها و اجازات نيز اين انتساب ديده مىشود از جمله حضرت امام العارفين مولانا و مقتدانا شيخ شهيد نجم الدين كبرى روحى له الفداء در فرمان خلفاى خويش حضرات شيخ رضى الدين على لالا و شيخ سيف الدين باخرزى و شيخ سعد الدين حموى مرقوم فرموده‌اند :\r\n« لبست الخرقة من عبد الواحد بن زيد تلمذ على الحسن البصرى فى العلم و لبس الخرقة من كميل بن زياد و الحسن البصرى تلمذ فى العلم على على بن ابى طالب عليه السلام و لبس كميل بن زياد الخرقة عن على بن ابى طالب عليه السلام . . . » « 2 » و سلطان العاشقين مولانا مجد الدين بغدادى انتساب خرقهء خويش را مرقوم مىفرمايند از شيخ شهيد نجم الدين كبرى از شيخ الورى اسماعيل قصرى روحى له الفداء معنعن تا به عبد الواحد بن زيد ايشان از كميل بن زياد نخعى روحى له الفداء و نيز حضرت سلطان العارفين علاء الدوله سمنانى در تذكرة المشايخ فرمان خلافت امام المشايخ فى العالمين مولانا رضى الدين على لالا را كه نقل مىفرمايند عبد الواحد\r\n\r\n\r\n","description":"","footnote":"\r\n( 1 ) روضات الجنان و جنات الجنان ج 2 ص 305 و 306 و تذكرة المشايخ در مجموعهء سخنرانيها و مقاله‌ها دربارهء فلسفه و عرفان اسلامى ص 163\r\n( 2 ) تحفة البررة فى المسائل العشرة نسخه خطى شماره 588 كتابخانه مجلس شوراى اسلامى\r\n","page_name":" مقدمه و پيشگفتار 39 ","page_number":39},
  {"content":"\r\n\r\nبن زيد را مجاز از ناحيه مقدسه حضرت مولانا و مقتدانا كميل بن زياد نخعى مىداند « 1 » و حضرت مولانا ابو المفاخر يحيى باخرزى نيز عبد الواحد بن زيد را مجاز از مولانا كميل بن زياد مىداند « 2 » گمان نرود هر چه تحقيق و بررسى محققى عميق باشد از آنچه خود بزرگان دربارهء انتساب خويش مرقوم فرموده‌اند ترجيح داشته باشد .\r\nچنان كه ملاحظه فرموديد شيخ شهيد نجم الدين كبرى در فرمان خلافت سه تن از جانشينان خود مرقوم فرموده‌اند عبد الواحد بن زيد در حوزهء علمى حسن بصرى شركت مىفرمودند و در علم ظاهر شاگرد او محسوب مىشدند لكن خرقهء ارشاد از حضرت مولانا و مقتدانا كميل بن زياد نخعى دريافت داشته‌اند .\r\n\r\nادامه طريقت عليه علويه كميليه ادهميه و چشتيه\r\nاين طريقت از ناحيهء عبد الواحد بن زيد « 3 » خرقه‌دار حضرت كميل بن زياد نخعى روحى له الفداء جارى شده است از حضرت مولى الموالى على امير المؤمنين به حضرت كميل بن زياد نخعى به مولانا شيخ عبد الواحد بن زيد به فضيل عياض به ابراهيم ادهم به خواجه حذيفه مرعشى به خواجه هبيرهء بصرى به خواجه على ممشاد دينورى به خواجه اسحاق چشتى به ابو احمد ابدال چشتى تمامى صورت مشايخ در طرايق الحقائق ضبط است « 4 » از اين طريقت انشعاباتى پديد آمده از خواجه ابو محمد چشتى كه جانشين خواجه ابو احمد ابدال چشتى است « 5 » طريقت ديگرى به اين\r\n\r\n\r\n","description":"","footnote":"\r\n( 1 ) در مجموعهء سخنرانيها و مقاله‌ها دربارهء فلسفه و عرفان اسلامى ص 163\r\n( 2 ) اوراد الاحباب ص 27\r\n( 3 ) تذكره صبح سعادت ص 100 و سلسله مشايخ صوفيان نسخهء خطى 3167 ص 254 دانشگاه تهران و شرح احوال و رسائل و مكاتيب امير سيد على همدانى ص 155 و جامع السلاسل ج 1 قسم 1 ص 73 روضات الجنان و جنات الجنان ج 2 ص 97 و 253 و اصول تصوف ص 201 و تحقيق در احوال و آثار نجم الدين كبرى ص 32 و تحقيق در احوال و آثار سيد محمد نوربخش ص 66 و رياض السياحة ص 341 و مدارك زياد ديگر\r\n( 4 و 5 ) طرايق الحقائق ج 2 ص 149\r\n","page_name":" مقدمه و پيشگفتار 40 ","page_number":40},
  {"content":"\r\n\r\nنحو جارى شده است خواجه ابو محمد چشتى به خواجه يوسف بن محمد بن سمعان چشتى ادامه يافت كه تمامى شجره مشايخ آن در طرايق الحقائق ضبط است « 1 » .\r\nكميليه ادهميه صنعائيه : مؤسس اين طريقت شيخ ابو المعدن صنعائى مىباشد كه از خلفاى جناب ابراهيم ادهم است بدين ترتيب ادامه يافته از امير المؤمنين على عليه السلام به محرم اسرار بزرگوارش كميل بن زياد نخعى به عبد الواحد بن زيد به فضيل عياض به ابراهيم ادهم به ابو المعدن صنعائى ادامهء آن در رياض السياحة همين كتاب ضبط است « 2 » .\r\nكميليه ادهميه شقيقيه بلخيه : يكى ديگر از خرقه‌داران ابراهيم ادهم كه نامش در تاريخ عرفان چون ستاره‌اى درخشان مىدرخشد جناب شقيق بلخى است كه مؤسس طريقت كميليه ادهميه شقيقيه بلخيه مىباشد « 3 » در مكتب عرفانى آن بزرگوار عده كثيرى به مقامات عاليه معنوى نائل آمده‌اند لكن دو نفر بمقام خلافت منصوب شدند ابو عبد الرحمن حاتم اصم كه از او به ابو جعفر حداد كبير و از او به ابو جعفر حداد صغير و ديگر ابو تراب نخشبى كه از ايشان به سه تن شاه شجاع كرمانى و على بن سهل اصفهانى و ابو عمرو اصطخرى و از او به ابو جعفر حذا و از او به خفيف شيرازى .\r\nكميليه ادهميه شقيقيه خفيفيه : مؤسس اين طريقت عارف بزرگ و نامى قرن چهارم هجرى شيخ كبير ابو عبد الله محمد بن خفيف شيرازى است كه به اين ترتيب خرقه ارشادش به امير المؤمنين على ( ع ) مىرسد از حضرت على مرتضى ( ع ) به كميل بن زياد نخعى به عبد الواحد بن زيد به فضيل عياض به ابراهيم ادهم به شقيق بلخى به ابو تراب نخشبى به ابو عمرو اصطخرى به ابو جعفر حذا به شيخ كبير خفيف شيرازى از ايشان سه تن مجاز در ارشاد شده‌اند شيخ حسين اكار و ابو العباس نهاوندى و شيخ باربارى كه در تذكره‌ها ضبط است .\r\n\r\n\r\n","description":"","footnote":"\r\n( 1 ) طرايق الحقائق ج 2 ص 130\r\n( 2 ) رياض السياحة ص 342\r\n( 3 ) خفيف شيرازى ص 171\r\n","page_name":" مقدمه و پيشگفتار 41 ","page_number":41},
  {"content":"\r\n\r\nكميليه ادهميه شقيقيه خفيفيه دانياليه : مؤلف محترم رياض در صفحهء 336 بدان اشاره فرموده‌اند انتساب خرقهء مشايخ آن چنين است : حضرت على امير المؤمنين عليه السلام به حضرت كميل بن زياد نخعى به عبد الواحد بن زيد به فضيل عياض به ابراهيم ادهم ادامه‌اش تا اعز الدين دانيالى در همان صفحه مندرج است .\r\nكميليه ادهميه شقيقيه خفيفيه روزبهانيه : اين طريقت بنام مولانا شيخ شطاح روزبهان بقلى شيرازى است « 1 » كه با روزبهان وزان مصرى استاد و پدر همسر نجم الدين كبرى شيخ شهيد فرق دارد . مشايخ روزبهان بقلى شيرازى را مىتوان از سه طريق به ساحت قدس على امير المؤمنين رسانيد - اول : روزبهان بقلى شيرازى از ابى الصفا الواسطى از مولانا محمد مانكيل « 2 » از محمد داود المعروف به خادم الفقراء از ابو العباس بن ادريس از ابو القاسم بن رمضان از ابو يعقوب طبرى از عمر بن عثمان مكى از ابو يعقوب نهرجورى از ابو يعقوب سوسى از عبد الواحد بن زيد از حضرت كميل بن زياد از حضرت على امير المؤمنين « 3 » دوم : روزبهان بقلى شيرازى از سراج الدين بيضاوى صابونى از على بن محمد ابو الحسن بصرى از خطيب عبد الكريم از ابو اسحاق شهريار كازرونى از شيخ حسين اكار از خفيف شيرازى از ابو جعفر حذا از ابو عمرو اصطخرى از ابو تراب نخشبى از شقيق بلخى از ابراهيم ادهم از فضيل عياض از عبد الواحد بن زيد از حضرت كميل بن زياد نخعى از حضرت على امير المؤمنين عليه السلام . سوم : بطريق فوق از روزبهان بقلى شيرازى تا ابراهيم ادهم ايشان از زيد بن موسى الراعى از حضرت اويس قرنى از حضرت على امير المؤمنين عليه السلام .\r\nادامهء روزبهانيه از روزبهان بقلى شيرازى به شيخ فخر الدين احمد فرزندشان به خواجه عبد السلام به شيخ محمد عطار شيرازى معروف به پير گلرنگ به حضرت حافظ شيرازى .\r\nكميليه ادهميه شقيقيه خفيفيه زنجانيه : اين طريقت بنام عارف بزرگ و نامى اخى فرج زنجانى خوانده شده است خرقهء ارشاد اخى فرج زنجانى بوسيلهء ابو العباس\r\n\r\n\r\n","description":"","footnote":"\r\n( 1 ) عبهر العاشقين ص 51\r\n( 2 ) تذكرهء اقطاب اويسى ج 3 ص 76 از روح الجنان تأليف ابن روزبهان عبد اللطيف شمس\r\n( 3 ) تحقيق در احوال و آثار نجم الدين كبرى ص 32 و جمهور تذكره‌نويسان متذكر شده‌اند .\r\n","page_name":" مقدمه و پيشگفتار 42 ","page_number":42},
  {"content":"\r\n\r\nنهاوندى كه مجاز از خفيف شيرازى بوده است و نحوهء انتساب خفيف شيرازى را متذكر شديم كه چطور و چگونه به سيدنا و مولانا على عليه السلام مىپيوندد .\r\nكميليه ادهميه شقيقيه خفيفيه سهرورديه : اين طريقت به ضياء الدين ابو نجيب عبد القاهر سهروردى منتسب مىباشد . از اخى فرج زنجانى به عمو وجيه الدين سهروردى از او به ابو نجيب عبد القاهر سهروردى از ايشان به سه تن از بزرگان روزبهان وزان مصرى ( پير علم طريقت نجم الدين كبرى ) و عمار ياسر بدليسى ( پير علم خلوت و عزلت نجم الدين كبرى است و براى خويش جانشين تعيين نفرموده است ) و ديگر قطب الدين ابهرى و ركن الدين سجاسى و جمال الدين ساوجى و از هر كدام آن ذوات مقدسه طريقتى جداگانه ادامه يافته است .\r\n\r\nسلسله صفويه\r\nمؤلف رياض السياحة در صفحه 338 نامى از سلسلهء صفويه برده‌اند . اين طريقت بنام عارف مشهور شيخ صفى الدين اردبيلى ناميده شده است « 1 » كه داماد و شاگرد و جانشين شيخ زاهد گيلانى عارف بزرگ و نامى مىباشد . « 2 » لكن در انتساب مولانا شيخ زاهد گيلانى اختلاف نظر دارند بعضى ايشان را شاگرد و جانشين سيد جمال الدين تبريزى دانسته‌اند « 3 » .\r\nلكن آنچه به تحقيق نزديك‌تر از قول اول مىباشد اينست كه مىنويسند :\r\n« شيخ صفى الدين اسحاق اردبيلى شاگرد تاج الدين ابراهيم معروف به شيخ زاهد گيلانى بود شيخ زاهد شاگرد عين الزمان جمال الدين گيلى او از شاگردان نجم الدين كبرى بوده است » « 4 » در هر دو نسبت كه بيان كرده‌اند نسبت شيخ زاهد گيلانى به مولى الموالى امير المؤمنين على عليه السلام مىرسد .\r\n\r\n\r\n","description":"","footnote":"\r\n( 1 ) طرايق الحقائق ج 2 ص 306\r\n( 2 ) تاريخ ايران از مغول تا افشار ص 278 تاريخ ايران از دوران باستان تا پايان سده هجدهم ج 2 ص 499 تاريخ ادبيات بقلم نيارى ص 86\r\n( 3 ) تذكرهء بهاء الدين ذكريا ملتانى ص 45 و مراحل السالكين ص 167 و 168\r\n( 4 ) تاريخ ادبيات در ايران ذبيح اللّه صفا ج 3 ص 168 و تاريخ فرشته ج 2 ص 710\r\n","page_name":" مقدمه و پيشگفتار 43 ","page_number":43},
  {"content":"\r\n\r\nنسبت اول : از مولى الموالى على امير المؤمنين به حضرت كميل بن زياد نخعى به عبد الواحد بن زيد تا به حضرت حجة الفقر فخرى مولانا شيخ الورى اسماعيل قصرى « 1 » به شيخ شهيد نجم الدين كبرى به شيخ شهاب الدين سهروردى - به مولانا شيخ سيد جمال الدين تبريزى به شيخ ابراهيم تاج الدين زاهد گيلانى به شيخ صفى الدين اردبيلى « 2 » .\r\nنسبت دوم : اين نسبت صحيح‌تر است و به اين شرح مىباشد از شيخ الورى اسماعيل قصرى كه فوقا نسبت ايشان نقل شد به شيخ شهيد نجم الدين كبرى به عين الزمان جمال الدين گيلى قزوينى « 3 » به شيخ ابراهيم زاهد گيلانى به شيخ صفى الدين اردبيلى . ناگفته نماند از عارف بزرگ حضرت مولانا شيخ تاج الدين ابراهيم زاهد گيلانى انشعابات زيادى صورت گرفته است .\r\n\r\nسلسله نوربخشيه\r\nمؤلف محترم رياض السياحة در صفحه 338 به سلسله‌اى بنام نوربخشيه اشاره فرموده است . اين طريقت بنام مبارك غوث اعظم مولانا و مقتدانا شيخ شهيد سيد محمد نوربخش قهستانى است دربارهء طريقت مباركهء عليه نوربخشيه چند موضوع نياز ضرورى به تذكر دارد . اول : انتساب ايشان به قطب الاقطاب على الاطلاق ركن الدين خواجه شهيد سيد اسحاق ختلانى . دوم : فرمايش شاگرد و يكى از جانشينان حضرت غوث شهيد سيد محمد نوربخش بنام عارف نامى شيخ شمس الدين لاهيجى گيلانى نسبت به انتساب پير و مراد خود . سوم : دو شجره تنظيم شده از ناحيه دو طريقت عليه مباركه عبداللهيه يا بقول تذكره‌نويسان ( ذهبيه اغتشاشيه ) و اويسيه\r\n\r\n\r\n","description":"","footnote":"\r\n( 1 ) رياض السياحة سلسله كميليه\r\n( 2 ) سير المتأخرين ج 1 ص 231 خزينة الاصفياء ج 2 ص 288 تذكرهء شيخ بهاء الدين ذكريا ملتانى ص 45\r\n( 3 ) تاريخ گزيده ص 669 جامع السلاسل قسم 1 ج 1 ص 108 خزينة الاصفياء ج 2 ص 291 تاريخ تصوف در اسلام ص 503 مجمل فصيحى ج 2 ص 321\r\n","page_name":" مقدمه و پيشگفتار 44 ","page_number":44},
  {"content":"\r\n\r\nنسبت به انتساب ركن الدين خواجه شهيد سيد اسحاق ختلانى . كه بطور فشرده بررسى بايد كرد .\r\nاول : آنچه مسلم بين تذكره‌نويسان مىباشد اينست كه خواجه شهيد سيد اسحاق ختلانى مولانا شيخ سيد محمد نوربخش غوث شهيد را به خلافت خويش انتخاب فرموده و با آن بزرگوار بيعت كرده است « 1 » .\r\nدوم : شجره‌اى است كه بعضى از تذكره‌نويسان چون معصوم على شاه نايب صدر به آن اشاره كرده‌اند كه شمس الدين لاهيجى كه خويش را مريد سيد محمد نوربخش مىداند نسبت پير و مرادش را چنين متذكر شده : « مولانا سيد محمد نوربخش مريد مولانا شيخ اسحاق ختلانى مريد مولانا شيخ سيد على همدانى مريد مولانا شيخ محمود مزدقانى مريد مولانا شيخ علاء الدوله سمنانى مريد مولانا شيخ نور الدين عبد الرحمن اسفراينى مريد مولانا شيخ احمد جوزقانى مريد مولانا شيخ على بن لالا مريد مولانا شيخ نجم الدين كبرى مريد مولانا شيخ عمار بن ياسر اندلسى ( بدليسى ) و . . . » « 2 » .\r\nلكن اين انتساب مورد تأييد حضرت غوث شهيد مولانا سيد محمد نوربخش نيست و نياز به بررسى دارد .\r\nالف : در شرح احوال جناب ميرزا زين العابدين شيروانى گفتيم مشايخ طريقت سه دسته‌اند مشايخ تلقين ذكر مشايخ صحبت مشايخ خرقه اين انتساب را كه مولانا شيخ شمس الدين لاهيجى گيلانى بيان فرموده‌اند تا شيخ شهيد نجم الدين كبرى معنعن درست و صحيح مىباشد . لكن بايد ديد نجم الدين كبرى انتسابش به عمار ياسر بدليسى چگونه است ؟ در فرمان رضى الدين على لالا مرقوم فرموده‌اند خرقهء تبرك از عمار ياسر بدليسى دارند « 3 » و خرقهء اصل و ارشاد خويش را در فرمانهاى حضرات خلفاى خويش رضى الدين على لالا و سيف الدين باخرزى و سعد الدين حموى\r\n\r\n\r\n","description":"","footnote":"\r\n( 1 ) رساله نفس‌شناسى مقدمه بطور مفصل و طرايق الحقائق ج 2 ص 319\r\n( 2 ) طرايق الحقائق ج 2 ص 320 و 321\r\n( 3 ) روضات الجنان و جنات الجنان ج 2 ص 30\r\n","page_name":" مقدمه و پيشگفتار 45 ","page_number":45},
  {"content":"\r\n\r\nاز اسماعيل قصرى دانسته‌اند . « 1 » و آيا امكان دارد شيخ شمس الدين لاهيجى در مورد نسب خرقهء خويش اشتباه كرده باشند ؟ ! ايشان به مشايخ تلقين ذكر و صحبت مراد خود اشاره نموده‌اند نه مشايخ خرقهء ارشاد كه ادلهء مهم و تاريخى آن در تعليق ذهبيه خواهد آمد .\r\nب : و مهم آنكه بايد ديد حضرت غوث شهيد سيد محمد نوربخش شخصا انتساب خويش را چطور بيان فرموده‌اند . ايشان مىفرمايند : « كميل بن زياد قدس سره از اصحاب سر حضرت امير المؤمنين على بوده حقايق و مكاشفات را بدون واسطه از آن حضرت استفاده مىكرد و ما بيش از اين نيازى بشرح او نداريم و يقين داريم كه خود كاملى مكمل بوده يعنى بكمال رسيده و ديگران از پرتو كمالات او بهره‌ها برده‌اند و ما خرقه و كرسىنامه و مراتب فقرى خود را به دو منتسب مىدانيم » « 2 » ملاحظه مىفرمائيد ايشان شخصا خرقه كرسىنامه و مراتب فقرى خويش را به حضرت مولانا كميل بن زياد نخعى ( ص ) منتسب مىداند مسلما قول ديگران در هر مرتبه و مقامى باشند مورد قبول نخواهد بود . انتساب ايشان چنين است - حضرت مولى الموالى امير المؤمنين على عليه السلام - حضرت ولى تابعين مصباح موحدين مولانا و مقتدانا كميل بن زياد نخعى روحى له الفداء - حضرت مولانا شيخ عبد الواحد بن زيد - حضرت مولانا شيخ ابو يعقوب سوسى - حضرت مولانا شيخ ابو يعقوب نهرجورى - حضرت مولانا شيخ ابو عبد الله عمر بن عثمان مكى - حضرت مولانا شيخ ابو يعقوب طبرى - حضرت مولانا شيخ ابو القاسم بن رمضان - حضرت مولانا شيخ ابو العباس بن ادريس - حضرت مولانا شيخ داود بن محمد المعروف بخادم الفقراء - حضرت مولانا شيخ محمد بن مانكيل - حضرت حجة الفقر فخرى شيخ الورى اسماعيل قصرى « 3 » - حضرت امام العارفين قطب العالمين شيخ شهيد\r\n\r\n\r\n","description":"","footnote":"\r\n( 1 ) روضات الجنان و جنات الجنان ج 2 ص 305\r\n( 2 ) ترجمه روضات الجنان فى احوال العلماء و السادات ج 6 ص 403 و 404 و تحقيق در احوال و آثار سيد محمد نوربخش ص 191 و مجالس المؤمنين ج 2 ص 40\r\n( 3 ) رياض السياحة ص 341 - اصول تصوف ص 201 - روضات الجنان و جنات الجنان ج 2 ص 305 و تحقيق در احوال و آثار سيد محمد نوربخش ص 66 و مصادر زياد ديگر .\r\n","page_name":" مقدمه و پيشگفتار 46 ","page_number":46},
  {"content":"\r\n\r\nنجم الدين كبرى « 1 » - حضرت مولانا شيخ رضى الدين على لالا - حضرت مولانا شيخ جمال الدين بدر الدجى احمد جوزقانى - حضرت مولانا شيخ نور الدين عبد الرحمن اسفراينى - حضرت مولانا شيخ ركن الدين احمد علاء الدوله سمنانى - حضرت مولانا شيخ نظام الدين محمود اصم مزدقانى - حضرت مولانا شيخ سيد على همدانى ملقب به على ثانى - حضرت مولانا شيخ ركن الدين خواجه شهيد سيد ابو اسحاق ختلانى - حضرت مولانا شيخ غوث اعظم شهيد سيد محمد نوربخش قهستانى - حضرت مولانا شيخ سيد شاه قاسم فيض‌بخش - حضرت مولانا شيخ حسين ابرقوئى جانبخش - حضرت مولانا شيخ كمال الدين جوينى - حضرت مولانا شيخ محمد سوداخرى سبزوارى - حضرت مولانا شيخ ملك على جوينى - حضرت مولانا شيخ على سديرى - حضرت مولانا شيخ حسن سديرى - حضرت مولانا شيخ محمد رضا سديرى - حضرت مولانا شيخ كمال الدين سديرى - حضرت مولانا شيخ محمد مشهدى - حضرت مولانا شيخ اعظم محمد مؤمن سديرى سبزوارى - حضرت مولانا شيخ سيد محمد تقى شاهى - حضرت مولانا مير مظفر على شاهى - حضرت مولانا مير محمد على شاهى - حضرت مولانا مير محمد شاهى - حضرت قطب الاقطاب مولانا شيخ عبد الوهاب نائينى - قطب العارفين الواصلين مولانا شيخ محمد حسن كوزه كنانى تاج‌بخش - حضرت قطب العالمين سر اللّه فى الارضين هادى المضلين مولانا شيخ ميرزا رضا قلى صفا حضرت غوث المتأخرين مولانا شيخ محمد حسن شاه غياث الدين كشميرى مشهدى سلطان العارفين سر اللّه فى الارضين مولانا شيخ محمد حسن قطب الدين شاه ولى اللّه دهلوى روحى له الفداء - قطب الاقطاب العارفين الواصلين آية اللّه الكبرى مولانا شيخ محمد على شيرازى تاج عالم دامت بركاته العالية - مولانا شيخ محمد حسن شاه شريف الدين مشكور طهرانى دامت بركاته .\r\n\r\n\r\n","description":"","footnote":"\r\n( 1 ) انتساب شيخ شهيد نجم الدين كبرى را در تعليق سلسله ذهبيه متذكر خواهيم شد\r\n","page_name":" مقدمه و پيشگفتار 47 ","page_number":47},
  {"content":"\r\n\r\nسوم : دو طريقت عليه عبداللهيه كه معروف به ذهبيه اغتشاشيه شده‌اند و اويسيه دو شجره نقل كرده‌اند . عبداللهيه از خواجه شهيد سيد اسحاق ختلانى پير و مراد و مرشد حضرت نوربخش تا شيخ شهيد نجم الدين كبرى معنعن نقل كرده‌اند لكن انتساب ايشان را از عمار ياسر بدليسى به معروف كرخى رسانده‌اند كه در تعليق بعدى بنام سلسله ذهبيه به آن اشاره كرده و خواهيم گفت اين نسبت خرقهء ارشاد نجم الدين كبرى نيست . دوم اويسيه‌اند كه از غوث شهيد سيد محمد نوربخش تا شيخ شهيد نجم الدين كبرى رسانده و انتساب نجم الدين كبرى را به شيخ روزبهان بقلى شيرازى نسبت داده‌اند . تمامى تذكره‌نويسان اعتقاد بر آن دارند كه پدر همسر و استاد نجم الدين كبرى مولانا شيخ روزبهان وزان مصرى معروف به شيخ كبير است نه روزبهان بقلى شيرازى معروف به شيخ صغير اين شجره به‌هيچ‌وجه درست نيست .\r\n\r\nسلسله عليه ذهبيه\r\nمؤلف محترم رياض السياحة در صفحهء 339 نام از سلسله ذهبيه برده‌اند و مشايخ معظم آن طريقت عليه را به قطب الاقطاب مولانا شيخ ركن الدين خواجه شهيد سيد اسحاق ختلانى رسانده‌اند . در اين زمينه بايد مسائل زيادى چون عنوان ذهبيه بر سلسله‌اى از سلاسل فقر بچه علت است و آيا اين سلسله به جناب معروف كرخى مىپيوندد يا خير و مطالب ديگر را متذكر شد لكن چون بنا بر مختصرنويسى است از اين مباحث مهم صرف نظر كرده عزيزانى كه اشتياق دانستن اين‌گونه مطالب را دارند حقير فقير در مقدمه‌اى كه بر آثار امام العارفين قطب العالمين شيخ شهيد نجم الدين كبرى نوشته‌ام مفصلا توضيح داده‌ام . اين سلسله كه بنام ذهبيه است و تذكره اويسيان او را ذهبيه اغتشاشيه هم خوانده‌اند در اصل بنام عبداللهيه بوده زيرا مؤسس آن جناب سيد عبد اللّه برزش‌آبادى است چنان كه در مقدمهء جلد اول روضات الجنان و جنات الجنان دانشمند معظم آقاى جعفر سلطان القرانى شرح داده‌اند و اگر بخواهيم جزئيات واقعه را بنويسيم خود كتابى جداگانه مىشود كه چرا ذهبيه اغتشاشيه مىگويند ؟\r\n\r\n","description":"","footnote":"","page_name":" مقدمه و پيشگفتار 48 ","page_number":48},
  {"content":"\r\n\r\nو آيا اصلا اين سلسله نامش ذهبيه است ؟ و يا اينكه به معروف كرخى مىرسد ؟ و اگر ذهبيه مىگويند به علت انتساب به مولانا و سيدنا على بن موسى الرضا عليه السلام مىباشد ؟ كه از حوصله اين مقدمه خارج است ولى فهرست‌وار اشاره مىكنم اين سلسله كه از جناب سيد عبد اللّه برزش‌آبادى ادامه يافته ذهبيه نيست عبداللهيه است و اصلا به معروف كرخى نمىرسد كه ذيلا عرض مىكنم و ذهبيه هم به جهت انتساب به ساحت قدس مولانا و سيدنا على بن موسى الرضا ( ع ) نمىگويند به جهات ديگر است كه در مقدمه آثار نجم الدين كبرى عرض كرده‌ام . آقايان شجرهء انتساب جناب سيد عبد اللّه برزش‌آبادى را اين‌طور نقل كرده‌اند او از حضرت مولانا شيخ ركن الدين خواجه شهيد سيد اسحاق ختلانى ايشان از حضرت مولانا سيد على همدانى ملقب به على ثانى ايشان از حضرت مولانا شيخ نظام الدين محمود مزدقانى ايشان از حضرت مولانا شيخ ركن الدين احمد علاء الدوله سمنانى ايشان از حضرت مولانا شيخ عبد الرحمن نور الدين اسفراينى ايشان از حضرت مولانا شيخ جمال الدين بدر الدجى احمد جوزقانى ايشان از حضرت مولانا شيخ رضى الدين على لالا ايشان از حضرت مولانا شيخ ابو سعيد مجد الدين بغدادى ايشان از حضرت مولانا شيخ نجم الدين احمد كبرى ايشان از حضرت مولانا شيخ عمار ياسر بدليسى تا به جناب معروف كرخى مىرسانند . « 1 »\r\nدر سلسله مباركه عبداللهيه همدانيه علاء دولويه كبرويه كه تذكره‌نويسان ذهبيه اغتشاشيه خوانده‌اند سه موضوع نياز به بررسى دارد كه بطور فشرده و فهرست‌وار به آن اشاره مىكنيم .\r\nالف : جمهور تذكره‌نويسان « 2 » معتقدند كه حضرت سيد عبد اللّه برزش‌آبادى سر سلسلهء طريقت عبداللهيه از امر پير و مراد خويش حضرت قطب الاقطاب ركن الدين خواجه شهيد سيد اسحاق ختلانى تخلف كرده با نصب حضرت سيد محمد نوربخش به مقام خلافت كه به امر الهى و اشاره نبوى صورت گرفته بود مخالفت نموده شخصا اعلام استقلال كرد تذكره‌نويسان چون سلسله‌اى را كه از\r\n\r\n\r\n","description":"","footnote":"\r\n( 1 ) اصول تصوف ص 62 و ساير آثار سلسله عليه علويه عبداللهيه\r\n( 2 ) غير از شرح‌احوال‌نگاران ذهبيه\r\n","page_name":" مقدمه و پيشگفتار 49 ","page_number":49},
  {"content":"\r\n\r\nحضرت سيد عبد اللّه برزش‌آبادى ادامه يافته طبق سنت سنيه عند المشايخ نبوده است و بدون اجازه حضرت مولانا خواجه شهيد سيد اسحاق ختلانى تأسيس شده آن را ذهبيه اغتشاشيه خوانده‌اند پيروان سلسلهء مباركهء عبداللهيه انتساب فقرى خويش را به حضرت شيخ شهيد نجم الدين كبرى مىرسانند و حضرت شيخ شهيد را خليفه و جانشين حضرت مولانا عمار ياسر بدليسى كه از مفاخر عالم قدس عرفان است مىدانند در حالى كه جناب وحيد الاولياء كه از مشايخ سلسله مباركه عبداللهيه‌اند قائل هستند عمار ياسر بدليسى جانشينى براى خود تعيين نكرده‌اند « 1 » و ما گفتيم انتساب هر سلسله‌اى به ساحت قدس شيخ شهيد نجم الدين كبرى برسد طبق فرمايش آن حضرت بواسطهء سلطان سلاطين طريقت حجة الفقر فخرى شيخ الورى اسماعيل قصرى به حضرت ولى تابعين مصباح موحدين صاحب اسرار امير المؤمنين مولانا كميل بن زياد نخعى مىرسد . به‌هرحال در سلسله مباركه عبداللهيه عده كثيرى از بزرگان و مفاخر طريقت حضرت سيد عبد اللّه برزش‌آبادى را مقتداى خويش دانسته فيض از حضرت ايشان گرفته‌اند .\r\nب : آيا حضرت سلطان العاشقين شيخ شهيد مجد الدين بغدادى در سلسلهء طوليه مشايخ خرقه قرار دارند يا خير ؟ در شجره‌اى كه از ناحيهء سلسله عبداللهيه انتشار يافته و تذكره‌نويسان بعنوان كرسى نامهء ذهبيه اغتشاشيه متذكر شده‌اند حضرت رضى الدين على لالا را خليفه و جانشين حضرت مجد الدين بغدادى دانسته‌اند .\r\nولى آنچه مسلم تاريخ است قبل از شهادت حضرت نجم الدين كبرى بر اثر توطئه‌اى كه فخر الدين رازى معروف طرح كرده بود به درجهء شهادت نائل آمد\r\nاگر در انتساب حضرت رضى الدين على لالا اسمى از حضرت مجد الدين بغدادى در شجره‌اى برده شود آن انتساب صحبت است نه خرقه و ارشاد چنانچه حضرت شيخ نجم الدين كبرى خود فرمان خلافت به رضى الدين على لالا داده‌اند « 2 » در حالى كه اول امر هم تربيت رضى الدين على لالا را به مجد الدين\r\n\r\n\r\n","description":"","footnote":"\r\n( 1 ) اوصاف المقربين ص 64\r\n( 2 ) روضات الجنان و جنات الجنان ج 2 ص 305\r\n","page_name":" مقدمه و پيشگفتار 50 ","page_number":50},
  {"content":"\r\n\r\nبغدادى واگذار كرده بودند كه اين كار بين حضرات مشايخ عظام مرسوم بوده است و دليل نيست كه رضى الدين على لالا به خلافت از ناحيهء مجد الدين بغدادى رسيده باشد . از طرفى بعضى چون آقاى احسان استخرى در اصول تصوف « 1 » با دلائل زيادى مىخواهد ثابت كند مجد الدين بغدادى قبل از شيخ شهيد نجم الدين كبرى شهيد نشده است تا بگويد رضى الدين خليفه او بوده تمام دلائل ايشان با فرمان خلافت نجم الدين كبرى كه جهت رضى الدين على لالا نوشته‌اند باطل مىشود . البته حضرت مولانا شيخ علاء الدوله سمنانى نيز در تذكرة المشايخ خود فرمان خلافت نجم الدين كبرى را كه جهت رضى الدين على لالا نوشته‌اند متذكر شده‌اند اين اشتباهى است كه در تاريخ عرفان مكرر شده شجره‌هاى صحبت و خرقه و تلقين ذكر را مخلوط كرده‌اند .\r\nعلاوه بر فرمان خلافت نجم الدين كبرى كه جهت رضى الدين على لالا مرقوم فرموده‌اند عبد الرحمن نور الدين اسفراينى در كاشف الاسرار مىفرمايند : « شيخ شيخ شيخ ما نجم الدين كبرى » « 2 » شيخ ايشان حضرت شيخ احمد جوزقانى است شيخ ايشان حضرت رضى الدين على لالا است شيخ ايشان حضرت نجم الدين كبرى است . در اين صورت حضرت مجد الدين بغدادى را در سلسله مشايخ طوليه قرار نداده‌اند .\r\nو اما انتساب نجم الدين كبرى : شيخ شهيد نجم الدين كبرى كه از محضر استادان زيادى استفاده فرموده‌اند شخصا مىفرمايند : « گشايش مرا از خدمت چهار كس شد اول شيخ روزبهان الوزان المصرى كه اصل وى از كازرون فارس بود و در مصر مىبود . دوم شيخ بابا فرج تبريزى كه از مجذوبان و محبوبان حق بود سوم شيخ عمار ياسر بدليسى چهارم شيخ اسماعيل قصرى قدس اللّه تعالى ارواحهم » « 3 » و اينكه چگونه دريافت و گشايشى بودهء است مىفرمايند : « علم طريقت را از روزبهان وزان مصرى و عشق را از قاضى امام ابن العصر الدمشقى و علم خلوت و عزلت را\r\n\r\n\r\n","description":"","footnote":"\r\n( 1 ) اصول تصوف ص 220 به بعد\r\n( 2 ) كاشف الاسرار ص 123\r\n( 3 ) روضات الجنان و جنات الجنان ج 2 ص 322\r\n","page_name":" مقدمه و پيشگفتار 51 ","page_number":51},
  {"content":"\r\n\r\nاز شيخ عمار ياسر و خرقه از شيخ اسماعيل قصرى » « 1 » حضرت شيخ نجم الدين كبرى در اين جملات كوتاه نحوهء ارتباط خود با پيران طريقت را بيان فرموده‌اند و عمار ياسر بدليسى از مشايخ صحبت نجم الدين كبرى مىباشد چنان كه حافظ حسين كربلائى مىنويسد : « در سلسله شريفه كبرويه پير تربيت و صحبت شيخ نجم الدين كبرى شيخ عمار ياسر بدليسى را دانسته و شمرده‌اند » « 2 » علاوه شيخ شهيد نجم الدين كبرى در فرمان خلافت رضى الدين على لالا پس از اشاره به انتساب خرقهء ارشاد خويش از شيخ الورى اسماعيل قصرى كه به ساحت قدس كميل بن زياد نخعى روحى له الفداء مىرسانند به خرقهء تبرك خود كه بين مشايخ مرسوم بوده و هست و به شاگردان خود مرحمت مىفرمايند اشاره فرموده است كه به معروف كرخى مىرسد « 3 » كه در فرمان حضرت مولانا شيخ سيف الدين باخرزى نيز همين اشاره را فرموده‌اند كه خرقهء اصل و ارشاد از شيخ الورى اسماعيل قصرى پير مطهر كميليه دريافت داشته‌اند و خرقهء تبرك و ؟ ؟ ؟ صحبت خويش را به عمار ياسر بدليسى رسانده‌اند « 4 » مولانا ركن الدين احمد علاء الدوله سمنانى مىنويسند : « و اما طريق صحبت شيخ ما سلطان المشايخ و المحققين نور الملة و الدين ابو محمد عبد الرحمن بن محمد بن محمد الاسفراينى قدس اللّه روحه صحبت با شيخ احمد جوزقانى داشته است و او با شيخ رضى الدين على لالا و او با مجد الدين بغدادى و او با ابو الجناب احمد عمر خيوقى صوفى معروف به نجم الدين كبرى و او با شيخ عمار ياسر بدليسى » « 5 » و همان‌طور كه گفتيم مجد الدين بغدادى در سلسله مشايخ صحبت قرار دارند نه سلسله طوليه مشايخ خرقه ارشاد . مولانا غوث شهيد سيد محمد نوربخش روحى له الفداء مىنويسد :\r\n« ان شيخ نجم الدين الخيوقى قدس سره صحب عمار بن ياسر و روزبهان الفارسى . . . » « 6 »\r\n\r\n\r\n","description":"","footnote":"\r\n( 1 ) سلسلة الاولياء مولانا سيد محمد نوربخش درج در جشن‌نامه هانرى كربن ص 28 و مصادر زياد ديگر\r\n( 2 ) روضات الجنان و جنات الجنان ج 2 ص 323\r\n( 3 ) روضات الجنان و جنات الجنان ج 2 ص 306\r\n( 4 ) فيلم شماره 2367 دانشگاه تهران\r\n( 5 ) تذكرة المشايخ در مجموعهء سخنرانيها و مقاله‌ها دربارهء فلسفه و عرفان اسلامى ص 54\r\n( 6 ) سلسلة الاولياء در مجموعهء جشن‌نامه هانرى كربن ص 28\r\n","page_name":" مقدمه و پيشگفتار 52 ","page_number":52},
  {"content":"\r\n\r\nمعصوم على شاه نايب صدر مىنويسد : « صحب شيخنا الامام عمار ياسر و هو صحب الشيخ ابا نجيب السهروردى و هو صحب الشيخ احمد غزالى . . . » « 1 » در اين صورت نسبت نجم الدين كبرى به‌واسطه عمار ياسر بدليسى به صحبت است نه به خرقه و ارشاد . و همان‌طورىكه حضرت شيخ شهيد نجم الدين كبرى در شرح احوال خود و فرمان خلفاى خويش مرقوم فرموده‌اند خرقه از دست حضرت حجة الفقر فخرى شيخ الورى اسماعيل قصرى پوشيده‌اند چنان كه حضرات اقطاب و محققين هم بيان كرده‌اند و ما فهرست‌وار به نظريات آن بزرگان اشاره مىكنيم . 1 - حضرت مولانا شيخ مجد الدين بغدادى « 2 » 2 - حضرت مولانا شيخ سيف الدين باخرزى « 3 » 3 - حضرت مولانا شيخ علاء الدوله سمنانى « 4 » علاوه بر مدرك پاورقى جاى ديگر مىفرمايند : « شيخ ما و مشايخ در هر سه شعبه جعفرى حسنى كميلى على است » « 5 » 4 - حضرت مولانا سيد محمد نوربخش « 6 » 5 - حضرت مولانا شيخ اسماعيل سيسى « 7 » 6 - حضرت مولانا شيخ ابو المفاخر يحيى باخرزى « 8 » 7 - جناب عبد الرحمن جامى « 9 » 8 - جناب حافظ حسين كربلائى كه خود پيرو جناب سيد عبد اللّه برزش‌آبادى است « 10 » 9 - جناب مير سيد محمد باقر خوانسارى اصفهانى « 11 » 10 - جناب مولوى غلام\r\n\r\n\r\n","description":"","footnote":"\r\n( 1 ) طرايق الحقائق ج 2 ص 107\r\n( 2 ) تحفة البرره نسخه خطى شماره 598 مجلس شوراى اسلامى و جامع السلاسل ج 1 قسم 1 ص 73\r\n( 3 ) سرگذشت سيف الدين باخرزى ص 8\r\n( 4 ) تذكرة المشايخ در مجموعهء سخنرانيها و مقاله‌ها دربارهء فلسفه و عرفان اسلامى ص 153\r\n( 5 ) روضات الجنان و جنات الجنان ج 1 ص 342\r\n( 6 ) سلسلة الاولياء درج در جشن‌نامه هانرى كربن ص 48 روضات الجنات فى احوال العلماء و السادات ج 6 ص 403 و 404\r\n( 7 ) روضات الجنان و جنات الجنان ج 2 ص 97\r\n( 8 ) اوراد الاحباب و فصوص الآداب ص 9 و 27\r\n( 9 ) نفحات الانس ص 418\r\n( 10 ) روضات الجنان و جنات الجنان ج 1 ص 380 و 575\r\n( 11 ) روضات الجنات فى احوال العلماء و السادات ج 2 ص 7\r\n","page_name":" مقدمه و پيشگفتار 53 ","page_number":53},
  {"content":"\r\n\r\nسرور « 1 » 11 - جناب محمد دار اشكوه « 2 » 12 - جناب شيخ محمد طبسى « 3 » 13 - جناب ابن محمد حكيم محمد مظفر « 4 » 14 - جناب مولانا احمد فال فريدى « 5 » 15 - جناب معصوم على شاه نايب صدر « 6 » 16 - يوگنى ادوارد ويچ برتلس « 7 » 17 - دكتر احسان استخرى « 8 » 18 - عبد الرفيع حقيقت‌پور « 9 » بيان كرده‌اند سلطان العارفين الواصلين امام المشايخ فى العالمين مولانا شيخ شهيد نجم الدين كبرى از غوث العرفاء الواصلين قطب الاقطاب العارفين حجة الفقر فخرى شيخ الورى اسماعيل قصرى پير مطهر طريقت مباركه عليه علويه كميليه خرقهء خلافت و ارشاد دارند و انتساب ايشان به ساحت قدس ولى تابعين مصباح موحدين مولانا و مقتدانا كميل بن زياد نخعى روحى له الفداء مىباشد . شجرهء مشايخ خرقهء طريقت مباركهء عليه علويه عبداللهيه چنين است . حضرت امير المؤمنين على عليه السلام 2 - ولى تابعين مصباح موحدين صاحب اسرار امير المؤمنين مولانا و مقتدانا كميل بن زياد نخعى 3 - حضرت مولانا شيخ عبد الواحد بن زيد 4 - حضرت مولانا شيخ ابو يعقوب سوسى 5 - حضرت مولانا شيخ ابو يعقوب نهر جورى 6 - حضرت مولانا شيخ ابو عبد اللّه بن عثمان 7 - حضرت مولانا شيخ ابو يعقوب طبرى 8 - حضرت مولانا شيخ ابو القاسم بن رمضان 9 - حضرت مولانا شيخ ابو العباس بن ادريس 10 - حضرت مولانا شيخ داود بن محمد المعروف به خادم الفقراء 11 - حضرت مولانا شيخ محمد مانكيل 12 - غوث العرفاء الواصلين قطب الاقطاب العارفين حجة الفقر فخرى شيخ الورى اسماعيل قصرى\r\n\r\n\r\n","description":"","footnote":"\r\n( 1 ) خزينة الاصفياء ج 2 ص 13 و 251\r\n( 2 ) سفينة الاولياء ص 104\r\n( 3 ) آثار درويش محمد طبسى ص 227\r\n( 4 ) رضوان المعارف الإلهية ص 21\r\n( 5 ) تذكره شيخ بهاء الدين ذكريا ملتانى ص 39\r\n( 6 ) طرايق الحقائق ج 2 ص 83\r\n( 7 ) تصوف و ادبيات تصوف ص 434\r\n( 8 ) اصول تصوف ص 200 و 201\r\n( 9 ) تاريخ نهضتهاى فكرى ايرانيان بخش دوم ص 517\r\n","page_name":" مقدمه و پيشگفتار 54 ","page_number":54},
  {"content":"\r\n\r\n13 - سلطان العارفين امام المشايخ فى العالمين ابو الجناب نجم الدين كبرى 14 - حضرت مولانا شيخ رضى الدين على لالا 15 - حضرت مولانا شيخ جمال الدين بدر الدجى احمد جوزقانى 16 - حضرت مولانا شيخ نور الدين عبد الرحمن اسفراينى 17 - حضرت مولانا شيخ ركن الدين احمد علاء الدوله سمنانى 18 - حضرت مولانا شيخ نظام الدين محمود مزدقانى 19 - حضرت مولانا شيخ سيد على همدانى ملقب به سيد على ثانى 20 - قطب الاقطاب على الاطلاق خواجه شهيد سيد اسحاق ختلانى 21 - جناب سيد عبد الله برزش‌آبادى 22 - شيخ رشيد الدين محمد بيد آوازى 23 - شيخ شاه على اسفراينى 24 - شيخ حاجى محمد خبوشانى 25 - شيخ غلامعلى نيشابورى 26 - شيخ تاج الدين حسين تبادكانى 27 - شيخ درويش محمد كارندهى 28 - شيخ حاتم زراوندى 29 - شيخ محمد على مؤذن خراسانى 30 - شيخ نجيب الدين رضا تبريزى 31 - شيخ علىنقى اصطهباناتى 32 - سيد قطب الدين محمد نيريزى شيرازى 33 - آقا محمد هاشم درويش شيرازى 34 - آقا ميرزا عبد النبى شيرازى 34 - آقا ميرزا بابا شيرازى 36 - آقا ميرزا جلال الدين محمد مجد الاشراف شيرازى 37 - ميرزا احمد عبد الحى مرتضوى تبريزى .\r\nو شجرهء ديگرى كه بنام ذهبيه يا ذهبيه اغتشاشيه در دسترس مىباشد گويا نحوهء انتساب مشايخ صحبت طريقت مباركه عليه علويه عبداللهيه مىباشد .\r\n\r\nسلسله قادريه\r\nمؤلف محترم رياض السياحة در صفحهء 343 به سلسله قادريه اشاره نموده‌اند .\r\nاين سلسله منسوب به حضرت شيخ عبد القادر گيلانى مىباشد . حضرت شيخ عبد القادر گيلانى در طريقت دو نسبت دارند نسبت تلقين ذكر و صحبت « 1 » كه مؤلف رياض السياحة در صفحهء 343 بدان اشاره فرموده است و نسبت خرقهء ارشاد كه به ساحت قدس حضرت قطب الاقطاب العارفين الواصلين مولانا شيخ ابو يعقوب نهر جورى\r\n\r\n\r\n","description":"","footnote":"\r\n( 1 ) گفتيم هر سلسله به رئيس الطايفهء جنيد بغدادى و از ايشان به جنات معروف كرخى برسد نسبت مشايخ آن نسبت صحبت و تلقين ذكر است و ادلهء آن را نيز بيان كرديم\r\n","page_name":" مقدمه و پيشگفتار 55 ","page_number":55},
  {"content":"\r\n\r\nپنجمين قطب طريقت مباركه عليه علويه كميليه مىرسد . در شجره‌اى كه انتهاى كتاب عارفى از الجزاير درج شده است اشتباها انتساب حضرت ابو يعقوب نهر جورى را برئيس الطايفهء جنيد بغدادى نسبت داده در حالى كه تمامى تذكره‌نويسان انتساب حضرت ايشان را در كرسىنامه‌ها به حضرت كميل بن زياد نخعى مىرسانند از آن جمله مؤلف محترم رياض السياحة ( همين كتاب ) در صفحهء 341 حضرت ابو يعقوب را از مشايخ عظام طريقت مباركه كميليه مىداند . نسبت حضرت عبد القادر گيلانى چنين است .\r\nحضرت مولى الموحدين على امير المؤمنين ( ع ) 2 - ولى تابعين مصباح موحدين صاحب اسرار امير المؤمنين مولانا كميل بن زياد نخعى 3 - حضرت مولانا شيخ عبد الواحد بن زيد 4 - حضرت مولانا شيخ ابو يعقوب سوسى 5 - حضرت مولانا شيخ ابو يعقوب نهر جورى 6 - حضرت مولانا شيخ ابو عثمان سعيد مغربى « 1 » 7 - حضرت مولانا شيخ الشاشى 8 - حضرت مولانا شيخ شعيب ابو مدين مغربى 9 - حضرت مولانا شيخ عبد القادر گيلانى « 2 »\r\n\r\nسلسله قادريه شاذليه\r\nطريقت عليه شاذليه منسوب به عارف بزرگ و نامى حضرت مولانا شيخ ابو الحسن على بن عبد اللّه شريف حسنى كه ساكن اسكندريه بوده است . حضرت شيخ ابو الحسن شاذلى از دو طريق به شيخ شعيب ابو مدين مغربى مىرسد . اول :\r\nشعيب ابو مدين مغربى به ابو محمد صالح بن بنصار به محمد بن حرازم به ابو الحسن شاذلى دوم : از شعيب ابو مدين مغربى به عبد القادر گيلانى به عبد الرحمن العطار الزيات به عبد السلام مشيش به ابو الحسن شاذلى « 3 » به همين جهت در بعضى از تذكره‌ها و كرسىنامه‌ها قادريه شاذليه هم خوانده شده كه شجره آن تا عصر حاضر چنين .\r\n\r\n\r\n","description":"","footnote":"\r\n( 1 ) اصول تصوف ص 144\r\n( 2 ) عارفى از الجزاير آخر كتاب صورت شجره انوار القدسية ص 14 و 24 و از ارشاد الراغبين\r\n( 3 ) عارفى از الجزاير صفحه آخر كتاب صورت شجره\r\n","page_name":" مقدمه و پيشگفتار 56 ","page_number":56},
  {"content":"\r\n\r\nمولانا و سيدنا على امير المؤمنين ( ع ) 2 - ولى تابعين مصباح موحدين صاحب اسرار امير المؤمنين كميل بن زياد نخعى روحى له الفداء 3 - مولانا شيخ عبد الواحد بن زيد 4 - مولانا شيخ ابو يعقوب سوسى 5 - مولانا شيخ ابو يعقوب نهرجورى 6 - مولانا شيخ ابو سعيد مغربى 7 - مولانا شيخ الشاشى 8 - مولانا شيخ شعيب ابو مدين مغربى 9 - مولانا شيخ عبد القادر گيلانى 10 - مولانا شيخ عبد الرحمن العطار الزيات 11 - مولانا شيخ عبد السلام مشيش 12 - مولانا شيخ ابو الحسن شاذلى « 1 » 13 - مولانا شيخ ابو العباس المرسى 14 - مولانا شيخ احمد بن عطاء اللّه اسكندرى 15 - مولانا شيخ داود بن باخلى 16 - مولانا شيخ محمد وفا بحر صفا 17 - مولانا شيخ على ابن محمد وفا 18 - مولانا شيخ سيد شريف يحيى قادرى 19 - مولانا شيخ احمد بن عقبة الحضرى 20 - مولانا شيخ احمد زروق 21 - مولانا شيخ ابراهيم فحام 22 - مولانا شيخ على الصنهاجى 23 - مولانا شيخ عبد الرحمن مجذوب 24 - مولانا شيخ يوسف فاسى « 2 » 25 - مولانا شيخ سيد عبد اللّه فاسى « 3 » 26 - مولانا شيخ عبد الرحمن فاسى 27 - مولانا شيخ محمد بن عبد اللّه 28 - مولانا شيخ قاسم الاخصاصى 29 - مولانا شيخ احمد بن عبد اللّه فاسى 30 - مولانا شيخ سيد العربى بن احمد بن عبد اللّه فاسى 31 - مولانا شيخ قطب الشريف سيد على الجمل العمرانى الفاسى 32 - مولانا شيخ السيد العربى الدرقاوى الفاسى 33 - مولانا شيخ محمد ظافر المدنى 34 - مولانا شيخ محمد فاسى 35 - مولانا شيخ محمد وفائى 36 - مولانا شيخ نسيم الدين الدرملى 37 - سلطان العارفين سر اللّه فى الارضين مولانا شيخ محمد حسن قطب الدين شاه ولى اللّه دهلوى روحى له الفداء « 4 » 38 - قطب الاقطاب العارفين الواصلين آية اللّه الكبرى مولانا شيخ محمد على شيرازى تاج عالم دامت بركاته العالية 39 - مولانا شيخ محمد حسن شاه شريف الدين مشكور طهرانى دامت بركاته .\r\n\r\n\r\n","description":"","footnote":"\r\n( 1 ) سلسلهء شاذليه منسوب به حضرت ايشان است از اينجا ادامه يافته بعنوان قادريه شاذليه\r\n( 2 ) فاسى به جهت فاس مراكش است\r\n( 3 ) در صورت شجرهء كتاب اسم از قلم افتاده است\r\n( 4 ) تربت كيميا اثر حضرت ايشان در پاى كوه طبرك صفائيه كنار تربت فيض آثار حضرت مولانا شيخ حاج پير صفا زيارتگاه صاحب دلان است\r\n","page_name":" مقدمه و پيشگفتار 57 ","page_number":57},
  {"content":"\r\n\r\nطريق ديگر : از مولانا شيخ محمد فاسى كه سى و چهارمين قطب سلسله مباركه شاذليه‌اند چنين ادامه يافته است . 35 - غوث اعظم مولانا شيخ محمد حسن شاه غياث الدين صديق مشهدى كشميرى 36 - سلطان العارفين سر اللّه فى الارضين مولانا شيخ محمد حسن قطب الدين شاه ولى اللّه دهلوى 37 - قطب الاقطاب العارفين الواصلين آية اللّه الكبرى مولانا شيخ محمد على شيرازى تاج عالم 38 - مولانا شيخ محمد حسن شاه شريف الدين مشكور طهرانى دامت بركاته .\r\nطريق ديگر : از مولانا شيخ السيد العربى الدرقاوى الفاسى كه سى و دومين قطب سلسله شاذليه‌اند در كشور الجزاير چنين ادامه يافته است 33 - مولانا شيخ محمد بن عبد القادر 34 - مولانا شيخ محمد بن قدور الوكيلى 35 - مولانا شيخ محمد بن الحبيب البوزيدى 36 - مولانا شيخ احمد بن مصطفى العلوى\r\n\r\nسلسله قادريه قونويه\r\nطريقت شيخ بزرگ محى الدين عربى نيز به ساحت قدس مولانا كميل بن زياد نخعى مىپيوندد كه از انشعابات سلسله قادريه است كه مؤلف محترم رياض السياحة در شجرهء مشايخ طريقت بين صفحات 336 و 337 در صفحه 5 شجره به آن اشاره كرده‌اند .\r\nمولانا سيدنا على امير المؤمنين ( ع ) 2 - ولى تابعين مصباح موحدين صاحب اسرار امير المؤمنين كميل بن زياد 3 - مولانا شيخ عبد الواحد بن زيد 4 - مولانا شيخ ابو يعقوب سوسى 5 - مولانا شيخ ابو يعقوب نهرجورى 6 - مولانا شيخ ابو عثمان سعيد مغربى 7 - مولانا شيخ الشاشى 8 - مولانا شيخ شعيب ابو مدين مغربى 9 - مولانا شيخ عبد القادر گيلانى 10 - مولانا شيخ جمال الدين يونس بن يحيى عباس قصار 11 - مولانا شيخ محى الدين عربى « 1 » 12 - مولانا شيخ صدر الدين قونوى .\r\n\r\n\r\n","description":"","footnote":"\r\n( 1 ) طرايق الحقائق ج 2 ص 361 اشاره كرده‌اند از مشايخ او شيخ ابو مدين مغربى است نحوهء انتسابش را بيان كرديم . و محيى الدين بن عربى چهرهء برجستهء عرفان اسلامى ص 67 رياض السياحة شجرهء مشايخ طريقت\r\n","page_name":" مقدمه و پيشگفتار 58 ","page_number":58},
  {"content":"\r\n\r\nهو اللّه توفيق رفيق حقير فقير شد تا بر قسمت سلاسل صوفيهء كتاب شريف رياض السياحة تذكرات ارباب تحقيق را كه پس از چاپ اول متذكر شده بودند مورد بررسى و تحقيق قرار دهم و تا حدود بضاعت ناچيز انجام وظيفه نمودم در خاتمه ضرورى دانستم به چند مطلب اشاره نمايم .\r\nالف : خوانندگان عزيز خاصه فقراى معزز سلاسل فقر توجه داشته باشند در مقدمه و تعليق بىنهايت فشرده و مختصر جز بيان حقايق ضرورى مقصودى نداشته‌ام ، با تقسيم‌بندى انتسابات معنوى شخصيتهاى عالىرتبه و مقامات بلندپايهء عرفان روح تشيع كه همان اسلام اصيل است ، و از ناحيهء مقدسهء آن ذوات معظم در فرمانها و اجازات و شجره‌هاى انتسابشان نيز به آن نحوه تقسيم‌بندى اشاره شده زيربناى تحقيق و بررسى قرار دادم متأسفانه اين تقسيم‌بندى بر اثر گذشت زمان و بىتوجهى تذكره‌نويسان به مسئوليت خويش بدست فراموشى سپرده شد و زيربناى بىاعتمادى محقق و پژوهشگر نسبت بتاريخ ريخته شد . فقير با سبك بىسابقه كه از فرمايشات و نظريات ذوات مقدسهء عرفان پيران طريقت سرچشمه گرفته نحوهء انتساب حضرات مشايخ سلاسل عرفانى را مورد بررسى قرار دادم . اگر فقراى گرامى سلاسل فقر به مقدمه و تعليق فشرده كه فهرست‌وار بيان شده به ديدهء تحقيق بنگرند متوجه خواهند شد كه بزرگترين انجام وظيفه و بىآلايش‌ترين عرض ادب و ارادت به ساحت ملكوتى مشايخ عالم قدس عرفان شده است .\r\nب : اگر به ايرادهاى مخالفين طريقت دقت نمائيد متوجه خواهيد شد يكى از مهم‌ترين علت‌هاى مخالف آنان اينست كه چرا افرادى چون حسن بصرى و امثال او بايد مقتداى اعظم عرفاى عظيم‌الشان جهان اسلام باشند براى نمونه حضرت آيت‌الله العظمى ميرزاى قمى قدس سره در جامع الشتات به اين موضوع اشاره فرموده‌اند و فقير اين مسئله تحريف شده را مطرح نموده كه حسن بصرى كوچك‌ترين آشنائى با خط عرفان اسلامى شيعى نداشته است بطور فشرده و\r\n\r\n","description":"","footnote":"","page_name":" مقدمه و پيشگفتار 59 ","page_number":59},
  {"content":"\r\n\r\nفهرست‌وار در مقدمه و تعليقات متذكر شديم شخصيتهاى عرفانى اصيل اسلامى شيعى انتسابشان به ساحت قدس بزرگ مردى چون ولى تابعين مصباح موحدين صاحب اسرار امير المؤمنين مولانا و مقتدانا كميل بن زياد نخعى مىرسد بلندى مقام و شخصيت و وفادارى او تا سرحد شهادت نسبت به ساحت قدس مولى الموالى على امير المؤمنين عليه السلام مورد اعتراف شيعه و سنى است و اگر فقير انتساب معنوى مشايخ طريقت را به ساحت قدس آن يار شهيد و صاحب سر على امير المؤمنين رسانده‌ايم منظور ترويج سلسلهء مباركه‌اى از سلاسل فقر نبوده بلكه با اين سبك تحقيق كه از حقيقت محض و مسلم تاريخ سرچشمه گرفته است به تمامى سلاسل عرفان خدمت نموده‌ايم .\r\nج : علاوه بر عرض ادب و ارادت به ساحت بزرگان معنويت و تبرك جستن به آن ذوات مقدسه مسائلى را بيان كرده‌ايم كه گمشدهء هر جويندهء منصف است به همين جهت هر گونه پيشنهاد و نظريه خواننده عزيز را مورد بررسى و تحقيق قرار مىدهيم .\r\nحقير فقير بدر الدين اول ربيع الاول 1403 36 / 9 / 1361\r\n\r\n","description":"","footnote":"","page_name":" مقدمه و پيشگفتار 60 ","page_number":60},
  {"content":"\r\n\r\n\r\nپيشگفتار مرحوم اصغر حامد ربانى\r\n\r\n","description":"","footnote":"","page_name":" مقدمه و پيشگفتار 61 ","page_number":61},
  {"content":"\r\n\r\nآغاز سخن بنام يزدان پيشگفتار\r\n\r\nترجمه مؤلف\r\nدر نيمهء شعبان 1193 در خانواده‌اى از علماى شهر شماخى شيروان كودكى پاى بدين خاكدان نهاد نامش را زين العابدين گذاردند .\r\nپدرش ملا اسكندر در سال 1199 بشوق زيارت سيد الشهداء و مجاورت عتبه خامس آل عبا دل از وطن اصلى بر كند و با اهل و عيال رحل اقامت به كربلاى معلى افكند .\r\nكربلا آن روز دار العلم شيعيان بود طلاب علم از هر سو بدان شهر رهسپار مىشدند و مراجع عاليمقام شيعه در آن شهر عهده‌دار درس و فتوى بودند .\r\nدر آن محيط علمى زين العابدين شيروانى از همان پنج سالگى مشغول تحصيل شد و در نزد پدر و ساير دانشمندان درس مىخواند و با رفقا تكرار و مباحثه مىنمود\r\n12 سال تمام با فراغت بال و استراحت احوال دانش آموخت و تحصيل علوم نمود اينك در علوم مرسومه مقاماتى پيموده و درجاتى طى كرده نزديك به پايه اجتهاد رسيده و با كلمات بزرگان دين و اهل معرفت و يقين آشنا گشته به مطالعه اين‌گونه سخنان خو گرفته از خرمن آنان خوشه‌چينى مىكند و كم‌كم در مىيابد كه كمال در\r\n\r\n","description":"","footnote":"","page_name":" مقدمه و پيشگفتار 62 ","page_number":62},
  {"content":"\r\n\r\nصرف علم نيست و شرط عمده عمل است و تحصيل يقين و معرفت لازم است نه اكتفاء به عادت و تعبد بر قول ديگران\r\nبيت\r\n از محقق تا مقلد فرق‌هاست * كآن يكى كوه است و آن ديگر صداست \r\nو هم عمدهء مقصود تهذيب نفس و كسب ملكات حميده و پاكى از صفات رذيله است و خلاصه « ملا شدن چه آسان آدم شدن چه مشكل » .\r\nاين بود كه هر چه دنبال علماى ظاهرى مىدود و بمحضر ايشان مىرود نشانى از مقصود نيافته مدتى هم به رياضت مىپردازد و در پى معلم فاضل و مربى كامل از هر سوى به جستجوى مىپردازد تا آنكه در همان كربلا به خدمت عارفان بزرگ جناب سيد معصوم على شاه دكنى و حضرت نور على شاه اصفهانى و ديگران شرفياب مىگردد و چهرهء مطلوب را در حضرت آنان گشاده مىيابد از قيل و قال مدرسه خود را كنار مىكشد و با شوقى هر چه تمام‌تر در وادى عشق و عرفان پاى مىگذارد و حلقه ارادت نور على شاه را بر گوش مىكشد و بدنبال آن جناب از كربلا ببغداد مىآيد و از محضر شريفش فيضها ادراك مىنمايد .\r\nپس از چندى هواى سياحت آفاق بر سرش مىافتد و براى تحقيق از حال طوايف و رسيدن در هر ديار به خدمت ارباب معارف سفر اختيار مىكند از بغداد به كرمانشاه و عراق و از آنجا به گيلان و سپس بشيروان و مغان و آذربايجان آنگاه بعراق بازگشته در سال 1211 بطهران و از آنجا بخراسان و زابل و كابل مىرسد و مدت 4 سال و كسرى در خدمت حسن‌على شاه اصفهانى كه در كابل مشغول ارشاد بوده كسب فيوضات مىنمايد پس از فوت وى در سال 1216 شروع به سياحت مىكند و از افغانستان ببلاد سند و هند رفته يك سال در سند و 8 سال در هند به گردش مىپردازد و كشمير و مظفرآباد را طى كرده از راه كابل و طخارستان به كشور تركستان و توران رفته پس از گردش آن ديار بخراسان بازگشته سپس بفارس آمده و از آنجا بكشتى نشسته پس از گذشتن از خليج فارس و مشاهده بنادر يمن و بر حبش در بندر جده پياده شده بملك حجاز مىرسد و به اداى مناسك حج و عمره پرداخته سه چهار ماه در مكه مىماند سپس\r\n\r\n","description":"","footnote":"","page_name":" مقدمه و پيشگفتار 63 ","page_number":63},
  {"content":"\r\n\r\nبه مدينه رفته زيارت قبور شريفه در مىيابد آنگاه در بحر احمر كشتى نشسته در بنادر مصر پياده مىشود و بلاد مصر را گردش مىنمايد و چهار ماه در قاهره توقف مىنمايد سپس بلاد شام و فلسطين را زير پا مىگذارد هيجده ماه اكثر بلاد شام را مىگردد و من‌جمله شش ماه در دمشق توقف مىكند و مدت مديد در فلسطين توقف مىكند آنگاه ببلاد روم و تركيه رفته شش هفت ماه در قسطنطنيه مىماند و پس از اتمام سياحت از راه آذربايجان به ايران باز مىگردد و تا اينجا مسافرت طولانى خود را كه 18 سال است آغاز نموده به پايان مىرساند .\r\nدرين مسافرت چنان كه اشاره شد هرجا بمناسبت توقف نموده و با مردم معاشرتها نموده و اعيان و بزرگان و امراء و شهرياران هر ديار را ملاقات نموده و از اهل كمال و ارباب حال كسب فضيلت و يا استفسار نموده است و خلاصه همه در تحقيق بوده است و همه جا بعنوان يك عارف ارجمند و فاضل دانشمند به حساب مىآمده است و بمضمون « هنرمند هرجا رود قدر بيند و صدر نشيند » مورد تكريم و تعظيم واقع مىشده است و چه بسا اكابر و اعيان و امراء و شهرياران طالب ديدارشان مىگشته‌اند و از محضر شريفشان كسب فيض نموده درخواست دعا مىداشته‌اند و مطالب علمى و دينى را بتوسط آن جناب حل مىنموده‌اند .\r\nحسن محاوره و انصاف ايشان باعث محبوبيت مىگشته است و خوى دلپسند و اخلاق ارجمند ايشان ديگران را شيفته مىساخته است\r\nو مقامات عرفانى و درجات سلوك كه در ايشان ديده مىشد خواص مردمان را ربوده و بجانب حق مىكشانيد .\r\nخلاصه اينكه در همه جا قدرها ديد و جز رنج سفر گوئيا رنجى نكشيد و از مردمان آزرده نگشت و بارها خواستند در بلاد ديگر او را با احترام تمام و تهيه اسباب زندگى فوق المرام نگهدارى كنند ولى ايشان نپذيرفته ببلاد ايران برگشت ولى امان از جهالت و تعصب نادانان كه زندگى را براى بندگان خدا و صوفيان صفا سخت و زمين را برايشان تنگ نموده بودند .\r\n\r\n","description":"","footnote":"","page_name":" مقدمه و پيشگفتار 64 ","page_number":64},
  {"content":"\r\n\r\nجناب ايشان از زمان ورود به ايران دچار حمله‌هاى سخت اهل ظاهر و مورد اذيت و آزار آنان واقع مىگردد نه بر مالش احترام و نه بر جانش امان و مانند مؤمن آل فرعون شهر به شهرش فرارى مىدهند و انواع اهانت‌ها بر وى وارد مىسازند .\r\nاينك بذكر چند فقره حكايات و واقعات ايشان در بلاد غربت كه مورد حمايت و احترام بزرگان هر ديار بوده‌اند ذكر نموده آنگاه ورود ايشان را به كشور ايران شرح مىدهيم :\r\nاز آن جمله يكى در قسطنطنيه است بنا بفرموده خودشان همين‌كه به آن شهر وارد مىشود در منزل شيخ الاسلام پذيرائى مىشود و با طبقات مردم بناى معاشرت مىگذارد و با اعيان و اشراف آمد و رفت مىنمايد تا آنكه روزى صدر اعظم در بارگاه سلطان وصف آن جناب را براى سلطان ذكر مىنمايد و بعض رجال دولت نيز آن اوصاف را تصديق مىنمايند و شيخ الاسلام هم كه ميزبان آن جناب بود از راه مىرسد و سلطان پرسش مىنمايد عرض مىكند كه ايشان از صلحاى امت و از فقراى نيك سيرت است سلطان مىگويد نوعى شود كه ملاقات ميسر شود چون شيخ الاسلام به خانه رفت مهمان خود جناب شروانى را از مطلب سلطان آگاه ساخت گفتند فرمان سلطان به اختيار است يا باجبار ؟ جواب داد در اين ديار اكراه و اجبار نيست بلكه به صفاى خاطر و اختيار است و سلطان مشتاق ملاقات شماست و اگر ملاقات نمائى نيك بجاست و چندان سلطان را تعريف و توصيف نمود كه آرزوى ديدار و تمناى ملاقات در دل پيدا شد جناب ايشان گفتند من تملق و مداهنه نتوانم كرد و ساير رسوم سلطنت نتوانم بجاى آورد .\r\nشيخ الاسلام گفت سلطان محب درويشان است و آنچه از درويشان صادر شود پسنديده طبع سلطان باشد بنابراين ملاقات حاصل شد و صحبت دل‌آويز در ميان آمد و از هر مقوله صحبت مذكور افتاد و سلطان خاطرجوئى بسيار نمود و در اثناى صحبت سؤال نمود كه مذهب شما چيست و طريقت شما چه مىباشد جناب شروانى گفت مذهب رسول خدا دارم و طريقه اصلح امت را بجاى مىآورم ديگرباره سلطان\r\n\r\n","description":"","footnote":"","page_name":" مقدمه و پيشگفتار 65 ","page_number":65},
  {"content":"\r\n\r\nپرسيد اصلح امت كيست آن جناب گفت هرآينه اصلح بر ضمير معرفت تخمير سلطان پوشيده نيست سپس سلطان پرسيد سالك مسلك كدام سلسله مىباشى آن جناب گفت مسلك سيد نعمت اللّه ولى كرمانى دارم پس ازين سلطان يكى از ندماء را پرسيد كه در قسطنطنيه تكيه نعمت‌اللهيه هست يا نه آن نديم عرض كرد تا زمان شاه سلطان حسين صفوى آن سلسله را تكيه دلگشايى بود ولى از آن زمان در تصرف سلسله نقشبنديه است سلطان روى به آن جناب كرده و گفت اگر در اين كشور بمانى آن خانقاه را جهت شما تخليه كرده و استرضاى خاطر شما خواهيم جست تا بكمال آسودگى بسر برى آن جناب گفت جمال دولت سلطان به حالت خلود مزين باد مرا حالت سكونت در ملكى نيست اكنون به سياحت و گردش مايل است سلطان فرمود پس ما را بدعائى ياد كن آن جناب گفت سلطان را يك ساعت عدل برابر با شصت سال عبادت است پس در اين حال اصل دعا نزد سلطان باشد و از فقير خواهان باشند\r\n سالها دل طلب جام جم از ما مىكرد * آنچه خود داشت ز بيگانه تمنا مىكرد . \r\nبس از اين سخن سلطان به‌غايت خرم گشته اكرام آن جناب نموده با حسن وجه رخصت فرمود .\r\nحكايت دوم در شهر « جىنكر » از بلاد هندوستان است كه از فرمانرواى آنجا « راجه پرتاب چند » اكرامات يافته و اينجا عبارت خودشان را بعينه مىآوريم كه شكايت اهالى ايران را هم اشاره است مىفرمايد :\r\nفقير چند بار راجه پرتاب چند را ملاقات نمود و چندگاه مهمان آن راجه قدردان بود و طريق معاشرت و مجالست آن راى معدلت‌آراى پيمود ، سبب ملاقات آنكه فقير در جنگل و صحرائى كه در نواحى شهر جىنكر بود و جمعى از اهل رياضت و مجاهده هندوان در آن جنگل به رياضت و مجاهده مشغول بودند مدت نه ماه كم‌وبيش با آن دراويش بسر برد آنگاه ميل به عمرانات و آبادى نمود در آن هنگام فقير برهنه و عور و از معارف دنيوى مهجور بود وقتى در خارج شهر در تكيه‌اى از جماعت هندوان رفته و در گوشه‌اى زير درختى منزل گرفته بود من الاتفاق راجه\r\n\r\n","description":"","footnote":"","page_name":" مقدمه و پيشگفتار 66 ","page_number":66},
  {"content":"\r\n\r\nبعزم تفرج سوار و بعد از سير و سياحت و تماشاى دشت و صحرا جهت تفقد حال فقراء و اهل انزواء بدان تكيه رسيد از روى شفقت و فتوت يكان‌يكان احوال فقراى هندو را پرسيد و از انعام و اكرام خويش همگى را محظوظ و بهره‌ور گردانيد چون دور پرسش براقم رسيد نزديك خراميده نگاه بسيار فرمود .\r\nآنگاه از مترجم كه مسلمان و يكى از ملازمان او بود استعلام نمود كه اين شخص گوشه‌نشين كيست و نشستن وى در آن گوشه بموجب چيست بعد از استفسار معروض راى معدلت پيراى داشت كه مسلمان و از فقراى اهل ايران و از مرتاضين ايشانست راجه بعد از استماع اين كلام قريب‌تر آمده در حضور فقير بنشست و ابواب جاه و جلال بر بست و لسان غريب‌نوازى بگشاد مترجم گفت كه مهراج يعنى راجهء راجها مىفرمايد كه خوش آمدى و از آمدن بديار ما رنجه شدى فقير عرض نمود :\r\nراجه مانند خورشيد است و چون خورشيد بتابد هرآينه شعاع آن عالميان را دريابد و اعالى و ادانى را پرورش دهد پس در اين حالت اگر راجه امثال ما فقيران را تفقد فرمايد و از روى كرم نوازش نمايد از ذات خجسته صفات راجه عجب نباشد چون مضمون كلام فقير را مترجم بعرض راجه رسانيد راجه از استماع آن كلام بسان غنچه شكفتن آغاز كرد و كلمات چند بيان نمود . . . . . . . . . تا اينكه گويد .\r\nراجه فرمود كه چندى پيش ما باشى و مهمان ما شوى راقم سر تسليم پيش آورد و راجه امر كرد كه فيل سوارى بياورند چون فيل آوردند هر دو بر آن سوار شده به شهر درآمديم و مدت سه ماه فقير را نگاهداشت و از لوازم مهمان‌نوازى دقيقه‌يى مهمل نگذاشت كه اگر جميع نوازشهاى راجه مذكور گردد هرآينه دفترى ديگر شود .\r\nغرض از ايراد اين كلمات صدق سمات آنست كه ابناى زمان و اهل ايران بدانند و ارباب انصاف معلوم كنند كه در هر ملك و ملت و در هر دين و دولت ارباب عدل و داد و صلح و سداد مىباشند و رعايت خاطر فقراء را بر خود لازم مىشمارند و از مراسم مروت و فتوت نسبت به درويشان هر ملت فرونمىگذارند و براى ذكر\r\n\r\n","description":"","footnote":"","page_name":" مقدمه و پيشگفتار 67 ","page_number":67},
  {"content":"\r\n\r\nجميل از مقام جاه و جلال تنزل نموده در كمال حسن خلق و تواضع با گوشه‌نشينان معاشرت و مصاحبت مىكنند و به جهت بقاى ذكر خير و نام نيكو خزانه‌هاى پرزر صرف مىنمايند .\r\n نام نيكو گر بماند ز آدمى * به كزو ماند سراى زرنگار \r\nانتهى كلامه الشريف\r\nحكايت سوم در بعض بلاد بنگاله يكى از امراى بزرگ بنام ناصر الدوله لوازم اكرام ايشان تمام داشته است در بستان السياحة ص 306 مىفرمايد : نواب مستطاب ناصر الدوله نصرت جنگ اميرى ذى شأن بود و در فضائل انسانى و كمالات نفسانى بر امراى زمان تفوق مىنمود . . . و از لوازم ملك دارى و حكومت‌گزارى و رعيت‌پرورى و نصفت‌گسترى دقيقه‌ئى فرونمىگذاشت . . . قريب دوازده هزار جلد كتاب در هر فصل و باب مخزون داشت و همگى را به نظر دقت مطالعه نموده و بر مطالب آن رسيده بود ، شصت نفر نديم لبيب و مصاحب اديب داشت هر روز پنج كس از ايشان در مجلس آن امير حاضر مىشد .\r\nهر روز زياده از چهار ساعت بامور ملكى و مالى نپرداختى و در آن زمان قليل مهام كثير را بر وفق دلخواه ساختى ارباب حوايج و اصحاب مطالب و اهل مقاصد را راضى و شاكر و خوش‌دل باز گردانيدى و هر وضيع و شريف و قوى و ضعيف از خدمتش حاجت خواستى وى را به حاجت خويش رسانيدى . . .\r\nوقتى از اوقات فرمانفرماى بنگاله نزد آن شهريار موعود بود فقير نيز در آن مجلس حاضر و در قرب نواب نشسته بود فرمانفرماى به نظر تعجب مشاهده نمود نواب مالك رقاب در عالم فراست دريافت فرمود كه نظر كردن وى را سبب چيست و خواست فقير را بطريق صحبت معرفى نموده باشد لاجرم راقم را مخاطب ساخته پرسيد كه جوين از كدام ولايت و از توابع كدام مملكت است و چند قريه در اوست و از ميوه‌هايش چه نيكوست و مردمش چه مذهب دارند ؟ فقير همه را جواب با صواب داد تقرير فقير فرمانفرما را پسند افتاد\r\n\r\n","description":"","footnote":"","page_name":" مقدمه و پيشگفتار 68 ","page_number":68},
  {"content":"\r\n\r\nآنگاه نواب و الا از فقير سؤال نمود كه از بناهاى كيست ؟ فقير عرض نمود بنده را معلوم نيست و نمىدانم كدام شخص بنا كرده است ، از استماع لفظ نمىدانم آن شهريار به‌غايت دلگير گشت و مراد آن جناب آن بود كه فقير گفته باشد در خاطرم نيست و يا فراموش كرده‌ام فقير بطريق صدق و راستى عرض نمود كه مگر نمىدانم گفتن عيب است در جواب فرمود كه جاى نمىدانم در قرب من و بر كرسى نشستن نيست بلكه جاى نمىدانم در قطار خدام ايستادن و دست بر سينه نهادن است ، راقم عرض كرد كه چون همت عالى بر تربيت فقير بدين غايت است و اهتمام امير در تكميل حقير بر اين مرتبت است اميد صادق و رجاى واثق است كه به درجهء كمال رسيده و از جمله اهل دانش گرديده باشم فرمانفرما از تقرير فقير خرم گشته انعام لايق مقرر فرمود .\r\nراقم گفت منت ايزد را كه از توجه نواب و الا ما يحتاج آماده و مهياست و از همت امير والاجاه اسباب فراغت و اساس راحت مصفا و مكفاست و من جميع الجهات ابواب خوشدلى و خرمى گشاده و جميع مشتهيات و اسباب آسايش مهيا و آماده است .\r\nفرمانفرما هرچند سعى نمود و جدّ و جهد فرمود فقير قبول ننمود و به نظر نياورد چون مجلس به آخر رسيد و جمعيت به نهايت انجاميد نواب عالى سر كار كتب‌خانه را احضار نموده فرمود كه فهرست كتب را براقم تسليم كند كه آنچه خاطرخواه است تصرف نمايم و آنچه لايق آن امير قدردان بود از لوازم اكرام و احترام نسبت به فقير بيفزود . انتهى .\r\nحكايت سوم در بعض بلاد كشمير است مىفرمايد : كرمعلى خان يكى از خوانين عظام و امراى گردون احتشام بود آن امير دانشمند در ميدان معرفت سربلند بود و نسبت به فقير نهايت محبت و مكرمت مىنمود روزى فقير معروض داشت كه سبب چيست كه فقير را زياده از استحقاق محبت مىفرمائى در جواب فرمود كه آنچه از اصناف الطاف در خاطر مىگذرد از صد يك نسبت به تو بظهور نرسيده و آنچه مركوز خيال است ظاهر نگرديده\r\n\r\n","description":"","footnote":"","page_name":" مقدمه و پيشگفتار 69 ","page_number":69},
  {"content":"\r\n\r\nبدانكه باعث محبت و اظهار مودت و اظهار مكرمت نسبت به تو هشت چيز است :\r\nاول آنكه بنيان جنسيت قايم است و علت ضم جنسيت است بنىآدم از يك پدر و مادر و از نوع و جنس يكديگرند . دوم آنكه تو رسيدهء كشور مائى و غريب و تنهائى .\r\nسيم آنكه تو مرد سياحى و آنچه از نيك و بد ابناى زمان ديدى بىزياده و نقصان خواهى گفت چهارم آنكه تو در سلك دانشمندان انتظام دارى و در مسلك ايشان قدم مىگذارى و تكريم علماء واجب است . . . پنجم آنكه من و تو مسلمان و از امت پيغمبر آخرالزمانيم . . . ششم آنكه ما و شما از اهل ايمان و از شيعيان امير مؤمنانيم هفتم آنكه تو كسوت ارباب عرفان و اصحاب ايقان دارى حب الفقراء مفتاح باب الجنة در آسايش فقراء كوشيدن در هر مذهب بجاست\r\nبيت\r\n حب درويشان كليد جنت است * بغض درويشان سزاى لعنت است \r\nهشتم آنكه محبت بامثال تو كردن و خدمت بجا آوردن نزد بارى تعالى ضايع نگردد و در آخرت سبب درجات عاليه شود . . .\r\nچون اين مراتب را فهميدم لاجرم خدمت تو را لازم ديدم و در محبت و مودت تو يكدل و يك‌جهت گرديدم .\r\nحكايت چهارم حكايتى است كه در مصر اتفاق افتاده در صفحه 598 بستان مىفرمايد :\r\nابراهيم بيك اميرى جليل القدر و كبيرى منشرح الصدر بود راقم مانند آن شهريار در مراتب جود و سخا كمتر كسى مشاهده نموده است آن امير معرفت مصير بيگلر به يكى كشور مصر بود و در شجاعت و سخاوت از اكثر ملوك زمان گوى سبقت مىربود .\r\nروزى آن جهان كرم از فقير سؤال نمود آيا در كشور ايران صاحب جود و كرم ديده‌ئى كه صد هزار دينار به كسى صله كند و حال آنكه يقين داند كه هرگز آن شخص را نخواهد ديد فقير معروض داشت از بحر جود امير مأمول است كه كمتر از اين فرمايند آن شهريار بتبسم درآمده فرمود كه آيا اهل آن ديار هزار دينار به شخص موصوف عطا مىكنند ؟ فقير عرض نمود كه جمال دولت امير به حال خلود مزين باد شخصى در كشور\r\n\r\n","description":"","footnote":"","page_name":" مقدمه و پيشگفتار 70 ","page_number":70},
  {"content":"\r\n\r\nايران بىملاحظه به كسى عطا نكند . ديگرباره پرسيد در آن كشور كسى هست كه به صفت شجاعت موصوف و به دلاورى معروف باشد ؟ راقم معروض داشت كه شجاعت لوازم بسيار و شرائط بيشمار دارد متشجع هست ، عارفى جهان‌ديده در آن محفل بود سخنان فقير و امير را استماع مىنمود به خدمت شهريار معروض داشت كه اكنون اكثر ملوك ايران بزرگى را در كثرت سيم و زر و در و جواهر مىدانند و جمعى ديگر شرف خود را بآباء و اجداد منسوب گردانند اگرچه در غوغاى خيل و سپاه و طمطراق خيمه و خرگاه با اسلاف مشابهت دارند ولى از خواص و مزاياى ايشان عارى و بيگانه شعارند و جز سخن با غنه گفتن و كلام بيهوده شنفتن ندانند و به غير از تو خانه‌زاد و نوكر خوب مائى و شفقت ما با تو بسيار و مرحمت ما نسبت به تو بيشمار است بر زبان نرانند اگر يكى خزف را گويد كه اين است در جواب گويد « يخشى در »\r\nآن امير مكرمت‌انديش از كلمات آن درويش متأثر گرديده براقم فرمود اگر پيش ما لنگر اقامت اندازى و بصحبت و مجالست ما سازى ناحيه قموص را كه مشتمل بر هفتاد پاره قريه است برسم تيول و سيور غال به تو دهيم كه به فراغت بال و راحت احوال گذران نمائى . فقير معروض داشت كه بارىتعالى مآرب دارين و مطالب نشأتين امير را بر وفق دلخواه گرداند فقير در سير و سلوك است چه جاى صحبت و اختلاط ملوك ، امير بعد از استماع اين كلام انعام فرمود و عذرخواهى بسيار نمود .\r\nاين چهار واقعه از حكايات كه در غربت براى مؤلف اتفاق افتاده و چنان كه به نظر رسيد همه جا مراتب احترام و اكرام را انجام نموده بودند ولى اينك بيائيم بشرح احوال آن جناب در ايران كه سراسر حكايت از اذيت و آزار و سخن بر قتل و اسر و چپاول و گرفتن و زدن و كشتن است و تعصب يك‌مشت بىخبر و عدم استقامت راى حكومت زمين را بر مردان حق تنگ كرده است .\r\nاكنون پس از 18 سال مسافرت به ايران بازگشته ابتداء در شهر طهران مقر سلطنت فرود آمده است ( 1229 هجرى ) البته جمعى از خواص مقدم ايشان را گرامى داشته و از روى صدق و صفا بمحضرش جمع مىشوند و كسب فيوضات مىنمايند ولى\r\n\r\n","description":"","footnote":"","page_name":" مقدمه و پيشگفتار 71 ","page_number":71},
  {"content":"\r\n\r\nاكثريت مردم تابع فقهاى خشك بودند و پادشاه هم مجبور به رعايت اكثريت است لذا غوغا بر پا شده از طرف شاه امر باحضار آن جناب صادر و شاه خود حضورا با ايشان مخاطبه مىنمايد ( 1230 ) و سؤالات نموده جواب مىشنود پس از سخنان بسيار بالاخره پادشاه عذر ايشان را خواسته زمين خدا را برايشان تنگ مىخواهد ناچار از طهران بيرون آمده شهر به شهر تا بملك فارس مىرسد و چندى توقف نموده سپس بسوى كرمان رفته چندى در آنجا توقف مىنمايد در اثر بدرفتارى حكومت كرمان از آن شهر دوباره بفارس مىآيند و در شيراز توقف مىنمايند و در سال 1236 در آن ديار عيال اختيار مىنمايد چندى نمىگذرد كه علماى شيراز راه عناد پيش گرفته باخراج آن جناب فتوى مىدهند و ناچار از شيراز خارج شده از راه كرمان بيزد و از آنجا باصفهان مىروند و چون در شيراز پس از خروج ايشان بلاى و با شايع مىگردد به مجرد شنيدن اين خبر براى خلاصى عيال بشيراز آمده عيال را برداشته بسوى قصبه قمشه مىروند و در آنجا ساكن مىشوند مدت بيست ماه در آنجا بودند و در همان ايام كتاب رياض السياحة را نوشته‌اند ولى حاكم آن ديار قاسم خان زندگى را برايشان دشوار ساخته و درين اواخر امر باخراج ايشان نموده لاجرم آن جناب بسوى شيراز كه هواخواهانى داشت و از جمله والى فارس حسين‌على ميرزا در باطن با ايشان بود و تعصب عوام و فقهاء را خوش نمىداشت رهسپار گشته ساكن گشت ولى هنوز چند ماه از توقف ايشان نگذشته بود كه ديگر بار معاندين به جنب‌وجوش افتادند اخراج و نفى ايشان را از حكومت خواستار شدند و از هر طرف بر ايشان فشار آورده چاره را بر ايشان دشوار ساختند و ناله آن عارف باتقوى را به آسمان رساندند گوئيا بلاى آسمانى به فريادرسى آمده هنوز سپيده صبح روز جمعه 27 شوال 1239 ندميده بود چنان زلزله‌ئى بر شهر شيراز فرود آمد كه در طرفة العينى بيشتر عمارات و خانها زير و زبر گشت و هزاران تن از مردمان جان سپردند و به پول آن روز مبلغ سه كرور تومان خسارت مالى وارد آمد بقول شاعر :\r\n تا دل مرد خدا نايد به درد * هيچ قومى را خدا رسوا نكرد \r\nولى بااين‌حال آن سنگين دلان غافل دست برنداشتند و رسوائى بار آوردند\r\n\r\n","description":"","footnote":"","page_name":" مقدمه و پيشگفتار 72 ","page_number":72},
  {"content":"\r\n\r\nآن جناب را با حال بيمارى و ناتوانى از شهر اخراج نمودند و به حدى آزار رساندند كه عيال آن جناب مريض گشته از شدت ناملايمات سقط جنين نمود چه توان كرد زمانه با تو نسازد تو با زمانه بساز بالاخره آن جناب از اهالى ايران سخت دلتنگ گشته عازم عتبات گشت بعض دوستان اسباب سفر مهيا نمود و تا بندر بوشهر راه پيمودند كه ناگاه از جانب پادشاه فرمانى صادر كه آن جناب بدار الخلافه روند و اين بار به سعايت مغرضين خيال آزار در كار بود ولى شاهزاده حسين‌على ميرزا شاه را از اين خيال منصرف و مزاحمت را از آن جناب مرتفع ساخت درباره اسباب سفر فراهم نموده بعزم عراق عرب بار بر بست و به راه افتاد همين‌كه به قمشه رسيد قاسم خان جاهل نادان ابواب ستم گشود و زورگوئى را به‌غايت رسانيد و فرمان داد اموال آن جناب را غارت كردند و اهل و عيال ايشان را اسير نمودند و نيز حكم بقتل ايشان داده بود ولى از آنجا كه خدا نخواست و از توجه پير حق‌نما و دستور حضرت مجذوبعلى شاه به مجرد رسيدن به كاروان‌سراى قمشه رحمت‌على شاه بامر آن حضرت رسيد و جناب شيروانى را به حكم پير امر بخروج نمود كه در همان نزديكى عمال حاكم براى كشتن و بستن وارد كاروانسرا شدند ولى اثرى از حاجى شروانى نيافتند اموال را غارت و عيال و متعلقان را به اسارت بردند و رحمت‌على شاه را نيز زحمات فوق‌العاده دادند و بحبس كشانيدند تا آنكه امام جمعه اصفهان كه خبر گرفتارى رحمت‌على شاه و بىرحمى قاسم خان را مىشنود برآشفته با جماعتى به منزل قاسم خان رفته به او گفت از خدا بىخبر اين شخص كه به اين نحو صدمات بر وجود شريفش وارد آوردى مىشناسى گفت نه همين قدر مىدانم نامش حاج زين العابدين است و از حاجى شيروانى خبر دارد كه كجاست .\r\nامام جمعه متغير گشته جناب رحمت‌على شاه را معرفى نموده فورا از حبس خارج ساختند و چون حاضرين را نظر بر جناب ايشان با آن سيماى الهى افتاد كه بانواع غل و زنجير و شكنجه آزار ديده بودند همگى بىاختيار بگريه افتادند و او را در صدر مجلس نشاندند و امام جمعه جناب رحمت را چند روزى به مهمانى خود در اصفهان نگاهداشت آنگاه به قمشه آمدند و عيال جناب شيروانى را با خود بشيراز\r\n\r\n","description":"","footnote":"","page_name":" مقدمه و پيشگفتار 73 ","page_number":73},
  {"content":"\r\n\r\nبردند و قاسم خان در همان زودى شبى در عالم بيهوشى از دريچه بالاخانه به زير افتاده جان سپرد\r\nبيت :\r\n نماند ستمكار بد روزگار * بماند بر او لعنت كردگار \r\nحاصل اين بار هم سفر عتبات صورت نگرفت و قاسم خان مانع آمد و خداى وجود جناب شيروانى را از آن تابع شيطان نگاهدارى نمود و پس از سه ماه از حكم و ستم آن نابكار والى فارس مرقومه‌اى به سويش فرستاده استخلاص اسيران را سبب گرديده چنان كه گذشت عيال را بشيراز رساندند و جناب شيروانى وقتى از قمشه فرار كرد بكاشان رسيده آنجا گرفتار بيمارى تب ربع گشت چون خبر استخلاص عيال شنيد بمحلات آمد و پس از بهبودى از راه بروجرد و شوشتر و بهبهان مخفيانه بشيراز وارد شدند ( سنه 1241 ) و از شر كوته‌نظران در گوشه انزوا منزل گرفتند و مدت مديد در شيراز بوده‌اند و سفرى هم ببغداد كرده‌اند و در سال 1248 خداوند پسرى به ايشان مرحمت كرد و نامش را جلال الدين محمد نهادند و هم در آن سال بستان السياحة را نوشته باتمام رساندند و دو سال بعد پسر ديگرى دارا شدند نامش حسام الدين على گذاردند تا آنكه در اواخر سال 1249 فتحعلى شاه از جهاندارى دست مىكشد و بعالم باقى رهسپار مىگردد و دور سلطنت به نوه‌اش محمد شاه مىرسد و آن پادشاه رضوان جايگاه با اهل حال و درويشان رابطه نيكو داشته و رعايت خاطر آنان را وظيفه مىدانسته بنابراين جناب شيروانى مورد الطاف مخصوصه مىگردد و در شيراز با كمال امن‌وامان در سايه آن شاه جنت مكان خانه و خانقاه مرتب نموده و از جانب همايونى دهى در خارج شيراز كه ساليانه هزار تومان عوايد داشت بر آن جناب مقرر مىگردد و اين آخر عمرى از ممر حكومت آسوده زيست داشته‌اند و بالاخره در سال 1253 به هواى زيارت مجدد خانه خدا و شوط مروه و صفا مسافرتى بسوى حجاز مىنمايند قبل از وصول به مقصد در اثناى راه داعى حق را اجابت مىگويند و از عالم خاك بعالم پاك مسافرت مىنمايند .\r\nمرحوم حاج محمد تقى بن حاج معصوم برادر جناب رحمت‌على شاه در آن\r\n\r\n","description":"","footnote":"","page_name":" مقدمه و پيشگفتار 74 ","page_number":74},
  {"content":"\r\n\r\nسفر خود همراه بوده‌اند نقل مىنمايد كه در آن سفر با جناب حاجى شيروانى و عيالشان در كشتى بودم و اهل كشتى بعضى خيال اذيت آن جناب داشتند مانع شدم چون نزديك جده رسيديم وفات نمودند اموال را به يغما بردند ولى عيال را با جنازه سالما بجده رساندم و در قبرستان امنا حواء دفن نموده پس از اداى مناسك حج و زيارت مدينه عيال را بشيراز آوردم .\r\nمرحوم امير الشعراء رضا قلى خان هدايت به ياد صحبت و حق تربيت با درد فراق و سوز اشتياق اين اشعار را در مدح و رثاء آن بزرگوار سروده است :\r\n حاليا دل دامنم برتافته است * بوى پيراهان يوسف يافته است\r\nكز براى حق صحبت سالها * بازگو حالى از آن خوش‌حالها\r\nخوانده‌ام چون يك‌دو بيت مثنوى * در مديح شمس دين از مولوى\r\nگفتمش اى دل مرا خامش گذار * مر مرا با شمس تبريزى چه‌كار\r\nفتنه و آشوب و خونريزى مجوى * پيش من از شمس تبريزى مگوى\r\nترك تبريزى ز گيتى چون گذشت * ترك شروانى فروزان شمس گشت\r\nشمس شروانى كه شمس اول است * بلكه خود از شمس اول اكمل است\r\nترك ما مست است و او هشيار بود * ترك ما نقطه است و او پرگار بود\r\nاى غلط از شمس شمس ما جداست * مشرق اشراق شمس ما خداست\r\nبلكه لا شرقى و لا غربى است او * شرق و غربى مىنخواهد نور هو\r\nمشرق او سينه مجذوب ماست * سينه مجذوب ما عرش خداست\r\nمست ما كو تا كشد جام صبوح * قفل دل را بخشد از رمزى فتوح\r\nترك مست مست مست ما كجاست * رند رند مىپرست ما كجاست\r\nمست جام اوليا باشد ولى * خاصه مستى كو بود مست على\r\nباز ديوانه شدم از شور عشق * شد دل مسكين من مقهور عشق\r\nنغمه‌سنجم گاه نظم مثنوى * هم حسام‌الدينم و هم مولوى\r\nاى ضياء الحق حسام الدين من * بازخوان اين نكتهء شيرين من \r\n\r\n","description":"","footnote":"","page_name":" مقدمه و پيشگفتار 75 ","page_number":75},
  {"content":"\r\n\r\n بازخوان اى مولوى معنوى * تالى آن مثنوى اين مثنوى\r\nصورتت گر رفته اينك در نقاب * معنىات تا بد بدل چون آفتاب\r\nصورت رحمت‌على شاه ولى * گشته از آئينهء دل منجلى\r\nاى على رحمت اى پير هدى * اى هدايت گشته از تو رهنما \r\n\r\nتأليفات\r\nآنچه اين بنده تفحص كردم جز سه كتاب بستان السياحة و رياض السياحة و حدائق السياحة تأليف ديگر از ايشان بدست نياوردم البته اشعارى هم از ايشان ديده شده بنابراين در شرح همين‌ها سخن مىگوئيم :\r\n\r\nبستان السياحة\r\nاين كتاب نفيس را در 27 رجب سال 1248 هجرى قمرى به پايان رسانده و ديباچه آن را بنام محمد شاه قاجار پادشاه ايران نموده است .\r\nاين كتاب 703 صفحه ( 29 سطرى ، 95 - 90 حرفى ) است و تاكنون سه بار بچاپ رسيده است يك‌بار در سال 1310 قمرى به خط زين العابدين و تصحيح و تنقيح مرحوم عبد اللّه مستوفى در طهران چاپ سنگى شده و همين چاپ را در سال 1378 قمرى تجديد كرده‌اند و افست نموده‌اند و اين چاپ سوم است\r\nچاپ ديگر در سال 1342 قمرى به سرمايه و اهتمام حاج سيد سعيد نائينى و خط محمد حسن اصفهانى در 673 صفحه ( 29 سطرى ، 95 - 100 حرفى ) در مطبعه سنگى بطبع رسيده و اين چاپ دوم است و به خوبى آن دو چاپ نيست\r\nاين كتاب بستان السياحة گوئيا بهترين تأليف ايشان است هرچند آن دو كتاب خود هر كدام امتيازات مخصوصه دارند ولى روىهم‌رفته بستان بهتر به نظر مىرسد .\r\nدرين كتاب ممالك و بلاد را به ترتيب حروف تهجى ذكر نموده و چه بسا طوايف و فرق و صفات و غير اين‌ها را هم در ضمن بلاد جزو ترتيب قرار داده است مانند آنكه شيعه را در باب شين ، و فضائل انسانى را در باب فاء ، و قاجار را در باب قاف آورده است .\r\n\r\n","description":"","footnote":"","page_name":" مقدمه و پيشگفتار 76 ","page_number":76},
  {"content":"\r\n\r\nدر آغاز كتاب پس از ديباچه گويد : پوشيده نماند كه چون اين كتاب غرايب انتساب از ممكن غيب به وضع مرغوب جلوه‌گر آمد لاجرم تاريخ آغاز و انجام آن لفظ مرغوب برآمد و ذكر ديار و بلاد و احوال اشخاص به ترتيب حروف تهجى مقرر شد و عرض و طول و بودن هر ملك و بلد از كدام اقليم مذكور نمود ، و مشتمل گردانيد بر يك سير و بيست و هشت گلشن و يك بهار ، سير در مقدمات ترتيب كتاب ( 2 صفحه است ) كه بيان شرائط مورخ و نحو اينهاست - بيست هشت گلشن هر كدام بيان حرفى از حروف 28 گانه است . بهار مشتمل بر چهار گلزار است : گلزار اول در بيان تعبير خواب ( 28 صفحه است ) گلزار دوم در ذكر منازل كه حين سياحت مشاهده شده ( پنج صفحه است ) گلزار سوم در بيان اخبار متفرقه ( 10 صفحه است ) گلزار چهارم در خاتمه كتاب ( 2 صفحه است )\r\n\r\nحدائق السياحة\r\nاين كتاب در سال 1242 در دست تأليف بوده و همان سال در هجدهم ذىحجه در شهر شيراز به پايان رسيده و بنام يكى از شاهزادگان ديباچه نموده است در آغاز كتاب پس از ديباچه گويد چون اين مجموعه از رياض لطائف و ازاهير حقايق و گلهاى معانى زيب و زينت يافته بناء على هذا موسوم به حدايق السياحة گرديد و ذكر ديار و امصار به ترتيب حروف تهجى مقرر گردانيد و نيز ذكر احوال اشخاص را به ترتيب حروف لازم شمرد « 1 »\r\nاين كتاب را بر يك بوستان و 28 حديقه و يك گلستان قرار داده : بوستان در مقدمات ترتيب حدائق ( 7 صفحه ) - 28 حديقه هر حديقه در بيان حرفى از\r\n\r\n\r\n","description":"","footnote":"\r\n( 1 ) - پوشيده نماند كه آنچه در حاشيه كتاب طرايق مرحوم نايب الصدر راجع به اين كتاب ديده مىشود از حليه تحقيق عارى است و معلوم است كه ايشان حدائق را مطالعه نكرده‌اند و گرنه جاى شبهه نيست كه ترتيب حدائق مانند بستان بحروف تهجى است نه بعنوان ممالك مانند رياض و علاوه يك جلد است نه 2 جلد .\r\nو اعجب ازين چيزى است كه در كتاب ريحانه الادب مرحوم مدرس تبريزى است كه گفته حديقة السياحة و رياض السياحة و بستان السياحة هر سه كتاب در طهران بچاپ رسيده و اين شامل دو اشتباه است نام كتاب حديقه نيست و نسخه خطى آن هم كمياب است چه رسد به آنكه چاپ شده باشد\r\n","page_name":" مقدمه و پيشگفتار 77 ","page_number":77},
  {"content":"\r\n\r\nحروف 28 گانه ( 650 صفحه است ) .\r\nگلستان در شكر بر اتمام كتاب و دعاى ممدوح ( دو سه صفحه است )\r\nمجموع كتاب 657 صفحه ( 27 سطرى 65 الى 70 حرفى ) است\r\nمتاسفانه اين كتاب هنوز بچاپ نرسيده و نسخه خطى آن هم بسيار كمياب است و ما پس از تفحص بسيار با راهنمائى يكى از اهل معرفت كه با كتاب سر و كار دارد نسخه‌ئى از آن را در نزد دوست دانشمند آقاى سيد جلال الدين محدث ارموى يافتيم و در كتابخانه نفيس ايشان چند روزى آن كتاب را مطالعه نموديم و يادداشتهائى از آن برداشتيم\r\nاين نسخه در زمان مؤلف دو سال پس از تأليف بدست ابو طالب بن ابو تراب شيرازى با خط نسخ زيبا نوشته شده و داراى سر لوحه و تذهيب است .\r\nهرآينه سزاوار است اين كتاب نفيس بچاپ رسيده در دسترس قرار گيرد و صاحب نسخه هم بدين معنى مايل و با شرايطى حاضر است نسخه را براى چاپ در اختيار گذارد تنها همت اهل خير لازم است كه هزينه چاپ آن را متقبل شوند و سرمايه خود را پس از چند سال با فروش كتابها استرداد نمايند هرگاه كسانى حاضر باشند ممكن است بتوسط كتاب‌فروشى سعدى جلوخان مسجد سلطانى به اين بنده مراجعه نمايند تا ترتيب چاپ از هر جهت داده شود .\r\n\r\nرياض السياحة\r\nاين كتاب در سال 1337 در دست تأليف بوده و در همان سال 25 شوال المكرم در قصبه قمشه به پايان رسيده است و ديباچه كتاب بنام شاهزاده محمد رضا حاكم گيلان است .\r\nترتيب كتاب بر خلاف 2 كتاب ديگر كه اسامى بلاد به ترتيب حروف است بعنوان ممالك است و طبق فهرستى كه ابتداء ذكر نموده رفتار شده است .\r\nپس از ديباچه گويد بنياد اين مجموعه بر خلدى و چهار روضه و بهارى نهاده گشت .\r\nخلد در چگونگى تقسيم زمين - روضه اول : ولايات ايران است - روضه دوم :\r\n\r\n","description":"","footnote":"","page_name":" مقدمه و پيشگفتار 78 ","page_number":78},
  {"content":"\r\n\r\nتوران و كابلستان و كشمير - روضه سوم : كشور روم - روضه چهارم : جزيرة العرب و شام و مصر - بهار : كشور هندوستان .\r\nاين كتاب تا آخر روضه اول بچاپ رسيده يك‌بار در سال 1339 چاپ سنگى و اينك اين چاپ دوم است كه بظهور آمده است باقى مىماند قسمت ديگر اين كتاب كه چاپ نشده و اثرى از آن نيست حتى صاحب طرايق فرموده‌اند جلد ثانى كتاب به نظر نرسيد و من پس از مطالعه كلام ايشان احتمال مىدادم كه شايد جناب مؤلف توفيق انجام آن نيافته باشد و پس از اتمام جلد اول بموانع برخورده باشد ولى پس از مطالعه بيشتر قراينى بدست آمد كه جلد ثانى از تاليف خارج گشته و بوجود آمده است و متاسفانه مفقود گشته و اثرى از آن نيست و اينك بعض قراين موجود را ذكر مىنمائيم :\r\n1 - در صفحه 312 بستان السياحة ضمن دكن مىفرمايد : اكثر اوقات دار الملك ملوك اسلام بوده از آن جمله . . . و تفصيل احوال ايشان ( ملوك هند ) در تواريخ هند مسطور است و در رياض السياحة اجمالا مذكور نموده .\r\n2 - در صفحه 422 بستان : راقم گويد كه محمد على پاشا را مكرر ملاقات نموده و طريق محبت و مجالست آن شهريار را پيموده است تفصيل آن طول دارد بعض حالات و كلمات آن خسرو در رياض السياحة مذكور است .\r\n3 - در صفحه 484 بستان در ضمن كابل گويد : تفصيل آن ديار طول دارد در كتاب رياض السياحة و حدائق ذكر شده .\r\n4 - در صفحه 578 حدائق السياحة در ضمن حال قلندر پاشا گويد : نوبتى از فقير قواعد نجوم و تقويم سؤال نمود كه چيزى نوشته باشم و در آن باب الحاح نمود فقير بنا بر تمناى آن امير در آن فن چيزى مرقوم كرده و آن رساله در كتاب رياض - السياحة مندرج است .\r\n5 - در بستان ضمن دهلى گويد - آن ديار مدتها دار الملك سلاطين روزگار بوده تفصيل احوال ايشان را در رياض السياحة نوشته‌ام . و البته اين مطالب در جلد اول وجود ندارد و موارد ديگر هم هست و بنابراين ترديدى در بوجود آمدن جلد دوم\r\n\r\n","description":"","footnote":"","page_name":" مقدمه و پيشگفتار 79 ","page_number":79},
  {"content":"\r\n\r\nباقى نمىماند اميد است كه بدست آيد و بچاپ رسد .\r\n\r\nذكر بعض مزاياى رياض السياحة\r\nاين كتاب مزايائى دارد كه بستان و حدائق ندارند : نخست آنكه اين كتاب صورت سلاسل مشايخ صوفيه را واجد است و آن دو كتاب ندارند دوم آنكه تاريخ ملوك و سلاطين ايران هر سلسله در جاى خود مذكور است و غالب سلاطين ايران را در اين كتاب آورده است ولى آن دو كتاب ندارند سوم آنكه اشعار منقوله اين كتاب بمراتب بيشتر از آن دو كتاب است و جمعا حدود سه هزار بيت شعر را حاوى است و آن دو كتاب ندارند و مزاياى ديگر هم هست كه بر متتبع پوشيده نخواهد بود .\r\n\r\nنظرى به اين سه كتاب\r\nاين كتابها گنجينه‌ايست از عرفان و تذكره و علوم و شبيه دايره المعارفى است از مطالب تاريخى جغرافيائى و سفينه‌ايست از اشعار و خلاصه در حد خود كم‌نظير بلكه بىنظير است . سعى مؤلف بر اينست كه بمضمون :\r\n چرا عاقل ره ناديده پويد * قلندر هر چه گويد ديده گويد \r\nتا ممكن است از مطالب سمعى بگريزد و هر چه ديده و بثبوت رسانده متذكر گردد و نيز از تعصب و عناد و تنگ چشمى بپرهيزد و الحق در اين معنى داد سخن داده و حق مطلب را ادا نموده است و وارستگى و آزادگى خود را بثبوت رسانده و همين است كه سزاوار تمجيد و تحسين واقع گشته است و هم از عهده عهد خود در مقدمه بستان و حدائق بيرون آمده است « 1 » .\r\n\r\n\r\n","description":"","footnote":"\r\n( 1 ) - در مقدمهء كتاب بستان گويد : كسى كه بر و بحر گيتى ديده باشد و ديار عالم و امصار بنىآدم جزء جزء شنيده باشد .\r\nبه نظر نرسيد و آيه « ان  أَرْضُ اللَّهِ واسِعَةً » *  بر اين مطلب ايمائى دارد ، آرى جمعى در عالم سياحت نموده و اكثر معموره را پيموده و با گروه مردمان معاشرت نموده و لوازم تحقيق مذاهب و اديان بجا آورده‌اند چون جمعى از ارباب تأليف از روى تحقيق تحرير نكرده بلكه به مجرد ديدن در كتب يا شنيدن نوشته‌اند و جماعتى به جهت مخالفت كيش تعصب به خود راه داده از تحقيق دست برداشته و برخى به جهت تملق و خوش‌آمد عوام حق را\r\n","page_name":" مقدمه و پيشگفتار 80 ","page_number":80},
  {"content":"\r\n\r\nالبته در بعض قسمتها همچو تاريخ گذشتگان ناچار بنقل از مورخين اكتفاء نموده است و بنابراين اگر بعض گوشه‌هاى تاريخ به افسانه شبيه‌تر باشد و تحقيقات خلاف آنها را روشن ساخته باشد مانند ( تاريخ ملوك پيشدادى و كيان ) بر جناب مؤلف بحثى نخواهد بود .\r\nمطلب ديگر اينست كه جناب مؤلف بسيار جاها ديده و شهرها سياحت كرده و اشخاص ملاقات نموده كه آنها را در كتاب خود نياورده است و آن به دو جهت است يكى آنكه مضمون اين بيت را رعايت نموده :\r\n گر بگويم شرح آن بىحد شود . * مثنوى هفتاد من كاغذ شود . \r\nدوم آنكه نوشتجات و يادداشتهاى آن جناب را يكى از حكام در ضمن آزار بسيار از بين برده است و اينك گفته خودشان را كه در حدائق و بستان هر دو موجود است از\r\n\r\n\r\n","description":"","footnote":"\r\nپنهان و باطل را عيان نموده و برخى ديگر به علت خوف و ترس از مردم جهالت شعار بر وفق مدعاى آنان تأليف نگاشته و فرقهء ديگر به مجرد قول زيد كه عمرو ملحد است يا موحد است اكتفاء نموده و حال آنكه آن زيد در حال عمرو بصيرت نداشته .\r\nبدانكه دانايان گفته‌اند تأليف كردن و تصنيف نمودن كار صعب و امر عظيم است على الخصوص جمع و تدوين احوال طوايف امم و ترتيب و تأليف اوضاع طبقات مردم .\r\nبناء على هذا مورخ احوال زمان و مؤلف اوضاع جهان بايد كه خود را از اغراض نفسانى معرا و از تسويلات شيطانى مبرا دارد و آنچه از اجناس محامد و فضائل و انواع قبايح و رذايل نگارد بىزياده و نقصان و بىكذب و بهتان بقيد قلم آرد و خويشتن را بدست ظن و گمان و قياس و استحسان نسپارد و از مرض غرض و حسد و طمع و تملق و تعصب و توريه و تقيه دور دارد ، و در هيچ مقام قدم از طريق صدق و انصاف و تحقيق علم و دانش بيرون نگذارد .\r\nاز لطف حضرت كريم و از فضل خداوند قديم اميدوار است كه دست و زبان اين ضعيف را از راه سقيم و از طريق عاقبت وخيم مصون و محفوظ دارد و در وادى تخيلات نفسانى و تسويلات شيطانى نگذارد تا آنچه ديده و مشاهده گرديده و از علماى هر قوم و كبراى هر فرقه بطريق تحقيق از صحيح و سقيم در هر ملك و اقليم استماع نموده و در كتاب ايشان ملاحظه نموده بىكذب و بهتان و بىزياده و نقصان درين دفتر ثبت گرداند بار خدايا آراسته گردان عالم را به عالمانى كه از تو ترسند . . . انتهى ملخص كلامه .\r\n","page_name":" مقدمه و پيشگفتار 81 ","page_number":81},
  {"content":"\r\n\r\nبستان مىآوريم : مىفرمايد : استعذار - بر ضمير منير دانشمندان عذرپذير مخفى و مستتر نماند كه جامع اين اوراق و محرر اين اطباق الفقير الحقير الساهى ابن اسكندر زين العابدين نعمت اللهى در حين گردش عالم و سياحت طوايف امم بهر بلدى و شهرى كه وارد مىشد و بهر ناحيه و ديارى كه منزل مىنمود فىالجمله اگر احوال و اوضاع آن ديار در نظر غرابت داشت و كلامى كه اعتناء به او بود از محققى استماع مىنمود بقيد كتابت آورده جمع مىكرد و حالات و مقالات هر فرقه را تحرير مىنمود به قصد آنكه اگر روزى توفيق رفيق گردد و عون بارىتعالى يار شود ترتيب و تدوين نموده كتابى سازد و در آن باب سعى بليغ و اهتمام تمام داشت عاقبت‌الامر بخاطر آمد كه قطع علايق از ايران نموده در آستان قدس خامس آل عبا جناب سيد الشهداء عليه السلام مجاورت اختيار نمايد ، در آن مكان شريف فارغ البال و آسوده حال آنچه مكنون خاطر است به انجام رساند و چندى كه از عمر باقى است در زيارت آن حضرت مختتم گرداند بناء على هذا در سنه هزار و دويست و چهل و يك هجرى از بلدهء شيراز حركت نموده عزيمت مقصد كرد و روى توجه بصوب امام مظلوم آورد چون بقصبه قمشه رسيد محمد قاسم خان ولد سليمان خان قاجار كه حكومت آن ديار بوى متعلق بود ستمگرى كرده جميع اسباب و اشياء و ما يعرف راقم را غارت و تصرف نمود و اهل و عيال و متعلقان فقير را دستگير كرد و آنچه از لوازم جور و ظلم و ايذاء بود نسبت به فقير و متعلقان به عمل آورد من جمله اوراقى كه در مدت بيست و پنج سال زحمت كشيده جمع كرده بود همگى را تاراج نمود نه از خدا شرم و نه از رسول اكرم آزرم كرد چون مضامين اوراق و اسماى بلاد همگى در خاطر نبود و نيز جميع مطالب و مضامين آنها را حفظ نمودن از حيز امكان خارج بود بنابرآن اكثر بلاد اقاليم سبعه از مشرق و مغرب و شمال و جنوب مذكور نگرديد و بر وفق دلخواه به انجام نرسيد و به فحواى العذر عند الكرام مقبول اگر در اين دفتر تفريط و افراط مشاهده گردد و در عبارات و حكايات آن زياده و نقصان ديده شود عفو خواهند فرمود و بر بىربطى حقير حمل نخواهند نمود .\r\n\r\n","description":"","footnote":"","page_name":" مقدمه و پيشگفتار 82 ","page_number":82},
  {"content":"\r\n\r\n\r\nبعض اشعار مؤلف\r\nمرحوم امير الشعراء هدايت در رياض العارفين فرموده‌اند كه ايشان در سخن نظم و نثر قادر و اشعار خوب از مصدر طبعش صادر - و در اصول الفصول فرموده :\r\nآن جناب صاحب طبع موزون و سليقه مستقيمه بوده و تمكين تخلص مىفرموده و در طريقت مستعلى شاه ملقب بوده\r\nاينك آنچه را در رياض العارفين نقل كرده در اينجا مىآوريم .\r\nرباعى\r\n در فقر بديده‌ايم ما شاهى را * وندر غم عشق راه آگاهى را\r\nهر سلسله و طريقه ديديم ولى * جستيم طريق نعمة اللهى را \r\nرباعى\r\n تمكين ديدى كه جمله ديدى و گذشت * رفتى و رساندى و رسيدى و گذشت\r\nغمناك مشو كه زاهدت كافر خواند * پندار كه اين نيز شنيدى و گذشت \r\nرباعى\r\n هرچند كه چون صورت ديوار خموشم * از ياد كسى هست درون پر ز خروشم\r\nاز تهمت و طعنم چه ازين شهر برانى * زاهد ز تو اين خانه كه من خانه‌به‌دوشم \r\nرباعى\r\n اندر پى انسان همه آفاق بگشتم * بسيار بديدم من و بسيار نديدم\r\nتمكين به كه گويم غم دل را كه به گيتى * جز يار نديدم من و آن يار نديدم \r\nغزل\r\n آنكه در دو جهان در طلبش گرديدم * از ازل همره من بود چه نيكو ديدم\r\nشمس چون جلوه كند ذره شود سرگردان * منم آن ذره كه سرگشته آن خورشيدم\r\nنيستم معتقد تقوى خود در ره دوست * ليك بر لطف ازل هست بسى اميدم \r\nايضا\r\n بسى ديار بگشتم بسى مكان ديدم * ز ذره ذره به سويت رهى نهان ديدم\r\nجهان تمام چو اسم و جهانيان چون جسم * جهانيان همه جسم و ترا چو جان ديدم\r\nعجايب جهان ديده‌ام بسى ليكن * ز خود عجيب‌ترى كى درين جهان ديدم \r\n\r\n","description":"","footnote":"","page_name":" مقدمه و پيشگفتار 83 ","page_number":83},
  {"content":"\r\n\r\nرباعى\r\n قومى به ولاى ما جهان داده و جاه * يك قوم ز انكار فغان كرده و آه\r\nما آينهء روى سفيديم و سياه * در آينه هركسى به خود كرده نگاه \r\nقطعه\r\n زاهد به من از ترك محبت جدلت چيست * برخيز كه ما را به كسى نيست جدالى\r\nبس راه سپرديم و كمال همه كس را * ديديم و بجز عشق نديديم كمالى \r\nفرد :\r\n گفتم كه جهان واهمه اوضاع جهان چيست * پير خردم گفت كه خوابى و خيالى \r\nفرد :\r\n مرا اگر ز سفر هيچ حاصلى نبود * همين نه بس كه نيم پايبند در جائى \r\nفرد :\r\n جهانبانا مكن اظهار شوكت با جهان‌بينان * كه نزد ما جهان‌بينى نكوتر از جهانبانى \r\nرباعى\r\n تمكين تو به صورت ار چه از شروانى * در جان بنگر كه از جهان جانى\r\nهر كس بتصور از تو گويد سخنى * اين‌ها سخن است كآنچه آنى آنى \r\n\r\nاولاد مؤلف\r\nدرين باب نگارنده اطلاعاتى جز آنچه در طرايق است بدست نياوردم و لذا آنچه در آن كتاب است مىآورم :\r\nآن جناب را دو فرزند ارجمند است يكى جلال الدين محمد چنان كه خود در بستان السياحة فرموده سال ميلادش مطابق كلمهء مرغوب است و يكى حسام الدين على كه دو سال كوچكترند در وقت ارتحال پدر يكى 5 ساله و ديگرى 3 ساله بوده مرحوم والدم در مدت حيات بسيار در تربيت آنان كوشيد و محبت بىاندازه به ايشان داشت و به حمد اللّه از توجه اولياء و نظر حضرت رحمت در كمالات صورى و مراتب\r\n\r\n","description":"","footnote":"","page_name":" مقدمه و پيشگفتار 84 ","page_number":84},
  {"content":"\r\n\r\nمعنوى بمقامى نايل گشتند و در سفر اخير كه بكرمان تشريف بردند آن دو گوهر پاك در خدمت بودند .\r\nميرزا جلال الدين محمد چندى در دشتى متوطن و با خوانين آن سرزمين نسبت مصاهرت به هم رسانيد و براى دوستى آنها صدمات كشيد تا آنكه در حدود سنه هزار و دويست و نود از رنج اين خاكدان فراغت يافت و روانش بعالم پاك شتافت رحمة اللّه عليه ، بسيار با صدق و صفا بود و خلفى از او نماند .\r\nاما حسام الدين على امروز زيب و زينت تكيه و خانقاه مرحوم مستعلى شاه هستند و از بزرگان ملت ملقب به غضنفر على و اجازه تلقين بعض ادعيه و اوراد دارند و از دولت قاهره به صدر العرفاء ملقب است ، در حسن سلوك و معاشرت با احباب كامل و در صوم رجب و شعبان و اداى فرائض يوميه در اول وقت و خواندن ادعيه و اذكار مواظبت دارند سفرى بهند رفته‌اند و به عراقين و مشهد مقدس شرفياب شده‌اند ، مكرر در شيراز و طهران به خدمتش صحبت دست داده ، منت خداى را كه كثير الاولاد هستند ذكورا و اناثا همگى بافضل و هنر و ملكه عصمت اللهم احفظهم جميعا\r\n\r\nمذهب و رفتار مؤلف\r\nجاى شبهه نيست كه جناب مؤلف را مذهب شيعه اثنا عشرى است و اين معنى را در كتابهاى خود صريحا تكرار كرده است .\r\nبه‌طورىكه برمىآيد مسلمانى است پاك اعتقاد و قوى الاعتماد با روح و صفا و صدق و وفا ، واجبات را بطور اكمل ادا نمودى و در نوافل و مستحبات رغبت وافر داشتى ، قسمت مهم سال را روزه گرفتى و بسيار تلاوت قرآن نمودى اخلاق پاكيزه و و رفتار ستوده به كار بستى و با خرد و كلان و خاص و عام هر يك احترام نمودى و عقايد هر كس را محترم شمردى و مانند علماء زمان خود به اندك چيز حكم بتكفير ننمودى و تحمل و حوصله‌اش عاجز نيامدى و مجرد استماع را وقعى ننهادى و تنها بشنيدن بر مطلب حكم ننمودى و از اين بابت از ديگران دل پر داشتى و در رد آن شواهدى ذكر نمودى .\r\nهرگز تملق كس نگفتى و در خانه امير و وزير را ملجأ نشناختى و با زيردستان\r\n\r\n","description":"","footnote":"","page_name":" مقدمه و پيشگفتار 85 ","page_number":85},
  {"content":"\r\n\r\nتكبر ننمودى و به دنيا اعتناء نداشتى و بجمع مال حرص نورزيدى و در نهايت قناعت زندگى را بسر بردى - بر ناملايمات جهان و آزار مردمان صبر نمودى و از كوره در نرفتى و خود را بآثار مذهبى تسكين بخشيدى و بحديث\r\n« البلاء موكل على الانبياء ثم الامثل فالامثل »\r\nتمسك جستى .\r\nخلاصه مسلمانى است تمام عيار و شيعه‌ى است متقى و پرهيزگار و عارفى است وارسته و دانشمندى است از دنيا گسسته . در اصول طالب يقين و در فروع عامل گزين . اگر تصوف را اختيار كرده صرفا براى وصول بمراتب حق و يقين و معرفت و تربيت درين دريا شناور گشته و گرنه مواردى خواستند وسائل راحتى و معيشت ايشان را در رفاهيت حال و فراغت بال فراهم نمايند حاضر نشد و دست از جهانگردى و سياحت آفاق و انفس برنداشت .\r\nاينك ببينيد كسى كه از نزديك با ايشان بوده است درباره‌اش چه مىگويد :\r\nرضا قلى خان هدايت در كتاب اصول الفصول مىفرمايد : فقير از بدايت شباب مدت سى سال در شيراز متوطن بود و با علماء و فضلاء و امراء و فقهاى شهر مانند اوحد الموحدين حاجى ميرزا ابو القاسم صامت شيرازى و خليفه او حاج محمد حسين ابن حاج محمد حسن مجتهد و بعضى مشايخ سلسله نوربخشيه و اكابر طبقه ذهبيه و نعمت‌اللهيه نوريه مصاحبت و معاشرت داشت و با عرفاى زمان مخالصت و مخالطت مىورزيد .\r\nو در خدمت جناب مستعلى شاه مراودت گزيد به آن احوال و اخلاق پسنديده كمتر كسى ديده كه در مأكول و ملبوس باقل ما يقنع قناعت و با وجود فقر در نهايت سخاوت و مناعت باشد در مجلس او رسم ترجيح امير بر فقير و عزيز بر ذليل نبود با كه و مه متواضع بود و مهربان و گشاده‌روى و خوش‌زبان ، مانند برخى از اهالى علم با عمل محفل و درگاه سلاطين و وزراء نشناختى و بملاقات و مماشات اهل دنيا نپرداختى ، هر چه داشتى بىتفاوت بر سفره فقراء و امراء گذاشتى و غالبا روى بجانب قبله نشستى و در به روى مسكينان نبستى .\r\nسحرها قبل از طلوع فجر بيدار و تا گاه ظهور خورشيد به نماز و اوراد و اذكار مشغولى داشتى ، همه روزه بعد از تعقيبات مأثوره تلاوت قرآن مجيد كردى و بعد از\r\n\r\n","description":"","footnote":"","page_name":" مقدمه و پيشگفتار 86 ","page_number":86},
  {"content":"\r\n\r\nفراغت روى بصحبت اصحاب آوردى و در شهور رجب و شعبان و رمضان همه‌ساله صائم با تقليل طعام و تكثير ذكر دوام . انتهى\r\nمجملا آن جناب در عهد خويش از بزرگان عرفاء و علماء شيعه اثنا عشرى بوده‌اند و از هر طايفه ارادتمندان داشتند حتى شاهزادگان قاجار و امراى دولت به خدمت ايشان ارادت داشتند .\r\nهرچند فتحعلى شاه را با عرفاء ميانه نبود و در زمان وى بر اين طايفه آزارها رسيد و بعض بزرگان صوفيه را شهيد نمودند و جمعى را تبعيد نمودند ولى مانند عباس ميرزا نايب‌السلطنه و پسرش محمد ميرزا و جمع ديگر از خاندان سلطنت با صوفيه رابطه داشته ارادت مىورزيدند\r\n\r\nاينك بعض سخنان كه در اوصاف ايشان گفته‌اند\r\nطرايق الحقائق در ترجمه ايشان چنين آورده است : مظهر الانوار و مفسر الاسرار دليل السالكين و امام العارفين الحاج زين العابدين بن اسكندر الشيروانى الشماخى الملقب بمستعلى شاه و المتخلص بتمكين قدس سره الامين .\r\nثابت‌على قهفرخى گويد\r\nنظم :\r\n چاكر اهل صفا ثابت على * بنده درگاه سلطان ولى\r\nچون رخ از هر دو جهان برتافتم * اين لقب از پير كامل يافتم\r\nپير كامل قطب گردون كمال * مظهر حق مهر درياى وصال\r\nدر شريعت پيشواى اهل دين * در طريقت مرجع اهل يقين\r\nآنكه از جام وفا مست على است * در گشاد كارها دست على است \r\nانور محلاتى گويد :\r\n انور كه ز سر وحدت آگاهى يافت * از دولت فقر ملكت شاهى يافت\r\nشد خاك گدايان در مستعلى * تا ره ببساط نعمت اللهى يافت \r\nديگرى گفته :\r\n شد كشف بر آنكه بنده پست على است * كاحكام دو عالم همه در دست على است\r\nچون مست على شدن نه كارى آسان است * پس مست كسى باشى كه او مست على است \r\n\r\n","description":"","footnote":"","page_name":" مقدمه و پيشگفتار 87 ","page_number":87},
  {"content":"\r\n\r\nهدايت گويد :\r\n شمس شروانى كه شمس اول است * بلكه خود از شمس اول اكمل است\r\nمشرق او سينه مجذوب ماست * سينه مجذوب ما عرش خداست\r\nمست جام اولياء باشد ولى * خاصه مستى كو بود مست على \r\nدر اينجا پيشگفتار را پايان مىدهيم و پوشيده نماند كه مطالب راجع بدين قسمت بسيار بود همچو : ( تاريخ تصوف ، شرح تاريخ سلسله نعمت اللهى و مشايخ آن ، معاصرين مؤلف ، مشايخ مؤلف ، مريدان خاص مؤلف ، سخنان مؤلف ، و غير اين‌ها ) چون بنا بر اختصار بود بدين مقدار كفايت شد اميد است كه فايده بخشد .\r\n\r\nسخنى پيرامون تصحيح اين كتاب\r\nهرچند در تصحيح اين كتاب نسخ متعدد نداشتم و مناط بر همان نسخه چاپى بود و نتوانستم نسخه خطى كتاب را هم بدست آورم ( مگر پس از پايان چاپ ) ولى به حمد اللّه اصلاحات بيشمار درين چاپ بظهور رساندم و از منابع معتبره در تصحيح استفاده كردم .\r\nنخست بستان السياحة را ياد مىكنيم كه درين باب كمك عمده بوده است چه آنكه بسيارى از مطالب در هر دو كتاب همانند نقل شده بود و اغلاط نسخه را از بستان تصحيح نمودم و گاهى از آن كتاب نسخه بدل آوردم .\r\nدوم بسيارى از عبارات عربى احاديث را از مآخذ اصلى ( مانند عيون اخبار - الرضا و توحيد صدوق و اصول كافى و نهج البلاغة و غير اين‌ها ) پيدا كرده درست نمودم و همچنين ديگر عبارات و از جمله عبارت منقوله از حق اليقين شبسترى را ( صفحه 93 اين كتاب ) با چند نسخه خطى و چاپى مراجعه و تصحيح نمودم و گرنه در نسخه اغلاط فاحش داشت .\r\nسوم اشعار منقوله را كه غالبا در صحت آن ترديد داشتم با مراجعه بدواوين اشعار در جاى خود پيدا نموده درست نمودم و پاره موارد كه اختلاف جزء نسخه بدل بود نسخه را تغيير ندادم و هر چه بود همان را گذاشتم .\r\nچهارم پاره‌اى موارد كه يقين داشتم كلمه‌اى نادرست است در متن درست نموده آنچه در نسخه بود در ذيل صفحه نمودار ساختم و اگر ترديد داشتم يا كلمه صحيح\r\n\r\n","description":"","footnote":"","page_name":" مقدمه و پيشگفتار 88 ","page_number":88},
  {"content":"\r\n\r\nرا تشخيص قطعى نمىدادم در پاى صفحه بلفظ كذا اشاره نمودم و گاهى محتمل را ذكر كردم خلاصه از خود تصرفى ننمودم مگر يقين داشته باشم آن هم غالبا در پاورقى تذكر داده‌ام\r\nپنجم در ترجمه حالات گاهى صحت آن را ترديد داشتم بنفحات الانس و غير آن رجوع نموده نادرست را درست ساختم و همچنين بسيارى از اسامى بلاد كه ترديد داشتم پس از مراجعه به مكان خود تصحيح نمودم .\r\nششم عناوين اين كتاب غالبا در نسخه بود و گاهى هم بمناسبت عنوانى را افزوده‌ام\r\nمطلب ديگر راجع بتغيير كتابت بعض كلمات است كه ما انجام داده‌ايم :\r\nيكى آنكه بجاى همزه پس از هاى غير ملفوظ لفظ « بى » گذاشتم مگر در صورت اضافه\r\nديگر لفظ خواست را كه غالبا در نسخه بجاى خاست نوشته بودند درست نمودم زيرا ( خواستن ) بمعنى اراده كردن و طلب نمودن است ولى ( خاستن ) بمعنى از جا بلند شدن است و استعمال يكى بجاى ديگر درست نيست - ديگر لفظ خوار بمعنى بىمقدار و ( خار ) بمعنى تيغه كه بر شاخ زند گاهى در نسخه غلط نوشته بود درست كردم - ديگر لفظ رذيله را غالبا با زاى اخت الراء نوشته بودند تبديل بذال نمودم ديگر حوزه را « حوضه » نوشته بودند تبديل بزاء نمودم .\r\nپاورقيهاى كتاب همه را خود افزوده‌ام و در نسخه وجود نداشت .\r\nخلاصه تا آنجا كه ميسر بود كوشيدم و از بذل جهد فروگذار ننمودم و به حمد اللّه موفق باصلاح بسيارى از اغلاط و نادرستيها گشتم و صدها غلط « از نسخه گرفتم و درست آوردم به‌طورىكه اينك آن نسخه گذشته از چاپ و كاغذ و سليقه از حيث صحت هم قابل قياس به اين نسخه نيست و مراتب امتياز اين نسخه بر كسى پوشيده نيست .\r\nولى بااين‌حال ما ادعا نمىكنيم كه در كار خود به سرحد كمال رسيده‌ايم و نسخه ما كاملا صحيح است خير بلكه در نسبت و قياس بنسخه چاپ اول اين سخن را مىگوئيم و با كتابهاى ديگر مىسنجيم و مىگوئيم كتاب ما نسبت به كتابهائى كه امروز چاپ مىشود كم‌غلطتر است و نسخه فعلى بر نسخه چاپ سابق از هر حيث مزيت دارد :\r\nتهران سى و يكم فروردين ماه 1339 اصغر ربانى « حامد »\r\n\r\n","description":"","footnote":"","page_name":" مقدمه و پيشگفتار 89 ","page_number":89},
  {"content":"\r\n . \r\n","description":"","footnote":"","page_name":" مقدمه و پيشگفتار 90 ","page_number":90},
  {"content":"\r\n\r\n\r\n[ متن 
  ] رياض السّياحة\r\nتاليف حاجى زين العابدين شيروانى ناشر كتابفروشى سعدى\r\n\r\n","description":"","footnote":"","page_name":" 1 ","page_number":91},
  {"content":"\r\n\r\n\r\n[ ديباچه كتاب 
  ]\r\nبِسْمِ اللَّهِ الرَّحْمنِ الرَّحِيمِ رياض حمد و ثنا و حدائق سپاس بىمنتها مختص واجب‌الوجوديست جل شانه و عم احسانه كه از فيض بىنهايت و فرط مرحمت رياحين موجودات را از گلشن عدم بچمن وجود جلوه داد .\r\nكريمى كه از كمال احسان نهال وجود بنىآدم را به آبيارى  وَ لَقَدْ كَرَّمْنا بَنِي آدَمَ  بثمر  إِنِّي جاعِلٌ فِي الْأَرْضِ خَلِيفَةً  مثمر . و بارور فرمود .\r\nرحيمى كه بساتين قلوب مقربان درگاه را به دستيارى\r\nقلب المؤمن بين الاصبعين من اصابع الرحمن\r\nباشجار  أَلا بِذِكْرِ اللَّهِ تَطْمَئِنُّ الْقُلُوبُ  مخضر و ريان نمود .\r\nغفورى كه از گلزار  لا تَقْنَطُوا مِنْ رَحْمَةِ اللَّهِ  گلهاى  إِنَّ اللَّهَ يَغْفِرُ الذُّنُوبَ جَمِيعاً  دمانيده .\r\nرئوفى كه در بهارستان  لا تَيْأَسُوا مِنْ رَوْحِ اللَّهِ  زواهر  يُبَدِّلُ اللَّهُ سَيِّئاتِهِمْ حَسَناتٍ  برويانيده .\r\nبىمانندى كه اقليم ادراك از سياحت بيداى معرفتش\r\nما عرفناك حق معرفتك\r\nگويان .\r\nدانائى كه مرحله‌پيمايان كشور دانش به پيمودن صحراى كمالش در وادى  لا عِلْمَ لَنا إِلَّا ما عَلَّمْتَنا  پويان ، لا احصى ثناء عليك انت كما اثنيت على نفسك بيت :\r\n سبحان خالقى كه صفاتش ز كبريا * بر خاك عجز مىفكند عقل انبياء . \r\nمنعمى كه بلبل زبان و طوطى بيان در شاخسار نعماء و شكرستان آلاء او ابكم\r\n\r\n","description":"","footnote":"","page_name":" 2 ","page_number":92},
  {"content":"\r\n\r\n إِنْ تَعُدُّوا نِعْمَةَ اللَّهِ لا تُحْصُوها . \r\nقادرى كه خرد خورده‌دان و عقل دوربين در تماشاى گلستان صنايع و بوستان بدايع او حيران  وَ ما قَدَرُوا اللَّهَ حَقَّ قَدْرِهِ *  .\r\nخداوندى كه جميع موجودات به زبان بىزبانى اداى ثناى بىمنتهاى او نموده‌اند و بقدم عجز و ناتوانى سپاس بىقياس او پيموده‌اند\r\nمصرع تعالى شأنه اللّه اكبر .\r\nعندليبان روضه ايجاد از هر غنچه كتابى خوانند و هر ورقى از اشجار امكان را بابى دانند نظم :\r\n برگ درختان سبز در نظر هوشيار * هر ورقى دفتريست معرفت كردگار . \r\nاطفال چمن ممكنات همگى در تسبيح و تحميد و نورسيدگان گلشن مكونات جملگى در تهليل و تمجيد اگر سرو است در هوايش پا در گل فتاده و اگر چنار است كف تضرع گشاده و اگر صنوبر است به بندگيش قد كشيده و اگر بيد است واله و مجنونش گرديده و اگر ارغوانست ز عشقش غرقه در خون و اگر تاكست بدارش سرنگون و اگر شمشاد است به خدمتش در قيام و اگر نخل است ز ذكرش شيرين كام اگر بنفشه است از غمش سوگوار و اگر لاله است ز دردش داغدار اگر سنبل است پريشانيش از اوست اگر گل سوريست از مهرش سرخ‌روست اگر خار است از گلزار آن نگار است و اگر نرگس است بيمار آن دلدار است اگر سوسن است حمد او گويد و اگر سمن است راه تسبيح او جويد  وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ  بيت\r\n آسمان و زمين و هرچه در اوست * ذاكر و حامد و مسبح اوست \r\nبعد از حمد آفريدگار و ثناى حضرت كردگار زواهر تحيات و جواهر صلوات بر ارواح ساكنان فراديس قدس و عاكفان جنات انس كه هر يك در رياض نبوت و حدائق رسالت درو زيبنده و سرو خرامنده‌اند ، على الخصوص آن داير ديار   سُبْحانَ الَّذِي أَسْرى   و آن ساير فضاى  قابَ قَوْسَيْنِ أَوْ أَدْنى ،  آن شكوفهء باغ\r\nلولاك\r\nو آن ثمرهء شجرهء  وَ ما أَرْسَلْناكَ *  و آن شاهد يوم مشهود و آن شفيع روز موعود\r\n\r\n","description":"","footnote":"","page_name":" 3 ","page_number":93},
  {"content":"\r\n\r\nو زبدهء عالم و برگزيدهء بنىآدم خاتم الانبياء و سيد الاصفياء ابو القاسم محمد بن عبد الله\r\nبيت\r\n خورشيد خلد و مهتر دنيا و آخرت * سلطان عرش و خواجه كونين مصطفى\r\nكان بود كل عالم و او بود آفتاب * مس بود خاك آدم و او بود كيميا \r\nصلوات اللّه و سلامه عليه و آله و اصحابه و اولاده الطيبين سيما بر جان پاك صاحب مقام سلونى و مالك مسند هارونى و پيشواى اهل طريق و مقتداى اهل تحقيق قطب الموحدين و غوث الواصلين امير المؤمنين اسد اللّه الغالب غالب كل غالب مظهر العجائب و مظهر الغرائب على بن ابى طالب\r\nبيت\r\n شاهى كه از بلندى قدرش خبر دهد * ايزد بهل اتى و بتاكيد انما\r\nوصف كمال اوست سلونى و لو كشف * كس را نبوده عرضه اين بعد انبيا \r\nرضوان اللّه عليه و اولاده و اشياعه اجمعين ،\r\nاما بعد محرر اين دفتر و مسود اين كلمات صدق اثر الفقير الحقير الجانى ابن اسكندر .\r\nزين العابدين الشيروانى النعمة اللهى غفر اللّه له و لوالديه و احسن اليهما و اليه بنا بر اقتضاى قضاهاى گردون و از گردش سپهر بوقلمون از وطن معهود دور و از مسكن مالوف مهجور گشته در عتبات عاليات مجاورت اختيار نموده مدت دوازده سال در خدمت والد و ساير علماء به تحصيل علوم رسميه مشغول بود چون بامر سبحانى از مراحل زندگانى هفده مرحله طى كرده به حكم تقدير بل بفرمان حضرت قدير سياحت اقاليم مختلفه از بلاد دور و نزديك و ترك و تاجيك دست داد و مجالست اعالى و ادانى و معاشرت افاضل و اراذل بهر كشور اتفاق افتاد و مخالطهء طوايف امم از كفر و اسلام و نور و ظلام روى نمود و مصاحبت گروه بنىآدم از وضيع و شريف و قوى و ضعيف حضرت خداوند مقدر فرمود به مقدار استعداد فطرى از صحبت دانايان روزگار و دانشمندان ليل و نهار مستفيض و بهره‌ور گرديد\r\nمصرع\r\n و للارض من كاس الكرام نصيب \r\n\r\n","description":"","footnote":"","page_name":" 4 ","page_number":94},
  {"content":"\r\n\r\nو گلى از روضهء اصحاب كرام و خوشه‌اى از خرمن فضلاى عاليمقام برچيد بيت :\r\n بگويم من گل ناچيز بودم * و ليكن مدتى با گل نشستم\r\nكمال همنشين در من اثر كرد * و گرنه من همان خاكم كه هستم \r\nدر حين گردش عالم و سياحت طوايف امم جمعى از اخوان باصفا و اخلاء باوفا التماس نمودند و درخواست كردند كه از آنچه ديده و مشاهده گرديده شطرى از احوال و اوضاع هر اقليم و فصلى از مذهب و مشرب هر فرق از صحيح و سقيم بىتعصب و تقيه در سلك تحرير و تسطير منتظم گردد و زمرهء انبياء عظام و اولياى كرام و علماى دين و حكماى صاحب يقين و خواقين نامدار و خواتين گردون وقار و وزراى خردپرور و شعراى بلاغت‌گستر از هر ديار كه بوده‌اند و در هر مقام كه اقامت و سكونت نموده‌اند در ذيل آن ديار و ضمن آن مقام بىزياده و نقصان مذكور و مسطور شود دوستان را يادگارى و آيندگان را تذكارى بوده باشد\r\nبيت\r\n چه بهتر مرد را از يادگارى * كه بعد از وى بماند روزگارى \r\nايصال مراد اخوان و انجاح مقصد دوستان به دو علت تأخير و تعويق مىگرديد و شاهد مقصود و عروس مراد به دو جهت در آغوش تمنا نمىگنجيد :\r\nنخست آنكه بنا بر فقد بضاعت و عدم استطاعت خود را مستعد اين امر خطير و قابل اين كار بزرگ نمىديد و در ترازوى فضل و هنر با فضلاى دانشور نمىسنجيد .\r\nبيت\r\n در محفلى كه خورشيد اندر شمار ذره است * خود را بزرگ ديدن شرط ادب نباشد \r\nاگر احيانا طاير آرزو در هواى تأليف و تصنيف بال مىگشود بسان پريدن مگس با جناح هما و پشه با پر عنقا مىنمود .\r\nبيت\r\n عقاب آنجا كه در پرواز باشد * كجا از صعوه صيدانداز باشد \r\nديگر آنكه مزاج روزگار و طباع خلق از صلاح بفساد انجاميده و متاع هنر و كالاى معرفت از سرحد رواج باقليم كساد رسيده .\r\nنظم\r\n هنر نمىخرد ايام بيش از اينم نيست * كجا روم به تجارت بدين كساد متاع \r\nعامهء اهل روزگار جمله دون همت و ايام ليل و نهار مست باده غفلت در اين\r\n\r\n","description":"","footnote":"","page_name":" 5 ","page_number":95},
  {"content":"\r\n\r\nايام هنر در بىهنرى و فضل در ستمگرى رواج تمام يافته و پرتو جهل و اشعه نادانى بر خاطر اكابر و اصاغر برتافته ، طبايع جمهور از تحصيل كمالات نفسانى دور و از فضائل انسانى نفور گرديده ، رايت اهل غرور و اعلام ارباب سرور بر سپهر برين رسيده\r\n اگر تاريخ عالم را بخوانى * همه احوال عالم را بدانى \r\nكه در هيچ عصرى از اعصار هنرمندان روزگار بدين‌گونه خوار و بىاعتبار نبوده و هيچ آنى از اوان مانند اين زمان بر دانشوران يأس و حرمان روى ننموده طرفه حال و شگفت احوالى است كه مالكان ممالك دانائى در شهرستان يأس قرين محنت و الم و سالكان مسالك نادانى در رياض امانى همواره شاد و خرم\r\nنظم\r\n دور گردون نگر كه چون دون شد * جنبش اختران دگرگون شد\r\nبر كشيد آسمان لئيمان را * تيره كرد اختران كريمان را\r\nاين لئيمان كه سر برآوردند * رسم و آئين ديگر آوردند\r\nهست آن را كه هست نادان‌تر * كار او از همه به سامان‌تر\r\nآنكه داند كه دين و دنيا چيست * يك‌نفس خود نمىتواند زيست . \r\nبناء على هذا نه هواى تأليف در سر و نه تمناى تصنيف در خاطر بود ناگاه سروش غيبى و هاتف لا ريبى به گوش هوش رسانيد كه دل خوشدار و خاطر رنجه مدار اينك اختر و بال به مغرب زوال رسيد و شام ملال بصبح بهجت مبدل گرديد آفتاب اقبال از مشرق سعادت طلوع نمود و عنقاى كمال از قاف عزت بال گشود هماى اوج جلال بر فرق خاك‌نشينان سايه انداخت و شاه‌باز دولت بر ساعد بخت نشيمن ساخت گل مدعا از گلبن آرزو دميدن گرفت و لالهء مراد در چمن آمال طراوت پذيرفت و نهال مقصود در باغ تمنا بارور گشت و ايام غم و روزگار الم درگذشت\r\nنظم\r\n شاه اقليم جسم و جان آمد * ماه افلاك لامكان آمد\r\nرخت بر بست ناتوانيها * دل عشاق را توان آمد\r\nجان خفاش‌وش كنارى جست * نور خورشيد در ميان آمد \r\n\r\n","description":"","footnote":"","page_name":" 6 ","page_number":96},
  {"content":"\r\n\r\n بىزر و سيم مفلسان مرده * نور خورشيد زرفشان آمد\r\nكودكان نبات عطشان را * ابر فياض ز آسمان آمد\r\nجلوه‌گر شد فتوت علوى * نام او آمد و نشان آمد\r\nآشكارا طريقت رضوى * مذهب جعفرى عيان آمد \r\nاين عروس معانى را بنام نامى آن گوهر يكتا بياراى و اين شاهد غيبى را باسم سامى آن درّ بىبها زيور نماى . گفتم اى پيك جليل و اى مسرع خليل آن جان جهان و جهان جان را گوهر از چه كان است و آن نتيجهء آباى علوى و امهات سفلى را چه مكان آن زيبندهء تخت سلطانى و فروزندهء خاتم سليمانى تاجدار چه ديهيم است و آن رونق ده اورنگ خلافت و زينت‌بخش مسند ولايت شهريار چه اقليم ، آن داراى عقده‌گشاى و داور عدل‌آراى فرماندهء چه زمين است و آن خديو بىهمال و خداوند بىمثال قهرمان چه ماء و طين ؟\r\nزبان حقيقت بيان گشود و پاسخ معرفت بنيان فرمود كه ميدان مدحت آن مردمك ديدهء آفاق از آن وسيع‌تر است كه سمند فكرت در عرصهء بيكران آن توان تاخت و قصر عظمت آن برگزيده حضرت خلاق از آن رفيع‌تر است كه كمند خيال به كنگره‌اش توان انداخت آن گوهر پاكى و پيكر افلاكى نه از اين آخشيجان « 1 » است و آن بدر فرزانگى و نجم مردانگى نه از اين آسمان ، آن طينت پاكى از كان خمرت بيدى مخمر گرديده و آن روح روان از مكان  وَ نَفَخْتُ فِيهِ مِنْ رُوحِي *  رسيده آن شهريار عدل‌گستر بر تخت  فِي أَحْسَنِ تَقْوِيمٍ  تاجدار  وَ لَقَدْ كَرَّمْنا  « 2 » و در اقليم  وَ آتاهُ اللَّهُ الْمُلْكَ وَ الْحِكْمَةَ  فرمانروا ، آن داور دادپرور به حكم  إِنِّي جاعِلٌ فِي الْأَرْضِ خَلِيفَةً  در كشور  أَنَّ الْأَرْضَ يَرِثُها عِبادِيَ الصَّالِحُونَ  نافذ الفرمان است و در اورنگ  حَمَلْناهُمْ فِي الْبَرِّ وَ الْبَحْرِ  قهرمان ، آن قضا جريان قدر فرمان شهريار نيست كه در مسند سرورى جوزاش كمر بندگى بسته و بر سرير برترى كيوانش به پاسبانى نشسته\r\n\r\n\r\n","description":"","footnote":"\r\n( 1 ) - آخشيجان : عناصر اربعه .\r\n( 2 ) - كذا . ظاهر : بر تخت  فِي أَحْسَنِ تَقْوِيمٍ  و  لَقَدْ كَرَّمْنا  تاجدار\r\n","page_name":" 7 ","page_number":97},
  {"content":"\r\n\r\nدر مقام هنرپرورى برجيس « 1 » آموزگار و هنگام رزم‌آورى بهرامش در زينهار\r\nبيت :\r\n آفتاب از روى او شد در حجاب * سايه را باشد حجاب از آفتاب \r\nاز تكريم شريعت غراش ناهيد مصحف‌خوان گشته و از تعظيم طريقت بيضاش تير از دورنگى گذشته\r\nنظم\r\n ميان ماه من تا ماه گردون * تفاوت از زمين تا آسمانست \r\nآتش جهانسوز در كارخانه جودش طباخ آشى و باد بوستان افروز در بارگاه جلالش كمينه فراشى سحاب طراوت‌بخش در كرياس گردون اساسش سقائى و خاك پاك نهاد در آستان منيعش جبين سايه‌سائى « 2 » نهنگ از مهابتش در لجهء بحار مسكن گزيده و پلنگ از صلابتش در قله جبال در كنجى خزيده ، از صيت شجاعتش شير در بيشه هراسان و از سهم سياستش گرگ از ميش گريزان از جود بىحدش ابر بهار خجل و از سخاى بىمرش بحر و دريا منفعل ،  لَعَلى خُلُقٍ عَظِيمٍ  اشارت بخلق كريمش  وَ ظِلٍّ مَمْدُودٍ  كنايت از لطف عميمش ،  وَ عَلَّمْناهُ مِنْ لَدُنَّا عِلْماً  بيان عرفانش ،  ما كَذَبَ الْفُؤادُ ما رَأى  دل حق دانش ، آن خسرو درويش‌نهاد صاف‌اعتقاد صوفىضمير عرفان‌مصير وحدت‌آئين كثرت اساس اطاعت‌گزين ولايت اقتباس دانش‌نواز جهل‌سوز تحقيق‌طراز حكمت‌آموز ناصر شريعت نبوى و سالك طريقت رضوى واقف كنوز معرفت و عارف رموز حقيقت\r\nنظم\r\n به دانش خسرو ملك معانى * به بينش كاشف سبع المثانى\r\nجهاندار و جهان‌آراى و عادل * سليمان فر و لقمان راى و كامل\r\nجهان‌دارى كه عقل و فهم آدم * ز ادراكش نمىآرد زدن دم \r\nنواب مستطاب گردون جناب مالك رقاب حسام الدوله و الدين و الدنيا و الجود و المجد و العلى المؤيد الموفق :\r\nابو الفتح شاهزاده محمد رضا ميرزا خلد اللّه ظله على مفارق المحبين الى يوم الدين كه از فر قدوم ميمنت لزوم آن زبده عالم و عالميان زمين گيلان رشگ گلستان و غيرت جنان گشته و از شرف وجود ذىجود آن قدر جهان و جهانيان خطهء رشت عنبر\r\n\r\n\r\n","description":"","footnote":"\r\n( 1 ) - كذا . محتمل : برجيسش .\r\n( 2 ) - كذا . ظاهر : جبين‌سائى\r\n","page_name":" 8 ","page_number":98},
  {"content":"\r\n\r\nسرشت از خلد برين و نگارخانه چين در گذشته ، بدين افتخار سر عزت اهالى آن ديار بر اوج آسمان رسيده و بدين عطيه عظمى و بهيه كبرى از ساير اهل بلاد ممتاز و مستثنى گرديده جمله خلايق در ظل معدلت آن آفتاب سپهر سلطنت آسوده و مرفه الحال و در زمان دولت آن نور حدقه حكومت كافه ناس خرم و فارغ‌البالند .\r\nاميد از كرم كريم و لطف حضرت قديم بر وفق آرزو و تمناى صوفيان صفوت شعار و فدويان جان نثار آن مهر سپهر خلافت و سرو بوستان ولايت و بسيط زمين و بساط زمان تابنده و خرامنده باد .\r\nچون بريد ملك بقا و هدهد شهر سبا بدين اشارت بشارت نمود و بدين كلمات حقيقت سمات زبان گشود از اين خبر بهجت اثر ديده دل روشن و فضاى خاطر چون گلشن گشت و بلبل طبع بدين مقال مترنم آمد\r\nمصرع\r\n بدين مژده گر جان فشانم رواست \r\nبدان اشارت غيبى اين مجموعه را بنام نامى و اسم سامى بندگان درگاه و ملازمان والاجاه مزين گردانيد و از اين مباهات علم مفاخرت بر سپهر عزت و آسمان رفعت رسانيد\r\nنظم :\r\n الهى به آلاى و نعماى تو * باسرار اسماى حسناى تو\r\nبه حق كلامت كه آمد قديم * به حق رسول و بخلق عظيم\r\nخديو جهان شاه منصور باد * غبار غم از خاطرش دور باد \r\nبر امضاء و استقصاى اين تأليف مبادرت نمود الاعانة و التوفيق من الودود .\r\nچون در اين دفتر انواع گلهاى خبر و اقسام رياحين سير روئيده و ميوه‌هاى گوناگون حكايت و نوباوه‌هاى شيرين روايت رسيده بناء عليه مسمى به رياض السياحة گرديده و تذكار بلاد و امصار هر ديار را به ترتيب حروف تهجى معين و مقرر گردانيد توفيق اتمام و نصرت انجام از حضرت ملك علام درخواسته آمد انه على ذلك قدير و بالاجابة جدير .\r\nفهرست كتاب بر ضمير منير ناظمان مناظم سخنورى و عالمان معالم نكته‌پرورى پوشيده و مستور نخواهد بود كه بنياد اين مجموعه\r\n\r\n","description":"","footnote":"","page_name":" 9 ","page_number":99},
  {"content":"\r\n\r\nبر خلدى و چهار روضه و بهارى نهاده گشت .\r\nخلد در چگونگى تقسيم زمين به حكم حكماى حكمت‌آئين .\r\nروضه اول مشتمل بر يك سفر و چهار حديقه است سفر در تفصيل احوال ايران بر سبيل اجمال .\r\nحديقه اول محتوى بر پنج گلزار است گلزار اول در گفتار ديار آذربايجان .\r\nگلزار دوم در ذكر بلاد ارمنيه كبرى .\r\nگلزار سوم در بيان بقاع شيروان .\r\nگلزار چهارم در تبيين ولايت طالش .\r\nگلزار پنجم در تبيان اماكن موغان .\r\nحديقه دوم بر چهار گلستان است گلستان اول در باز نمودن مملكت خراسان .\r\nگلستان دوم در يافتن ملك زابلستان .\r\nگلستان سوم در دانستن ممالك طبرستان .\r\nگلستان چهارم در توضيح ديار كرمان .\r\nحديقه سوم مشتمل بر چهار چمن است چمن اول در ذكر كشور عراق عجم .\r\nچمن دوم در تحقيق مداين عرب .\r\nچمن سوم در تقرير زمين گيلان .\r\nچمن چهارم در كيفيت ديار كردستان .\r\nحديقه چهارم محتوى بر سه گلشن است گلشن اول در شرح دادن خاك فارس .\r\nگلشن دوم در تشخيص بنادر فارس .\r\nگلشن سوم در اعلام جزاير فارس .\r\n\r\n","description":"","footnote":"","page_name":" 10 ","page_number":100},
  {"content":"\r\n\r\nروضه دوم مجتمع بر يك سياحت و سه بوستانست سياحت در بيان كشور توران و ديار كابلستان و خطه كشمير بطريق ايجاز .\r\nبوستان اول در ذكر بقاع ماوراءالنّهر .\r\nبوستان دوم در كيفيت بلاد كابل .\r\nبوستان سوم در چگونگى ملك كشمير و لواحق آن .\r\nروضه سوم مشتمل بر يك سير و چهار فردوس است سير در باز نمودن اقليم روم .\r\nفردوس اول در باز يافتن ديار ارمنيه صغرى .\r\nفردوس دوم در بيان مملكت اناطولى\r\nفردوس سوم در توضيح كشور روم ايلى .\r\nفردوس چهارم در تحقيق جزاير روم .\r\nروضه چهارم محتوى بر يك تفرج و سه جنان است تفرج در ذكر جزيره عرب و ديار مصر و ملك شام بسبيل اختصار .\r\nجنان اول در بيان بلاد جزيره عرب مشتمل بر پنج خضرت است خضرت اول در ذكر ملك حضرموت .\r\nخضرت دوم در بيان ارض حجاز .\r\nخضرت سوم در گفتار ديار عمان .\r\nخضرت چهارم در تقرير ملك يمن .\r\nخضرت پنجم در باز نمودن زمين يثرب .\r\nجنان دوم در تبيان مملكت شام و آن محتوى بر چهار نزهت است نزهت اول در تحقيق ديار حمص و لواحق آن .\r\nنزهت دوم در ذكر ولايت دمشق و توابع آن .\r\nنزهت سوم در تبيين مملكت عسقلان .\r\nنزهت چهارم در بيان ملك قنسرين .\r\nجنان سوم در تبيين ديار صعيد و مصر و آن مشتمل بر دو مينوست مينوى اول در تقرير ديار صعيد بر سبيل تفصيل .\r\n\r\n","description":"","footnote":"","page_name":" 11 ","page_number":101},
  {"content":"\r\n\r\nمينوى دوم در توضيح اقليم مصر بطريق بسط .\r\nبهار مجتمع بر يك نظر و هشت جنت و يك گردش است نظر در ذكر ممالك هندوستان بطريق اجمال .\r\nجنت اول در كيفيت احوال ملك اود .\r\nجنت دوم در ذكر بلاد بنگاله .\r\nجنت سوم در تحقيق ديار سنجاب\r\nجنت چهارم در توضيح ملك دهلى و توابع آن .\r\nجنت پنجم در يافتن مملكت دكن .\r\nجنت ششم در تبيين كشور سند .\r\nجنت هفتم در تبيان ولايت گجرات .\r\nجنت هشتم در ذكر جزاير هندوستان .\r\nگردش در بيان بلاد متفرقه و احوال ختا و فرنگ بر سبيل ايجاز و خاتمه كتاب\r\n\r\nخلد در چگونگى تقسيم زمين به حكم حكماى حكمت‌آئين\r\nبر راى جهان‌آراى واليان كشور خبر و مالكان ممالك اقليم سير مخفى و پوشيده نماند كه در تقسيم معمورهء عالم طوايف امم اختلاف كرده‌اند مورخان اسلام و پيروان رسول انام بقلم خجسته رقم نموده‌اند كه چون حضرت نوح از طوفان بلا بساحل نجات رسيد تمام ربع مسكون را بسه قسمت منقسم گردانيده و ديار مغرب و زنج و حبشه و هند و سند و جميع بلاد سودان بحام تفويض و كشور مصر و شام و روم و جزيره عرب و تمام ايران بسام مسلم داشت و تمام بلاد مشرق و شمال را به كف كفايت يافث گذاشت هر يك بسر قسمت خويش شتافته در معمورى و آبادى آن كوشيدند .\r\nعلماى عجم و فضلاى معرفت توأم بدين‌گونه رقم نموده‌اند كه هرمس پيغمبر خدا و حكيم دانا و پادشاه توانا بود و ايزد متعال او را بارشاد خلق ارسال فرمود\r\n\r\n","description":"","footnote":"","page_name":" 12 ","page_number":102},
  {"content":"\r\n\r\nآن حضرت روى زمين را بطريق هفت دايره يكى در وسط و شش در حوالى تقسيم نمود :\r\nاقليم اول كشور هندوستان .\r\nاقليم دوم ملك عرب و ديار حبش .\r\nاقليم سوم ملك مصر و شام و بلاد مغرب .\r\nاقليم چهارم كه در ميان افتاده مملكت ايران است .\r\nاقليم پنجم مرزوبوم روم و سقلاب و مملكت فرنگ .\r\nاقليم ششم بلاد ترك و خزر .\r\nاقليم هفتم مملكت چين و ديار ختا و ختن و تبت .\r\nحكماى فرنگ و دانشمندان بافرهنگ جهان را به چهار قسم تقسيم نموده‌اند .\r\nقسم اول افريقيه جميع بلاد سودان و مصر و تمام مغرب داخل اين بخش است ، محدود است از طرف شمال به درياى روم كه فاصله است ميان او و آسيا ، و از طرف مشرق ببحر محيط كه فاصله است ميان او و امريكا و يوروپ .\r\nقسم دوم آسيا ، ديار ايران و تركستان و هندوستان و شام و بعضى بلاد روم داخل اين قسم است ، محدود است از طرف شمال به درياى محيط كه ساحل آن يخ‌بندانست متصل ، و از جانب جنوب ببحر هندوستان ، و از سمت مشرق ببحر محيط و از طرف مغرب بيوروپ .\r\nقسم سوم يوروپ كه تمام ممالك فرنگ و اكثر بلاد روم داخل اين حصه است محدود است از طرف شمال به درياى محيط كه ساحل آن يخ‌بندانست متصل ، و از جانب جنوب ببحر روم منتهى مىگردد كه فاصله است ميان او و افريقيه ، و از سمت مشرق متصل است بملك آسيا ، و از طرف مغرب ايضا ببحر محيط كه فاصله او و امريكا است .\r\nقسم چهارم امريكا است كه در ربع مسكون نيست ملكى است به قدر ربع شمالى كه حدود نهصد و اند هجرى حكيم مستر كليس كه او را قلون « 1 » نيز گويند ظاهر ساخت حدود اربعه آن از سمت مشرق ببحر محيط اتصال دارد كه فاصله است ميان\r\n\r\n\r\n","description":"","footnote":"\r\n( 1 ) - نسخه ل : كلمب\r\n","page_name":" 13 ","page_number":103},
  {"content":"\r\n\r\nاو و افريقيه و يورپ ، و غرب آن به درياى محيط كه ساحل آن يخ‌بندان است ، و از شمال او تا هشتاد درجه عرض رفته‌اند از شدت برودت هرچه بود نابود گشت هر قدر آتش افروختند فىالفور خاموش شد ، سمت جنوبى وى را معلوم نكرده‌اند .\r\nو جزاير عالم را نيز چهار بخش نموده به يكى از ممالك اربعه منسوب داشته‌اند .\r\nاما حكماء متقدمين و دانشوران پيشين تقسيم زمين را چنين كرده‌اند كه نصف سطح ارض در بحر اعظم مغمور و نصف ديگر آن ظهور دارد مانند بيضه كه در آب افكنند كه نيمى ظاهر و نيمى مستور باشد و آن نيمى كه مكشوفست نيمى كه جانب جنوبى واقع است ويران ، پس از چهار بخش زمين يك بخش آبادان است و آن در شمال خط استوا اتفاق افتاده و دانشمندان آن را بربع مسكون نام نهاده‌اند و جميع جبال و بعضى از بحار كه مشاهده مىشود از اين ربع مسكون محسوب مىگردد .\r\nو خط استوا خطى است كه حكماء در سطح معدل النهار محاذى روى زمين از مشرق تا مغرب اعتبار نموده‌اند هر ولايت و شهرى كه بر اين خط واقع شود همواره ليل و نهار او برابر و يكسان بود چون در آن اماكن و مساكن هر دو قطب عالم بطريق تساوى ملازم خط استوا باشد يكى از طرف شمال بقرب مدار جدى و فرقدين و ديگر از سمت جنوب بقرب مدار سهيل .\r\nو طول معموره عالم از مشرق الى مغرب صد و هشتاد درجه است كه بزعم بطلميوس حكيم چهارهزار فرسخ باشد و ابتداى طول معموره نزد حكماى متقدمين از اقصاى مغرب و انتهاى آن نهايت مشرق است اما اصحاب زيجات بدان عمل ننمايند .\r\nو زمره‌اى از حكماى متاخرين طول عمارت را از ساحل بحر محيط غربى گرفته‌اند و جمعى ديگر از جزاير خالدات اعتبار كرده‌اند كه قديم الايام معمور بوده اكنون در آب مغمور و مستور شده و اين جزاير غربى اراضى سودان افتاده است .\r\nو عرض معموره عالم از خط استوا شصت و شش درجه بوده كه هزار و چهارصد و شصت و شش فرسخ و ثلث فرسخ باشد بطلميوس دانشمند مىگويد كه از عقب خط استوا\r\n\r\n","description":"","footnote":"","page_name":" 14 ","page_number":104},
  {"content":"\r\n\r\nبه مسافت شانزده درجه و بيست و پنج دقيقه كه هزار و هشتصد و سى و يك فرسخ و نيم است . هر جاى طول بلاد ذكر كنند عبارت از بعد آن موضع باشد از ساحل بحر يا اقصاى مغرب يا جزاير خالدات و هرجا عرض بلاد مذكور شود غرض دورى بقاع باشد از خط استوا .\r\nمخفى نماند كه ابتداء خط استوا از شرقى اراضى چين است و بر جزاير جمكوت و جنوبى بلاد چين و جزاير ارض الذهب گذشته و بر شمال سرانديب و معظمات بلاد زنجان و شمال جبل قمر و جنوبى سودان عبور نموده به درياى اعظم منتهى مىگردد و هر شهر و موضعى كه خط استوا است شب و روز مساوى باشد چنان كه قبل مذكور شد .\r\n\r\nاقاليم سبعه\r\n\r\nاقليم اول\r\nابتداى آن از سمت مشرق و از شمالى جزيره ياقوت بود آنگاه بر جنوب بلاد چين و شمال سرانديب و ديار دكن و كجرات و سند بگذرد و بحر عمان را قطع كند و بر جنوب يمن و حضرموت و عمان بگذرد و درياى قلزم را قطع نمايد و بر وسط بلاد حبشه گذر كند و از آنجا رود نيل را طى كند و از بلاد نوبه و بربر گذر كرده به درياى محيط انتها يابد اين اقليم بزحل منسوبست و در آن سيصد و چهل شهر بزرگ و هزار قصبه سترك و بيست كوه رفيع و سى نهر عظيم است و جميع اهل آن كشور اسود اللون و سياه‌فامند هوايش بىنهايت گرم و درازترين روزها سيزده ساعت است .\r\n\r\nاقليم دوم\r\nابتداى آن اقليم از مشرق بر وسط بلاد چين و دكن و كجرات و سند و بلوچستان گذشته و بحر فارس را قطع نموده و بر بلاد عمان و حجاز و يثرب عبور كرده و بحر قلزم را قطع نموده و از وسط ديار صعيد و افريقيه و بربرستان و جنوب قيروان گذشته بساحل بحر اعظم منتهى مىشود اين اقليم به مشترى منسوب است و در آن سيصد و شصت مدينه مشهوره و چندين قصبه معموره و هفده كوه بزرگ و سى نهر سترك است و لون مردم اين اقليم ميان سمورة و سواد « 1 » است و اكثر لاغر\r\n\r\n\r\n","description":"","footnote":"\r\n( 1 ) - سمورة : گندم‌گونى - سواد : سياهى .\r\n","page_name":" 15 ","page_number":105},
  {"content":"\r\n\r\nاندام باشند هوايش بسيار حار و ظهور حضرت خاتم الانبياء و سيد الاوصياء از اين كشور است و درازترين ايام آن سيزده ساعت و نصف باشد ،\r\n\r\nاقليم سوم\r\nابتداى اين كشور از مشرق بلاد چين و ماچين و جنوب ديار ترك و بلاد هند و از وسط ملك كابل و زابل و بكران و سيستان و كرمان و فارس و اهواز و عراق عرب و جنوب ديار بكر و ميان شام و مصر و بلاد مغرب گذشته به درياى محيط مىپيوندد و صاحب اين اقليم مريخ است و در آن سيصد و شصت و نه شهر آباد و قريب سه هزار قصبه كثرت بنياد و شش كوه عظيم و بيست و دو نهر چون تسنيم است و رنگ مردم آن كشور همگى اسمر و هوايش به حرارت مايل و اطول ايام آن چهارده ساعت است اكثر انبياى مرسلين و ائمه صاحب يقين از آن سرزمين برخاسته‌اند\r\n\r\nاقليم چهارم\r\nابتداى آن از مشرق بر ديار چين و ختا و ختن و تبت و جبال كشمير و بدخشان گذشته بر وسط بلاد تركستان و طخارستان و خراسان و كرمان و عراق عجم و دار المرز آذربايجان و ارمنيه اصغر و ديار بكر و شمال بلاد شام گذشته و بحر روم را عبور نموده و جزيره قبرس و شمال مصر و از بلاد جزاير مغرب و اندلس در ساحل بحر اعظم منتهى مىشود خداوندش آفتاب ضياءگستر است و در آن پانصد شهر بزرگ و چهار هزار قصبه سترك ، و جبال عظيم و انهار چون تسنيم بسيار است چون اين اقليم در وسط معموره اتفاق افتاده هوايش قريب باعتدال شده لهذا شكل و شمايل مردم آن كشور معتدل و خلقا و خلقا در سيرت و صورت احسن و اجمل و در فطانت و ذكاوت از ساير اقاليم اكمل و افضل باشند انبياى عظام و اولياى كرام و حكماى هوشمند و علماى خردمند زياده از چون و چند از اين كشور ظهور يافته ، به مجاورت آن ساكنان اقليم سيم و پنجم را فىالجمله اعتدالى در هيئت و صورت واقع است ، و اهالى اقليم اول و دوم مانند بلاد زنج و حبشه و سودان و بعضى ديار اعراب به ركاكت طبع و كراهت هيئت و كثافت صورت موصوف و به خباثت مزاج و دنائت حال و پستى احوال معروفند و همچنين اقليم ششم و هفتم كه طوايف ياجوج و مأجوج و و مغول و تاتار و مردم سقير و بلغار و روس و سقالبه و اكثر اهل فرنگ كه از اطوار\r\n\r\n","description":"","footnote":"","page_name":" 16 ","page_number":106},
  {"content":"\r\n\r\nمردمى دور از عالم انسانيت مهجورند و اگر شخص لطيف طبع و نيك محضر و مهذب الاخلاق ظهور يابد نادر خواهد بود و النادر كالمعدوم - اطول ايام اين اقليم چهارده ساعت و نيم است .\r\n\r\nاقليم پنجم\r\nابتداى آن از مشرق از ممالك ختا و تركستان و ماوراءالنّهر و خوارزم گذشته و درياى خزر را قطع كرده از مملكت شيروان و موغان و گرجستان و ارمنيه اكبر و روم مرور كرده و بحر روم را قطع نموده و از بلاد اندلس گذشته ببحر اقيانوس مىپيوندد ، و خداوند اين اقليم زهره است و در آن ديار دويست و يازده مدينه مشهوره و دو هزار و هفتصد قصبه معموره و سى كوه بزرگ و چندين نهر سترك است ، و لون سكنه اين اقليم سفيد بود ، و هوايش به برودت مايل ، و نهايت ايام آن كشور زياده از پانزده ساعت نشود .\r\n\r\nاقليم ششم\r\nابتداى آن از مشرق بر بلاد ياجوج و مأجوج و مغولستان و تاتارستان و دشت قبچاق و اسفيجاب و بعضى ديار روس و جبال البرز و مملكت قرم و قسطنطنيه و اكثر بلاد روم ايلى و ممالك فرنگ گذشته ببحر اعظم انتها مىيابد ، مربى اين اقليم عطارد است و در آن دويست و چهل شهر و دو هزار قصبه و بيست و دو كوه عظيم و سى نهر چون تسنيم است و مردم آن كشور اشقر اللون مىباشند هوايش به‌غايت سرد و اطول نهار آن ديار پانزده ساعت و نيم است .\r\n\r\nاقليم هفتم\r\nابتداى آن از مشرق از بلاد ياجوج و مأجوج و كيمتاك والدن و قرقز و تمام ملك روس و سقلاب و فرنگ گذشته بساحل محيط مىپيوندد صاحب اين اقليم قمر است و در آن پنجاه شهر معتبر است و هزار ولايت خورد و بزرگ و دو كوه بلند و نه رود فرات مانند است ، اهالى آن ديار زردرو و سرخ‌مو و ازرق چشم باشند ، هوايش در غايت برودت و درازترين روزها شانزده ساعت است جهة سهولت صورت اقاليم نموده مىآيد « 1 » .\r\nاما مواضعى كه ماوراء اقاليم سبعه است انقسام به دو قسم يافته قسم اول از پس\r\n\r\n\r\n","description":"","footnote":"\r\n( 1 ) - صورت و نقشه اقاليم را در پايان كتاب گذارديم .\r\n","page_name":" 17 ","page_number":107},
  {"content":"\r\n\r\nخط استوا است كه باصطلاح اهل هيئت ماورا ، خط استوا گويند و عمارت آن قريب شانزده درجه و كسرى باشد در عرض جنوب و بقول بطلميوس سيصد و شصت و پنج فرسخ بود ، و در آن مداين و قصبات بسيار و جبال و انهار بيشمار است هوايش در غايت حرارت و خلقش بهايم صفت‌اند . قسم دوم موضعى چند است كه آن را ماوراء اقاليم سبعه خوانند و عمارت آن از پنجاه درجه و ثلثى كه آخر اقاليم هفتم است ، بقولى تا عرض شصت و شش درجه باشد و فراسخ آن به حساب بطلميوس حكيم چهارصد و هشتاد فرسخ و نيم است ، در آن ديار ولايت بسيار است و ، نهايت روز آن مملكت به بيست و دو ساعت مىرسد مردمش بسان سباع زندگانى كنند و از اهالى ساير اقاليم نفور دارند چون از آن معموره بگذرند از شدت برودت و كثرت برف پيشتر نتوانند رفت حيوانات و نباتات در آنجا موجود نيست و اللّه اعلم بحقايق عالم الامر و الخلق .\r\n\r\nروضه اول مشتمل بر يك سفر و چهار حديقه است\r\n\r\nسفر در تفصيل احوال ايران بر سبيل اجمال\r\nبر ضماير معماران امصار اخبار و سراير مهندسان ديار آثار پوشيده و مخفى نماند كه در قديم الزمان ايران را فارس مىگفتند چه پارس بن پهلوان بن سام بن نوح عليه السّلام آن ملك را آباد نموده باسم خويش مسمى فرمود تازيان پا را مبدل كرده فارس گفتند شيخ ابن حجر عسقلانى شارح متن صحيح بخارى در شرح باب من تكلم بالفارسية ذكر كرده كه :\r\nالفارسية نسبة الى فارس بن عامور و قيل عامر بن يافث ابن نوح عليه السلام ، و قيل نسبة اهل الفارس الى رام بفتح الراء و قيل بذرام بفتح الباء و ذال المعجمة ، باى تقدير هو ابن ارفحشد ابن سام بن نوح عليه السلام و انه والد بضعة عشر ولد كلهم كانوا رجالا فارسا شجاعا الفرس بالفروسية و كان دينهم الصابية ثم تجسسوا و بنوا بيت النيران و كانوا اهل الرئاسة و تدبر للحرب و حسن المملكة و وضع الاشياء فى مواضعها و هى الرسل و اللطافة و النظافة و تأليف الطعام و الطيب .\r\nجمعى از مورخان گويند فارس بن طهمورث بن كيومرث آن ملك را معمور نمود . عموم اهل سير در خصوص اين خبر متفقند كه چون فريدون بن اثفيان بن جمشيد ممالك محروسه\r\n\r\n","description":"","footnote":"","page_name":" 18 ","page_number":108},
  {"content":"\r\n\r\nرا تقسيم بسه قسم گردانيد ديار ماوراءالنّهر كه بتوران شهرت دارد و جانب شرقى ايران واقع شده ؟ ؟ ؟ عنايت كرد ، و مرزوبوم روم كه طرف غربى ايران واقع شده بسلم مسلم داشت ، و مملكت ايران را در كف كفايت ايرج گذاشت لهذا موسوم به ايران گشت از قديم الايام وسعت آن مقام از لب فرات تا كنار جيحون طولا و از باب الابواب در بندالى ساحل عمان عرضا بوده بمرور دهور و كرور شهور هر ولايتى باسم صاحب ايالتى مسمى گرديد . و آن ديار مشتمل است بر اقليم دوم و سوم و چهارم و پنجم و مربى اكثر آن سرزمين كوكب فلك چارمين است در آن مكان تلال و جبال بيشتر از صحارى و بيابان باشد . محدود است از طرف مشرق بولايت توران و كابل و ، سند و از سمت جنوب به درياى عمان ، و از جانب مغرب به جزيره عرب و مرزوبوم روم ، و از جهة شمال جبال البرز و بحر خزر .\r\n\r\nذكر ولايات ايران\r\nآن ديار مشتمل است بر بيست ولايت : اول ولايت آذربايجان ، دوم ولايت ايروان ، سوم ولايت ارمنيه : چهارم ولايت جيلان پنجم ولايت خراسان ، ششم ولايت خوزستان ، هفتم ولايت زابلستان ، هشتم ولايت سيستان ، نهم ولايت شيروان ، دهم ولايت طالش ، يازدهم ولايت طبرستان ، دوازدهم ولايت عراق عرب ، سيزدهم ولايت عراق عجم ، چهاردهم ولايت فارس ، پانزدهم ولايت قهستان ، شانزدهم ولايت كرمان ، هفدهم ولايت گرجستان ، هيجدهم ولايت كردستان ، نوزدهم ولايت موغان .\r\nبيستم ولايت مغازه « 1 » ، و هر يك از ولايات مذكوره محتويست بر ولايات و قصبات معموره و مخفى نماند كه بعضى مملكت ديار بكر و داغستان و مكران و بلوچستان را از كشور ايران مىدانند ، نقلهء اخبار گفته‌اند كه در زمين ايران چهارصد شهر و ولايت و يك‌صد و هفتاد و يك قلعه و شانزده جزيره و چهارده بندر بشمار آمده ، بر ارباب هوش پوشيده نماند كه اهل فرس گروه انبوه و قوم باشكوه مىباشند كه در تناسب پيكر و صباحت‌منظر از ساير اقاليم ممتاز و بحسب عقل و هوش از اهل ربع مسكون بىنيازند\r\n\r\n\r\n","description":"","footnote":"\r\n( 1 ) - مغازه در لغت بيابان را گويند و بدين مناسبت ناحيه كوير مركزى ايران را كه شامل چند شهر من جمله شهر طبس و جندق و بيابانك بوده است مغازه گفته‌اند\r\n","page_name":" 19 ","page_number":109},
  {"content":"\r\n\r\nاعتقاد مورخان اسلام آنست كه از زمان سام بن نوح تا أوان دولت گشتاسب بن لهراسب اهل فارس همگى بر دين صابيه بوده‌اند و پرستش و عبادت كواكب مىنموده‌اند اما آنچه از اخبار و آثار دانيال معلوم و مفهوم مىشود ايشان بر كيش مهاباد بوده‌اند احوال مه‌آباد و مه‌آباديان در طبق توضيح ديار آذربايجان مسطور خواهد گشت ان‌شاءالله تعالى در عهد گشتاسب ، زردشت بن يورشسب از نژاد ايرج بن فريدون در آن ولايت ظاهر گشته دعوى نبوت نمود بعد از سؤال و جواب بسيار و اظهار براهين بيشمار فىالجمله فلزات را گداخته بر سينه زردشت ريخته متألم و متضرر نگشت لاجرم گشتاسب دين او را قبول نموده بمضمون\r\nالناس على دين ملوكهم\r\nبا طبقهء از طبقات فارس سر در فرمان زردشت نهادند و مضمون اين بيت خواجه را خواندند\r\nبيت :\r\n گر پير مغان مرشد ما شد چه تفاوت * در هيچ سرى نيست كه سرى ز خدا نيست \r\n\r\nذكر پادشاهان ايران\r\nموافق تاريخ اسلام اين فرقه چهار طبقه بوده‌اند نخستين\r\n\r\n[ طبقه اول پيشداديان 
  ]\r\nايشان پيشداديانند اين فرقه ده نفر بودند كه در جهان سلطنت نمودند اول اين زمره كيومرث بن لادم بن آدم بن سام است كه در سنه دو هزار و دويست و چهل و چهار سال از هبوط حضرت آدم گذشته بر سرير حكومت تمكن يافت آخر ايشان ذاب بن طهماسب است در انقلاب افراسياب با جل خويش وفات يافت ، مدت دولت اين طايفه بر وفق كتاب نظام التواريخ دو هزار و پانصد و شصت و هشت سال بوده .\r\n\r\nطبقه دوم كيانيانند\r\nآن زمره سيزده نفر بودند كه در روزگار ناپايدار تاج‌دارى و شهريارى فرموده‌اند اول آن گروه كيقباد بن تراب از اسباط نوذر است كه چهار هزار و هشتصد و دوازده سال بعد از هبوط ابو البشر افسر جهاندارى بر سر نهاد و آخر اين طايفه دارا ابن دارابست كه در محاربه اسكندر بر دست خادمان خويش پايمال شد مدت سلطنت ايشان هشتصد و سى و هشت سال است .\r\n\r\nطبقه سوم اشكانيانند\r\nكه اين طايفه بيست نفر بوده‌اند كه در جهان فانى كامرانى نمودند نخستين ايشان اشك ابن اشكان بقولى ابن داراست كه سنه پنج‌هزار\r\n\r\n","description":"","footnote":"","page_name":" 20 ","page_number":110},
  {"content":"\r\n\r\nو پانصد و پنجاه سال بعد از نزول حضرت آدم بر تخت دارائى قدم گذارد و آخر اين گروه اردوان بن نرسى است كه در جدال اردشير بن بابكان مقتول گشت زمان حكومت ايشان بقول صاحب روضة الصفا پانصد و كسرى است .\r\n\r\nطبقه چهارم ساسانيانند\r\nاين فرقه سى و يكتن بودند كه در اين سراى سپنج سلطنت فرموده‌اند نخستين ايشان اردشير بابكان بروايتى ابن ساسان از نسل بهمن بن اسفنديار است كه سنه شش هزار و پانصد و كسرى بعد از هبوط آدم ملقب به شاهنشاه گرديد آخر ايشان يزدجرد بن شهريار است كه در ايام فتح اسلام در مرو شايجان كشته گشت و آن سلطنت و جهاندارى ايشان چهارصد و بيست و نه سال بوده طبقات مسطوره تمادى چهار هزار و دويست و بيست و پنج سال در مساحت اكثر ربع مسكون فرس كامرانى راندند وصيت عدل و داد به گوش هوش اعالى و ادانى رساندند و بروايتى مدت سلطنت ايشان چهارهزار و هفتصد و سى و پنج سال بوده در اين باب روايات مختلفه بسيار وارد است .\r\n\r\nتاريخ طبقات حكمرانان ايران از ظهور اسلام بر سبيل اجمال\r\n\r\nظهور اسلام و خلفاء راشدين\r\nچون فارس ميدان جاء الحق در عرصه  وَ زَهَقَ الْباطِلُ  تاخت بصمصام  يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ  وجود من لم يحكم بما انزل الله معدوم و نابود ساخت در روزگار خلافت عمر بن خطاب و به پايمردى عبيده و سعد وقاص مقاليد فتح ايران بدست اسلاميان افتاد و در زمان خلفاء راشدين اهل اسلام بر جميع آن ديار راه يافتند كاركنان قضا مدت خلافت را مدت سى و سه سال و كسرى تمشيت دادند\r\n\r\nبنى اميه\r\nچون فراش قدر مسند خلافت برچيد بساط حكومت بنى اميه را در بسيط زمين منبسط گردانيد و سيزده تن از آن قوم در عالم كون و فساد حكومت نمودند مدت هزار ماه ابواب ظلم و جور بر روى اهل روزگار گشودند اول اين فرقه معاوية بن ابى سفيان است كه در سنه چهل هجرى نبوى افسر حكومت جهانيان بر سر نهاد و آخر ايشان مروان بن محمد كه بمروان حمار شهرت دارد دولت بنى اميه را بر باد داد .\r\n\r\n","description":"","footnote":"","page_name":" 21 ","page_number":111},
  {"content":"\r\n\r\n\r\nبنى عباس\r\nچون فراش روزگار بساط دولت امويه را از بسيط عالم درنورديد زمان اقبال و اوان جلال عباسيان بر عالم ظاهر گرديد از اين طايفه سى و هفت تن به اوج خلافت و سلطنت رسيدند نخستين ايشان عبد اللّه السفاح ابن محمد باعتضاد ابو مسلم مروزى سنه يك‌صد و سى و يك هجرى بر اورنگ خلافت اجلال نمود و سواد نام بنى اميه را از صفحه جهان محو و ناچيز فرمود و آخر ايشان المستعصم ابن المستنصر است كه در سنه ششصد و پنجاه و شش هجرى هلاكو خان بن تولى خان به اغواى مؤيد الدين العلقمى القمى و باستصواب خواجه نصير الدين طوسى بدار السلام بغداد استيلا يافت و به حكم هلاكوخان مستعصم بدار الخلافه عدم شتافت يكباره اساس دولت بنى عباس از صفحه روزگار برافتاد و دولت هلاكوخان در سرزمين ايران بتزايد و ترقى روى نهاد ، مدت خلافت عباسيان پانصد و بيست و پنج سال و كسرى بوده ،\r\n\r\nحكمرانى مغول\r\nاز تخمه چنگيز خان چهارده نفر در ممالك ايران به رتبهء خانيت رسيدند نخستين ايشان چنگيز خان بن يسوكابهادر است كه در سنه ششصد و هفده بر اكثر بلاد ايران مستولى گرديد و نهايت ايشان ارپا خان بن سوسه از نژاد تولى خان است كه در چنگ موسى خان بن على بن بايد و خان كشته گشت مدت اقبال و زمان استقلال چنگيزيان در ديار ايران يك‌صد و يازده سال بوده در ايام دولت ارپا خان باركان سلطنت چنگيزيه فتور رسيد در هر ديارى شهريارى و در هر ولايتى صاحب ايالتى پيدا گرديد كه در موضع خويش مذكور خواهد شد ان‌شاءالله تعالى .\r\n\r\nتيموريان\r\nتا آنكه نهال اقبال امير تيمور بن طوغاى بهادر گوركانى باليدن گرفت از فرقه گوركانيه سى و يكتن بودند كه در ملك ايران و توران حكومت و سلطنت نموده‌اند اول ايشان امير تيمور است كه در سنه هفتصد و هفتاد و يك هجرى در قبة الاسلام بلخ بر سرير جهانگيرى جلوس نموده و نهايت ايشان بديع الزمان ابن سلطان حسين ميرزاست كه از جنگ سبيل خان\r\n\r\n","description":"","footnote":"","page_name":" 22 ","page_number":112},
  {"content":"\r\n\r\nبن خليل خان بصوب عراق شتافت عاقبت‌الامر در اسلامبول به مرض طاعون از سراى فانى بعالم جاودانى درگذشت مدت سلطنت اين فرقه صد و شانزده سال بوده .\r\n\r\nايلكانيان و تركمانان\r\nمقارن دولت گوركانيه ملوك ايلكانيه و تركمانيه ظهور نمودند اين دو فرقه قريب صد و نه سال بر مسند حكومت متمكن بودند .\r\n\r\nذكر مذهب ايرانيان از به دو اسلام\r\nبر رأى فضلاى روزگار و بر ضمير عقلاى نامدار مخفى نخواهد بود كه به دو اعلام لواى اسلام تا غايت دولت تيموريه و تركمانيه ساكنان ايران بر طريقه اهل سنت و جماعت بودند ، اهل فارس و عراق بمذهب محمد بن ادريس شافعى عمل مىنمودند و سكنه خراسان و آذربايجان بطريقه ابو حنيفه سلوك مىفرمودند مگر مدينه چند كه هميشه آن بلاد در گلشن دل رياحين و داد خاندان و لكل قوم هاد مىكاشته‌اند و بدين سعادت عظمى و عطيه كبرى پيوسته علم مفاخرت مىافراشته‌اند .\r\n\r\nظهور شاه اسماعيل\r\nتا آنكه به تأييد تؤتي الملك من تشاء فى شهور سنه نهصد و شش در عنوان جوانى و عنفوان زندگانى قهرمان ماء و طين شهنشاه روى زمين شاه اسماعيل ابن سلطان حيدر كميت اقتدار بر ساحت آن ديار تاخت در اندك زمان وجود خس و خاشاك اعداء را نابود و معدوم ساخت دوازده كس از آن سلسله بزرگ به مرتبه سترك رسيدند و آخر ايشان شاه عباس ثالث ابن شاه طهماسب ثانى است كه بر دست رضا قلى ميرزا ابن نادر شاه بقتل رسيد و مدت سلطنت اين دودمان دويست و پنجاه سال كشيد .\r\n\r\nفتنهء افغان\r\nدر زمان دولت شاه سلطان حسين ابن شاه سليمان سنه هزار و صد و سى و چهار هجرى محمود بن مير ويس بافوجى از خيل غلجائى افغان از اواسط الناس آن گروه بىشكوه از دار القرار قندهار روى به ايران آورده در قليل الفرصة دار الملك ايران را جبرا و قهرا مسخر نمودند مدت هفت سال اشرف و محمود پسرعم وى بنا بر مخالفت كيش و ملت لازمه جور و عداوت را بتقديم\r\n\r\n","description":"","footnote":"","page_name":" 23 ","page_number":113},
  {"content":"\r\n\r\nرسانيدند و گروه انبوهى از اناث و ذكور معدوم و نابود گردانيدند .\r\n\r\nنادر شاه\r\nنادر شاه افشار ابن امام‌قلى بيك از جماعت قزلباش در سنهء هزار و صد و چهل و يك آن ملك را از مخالفان انتزاع نموده در اندك زمانى براقع بسيار از چهره عرايس بقاع گشود مدت دوازده سال قهرمان بالاستقلال بود آخرالامر اقارب آن پادشاه ذىجاه الاقارب كالعقارب را ظاهر ساخته بقتل آن نادر روزگار پرداخته هرج و مرج كلى در ديار ايران به هم رسيد و انواع فتنه و فساد به نهايت انجاميد ذكر هر يك در محل خويش از فضل اين « 1 » مأمولست .\r\n\r\nزنديه\r\nمقارن اين حال كوكب اقبال زنديه از مشرق جلال طالع و لامع گرديد و شش نفر از فرقه زنديه به رتبهء امارت رسيدند نخستين ايشان محمد كريمخان بن جعفر خان دوم زكى خان سوم صادق خان چهارم علىمراد خان پنجم جعفر خان ششم ايشان لطف‌على خان است كه در دست آغا محمد خان ابن محمد حسن خان قاجار كشته شد .\r\n\r\nقاجاريه\r\nآنگاه آفتاب جلال قاجاريه از افق اقبال طالع گرديد مقدم ايشان شهريار جهانگير آغا محمد خان بود كه در سنهء هزار و صد و نود و هشت اكثر ملك ايران را مسخر گردانيد تمادى چهارده سال لواى جهانگيرى و جهاندارى بر سپهر برين رسانيد عاقبت در سنهء هزار و دويست و يازده در بلده شوشه بدست خادمان خويش بقتل رسيد قباى دارائى بر بالاى دارا شكوه فتحعلى شاه ابن حسين‌قلى خان راست آمد بموجب وصيت عم خويش بر تخت فرماندهى استقلال يافت و هر يك از اعداء دولت به بيغوله‌اى شتافت اكنون كه سنهء هزار و دويست و سى و هفت هجرى است مدت بيست و شش سال است كه در مسند سلطنت در كمال استقرار و استقلال است . مخفى نماند كه ملوك كامكار و سلاطين گردون وقار از زمان ملوك عجم تا اوان دولت قاجاريه در كشور ايران بوده‌اند و جمعى از ايشان پادشاه عهد را اطاعت و انقياد و بعضى ديگر از غايت شوكت تاج‌بخش و ممالك‌ستان بوده‌اند و برخى جهت صلاح دولت خويش ابواب و داد و انقياد بر روى سلاطين عصر گشوده‌اند\r\n\r\n\r\n","description":"","footnote":"\r\n( 1 ) - كذا\r\n","page_name":" 24 ","page_number":114},
  {"content":"\r\n\r\nذكر هر يك در موضع خويش از خداوند توانا و درويش مأمول است . حاصل آنكه ديار ايران هميشه مسكن سلاطين جم شوكت و مقر خوانين فريدون حشمت بوده پيوسته ائمه دين و علماى صاحب يقين آن سرزمين را ستوده‌اند همواره آن مكان به زيور عرفاى كبار و حكماى عالىتبار آراسته و به حليهء دانشوران عظام و دانشمندان والامقام پيراسته و ذكر بعضى از ايشان را مسود اين اوراق ذكر خواهد نمود الاعانة و التوفيق من الله المعبود\r\nبيت :\r\n الهى غنچه اميد بگشاى * گلى از روضهء جاويد بنماى \r\n\r\nحديقهء اول محتوى بر پنج گلزار است\r\n\r\nگلزار اول در گفتار ديار آذربايجان\r\nبر ضمير منير دانشوران روزگار و بر رأى جهان‌آراى خردمندان هر ديار مخفى و محجوب نماند كه آذربايجان دياريست معروف و در السنهء و افواه موصوف بحسب آب و هوا و صفوت و صفا ممتاز ، مشتمل است بر چمن‌هاى خوش و مراتع دلكش جبال راسيه و تلال عاليه و هفده شهر آباد و بيست و نه قصبه خجسته بنياد ، مسكن ارباب حشم از قبايل قزلباش و مأمن اصحاب خدم از عشاير نصرت تلاش ، محدود است از طرف شمال بولايت موغان و شيروان و جبال البرز و ، از سمت جنوب بعراق عجم و كردستان ، و از جانب مشرق بديار خلخال و گيلان و طالش و ديلم ، و از جهة مغرب ببلاد ارمن و گرجستان قديم الايام از بندر بادكوبه الى ولايت خلخال نود و پنج فرسخ طولا و از قصبهء ماجردان تا جبل سينا پنجاه و پنج فرسخ عرضا بوده و تختگاه آن سرزمين قبل از اين شهر مراغه بوده اكنون سالهاى فراوانست كه دار الملك آن ديار قبة الاسلام تبريز است و جميع آن ولايت مشتمل است بر اقليم چهارم . قديم الزمان آن مكان را آذرپيگان مىگفتند چه كه آذر در لغت فرس آتش را گويند و پيگان بكاف پارسى محل و مكان را نامند يعنى آتشگاه و آتشكده چون در بدايت آتش‌پرستى در آنجا آتشكده چند احداث نمودند لاجرم مسمى بآذرپيگان گرديد . هنگامى كه اهل اسلام در تسخير آن ولايت پرداختند . مالكان ممالك خبر در عمارت آن كشور\r\n\r\n","description":"","footnote":"","page_name":" 25 ","page_number":115},
  {"content":"\r\n\r\nاختلاف نموده‌اند جمعى گويند بانى آن مقام آذر بن اسود ابن سام و بعضى گويند آذرپيكان بن پورد بن سام آن ولايت را عمارت فرموده و برخى گويند كه در زمان شاپور ذو الاكتاف آذرباد نام در آن اطراف دعوى نبوت كرده گروه بسيار و قوم بيشمار بر آن فريفته گشته دعوت او را بسمع رضا شنيدند چون دعوى آذرباد بسمع شاپور رسيد او را گرفته روى گداخته بر سينه‌اش ريخته آذرباد متالم و متضرر نگرديد و اين معنى سبب ازدياد اعتقاد مردم آن بلاد گشت آبادى آن ديار از اوست فرقه‌اى از مورخان عجم گفته‌اند كه باعث عمارت آن ولايت زردشت بن يورشسب است حكايت زردشت و كيش زردشتيان در ضمن ذكر بلخ مذكور خواهد گشت و احوال مه‌آباد و ملت مه‌آباديان كه ايشان را يزدانيان و زردشتيان نيز گويند بر وفق وعده‌ئى كه در ضمن ذكر ايران كرده بود مذكور مىگردد .\r\n\r\nاحوال مهاباديان\r\nبر ارباب هوش و احباى معرفت نيوش مخفى نماند كه اعتقاد پيروان مهاباد كه به دو ظهور عالم و ابتداى خلقت بنىآدمند بر عقلاى معرفت توأم مخفى است و از مبدا حضرت انسان تا اين زمان هيچ‌كس عالم و دانا نيست اما مستحفظان اخبار و مستخبران آثار بقلم صداقت شعار اشعار نموده‌اند كه در بدايت اين دور را مه‌آباد نام بود كه ايزد متعال او را با جفت خويش بقيد حيات مقيد نمود و ساير ناس طريق عدم پيش گرفتند و حضرت خداوند مه‌آباد را ذريه عظيم و اولاد بسيار كرامت نمود و بتاج نبوت و افسر خلافت مفتخر و سرافراز فرمود و مهاباد به حكم وحى آسمانى و الطاف يزدانى رسوم ملت و قواعد دولت آشكار كرد و قانون مهترى و طريق كهترى در عالم پديد آورد و اصناف خلايق را به چهار قسمت تقسيم نمود :\r\nنخستين علماى دين و فضلاى صاحب يقين جهت محافظت ملت بيضا و شريعت غرا مقرر فرمود و ايشان را موبد و اميربد نام نهاد .\r\nدوم خسروان كشور و سپهداران لشگر كه ايشان جهان را آباد و رعيت را دلشاد نمايند و ظلم در ظالمان و ستم از زيردستان منع فرمايند و اين فرقه را چترى نام كرد چه كه عامه انام در ظل چتر معدلت فرجام ايشان آسوده و مرفه‌الحالند .\r\nسوم اهل زراعت و ارباب حرفت‌اند ايشان را پاس اسم گذاشت و پاس در لغت\r\n\r\n","description":"","footnote":"","page_name":" 26 ","page_number":116},
  {"content":"\r\n\r\nمه‌آباديان بمعنى بسيار باشد چون اين گروه از ساير فرق بيشترند لاجرم ايشان را به‌پاس موسوم ساخت و پاس بمعنى آبادى نيز آمده چه اين جماعت آبادى و سبب معمورى عالمند .\r\nچهارم گروهى جهت هرگونه خدمات و رفع زحمات معين ساخت و اين فرقه را مسمى بسود گردانيد زيرا كه ايشان سبب تن‌آسائى خلق و خلق به جهت ايشان آسوده‌اند .\r\nجهان را به مثابهء چهار عنصر گشوده ساخت اسباب نظام عالم و اوضاع بنىآدم را مرتب و منتظم پرداخت و در روزگار بوقلمون طريق مهر و قهر آشكار گشت معرفت حضرت يزدان و پرستش خداى عالميان پديدار شد حضرت سبحانه و تعالى مهاباد را كتابى فرستاد سپايش‌نام كه در آن هرگونه علم و هر زبان اعلام و آن مشتمل به چندين لغت و بهر لغت چندين دفتر داشت و در آن زبانى بود كه به زبان جهانيان مشابهت نداشت و آن كتاب را زبان آسمانى نام گذاشت مهباد بهر طايفه لغتى داده بموضع مناسب ارسال داشت از زبان مهباد پارسى و تازى و تركى و امثال آن آشكار گشت در اين خراب‌آباد كتابى است از مهباد آن كتاب را شرحها و ترجمه‌ها نمودند من جمله ترجمه بزرگمهر است كه جهت قباد و پسرش نوشيروان معدلت نهاد ترتيب داده بعضى از مضامين آن ترجمه اينست كه : ذات يزدان از جميع الوان و اشكال معرا و از وصف فصحاى روزگار و بلغاى هر ديار مبراست عقول عقلاء و فهوم حكماء در معرفت صفت آن ذات حيران و جمله مخلوقات در چگونگى آن ذات بىچون سرگردان و همه موجودات پرتوى است از وجود حضرت يزدان و علمش به همهء ممكنات يكسانست و كار سبحانه و تعالى برتر از اقرار زبان‌آوران و هر چه ادراك آدمى درك نمايد برتر است از آن . و نيز در آن كتاب مذكور است كه مبدا حقيقى سبحانه و تعالى اجرام سماوات و كواكب را چنان آفريد كه از گردش و حركات آثار ايشان بىشك در جهان پديد است و حوادث امهات سفلى بىشبهه از آباى علوى است لهذا تعظيم ايشان نمودن و قبله حاجات دانستن روا و هر يك آن اختران را در هنگام خود عبادت كردن سزاست لاجرم مهباديان هر موضعى كه آتشكده بود برابر آن هيكل اخترى مىساختند و بتعظيم و تكريم آن اختركده مىپرداختند و جمهور خلايق هنگام شدايد\r\n\r\n","description":"","footnote":"","page_name":" 27 ","page_number":117},
  {"content":"\r\n\r\nاستغاثه نزد پيكر اختر مىبردند و همواره طريق بندگى و عبوديت حضرت ايزد را در آتشگاه پيكركده مىسپردند و آتش را هم از مظاهر تامه دانند . و در شريعت مهباد مقرر چنانست كه زندبار يعنى حيوانات بىآزار كشتن حرام و تند بار يعنى جانوران سباع و مردم‌آزار قتل نمودن واجبست خلاصه مهباد و مهباديان در معمورى اين جهان سعى موفور بجاى مىآوردند و در آبادى عالم و عالميان جد تمام و جهد لا كلام مىكردند و در تاريخ ايشان مذكور است كه بعد از مهباد سيزده پيغمبر متعاقب يكديگر موسوم به آباد مبعوث گشتند و از صحف و كتب آنچه بر ايشان نزول يافت مضمون همگى بر تقويت دين مهباد بود بعد از چهارده آباد نيز پسران بعد از پدران بطنا بعد بطن مقتدا و پيشواى خلق بودند و راه و رسم داد و عدل مىنمودند جمعى از ايشان بتاج نبوت سرافراز و بعضى به خلعت خلافت ممتاز شدند مدتهاى مديد نبوت و سلطنت در خاندانهاى ايشان دوام يافت چنان كه در حساب مهباديان يك دوره زحل كه عبارت از هزار سال باشد يك روز است و چنين سى روز را يك ماه دانند و دوازده ماه را يك سال خوانند و چنين هزار سال را يك فرد خوانند و چنين هزار فرد را يك مرد دانند و هزار مرد را يك جاد اسم گذارند و هزار جاد را يك راد شمارند و هزار راد را يك زاد گويند بدين موجب صد زاد سال دين و دولت و ملك و ملت در دودمان مهباد بر قرار ماند نهايت اين طايفه آباد آزاد است كه از سلطنت و حكومت دست كشيد و در گوشهء خمولى انزوا گزيد و از كار و بار جهاندارى خويش را معزول ساخت و به عبادت يزدان و پرستش حضرت سبحان پرداخت به علت عزلت‌آباد آزاد عالم رو به خرابى نهاد و ملك كج‌رفتار ابواب محن و فتن بر روى روزگار خلايق بگشاد ديو سيرتان جهت حب مال دشمن جان مردمان شدند گروه اشرار بر زير دستان خيره گشته چندان سفك دماء نمودند كه از خون بيچارگان از هر طرف سيل برخاست و خلق بسان سبوع و وحوش در قلال جبال مسكن ساختند و رسوم دين و قواعد آئين از جهان برانداختند بر طبايع كافهء ناس سبوعيت غالب گرديد و آتش ظلم و جور بفلك مينافام رسيد جمعى از دانايان كه در زواياى خمولى انزوا داشتند به خدمت جىافرام ابن آباد آزاد كه در كهوف جبال به عبادت ايزد متعال مشغول بود\r\n\r\n","description":"","footnote":"","page_name":" 28 ","page_number":118},
  {"content":"\r\n\r\nروان گشتند بنا بر پاكى افرام را جىافرام مىگفتند چه كه در لغت مهباديان جى پاك را گويند زمرهء دانشمندان بعرض جىافرام رسانيدند كه تباهى جهان را جز ذات بابركات تو پناهى نيست و مرض اختلال عالم را غير از آميزش وجود تو شفائى نمىدانيم بعضى احاديث كه بر فضيلت آن كار دلالت مىكرد بر جىافرام خواندند و برخى اخبار كه بر رعايت رعيت و زيردستان مناسبت داشت بعرض وى رسانيدند التماس خردمندان به درجهء قبول نيفتاد تا آنكه حضرت عزت بر جىافرام وحى فرستاد و جىافرام بفرمان ملك علام بر سرير نبوت و سلطنت اجلال فرمود و خلايق را در ظل حمايت و كف كفايت خويش آسوده و مرفه الحال نمود مردم اشرار و گروه تبه روزگار روى بغار ادبار آوردند شير با آهو و باز با تيهو آشتى كردند قرن‌هاى بسيار و مدتهاى بيشمار ملك و ملت در خاندان جىافرام امتداد كشيد چنان كه در حساب فرقه جيان يك دور زحل كه عبارت از سى سال باشد يك روز است و چنين سى روز را ماه گويند و دوازده چنين ماه را سال گويند و صد هزار چنين سال را يك سلام خوانند و صد سلام را يك شمار دانند و صد شمار را يك اسپار و صد اسپار را يك راده و صد راده را يك زار و صد زار را يك آواز و صد آواز را يك پى آواز گويند بموجب حساب مذكور يك اسپار سال دين و دولت در خانوادهء جيان امتداد يافت و نهايت اين فرقه جىآلاد بود كه از ميان خلق كناره نمود و به عبادت معبود حقيقى مشغول گرديد .\r\nبر فضلاى دانشمند مخفى نماند كه در كتب مبسوطه مه‌آباديان مسطور است كه جىافرام از نژاد آباد آزاد است ، جىافرام پسر آباد آزاد به جهت آن گفته‌اند كه بعد از آباد آزاد در خوبى سيرت و نيكى سريرت بكمال جىافرام كس نبود و الا ميان جىافرام و آباد آزاد قرنهاى فراوانست و همچنين ميان شائىگليو و جىآلاد واسطهء بسيار است و ميان شائى مهبول و ياسان و گلشاه وسايط فراوانست .\r\nمورخان مه‌آباديان چنين گفته‌اند كه چون محرمان جىآلاد را در معبد خود نيافتند ملازمان درگاه به جستجوى وى بهر جانب شتافتند كسى از جىآلاد اثرى نديد و خبرى نشنيد كار جهان و جهانيان بيشتر از پيشتر پريشان و ابتر گرديد عالميان\r\n\r\n","description":"","footnote":"","page_name":" 29 ","page_number":119},
  {"content":"\r\n\r\nدر كج افتادند و خلايق پيمان بسته دست ستم بر يكديگر گشادند گروه اشقيا بر خون عاجزان طالب و فرقه ستمگران بر فقيران غالب گشتند قومى را از حيز شمار بيرون بقتل آوردند و مال زيردستان را زبردستان يغما كردند لاجرم گروهى از دانشمندان به بارگاه شائىگليو بن جىآلاد شتافتند شائىگليو را از كثرت حق‌پرستى شادى و شائى مىگفتند يعنى يزدان و يزدان‌پرست ، خردمندان روزگار برخى از پريشانى هر ديار به خدمت شائى كليو عرض نمودند شمهء از ظلم و عدوان اهل اشرار تقرير فرمودند شائى كليو به اشاره وحى سمائى و بامر حضرت الهى بجاى پدر نشست و عالم پير دگرباره جوان گشت برج و باروى دين و دولت روى به معمورى نهاد اساس ظلم و جور از گيتى برافتاد و جمهور خلق در مهد امن‌وامان آرام نمودند قرنهاى فراوان كافهء رعايا و برايا در ظل حمايت شائيان بن جىآلاد آسودند موافق حساب جيان يك شمار سال ملك و ملت در خاندان شائيان امتداد يافت و آخر ايشان شائى مهبول بود كه از جهانيان ملول گشته گوشهء انزوا اختيار نمود و سبب انزواى مه‌آباديان اين بود كه چون شقاوت و شرارت در طباع خلق غالب مىديدند و گروه سفها و اشقيا در روزگار بسيار مىگرديدند ايشان را طاقت ديدن اشرار و شنيدن گفتار نبود لاجرم در كنج غار و كهوف و كهسار منزوى مىشدند چون شائى مهبول كنج عزلت بر گنج سلطنت اختيار كرد سپهر بىمروت دگرباره دمار از روزگار خلق برآورد اصناف رنج و عنا و اقسام محنت و بلا در عالم و بنىآدم ظاهر شد و مردم اشرار و خلق بدكردار از گوشه و كنار به هم رسيدند و اهل ظلم و جور دست يافتند و بريختن خون بيچارگان پرداختند از خون زيردستان انهار و شطوط جارى شد و ناله و افغان ستم رسيدگان از طبقات آسمان درگذشت جمعى از دانايان چاره‌جو گشته به خدمت ياسان بن شائى مهبول رسيدند فصلى از صدمات عفاريت زمان به خدمت ياسان عرض كردند و شطرى از شياطين انس شكايت نمودند ياسان بفرمان حضرت سبحان تاج رسالت بر فرق نهاد و خلايق را نويد عدل‌گسترى و اميد رعيت‌پرورى داد ياسان يعنى لايق و به حق مبعوث گشته لهذا آن را ياسان گفته‌اند جهان و جهانيان در سايهء مرحمت ياسان خرم و شادان گرديدند دين و دولت و ملك و ملت را طراوت تازه و نضارت\r\n\r\n","description":"","footnote":"","page_name":" 30 ","page_number":120},
  {"content":"\r\n\r\nبىاندازه بخشيده بر طبق حساب سابق نود و نه سلام سال سلطنت و رسالت در طايفه ياسائيان امتداد يافت آخر ايشان ياسان آجام بود كه با خيل خويش از اين سراى فانى بعالم جاودانى خراميد بعد از انتقال ياسان آجام كار و بار روزگار عاطل و باطل گرديد زيرا كه گلشاه بن ياسان آجام به جهان‌دارى ميل ننمودى و راه و رسم ملك‌دارى نه پيمودى همواره به عبادت معبود عمر سپردى و كسى به خلوتگاه گلشاه راه نبردى لاجرم ستمگران عهد بستند و دست ظلم و جور بر ضعيفان گشادند و صلاى ستمگرى و بيدادى در دادند و سرهاى سروران چون گوى بميدان در غلطيد و بقاع رفيع و قلاع منيع به خاك يكسان گرديد قراى معموره و بلاد مشهوره بجهان عدم شتافت نقود و جواهر از حيز حساب بيرون و اجناس و امتعه از شمار و هم افزون تاراج يافت شيوه مردمى و آدميت از گيتى برانداختند خلايق بسان وحشيان در غار و كوهسار مسكن ساختند .\r\n\r\nظهور كيومرث\r\nچون پريشانى عالم و عالميان به‌غايت رسيد و جور اهل ظلم و عدوان به نهايت انجاميد حضرت سبحان گلشاه را كه بين مورخين اسلام به كيومرث شهرت دارد به افسر رسالت و تاج سلطنت مفتخر و سرافراز گردانيد بارشاد كافه عباد و هدايت خلايق ارسال فرمود كيومرث به حكم يزدان آئين دين و داد بر عالم و عالميان ظاهر ساخت و رسوم ظلم و ستم از جهان و جهانيان برانداخت جهان را آباد و خلق را دلشاد كرد و اهل دانش را در آغوش لطف و احسان بپرورد و حضرت خلاق از راه اشفاق به كيومرث كتاب فرستاد و جميع خلايق بفرمان گلشاه گردن نهادند يزدانيان گلشاه را ابو البشر گويند بسبب آنكه غير از گلشاه و فرزندان او در عالم بنىآدم نبود زيرا كه همگى در ساحت جدال و قتال راه عدم پيش گرفتند\r\nبر ضمير ارباب بصيرت مستور نماند كه آنچه از تاريخ موغان مفهوم مىگردد اينست كه جميع كتب و صحايف مه‌آباديان و فرقه جيان و زمره شائيان و طبقه ياسائيان و گروه پيشداديان و قاطبه كيانيان تا زمان دولت گشتاسب آنچه نازل شده همگى موافق شريعت مهباديان بوده و تمام پيغمبران تقويت ملت مهباد مىنموده‌اند و زند و اوستا كه هر دو كتاب زردشت ابن يورشسب است بر وفق شريعت مهباد تاويل نمايند\r\n\r\n","description":"","footnote":"","page_name":" 31 ","page_number":121},
  {"content":"\r\n\r\nو زردشت را وخشور سيميارى يعنى پيغمبر رمزگوى خوانند .\r\n\r\nظهور زردشت\r\nچون در اوان گشتاسب كيش مهباد سستى و آئين اهرمن‌پرستى ظهور يافت از طريق ايزدشناسى بجز اسم و از آئين يزدان‌پرستى غير از رسم در ميان مردم نماند باز ار خداپرستى كاسد و مزاج عالم و طباع بنىآدم فاسد گشت حضرت سبحانه و تعالى بر خلايق شفقت فرمود زردشت ابن يورشسب را كه از نژاد ايرج بود بتشريف رسالت مشرف نموده بهدايت كافه عباد ارسال فرمود بامر حضرت يزدان بمجلس گشتاسب خراميد در حينى كه گروه حكيمان و مؤبدان و جادوگران از هر فرقه حاضر بودند گشتاسب را بدين بهى دعوت نمود خسرو ايران معجزه و دانشمندان برهان طلب فرمودند زردشت به معجزه ظاهره و براهين باهره شاه ايران و زمرهء دانشوران را ملزم و عاجز گردانيد چگونگى الزام دانايان و كيفيت ايمان آوردن خسرو ايران در ضمن احوال بلخ از مساعدت بخت مأمول است چون گشتاسب دعوت زردشت را به اجابت مقرون ساخت و در اين كيش و ملت راسخ گشت رسوم مذموم از عالم برانداخت دگرباره آئين ديندارى و قانون نكوكارى در روزگار آشكارا گرديد و رياحين بهجت و خرمى از بوستان ملك و ملت دميد كار و بار عالم انتظام يافت و قواعد بدعت بديار ادبار شتافت گشتاسب بامر زردشت فرمان داد كه در اقطار و امصار عالم آتشكده سازند و خلايق به روش دين و آئين زردشت پردازند چون منشاء مولود زردشت ديار آذربايجان بود نخستين آتشكده‌اى كه در ممالك محروسه بنام زردشت احداث شد در آن ولايت بود لهذا بآذربايجان موسوم گرديد\r\n\r\nحكمرانان آذربايجان قبل از اسلام و بعد از آن\r\nپوشيده نماند كه پيوسته گماشتگان ملوك فارس در آن ولايت استقلال داشتند و گاهى از نژاد ايشان لواى فرماندهى مىافراختند چون آفتاب دولت اسلام از مشرق ايمان تابيدن گرفت در سال بيست و دو هجرى در زمان خلافت عمر بن خطاب مغيره آن ولايت را بطريق صلح مفتوح ساخت بنياد كفر و اساس شرك از آن ديار برانداخت بعد از خلافت خلفاء آن سر زمين مسخر اولياى بنى اميه گرديد چون دولت امويه به پايان رسيد به حوزهء تسخير بنى عباس درآمد مدتهاى ديد در تصرف عباسيان بود چون به حكم بىچون اساس خلافت\r\n\r\n","description":"","footnote":"","page_name":" 32 ","page_number":122},
  {"content":"\r\n\r\nبنى عباس رخاوت و سستى پذيرفت حكام اتابكان ايلدگز در سنهء پانصد و چهل هجرى از طرف سلاطين سلجوقيه در آذربايجان استقلال يافتند بعد از انقراض دولت اتابكان چندى ملوك عراق و خراسان به آن ولايت حكم نمودند تا آنكه كوكب دولت چنگيزيه از مشرق جلال طالع و لامع گرديد وصيت جهانگيرى چنگيز خان به گوش هوش دور و نزديك رسيد فرقه چنگيزيان جميع بلاد آذربايجان را گشودند بعضى از حكام و سلاطين آن فرقه قلاع خوب و بقاع مرغوب بنا نمودند چون بامر لايزال دولت ايشان زوال يافت امراء چوپانيان در آن ولايت ظاهر شدند مقارن دولت ايشان ملوك ايلخانيان ظهور يافتند و چندى به حوزهء تصرف امير تيمور و اولاد او درآمد و فرقهء آق‌قويونلو از اولياى آل تيمور انتزاع نمودند و زمرهء قراقيونلو از آن طايفه استرداد فرمودند و سلاطين صفويه از ملوك قراقيونلو انتزاع نمودند در زمان سلطان محمد خدا بنده اولياى دولت عثمانيه به حيطه تصرف درآوردند شاه عباس ماضى از روميان بازگرفت بعد از انقراض صفويه ديگرباره بدست روميان افتاد نادر شاه عاليجاه از آن گروه استرداد كرد چون دولت نادرى انقراض يافت ولات آن ولايت بطريق ملوك‌الطوايف سلوك نمودندى و ملوك زنديه را بنا بر مصلحت فىالجمله انقياد كردندى تا آفتاب اقبال قاجاريه از افق سلطنت ساطع گرديد اكنون كه سنه هزار و دويست و سى و هفت هجريست اكثر بلاد آن ديار در كف كفايت شاهزاده كامكار عباس ميرزا ابن سلطان فتحعلى شاه است\r\n\r\nحاصل ديوانى آذربايجان\r\nحاصل ديوانى آن ولايت در زمان دولت سلجوقيان دو هزار تومان موغولى بوده ، تومان آن زمان عبارت از ده هزار مثقال نقره خالص است ، در زمان سابق ديار آذربايجان به‌غايت معمور بوده و در اين اوان در نهايت پريشانى است ، مسود اوراق در حين سياحت آنچه از آن ولايت ديده مسطور مىگرداند ان‌شاءالله تعالى .\r\n\r\n","description":"","footnote":"","page_name":" 33 ","page_number":123},
  {"content":"\r\n\r\n\r\nدار الارشاد اردبيل\r\nاردبيل شهريست مشهور به برودت هوا و عذوبت مياه در السنة و افواه مذكور است از اقليم چهارم طولش ف لب و عرضش كح در چهار فرسخى جبل سيلان طرف شرقى شهر تبريز واقع و جوانب اربعهء آن ولايت واسع است .\r\n\r\nبناى اردبيل\r\nصاحب روضة الصفا گفته كه اردبيل از بناهاى كيومرث است بعضى گويند كه از ابنيهء اردبيل بن اروسى بن ملطى بن يونان بن عامر بن شالخ بن ارفحشد بن سام بن نوح است و بعضى از ائمه تاريخ را عقيده آنكه در هنگام معارضهء كيخسرو بن سياوش و فريبرز بن كيكاوس در امر سلطنت در كوه سيلان حصارى بود در غايت حصانت موسوم به بهمن دز در قرون بسيار كمند هيچ ذى شوكتى بر شرفات آن قلعه نرسيده و خيال تصرف هيچ صاحب حشمتى بگرد آن نگرديده فتح آن قلعه را برفع خصومت مقرر ساختند و با اسباب و آلات بفتح آن قلعه پرداختند نخست فريبرز با طوس رفته بعد از ترددات بسيار محروم و مأيوس بازگشتند آنگاه كيخسرو با گودرز به نيروى اقبال آن قلعه را گشود همان وقت بنياد دار الارشاد را طرح فرمود .\r\n\r\nآبادى اردبيل و صفت مردم آن\r\nدر عصر دولت صفويه به‌غايت معمور و ملاذ و ملجأ نزديك و دور بود بعد از انقراض دولت آن طايفه بسبب ترودات سپاه مخالف و مؤالف مانند ساير بلاد آذربايجان ويران گشته اكنون به قدر دو هزار باب خانه و صد قريه ويرانه باقى و سه هزار ايل شاهسون من طوايف قزلباش ساكن آن ديار و ساكنانش ترك زبان و سفيد چهره از صباحت‌منظر و ملاحت پيكر بىبهره و همگى شيعه‌مذهب و گروه بىادبند از فواكه گيلاس ممتاز و گندمش بامتياز است و حقوق ديوانى موافق حساب قديم هشتاد هزار دينار بوده .\r\nمزار كثير الانوار شيخ صفى الدين قدس سره در آن ديار مطاف طوايف اهل روزگار است ،\r\n\r\n","description":"","footnote":"","page_name":" 34 ","page_number":124},
  {"content":"\r\n\r\n\r\nدر ذكر احوال مفخر الواصلين شيخ صفى الدين و اولاد آن جناب على سبيل الاجمال\r\nشيخ صفى الدين اسحاق « 1 » قدوهء اولياى آفاق بوده در علو نسب و سمو حسب هيچ‌كس به آن جناب برابرى نمىنمود .\r\n\r\nنسب شيخ صفى\r\nنسب آن حضرت بدين‌موجبست هو ابن شيخ امين الدين جبرائيل ابن شيخ صالح بن سيد قطب الدين بن سيد صلاح الدين رشيد بن سيد محمد الحافظ لكلام اللّه بن سيد عوض الخواص بن سيد فيروز شاه زرين كلاه بن سيد شرف شاه بن سيد محمد بن سيد حسن بن سيد محمد بن سيد ابراهيم بن سيد جعفر بن سيد محمد بن سيد اسماعيل بن سيد احمد بن سيد احمد الاعرابى ابن ابو محمد قاسم بن ابو القاسم بن حمزة بن الامام الهمام موسى الكاظم عليه السلام\r\nآباء و اجداد آن ولايت نژاد در آن ديار به‌غايت محترم بودندى و سلاطين روزگار نسبت بدان سلسله عليه كمال احترام نمودندى چنان كه احوال ولايت مآل آباء و اجداد آن حضرت در كتاب روضة الصفاء بر سبيل تفصيل مذكور است .\r\n\r\nحالات شيخ صفى\r\nچون شيخ صفى الدين بسن رشد رسيد طالب مرشد و پير گرديد پاى عزيمت در وادى طلب نهاده بصوب شيراز شتافت و در آنجا صحبت شيخ مصلح الدين سعدى و امير عبد اللّه فارسى و ساير اهل اللّه را دريافت اما دست ارادت به هيچ‌يك نداد زيرا كه مرتبه خود را برتر مىديد آخرالامر به اشارت امير عبد اللّه در گيلان به ملازمت شيخ تاج الدين زاهد رسيد در خدمت آن جناب درجهء عالى و مرتبه متعالى يافت و شيخ زاهد يكى از بنات مكرمات خود را به حبالهء نكاح شيخ صفى الدين درآورد با آنكه فرزندان صاحب جلال صاحب كمال داشت منصب ارشاد و هدايت عباد بوى تفويض فرمود شيخ صفى الدين بموجب وصيت شيخ زاهد در خطيرهء اردبيل بهدايت خلايق اشتغال نموده زياده از سى سال بارشاد عباد مشغول بود جمعى كثير و جمعى غفير حلقه ارادت آن حضرت را در گوش كشيدند و از يمن همت آن صاحب ولايت به مرتبه بلند رسيدند . از كثرت مريدان آن حضرت منقولست كه روزى امير چوپان سپهسالار ايران آن زبدهء اهل ايقان را پرسيد كه مريدان شما بيشترند\r\n\r\n\r\n","description":"","footnote":"\r\n( 1 ) - نسخه : ابو اسحاق\r\n","page_name":" 35 ","page_number":125},
  {"content":"\r\n\r\nيا لشگريان ما ؟ آن حضرت فرمود كه در ممالك ايران قطع نظر از ساير بلدان وفور كيشان به مثابه‌ايست كه در برابر هر يك از اصحاب جلادت صد نفر ارباب ارادتند .\r\n\r\nسلسله طريقت\r\nو سلسلهء طريقت آن جناب بمصدر سلاسل اوليا حضرت على بن موسى الرضا عليه التحية و الثناء مىرسد بدين موجب كه آن جناب مريد شيخ تاج الدين زاهد گيلانى بوده و او از مريدان شيخ جمال الدين تبريزى و او مريد شيخ شهاب الدين اهرى و او مريد ابو الغنائم ركن الدين سجاسى و او مريد قطب - الدين ابو بكر ابهرى و او مريد ابو نجيب سهروردى و او مريد قاضى وجيه الدين بن عمرو البكرى و او مريد شيخ احمد اسود ابيوردى و او مريد ممشاد دينورى و او مريد ابو القاسم شيخ جنيد البغدادى و او مريد شيخ سرى سقطى و او مريد ابو محفوظ شيخ معروف بواب حضرت امام رضا عليه السلام است .\r\nوفات آن بزرگوار فى شهور سنه هفتصد و سى و پنج هجرى وقوع يافت رحمة اللّه عليه معاصرين آن حضرت از مشايخ عظام ابو المكارم ركن الدين علاء الدوله سمنانى و شيخ عبد الرزاق كاشانى و شيخ اوحد الدين مراغه‌اى و شيخ محمود شبسترى و مير حسين سادات هروى ، و از علماء قاضى ناصر الدين بيضاوى و جمال الدين علامه حلى ، و از سلاطين سلطان غازان خان بن ارغون خان و سلطان محمد خدابنده ابن ارغون خان و سلطان ابو سعيد بن سلطان محمد خدابنده بود .\r\n\r\nشيخ صدر الدين موسى بن شيخ صفى الدين\r\nآن جناب دخترزاده تاج الدين زاهد بود بموجب وصيت پدر بر مسند ارشاد جلوس نمود و در فضائل و كمالات ظاهرى و باطنى درجهء عالى داشت و در محامد اخلاق و مراسم اشفاق عديل و نظير نداشت چنان كه سيد محمد بن نوربخش آن جناب را از جليل عجم گفته .\r\nيكى از مريدان آن بزرگوار كاشف الاسرار شاه قاسم انوار است ، اكثر سلاطين روزگار نسبت به آن زبدهء ابرار طريق ارادت مسلوك مىداشتند و از مراسم خدمت دقيقه‌ئى فرونمىگذاشتند چنان كه در خلاصه تواريخ مسطور است كه امير تيمور صاحب‌قران بعد از تسخير بلاد روم به زيارت آن حضرت رسيد استدعا نمود كه خدمتى رجوع فرما پس از الحاح بسيار و عجز و انكسار آن حضرت فرمود اسرائى كه از بلاد روم و شام آورده‌ئى\r\n\r\n","description":"","footnote":"","page_name":" 36 ","page_number":126},
  {"content":"\r\n\r\nاطلاق نماى امير صاحب‌قران حسب الإشارة آن حضرت تمامى آن گروه را از ذل اسيرى خلاصى داد جمعى از آن طايفه در ملازمت آن جناب مانده حلقه بندگى به گوش كشيدند و بعضى مرخص گشته به اوطان خويش مراجعت نمودند اكنون از آن فرقه در ديار روم و ديار بكر و ارمنيه كبرى بسيارند و خود را به خاندان صفويه منسوب مىدارند مسود اوراق بسيار از آن گروه را ديده و بصحبت ايشان رسيده در ولايت روم آن جماعت را صافى مىنامند . وفات شيخ صدر الدين در زمان دولت امير تيمور در همان ديار اتفاق افتاده شاه قاسم انوار اين قطعه را در مرثيه آن بزرگوار گفته :\r\n صدر ولايت كه نقد شيخ صفى بود * قرب نود سال بود رهبر اين راه\r\nجانش بوقت رحيل عطسه زد و گفت * يا ملك‌الموت قد وصلت الى اللّه\r\nحالت او را ملك چه ديد عجب ماند * گفت كه يا شيخ الف يرحمك اللّه \r\nمعاصرين آن مقرب درگاه از طايفه اهل اللّه مير سيد على همدانى و سيد شاه نعمت اللّه ولى ماهانى و سيد محمد نوربخش قهستانى و شيخ زين الدين قاديانى و شيخ بهاء الدين نقش‌بند بخارائى و مولانا شمس الدين حافظ الشيرازى و شيخ كمال الدين خجندى و شيخ تقى الدين على دوستى و شيخ شرف الدين مزدقانى و شيخ محمد شيرين تبريزى المعروف بمغربى ، و از زمرهء علماء سعد الدين تفتازانى و امير شريف الدين على جرجانى .\r\n\r\nسلطان على بن شيخ صدر الدين موسى مشهور به خواجه على سياه‌پوش\r\nبعد از والد سجاده‌نشين ارشاد خلايق گشت به زيور كمالات صورى و معنوى آراسته و از اخلاق ذمايم پيراسته بود بعضى گويند امير تيمور حسب الفرمودهء سلطان على اسراى روم را اطلاق نمود و صحبتى كه فىمابين امير صاحب‌قران و سلطان على واقع شده مشهور است و در بعضى كتب تواريخ على سبيل التفصيل مذكور .\r\nمنقولست كه در اواخر عمر عزيمت حج اسلام نمود بعد از حج بيت اللّه الحرام و زيارت ائمه انام در بيت المقدس در سنهء هشتصد و سى و دو بخلد برين انتقال نمود .\r\n\r\n","description":"","footnote":"","page_name":" 37 ","page_number":127},
  {"content":"\r\n\r\n\r\nشيخ ابراهيم بن سلطان على عليه الرحمة\r\nپس از فوت پدر بر متكاى ارشاد عباد تكيه نمود و بر سنن آباء و اجداد خود سلوك مىفرمود چون فرمان  ارْجِعِي إِلى رَبِّكِ راضِيَةً مَرْضِيَّةً  شنود بدار القرار رحلت نمود\r\n\r\nسلطان جنيد بن شيخ ابراهيم\r\nبه زيور فضل و كمال آراسته و به حليه محامد و محاسن پيراسته بود بر وفق سنن آباء و اجداد خويش عمل مىنمود چون ارباب ارادت بسيار گشت پيوسته از خاطر خطيرش مىگذشت كه ترويج دين مبين نمايد و ابواب مذهب اثنا عشرى گشايد چون جهانشاه تركمان در مذهب مخالف ايشان بود لاجرم آن حضرت را از قلمرو خويش اخراج نمود آن حضرت با جمعى از اهل ارادت بصوب حلب عزيمت فرمود چند گاه در بلده حلب تشريف داشت آنگاه رايت حركت به سمت ديار بكر برافراشت ابو النصر حسن بيك فرمانفرماى آن ديار مخبر شده بقدم ارادت استقبال نمود از مراسم اخلاص هيچ‌گونه مهمل و معطل نگذاشت چنان كه به مصاهرت آن حضرت مفاخرت كرده خواهر اعيانيه خود خديجه بيگم را بنكاح آن حضرت درآورد سلطان حيدر از آن خاتون مهر افزون تولد نمود آن حضرت تمادى ايام در غايت عزت و احترام در مهد فراغت برآسود بعد از چندگاه با صوفيان صفوت شعار از ديار بكر بعزم غزاى كفار به طرف طرابوزان تشريف بردند و با كفره آن ديار غزا كرده وجود جمعى را از لوح هستى ستردند آنگاه روى توجه بملك شيروان نمودند امير خليل والى شيروان از شوكت ايشان ترسيده لشگر بىحد و مر مقابل آن حضرت فرستاد ميان فريقين جنگ عظيم دست داد آن حضرت درين جنگ ازين سراى فانى درگذشت و بموجب آيه كريمه  وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ  بحيات جاودانى و اصل گشت اين واقعه هايله در سنهء هشتصد و شصت و نه وقوع يافت رحمة اللّه عليه .\r\n\r\nسلطان حيدر بن سلطان جنيد رحمة الله\r\nچون سلطان جنيد از قيد هستى رسته بدار السرور انتقال يافت سلطان حيدر بر مسند ارشاد و هدايت عباد جلوس نمود چون بعد از جهانشاه سلطنت ايران بهمت آن خاندان ولايت نشان بابو النصر حسن بيك تعلق گرفته بود از وفور اعتقاد كه به اين دودمان داشت\r\n\r\n","description":"","footnote":"","page_name":" 38 ","page_number":128},
  {"content":"\r\n\r\nمجددا دختر خود عالمشاه خاتون را در سلك ازدواج سلطان حيدر كشيد و شاه اسماعيل در اول صباح روز سه‌شنبه بيست و پنجم رجب سنه هشتصد نود و دو از آن دختر پاكيزه گوهر از عالم جود به فضاى وجود خراميد ، منقولست كه سلطان حيدر شبى در عالم واقعه ديد كه حضرت امير المؤمنين عليه السلام و ساير ائمه معصومين عليهم السلام حاضر گرديده فرمودند اى فرزند ارجمند جهت امتياز مخلصان از ساير مردمان علامتى مقرر نماى و فرقى ميان موافق و منافق معين فرما چون آن جناب از عالم خواب بيدار گشت در ضمير الهام پذيرش گذشت كه كسوتى اختراع نمايد كه تميز مخالف و مؤالف گردد لهذا به اشاره غيبى تاجى از سقرلات قرمزى مشتمل بر دوازده ترك ساخته نخست بر فرق همايون خويش نهاد آنگاه به مريدان و مخلصان خود داد چون تركان سرخ را قزل و سر را باش گويند لاجرم متابعان ايشان را قزلباش گفتند معمول تاج تا زمان شاه سلطان حسين بن شاه سليمان متداول بود در عصر آن پادشاه غافل آن رسم برافتاد اكنون اسم قزلباش در ايران و ساير بلدان مشهور و در افواه مخالف و مؤالف مذكور است در مملكت روم مطلق شيعه را قزلباش گويند و در ملك هندوستان و توران هر كس شيعه‌مذهب و اهل ايران باشد قزلباش نامند و در كشور ايران هر شخصى كه از ارباب سپاه بوده باشد قزلباش دانند چون در به دو ظهور طايفه قزلباشيه كه متوج بتاج شدند همگى ترك و اهل سيف و شيعه‌مذهب بودند بنابراين تغليبا قاطبهء سپاه ايران را قزلباش گويند در تواريخ مسطور است كه سلطان حيدر جهت انتقام خون پدر و جهاد با گروه بدسير بصوب شيروان لشگر كشيد و در هشتصد و نود و سه در محاربه فرخ يسار تير از كمان قضا و قدر بمقتل سلطان حيدر رسيده جرعه شهادت بدستور پدر از جام و ما منا الا مقتول شهيد كشيد رحمة اللّه عليه از آن سرور سه پسر بل سه درخشنده گوهر يادگار ماند دوازده نفر از اولاد و احفاد آن بزرگوار در جهان ناپايدار شهريارى كردند و جمهور خلايق را در ظل معدلت و سايه خويش پروردند .\r\n\r\n","description":"","footnote":"","page_name":" 39 ","page_number":129},
  {"content":"\r\n\r\n\r\nدر ذكر احوال مروج مذهب اثنا عشرى شاه اسماعيل بن سلطان حيدر\r\nبر راى جهان‌گشايان كشور خبر وصف‌آرايان ميدان سير مخفى و مستتر نماند كه شاه اسماعيل پادشاه صاحب‌قران و سلطان ممالك‌ستان بود خروج و عروج آن شهريار از بدايع روزگار بود بسن سيزده سالگى افسر شاهى بر فرق فرقدان‌ساى نهاد و در اندك زمانى از حدود دياربكر الى كنار جيحون طولا و از باب الابواب در بندالى ساحل عمان عرضا بگشاد و اعداى دين و دولت و ملك و ملت را نابود و معدوم ساخت و چندين پادشاه عظيم و خاندان قديم را برانداخت بىشبهه آن پادشاه رستم رزم و بهرام بزم و شاپور عزم و مؤيد من عند اللّه و جمله مأمور من جانب اللّه بود ، با وجود قلت انصار و كثرت اعداء و حداثت سن محاربات عظيم و معاركه بزرگ نمود و در ترويج مذهب اثنى عشرى و اظهار شعار حيدرى مساعى جميله ظاهر فرمود ، در شجاعت و مردانگى چنان بود كه با قليل صوفيان بميدان هزار سوار تاختى در شكارگاه شير ژيان را به تنهائى انداختى ، در صلابت و مهابت به مرتبه‌اى بود كه سلاطين روزگار را در مجلس منيعش ياراى گفتار نبود ، مفاخر و مآثر آن شهريار گردون وقار بىحد و شمار است اگر كسى متصدى بيان تفصيل آن شود كتابى علىحده گردد درين دفتر شرح حالات و بيان فتوحات آن پادشاه صاحب‌قران و كيفيت رسيدن اين خاندان ولايت نشان به سلطنت بطريق مختصر تحرير خواهد يافت .\r\nمخفى نماند كه چون بعد از واقعهء هايله سلطان حيدر ، يعقوب بيك ولد ابو النصر حسن بيك كه بعد از پدر بر سرير سلطنت تمكن يافت لواى بغض و كينه اولاد حيدر برافراشت آن شهزادگان را كه هر يك مهر سپهر ولايت و ماه آسمان سلطنت بودند گرفته به قلعهء اصطخر فرستاد و اين منقصت بر جمال دولت خويش نهاد قريب چهار سال و نيم در آن محبس بودند و اوقات گرامى خود را به عبادت الهى صرف مىنمودند يعقوب بيك در حقيقت قصد خاندان خويش كرده و دمار از روزگار خود و اولادش برآورد يعقوب بيك در ريعان جوانى از جهان فانى درگذشت بعد از وفاتش اولاد او هر يك كشته گشت .\r\nمصرع :\r\n با آل على هر كه در افتاد بر افتاد . \r\n\r\n","description":"","footnote":"","page_name":" 40 ","page_number":130},
  {"content":"\r\n\r\nدر تواريخ مسطور است كه چون دولت آق‌قويونلو بر ستم به يك رسيد اولاد سلطان حيدر را بآذربايجان طلبيد سلطان‌على كه بزرگترين اولاد سلطان حيدر بود بود بتيغ غدر رستم بيك جهان را بدرود نمود ، اين فتنه در اواخر سنهء هشتصد و نود و هشت ظاهر گشت جمعى از صوفيان صفوت شعار كه حاضر بودند شاه اسماعيل را بصوب گيلان بردند در آن اوان حكومت گيلان به سيد على كيا تعلق مىداشت بقدم خدمتگزارى استقبال نموده از لوازم اعزاز و اكرام فرونگذاشت مدت شش سال در آن ديار توقف فرمود چون دولت آق‌قويونلو روى بتراجع نهاد در ممالك ايران كار و بار عالم از نسق و انتظام برافتاد قواعد ظلم و جور شيوع و رسوم نهب و غارت وقوع يافت و هر كه را فىالجمله قوتى و قدرتى بود بوادى خودسرى و غارتگرى شتافت جهان بكام اهل عصيان گشت ، فغان مسكينان و فقيران از طبقات آسمان درگذشت پريشانى اهل ايران به‌غايت رسيد و بىسامانى ايرانيان به نهايت انجاميد به حكم آنكه مصرع :\r\n تا پريشان نشود كار به سامان نرسد . \r\nحضرت خلاق از راه اشفاق بر بندگان خويش و خلايق معصيت‌انديش مرحمت نموده آن خسرو درويش نهاد را برانگيخت و آتش موقدش ابروى تيره‌بختان را بباد داده به خاك مذلت ريخت لاجرم مقارن اختلال احوال اهل ايران آن پادشاه ولايت جاهى بعون عنايت الهى بقولى با هفت نفر از صوفيان صفوت شعار بروايتى هفتاد كس از فدويان جان نثار در اواسط محرم سنه نهصد و پنج بعزم درست و بهمت تمام بر خنگ جهان‌گشاى سوار گشته بصوب ديلمان حركت و طرح قشلاق در ارجوان من محال استاره انداخت و در بهار همان سنه لواى جهانگيرى و جهاندارى برافراخت چندگاه در اردبيل نزول اجلال فرمود آنگاه به طرف آذربايجان نهضت كرده مريدان و مخلصان فوج‌فوج بدرگاه عالم پناه آمدند قرب پنج‌هزار كس از فدويان يكرنگ و صوفيان بافرهنگ از طايفه استاجلو و شاملو و قاجار و افشار و غيرهم حاضر شدند در اوايل سنهء نهصد و شش به جهت انتقام متوجه فرخ يسار حاكم شيروان گشت و آن نيز با بيست و دو هزار سوار پادشاه دين پناه را استقبال نمود شكست يافته\r\n\r\n","description":"","footnote":"","page_name":" 41 ","page_number":131},
  {"content":"\r\n\r\nلشگر بسيار از فرخ بسار مقتول گشت خود نيز بتيغ تيز صوفيان از اين جهان درگذشت ، در سنهء نهصد و هفت بر سر الوند ميرزا ابن يوسف بن حسن بيك رفت در حدود نخجوان مقاتله نموده هشت هزار كس از لشگر الوند ميرزا را بقتل رسانيد آنگاه با فتح و نصرت و شوكت هر چه تمام‌تر بفر قدوم ميمنت لزوم خويش شهر تبريز را مزين گردانيد بعد از آن صولت و صلابت و رعب مهابت صوفيان صفوت نشان در دلها چنان اثر نمود كه مخالفان به مجرد آوازه ايشان از اقليمى به اقليمى انهزام يافتندى و سر حديث صحيح\r\nنصرت بالرعب\r\nمسيرة « شهر » ظاهر شد و اعداء دين و دولت به بيغوله نيستى شتافتندى فى الواقع چنين بود الآن كما كان چنان كه مجلسى بوجود پنج تن از صوفيان صفوت نشان آراسته گردد و محفلى به زيور ده نفر از عارفان معرفت بنيان پيراسته شود مزاج اهل زمان و طباع ابناى دوران تغيير پذيرد و عامه ناس خوف و هراس بر خود راه دهند و جمهور معامله‌نشناس كينهء صوفيان در دل نهند همانا بر طبق حديث نبوى ( ص )\r\nالعداوة تورث\r\nكينهء قديم است كه با صوفيان دارند و همواره طريق عداوت اين گروه معرفت‌پژوه سپارند ، اين را نمىگويند كه « 1 » قبل از ظهور آن شهريار ولايت شعار قاطبهء سكنهء ايران اهل سنت و جماعت بودند و خلق خراسان و آذربايجان بر مذهب ابو حنيفه عمل مىنمودند ، اغلب ساكنان عراق و فارس طريق شافعى را مىپيمودند و بعضى سكنه جبال مازندران و گيلان يزيدى بودند چون پادشاه دين پناه خروج نمود و قلاع و بقاع ايران بگشود به نيروى شمشير صوفيان اهالى ايران از مذهب آباى خويش گذشتند و داخل سلك اماميه و مذهب اثناعشريه گشتند اين معاندت از آنجاست و اين عداوت از آن زمان برخاست ، از كرم كريم و لطف حضرت قديم مرجو است كه جميع مسلمين را از وساوس شيطانى و هواجس نفسانى محافظت نمايد و بطريق حق و صراط المستقيم ولايت هدايت كناد به حق محمد و آله الامجاد . چون سرير سلطنت آذربايجان به شكوه پادشاهى زيب و زينت و رئوس منابر و وجوه دنانير بنام دوازده امام عليهم الصلاة و السلام و القاب آن سرور ثريا مقام رونق پذيرفت خلايق فوج فوج بمذهب اثنى عشرى درآمدند و بتاج و هاج\r\n\r\n\r\n","description":"","footnote":"\r\n( 1 ) نسخه : اين را دانائى گويند كه .\r\n","page_name":" 42 ","page_number":132},
  {"content":"\r\n\r\nدوازده ترك كه از سقرلات سرخ ترتيب يافته بود سرافراز شدند كافه رعايا و برايا از جور اهل عدوان رستند و بيمن مرحمت و هدايت آن پادشاه دين پناه در مهد امن‌وامان نشستند ، در اين سال شهريار گردون وقار قشلاق در تبريز فرمود و در بهار سنه مذكوره بجانب آذربايجان نهضت نمود تا حدود مملكت ذو القدر كه والى آن ولايت علاء الدوله ذو القدر بود تاراج كرد چون علاء الدوله قوت مقابله و مقاتله در خود نديد لاجرم بكنج خمولى خزيد پادشاه نصرت پناه بعد از قتل و غارت مراجعت نموده در اوايل سنه نهصد و هشت بدار الملك آذربايجان وارد گشت و در اواخر همين سال بعزم دفع سلطان مراد بن يعقوب بيك آهنگ عراق كرد در بيست و چهارم ذىالحجة الحرام در حدود همدان دمار از روزگار سلطان نامراد برآورد و قريب ده هزار كس از لشكر سلطان مراد را بدار البوار فرستاد و نامراد بصوب فارس انهزام يافت و خسرو جهانگير از عقب وى شتافت در سنه نهصد و نه در شيراز نزول اجلال فرمود و سلطان مراد نامراد به طرف خوزستان و عراق عرب بطريق فرار توجه نمود در اين يورش مملكت فارس و عراق و كرمان به حوزهء تصرف نواب مالك رقاب درآمد و قشلاق در معصومهء قم اتفاق افتاد در آخر زمستان بصوب طبرستان ايلغار كرده و فيروز كوه و دماوند و خوار و سمنان و قلعه ستا را مسخر نموده و اكثر مردم راه عدم پيش گرفتند و بقية السيف حكم جهان‌مطاع را از دل و جان پذيرفتند . در سنه نهصد و ده اردوى كيهان‌پوى به ييلاق خرقان حركت كرده بعيش شكار اوقات گذرانيد و در پائيز متوجه دار السلطنه اصفهان گرديد در اواسط همان سال از اصفهان به طرف يزد عزيمت نمود مخالفان آنجا را بسزاى خويش رسانيد آنگاه با عساكر نصرت اثر بجانب طبس ايلغار فرمود قريب يك هفته در طبس توقف نمود و هفت هزار كس از مخالفان بتيغ تيز غازيان راه عدم پيمودند و فدويان دشمن‌سوز به جاروب نهب و غارت اكثر آن ديار را مصفى نمودند ، و در سنه نهصد و يازده خسرو عالم‌گير بصوب همدان حركت نموده مضرب خيام گردون احتشام الكاى قلمرو گرديد و در آنجا جمعى كه در جنگ سلطان حيدر با مخالفان همراه بودند بقهر جهانسوز گرفتار و در ملك نيستى آرميدند ، و در\r\n\r\n","description":"","footnote":"","page_name":" 43 ","page_number":133},
  {"content":"\r\n\r\nسنه نهصد و دوازده سلطان ممالك‌ستان بدار الملك آذربايجان خراميد حكام و سلاطين از دور و نزديك و ترك و تاجيك بصدق نيت و صفاى طويت بشرف بساطبوسى آن پادشاه عالم پناه سرافراز شدند همگى عاطفت خسروانه و عنايت پادشاهانه شامل حالشان شد و بتاج زرين و كمر گوهرآگين اختصاص يافته به اوطان خويش مراجعت نمودند ، و در سنه نهصد و سيزده باحتشام تمام شهريار كيوان غلام را حركت از حدود روم گذشته و بسيارى از اعداى دين كشته بر سر علاء الدوله ذو القدر رفت علاء الدوله چون طاقت مقاومت نداشت به كوهستانهاى سخت و بيشه‌هاى پردرخت پناه گرفت الكاى او را به جاروب نهب و غارت رفته به آذربايجان مراجعت نمود در حين مراجعت امير بيك موصلو كه از جانب ملوك آق‌قويونلو مدتها حاكم ديار بكر بود با اقوام و عشاير بعز بساطبوسى همايون مفتخر گشته هداياى بسيار و تحف نفيسه بيشمار بموقف استادگان پايه سرير اعلى عرض نمود و بلاد ديار بكر ضميمه ممالك محروسه گشت و حضرت اعلى امير بيك را بمنصب مهردارى همايون سرافراز نموده پايه قدر و منزلتش از ايوان كيوان درگذشت ، در سنه نهصد و چهارده عازم عراق عرب شده بايزيد به يك پرتك والى بغداد چون از وصول رايات نصرت آيات خبر يافت سلطان مراد را برداشته بسبيل فرار بحدود روم و شام شتافت بغداد و ساير بلاد عراق عرب بىزحمت و تعب مفتوح گرديد جمعى كثير از مخالفان دولت جرعهء فنا از جام صمصام صوفيان عظام نوشيدند جم غفير از اعراب نفاق پيشه كسوت ممات از دست غازيان خون‌آشام نوشيدند شهريار ديندار بعد از رتق و فتق آن ديار بشرف زيارت عتبات عاليات مشرف شده رعايت معتكفان سدهء سنيه ائمه هدى عليهم السلام را فرمود آنگاه متوجه خوزستان گرديده فتح شوشتر و دزفول نمود و حويزه و بهبهان بگشود و سركشان از حكام و الوار و اعراب شراست‌مآب بقتل رسيدند و بقية السيف بعز بساطبوسى مفتخر و سرافراز گرديدند ، و در اوايل سنه نهصد و پانزده از كوه كيلويه شيراز را بفر قدوم ميمنت لزوم خويش مشرف ساخته و از آنجا آفتاب جهانتاب عاطفتش بديار عراق عجم پرتو انداخت بعد از انتظام مهام آن ديار به طرف آذربايجان عزيمت\r\n\r\n","description":"","footnote":"","page_name":" 44 ","page_number":134},
  {"content":"\r\n\r\nنمود و چندگاه توقف نمود آنگاه در اثناى زمستان بصوب شيروان نهضت فرمود تا باب الابواب دربند و بادكوبه بگشود و در بهار لواى مراجعت بدار الملك آذربايجان افراخت .\r\n\r\nجنك با ازبكان\r\nچون ضمير الهام‌پذير شهريار جهانگير از معظمات امور آذربايجان و شيروان و موغان و اران و عراقين و فارس و كرمان و ديار بكر و خوزستان بازپرداخت آنگاه تسخير ممالك خراسان و قهستان و زابلستان وجههء همت عالى نهمت ساخت و اعلام كشورگشائى بدفع شاه بيك خان ازبك به سمت مشرق برافراشت شاهى بيك خان از توجه خسرو ايران خبر يافته پاى هزيمت بوادى فرار گذاشت داراى سكندر جاه بعد از استحصال شرف زيارت على بن موسى الرضا عليه السّلام استمداد همت از مقتداى اوليا نمود بيستم شعبان سنه مذكور نزول اجلال در ظاهر مرو فرمود يك‌دو روز در ميان صوفيان جان‌فشان و مخالفان جدال و قتال دست داد چون صرفه جنك در آن مكان با مخالفان نبود لاجرم شهريار از پاى حصار كوچ نمود پست نشست شاهى بيك خان بتصور آنكه شهريار غضنفر شكار فرار اختيار كرده با غرور هر چه تمام‌تر با سى هزار سوار از حصار پاى جرئت بيرون نهاد پادشاه دين پناه بتأييد يزدانى در يك منزلى مرو با شاهى بيك خان مصاف كرده بين الفريقين از صباح تا زوال قتالى در پيوست كه ناسخ داستان رستم و اسفنديار بود قريب ده هزار كس از معاندين دين كشته گشت و شاهى بيك خان را در حربگاه مقتول يافتند و سردار او را دستگير كرده گردن زدند ، تصرف لشگريان منصور غنايم نامحصور درآمد مدت سه روز شهر مرو را غارت كردند و دود از دودمان ازبكان برآوردند بعد از اين فتح تمام بلاد خراسان و زابلستان و سيستان و قهستان به تصرف بندگان درگاه فلك اشتباه درآمد در اين سال قشلاق همايون در شهر هرات جنت آيات اتفاق افتاد ، در بهار سنه نهصد و هفده اردوى گردون شكوه روى بتسخير توران نهاد بعد از طى منازل و مراحل كنار آب آمويه مخيم عساكر نصرت مآثر گرديد خوانين ماوراءالنّهر پناه به امراى عاليجاه برده طلب شفاعت نمودند حضرت اعلى شفاعت ايشان را قبول فرمود به دولت\r\n\r\n","description":"","footnote":"","page_name":" 45 ","page_number":135},
  {"content":"\r\n\r\nو اقبال با جاه و جلال بعد از ضبط و ربط آن ديار علم مراجعت بصوب عراق افراخت در سنهء مذكوره نجم ثانى اصفهانى بتسخير ماوراءالنّهر مأمور گشت وى در سنه نهصد و هيجده از آب آمويه گذشته شهر قرشى را جبرا و قهرا گرفته قتل‌عام كرد در پاى قلعهء عجذوان بسبب نفاق غازيان از سلاطين توران منهزم گشته بقتل رسيد بسبب قتل نجم ثانى در تمام خراسان فتنه و آشوب ظهور يافت ، در سنهء نهصد و نوزده پادشاه جم‌جاه عنان يكران بصوب خراسان تاخت چون بندگان اقدس بمشهد مقدس رسيد ازبكان خراسان را خالى ساخته بماوراءالنهر رفته پادشاه فريدون جاه بهرات نزول اجلال نمود تجديد ممالك خراسان از غبار آشوب و فتنه مخالفان صافى گشت هرات و توابع آن را به زينل خان شاملو ارزانى داشت و شهر بلخ و تمام طخارستان را به كف كفايت ديو سلطان روملو گذاشت آنگاه با حشمت و شوكت هر چه تمام‌تر رايت مراجعت به طرف عراق برافراشت در اين سال قشلاق در اصفهان واقع شد مبشران دولت و منهيان سعادت بشارت رسانيدند كه آفتاب سلطنت از مطلع اقبال طالع و اختر ولايت از افق شاهى لامع گرديد عرصهء عالم از نور ولادت پادشاه زمان سلطان سرير عدل و احسان شاه طهماسب بهادرخان منور و روشن گشت .\r\n\r\nجنك چالدران\r\nدر سنه نهصد و بيست سلطان سليم خان قيصر روم با سيصد هزار كس از طايفه نيكچرى و زمره دلى و فرقه سكيان و گروه نوند با سيصد ضرب توپ از حدود آذربايجان گذشته به منزل چالدران رسيد چون پادشاه دين پناه در اصفهان اين خبر شنيد با هفده هزار سوار جان نثار حركت در همان موضع التقاى فريقين دست داد در اوايل برحسب « 1 » پادشاه ايران با سليم خان مقابله و مقاتله نموده در اين جنك قرب پنج‌هزار كس از طرفين طريق عدم پيمودند جمعى كثير از فدائيان جان‌فشان و صوفيان صفوت نشان در اين معركه شهادت يافتند و جم غفير از امراى جليل القدر و منشرح الصدر در پاى مرشد كامل و پير مكمل خود برياض رضوان شتافتند ، چون سلطان روم عراده‌ها درهم كشيده و زنجيرها بر حوالى آن استوار گردانيده و بر كنارهاى آن توپ و تفنك چيده مانند حصار استوار ساخته در ميان\r\n\r\n\r\n","description":"","footnote":"\r\n( 1 ) - كذا - محتمل : در اوايل رجب\r\n","page_name":" 46 ","page_number":136},
  {"content":"\r\n\r\nآن تحصن جسته و ظفر بر آن مشكل و در اين حال جنك بىحاصل مىنمود لاجرم شهريار گردون وقار صرفه در جنك نديدند به تبريز معاودت فرمودند و از آنجا به ناحيت درگزين نهضت كرد قيصر روم وارد تبريز شده چند يوم توقف نمود آنگاه روى توجه بديار روم آورد داراى عقده‌گشاى در همان ايام با احتشام تمام وارد تبريز گشت در سنه نهصد و بيست و يك مملكت خراسان را بشاه طهماسب بهادرخان شفقت نمود در سنه نهصد و بيست و دو قشلاق در تبريز اتفاق افتاد و در سنه نهصد و بيست و سه قشلاق در نخجوان واقع شد و در سنه نهصد و بيست و چهار اردوى كيهان‌پوى بدار الملك آذربايجان حركت نعوده قشلاق در همان ديار وقوع يافت در سنهء نهصد و بيست و پنج سلاطين دار المرز و شيخ شاه پادشاه شيروان بعز بساطبوسى همايون مشرف شده بعنايات خسروانه و عاطفت شاهانه مفتخر گشته به اوطان خويش بازآمدند در سنه نهصد و بيست و شش قشلاق در دار الملك عراق افتاده سلطان سليم خان سلطان روم از باطن فيض بواطن اولاد سلطان حيدر به علت طاعون پاى بعالم آخرت نهاد ، در سنه نهصد و بيست و هفت خسرو جهاندار بآذربايجان رفت و زمستان در نخجوان گذشت ، در سنه نهصد و بيست و هشت شاه طهماسب بهادر خان را از خراسان احضار فرمود آن ولايت را بشاهزاده سام ميرزا عنايت نمود و درمش خان را در ملازمت شاهزاده بخراسان ارسال داشت در سنه نهصد و بيست و نه قشلاق در دار الملك آذربايجان وقوع يافت در سنه نهصد و سى به جهت شكار بجانب بلده شكى خراميد بعد از نيل مقصود در مراجعت از آن حدود در قرب محال سراب مزاج نواب مالك رقاب از اعتدال باعتلال كشيد چون جاذبه داعى   « يا أَيَّتُهَا النَّفْسُ الْمُطْمَئِنَّةُ ارْجِعِي »   غالب بود سعى اطباء به جائى نرسيد روز شنبه نوزدهم شهر رجب سنه مذكوره جهان فانى را وداع نموده به روضه رضوان خراميد .\r\nبيت\r\n دريغ آن شهنشاه صاحب‌قران * جم تاج‌بخش ممالك‌ستان\r\nدريغ آنكه ديگر نبيند سپهر * نظيرش در آئينه ماه و مهر \r\n\r\n","description":"","footnote":"","page_name":" 47 ","page_number":137},
  {"content":"\r\n\r\nنعش مورد الانوار آن شهريار ديندار را بدار الارشاد اردبيل نقل نموده در حظيره مقدسه صفويه مدفون ساختند .\r\nبيت\r\n آنكه نمرده است و نميرد خداست * آنكه تغير نپذيرد خداست \r\nعمر شريف آن پادشاه ولايت جاه سى و هشت سال بود و مدت بيست و چهار سال من حيث الاستقلال پادشاهى نموده آن شهريار ولايت شعار به‌غايت شكار دوست بود در صيف و شتا از آن شغل خود را معاف نمىنمود در حق سادات و علماء عالىدرجات پيوسته انعام وافر كردى و درباره فقرا و مساكين مراسم شفقت و مرحمت بجاى آوردى با فرقه صوفيان و عارفان كمال محبت داشتى و همواره تخم لطف و احسان در دلهاى گوشه‌نشينان و منزويان كاشتى و هر كس بديده شفقت منظور نظر عاطفتش گشتى مرتبه آن‌كس از سپهر برين و چرخ اثير درگذشتى از آن شهريار چهار پسر نامدار در صفحه روزگار يادگار ماند اول شاه طهماسب بهادر خان ، دوم القاص ميرزا ، سيم سام ميرزا ، چهارم بهرام ميرزا .\r\n\r\nشاه طهماسب بن شاه اسماعيل\r\nمظهر آيات الهى و مصدر عنايات نامتناهى مستخدم سلاطين نامدار و مستعبد خواقين جم اقتدار بود در قهر اعداء و تربيت احباء و ترويج شريعت غرا و طريقت بيضا ، يد بيضا مىنمود با وجود جمعيت اسباب سلطنت اكثر اوقات فرخنده ساعاتش به ملاهى نگذشته و اغلب روزگار سعادت آثارش بعد از اداى طاعت صرف غمخوارى جهان و جهانيان گشته .\r\nبيت\r\n هم ولايت در نسب هم پادشاهى در حسب * كو سليمان تا در انگشتش كند انگشترى\r\nآب و آتش را اگر در مجلسش حاضر كنند * از ميان هر دو بر دارد شكوهش داورى \r\nتاريخ ولادت آن شهريار دل‌افروز و آفتاب عالم‌سوز و تاريخ جلوس ميمنت مأنوس آن پادشاه دين پناه : بنده شاه ولايت طهماس ( 919 )\r\n\r\n","description":"","footnote":"","page_name":" 48 ","page_number":138},
  {"content":"\r\n\r\nدر به دو سلطنت آن شهريار به اعوان و انصار فتور بسيار روى داد با حداثت سن و بسيارى اعداء و كمى احباء كارهاى خطرناك از آن شهريار ظهور نمود نخست دشمن خانگى دفع نمود آنگاه مملكتى كه از دست رفته بود از مخالفان استرداد فرمود با قياصره روم و خاقان تركستان و توران و حكام گرجستان و شاهان شيروان محاربات عظيم نمود و در اكثر حروب فضل حق و لطف خداوند شامل حال آن پادشاه صاحب اقبال گرديد آخرالامر در شهور سنه نهصد و هشتاد و چهار از اين دار بىمدار بدار القرار خراميد .\r\nبيت :\r\n اگر صد سال مانى در يكى روز * ببايد رفت از اين كاخ دل افروز \r\nزمان سلطنت آن پادشاه ذى شوكت پنجاه و چهار سال بود اين رباعى در هنگام توبه از ملاهى فرمود\r\nرباعى :\r\n يك‌چند پى زمرد آسوده شديم * يك‌چند بياقوت تر آلوده شديم\r\nآلوده بهر رنك بديم آخر كار * شستيم به آب توبه آسوده شديم \r\n\r\nاسماعيل ميرزا ابن شاه طهماسب\r\nپادشاه جبار و شهريار ستمكار بود در قساوت قلب و سفك دماء و قطع صلهء ارحام هيچ‌گونه تقصيرى نمىنمود چنانچه هيجده نفر از برادران و برادرزادگان و بنى اعمام قتل فرمود بسبب افراط قتل صيت صلابت و مهابت وى به گوش دور و نزديك رسيده سطوت و شوكت آن شهريار در دلهاى ترك و تاجيك مستقر گرديد لاجرم طبقات امم طريق متابعتش جبرا و قهرا پيش گرفتند و فرمان قضا جريانش را طوعا و كرها پذيرفتند ، فى شهور سنه نهصد و هشتاد و شش بدار القرار شتافت و از گيرودار جهاندارى و مردم آزارى رهائى يافت مدت حكومتش يك سال و نيم بود بيشتر و كمتر نيز گفته‌اند .\r\n\r\nسلطان محمد بن شاه طهماسب\r\nشهريار سخاوت شعار و پادشاه خويشتن‌دار بود در روزگار آن شهريار در احوال ايران فتور فراوان روى نمود و طوايف قزلباش سر از گريبان طغيان كشيدند و انواع بىاندامى و بىرسمى آن كافر نعمتان بظهور رسانيدند و طايفه ازبكان و روميان از ممالك\r\n\r\n","description":"","footnote":"","page_name":" 49 ","page_number":139},
  {"content":"\r\n\r\nمحروسه تصرف كردند و دود از نهاد دودمانها و آتش از خانها برآوردند مدت ده سال در كمال اختلال پادشاهى نمود آخرالامر خويش را از سلطنت معزول فرمود .\r\n\r\nسلطان حمزه ميرزا ابن سلطان محمد\r\nپادشاهى با عدل و داد و شهريارى شجاعت نهاد بود به حكم پدرش بر سرير سلطنت عروج نمود با طايفه روميه محاربات بزرگ و جنگهاى عظيم كرد ، فى شهور سنه نهصد و نود و چهار بتيغ بىدريغ دلاك پسرى بدار جنان روان گشت زمان سلطنتش شش ماه بود بيشتر و كمتر نيز گفته‌اند .\r\n\r\nابو المظفر شاه عباس بن سلطان محمد\r\nتاريخ جلوسش : عباس بهادر خان ( 996 ) اتفاق افتاد پادشاه دولت يار و شهريار معدلت شعار بود بعذر طغيان امراى قزلباش و استيلاى ازبكيه و روميه بر ملك موروثى به قوت عقل و حسن تدبير اهل طغيان را به چنبر اطاعت درآورد و به نيروى بخت و راى صايب مملكت را از چنك اعداء دين بيرون كرد و در آئين لشكركشى و تربيت احبا و دفع اعدا قوانين نيك نهاد و آن پادشاه ذىجاه را با سلاطين روم و خوانين توران و حكام گرجستان و عساكر هند محاربات عظيم روى داد و در همه معارك نسيم فتح و ظفر بر پرچم علم آن شهريار نامدار بوزيد و چندين كافر از تيغ بىدريغ گذرانيد و چندين هزار از دين بيگانه بحسن سعى آن پادشاه زمانه با حق آشنا گرديد عاقبت فى شهور سنهء هزار و سى و هشت به فراديس قدس خراميد . مدت پادشاهى آن ظل الهى چهل و چهار سال بود .\r\n\r\nشاه صفى بن صفى ميرزا ابن شاه عباس\r\nاسم سامى آن شهريار گرامى سام ميرزا بود چون بر سرير سلطنت تمكن يافت شاه صفى مناسب نمود تاريخ جلوس آن شهريار از اين مصرع مفهوم مىشود .\r\nمصرع :\r\n هم سام نريمانى و هم شاه صفى \r\nدر زمان آن شهريار عراق عرب از تصرف اولياى دولت صفويه بيرون رفت و به حوزهء تسخير امناء آل عثمان درآمد از آن تاريخ تا حال در تصرف گماشتگان آل عثمانست ممالك زابل را علىمردان خان بن گنج‌على خان زنگنه\r\n\r\n","description":"","footnote":"","page_name":" 50 ","page_number":140},
  {"content":"\r\n\r\nبه حيطه تصرف ملوك هند داد و خال لعن و كفران « 1 » بر جمال خاندان خود نهاد شاه صفى مدت چهارده سال من حيث الاستقلال پادشاهى كرد در شهور سنه هزار و پنجاه و دو باقليم بقا روى آورد .\r\n\r\nشاه عباس ثانى ابن شاه صفى\r\nتاريخ جلوسش : ظل معبود ، يافته‌اند پادشاه كامكار و شهريار گردون وقار بود با جمهور خلايق بطريق نصفت و عدالت سلوك مىنمود چون علىمردان خان مملكت زابل را به تصرف ملوك هند داده بود لاجرم آن پادشاه والاجاه بنفسه با لشگر ظفر اثر عزيمت آن كشور نموده از آن طايفه انتزاع فرمود . فى سنه هزار و هفتاد و پنج از اين سراى فانى بعالم جاودانى خراميد و زمان سلطنتش بيست و پنج سال كشيد .\r\n\r\nشاه سليمان بن شاه عباس ثانى\r\nبوفور عدل و داد معروف و به فضايل و كمالات موصوف بود در زمان آن شهريار معدلت شعار جنگ و جدال اتفاق نيفتاد و هيچ ستمگرى دست ظلم و بيداد نگشاد مگر جنگ ايروان كه در اواخر عهد شاه عباس ثانى طايفه روميه تصرف كردند و شاه سليمان از آن گروه استرداد نمود ، در زمان آن پادشاه دين پناه مملكت ايران به‌غايت معمور و رعايا مسرور بودند و مدت سى و چهار سال بالاستقلال پادشاهى نمود . فى شهور سنه هزار و صد و نه به روضه رضوان انتقال فرمود .\r\n\r\nشاه سلطان حسين بن شاه سليمان\r\nپادشاهى غفلت شعار و خسروى خويشتن‌دار بود در نظام امور انام و مهام خاص و عام اهتمام نمىنمود امور چند از آن شهريار بظهور رسيد كه هر يك باعث اختلال سلطنت و انقراض دولت گرديد نخست آنكه اولياى دين و مشايخ اهل يقين را رنجه نمودى و همواره دست جور و كين بر صوفيان صفوت آئين گشادى و در هر محفل كه فقيرى شنيدى آن بينوا را ذلت و اهانت رسانيدى و بهر مكان كه درويشى ديدى بدار مذلت و حقارت كشيدى و در هر مجلسى كه حلقه ذكر استماع نمودى آن ذاكران را از حلق آويختن گفتى و بهر انجمنى لفظ هو برده شدى خون آن بيچارگان را ريختن فرمودى دود از\r\n\r\n\r\n","description":"","footnote":"\r\n( 1 ) - نسخه : خال لس كفران\r\n","page_name":" 51 ","page_number":141},
  {"content":"\r\n\r\nدودمان درويشان و آتش از خاندان صوفيان برآورده و دقيقه‌ئى از دقايق اذيت و عداوت به هيچ‌گونه تقصير نكردى چنان كه مقرب سبحانى ملا محمد صادق اردستانى قدس سره كه وحيد زمان و فريد دوران بود بعد از ايذاى بسيار حكم بر اخراج آن زبدهء اخيار نمود و طفل صغير آن جناب در عرض راه از شدت برودت هوا وفات يافت .\r\nبيت :\r\n چون خدا خواهد كه پرده كس درد * ميلش اندر طعنه پاكان برد \r\nجاهلان عالم‌نما و عالمان جهالت پيرا به اعتقاد آن شاه نادان صفت بر اصحاب ايقان آنچه لازمه ظلم و عدوان بود ظاهر ساختند و مانند حكام بنى اميه هرجا مرد خدائى يافتند برانداختند به مشت طعن خاطر خاصان إله را خستند و به سنگ ضرب دل مقربان درگاه را شكستند در هر ديارى نكوكارى و بهر ملوكى اهل سلوكى بود دست ستم بر ايشان گشودند و در هر مملكتى صاحب ولايتى و بهر دهى دل آگهى بود بود خوار و بىاعتبار نمودند و در هر محالى صاحب حالى و بهر منزلى اهل دلى بود ابواب جور و اهانت بر روى او گشادند در هر ناحيتى اهل معرفتى و بهر زمينى صاحب يقينى بود انواع زحمت بر وى دادند طرفه اينكه اين امر شنيع را صواب پنداشتندى و اين فعل قبيح را درد دين نام گذاشتندى . مناسب مقام است احوال شيخ مجد الدين بغدادى رحمت اللّه عليه در كتب تواريخ مسطور است كه شيخ مجد الدين مريد شيخ نجم الدين خوارزمى بود بنا بر افساد اهل فساد و سعايت ارباب حساد سلطان محمد خوارزم شاه آن ولايت پناه را قتل نمود آنگاه نادم و پشيمان گشته به خدمت شيخ نجم الدين رسيده عرض كرد كه اگر ديه خواهى اينك زر و اگر قصاص نمائى اينك سر .\r\nشيخ فرمود كه ديه مجد الدين زر نيست و قصاص او سر من و تو و سر سروران تو و سر اهالى مملكت تست . در اندك زمانى چنگيز خان از سمت مغولستان ظهور يافته كرد آنچه كرد و شد و آنچه شد بلى\r\nبيت :\r\n تا دل مرد خدا نايد به درد * هيچ قومى را خدا رسوا نكرد \r\nعلىالخصوص دولتى كه بدايت آن بطريق ارادت و قانون طريقت ظهور نمايد و به نيروى صوفيان جان فشان بلاد امصار گشايد و به قوت آن فرقه رواج مذهب و احياى\r\n\r\n","description":"","footnote":"","page_name":" 52 ","page_number":142},
  {"content":"\r\n\r\nملت شود و به شوكت آن طايفه اعداى دين و دولت معدوم گردد و قريب دويست و سى و چهار سال اساس دين و دولت بر آئين مذكور قرار گيرد و شيرازه ملك و ملت انتظام پذيرد آنگاه صاحب اين دولت با آن گروه بنيان خصومت كند و بر قتل و اخراج اين جماعت فرمان دهد همواره ايشان را مخذول و منكوب دارد و انعدام وجود اين زمره را لازم شمارد و گروه اراذل و ادانى را بر اشراف قوم مستولى سازد و فرقهء دانشمندان و خردمندان را براندازد ، نهال اين افعال چه ثمره خواهد داد و فكرت اين اعمال چه گره خواهد گشاد آرى  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ \r\nدوم آنكه اعداء دين و مخالفين حضرت سيد المرسلين را بر مملكت استيلا داد ابواب رنج و محن بر روى رعايا گشاد سيما گرجيان بىايمان ، آن كافران مال مسلمانان را بردند و خون بيچارگان را خوردند و گوشت فقيران را بريان ساختند و پوست مسكينان را كندند و دمار از روزگار زيردستان برآوردند سيم آنكه امور بزرك و كارهاى سترك را به اشخاص پست فطرت و مردان دون همت رجوع داشت و مهمات دون و خدمات زبون به كف كفايت امراء دانشمند و عظماء پايه بلند گذاشت آنان از عهده برنيامدند و اينان از علو همت تن در زدند . چهارم آنكه زنان بىدانش و مردان بدمنش و خادمان بىخايه و ملازمان بىمايه را براى مشورت ساخت و نظام دولت و مهام مملكت را بر عهدهء گروه جاهل و قوم اراذل انداخت چنان كه در روزگار آن شهريار غفلت شعار هر بىنسبى خداوند منصبى و هر بىقدرى صاحب صدرى و هر بىخردى مالك مسندى بود و هر بىمعرفتى صاحب منزلتى و هر گمراهى صاحب جاهى و هر بىمايه‌اى بلندپايه‌اى و هر نادانى به سامانى و هر بىفراستى به رياستى و هر دون‌همتى به دولتى رسيد و هر بىتدبيرى دبيرى و هر شريرى اميرى و هر سيه‌كارى سپهدارى گرديد و هر جاهلى عالمى و هر مدبرى مدبرى و هر بىتميزى عزيزى گشت و بىميانجى زنان و خواجه‌سرايان امور مردان به هيچ‌وجهى نمىگذشت .\r\nبيت :\r\n زنان چون ناقصان عقل و دينند * چرا مردان ره ايشان گزينند \r\nبعد از تقدير ايزدى چون اسباب تفرقه جمع و سامان نكبت فراهم گشت\r\n\r\n","description":"","footnote":"","page_name":" 53 ","page_number":143},
  {"content":"\r\n\r\nمحمود بن مير ويس غلجائى از خيل افغان با شش هفت هزار لشكر بىسامان از دار القرار قندهار به ظاهر اصفهان رسيد و قليل فرصتى محاصره نمود فى شهور سنه هزار و صد و سى و چهار جبرا و قهرا مسخر گردانيد هفتاد و دو نفر از خويشان و فرزندان آن شهريار را قتل كرد و چندين هزار نهال عمر نازنينان را از پاى درآورد آنگاه آن پادشاه بىانتباه را بدار الملك نيستى ارسال نمود و شهر اصفهان كه سالهاى فراوان از حوادث دوران مصون بود دست غارت گشود و مضمون آيه  إِنَّ الْمُلُوكَ إِذا دَخَلُوا قَرْيَةً أَفْسَدُوها  بظهور رسانيد و معنى  وَ جَعَلُوا أَعِزَّةَ أَهْلِها أَذِلَّةً  آشكار گردانيد ، زمان سلطنتش سى سال بود .\r\n\r\nشاه طهماسب ثانى ابن شاه سلطان حسين\r\nهنگامى كه محمود افغان به محاصره اصفهان اشتغال داشت به حكم پدر جهت جمع نمودن لشكر قدم از درون شهر بيرون گذاشت چند سال در جبال مازندران و غيره اوقات گذرانيدى و در نهايت پريشانى روز به شب و شب بروز رسانيدى بتحريك امراى خراسان و ساير بزرگان بدان صوب شتافت و باعتضاد نادر شاه سنهء هزار و صد و چهل و يك به تختگاه موروثى تمكن يافت چون بعيش و عشرت به‌غايت مايل بود و از امور مملكت ذاهل و غافل بود در عاقبت امر و پايان كار ملاحظه ننمودى لاجرم فى شهور سنه هزار و صد و چهل و پنج نادر شاه وى را از مشاغل جهاندارى معزول ساخت و نام آن پادشاه را از وجوه دنانير و دراهم برانداخت . مدت پادشاهى آن شهريار من حيث الاختلال يازده سال بود .\r\n\r\nشاه عباس ثالث ابن شاه طهماسب\r\nچون نادر شاه شاه طهماسب را از سلطنت معزول گردانيد پسر هشت‌ماهه او را بر اورنگ شاهى نشانيد و حكم كرد وجوه دينار و درهم را بنام ناميش مزين دارند و در ممالك محروسه فرمان قضا جريانش را قبول كردند تا آنكه سنهء هزار و صد و چهل و هشت اسم شاه عباس ثالث را از سكه برانداخت و دودمان صفويه را يكباره معدوم ساخت و از ايشان جز حكايتى در جهان نماند .\r\nبيت :\r\n\r\n","description":"","footnote":"","page_name":" 54 ","page_number":144},
  {"content":"\r\n\r\n جمشيد جز حكايت جام از جهان نبرد * زنهار دل مبند بر اسباب دنيوى \r\n\r\nشيخ ابو ذرعه\r\nاسم آن جناب عبد الوهاب بود و سفر بسيار اختيار نمود و بسيارى از مشايخ زمان را ديده و از يمن انفاس ايشان يكى از كاملان درگاه گرديد .\r\nبيت :\r\n گر تو سنگ صخره و مرمر بدى * چون به صاحب‌دل رسى گوهر شدى \r\nدر نفحات مسطور است كه آن حضرت در علوم ظاهرى و باطنى يگانه و در زهد و ورع وحيد زمانه بود و با شيخ عبد اللّه خفيف در سفر حجاز صحبت نموده در روزگار خلافت القادر باللّه عباسى در سنه چهارصد و بيست و پنج در دار العلم شيراز بخلد برين انتقال فرمود مزار آن بزرگوار در آن ديار به‌غايت اشتهار دارد .\r\n\r\nمولانا احمد\r\nدر علم فقه و اصول اماميه ماهر و در فنون ديگر فىالجمله قادر بوده در تقدس ذات و سلامتى نفس از فضلاى عصر گوى تقوى ربوده . فرقه‌اى از علماى ظاهر كتاب حديقة الشيعة را به دو منسوب دارند و در طعن مشايخ عظام از آن كتاب شاهد آرند ، راقم گويد كه از محامد اخلاق و محاسن ذات مولانا بعبد مىنمايد كه اين‌گونه كتاب تأليف فرمايد و زبان طعن بر اولياى دين و عرفاى صاحب يقين گشايد و مولانا از نشأ فقر بهره داشته و گاهى در حلقه فقراء قدم گذاشته ، ميان محققان چنين شهرت دارد كه مولانا شاگردى داشته قمى الاصل مشهور بروحى معركه‌گير كه نسبت به مردان خدا لواى معاودت مىافراشته لهذا كتاب مذكور را جهت قبول عامه بنام مولانا تأليف نموده و هر نوع رطب و يابس كه خواسته در آنجا تحرير فرموده ، در رشحات ملا يوسف بهبهانى مسطور است كه جمعى كتاب حديقة الشيعة را به نظر مولانا محمد باقر خراسانى رسانيده عرض نمودند كه مولانا احمد اردبيلى در اين كتاب رد مذهب صوفيه را فرموده شما چه مىفرمائيد ؟ مولانا فرمودند كه فهرست تأليفات مولانا احمد را ديده‌ام كتاب حديقة الشيعة در آن نيست و اين حديقه تأليف ملا معز اردستانى است و مذمت صوفيه نيز الحاق شده و ملا معز كه مصنف آن كتابست انكار صوفيه نفرموده و نيز ملا شاه محمد شيرازى مىگفته كه من ملا معز اردستانى را كه مؤلف حديقة الشيعة است ديده‌ام\r\n\r\n","description":"","footnote":"","page_name":" 55 ","page_number":145},
  {"content":"\r\n\r\nو از معزى اليه پرسيده‌ام كتاب حديقة الشيعة را به خود منسوب و از مذمت صوفيه هيچ نگفت مؤيد اين مقال نيز نقل نمود كه ملا محمود خراسانى كه عالم ربانى بود مىفرمايد كه كتاب حديقة الشيعة كه در هندوستان نوشته شده بود ديدم و در آن كتاب مذمت صوفيه نبود ، چون حديقة الشيعة ثبوت از آن مولانا احمد ظاهر نبود از اين جهت ملا محمد باقر مجلسى در كتاب خود از مولانا احمد نقل انكار و مذمت صوفيه ننموده و اسم حديقه را مذكور ننموده با آنكه نام چند كتاب غير مشهور از علماى شيعه در انكار صوفيه ذكر كرده است .\r\nوفات مولانا در زمان شاه عباس ماضى اتفاق افتاد رحمت اللّه عليه .\r\nبيت :\r\n چنان زندگانى بكن واعظا * كه چون مرده باشى نگويند مرد \r\n\r\nقبة الاسلام تبريز\r\nاز مداين مشهوره و از بلاد معروفه است از اقليم رابع ، و سه طرف آن واسع است و طولش از جزيره خالدات قب و عرضش لح ، تبريز يعنى بفضل و هنر از همراهان گذشتن . گويند يكى از ملوك عجم او را احداث كرده و به مرور ازمنه و كرور ايام روى به خرابى آورد فى شهور سنهء صد و هفتاد و پنج زبيده خاتون دختر جعفر بن منصور عباسى زوجه هارون آن شهر بنياد نمود و عمارات خوب و قصور مرغوب بنا فرمود در سنهء دويست و چهل و چهار بسبب زلزله به خرابى افتاد ، در زمان خلافت متوكل بار ديگر رو به عمارت نهاد ، در عهد خلافت القائم باللّه ايالت آن ولايت بامير سودان مفوض بود در آن‌وقت ابو طاهر منجم شيرازى حكم نمود كه شب جمعهء چهارم صفر سنهء چهارصد و سى و سه زلزله عظيم شود و جميع آن ديار خراب و منهدم گردد لاجرم اغلب خلق در آن شب به كوه سرخاب رفته به شهر نظاره نمودندى در آن‌وقت مصدوقه  وَ زُلْزِلُوا زِلْزالًا شَدِيداً  ظاهر گرديد و جمعى كثير و جمى غفير از اين سراى فانى بسراى جاودانى درگذشت امير ناصر خسرو در سفرنامهء خود آورده كه در آن تاريخ در تبريز بودم و قدرت حق سبحانه و تعالى را ملاحظه مىنمودم جمعى از مردمان بيرون نرفته قول منجم را خوار\r\n\r\n","description":"","footnote":"","page_name":" 56 ","page_number":146},
  {"content":"\r\n\r\nپنداشتند و حكم او را مهمل و مزخرف انگاشتند زياده از چهل هزار كس به عدم‌آباد قدم نهادند و همان منجم مذكور در سنهء چهارصد و سى و چهار بطالع عقرب آن شهر را بساخت و بعضى گويند در زمان خلافت واثق باللّه بناى آنجا را طرح انداخت مدتها زلزله ساكن و خلايق ايمن بودند در زمان كريم خان زند زلزله شديد ظهور يافت و خلق بسيار و گروه بيشمار به شهر نيستى شتافت . مؤلف نگارستان گويد كه در زمان سلطنت سلطان اويس ايلكانى آبادى شهر تبريز به مرتبه‌اى رسيد كه سيصد هزار كس به علت طاعون درگذشت و به مردم معلوم نگرديد كه در آن شهر كسى وفات يافته بالجمله شهر تبريز آبش معتدل و هوايش به برودت مايل محتويست بر باغات دلگشا و بساتين خرم پيرا و مشتملست بر قراء معظم و نواحى بهجت توأم خلقش ترك زبان و در عقل معاش سردفتر اهل زمان همگى شيعه‌مذهب و اكثر رندمشرب سفيد رخسار و از متاع حسن برخوردار ، انواع فواكه فراوان و اقسام نعمت ارزان ، مطبوخات بازارش ممتاز و انواع پختنىها با امتياز و پانزده هزار باب خانه در آن ولايت مسكون و بيست هزار لشكر مهيا و آماده و چهل هزار خانه ايل شقاقى و شاهسون و غيره از قبايل قزلباش در اطراف آن ديار افتاده .\r\n\r\nوصف مردم تبريز\r\nمسود اوراق گويد آن ديار بحسب مكان بىعديل اما اكثر مردمش بدكردار و فقيرآزارند از عالم معنى غافل و در دام صورت گرفتارند از مشرب مردمى دور و از روش آدميت منفرد چنان كه زمرهء دانشمندان در مدح و ذم آن ديار اشعار صدق آثار بسلك نظم كشيده‌اند من جمله دو رباعى نوشته مىشود .\r\nرباعى\r\n هرگز نشود ز طبع تبريزى دوست * مغزند همه جهان و تبريزى پوست\r\nآن را كه به دوستى بيابى صادق * او نيز غريب است نه تبريزىخوست \r\nرباعى\r\n تبريز بهشت است و گروهش ز صفا * چون آئينه پاك جمله از زنك جفا\r\nگفتى كه به دوستى نه صادق باشند * ز آئينه چرا عكس نگردد پيدا \r\n\r\n","description":"","footnote":"","page_name":" 57 ","page_number":147},
  {"content":"\r\n\r\nمقابر اولياء و اكابر فقراء در آنجا بسيار است من‌جمله مولانا فقيه زاهد و شيخ ابراهيم جعده و بابا فرج و بابا حسن « 1 » و خواجه ضامن الدين و شيخ حسن بلغارى و شيخ نور الدين بيمارستانى . و در مقبرهء سرخاب از شعراء ابو الفضائل خاقانى و ظهير الدين فاريابى و شمس الدين سجاسى و فلكى شيروانى و شاقور نيشابورى و مجير الدين بيلقانى . و جمعى از صحابه كرام در كوه سند مدفونند رحمت اللّه عليهم .\r\n\r\nدر ذكر احوال سلاطين كه در آن سرزمين سلطنت نموده‌اند بطريق اجمال\r\nبر ارباب دانش و كمال پوشيده نماند كه حاكم آذربايجان از جانب بنى اميه و عباسيان مقرر بود چون در بنيان خلافت بنى عباس اختلال ظهور نمود در عصر دولت سلطان مسعود بن ملكشاه سلجوقى اتابك ايلدگز از جانب سلطان والى نافذ الفرمان گشته شهر تبريز را تختگاه فرمود .\r\n\r\nذكر ملوك ايلدكزيه\r\nآن فرقه پنج نفر بودند و مدت هفتاد و هفت سال حكومت نمودند نخستين اتابك ايلدگز درم خريدهء وزير سلطان مسعود بود بنا بر استعداد فطرى سلطان وى را تربيت نموده با لشگر مستعد بجانب آذربايجان روان ساخت و ايلدگز بفرمان سلطان لواى عزيمت بدان صوب برافراخت و آن ملك را ضبط كرد و آنگاه به طرف اران و موغان و شيروان روى آورد و تمامى آن ولايت را مسخر نموده عنان مراجعت به سمت تبريز گردانيد فى شهور سنهء پانصد و شصت و هشت سايه‌نشين ديوار عدم گرديد و مدت حكومتش بيست و يك سال بود .\r\n\r\nاتابك محمد بن ايلدگز\r\nوى به‌غايت دانا و در امور مملكت توانا بود مدت زمانى به وزارت سلطان طغرل بن ملك ارسلان اشتغال مىنمود چون سلطان به‌غايت طفل بود لهذا مدت سيزده سال در كمال استقلال بضبط امور ملك و مال پرداخت و اطراف مملكت را چنان مضبوط و مربوط ساخت كه ملوك عالم و طوايف امم\r\n\r\n\r\n","description":"","footnote":"\r\n( 1 ) - نسخه : اين دو بزرگوار معاصر شيخ نجم الدين كبرى بودند .\r\n","page_name":" 58 ","page_number":148},
  {"content":"\r\n\r\nاز وى حساب گرفتندى و امر او را از جان و دل پذيرفتندى ، در سنه پانصد و هفتاد و يك بعالم ديگر شتافت .\r\n\r\nاتابك قزل‌ارسلان بن ايلدگز\r\nبه‌غايت بلهو و لعب مشغول و مايل بود و با جوانان ساده‌رو ميل مىنمود در زمان برادرش به حكومت آذربايجان اشتغال داشت بعد از برادر در خدمت سلطان طغرل رايت - اميرالامرائى برافراشت عاقبت ميان او و سلطان غبار نزاع ارتفاع يافت و آتش حرب و قتال سر به بالا كشيد در سنهء پانصد و هشتاد و هفت بموجب اشاره ناصر خليفه بر متكاى سلطنت تكيه نموده پادشاه بالاستقلال گرديد و هم در آن اوان بدست امراء حسود يا فدائيان بقتل رسيد زمان حكومتش پنج سال بود .\r\n\r\nاتابك ابو بكر بن محمد\r\nبعد از قتل عم خود در تبريز بر مسند حكومت نشست و ابواب ظلم و جور بر روى اهالى آن ديار بر بست ميان او و برادرش قتلق اينانج مكرر جنك و جدال اتفاق افتاد قتلق اينانج بنا بر كيدى كه نسبت بولى نعمت خويش كرده بود گريخته رو بخوارزم نهاد و خوارزم شاه را تحريك نموده بعراق آورد و دولت آل سلجوق را منقرض كرد و هم شآمت كفران نعمت شامل حال او گشته يكى از امراء خوارزمشاه او را بكشت و اتابك ابو بكر مدت بيست سال در كمال جاه و جلال حكومت فرمود و فى شهور سنه ششصد و هفت بملك بقا توجه نمود .\r\n\r\nاتابك بن محمد\r\nبعد از فوت برادر در آن كشور سرور گشت چون پانزده سال از حكومتش گذشت فى شهور سنهء ششصد و بيست و دو سلطان جلال الدين بن سلطان محمد خوارزمشاه قصد آذربايجان كرده و اتابك تاب مقاومت در خود نديده به قلعهء البخق گريخت و سلطان منكوحهء او را بدست آورد بعد از استماع اين خبر به علت فجئه انتقال كرد و دولت اتابكان به دو منقرض گشت چندگاه عرصهء آن مملكت از حاكم نافذ الفرمان خالى بود تا آنكه دولت چنگيزيه ظهور نمود .\r\n\r\n","description":"","footnote":"","page_name":" 59 ","page_number":149},
  {"content":"\r\n\r\n\r\nدر ذكر احوال ملوك چنگيزيه\r\nبر اصحاب فضل و افضال پوشيده نماند كه سلاطين چنگيزيه چهارده نفر بودند كه در ديار ايران پادشاهى نمودند و مدت سلطنت آن فرقه يك‌صد و سى و يك سال كشيد .\r\nنخستين چنگيز خان بن يسوكابهادر ابن قبل خان بن تومنه خان ابن بايسنقر خان بن قايدو خان بن دوتونين خان بن توقا خان بن بوزنجر خان بن آلانقواست و آلانقوا از نژاد مغول بن النجه خان بن كيوك خان بن ديب يا وقوى خان بن النجه خان بن ترك بن يافث بن نوح عليه السلام است گويند ترك با كيومرث كه اول ملوك عجم است معاصر بوده و آلانقوا زنى بود كه بقدرت ايزدى بىشوهر سه پسر به يك شكم از وى ظهور نموده بوزنجر كه بن آلانقواست معاصر ابو مسلم مروزى بوده و چنگيز خان در سنه پانصد و چهل و نه در زمان خلافت المقتضى لامر اللّه عباسى و سلطنت سلطان محمود سلجوقى در مغولستان متولد گشت و پدرش يسوكابهادر در سنه پانصد و شصت و دو از اين سراى فانى بعالم جاودانى درگذشت در سنه پانصد و نود و نه در روزگار خلافت الناصر باللّه و سلطنت سلطان محمود تكش خوارزمشاه چنگيز خان بر اورنگ خانى جلوس نمود در بدايت حال و اوايل احوال او را تموچين نام بود چون سه سال از پادشاهى او بگذشت به اشارت درويشى مخاطب به چنگيز خان گشت .\r\nبيت :\r\n ازآن‌رو كه معنى چنگيز خان * بود خان خانان به تورى زبان \r\n\r\nلشكركشى چنگيز\r\nچنگيز خان مظهر قهر الهى و مصدر جلال پادشاهى بود بعد از سلطنت دولت او روز به روز تزايد و تضاعف گرفت و سال به سال مرتبه جاهش بلندى و رفعت پذيرفت بر تمامت صحرانشينان و بلاد ختا و ختن و چين و ماچين و مغولستان و سقسين و بلغار و تاتارستان و روس و دشت قبچاق و اران سرورى يافت آنگاه در سنه ششصد و ده در زمان خلافت الظاهر باللّه به قصد قلع و قمع سلطان محمد خوارزمشاه بجانب تركستان شتافت در سنه ششصد و شانزده بولايت ماوراءالنّهر تاخت و آنچه از جنس صامت و ناطق بود سوخت و كند و قتل و عام فرمود بعد از خرابى\r\n\r\n","description":"","footnote":"","page_name":" 60 ","page_number":150},
  {"content":"\r\n\r\nتمام بلاد توران و تركستان در سنهء ششصد و هفده از جيحون عبور كرده لواى تسخير ايران برافراخت و آنچه لوازم تاختن و انداختن و كندن و سوختن و بستن و كشتن بود ظاهر ساخت صاحب صدر العباد گفته كه در اين فتنه از شهر رى كه مولد و منشأ فقير بود هفتصد هزار كس بقتل رسيدند در مقدمه ظفرنامه مذكور است كه در نيشابور غير از نسوان و اطفال كه بجاى بودند هزار هزار و هفتصد و چهل و هفت هزار كس بقتل رسيدند . و در روضة الصفا مسطور است كه در هرات هزار هزار و ششصد و كسرى بقتل آمدند ظهور او از بليات عظمى و حوادث كبرى بود از ظهور حضرت آدم تا اين دم بلائى مانند وى ظهور ننموده و به هيچ مذهب و ملت مقيد نبوده و جميع اديان در نظرش يكسان مىنموده اما در ياسا و يوسون خويش مسلمان را بر ساير مردمان ترجيح دادى چنانچه ديت ختائى بر درازگوشى و مسلمان را چهل بالش نقره نهاده درويشان و گوشه‌نشينان هر ملت را دوست داشتى و از مراسم نصفت و مروت هيچ‌گونه مهمل نگذاشتى ، دانايان هر قوم را در آغوش لطف و احسان پرورى و بدان گروه قواعد مرحمت و شفقت ظاهر كردى .\r\n\r\nاحوال و سياست چنگيز\r\nدر تواريخ مسطور است كه چنگيز خان را حالات غريب و حكايات بديع بود يكى از اختران را پرستش مىنمود با گروه روحانيان او را انس بودى و همواره بر مغيبات و خارق عادات زبان گشودى در فن شانه كمال مهارت و بر امورات صعب غايت قدرت داشتى از علو همت و سمو منزلت جهان و جهانيان نابود و معدوم انگاشتى و گاهى او را حالتى مانند غش و بيخودى رخ نمودى و در آن حالت از حادثه جهان و ظهور خصمان و فتوح و عزيمت و گرفتن مملكت زبان گشادى و آن جمله را كاتب در قلم آوردى چون از آن حالت باز آمدى بر وفق گفتار خويش عمل كردى همگى مطابق واقع شدى لاجرم مغولان او را پيغمبر دانسته و احكامش را شريعت خواندندى فرمانش را از دل و جان بردندى و طريق خلوص و بندگيش سپردندى چنگيز خان را دو كتابست ياسا و يوسون نام به زبان ايغورى يكى در نظام مملكت و ديگرى در نظام مهام رعيت ، در كياست و سياست چنان بود كه\r\n\r\n","description":"","footnote":"","page_name":" 61 ","page_number":151},
  {"content":"\r\n\r\nزياده از آن تصور نتوان نمود چنانچه اگر كسى تازيانه در راه مشاهده نمودى جز مالك ياراى برداشتن او نبودى ، كذب و سرقت در اردوى او ظهور نداشتى و احدى بجز صداقت و شجاعت قدم نگذاشتى ، و هر عورت كه در هنگام غارت بدست يكى از لشكريان آمدى اگر آن عورت شوهر داشتى دست تصرف به او نگشادى . در حين وفات مقربان و محرمان را احضار نموده بر اين كلمات صدق سمات زبان گشوده كه شما كه پيروان و مطيعان منيد وصيت مىكنم كه از دين خود برنگرديد و مذهب ديگران را قوت و شوكت ندهيد اگر در دين خود ثابت و راسخ باشيد در نزد همدينان و هم‌كيشان معزز و محترميد چون از دين خود برگرديد و ملت ديگر اختيار كنيد كسى كه در آن مذهب مقتدا است مردمان او را بزرگ شمارند و شما را خوار و ذليل گذارند و در نزد قوم خود هم شما را قدر و منزلت نماند و هيچ‌كس شما را پيشوا و مقتدا نخواند به جهت آنكه هر كس به همراه شما بدين ديگر درآيد آن دين را تعظيم و تكريم نمايد و آن‌كس كه در دين من ثابت قدم باشد از شما بيزار شود كه وصيت پدر كار نبستيد و عهد او را شكستيد . فى الواقع تا بر وصيت چنگيز خان عمل كردند عزيز و گرامى بودند چون از گفته او تجاوز نمودند خوار و بىاعتبار شدند .\r\nوفات چنگيز خان در زمان خلافت المستنصر باللّه سنه ششصد و بيست و چهار بود مدت بيست و پنج سال در كمال استقلال سلطنت نمود .\r\n\r\nاوكتاى قاآن بن چنگيز خان\r\nبه حكم وصيت پدر و اتفاق برادران پاى عزت بر سرير خانيت گذاشت در عدل و داد و تعمير بلاد و قهر اعداء و تربيت احباء عديل و نظير نداشت در صلابت و مهابت بىبدل و در سخاوت و سماحت ضرب‌المثل بود اكثر بلاد شرقى و شمالى كه چنگيز خان فتح نكرده بود وى بگشود در زمان آن پادشاه مكرمت دستگاه آتش ظلم و تعدى انطفا پذيرفت وصيت برّ و احسان آن شهريار معدلت شعار هفت كشور بگرفت كرمش خط نسخ و بطلان بر حكايت حاتم و آل برمك كشيد و از خوان احسان او هيچ‌كس\r\n\r\n","description":"","footnote":"","page_name":" 62 ","page_number":152},
  {"content":"\r\n\r\nبىنصيب و بىبهره نگرديد ، علماء اخبار از جود و كرم آن شهريار حكايات غريب و روايات عجيب نوشته‌اند .\r\nدر روضة الصفاء مسطور است كه قاآن در مدت سيزده سال كه زمام سلطنت در كف قدرت او بود مبلغ صد و شصت هزار تومان بر وضيع و شريف و قوى و ضعيف كرم نمود . مخفى نماند كه تومان مغولى عبارت از ده‌هزار تومان اين زمانست و يك بالش زر بقولى پانصد مثقال زر است و بروايتى هشت درهم و دو دانگ و بقول ديگر هشت دينار و دو دانگ . فى شهور سنه ششصد و سى و نه در روزگار خلافت المستنصر باللّه عباسى آن جهان احسان اعنى اوكتاى قاآن بعالم جاودان انتقال يافت .\r\nبيت :\r\n در بن در خواه سلطان خواه درويش * به آخر عقبهء مرگ آيدش پيش \r\nذكر عدالت وصيت سخاوت آن شهريار تا دامن آخر الزمان بر صفحات روزگار يادگار ماند .\r\nبيت :\r\n نام نيكى گر بماند ز آدمى * به كز او ماند سراى زرنگار \r\n\r\nكيوك خان بن اوكتاى قاآن\r\nبه شهامت و صلابت موصوف و به سخاوت و سماحت معروف بود اما كيش نصارى بر ملت بيضا ترجيح مىنمود لاجرم هيچ مسلمان را ياراى آن نبود كه با ترسائى سخنى سخت گويد و احدى را قدرت نه كه طريق مخالفت ترسايان پويد در آخر حيات مايل بسير بلاد غربى گرديد با لشگر عظيم از تختگاه حركت كرده بسمرقند رسيد در آنجا ابو يحيى روح او را مقبوض گردانيد .\r\nبيت :\r\n از آن تلخ آمد اين كاخ دلاويز * كه چون جا گرم كردى گويدت خيز \r\nمدت سلطنتش يك سال بود .\r\n\r\nمنكو قاآن بن تولى خان بن چنگيز خان\r\nمنكو بسعى و اهتمام با تو ابن جوجى ابن چنگيز خان افسر خانيت بر فرق نهاد پادشاه رعيت‌پرور و شهريار شجاعت‌گستر بود بسيارى از ممالك ختا و ختن و چين و ماچين كه مفتوح نشده بود وى بگشود فى شهور سنه ششصد و پنجاه و يك برادر خود هلاكو خان را\r\n\r\n","description":"","footnote":"","page_name":" 63 ","page_number":153},
  {"content":"\r\n\r\nبا صد و بيست هزار سوار به سمت ايران فرستاد و ضبط و ربط و قبض و بسط ممالك ايران و روم و شام و مصر به كف كفايت وى نهاد و برادر ديگرش قوبلا قاآن را به تسخير ديار ختا و چين نامزد كرد و خود نيز با شصت تومان عسكر بدان كشور روى آورد قبل از وصول بدان ولايت قوبلا قاآن مملكت ختا را از وجود دشمن مصفا ساخت و ملوك قديمش را برانداخت و شهر خان‌بالغ را در غايت وسعت و عظمت بنا نمود عمارات دلگشا و قصور فرح‌افزا طرح فرمود ، تا حال مملكت ختا و ختن و مغولستان و تاتارستان و اكثر بلاد شرقى در تحت تصرف اولاد قوبلاى قاآن است چون منكو قاآن به زمين چين درآمد بسى براقع از چهرهء عرايس بقاع و قلاع بگشود و آنچه لازمهء اسر و نهب و قتل و غارتست در آن ولايت ظاهر نمود آخرالامر در محاصرهء يكى از قلاع تنگتاش بسبب عفونت هوا بل بامر خالق ارض و سماء سنه ششصد و پنجاه و پنج از اين سراى فانى سپنج درگذشت و در معمورهء عدم آسوده گشت .\r\n\r\nهلاكو خان بن تولى خان\r\nپادشاه قهار و شهريار ستمكار بود فى شهور سنه ششصد و پنجاه و سه از جيحون عبور نمود نخست خس و خاشاك وجود اعدا را از ساحت خراسان پاك كرد آنگاه فى سنه ششصد و پنجاه و چهار بانعدام ملوك اسماعيليه توجه نمود خور شاهرا بدست آورد خورد و بزرگ آن بلاد را از تيغ گذرانيد در سنه ششصد و پنجاه و شش باستصواب خواجه نصير الدين محمد طوسى و اغواى محمد مؤيد الدين العلقمى قصد بغداد كرده دولت بنى عباس را منقرض گردانيد و شهر بغداد كه زياده از پانصد سال از حوادث روزگار و نوائب ليل و نهار مصون بود ويران ساخت و اشراف و اعيان و اكابر و اعاظم عرب و عجم را برانداخت در مرآة الجنان مسطور است كه در بغداد هلاكو خان هزار هزار و هشتصد هزار كس را به عدم‌آباد فرستاد بعد از فتح بغداد بصوب شام عزيمت كرد و اكثر قلاع و بلاد آنجا را به حوزهء تصرف درآورد و چند شهر را بقتل عام فرمان داد و چندين ملوك نامدار را بملك عدم فرستاد بعد از سرانجام مهام آن ديار مراجعت كرد تبريز فرح‌انگيز را دار الملك ساخت .\r\n\r\n","description":"","footnote":"","page_name":" 64 ","page_number":154},
  {"content":"\r\n\r\n\r\nاخلاق هلاكو\r\nهلاكو خان حكيمان و دانشمندان را عظيم دوست داشتى و همواره تخم محبت و شفقت بر دلهاى ايشان كاشتى او را بعلم كيميا ميلى تمام و شعفى بسيار بود و در وجه كيمياگران چندان خرج نمود كه قارون عشرى از اعشار آن در خيال نياورده بود فى سنه ششصد و شصت و سه بدار الجزا علم افراشت ، در تاريخ وفات او گفته‌اند .\r\nقطعه\r\n چون هلاكو ز مراغه بر مستانگه شد * كرد تقدير ازل نوبت عمرش آخر\r\nسال بد ششصد و شصت و سه شب يكشنبه * مه شب نوزدهم بد ز ربيع الآخر \r\nزمان سلطنتش نه سال و كسرى بود .\r\n\r\nابا قاآن ابن هلاكو خان\r\nسلطان معدلت نشان و شهريار نافذ الفرمان بود و در شهر تبريز عمارات متين و قصرهاى دلنشين بنا نمود و از كنار جيحون تا لب فرات و از باب الابواب در بندالى كنار عمان او را مسلم گشت وصيت رعيت‌پرورى آن شهريار از ايوان كيوان درگذشت ، وزيرى چون خواجه شمس الدين محمد جوينى داشت و ناصحى مانند خواجه نصير الدين محمد طوسى كه قرينه نداشت در زمان او مملكت ايران به زيور معمورى آراسته بود و جمهور خلايق در ظل معدلت او مرفه الحال برآسود و مدت هفده سال من حيث الاستقلال سلطنت نمود و در سنه ششصد و هشتاد بعالم آخرت توجه فرمود .\r\nبيت :\r\n جهان باغى است پرگل ليكن افسوس * كه بر وى چيره باشد دست گلچين \r\n\r\nنكودار ابن هلاكو خان\r\nوى بتوفيق ايزدى دين احمدى اختيار نمود منشى تقدير لقب آن شهريار معدلت مصير را سلطان احمد تحرير فرمود طريق ديندارى و نيكوكارى پيش گرفت در زمان او رياض دين احمدى نضارت و طراوت پذيرفت ، مدت دو سال و دو ماه در كمال حشمت حكومت كرد ، فى شهور سنه ششصد و هشتاد و سه به حكم برادرزاده‌اش ارغوان خان باقليم بقا روآورد .\r\n\r\nارغون خان بن ابا قاآن\r\nبعد از قتل عم خود افسر سلطنت بر سر نهاد و هر يك از برادران را باقطاع مملكت فرستاد و نزديكان خويش را بمناصب بلند و مراتب ارجمند اختصاص داد ارغون خان پادشاه ظلم‌پرور\r\n\r\n","description":"","footnote":"","page_name":" 65 ","page_number":155},
  {"content":"\r\n\r\nو شهريار ستمگر بود در سياست و قطع صله ارحام هيچ‌گونه مضايقه نمىنمود مدت هفت سال بالاستقلال بشغل سلطنت پرداخت فى شهور سنه ششصد و نود علم عزيمت به كشور عدم برافراخت .\r\n\r\nكيخاتو بن ابا قاآن\r\nبعد از برادر بتخت خانيت نشست و ابواب جور و ستم بر روى خلايق بربست و دست بر و احسان گشود و خلايق را در مهد امن‌وامان جاى داد خود بصوب روم لشكر كشيد و از آن سفر منصور و مظفر بازگرديد كيخاتو خان سخىترين اولاد هلاكو خان بودى اما به دختران و پسران خرد و بزرگ دست تعدى دراز نمودى و به قدر وسع و امكان دقيقه‌ئى از دقايق بىشرمى و بىعصمتى مهمل نگذاشتى لاجرم امراء از سلطنت وى به تنگ آمده بر مخالفت او و حكومت بايد و خان متفق شدند فى شهور سنه ششصد و نود و چهار در ولايت موغان بفرمان بايد و خان بقتل رسيد زمان حكومتش سه سال و هفت ماه كشيد .\r\n\r\nبايد و خان بن مطرغاى بن هلاكوخان\r\nبعد از قتل كيخاتو خان بر مسند خانيت تكيه فرمود مدت هشت ماه بامر سلطنت اشتغال نمود فى سنهء مذكوره به حكم سلطان غازان شربت ناگوار چشيد .\r\nمصرع :\r\n اى كشته كه را كشتى كامروز ترا كشتند \r\n\r\nسلطان غازان خان بن ارغون خان\r\nپادشاه دولت يار و شهريار سعادت‌دثار بود ، در سنهء ششصد و نود و چهار بر تخت خانيت جلوس نمود بهدايت ازلى در خدمت شيخ صدر الدين ابراهيم بن سعد الدين حموى قدس سره زبان به كلمهء توحيد گشوده دين احمدى پذيرفت و ترك شرك و متابعت مذموم آباء و اجداد خويش گرفت به وساطت آن شهريار ديندار صد هزار مشرك موحد گرديد و از ظلمت كفر نجات يافته بتوحيد رسيد آن پادشاه عدالت پناه با سادات عظام و علماء گرام بطريق پسنديده سلوك نمودى و با جمهور خلايق و رعايا و برايا بقانون عدل و نصفت زندگانى فرمودى در بناى خيرات و مبرات به‌غايت مساعى جميله بظهور آوردى و با مشايخ روزگار و اولياى عالىمقدار صحبت بسيار كردى علماى\r\n\r\n","description":"","footnote":"","page_name":" 66 ","page_number":156},
  {"content":"\r\n\r\nدانشمند و حكماى پايه بلند را دوست داشتى و طريق محبت و خدمت آن طايفه را هيچ‌گونه فرونگذاشتى لاجرم در زمان سلطنت آن سلطان عدالت‌نشان زمين ايران آباد و جمهور رعايا و كافه برايا دلشاد گشت وصيت صلابت و مهابتش به گوش اعالى و ادانى رسيد و از شرق و غرب درگذشت ملوك و سلاطين روزگار از آن شهريار معدلت مدار حسابها گرفتند و حكم جهان مطاعش را طوعا و رغبتا پذيرفتند .\r\nدر تواريخ مسطور است كه سلطان غازان در عزاى يكى از امراء حاضر بود و از حاضران استفسار فرمود كه در همه عالم در دنيا از همه سخت‌تر چيست جمعى گفتند مفلسى و بعضى گفتند بىكسى و بعضى عرض كردند پيرى و برخى معروض داشتند اسيرى سلطان فرمود كه در جهان به دنيا آمدن از همه دشوارتر است زيرا كه جمله محنت و مشقت بواسطهء حياتست و اگر حيات نبودى هيچ رنجى و زحمتى روى ننمودى در روزگار هيچ راحت و آسايش جز مرگ نيست اگر خواهيد كه اين معنى بر شما روشن گردد قياس كنيد اگر يكى آهسته رود و يكى نشسته باشد و يكى خفته كدام آسوده‌تر است عرض نمودند آنكه خوابيده است شهريار فرمود پس به حقيقت مرده از خفته به آسايش‌تر است . بالاخره فى شهور سنهء هفتصد و سه در نواحى قزوين بصوب آخرت عزيمت نمود چنان كه ابن يمين در تاريخ وفاتش گفته .\r\nقطعه :\r\n به سال هفتصد و سه بد به هجرت از شعبان * شد از نواحى قزوين شه جهان غازان\r\nبروز يازدهم وقت عصر يكشنبه * بسوى خلد كه باد آن جهان ازينش به \r\nو مدت حكومتش هشت سال بود .\r\n\r\nسلطان محمد خدابنده ابن ارغون خان\r\nبموجب وصيت برادر پاى عزت بر اورنگ سرورى نهاده و در تشييد قواعد ملك و ملت ابواب سعى گشاده بتوفيق حضرت ايزدى به سعادت متابعت اماميه رسيد و وجوه دنانير و دراهم را باسم سامى ائمه اثنى عشر عليهم السلام مزين گردانيد آن شهريار بصحبت علماء دين و مردان راه يقين مايل بودى و بمباحثات علمى با علماء هر فرقه شعف تمام نمودى .\r\nاز فوائد كلمات معرفت سمات آن شهريار معدلت شعار رساله‌ئى ترتيب داده‌اند و ابواب حكمت و معرفت بر روى دانايان روزگار گشاده‌اند از آن جمله اين چند\r\n\r\n","description":"","footnote":"","page_name":" 67 ","page_number":157},
  {"content":"\r\n\r\nكلمه از آنجاست پادشاه ارسطو جاه مىفرمايد كه پادشاهى كسى را شايد كه آزاد - مردان را به نيكى بنده نمايد و بندگان را باحسان آزاد فرمايد ، جامه‌اى كه هرگز كهنه نشود و مندرس نگردد نيك‌نامى است و زيورى كه بر مرد و زن نيك آيد راستى است شيرينى كه هر كه نوشد و نميرد علم خداشناسى و خودشناسى است و هر كس معرفت اللّه تحصيل نكرد و خود را نشناخت آدم نيست بلكه نسناسى است ، عالم‌ترين مردان آنست كه علم او را از ناكردنى بازدارد و در ورطهء ضلالت و هلاكت صاحبش را نگذارد ، عاقل‌ترين خلق آنست كه بر قهر شهوت و غضب قادر باشد و بسبب آرزوى نفسانى دل بندگان خدا را نخراشد ، غرض از نماز ياد كردن حق سبحانه و تعالى است و مطلب از روزه قهر كردن قوت غضب و آرزوهاست ، فايدهء زكات آنست كه دوستى مال از دل بيرون اندازند و درويشان فرومانده را باحسان بنوازند ، فايدهء حج آنكه در سفر از مشاهده غرائب و عجايب بسيار قدرت آفريدگار معلوم نمايند و باهل دانش و معرفت صحبت داشته از مكارم اخلاق كسب فرمايند ، هر كه پيوسته با حق در نياز است بمعنى همواره در نماز است و هر كه را شهوت و غضب او را در لجام است لاجرم آن‌كس در صوم مدامست هر كس حب مال از دل بيرون اندازد و درويشان و فقيران را باحسان بنوازد و حاجت مسكينان را برآورد بمعنى پيوسته زكات مىگذارد - و هر كه بيشتر اوقات در عجايب زمين و آسمان نظر عبرت گشايد و در كمال قدرت او تأمل نمايد و اكتساب خلق كند بمعنى هميشه در حج نمودنست .\r\nآخرالامر فى شهور سنه هفتصد و شانزده از اين دار پرملال بسراى بهجت مآل انتقال نموده زمان سلطنتش دوازده سال بود اين رباعى را در تاريخ وفاتش گفته‌اند .\r\n\r\nرباعى\r\n:\r\n از هفتصد و شانزده چه نه ماه گذشت * از گاه و كلاه خسروى شاه گذشت\r\nبگذشت و جهان بىوفا را بگذاشت * آگاه ز حال خويش « 1 » ناگاه گذشت \r\n\r\nسلطان ابو سعيد بهادر - خان بن الجايتو سلطان\r\nبعد از پدر بسن دوازده سالگى بر سرير خانيت اجلال فرمود و ابواب عدل و بذل بر روى كافه رعايا و برايا گشود به زيور شجاعت و مردانگى آراسته و از خصايل جبن و بددلى\r\n\r\n\r\n","description":"","footnote":"\r\n( 1 ) - محتمل : آگه نه ز حال خويش\r\n","page_name":" 68 ","page_number":158},
  {"content":"\r\n\r\nپيراسته بود در بدايت جلوس حل و عقد امور مملكت را بر امير چوپان ابن امير ملك تفويض فرمود بعد از چندگاه امير چوپان خلاف راى سلطان سلوك داشت لاجرم ابو سعيد خان بر استيصال امير چوپان و اولاد او همت گماشت نخست دمشق - خواجه را كه در خدمت سلطان بامر وزارت اشتغال داشت بقتل آورد در آن اوان امير چوپان در خراسان بود چون خبر قتل فرزند شنيد جزع نموده با هفتاد هزار سوار بانتقام خون پسر عزيمت دار الملك نموده هنوز يك منزل ميان او و لشكر سلطان مسافت بود كه مقدار سى هزار سوار از لشكريان امير چوپان به اردوى سلطان ملحق گرديد و امير چوپان بر ساير لشگريان بىاعتماد شده عنان مراجعت بسوى خراسان گردانيد اجل گريبان‌گير امير گشته جبرا و قهرا بصوب هرات لشگر كشانيد و ملك غياث الدين بن ملك شمس الدين كهين به حكم سلطان امير چوپان را با يك پسرش بقتل رسانيد سلطان ابو سعيد بعد از استيصال چوپانيان برتق و فتق مملكت توجه نمود و مدت نوزده سال و كسرى در كمال استقلال سلطنت نمود عاقبت فى شهور سنه هفتصد و سى و شش از سراى فانى بدار جاودانى انتقال كرد اين قطعه را در تاريخ وفات وى گفته‌اند ،\r\nقطعه :\r\n هفتصد و سى و شش از هجرت تاريخ عرب * در شب سيزده از ماه ربيع الآخر\r\nبو سعيد آن شه والاگهر اعدل دل * از قراباغ بفردوس برين شد حاضر \r\n\r\nارپا خان بن سوسر\r\nاز تخمه تولى خان بموجب وصيت سلطان ابو سعيد خان و اتفاق امراء بر سرير سلطنت نشست و زبان به استمالت سرداران گشوده ابواب جور و اعتساف بربست اما روزگار ناسازگار امانش نداد در اوايل اقبال اختلالى باحوال ملك و مالش روى داد فى سنه هفتصد و سى و شش كه مدت پنج ماه از سلطنتش گذشته بود امير على پادشاه به اغواى حاجيه خاتون مادر سلطان ابو سعيد و ساير امراى عاليشان موسى ابن على ابن بايدو خان را به دارائى برداشته و لواى مخالفت و مخاصمت ارپا خان را افراشته قدم در ميدان محاربه گذاشت جنگ عظيم و قتال صعب بوقوع پيوست امير على پادشاه به مساعدت بخت و نيروى طالع لشگر ارپا خان را بشكست ارپا خان بمضمون\r\nالفرار مما لا يطاق\r\nمن سنن المرسلين عمل نموده فرار\r\n\r\n","description":"","footnote":"","page_name":" 69 ","page_number":159},
  {"content":"\r\n\r\nكرد و به حكم  أَيْنَما تَكُونُوا يُدْرِكْكُمُ الْمَوْتُ  در ناحيه سجاس دستگير شده امير على پادشاه بفرمان موسى خان او را بقتل آورد و دولت چنگيز خان در مملكت ايران به دو منتهى گشت .\r\nچون امير على و موسى خان از مهم ارپا خان فارغ شدند به شهر تبريز آمده لواى استيلا و اعتلا بر اوج گردون زدند مقارن اين حال امير شيخ حسن بن امير حسين ايلكانى كه شيخ حسن بزرگ اشتهار دارد سلطان محمد بن پول قتلغ از نژاد هلاكو - خان را به سلطنت موسوم ساخت و از مملكت روم بعزم رزم امير على و موسى خان علم محاربت برافراخت چون اين خبر به ايشان رسيد لاجرم امير على پادشاه در ملازمت موسى خان بدفع شيخ حسن و محمد خان خراميد در موضع فراره التقاى فريقين دست داده جنك اتفاق افتاد اول موسويان غالب شدند عاقبت نسيم نصرت بر پرچم محمديان وزيد امير على در آن معركه مقتول و موسى خان بصوب خراسان انهزام يافت - عاقبت‌الامر بدست افتاد از عقب امير على بديار عدم شتافت درين وقت طقاتيمور بن سوراى از تخمه يسوكابها در به اغواى مخالفان شيخ حسن از خراسان به طرف آذربايجان حركت فرمود چون شيخ حسن اين خبر استماع كرد به جنگ طغا تيمور خان آهنگ نمود در نواحى مراغه تلافى فريقين دست داد طغا تيمور خان بىاستعمال سيف و سنان رو بگريز نهاد و شيخ حسن بعد از دفع خصمان قوى محمد خان را در تبريز بر مسند جهانبانى نشانده در استقلال بضبط امور مملكت پرداخت احباى دولت و اولياى سلطنت را منظور نظر عاطفت اثر ساخت در خلال اين احوال دولت چوپانيان ظهور يافت\r\n\r\nذكر احوال چوپانيان بر سبيل ايجاز\r\nبر ارباب شعور مستور نماند كه از اولاد امير چوپان دو كس در ولايت آذربايجان و اران و موغان مدت بيست و يك سال حكومت نمودند امير شيخ حسن بن تيمور تاش بن امير چوپان كه بشيخ حسن كوچك معروف و بين المورخين به حيله و مكيدت موصوفست در ظلم‌پرورى و ستم‌گسترى مشهور و در مكر و فريب در السنة\r\n\r\n","description":"","footnote":"","page_name":" 70 ","page_number":160},
  {"content":"\r\n\r\nو افواه مذكور است فى شهور سنهء هفتصد و سى و هشت هوس جهانگيرى بر خاطرش استيلا يافت به نوعى كه در تواريخ مسطور است از ديار روم بدفع شيخ حسن بزرگ بولايت آذربايجان شتافت شيخ حسن بزرگ با محمد خان دشمنان را استقبال كرده بنا بر مكيدتى لشگر شيخ حسن بزرگ شكست و مملكت آذربايجان و اران و موغان شيخ حسن كوچك را مصفا گشت و شيخ حسن بزرگ و طقاتيمور خان به مشورت امير حسن بزرگ بعراق عرب افتاد « 1 » و شيخ حسن كوچك نام سلطنت بر ساقى بيك بنت سلطان محمد خدابنده نهاده بر حل و عقد امور مملكت دست گشاد .\r\nبيت :\r\n خوش گرفتند حريفان سر زلف ساقى * گر فلكشان بگذارد كه قرارى گيرند \r\nبعد از چند گاه ساقى به يك را از سلطنت عزل نموده سليمان خان از نژاد هلاكو خان را بر سرير سلطنت تمكن داد و ساقى به يك را طوعا و كرها در سلك ازدواج كشيد سنه هفتصد و چهل امير حسن بزرگ جهان امير تيمور را از تخمه هلاكو خان بر سرير خانيت نشانده متوجه آذربايجان گرديد شيخ حسن كوچك بعد از استماع اين خبر از منزل اوجان با سپاه گران آهنگ شيخ حسن بزرگ كرده بعد از مقابله و مقاتله او را منهزم گردانيد و امير شيخ حسن بزرگ در كمال پريشانى ببغداد رفت و كار شيخ حسن كوچك بعد از اين فتح بالا گرفت و شوكت تمام و عدت لا كلام به هم رسانيده بعد از چندگاه در خدمت سليمان خان بديار بكر لشگر كشيد و در ولايت شوشى آتش ظلم و بيداد برافراخت عمارت مسلمانان و خرمنهاى زارعان را بسوخت و از آنجا بروم رفته خرابى بسيار كرد و بسا دود از دودمانها برآورد و هر موضعى كه بر امير حسن تعلق داشت اثرى از آثار و ديارى در آن ديار نگذاشت چون حرم محترم آن ظالم با يعقوب شاه تعشق مىورزيد شيخ حسن بنابراين با تقصيرى ديگر يعقوب شاهرا محبوس گردانيد لهذا از غيرت عشق زن قحبه‌اش با دو سه كنيز لوند آن ديوث را بفشردن خايه هلاك ساخت و ظلم آن ظالم را از سر كافه انام و جمهور خاص و عام برانداخت خواجه سلمان ساوجى درين باب گويد .\r\nقطعه :\r\n\r\n\r\n","description":"","footnote":"\r\n( 1 ) - كذا\r\n","page_name":" 71 ","page_number":161},
  {"content":"\r\n\r\n ز هجرت نبوى رفته هفتصد و چل و چار * در آخر رجب افتاد اتفاق حسن\r\nزنى چگونه زنى خبر خيرهات « 1 » جهان * به زور بازوى خود خصيتين شيخ حسن\r\nگرفت و محكم مىداشت تا بمرد و برفت * زهى خجسته زنى خايه‌دار و مردافكن \r\nمدت حكومت آن ستمگر هفت سال بود .\r\n\r\nملك اشرف بن تيمورتاش\r\nبعد از برادر بر اورنك حكومت پا نهاد و دست ظلم و ستم بر روى خلق بگشاد و در روضة الصفا مذكور است كه اشرف از غايت جور و بيداد حجاج كهپن چاكرش بود و از نهايت ظلم و فساد با ابن زياد برابرى مىنمود او را نه عهد بود نه پيمان نه كيش بود و نه ايمان چنان كه گفته‌اند .\r\nقطعه :\r\n چه اشرف در ظلم و طغيان گشود * به خون‌ريزى مردم دليرى نمود\r\nبرافروخت نيروى ظلم و فساد * برافراخت اعلام جور و عناد \r\nملك اشرف چندان آتش ظلم و بيداد برافروخت كه چهارصد قطار استر و هزار قطار شتر نقود از جواهر بيندوخت چون فساد آن ستمگر به‌غايت رسيد و جورش به نهايت انجاميد خداوند منتقم جانى بيك خان بن ازبك خان را از دشت قپچاق برانگيخت فى شهور سنه هفتصد و پنجاه و هشت رشته حياتش بگسيخت خزاين و دفاين آن ستمگر نصيب جانى بيك خان گرديد بجز خسران و بدنامى دو جهان چيزى به دو نرسيد چه خوش گفته‌اند .\r\nبيت :\r\n ديدى كه چه كرد اشرف خر * او مظلمه برد و جانى به يك زر \r\n فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ  مدت حكومت آن ستمگر سيزده سال بود و هم به دو دولت چوپانيان منقرض گشت .\r\n\r\nذكر ملوك ايلكانيان على سبيل الاختصار\r\nبر رأى عالم‌آراى سالكان خبر پوشيده نماند كه ملوك ايلكانيان چهار نفر بودند و مدت هشتاد و شش سال حكومت نمودند .\r\nنخستين امير شيخ حسن بن امير حسين بن امير آق‌بوقا ابن امير ايلكان است\r\n\r\n\r\n","description":"","footnote":"\r\n( 1 ) - كذا\r\n","page_name":" 72 ","page_number":162},
  {"content":"\r\n\r\nچنان كه شمه‌اى از احوال آن شهريار مذكور گشت امير حسن در آخر دولت ابو سعيد ايالت ديار روم بوى مفوض بود و او تا انقراض دولت سلطان ابو سعيد به حكومت آن مرزوبوم اشتغال نمود بعد از ارپا خان بديار آذربايجان چون على پادشاه مستولى شده بود امير حسن باتفاق قوم جلاير بعزم رزم از ولايت روم حركت كرده و در سنه هفتصد و سى و شش با على پادشاه داد مصاف داد و غالب آمد و دلشاد خاتون دختر امير دمشق كه محبوبه سلطان ابو سعيد بود در نكاح درآورد و خيال بغداد خاتون كه سلطان ابو سعيد به اكراه از او گرفته بود بوصال دلشاد خاتون بدل كرد مدت هفده سال در ولايت عراق عرب و ديار بكر و خوزستان علم اقتدار برافراخت و فى سنه هفتصد و پنجاه و هفت قدم در ميدان عدم گذاشت ، گويند در زمان حكومت او كوفه خراب گرديد و مردم آنجا كجراد منتشر متفرق شدند از آن‌وقت الى يومنا همچنان خراب و ويرانست .\r\n\r\nسلطان اويس بن امير شيخ حسن\r\nبموجب وصيت پدر بر مسند دارائى تكيه نمود آن پادشاه به‌غايت رعيت‌پرور و عدالت‌گستر بود چون ولايت عراق عرب را بر وفق دلخواه تمشيت داد آنگاه فى شهور سنهء هفتصد و پنجاه و نه روى به تبريز نهاد در آن ايام اخى جوق نام از امراء ملك اشرف در مملكت آذربايجان اقتدار داشتى و در طريق ظلم و ستم دقيقه‌ئى مهمل نگذاشتى چون خبر وصول سلطان اويس استماع نمود مسافت يك منزل سلطان را استقبال نمود بعد از مقابله و مقاتله اخى جوق انهزام يافته و سلطان با شوكت تمام بدار الملك تبريز شتافت بنا بر عذرى چهل و هفت نفر از امراء ملك اشرف را بقتل رسانيد و سلطان بسبب پريشانى سپاه عزيمت بصوب بغداد گردانيد و اخى جوق كرت ديگر به شهر تبريز مستولى گشت و ظلم و جورش از ايوان كيوان درگذشت .\r\nو در سنهء هفتصد و شصت امير مبارز الدين محمد بن مظفر از شيراز لشگر بتبريز كشيد و اخى جوق را در كمال پريشانى منهزم گردانيد مقارن اين حال خبر توجه سلطان اويس را شنيده بولايت خويش بازگرديد .\r\n\r\n","description":"","footnote":"","page_name":" 73 ","page_number":163},
  {"content":"\r\n\r\nدر شهور سنهء هفتصد و شصت و پنج تمامى مملكت آذربايجان و اران و موغان و ارمن و موصل را بگرفت و كاوس بن ملك كيقباد والى شيروان از دل و جان فرمان سلطان را پذيرفت در سنه هفتصد و هفتاد و يك در تبريز و باى صعب دست داد و قرب سيصد هزار كس به خاك هلاك افتاد نقل است كه در آن اوان شهر تبريز چنان معمور و آبادان بود كه بعد از رفع آن بليه هيچ‌گونه معلوم ننمود سلطان اويس مدت نوزده سال در غايت حشمت و شوكت پادشاهى نمود آخرالامر در سنهء هفتصد و هفتاد و شش از جهان فانى بعالم جاودانى انتقال فرمود .\r\n\r\nسلطان حسين بن سلطان اويس\r\nشهريارى بود كه از طراوت رخسارش گل سورى را رشك خوارى بر دل و از غيرت لوامع عذارش خورشيد و ماه منفعل\r\nرباعى :\r\n خديو جهان بخت فرخ لقا * معلا سرير و مظفر لوا\r\nبفرق و قدم زيب تاج و سرير * ز دست و دلش بحر و كان در نفير \r\nو سلطان بموجب وصيت پدر و اتفاق اركان دولت پاى عزت بر مسند سلطنت نهاد و ابواب عدل و عيش بر روى روزگار رعايا و برايا برگشاد فى شهور سنهء هفتصد و هفتاد و هفت شاه شجاع بن مبارز الدين محمد با لشگر مستعد بصوب آذربايجان شتافت سلطان حسين او را استقبال نمود بعد از وقوع قتال سلطان منهزم گرديده شاه شجاع بتبريز رسيد و مدت چهار ماه بعيش و عشرت گذرانيد چون مخالفت برادران را استماع نمود عنان عزيمت بصوب شيراز گردانيد سلطان حسين بار ديگر از بغداد روى توجه به تبريز نهاده بر مسند كامرانى نشسته ابواب عيش و طرب بيشتر از پيشتر گشاد . عاقبت‌الامر فى شهور سنه هفتصد و هشتاد و چهار بتيغ ستم برادر ظالم‌پرور به سعادت ابدى رسيد ، مدت سلطنت آن شهريار معدلت شعار هشت سال كشيد .\r\n\r\nسلطان احمد بن سلطان اويس\r\nپادشاه سفاك و خونريز و شهريار بىباك و فتنه‌انگيز بود در بعضى فضائل ماهر سيما در علم موسيقى غايت قدرت ظاهر مىنمود چون در تبريز سلطان حسين را كشت ميان ساير\r\n\r\n","description":"","footnote":"","page_name":" 74 ","page_number":164},
  {"content":"\r\n\r\nبرادران فتنه قايم شد شيخ على و پير على برادران سلطان بودند به اغواى عادل آقا با سلطان احمد محاربه نمودند و شكست بر جانب سلطان احمد راه يافت و سلطان بامداد قرامحمد تركمان بعزم جنگ برادران شتافت بعد از مقابله و مقاتله شيخ على و پير على شكسته شدند و چندين امراء بزرگ را گردن زدند عاقبت با سلطان بايزيد كه يكى از برادران او بود به وساطت هوشنگ بن كاوس والى شيروان صلح برادران امتداد نكشيد و غبار نزاع مرتفع نگرديد بالاخره در سلطانيه وى را گرفتند ببغداد فرستاد و با عادل آقا كه يكى از امراء بزرگ بود بنياد محاربه نهاد در اين اثناء ماهيجه رايات امير تيمور از خراسان ظهور يافت و سلطان احمد ترك جنگ كرده بصوب بغداد شتافت سلطان با امير صاحب‌قران طريق نزاع پيش گرفت و فرمان نپذيرفت چون طاقت مقاومت با امير نداشت لهذا لواى فرار بصوب مملكت روم برافراشت و چندگاه در پناه ايلدرم بايزيد قيصر روم گذرانيد چون امير تيمور مملكت روم را مسخر گردانيد سلطان به طرف مصر شتافت و چندى در خدمت سلطان مصر تقرب تمام يافت آخرالامر سلطان مصر او را با قرايوسف تركمان محبوس گردانيد و مىخواست كه بند كرده نزد امير صاحب‌قران ارسال دارد كه درين وقت خبر وفات امير رسيد سلطان هر دو را مطلق العنان گردانيده قرايوسف بآذربايجان و سلطان بعراق شتافتند امير قرايوسف بآذربايجان و سلطان بعراق استيلا يافتند چون سلطان احمد در بغداد استقلال به هم رسانيد بعدت و شوكت تمام بصوب آذربايجان لشگر كشيد و آن مملكت را به حوزه تصرف درآورد و عهدى كه فىمابين او و قرايوسف شده ياد نكرد در آن اوان قرايوسف تركمان به سمت روم لشگر كشيده بود چون از آن يورش معاودت نمود در سنهء هشتصد و سيزده ميان سلطان احمد و قرايوسف جنگ عظيم دست داد و شكست به طرف سلطان احمد افتاد و چند روز در تبريز مخفى بود تا آنكه او را بدست آورده قتل نمود و دولت ايلكانيان به دو به نهايت رسيد اگر چه دو سه نفر از آن طايفه در خوزستان ايالت يافتند اما هم در آن زودى باقليم عدم شتافتند زمان حكومت سلطان احمد من حيث الاختلال بيست و نه سال بود .\r\nمخفى نماند كه چون رايت جهانگيرى امير تيمور گوركان از ايوان كيوان\r\n\r\n","description":"","footnote":"","page_name":" 75 ","page_number":165},
  {"content":"\r\n\r\nدرگذشت و فرمان قضا جريانش در بهترين ربع مسكون نافذ گشت ولايت آذربايجان و توابع و لواحق آن را بر فرزند خويش ميران شاه عنايت فرمود و ميران شاه چندى به رتق و فتق آن ديار به شوكت تمام اشتغال نمود ناگاه از قضا در شكارگاه روزى از روى زين بر زمين غلطيد بنا بر اين دماغ آن شهريار اختلال كلى به هم رسانيد امير صاحب‌قران آن ولايت را به كف كفايت ميرزا عمر بن ميران شاه گذاشت پس از فوت صاحب‌قران ميرزا عمر لواى مخالفت پدر و برادر برافراشت بعد از مقابله و مقاتله فرار بر قرار اختيار كرد ميرزا ابو بكر برادر ميرزا عمر شهر تبريز را به حيطهء تسخير درآورد و بعد از ضبط و ربط آن ولايت به سمت عراق لشگر كشيد چون شيخ ابراهيم والى شيروان تبريز را خالى ديد بدان نهضت نمود در اين وقت سلطان احمد از بغداد به ظاهر تبريز رسيد و شيخ ابراهيم تبريز را خالى كرده عنان مراجعت به سمت شيروان گردانيد ميرزا ابو بكر بعد از استماع اين خبر باستخلاص تبريز روى توجه بآذربايجان آورد سلطان احمد به مجرد شنيدن وصول ميرزا ابو بكر به سمت بغداد فرار كرده مقارن اين حال اعلام دولت قراقيونلو ارتفاع يافت ،\r\n\r\nدر ذكر احوال ملوك قراقيونلو\r\nبر ضمير دانشوران پوشيده نماند كه ملوك قراقيونلو چهار نفرند و مدت شصت و سه سال در آن ديار سرور بودند .\r\n\r\nامير قرايوسف بن قرامحمد بن پيرام خواجه تركمان\r\nآن شهريار رستم روزگار و اسفنديار زمان بود در صف‌آرائى و لشگركشى كسى با او برابرى نمىنمود و پيرام خواجه تركمان كه جد آن شهريار بود بعد از وفات سلطان اويس حكومت بوحل و بخارا و ابرحين بنمود و قرامحمد از امراء جليل القدر سلطان احمد ايلكانى بود و سلطان احمد دختر او را به حبالهء خويش درآورده سردارى الوس قراقيونلو به دو تعلق مىداشت و قرايوسف در به دو حال از امراء بزرگ و خوانين سترك بود همواره رقم جهانگيرى بر لوح ضمير مىنگاشت لهذا با امير تيمور مخالفت نمود چون او را با صاحب‌قران طاقت مقاومت\r\n\r\n","description":"","footnote":"","page_name":" 76 ","page_number":166},
  {"content":"\r\n\r\nنبود لاجرم پناه بسلطان روم برده مدتى در آنجا مىبود بعد از فوت امير تيمور با پانصد سوار بصوب آذربايجان توجه فرمود از حد مصر تا كنار فرات صد و هشتاد موضع باكو توالان قلاع و مستحفظان حدود محاربه نمود و در تمامى آن معارك مظفر و منصور گشت چون بديار بكر برآمد نواحى آنجا را غارت كرده به شهر اخلاط گذشت در آن ولايت به قوت ملك شمس الدين حاكم اخلاط بساط جهانگيرى بگسترد در آن اوان ميرزا ابو بكر بن ميران شاه ابن تيمور در تبريز بود چون استعداد قرايوسف استماع كرد خاطر بدفع وى قرار داده متوجه آن جانب گرديد بعد از تلاقى فريقين سه روز بين الجانبين مقابله و مقاتله روى داد روز سيم بىسبب ظاهرى ميرزا ابو بكر شكست يافته پاى در ميدان گريز نهاد و در اكثر بلاد آذربايجان خرابى رسانيد امير قرايوسف فى شهور هشتصد و نه با شوكت تمام به تبريز خراميد و بساط عدل و داد و تعمير بلاد بگسترانيد و در سنهء مذكوره با ميرزا ابو بكر مصاف داده ميران شاه در آن معركه بقتل رسيد در سنهء هشتصد و سيزده سلطان احمد را با چند پسرش عقب ميران شاه فرستاد « 1 » امير قرايوسف در اندك زمانى به تمامى مملكت عراق عرب و آذربايجان مستولى گشت و لواى اقتدارش از ايوان كيوان درگذشت فى شهور سنه هشتصد و بيست و سه شيخ ابراهيم والى شيروان را بدست آورده و شيخ مبلغ گرامند تقبل كرده رخصت يافت و در همان نزديكى بمقر خويش شتافت در سنهء هشتصد و پانزده با كشنديل والى گرجستان مصاف كرد و كشنديل را منهزم ساخته با جميع اقوام و اقارب بقتل آورد و در سنه هشتصد و شانزده لواى جهانگيرى بصوب عراق عجم برافراخت و ديار قزوين و سلطانيه و ساوه و طارم را ضميمه محروسه ملحق ساخت ، در سنهء مذكوره ميرزا شاهرخ بن امير تيمور با دويست هزار سوار قصد امير قرايوسف كرد به سلطانيه نزول نمود ميرزا شاهرخ از غايت خوف جهت استقبال وى جماعتى حفّاظ را فرمود كه دوازده هزار « 2 » بار سورهء انا فتحنا ختم نمايند لهذا امير قرايوسف در منزل او جان بعالم ديگر انتقال نمود هيچ‌كس دست بتكفين و تجهيز نگشود و كسى را فرصت نشد كه او را دفن نمايد در همان خرگاه كه وفات يافته\r\n\r\n\r\n","description":"","footnote":"\r\n( 1 ) - اين دو جمله با هم ناسازگارند\r\n( 2 ) - نسخه : دوازده هزار سوار\r\n","page_name":" 77 ","page_number":167},
  {"content":"\r\n\r\nبود بگذاشتند وى را كه خرگاه او را غارت كرده جامه‌ها را از تنش بيرون كرده برنداشتند مدت حكومتش چهارده سال و كسرى بود .\r\n\r\nامير اسكندر بن قرايوسف\r\nبعد از پدر پاى عزت بر سرير حكومت نهاد پادشاه سكندر جاه و رستم نهاد بود مكرر با ميرزا شاهرخ گوركان مقابله و مقاتله نمود و در زمين شيروان خرابى بسيار بظهور رسانيده و به جاروب نهب و غارت آن ديار را پاك گردانيد در سنهء هشتصد و بيست و هشت عز الدين شير به يك كردستانى و امير شمس الدين بيك اخلاطى را بكشت و در سنهء هشتصد و سى سلطان احمد كرد را بقتل آورد در نواحى شيروان و موغان قتل و غارت بسيار كرد ، فى شهور سنهء هشتصد و چهل بدست پسرش قباد بدنهاد بعالم آخرت قدم نهاد مدت سلطنتش شانزده سال بود .\r\n\r\nميرزا جهانشاه بن قرايوسف\r\nشهريار دولت يار و پادشاه عدالت شعار بود به حكم ميرزا شاهرخ بر اورنگ دارائى عروج نمود و مملكت عراق و فارس و كرمان بر ملك موروثى اضافه كرد در سنهء هشتصد و شصت و دو طبرستان و جرجان را به حوزهء تصرف درآورد و هم در سنهء مذكوره با لشگر فراوان به تختگاه خراسان عزيمت نمود در شهر شعبان المعظم بىزحمت و الم در ظاهر هرات نزول فرمود اعلام عدل و انصاف در آن ديار برافراشت و هيچ دقيقه‌ئى از مراسم عدالت‌گسترى نامرعى نگذاشت در اين اثنا خبر رسيد كه حسين‌على پسرش از محبس نجات يافته در جمع كردن اسباب تفرقه رعايا مشغولست لهذا با اولاد امير صاحب‌قران بساط صلح گسترد در سنهء هشتصد و شصت و سه عنان مراجعت به طرف تبريز انعطاف داد و سزاى بدخواهان به كنارشان نهاد و او را در مملكت هيچ منازعى نماند فى شهور سنه هشتصد و هفتاد و دو باستيصال حسن بيك كه دشمن قديم او بود كمر بست و حسن بيك به نيروى اقبال و مساعدت بخت لشگر جهانشاه را بشكست و جهان شاه را بدست آورده با يك پسرش به عدم‌آباد فرستاد .\r\n\r\n","description":"","footnote":"","page_name":" 78 ","page_number":168},
  {"content":"\r\n\r\n\r\nامير حسين‌على شاه بن جهان شاه\r\nبعد از واقعهء پدر ابواب خزاين گشاده صد هزار سوار را مواجب و مرسوم داد و به جهت انتقام خون پدر سلطان سعيد را از خراسان تحريك نمود ولى چون دولت قراقيونلو به آخر رسيده بود فايده بر آن مرتب نگشت فى شهور سنه هشتصد و هفتاد و سه از جهان فانى درگذشت و دولت آن طايفه به دو انقراض يافت .\r\nبيت :\r\n كدام سرو سهى را سپهر آبى داد * كه باز خشك نكردش به آتش بيداد\r\nكرا نهاد فلك تاج سرورى بر سر * كه بند حادثه بر دست و پاى او ننهاد \r\n\r\nدر ذكر ملوك آق‌قويونلو\r\nبر خاطر عاطر طالبان خبر پوشيده نماند كه از طايفه آق‌قويونلو نه نفر بر مدارج شهريارى رسيدند .\r\n\r\nحسن بيك\r\nنخستين ابو النصر حسن بيك ابن امير على بن عثمان بن قتلق بن حاجى به يك پادشاه كامكار و شهريار دولت‌يار بود در شجاعت و مردانگى و سماحت و فرزانگى هيچ‌كس با او برابرى نمىنمود چون بساط اقتدار ميرزا جهانشاه و اولادش از صفحه روزگار درنوشت در تمامى ولايات اران و موغان و ارمن و آذربايجان و عراقين و فارس و كرمان نافذ الفرمان گشت و از حسن معدلتش اطراف و اكناف بلاد روى به معمورى نهاد و مهمات طبقات انام را در سلك نظام انتظام داد و آن شهريار را نسبت به خاندان شيخ صفى ارادت تمام بود چنان كه خواهر پاكيزه گوهر خويش را بسلطان جنيد تزويج نمود و دختر نيكوسير خود را بسلطان حيدر بن سلطان جنيد كه خواهرزادهء وى بود عقد فرمود به وساطت اين مواصلت مواد سلطنت و اسباب حشمت آن شهريار سمت تزايد گرفت تا زمان حلول اجل رسيد و ايام حياتش سمت اختتام پذيرفت فى شهور سنهء هشتصد و هشتاد و دو بسراى جاويد نقل نمود ، زمان اقبال و اوان استقلالش دوازده سال بود .\r\n\r\n","description":"","footnote":"","page_name":" 79 ","page_number":169},
  {"content":"\r\n\r\n\r\nسلطان خليل\r\nسلطان خليل بن ابو النصر حسن بيك در زمان حيات پدرش به حكومت فارس اشتغال داشت در اواخر زندگانى پدر بنا بر طلب امراء علم عزيمت به سمت تبريز برافراشت بعد از لوازم تعزيت قدم بر مسند سلطنت نهاد و ايالت ولايت ديار بكر را به برادر خود سلطان يعقوب ميرزا داد چون بخست طبع و بخالت و سوء تدبير موصوف بود كما ينبغى از عهدهء دارائى نتوانست برآمد لاجرم امراء و اركان دولت از وى متنفر گشته به سلطنت يعقوب ميرزا يكدل گرديدند و بسيارى از ايشان به ملازمت يعقوب ميرزا رسيدند بنابراين يعقوب ميرزا شعار مخالفت برادر خويش اظهار كرده بميدان جدال و قتال خراميد و از آن طرف نيز سلطان خليل بدان حدود رسيد بعد از مقابله و مقاتلة سلطان خليل كشته شد و يعقوب ميرزا به شوكت هر چه تمام‌تر به تبريز توجه نمود مدت حكومت سلطان خليل شش ماه بود .\r\n\r\nسلطان يعقوب\r\nبن ابو النصر بن حسن بيك پادشاه با عدل و داد و شهريار مكرمت نهاد بود پس از قتل برادر بر اورنگ خسروى جلوس فرمود در تقويت شريعت غرا و رواج ملت بيضا بسيار مىكوشيد در زمان آن شهريار معمورى و آبادى مملكت بكمال رسيد . اما در اواخر زندگانى اعمال حسنهء خود را بافعال سيئه مبدل نمود نسبت بسلطان حيدر تغيير عقيدت فرمود و لشگر بامداد شيروان شاه فرستاده او را بعز شهادت رسانيد و اولاد سلطان حيدر را در قلعهء اصطخر محبوس گردانيد و سلطان يعقوب در سنهء هشتصد و نود و شش از اين جهان انتقال نمود زمان حكومتش سيزده سال و كسرى بود .\r\n\r\nسلطان بايسنقر بن سلطان يعقوب بيك\r\nبعد از پدر باتفاق امراء و اركان دولت پاى عزت بر سرير حكومت نهاد و بر عامه رعايا و كافه برايا نويد عدل داد جمعى از امراء كه بر سلطنت او راضى نبودند مسيح ميرزا ابن حسن بيك را به حكومت برداشتند و رايت مخالفت بايسنقر برافراشتند در حدود قراباغ در ميان ايشان محاربه بوقوع انجاميد نسيم فتح بر پرچم بايسنقر وزيده مسيح ميرزا با اكثر امراء بقتل رسيدند بعد از فتح و فيروزى بدار الملك تبريز خراميد در خلال اين حال محمود بن غريو\r\n\r\n","description":"","footnote":"","page_name":" 80 ","page_number":170},
  {"content":"\r\n\r\nمحمد بن حسن به نيروى مخالفان بايسنقر بعزم ستيز رو به تبريز نهاد جنگ عظيم ميان او و بايسنقر اتفاق افتاد محمود بيك شكست يافته فرار نمود و هم در آن نزديكى بدست آمده باستصواب امرا بايسنقر او را خفه نمود مقارن اين حال رستم بيك ولد مقصود بن حسن بيك از قيد حبس بيرون آمده باعتضاد جمعى از تراكمه قصد بايسنقر نمود بعد از مقابله امراء بايسنقر طريق بىوفائى مسلوك داشته نزد رستم بيك آمدند بايسنقر به طرف شيروان فرار كرد چون داماد شيروان شاه بود اسباب سلطنت وى را مهيا كرده به جنگ رستم بيك ارسال فرمود رستم بيك باستصواب امراء اولاد سلطان حيدر را از قيد خلاصى داده سلطان‌على ميرزا كه اكبر اولاد سلطان حيدر بود به جنگ بايسنقر ارسال نمود بىآنكه غالب و مغلوب امتياز يابد بايسنقر علم هزيمت بصوب شيروان برافراشت و بار ديگر اسباب انتقام فراهم آورده به طرف آذربايجان روان گرديد و در منزل اهر بامداد سلطان‌على ميرزا بايسنقر در آن معركه بقتل رسيد ، مدت حكومت وى به روايت نگارستان يك سال و هشت ماه كشيد .\r\n\r\nرستم بيك بن مقصود به يك\r\nچون بتخت حكومت جلوس كرده ملك موروثى به تحت تصرف درآورد توهمى به خود راه داد بفكر انهدام وجود سلطان‌على ميرزا افتاد در سنهء ششصد و نود و هشت در ميان اردبيل و تبريز آن سلطان معنى را بعالم آخرت فرستاد و هم در آن نزديكى منتقم جبار اساس وجودش را زير و زبر گردانيد ، فى شهور سنه نهصد و سه به حكم احمد پادشاه بقتل رسيد .\r\n\r\nاحمد پادشاه ولد اغرلو محمد بن حسن بيك\r\nبعد از فوت سلطان يعقوب از قراباغ فرار كرده بصوب روم توجه نمود پادشاه آن مرزوبوم بوم آثار شهريارى از ناحيه حالش مشاهده كرد يكى از بنات خود را بوى عقد فرمود احمد پادشاه چند سال بفراغ بال در ظل عاطفت قيصر برآسود آخرالامر هوس تسخير ملك موروثى كرده با سپاه روم و جمعى از تراكمه بصوب آذربايجان عزيمت نمود رستم بيك بعد از استماع اين خبر علم مقابله و مقاتله افراشته عم‌زاده را استقبال نمود بعد از تقارب فريقين امراء رستم بيك طريق بىوفائى مسلوك داشته رستم بيك را دستگير نموده نزد احمد شاه بردند چون عدم رستم بيك رجحان داشت لهذا وجود او را از\r\n\r\n","description":"","footnote":"","page_name":" 81 ","page_number":171},
  {"content":"\r\n\r\nلوح هستى ستردند احمد پادشاه در كمال استقلال بدار الملك خراميد و خلق را در مهاد عدل و داد مرفه و آسوده گردانيد ، مقارن اين حال ابيه سلطان و قاسم بيك كه از امراء بزرگ بودند لواى مخالفت برافراشته با احمد پادشاه محاربه نمودند در اثناى قتال احمد پادشاه مقتول گشت مدت حكومتش شش ماه بود .\r\n\r\nميرزا محمد بن يوسف بيك بن حسن بيك\r\nهنگامى كه احمد پادشاه كشته گرديد وى بولايت يزد رفته باتفاق دو سه نفر از امراء قدم بر مسند سلطنت نهاد در اندك زمانى در تمامى عراق نافذ الفرمان گشت وصيت اقتدارش از ايوان كيوان درگذشت با ابيه سلطان و سلطان مراد مقاتله كرد بر ايشان ظفر يافت و ابيه سلطان در معركه بميدان عدم شتافت آنگاه به بلدهء تبريز خراميد و بر تخت بخت نشسته لواى شوكت به اوج آسمان رسانيد تا آنكه فى شهور سنه نهصد و چهار در جنگ سلطان مراد جام نامرادى نوشيد زمان حكومتش شش ماه بود .\r\n\r\nالوند ميرزا ابن يوسف بيك\r\nدر وقتىكه احمد پادشاه بقتل رسيد الوند ميرزا بولايت ديار بكر افتاد و در آنجا باعتضاد امراء تراكمه پاى عزت بر سرير حكومت نهاد چون استقلال نداشت لهذا لواى عزيمت بصوب آذربايجان افراشت چون ميرزا محمد از توجه برادر با لشكر بىخبر اطلاع يافت تاب مقاومت نياورده از تبريز به سلطانيه شتافت الوند ميرزا بىآمدوشد بيگانه آذربيگان را مسخر ساخت و با سلطان مراد بنياد صلح انداخت ، در خلال اين احوال آفتاب دولت حضرت شاه اسماعيل از مشرق اقبال تابيدن گرفت فى شهور سنه نهصد و هفت با شهريار كشورگشا محاربه كرد و جناب شهريارى هشت هزار نفر از لشگر الوند ميرزا بقتل آورد ناچار مملكت آذربايجان را وداع نموده به ارزنجان گريخت و چند گاه فتنه‌هاى عظيم برانگيخت عاقبت‌الامر در نواحى دياربكر رخت هستى بديار نيستى كشيد .\r\n\r\nسلطان مراد بن سلطان يعقوب\r\nفرمانفرماى فارس و عراق و خوزستان بود با هفتاد هزار سوار جرار با شاه اسماعيل مقاتله نموده شكست يافت و از عراق دل كنده بصوب فارس شتافت چون خبر وصول شهريارى\r\n\r\n","description":"","footnote":"","page_name":" 82 ","page_number":172},
  {"content":"\r\n\r\nاستماع نمود در فارس تاب نياورده و بخوزستان گريخت و در آنجا نيز توقف نكرده ببغداد رفت بسبب استيلاى يار يك پيكر ناك « 1 » از بغداد به نزد علاء الدوله پادشاه مرعش شتافت بعد از انقراض دولت او به نزد سلطان سليم قيصر روم رفته تقرب تمام يافت آخرالامر فى شهور سنه نهصد و بيست در نواحى اورفه در جنگ قورميش سلطان درگذشت و دولت ملوك آق‌قويونلو به دو منتهى گشت .\r\n\r\nحكومت تبريز از عهد صفويه تا زمان مؤلف\r\nبر ارباب خير پوشيده و مستور نماند كه چون دولت سلاطين صفوت نشان ظهور نمود پيوسته از طرف ايشان شهر تبريز نشيمن امراء عظام بود ، در عصر دولت سلطان محمد صفوى روميان بر آن شهر مستولى شدند و مدت بيست و دو سال آنچه لازمه خرابى بود كردند ، شاه عباس ماضى ابن سلطان محمد از روميه انتزاع فرمود و در زمان شاه طهماسب ثانى ولد شاه سلطان حسين كرت ثانى بگرفتند و نادر شاه ذىجاه از آن طايفه استرداد كرد ، بعد از انقراض دولت نادرى امراء قزلباشيه به حيطه تصرف درآوردند ، در ظهور دولت زنديه بكريم خان زند اطاعت كردند ، بعد از فوت آن شهريار مكرمت مدار ديگر بملوك زنديه انقياد ننمودند و هرچند گاه يكى از طايفه قزلباشيه در آن ولايت حاكم مىبودند ، چون نهال اقبال و آفتاب جلال قاجاريه باليدن گرفت و شيوهء ملوك‌الطوايف انجام و اختتام پذيرفت تمامى آن ديار با لواحق و توابع به حوزهء تصرف اولياى دولت قاجار درآمد چندين سال بسبب تردد سپاه مخالف و مؤالف و استيلاى گروه مختلف كمال ويرانى به آبادانى او راه يافته اكنون كه سنهء هزار و دويست و سى هفت است مدت بيست و يك سال است كه شاهزاده كامكار و شهريار سلطنت مدار عباس ميرزا دار الملك فرموده لهذا به حليه آبادى و زيور معمورى آراسته و از سمت ويرانى و پريشانى پيراسته ، اميد كه همواره از حوادث روزگار و نوائب ليل و نهار مصون و محفوظ ماناد .\r\n\r\nدر ذكر نور حدقه سرافرازى شاهزاده عباس ميرزاى غازى\r\nآن شهريار بعلو همت و سمو منزلت و كمال فراست و وفور كياست موصوف و بر تمهيد بساط نصفت و تشييد اساس معدلت و وفور لشكركشى و قانون دشمن‌كشى\r\n\r\n\r\n","description":"","footnote":"\r\n( 1 ) - كذا\r\n","page_name":" 83 ","page_number":173},
  {"content":"\r\n\r\nمشعوف ، بمزيد عواطف خسروانه و عنايات شاهانه مخصوص ، به وكالت سلطنت و ولايت دولت منصوص ، در ظل معدلتش عامهء رعايا و كافهء برايا آسوده و از سياست و سطوتش انواع رنج و عنا در عدم‌آباد غنوده ، با اعداء دين و دولت محاربات عظيم و جنگهاى بزرگ نموده دربار معدلت مدارش به زيور امراء سنجيده اطوار و امناء پسنديده كردار آراسته و به حليه سرداران لشكركش و سپهداران دشمن‌كش پيراسته در كرياس گردون اساسش سربازان جنگجو و قدراندازان پرخاش‌خوى به خدمت ايستاده و غازيان صف‌شكن و دليران شيرافكن در ملازمتش مهيا و آماده‌اند آن شهريار با فرهنگ سپاه بسان لشكر فرنك ترتيب داده و اسم آن سپاه را سرباز نهاده غالبا براى جنگ و جدال بهتر از آن تصور نتوان نمود و جهت جهان‌گيرى منتظم‌تر از آن لشكر نخواهد بود آن شهريار شجاعت شعار در ضبط و ربط و قبض و بسط چنان مبالغه دارد كه مزيدى بر آن متصور نيست چنان كه از سياست آن شهريار مشهور است و العهدة على الراوى كه روزى پيرزنى از دست مرد لشكرى نزد آن جناب سپهر ركاب شكايت برده عرض كرد كه : يكى از لشكريان شاهزاده كاسهء ماست اين بيچاره را خورده آن شهريار معدلت مدار باحضار آن لشكرى فرمان داد بعد از استفسار لشكرى از ترس پاى در وادى انكار نهاد آن شهريار بعد از تأمل بسيار به پيرزن فرمود ما شكم اين لشكرى را پاره كنيم اگر خلاف عرض كرده باشى ترا چاره كنيم آنگاه فرمان داد كه شكم او را چاك و وجود آن ظالم را از لوح هستى پاك كنند معلوم گشت كه گناه لشكرى بوده و بر آن پيره‌زن ستم نموده به يك سياست سطوت و مهابت آن شهريار در دلها قرار يافت و جور و ظلم به بيغوله عدم شتافت .\r\nبيت :\r\n قهر و لطفى از براى خاص و عام * شرع مىدارد روا بگذار گام \r\nاحوالات آن نواب كامياب را دفتر ديگر لايق خواهد بود مسود اوراق بنا بر سياق كلام به اشارت مبادرت نمود .\r\n\r\nدر ذكر بعضى از مشايخ كبار آن ديار\r\n\r\nشمس الدين بن علاء الدين\r\nآن جناب از نژاد كيا اميد بزرگ بود گويند علاء الدين ترك مذهب اسماعيلى نموده شعار اسلام ظاهر نمود و در نهانى ولد\r\n\r\n","description":"","footnote":"","page_name":" 84 ","page_number":174},
  {"content":"\r\n\r\nخود شمس الدين را به خواندن علم بتبريز ارسال نمود و او در آنجا علم و ادب آموخت و انواع فضائل و كمال اندوخت .\r\nصاحب نفحات آورده كه شمس الدين از خاندان اسماعيليان نيست بلكه او تبريزى الاصل پسر بزازيست ، بعضى برآنند كه اصل شمس الدين از خراسان بوده و خود در شهر تبريز تولد نموده راقم گويد\r\nمصرع :\r\n شاخ گل هرجا كه مىرويد گل است \r\nاينكه مىگويند شمس الدين عامى بوده و تحصيل علوم و فضائل نكرده اصلى ندارد فاضل يگانه و عالم زمانه بوده بعد از تكميل علوم ظاهرى به خدمت شيخ ركن الدين سجاسى و بابا كمال خجندى شتافته و از يمن همت آن دو بزرگوار مقام عالى و درجه متعالى يافته اللهم ارزقنا .\r\nبيت :\r\n كار نه اين گنبد گردان كند * هر چه كند همت مردان كند \r\nچون آن جناب را مرتبه كمال حاصل گشت شيخ ركن الدين يا اينكه بابا كمال يكى از اين دو بزرگوار فرمودند كه تو را بايد بولايت روم رفت و در آنجا سوخته‌اى است مىبايد مشتعل كرد شمس الدين فرمان پذيرفته متوجه روم گرديد در حين سياحت مرزوبوم روم به شهر قونيه رسيد در كاروانسراى شكرفروشان منزل گزيد روزى در بازار مولانا بر استرى سوار بود و به كوكبه تمام مىگذشت شمس الدين به فراست مطلوب را شناخت بلكه محبوب را يافت در ركابش روان شده پرسيد كه غرض از مجاهده و رياضت و دانستن علوم چيست مولانا گفت جز به روش سنت و آداب شريعت مطلبى ديگر نيست شمس الدين فرمود اين خود ظاهر است مولانا گفت وراى اين چيست شمس الدين فرمود علم آنست كه تو را بمعلوم رسانده و بشاهراه حقيقت كشاند و اين بيت حكيم سنائى را برخواند\r\nبيت :\r\n علم كز تو تو را نه بستاند * جهل از آن علم به بود بسيار \r\nمولانا ازين سخن متحير و متأثر گشته مريد شمس الدين گرديد همواره با او مىنشست و مىآرميد موالى و اصحاب مولانا شور و غوغا برآوردند و بر شمس الدين\r\n\r\n","description":"","footnote":"","page_name":" 85 ","page_number":175},
  {"content":"\r\n\r\nطعن و تشنيع كردند كه سر و پابرهنه و شكم گرسنه‌اى ظهور نموده و مقتداى مسلمانان را گمراه كرده است شمس الدين بالضرورة بصوب تبريز روان گرديد و مولانا را سوز عشق زبانه كشيد در فراق شمس الدين اشعار سوزناك گفته و به مشقت عشق گوهرهاى معنى سفته آخرالامر طاقتش طاق شده سوى تبريز شتافت بعد از زحمات بسيار مطلوب را يافت در مثنوى از زبان وام‌دار در اين باب اشارتى كرده\r\nمثنوى :\r\n ساربانا بار بگشا ز اشتران * شهر تبريز است و كوى دل‌ستان\r\nفر فردوس است اين فاليز را * شعشعه عرش است اين تبريز را\r\nهر زمانى موج روح‌انگيز جان * از فراز عرش بر تبريزيان \r\nمولانا و شمس الدين هر دو بروم آمدند و چندى خالى از اغيار مشغول صحبت شدند بار ديگر مريدان مولانا بنياد حسد نهادند و در تقبيح و تعييب شمس الدين زبان گشادند\r\nبيت :\r\n خداى تخم حسود از زمين براندازد * اگر حسود نباشد جهان گلستانست \r\nاين بار شمس الدين به طرف شام عزيمت نمود و مدت دو سال در نواحى شام اقامت فرمود در اين مدت مولانا از فراق شمس الدين مىسوخت و غزلهاى عاشقانه مىساخت و عشق شمس الدين بنياد صبر و قرار مولانا را يكباره برانداخت مولانا مبلغ چهل هزار دينار زر به پسر خود بهاءالدين ولد داده گفت به زودى بسوى شام بخرام و شمس الدين را در مقام صالحيه خواهى ديد با فرنگىزاده‌ئى شطرنج مىبازد زنهار بخاطر خطره ميار كه آن پسر يكى از مردانست از اين راه آگاهش مىسازد و اين زر را به عتبه شمس الدين نثار كن و كفش آن حضرت را بسوى روم گردان - و اين ابيات را بخواند\r\nغزل :\r\n برويد اى حريفان بكشيد يار ما را * به من آوريد يكدم صنم گريز پا را\r\nاگر او بوعده گويد كه دم دگر بيايم * مخوريد مكر او را بفريبد او شما را \r\nاين غزل قرب يازده بيت است بر اين اكتفا رفت .\r\nبهاء الدين ولد به حكم پدر بشام رفته و آنچه مولانا فرموده بود به انجام رسانيد\r\n\r\n","description":"","footnote":"","page_name":" 86 ","page_number":176},
  {"content":"\r\n\r\nشمس الدين بصوب روم مصمم گرديد در آن سفر بهاء الدين در ركاب شمس الدين مسافت يك ماه راه طى كرد و هرچند آن حضرت مبالغه كرد كه سوار شو بهاء الدين نشنود و گفت شاه سوار بنده سوار چگونه مىشود\r\nبيت :\r\n آفرين خداى بر پدرى * كه تو پرورد و مادرى كه تو زاد \r\nچون شمس الدين به قونيه رسيد و مولانا بشرف مواصلت مشرف گرديد آن حضرت در بين صحبت اظهار بهجت از بهاء الدين ولد فرمود و گفت من از او راضى گرديدم مرا سرى و سرى بود سر به تو دادم و سر به پسرت بخشيدم اگر بهاء الدين ولد را هزار سال عمر بودى و در طلب خدا صرف نمودى آنچه در اين سفر او را حاصل گشت هزار يك حاصل نشدى .\r\nمنقولست كه شبى آن حضرت با مولانا در خلوت صحبت مىداشت و اعلام طريقت بر فراز حقيقت مىافراشت ناگاه كسى از بيرون در بشمس الدين اشارتى كرد مولانا گفت كيست ؟ آن حضرت گفت بكشتنم طلب مىكنند چون بيرون رفت مولانا صيحه‌اى شنيد بيرون دويد چند قطره خون ريخته ديد از آن زمان تا اين اوان از شمس الدين چون عنقا نامى است بعضى گويند در عالم واقعه شمس الدين بمولانا گفت كه مرا كشته به چاه انداختند چون مولانا از خواب بيدار شده بسر چاه رسيد جسد شمس الدين را بيرون كشيد و در مقام مناسب دفن كرد اين قول صحيح است چنان كه اكنون مزار فيض مدار آن بزرگوار در قونيه مطاف طوايف اهل روزگار است .\r\nدر نفحات مسطور است كه باعث هلاك شمس الدين علاء الدين محمد كه به تير انه ليس من اهلك نشانه شده بود پسر ناخلف مولانا بود بعد از قتل آن حضرت به مرض مزمن گرفتار شده بمرد مولانا به جنازه وى حاضر نگشت .\r\nمخفى نماند كه در كيفيت ملاقات شمس الدين با مولانا اخبار متعدده وارد است كه ذكر تمامى آن باعث ملال خاطر خواهد بود .\r\nدر سنه ششصد و شصت و يك طاير روح آن حضرت به آشيانه قدس پرواز نمود .\r\n\r\n","description":"","footnote":"","page_name":" 87 ","page_number":177},
  {"content":"\r\n\r\n\r\nذكر امير شاه قاسم انوار\r\nدر نفحات مذكور است كه آن بزرگوار در بدايت حال دست ارادت بعمدة العارفين شيخ صدر الدين بن صفى الدين اردبيلى داده آنگاه سر تسليم به آستانه شيخ صدر الدين على يمنى نهاده\r\nمسود اين اوراق گويد كه از كلام آن جناب معلوم نمىشود كه مريد شيخ صدر الدين على يمنى بوده باشد بلكه از بدايت حال تا نهايت احوال ارادت خود را بشيخ صدر الدين اردبيلى درست مىكند چنان كه در ديوان اشعار بر اين اشعار نموده و در كتاب مثنوى كه موسوم است بانيس العارفين بطريق ارادت شيخ صدر الدين را ستوده و شيخ صدر الدين على يمنى را در هيچ جا ذكر ننموده آنچه مفهوم مىشود جناب فخرالانامى شيخ جامى خالى از تعصبى نبوده شاهد اين مقال آنكه مشايخى كه در تشيع مشهور عالم و معروف طوايف امم بوده مانند شيخ صفى الدين و پسرش شيخ صدر الدين و شاه نعمت اللّه ولى و سيد محمد نوربخش و امثال ايشان در نفحات ذكر نكرده بلى كسانى را نام برده كه منزلت ايشان نسبت به اين عزيزان و بزرگواران به مثابه سها است در مقابل آفتاب .\r\nباىّ تقدير جناب ولايت انتساب بعد از تكميل فضائل صورى و معنوى از آذربايجان به گيلان و از آنجا بخراسان افتاد بمضمون\r\nعليكم بالسواد الاعظم\r\nبنياد سكونت در بلدهء هرات نهاد اكثر اكابر و اعاظم خراسان نسبت به آن قدوهء اهل عرفان اظهار ارادت كردندى و جميع امراء و اركان دولت ميرزا شاهرخ گوركان در خدمت آن جناب طريق اخلاص بجاى آوردندى چون آن حضرت با ميرزا شاهرخ و اولادش در غايت استغنا سلوك فرمودى و از كمال علو شأن چنانچه مامول داشتند ايشان را تعظيم ننمودى از اين رهگذر غبار كدورت بر خاطر ميرزا شاهرخ و اولادش نشسته عذر آن جناب را خواسته و او تغافل مىفرمود روزى پسر ميرزا شاهرخ به خدمت آن حضرت رسيد آن حضرت پرسيد كه پدرت بچه جرم مرا از هرات بيرون مىكند عرض كرد بفرموده خودت\r\nبيت :\r\n قاسم سخن كوتاه كن برخيز و عزم راه كن * شكر بر طوطى فكن مردار پيش كركسان \r\n\r\n","description":"","footnote":"","page_name":" 88 ","page_number":178},
  {"content":"\r\n\r\nآن جناب را دل خوش شده از بلدهء هرات بسمرقند تشريف ارزانى داشت ميرزا الغ‌بيك بن ميرزا شاهرخ از قواعد نيكوخدمتى هيچ‌گونه نامرعى نگذاشت آن جناب مدتى مديد در آن ديار در كمال احترام اوقات گذرانيده و در اواخر حيات از بلدهء سمرقند به طرف خراسان خراميد فى شهور سنه هشتصد و سى و هفت در قصبه لنكران من توابع جام در مقام فى مقعد صدق عند مليك مقتدر منزل گزيد و مزار كثير الأنوار آن بزرگوار در آن ديار مشهور و ديوان اشعار بلاغت شعارش در السنة و افواه مذكور است من جمله غزلى و قطعه‌اى تيمنا و تبركا نوشته گشت\r\nغزل :\r\n از افق مكرمت صبح سعادت دميد * محو مجازات شد شاه حقيقت رسيد\r\nصولت صيت جلال عالم جان را گرفت * صدمهء سلطان عشق باز علم بركشيد\r\nچنك غمش مىزند بر دل هر تارهء * كشف روان مىكند معنى حبل الوريد\r\nبر سر بازار عشق سود كسى كرد كو * شادى عالم بداد محنت و ماتم خريد\r\nشادى جان مىدهد باده بجام مراد * مطرب دل مىزند نعره هل من مزيد\r\nراه به وحدت نبرد هر كه نشد در طلب * جملهء ذرات را از دل و از جان مريد\r\nدر حرم وصل يار زنده‌دلى بار يافت * كز همه خلق جهان بار ملامت كشيد \r\nقطعه\r\n قضا شخصى است پنج انگشت دارد * چه خواهد از كسى كامى برآرد\r\nدو بر چشمش نهد دو نيز بر گوش * يكى بر لب نهد گويد كه خاموش \r\n\r\nمولانا محمود شبسترى\r\nشبستر قريه‌ايست سمت غربى تبريز مسافت هشت فرسخ دور آن ، آن جناب اعرف عرفاى زمان و افضل فضلاى دوران ، شرح فضائل و كمايل « 1 » آن جناب خارج از حيز امكانست در زمان الجايتو سلطان و پسرش سلطان ابو سعيد سده سنيه‌اش ملجأ قريب و بعيد بوده همواره بكشف حقايق و شرح دقايق و تكميل ناقصان و تربيت مريدان يد و بيضا مىنموده\r\nاز آن حضرت تأليفات خوب و رسالات مرغوب بسيار است من جمله كتاب حق اليقين و مثنوى گلشن راز حقير ديده و گلشن راز را در جواب هفده سؤال امير حسين سادات\r\n\r\n\r\n","description":"","footnote":"\r\n( 1 ) - كذا\r\n","page_name":" 89 ","page_number":179},
  {"content":"\r\n\r\nصاحب نزهة الارواح گفته و الحق بمثقب الهام گوهرهاى تحقيق و درهاى دقيق سفته اين گمنام را بسخنان ايشان اعتقاد تمام است شروح بسيار بر گلشن راز نوشته‌اند و شرح شيخ على لاهيجانى بسيار نيكو است « 1 » .\r\nگويند جناب شيخ در اواسط زندگانى بصوب كرمان تشريف آورده و در آنجا مكرمه‌اى نكاح كرد و پسرى از آن عفيفه متولد گشت اكنون از اولاد و احفاد آن زبدهء اوتاد در كرمان هستند عزيز و محترم و ارباب قلمند و جمعى از ايشان اهل حال و اصحاب كمالند و مشهور به خواجگانند در نيكى سيرت و خوبى سريرت سرور جهانند\r\nوفات مولانا فى شهور سنه هفتصد و بيست در قريه مذكوره وقوع يافت و برياض قدس و جنات انس شتافت اين چند بيت از گلشن راز با فقره‌اى چند از كتاب حق اليقين نوشته شد\r\nبيت :\r\n زهى نادان كه او خورشيد تابان * بنور شمع جويد در بيابان\r\nجهان جمله فروغ نور حق دان * حق اندر وى ز پيدائيست پنهان\r\nتو پندارى جهان خود هست دائم * بذات خويش پيوسته است قايم\r\nكسى كو عقل دورانديش دارد * بسى سرگشتگى در پيش دارد\r\nز دورانديشى و عقل فضولى * يكى شد فلسفى ديگر حلولى\r\nحكيم فلسفى چون هست حيران * نمىبيند ز اشياء غير امكان\r\nز امكان مىكند اثبات واجب * از آن حيران شد اندر ذات واجب\r\nگهى از دور دارد سير معكوس * گهى اندر تسلسل گشته محبوس\r\nظهور جمله اشياء بضد است * ولى حق را نه مانند و نه ند است\r\nهر آن‌كس را كه ايزد راه ننمود * ز استعمال منطق هيچ نگشود\r\nاگر خورشيد بر يك حال بودى * شعاع او به يك منوال بودى\r\nندانستى كسى كين پرتو اوست * نبودى فرق هيچ از مغز با پوست\r\nچه نور حق ندارد نقل و تحويل * نيابد اندر او تغيير و تبديل \r\n\r\n\r\n","description":"","footnote":"\r\n( 1 ) - اين شرح بسيار نفيس در سال 1336 شمسى بكوشش و تصحيح اين بنده بچاپ رسيده و نام شارح محمد است نه على\r\n","page_name":" 90 ","page_number":180},
  {"content":"\r\n\r\n خرد را نيست تاب نور آن روى * برو از بهر او چشم دگر جوى\r\nدو چشم فلسفى چون هست احول * ز وحدت ديدن او باشد معطل\r\nز نابينائى آمد راه تشبيه * ز يك چشمى است ادراكات تنزيه\r\nتناسخ ز آن سبب شد كفر و باطل * كه آن از تنك چشمى گشت حاصل\r\nچه آنكه بىنصيب از هر كمال است * كسى كو را طريق اعتزالست\r\nكلامى كو ندارد ذوق توحيد * به تاريكى در است از عين تقليد\r\nرمد دارد دو چشم اهل ظاهر * كه از ظاهر نه بيند جز مظاهر\r\nاز او هر چه بگفتند از كم‌وبيش * نشانى داده‌اند از منزل خويش\r\nمنزه ذاتش از چند و چه و چون * تعالى شانه عما يقولون\r\nنظر كردم بديدم اصل هر كار * نشان وحدت آمد عقد زنار\r\nميان بربند چون مردان به مردى * درآ در زمرهء اوفوا بعهدى\r\nبه رخش علم و چوگان عبادت * ز ميدان در ربا گوى سعادت\r\nتو را از بهر اين كار آفريدند * اگرچه خلق بسيار آفريدند\r\nرها كن ترهات و شطح و طامات * خيال خلوت و نور و كرامات\r\nكرامات تو اندر حق‌پرستى است * جز اين كبر و ريا و عجب و هستى است\r\nكرامات تو گر در خودنمائى است * تو فرعونى و اين دعوى خدائى است\r\nكسى را هست با حق آشنائى * نيايد هرگز از وى خودنمائى\r\nهمه روى تو با خلق است زنهار * مكن خود را در اين علت گرفتار\r\nچه با عامه نشينى مسخ گردى * چه جاى مسخ يكره فسخ گردى\r\nمبادا هيچ با عامت سروكار * كه از فطرت شوى ناگه نگونسار\r\nتلف كردى بهر زه نازنين عمر * نگوئى در چه كار است اين‌چنين عمر\r\nفتاده سرورى اكنون بجهال * از اين گشتند مردم جمله بدحال\r\nنگر دجال اعور تا چگونه * فرستاده است در عالم نمونه\r\nنمونه باز بين اى مرد حساس * خر او را دان كه نامش هست جساس\r\nخر او را بين همه در شكر آن خر * شده از جهل پيش‌آهنگ آن خر \r\n\r\n","description":"","footnote":"","page_name":" 91 ","page_number":181},
  {"content":"\r\n\r\n چه خواجه قصه آخر زمان كرد * به چندين جا از اين معنى بيان كرد\r\nببين اكنون كه كور و كر شبان شد * علوم دين همه بر آسمان شد\r\nنمانده در ميانه رفق و آزرم * نمىدارد كسى از جاهلى شرم\r\nهمه احوال عالم باژگونست * اگر تو عاقلى بنگر كه چونست\r\nمرا در دل همىآيد از اين كار * به بندم در ميان خلق زنار\r\nدگرباره رسيد الهام از حق * كه بر حكمت مگير از ابلهى دق\r\nاگر كناس نبود در ممالك * همه خلق اوفتند اندر مهالك\r\nبود جنسيت آخر علت ضم * چنين آمد جهان و اللّه اعلم\r\nولى از صحبت نااهل بگريز * عبادت خواهى از عادت بپرهيز\r\nهر آن‌كس كو بمرد و چون ملك شد * چه روح اللّه بر چهارم فلك شد\r\nببحر نيستى هر كو فروشد * فلا انساب نقد وقت او شد\r\nهر آن نسبت كه پيدا شد ز شهوت * ندارد حاصلى جز كبر و نخوت\r\nچه شهوت در ميانه كارگر شد * يكى مادر شد و ديگر پدر شد\r\nنمىگويم كه مادر يا پدر كيست * كه با ايشان به حرمت بايدت زيست\r\nنهاده ناقصى را نام خواهر * حسودى را لقب كرده برادر\r\nعدوى خويش را فرزند خوانى * ز خود بيگانه خويشاوند خوانى\r\nمرا بارى بگو تا خال و عم چيست * در ايشان حاصلى جز درد و غم چيست\r\nرفيقانى كه با تو در طريقند * پى هزل اى برادر هم رفيقند\r\nبه مردى وارهان خود را چو مردان * و ليكن حق كس ضايع مگردان\r\nز شرع ار يك دقيقه ماند مهمل * شوى در هر دو كون از دين معطل\r\nحقوق شرع را زنهار مگذار * و ليكن خويشتن را هم نگهدار\r\nبه باطن نفس ما چون هست كافر * مشو راضى بدين اسلام ظاهر\r\nز نو هر لحظه ايمان تازه گردان * مسلمان شو مسلمان شو مسلمان \r\n\r\n","description":"","footnote":"","page_name":" 92 ","page_number":182},
  {"content":"\r\n\r\n\r\nانتخاب از رساله حق اليقين شبسترى\r\nحقيقة : هستى تبارك و تعالى پيداتر از هستيهاست كه او به خود پيداست و پيدائى هستيها بدوست  اللَّهُ نُورُ السَّماواتِ وَ الْأَرْضِ . \r\nحقيقة : دليل هستى او به حقيقت جز او نيست كه هيچ‌گونه كثرتى را به هستى او راه نيست و دليل را از هستى ناگزير بود  أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ . \r\nسرى نازك : كمال نبوت از روى نبوت به كثرتست\r\nفانى اباهى بكم الامم يوم القيمة\r\nو تحقيق ولايت در وحدت كه\r\nلا يسعنى فيه ملك مقرب و لا نبى مرسل\r\nاگر چه قوت نبوت بحسب قوت ولايت است كه نور او به مثابه نور قمر است كه از آفتاب ولايت مستفاد است ليكن مخالفت از جهت وحدت و كثرتست كه  وَ تَرَى الشَّمْسَ إِذا طَلَعَتْ تَزاوَرُ عَنْ كَهْفِهِمْ ذاتَ الْيَمِينِ وَ إِذا غَرَبَتْ تَقْرِضُهُمْ ذاتَ الشِّمالِ . \r\nنكته : مبدأ ولايت غير نبى نبوتست و مبدأ نبوت نبى ولايت  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ . \r\nدقيقة : باشد كه ولى غير نبى از خاصيت متابعت بمقامى رسد كه از ولايت نبى به دو فيض رسد و اتحاد تا غايتى انجامد كه نبى از وجه نبوت محض در بعضى امور تابع ولى باشد و به حقيقت متابعت خود كرده باشد در مرتبه دويم وحى و اين هنگام باثبات مخالفت در غير نبوت خاتم النبيين اتفاق افتاد  هَلْ أَتَّبِعُكَ عَلى أَنْ تُعَلِّمَنِ مِمَّا عُلِّمْتَ رُشْداً  - و  هذا فِراقُ بَيْنِي وَ بَيْنِكَ . \r\nحقيقة : ذات هستى اقتضاى يگانگى مطلق كند كه غير هستى جز نيستى نبود  شَهِدَ اللَّهُ أَنَّهُ لا إِلهَ إِلَّا هُوَ . \r\nحقيقة : ذات هستى ديگر كه غير هستى است بر هستى مقدم نيست كه تقدم الشيء على نفسه لازم آيد پس هستى واجب يگانه بود لا إله الا هو فى الآخرة و الاولى .\r\nلازمة : وجود عين خير است و عدم عين شر ، و شر از اعتبارات و نسب خيزد و  ما خَلَقْناهُما إِلَّا بِالْحَقِّ . \r\nحقيقة : ممكن امرى است اعتبارى كه عقل بر وفق خويش از ادراك وجود و عدم در ذهن تركيب كند و چون به نهايت طور خويش رسد كه مبدأ طور كشف است حكم\r\n\r\n","description":"","footnote":"","page_name":" 93 ","page_number":183},
  {"content":"\r\n\r\nكنند بر آنكه اعتبارات را در خارج وجود نيست  إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ . \r\nحقيقة : جسم و جسمانيات از جواهر و اعراض جملگى از امور اعتباريند كه به حقيقت وجود خارجى ندارند  كَمَثَلِ غَيْثٍ أَعْجَبَ الْكُفَّارَ نَباتُهُ ثُمَّ يَهِيجُ فَتَراهُ مُصْفَرًّا ثُمَّ يَكُونُ حُطاماً  .\r\nحقيقة : حكمت در تكليف اظهار هستى است بظهور عجز غير و اضطرار به عبادت و تعظيم ذات معبود حقيقى و غايت آنست كه حصه عبديت ممكن كه عدمى است از حصهء الهيت كه وجود است ممتاز گردد و اين بود معنى\r\nما عبدناك حق عبادتك\r\nو\r\nما عرفناك حق معرفتك\r\nو  ما قَدَرُوا اللَّهَ حَقَّ قَدْرِهِ * \r\nحقيقة : فعل اختيارى را احتياج بواجب الوجود زياده‌تر است از اضطرارى از آنكه اختيارى مسبوق است بخلق و قدرت و ارادت و اختيار و داعى و تحريك اعضا بر وفق داعيه ارادت و باز هر يكى از اين جمله محتاجند بايجاد اسباب و علل بىحصر كه آن جمله منتهى مىشود باضطرار ، بخلاف اضطرارى كه مجرد ايجاد است و چون مختار در اختيار خود مضطر است پس اختيار عين اضطرار است و  ما كانَ لَهُمُ الْخِيَرَةُ  .\r\nحقيقة : چنان كه قوت باطنه مبدئى در معاش پيدا مىگردد و تعينات از اوضاع و هيئات بر وفق آن نشأ عارض او مىشود كه از قوت عناصر و امتزاج ايشان انواع و اصناف مواليد مىگردد و متخيله تصوير معانى مىكند بخصوص در خواب ، و جن و ملائكه كه باشكال مختلفه متشكل مىگردند همچنان قوت باطنهء معاش نفسى و بدنى در معاد بفعل آيد و ظاهر گردد و مناسب آن نشأ مصور و مجسم شود و بر وفق آن قوت از عمل و علم و خلق كه نتيجه آن بود ، و صور و هيئات اسماء آن در نصوص وارد است چون حور و قصور و طوبى و رضوان و اثمار و انهار و باز اضداد آن از مار و كژدم و آتش و مالك ، و وجه مناسبت هر يك از اجزاء با هر يك از عملى كه مترتب است به آن بر صاحب بصيرت پوشيده نماند كه انما اعمالكم يرد عليكم .  فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  .\r\n\r\nمولانا همام تبريزى\r\nفاضل دانشمند و شاعر پايه بلند بوده خواجه نصير الدّين طوسى او را تربيت نموده شيخ مصلح الدين سعدى در هنگام\r\n\r\n","description":"","footnote":"","page_name":" 94 ","page_number":184},
  {"content":"\r\n\r\nسفر با همام الدين ملاقات فرموده صحبتى عجب‌آميز فىمابين آن دو بزرگوار اتفاق افتاد كه به‌غايت مشهور است ، در زمان اباقاآن بن هلاكو خان با وجود عزت تمام اين فرد را در عدم مساعدت بخت گفته\r\nشعر :\r\n همام را سخن دل‌فريب و شيرين است * ولى چه سود كه بيچاره نيست شيرازى \r\n\r\nدر ذكر خوى\r\nوى شهريست دلگشا و بلده‌ايست بهجت‌افزا طولش عطم و عرضش بوم از اقليم رابع و جوانبش واسع و سمت غربى تبريز واقعست طرف غربى او بجبال شامخه قريب و مردمش از صباحت و ملاحت پيكر با نصيب محتويست بر صد و بيست قريه آباد و هفده ناحيهء خجسته بنياد و باغات دلنشين و بساتين بهجت قرين هوايش سازگار و آبش خوشگوار خاكش حسن‌خيز و زمينش فرح‌انگيز خوبان آن ديار رشگ بتان كشمير و قندهار است چنان كه از كثرت خوبرويان مورخان شهر خوى را خوارزم ايران گفته‌اند مردمش ترك زبان و نامهربان و جملگى شيعه‌مذهب و قليل‌الادبند علماى آن شهر مانند جهلاى ماوراءالنّهر از معارف انسانى معرا و از فضائل نفسانى مبرا در آن ديار عيسوى مذهب نيز بسيار است و مسكن دوازده هزار ايل دنبلى است اكثر تختگاه امراء نيكونهاد بوده سالهاى فراوان حكام ايشان مانند ملوك ذيشان سلوك نمودندى همواره در ظل معدلت ايشان نواحى آباد و رعايا دلشاد بودندى صيت عدالت و داد آن طايفه به گوش هوش دور و نزديك رسيده خلايق ترك اوطان خويش نمودندى و در سايهء رعايت ايشان توطن كرده آسودندى چون هر بهارى را خزان و هر آغازى را پايانى مقرر و هر اقبالى را زوالى و هر بهجتى را ملالى مقدر است\r\nبيت :\r\n گنج بىمار و گل بىخار نيست * شادى بىغم در اين بازار نيست \r\nاگر احيانا سپهر بىمهر از گل بخت نسيم راحتى بمشام صاحب شوكتى رساند هزار ز كام ناكامى از پى رسيده صد هزار خوارى در دل روزگارش نشاند مصداق اين كلمات صدق سمات احوال امراى دنبليه است كه نفاق اخوان و مخالفت خويشان\r\n\r\n","description":"","footnote":"","page_name":" 95 ","page_number":185},
  {"content":"\r\n\r\nباعث زوال دولت گرديد و رياست چندين‌ساله به نهايت انجاميد\r\nبيت :\r\n دولت همه از تفاق خيزد * بىدولتى از نفاق خيزد \r\nمجمل آنكه جعفر قلى خان ابن احمد خان كه در شجاعت و مهابت يگانه و در لشگركشى و صف‌آرائى مردانه بود بنا بر عدم مساعدت بخت از دولت قاجاريه ترس و هراس و خوف بىقياس به خويش راه داده و قدم در طريق بغى و عصيان گذاشت و علانيه اعلام مخالفت و طغيان در آن ولايت برافراشت :\r\nشعر\r\n چو تيره شود مرد را روزگار * همه آن كندكش نيايد به كار \r\nچون طاقت مقاومت با دولت قاجاريه در خود نديد ناچار فرار بر قرار اختيار كرده به اولياى دولت روميه ملتجى گرديد . اما آنچه منتهاى آمال او بود از نهال دولت آل عثمان نچيد لاجرم از روميه رو گردانيده به امناى دولت روسيه التجا آورده باعتضاد دولت روسيه بسى خاندان عظيم برانداخت و بسا دودمان قديم معدوم ساخت و چندگاه منقلاى لشگر روسيه بود و ابواب رنج و عنا بر روى اهالى آن ديار گشود و الحق در آن باب داد ستمگرى و ظلم‌پرورى داد و آنچه لازمهء خرابى بلاد و پريشانى عباد بود تقصير نكرد و دمار از روزگار اهل آن ديار برآورد امراى روسيه بنا بر صلاح دولت خود حكومت بلدهء شكى را بوى تفويض نمودند و از امورات ديگر او را معزول و معاف فرمودند آخرالامر فى شهور سنهء هزار و دويست و سى بدار القرار خراميد و از اين دار الغرور جز حسرت و حرمان چيزى حاصل او نگرديد .\r\n درين فيروزه كاخ دير بنياد * عجب غافل نهادست آدميزاد\r\nنباشد دأب او نعمت‌شناسى * نباشد كار او جز ناسپاسى \r\nدو فرزند ارجمند از آن سرور عالىمقدار يادگار ماند بيوك خان و اسماعيل خان چون فرزند بزرگ خان ذى شأن حضور نداشت لاجرم اسماعيل خان بموجب وصيت پدر و حكم امناى دولت روسيه علم حكومت برافراشت اكنون كه سنه هزار و دويست و سى هفت است حكومت بلده مذكوره متعلق به اسماعيل خان است .\r\n\r\nحسين خان بن احمد خان\r\nبرادر بزرگتر جعفر قلى خان و ارشد اولاد احمد خان بود در شهامت و سياست از امثال و اقران گوى مسابقت مىربود و\r\n\r\n","description":"","footnote":"","page_name":" 96 ","page_number":186},
  {"content":"\r\n\r\nدر امور ملك‌دارى و حكومت‌گزارى ممتاز ، در عواقب امور و دورانديشى بامتياز بود و از غايت كاردانى به دولت قاجاريه خدمت و اطاعت نمود بفرمان سلطان زمان بامر حكومت آن ولايت پرداخت فى سنه هزار و دويست و بيست و دو در سراى جاويد منزل ساخت .\r\nبيت :\r\n اگر صد بمانى و گر صد هزار * به مرگ اندر آيد سرانجام كار \r\nبعد از فوت آن خان معدلت نشان توابع و لواحق آن ديار بالكليه تعلق به منسوبان سلطان زمان گرفت .\r\n\r\nذكر خلخال از بلاد آذربايجان\r\nخلخال جائى نيك و مكانى بدل نزديكست قديم الزمان يكى از ملوك ايران شهرى بر سر كوهى بنا نموده و آن شهر را فيروزآباد نام بوده الحال مجموع آن ولايت را خلخال گويند مشتملست بر صد پاره موضع تمامى آن قرا در ميان كوهستان واقع آبش معتدل و هوايش به سردى مايل محدود است از سمت مغرب ببلاد گيلان و از جانب مشرق باردبيل و از طرف شمال به الكاى طالش و از طرف جنوب بولايت زنجان ، گويند حكومت آن ولايت از عهد سلاطين تركمانيه تا حال در يك سلسله است مردم قراى آنجا همگى درم خريدهء حكام آن مرزوبوم است و اللّه اعلم ، خلقش ترك زبان و سفيد رخسار و فىالجمله از متاع حسن برخوردار عموما اهل آن ديار شيعهء اثنا عشرى و از فضائل انسانى برى . از فواكه سيب آن ديار ممتاز و خاكش مهمان‌نواز است محرر اوراق مكرر از آنجا عبور نموده و راه و رسم مردم آنجا مشاهده كرده به‌غايت شجاع و دليرند و در تيراندازى بىنظيرند .\r\n\r\n","description":"","footnote":"","page_name":" 97 ","page_number":187},
  {"content":"\r\n\r\n\r\nگلزار دوم در ذكر بلاد ارمنيه اصغر\r\nبر حافظان حدود خبر و مستحفظان شعور ( ثغور ) سير مخفى نماند كه ديار ارمن بر دو قسم است ارمنيه اكبر و ارمنيه اصغر اما ارمنيه اكبر داخل ولايت روم است ذكر آن مرزوبوم در طبق احوال روم مذكور خواهد شد و اما ارمنيه اصغر از ايرانست و آن ولايتى است دلگشا و مملكتى است روح‌افزا مشتمل است بر بلاد مشهوره و نواحى معموره و چمنهاى خوش و مراتع دلكش آبش بس معتدل و هوايش به برودت مايل اكثر آن از اقليم چهارم و قليلى از اقليم پنجم ، كوهستان آن مكان بيشتر از بيابانست محدود است از طرف مغرب بديار بكر و ارمنيه كبرى و از سمت مشرق بآذربايجان و از جانب جنوب بكردستان و از جهت شمال به اران ، طولش قريب هشتاد فرسخ و عرضش هفتاد فرسخ مسكن طوايف بسيار و گروه بيشمار است خلقش در صباحت‌منظر و تناسب اعضا از ساير جاها ممتاز و مستثنى است و برين مدعا شيرين شورانگيز دليل و گواست قبل از بعثت عيسى بر كيش صائبيه و زردشتيه بودند چون آن حضرت مبعوث گشت دين او را اختيار كردند تا آنكه رايت اسلام سر بر سپهر مينافام كشيد وصيت ملت بيضا بشرق و غرب عالم رسيد اكنون صاحبان مذاهب مختلفه در آن ديار بسيار هستند من‌جمله جمعى يزيد بن معاويه و ابليس را مىپرستند و گروهى عيسوى ملتند و ايشان را ارمنى گويند و اين فرقه اهل حرفه و زراعتند و جمعى ديگر موسوىاند اين طايفه در غايت قلت و كمال ذلتند ، و زمره‌اى نصيرىاند اين جماعت از فرق مذكوره كمترند و گروهى ديگر شيعه\r\n\r\n","description":"","footnote":"","page_name":" 98 ","page_number":188},
  {"content":"\r\n\r\nمذهبند در قلت چون كبريت احمرند و قومى اهل ملت سنت و جماعتند و ايشان متفرق به دو فرقه‌اند طايفه‌ئى حنفى و جماعتى شافعىاند كثرت و عدت اين دو طايفه از حيز احصا بيرون و از حد و حصر افزونست رياست و امارت اين مملكت بر اين دو جماعت منحصر است و قليلى در جبال دور دست كه به‌غايت صعب المسالك است قوم ارامنه حكومت مىكنند .\r\nقديم الايام عامل آن ولايت از طرف ملوك عجم بوده و در هنگام فرصت گاهى حكام آنجا طريق عصيان و طغيان مىپيموده‌اند فى شهور سنه بيست و چهار هجرى در زمان خلافت عثمان بن عفان سلمان بن ربيعه صلحا و قهرا آن ولايت را بگشود بعد از سلمان حبيب بن سلمه تمامى آنجا را فتح نمود و در اخلاط كه دار الملك آن ديار بود قتل بافراط فرمود چون زمان خلافت خلفا سپرى شد امناى دولت بنى اميه تصرف نمودند و چند گاه اولياى مختار بن ابو عبيدهء ثقفى ضبط كردند و ديگر بار به حوزهء تصرف و تسخير امويه درآمد بعد از انقراض دولت ايشان ملوك عباسيان تصرف نمودند چون دولت بنى عباس رو بتنزل و تراجع نهاد در حيطه ضبط ملوك نامدار و خوانين گردون اقتدار افتاد پيوسته شاهان آذربايجان بدان ديار حكم نمودندى ، و در ظهور ملوك‌الطوايف حكام آن ديار منفرد بودندى بعد از انقراض دولت ملوك آق‌قويونلو مسخر اولياى دولت صفويه گرديد سلطان سليمان بن سلطان سليم قيصر روم بنفسه بدان جانب لشگر كشيد و آنجا را از تصرف گماشتگان دولت صفويه منتزع گردانيد و شاه طهماسب بن شاه اسماعيل جبرا و قهرا از روميان استرداد كرد ، ميان سلاطين آل عثمان و پادشاهان صفوت نشان بر سر آن مكان مكرر جنگ و جدال افتاد و آخرالامر سلطان مراد رابع ابن سلطان سليم در عهد دولت شاه صفى بن صفى ميرزا ابن شاه عباس ماضى در حيطه تصرف درآورد تا حال كه سنهء هزار و دويست و سى و هفت هجريست جميع آن بلاد در تصرف گماشتگان آل عثمانست .\r\nعشاير و قبايل آن بلاد طايفه اكرادند در شجاعت و مردانگى همه رستم\r\n\r\n","description":"","footnote":"","page_name":" 99 ","page_number":189},
  {"content":"\r\n\r\nنهادند قريب به صد هزار خانوارند كه در صيف و شتا طريق ييلاميشى و قشلاميشى سپارند عموما غريب‌پرور و مهمان‌نواز و در جود و احسان از ساير امكنه ممتازند اما گروهى خونريز و فتنه‌انگيزند از سرقت و قطاع الطريقى نپرهيزند در قتل و غارت سردفتر بنىآدم و در فساد و فتنه خميرمايهء عالمند چنان كه رؤساى قراء به حاكم شهر اطاعت و انقياد ننمايند و دو قبيله ابواب مصادقت بر روى يكديگر نگشايند لاجرم تردد مسافران صعب الامكان و آمدوشد تجار به‌غايت دشوار است مأمول از كرم حضرت عزت چنانست كه بدان ولايت كسوت اهليت امنيت « ظ » در پوشاند و فساد را به صلح و خيريت مبدل گرداند مسوّد دفتر آنچه از آن كشور ديده و بدان بلاد رسيده در سلك تحرير مىآورد و من اللّه التوفيق :\r\n\r\nشهر اخلاط\r\nاخلاط شهريست دلنشين و مدينه‌ايست بهجت قرين از اقليم چهارم در كنار بحيره واقع و اطرافش واسع ، سمت شمالى وى كوهى است مسافت نيم فرسخ ، و دور آن مشتمل است بر چند قريه معموره آبش خوشگوار و هوايش ناسازگار محتويست بر باغات نيكو و بساتين چون مينو ، از فواكه زردآلوى آن بسيار خوب و از حبوبات گندمش به‌غايت مرغوب قديم الزمان دار الملك ارمن بوده بمرور ازمنه و صدمات مختلفه رو به خرابى نموده ، در زمان خلافت عثمان بن عفان حبيب بن سلمه مردان آن ولايت را بتيغ گذرانيد و زنان و اطفال آنجا را اسير گردانيد در روزگار خانان چنگيزى و ملوك چوپانى خرابى و پريشانى آن ولايت به‌غايت رسيد و مكرر بر بنيان او خرابى و آبادى راه يافته اكنون نارين قلعهء آن شهر آبادان و خارج آن حصار پانصد باب خانه بىاوضاع و پريشان ، خلقش ترك زبان و حنفى مذهب و از شيوه مردمى دورند و از طرز انسانيت نفورند .\r\nحاكمش شيخ احوز « 1 » نام و از خاندان با احتشام بعلو همت و وفور سخاوت معروف و به صباحت صورت و ملاحت سيرت « 2 » موصوف امير فقيرپرور غريب‌نواز در بستان السياحة :\r\n\r\n\r\n","description":"","footnote":"\r\n( 1 ) - شيخ احمد\r\n( 2 ) - ملاحت پيكر\r\n","page_name":" 100 ","page_number":190},
  {"content":"\r\n\r\nعدالت و نصفت از ساير امراى آن اطراف ممتاز است .\r\n\r\nبحيرهء ارمن\r\nبر ضماير سياحان خبر پوشيده نماند كه آن بحيره در وسط مملكت ارمن مايل بجنوب و مشرق اتفاق افتاده و دورش به مسافت هشتاد فرسخ و آب آن به‌غايت شور و اطراف و اكنافش بسيار معمور سمت مشرق او قلعهء وان و قصبه اردشير و شمالى آن قصبة الجواز و اخلاط و طرف مغربش شهر موس و بدليس و جانب جنوبش قصبات و قراى معموره و جبال سخت مشتمل بر جنگلهاى پردرخت ، و در ميان آن بحيره سه جزيره است كه مسكن رهبانان و رياضت‌كشانست .\r\nمؤلف روضة الصفا گفته بحيره ارمنيه كه در حدود لازجرد واقع است مراغه و سلماس و خوى در سواحل اوست و در ميان آن جزيرها باشد كه آنجا زراعت كنند و بحيره آذربايجان را علىحده ذكر كرده‌اند . اين سخن از چند راه سقيم است :\r\nاول - آنكه قصبهء لازجرد تا ساحل بحيره دو روز راهست .\r\nدوم - آنكه بلدهء خوى و سلماس مرحله‌اى از او دور است .\r\nسيم - آنكه در ميان آن بحيره جزيره‌اى نيست كه زراعت نمايند چه جاى آنكه جزيره‌ها باشد چون مؤلف بحيره را نديده و آنچه شنيده مرقوم گردانيده است و اكثر مورخان همين شيوه را معمول دارند و بعضى ديگر از راه تملق و مداهنه سخنان بىفروغ در تأليفات خود مىنگارند\r\nبيت :\r\n چرا عاقل ره ناديده پويد * قلندر هرچه بيند ديده گويد \r\n\r\nالجواز\r\nقصبه‌ايست خورد و سكنه و اطرافش طوايف كرد و سمت جنوبش بحيره و جوانب ثلاثه آن متصل به كوهستان ، مشتمل است بر دوازده پاره قريه آباد و بساتين بهجت نهاد و چشمه‌هاى خوش و چمنهاى دلكش در قرب آن قريه بسيار است مردمش تركى زبان و حنفى مذهب نسبت با فقرا و مسافران رحيم و مؤدبند آن قصبه محتويست بر پانصد باب خانه ، حصارش بر سر كوهى اتفاق افتاده از غايت بلندى و رفعت گوئى با برج فلك بنياد هم‌چشمى نهاده گروه يزيدى به آن سمت شمالى\r\n\r\n","description":"","footnote":"","page_name":" 101 ","page_number":191},
  {"content":"\r\n\r\nقصبه مذكوره مسكن دارند و طريق ييلاميشى و قشلاميشى مىسپارند .\r\n\r\nگفتار در مذهب يزيديان\r\nكه ايشان را امويان نيز گويند اين طايفه مىگويند كه بعد از احمد مختار خلفاى ثلاثه و معاويه بر حق بوده‌اند كه در اعلام دين مبين سعى موفور و جد نامحصور نموده‌اند اكثر بلاد بجد و اجتهاد ايشان بر اهل ايمان مسلم گشت وصيت اسلام به گوش هوش اعالى و ادانى رسيده از شرق و غرب درگذشت چنان كه پيغمبر خبر داده بود كه عن‌قريب امتان من بر معموره عالم حكم خواهند كرد بنا بر فرموده آن حضرت خلفاى ثلاثه و معاويه و يزيد و جمعى از بنى اميه بر جهان استيلا يافتند و بسبب شوكت و عظمت ايشان اعداى دين و گروه مخالفين به بيغوله عدم شتافتند بامر خلافت ايشان ايمان داريم و از امامت پسر ابو طالب و اولادش بيزاريم . روز عاشورا بر اسبان بادپيما سوار شوند و باهتمام بصحرا روند و چنان نمايند كه زمين كربلاست و امروز روز عاشوراست طبل جنگ نوازند و اسب تازند و تير اندازند يعنى ما نيز از متابعان يزيديم و پسر معاويه را از جان و دل مريديم شادىكنان و دستك زنان بمنازل خويش مراجعت كنند و ابواب لهو و لعب و طرب و عيش بر صغير و كبير و اناث و ذكور گشايند و با هم مباركباد گويند و خاطر يكديگر جويند ، و بزرگان ايشان سياه پوشند بعضى جبرى و برخى قدرى باشند\r\n\r\nگفتار در اعتقاد جبريان\r\nاين فرقه مىگويند عبد را هيچ‌گونه اختيارى نيست .  يَفْعَلُ اللَّهُ ما يَشاءُ  و   يَحْكُمُ ما يُرِيدُ   همين معنى است\r\nضلالت « 1 » از درگه حضرت إله است . و آيه  « مَنْ يُضْلِلِ اللَّهُ فَلا هادِيَ لَهُ »  بر اين مطلب گواه\r\nبيت :\r\n گليم بخت كسى را كه بافتند سياه * به آب زمزم و كوثر سفيد نتوان كرد \r\nخلعت هدايت از فضل ايزد متعال است و آيهء  « مَنْ يَهْدِ اللَّهُ فَما لَهُ مِنْ مُضِلٍّ »  شاهد اين مقال\r\nمصرع :\r\n چون بخواند خويش كى ترا راند « 2 » . \r\n\r\n\r\n","description":"","footnote":"\r\n( 1 ) - نسخه : گليم ضلالت\r\n( 2 ) - نسخه : چون بخواند خويش ترا كيت راند\r\n","page_name":" 102 ","page_number":192},
  {"content":"\r\n\r\nاگر اراده حق سبحانه و تعالى بودى آدمى روش مستقيم اختيار نمودى و آيه  « وَ لَوْ شاءَ اللَّهُ لَجَعَلَكُمْ أُمَّةً واحِدَةً وَ لكِنْ يُضِلُّ مَنْ يَشاءُ وَ يَهْدِي مَنْ يَشاءُ »  از اين معنى كنايت است\r\nبيت :\r\n مكن به چشم حقارت نگاه بر من مست * كه نيست معصيت و زهد بىمشيت او \r\nعنان اختيار هدايت بدست خلق نيست و آيهء  « إِنَّكَ لا تَهْدِي مَنْ أَحْبَبْتَ وَ لكِنَّ اللَّهَ يَهْدِي مَنْ يَشاءُ »  بر اين معنى اشارتست\r\nبيت :\r\n هر جمادى را كند فضلش خبير * عاقلان را كرده قهر او ضرير \r\nزمام توسن ذلت و عزت در كف مردم نباشد آيهء  « تُعِزُّ مَنْ تَشاءُ وَ تُذِلُّ مَنْ تَشاءُ »  بدين ايماء است\r\nبيت :\r\n اگر عزت دهد رو ناز مىكن * و گرنه چشم حسرت باز مىكن \r\nو در روز  « نَحْنُ قَسَمْنا »  هر چه مقرر و مقدر شده همان است و جف القلم ، و آيه  « فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ »  گواه اين مدعاست\r\nبيت :\r\n حلقه پير مغانم ز ازل بر گوش است * ما همانيم كه بوديم و همان خواهد بود \r\nهر كه را خواهد به دوزخ فرستد و هر كه را خواهد مغفرت نمايد .  فَيَغْفِرُ لِمَنْ يَشاءُ وَ يُعَذِّبُ مَنْ يَشاءُ * \r\nبيت :\r\n كشاند گلخنى را تا به گلخن * رساند گلشنى را تا بگلشن \r\nو جميع انبياء عظام و اولياى كرام در تحت امر جبارند  قُلْ لا أَمْلِكُ لِنَفْسِي نَفْعاً وَ لا ضَرًّا إِلَّا ما شاءَ اللَّهُ \r\nبيت :\r\n دست نى تا دست جنباند برفع * نطق نى تا دم زند از ضر و نفع \r\nبىامر او سبحانه و تقدس كسى را يارائى و قدرتى نيست  وَ هُوَ الْقاهِرُ فَوْقَ عِبادِهِ *  ،  وَ اللَّهُ غالِبٌ عَلى أَمْرِهِ \r\nبيت :\r\n آسمان و زمين كه در كارند * همهء در تحت امر جبارند \r\nو بىاذن او جل شانه احدى را توانائى شفاعت نى  مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ \r\nبيت :\r\n اگر خداى نباشد ز بنده‌اش خشنود * شفاعت همه پيغمبران ندارد سود \r\n\r\n","description":"","footnote":"","page_name":" 103 ","page_number":193},
  {"content":"\r\n\r\nهر كه اظهار قدرت و ارادت نموده او نموده آرى  ما رَمَيْتَ إِذْ رَمَيْتَ وَ لكِنَّ اللَّهَ رَمى \r\n گر بپرانيم تير آن نى ز ماست * ما كمان و تيراندازش خداست . \r\nبهر كسى هر چه رسد از او بود  قُلْ كُلٌّ مِنْ عِنْدِ اللَّهِ \r\nشعر :\r\n باد ما و بود ما از داد اوست * هستى ما جمله از ايجاد اوست\r\nما همه شيران ولى شير علم * حمله‌مان از باد باشد دم‌به‌دم \r\nاجناس قوت و قدرت مختص ذات كامل الصفات حضرت إله است لا حول و لا قوة الا بالله\r\nشعر :\r\n پيش امرش جمله خلق بارگه * عاجزان چون نيش سوزن كارگه\r\nگاه نقش ديو و گه آدم كند * گاه نقش شادى و گه غم كند\r\nساعتى كافر كند صديق را * ساعتى زاهد كند زنديق را\r\nاو به صنعت آزر است و من صنم * من شوم آن آلتى كو سازدم\r\nگر مرا شيطان كند سركش شوم * ور مرا سوزان كند آتش شوم\r\nور مرا شكر كند شيرين شوم * ور مرا حنظل كند پركين شوم\r\nگر مرا باران كند خرمن دهم * ور مرا ناوك كند در تن جهم\r\nگر مرا يارى كند مهر افكنم * ور مرا مارى كند زهر افكنم\r\nمن چو كلكم در ميان اصبعين * نيستم در صف طاعت بين بين\r\nپيش چوگانهاى حكم كن فكان * مىدويم اندر مكان و لا مكان\r\nما كه‌ايم اندر جهان پيچ‌پيچ * چون الف كان خود ندارد هيچ‌هيچ \r\nيكى تاج اصطفا بر سر مسجود افلاكيان گرديد و ديگرى قباى لعنت در بر مردود ازلش گردانيد\r\nنظم :\r\n يكى از معصيت نور و صفا ديد * چه توبه كرد نور اصطفا ديد\r\nيكى هفتصد هزاران‌ساله طاعت * بجا آورده كرده طوق لعنت \r\nيكى بر سرير  وَ ما أَرْسَلْناكَ إِلَّا رَحْمَةً لِلْعالَمِينَ  نشسته\r\nبيت :\r\n يكى را كرده است شيرين و طناز * كه شيرينى تو شيرين ناز كن ناز \r\n\r\n","description":"","footnote":"","page_name":" 104 ","page_number":194},
  {"content":"\r\n\r\nو ديگرى را به كمند  فِي جِيدِها حَبْلٌ مِنْ مَسَدٍ  پاى بسته\r\nبيت :\r\n چه بود اندر ازل اين مرد نااهل * كه باشد آن محمد اين ابو جهل \r\nبلى  وَ ما مِنَّا إِلَّا لَهُ مَقامٌ مَعْلُومٌ \r\n مقدر گشته پيش از جان و از تن * براى هر يكى امرى معين \r\nاى درويش عزيز بىامر او كسى بمناجات راه ندارد و بىحكم او قدمى بخرابات نگذارد و هو  بِكُلِّ شَيْءٍ مُحِيطٌ \r\nبيت :\r\n يكى حلقه كعبه دارد بدست * يكى در خرابات افتاده مست\r\nگر آن را براند كه باز آردش ؟ * ور اين را بخواند كه نگذاردش ؟ \r\nدريغا يكى را شاهد سعادت در آغوش و ديگرى گليم شقاوتش بر دوش يكى هم‌نشين ناز و نعمت و ديگرى قرين سوز و محنت يكى با عيش و طرب دمساز و ديگرى از رنج و تعب در گداز يكى در ملك عزت شهريار و ديگرى بر خاك مذلت بىاعتبار يكى\r\nالسعيد سعيد فى بطن امه\r\nو ديگرى\r\nالشقى شقى فى بطن امه\r\nآخر آن چه پيش آورد و اين چه گناه كرد  الْمُلْكُ الْيَوْمَ لِلَّهِ الْواحِدِ الْقَهَّارِ \r\nنظم :\r\n طلعت رومى و چهره حبشى را * آلت خوبى چه بود و علت زشتى\r\nچهره هندو و روى ترك چرا شد * همچو دل دوزخى و روى بهشتى\r\nاز چه سعيد اوفتاد و از چه شقى شد * زاهد محرابى و كشيش كنشتى\r\nنعمت منعم چراست دريا دريا * محنت مفلس چراست كشتى كشتى \r\nبدان اى عزيز\r\nنظم :\r\n اگر لطفش قرين حال گردد * همه ادبارها اقبال گردد\r\nبهر جائى كه لطفش روى پيچ است * همه تدبيرها هيچ است هيچ است \r\nيكى از بزرگان اين طايفه را سؤال كردم كه بعثت انبياء و تربيت اولياء و تهديد استاد و تخفيف زهاد چيست گفت اى عزيز اين نيز از كرم بىنهايت و فرط عاطفت اوست كه تو را معلوم‌تر گردانيد كه ظلومى و جهولى و از غايت جهل فضولى از كمال نادانى بلى گفتى و از جاهلى امانت پذيرفتى حضرت عزت از كمال مرحمت تو را\r\n\r\n","description":"","footnote":"","page_name":" 105 ","page_number":195},
  {"content":"\r\n\r\nبوجود آورد و از فرط مكرمت به خلعت انسانيت مخصوص كرد و از عين عنايت بتخت خلافت نشانيد و از غايت شفقت مسجود ملائكه گردانيد غرض از تكليف اظهار هستى است بظهور عجز غير و اضطرار به عبادت تعظيم ذات معبود حقيقى است .\r\nحاصل آنكه خداوند عالم خالق ارض و سماست و ايجادكنندهء كل اشياء و بىشريك و بىهمتاست و قادر مطلق و تواناست اگر كسى را اختياريست در آن اختيار بىاختيار است  ما كانَ لَهُمُ الْخِيَرَةُ  و اگر شخصى را قدرت و ارادت است در آن قدرت و ارادت بطور اضطرار است\r\nنظم :\r\n هر آن‌كس را كه مذهب غير جبر است * نبى گفته كه او مانند گبر است\r\nمراتب باقى و اهل مراتب * به زير حكم رب و اللّه غالب \r\n وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ أَبَداً وَ لكِنَّ اللَّهَ يُزَكِّي مَنْ يَشاءُ \r\nبيت :\r\n جمله ما و من به پيش او نهيد * ملك ملك اوست ملك او را دهيد \r\nاى عزيز هيچ‌كس از حد خود تجاوز نتواند نمود  وَ ما مِنَّا إِلَّا لَهُ مَقامٌ مَعْلُومٌ  و كسى بند قضا را از پاى خود نتواند گشود\r\nو من لم يرض بقضائى فليطلب ربا سوائى\r\n، اذا جاء القضا عمى البصر\r\n. \r\nگفتار در مذهب قدريان\r\nاين گروه مىگويند آدمى را قدرت و ارادت و اختيار تمام است  إِنْ أَحْسَنْتُمْ أَحْسَنْتُمْ لِأَنْفُسِكُمْ  شاهد اين كلام است چون استاد بنيادى نهاد و او را تمام گردانيد و آنچه مقصود او بود در آنجا به انجام رسانيد ديگر به دو شغل و كار ندارد و بر او دست نگذارد .\r\nچون حضرت بىچون بر وفق خمرت طينة آدم بيدى طينت آدم را مخمر گردانيد و بر طبق  وَ نَفَخْتُ فِيهِ مِنْ رُوحِي *  از روح خويش به دو دميد او را به خلعت  إِنِّي جاعِلٌ فِي الْأَرْضِ خَلِيفَةً  تشريف ارزانى داد و تاج\r\nخلق الله آدم على صورته\r\nبر فرق همايونش نهاد و بر سرير  وَ لَقَدْ كَرَّمْنا بَنِي آدَمَ  نشانيد و مسجود  فَسَجَدَ الْمَلائِكَةُ كُلُّهُمْ أَجْمَعُونَ *  گردانيد و به حكم  وَ سَخَّرَ لَكُمُ اللَّيْلَ وَ النَّهارَ وَ الشَّمْسَ وَ الْقَمَرَ \r\n\r\n","description":"","footnote":"","page_name":" 106 ","page_number":196},
  {"content":"\r\n\r\nنيك و بد و ديو و دد را به حكم او درآورد و در ذات او صفات متقابله و اسماء متضاده درج كرد آنگاه آمر و مأمور و ناهى و منهى و ساجد و مسجود و عابد و معبود گشت وصيت دور با شش از زمين و آسمان و زمان و مكان درگذشت به حكم   فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ   امور خير و شر و نفع و ضر بد و مفوض گرديد و بامر  لَيْسَ لِلْإِنْسانِ إِلَّا ما سَعى  ، و  أَنَّ سَعْيَهُ سَوْفَ يُرى  بر هر چه اقدام نمايد خواهد ديد ، بهشت و رضوان و حور و غلمان باعمال آدمى مقرر نمود  وَعَدَ اللَّهُ الَّذِينَ آمَنُوا وَ عَمِلُوا الصَّالِحاتِ لَهُمْ مَغْفِرَةٌ وَ أَجْرٌ عَظِيمٌ  و عذاب جهنم و دوزخ و جحيم را بافعال انسان مقدر فرمود  وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ الْجَحِيمِ  او را فاعل مختار و عامل با اقتدار ساخت\r\nكل امرئ بما كسب رهين\r\nو بر جنود محاسن و قبايح مبسوط اليد نمود  مَنْ كَفَرَ فَعَلَيْهِ كُفْرُهُ وَ مَنْ عَمِلَ صالِحاً فَلِأَنْفُسِهِمْ  آنچه در جهانست مسخر آدمى فرمود  أَنَّ اللَّهَ سَخَّرَ لَكُمْ ما فِي الْأَرْضِ  و هر چه انسان بر او مرتكب شود ضايع و ناچيز نگردد  أَنِّي لا أُضِيعُ عَمَلَ عامِلٍ مِنْكُمْ .  آدمى مختار مطلق و مقدر بر حق است « 1 »\r\nمثنوى :\r\n آدمى بر خنگ كرمنا سوار * بر كف دركش عنان اختيار\r\nهفت گردون پايهء ايوان او * جزء و كل در حيطه فرمان او\r\nگشته او مختار اندر خير و شر * شد مميز درك او نفع و ضرر\r\nاختيارى هست او را بىگمان * حس را منكر نگردد كس عيان\r\nسنگ را هرگز نگويد كس بيا * وز كلوخى كس كجا جويد وفا\r\nآدمى را كس نگويد هين بپر * يا بيا اى كور در من مىنگر\r\nهيچ عاقل مر كلوخى را زند * هيچ با سنگى عتابى كس كند\r\nعقل كى حكمى كند بر چوب و سنگ * مرد چنگى كى زند بر نقش چنگ\r\nهيچ دانا هيچ عاقل اين كند * با كلوخ و سنگ خشم و كين كند\r\nگفت يزدان ما على الاعمى حرج * كى نهد بر ما حرج رب الفرج\r\nامر و نهى و خشم و تشريف و عتيب * نيست جز مختار را اى پاك جيب \r\n\r\n\r\n","description":"","footnote":"\r\n( 1 ) - بستان السياحة : آدمى مختار از حق و قادر مطلق است\r\n","page_name":" 107 ","page_number":197},
  {"content":"\r\n\r\n جمله قرآن امر و نهى است و وعيد * امر كردن سنگ را هرگز كه ديد\r\nخالقى كه اختر و گردون كند * امر و نهى جاهلانه چون كند\r\nگر شتربان اشترى را مىزند * آن شتر قصد زننده مىكند\r\nخشم اشتر نيست با آن چوب او * پس ز مختارى شتر برده است بر\r\nعقل حيوانى چه دانست اختيار * اين مگو اى عقل انسان شرم دار\r\nاينكه فردا اين كنم يا آن كنم * اين دليل اختيار است اى صنم\r\nجملهء عالم مقر در اختيار * امر و نهى اين بيار و آن ميار \r\nآرى من طلب شيئا و جد وجد . قبض و بسط و رتق و فتق گيتى بر راى آدمى منوط و امور عالم و خير و شر جهان بر تدبير انسان مربوط بر وفق حديث قدسى\r\nيا بن آدم خلقت الاشياء لاجلك و خلقتك لاجلى\r\nجمله موجودات بطفيل آدم ايجاد گشته و پايه قدر و منزلتش از كيوان درگذشته\r\nنظم :\r\n خويشتن را نمىشناسى قدر * ورنه بس محتشم كسى اى صدر\r\nهم خلف نام و هم خليفه نسب * نه ببازى شدى خليفه لقب\r\nذات حق را مهينه اسمى تو * گنج تقديس را طلسمى تو\r\nبه بدن درج اسم ذات شدى * بقوا مظهر صفات شدى\r\nسر موى تو را دو كون بهاست * زانكه هستى دو كون بىكم‌وكاست\r\nقالبت قبهء انا اللهى * ليك در جبه‌ئى نه آگاهى\r\nمشكل عالم از تو آسان شد * دد و دامت ز دم هراسان شد\r\nسنگ چون موم زير تيشه تست * آب آهن يكى ز پيشه تست\r\nپوست بيرون كنى ز شير و پلنگ * و ز هوا بركشى عقاب و كلنگ\r\nبر سر پيل بر زنى قلاب * گردن شير بركشى به طناب\r\nدگران زير بازوان تواند * سر در افسار و در عنان تواند\r\nنه فلك در دل تو دارد گنج * با كواكب و ليك در يك كنج\r\nگر زمانى به ترك و تاز آئى * به روى تا بعرش و بازآئى \r\n\r\n","description":"","footnote":"","page_name":" 108 ","page_number":198},
  {"content":"\r\n\r\n ليس فى جبتى تو دانى گفت * وين انا الحق تو مىتوانى گفت\r\nگاه عبدى و گاه معبودى * چه عجب چون غلام محمودى\r\nآفرينش تمام گشت به تو * خاك ز افلاك بر گذشت به تو\r\nبيش از اين گرد و حرف بر خوانى * ترسمت برجهى كه سبحانى . \r\n\r\nدر بيان مذهب ابليسيان\r\nمخفى نماناد كه جمعى از آن جماعت را ديدم كه ابليس را به بزرگى ستودندى و بندگى و پرستش او نمودندى و او را طاوس الملائكه گفتندى و فرمان او از دل و جان پذيرفتندى يكى از سر گروه آن طايفه را پرسيدم كه ابليس كيست و وجه بندگيش چيست ؟ گفت بدانكه خردمندان از درك ذات او حيرانند و دانايان در وادى معرفتش سرگردان اما ارباب عرفان و اصحاب ايقان در صفت او سخن گفته‌اند و در تحقيق را چنين سفته‌اند كه لو اظهر نوره للخلق لعبد بالالهية يعنى اگر ابليس نور خود را بخلق ظاهر گردانيدى هرآينه او را به خدائى پرستيدندى ، در عين پيدائى از همه مستور و از غايت نزديكى از همه دور بر افعال آدمى دانا و بر اعمال انسان بينا است\r\nبيت :\r\n گه از ديوار آيد گاه از بام * گهى بر دل نشيند گه بر اندام\r\nهمىداند ز احوال تو پنهان * تو از دانائى او گشته نادان \r\nبموجب خبر\r\nان ابليس من نار العزة\r\nحضرت عزت ابليس را از نار عزت آفريده و بمضمون اعوذ بالله من الشيطان الرجيم پاسبان درگاه الوهيت گرديده به حكم  وَ أَجْلِبْ عَلَيْهِمْ بِخَيْلِكَ وَ رَجِلِكَ وَ شارِكْهُمْ فِي الْأَمْوالِ وَ الْأَوْلادِ  بر آدميان فرمان رواست و بامر   فَإِنَّكَ مِنَ الْمُنْظَرِينَ إِلى يَوْمِ الْوَقْتِ الْمَعْلُومِ *   تا روز قيامت سلطنتش بىزوال و بىفناست لهذا او را به بزرگى ستايش نمودن روا و طريق عبوديتش پيمودن سزاست .\r\nگفتم و كان من الكافرين و ان عليه لعنتى الى يوم الدين را چه مىگوئى گفت مراد از كافر ساتر است چون جلال ساتر جمالست يعنى من الكافرين اى من الساترين لعنت پيمودن صفت جلال و رحمت صفت جمالست اين هر دو صفت در كارند چون روز دين\r\n\r\n","description":"","footnote":"","page_name":" 109 ","page_number":199},
  {"content":"\r\n\r\nشود قيامت قيام نمايد و هر دو يك گردد ، اى نكوكردار اكنون بسيط زمين بساط او است و عرصه گيتى نزل و سماط او بازار هفتاد و دو ملت از او در رونق و كار و بار جهان و جهانيان از او منتسق ، كعبه و كنشت از او معمور و خوب و زشت عالم از او مسرور مىخوارگان از او به يادش جرعه نوش و خراباتيان ز عشقش در خروش اگر كفر است از او نظام گرفته و اگر اسلام است از او انجام پذيرفته اگر ترساست ناقوس او نواخته و اگر يهود است او را قبله ساخته و اگر گبر است نعلش در آتش اوست و اگر هندوست از غمش زردروست و اگر ملحد است در كيش اوست و اگر موحد است دل‌ريش اوست اگر سلطانست بنده فرمان اوست و اگر فقير است واله و حيران اوست اگر عالم است طريق او پويد اگر واعظ است از او سخن گويد\r\nشعر :\r\n اين جهان چون گوى در چوگان اوست * خلق عالم بندهء فرمان اوست\r\nمؤمن و ترسا يهود و گبر و مغ * جمله را رو سوى آن سلطان الغ \r\nحاصل آنكه اكثر جهانيان كه هستند عموما شيطان را مىپرستند و دل به هواى او داده‌اند و سر در پاى او نهاده‌اند آنكه بندهء او نيست كيست ؟ و كسى كه فرمان او نبرد چون زيست ؟   فَبِعِزَّتِكَ لَأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ   « 1 » فرقه مخلصان جمعىاند به‌غايت قليل و در ميان مردم بىنهايت خوار و ذليل از هر چه گوئى از آن كمتر بلكه مانند كبريت احمر قومى در بدر و گروهى بىپا و سرند هرجا بروند بىكس و بىاعتبار و بهر محل كه وارد شوند بىيار و مددكار بهر شهرى برسند اخراج بلدشان نمايند و ابواب زحمت بر رويشان گشايند بهر مجلس كه حاضر شوند به تير ملامت خاطرشان را نشانه زنند و بهر انجمنى اتفاق افتد مردم آن انجمن بتيغ كنايه دل ايشان را مجروح كنند از باطن فيض مواطن شيطان از دست عالميان نه آنى فراغت دارند و نه آرامى و از همت والانهمت ابليس زمانى نه راحت كنند و نه سرانجامى آرى هر كه از نظر شاه افتادى در محنت بر روى خود گشادى طرفه خالى و شگفت احواليست اين خوارى و مذلت بر خود راه دهند و بار زحمت بر گردن خويش نهند سر اطاعت به خدمت ابليس فرونياورند و قدم در راه مطاوعت شيطان نگذارند\r\n\r\n\r\n","description":"","footnote":"\r\n( 1 ) - بستان السياحة : ديگرباره پرسيدم  فَبِعِزَّتِكَ . . .  چه معنا دارد جواب داد\r\n","page_name":" 110 ","page_number":200},
  {"content":"\r\n\r\nمنت ايزد را پيروان شيطان جملگى عزيز و محترم و در گيتى شاد و خرم هر آن‌كس بدرگاه عالم پناهش شتافت همواره بر مراد خويش دست يافت از لطف او بود كه كار قابيل نظام گرفت و فرمان فرعون چهارصد سال انجام پذيرفت شداد چنان بهشتى طرح انداخت كه از مبدأ بنياد عالم ديده گردون نظيرش نديده و گوش زمانه مانندش نشنيده و نمرود زياده بر سيصد سال پادشاهى يافت و ضحاك مدت هزار سال رشتهء سلطنت يافت بخت‌النصر عالمى را بقتل رسانيد و بتيغ يمنى جهانى را مسخر گردانيد بنى اميه هزار ماه خلافت نمودند و بنى عباس زياده بر پانصد سال طريق سلطنت پيمودند حجاج را ديدى و ابن زياد را شنيدى ياجوج و مأجوج لشگر آن بزرگوارند و چنگيز و هلاكو او را سردارند\r\nبيت :\r\n خوشا آنان كه او را پيروانند * ورا از جان و دل هر لحظه جويند \r\n\r\nبدليس\r\nشهريست خرم و مدينه‌ايست بهجت توأم سمت غربى اخلاط مسافت شش فرسخ دور محتويست بر بيست پاره قريه معمور آن شهر را در درهء كوه به شكل طولانى طرح انداخته‌اند و بسبب جبال و تلال خانهاى آنجا را بلند و پست ساخته‌اند در وسط شهر مخروطى الشكل « 1 » اتفاق افتاده و قلعه‌اى در غايت متانت بر زبر « 2 » آن بنا نهاده‌اند آن شهر قريب پنج‌هزار باب خانه همگى از سنگ تراشيده در نظر بيننده به‌غايت خوب و پسنديده است و نهر عظيم در ميان شهر جارى و بر مجموع خانها ساريست و در تمامى آن خانها باغات خرم و بساتين چون ارم ، آبش گوارنده و هوايش فرخنده خاكش باطرب و خلقش باادب همگى ترك زبان و مذهب حنفى دارند و گروهى شافعى و ارامنه نيز بسيارند و قريب پنجاه باب خانه از اهل سلوك در آنجا مسكن دارند و تمامى اهل آن ديار سفيد رخسار و از متاع حسن برخوردارند\r\nارباب فضل و كمال و اصحاب وجد و حال از آنجا برخاسته‌اند يك نفر از ايشان مذكور مىشود :\r\n\r\nكاشف الاسرار شيخ عمار\r\nآن بزرگوار افضل مشايخ روزگار و اعرف عرفاى هر ديار بود شيخ نجم الدين كبرى در بدايت حال در ملازمت آن بستا :\r\n\r\n\r\n","description":"","footnote":"\r\n( 1 ) - تلى مخروطى . .\r\n( 2 ) - در زير آن\r\n","page_name":" 111 ","page_number":201},
  {"content":"\r\n\r\nحضرت سلوك مىكرده و هم به حكم آن جناب به خدمت شيخ روزبهان كبير مصرى شتافت و از همت اين دو بزرگوار درجهء عالى و مرتبه متعالى يافت و آن حضرت مريد شيخ نجيب الدين سهروردى است در روزگار خلافت مستنصر عباسى بوده در كشف حقايق و شرح دقايق كسى با آن جناب برابرى نمىنمود در نفحات احوال آن خجسته صفات مذكور است وفات آن حضرت هم در زمان مستنصر وقوع يافته رحمة اللّه عليه ، مدفن آن بزرگوار در آن ديار است\r\n\r\nموش‌آباد\r\nقصبه‌ايست خجسته بنياد و آن ميان درهء كوه اتفاق افتاده و طرف شرقى وى گشاده است و سمت غربى او بسيار بلند و دامن آن كوه بسيار دلپذير است قديم الايام آن قصبه شهرى بزرگ و به‌غايت معموره بوده شيخ حسن چوپانى كركى كرده بنهب و غارت خراب نموده در بنيان عمارات آن قصبه مكرر خرابى رسيده و هم به زيور عمارت مزين و ممتلى گرديده اكنون مشتمل است به هزار باب خانه و صد پاره قريه مرغوب آبش در كمال عذوبت و هوايش در غايت برودت محتويست بر چمنهاى دلگشا و مرغزارهاى بهجت‌افزا مردمش حنفى مذهب به‌غايت متعصب و بدنهاد و ترك زبان و كردنژاد از ديرگاه تختگاه امراى اكراد گروهى مايل با فساد . مراد پاشا نام پدر حاكم حال امير مستقيم الاحوال بوده طريق عدل و داد و راه و رسم و داد مىپيموده درويشان و مسافران را معزز و محترم گردانيدى و حاجت ارباب حاجات بانجاح رسانيدى\r\nبيت :\r\n از روى يار خرگهى ايوان همىبينم تهى * وز قد آن سرو سهى خالى همىبينم چمن \r\n\r\nوان\r\nآن جنت‌نشان شهريست طرب‌انگيز و دياريست بهجت‌آميز در ساحل بحيره واقع و اطرافش چون كف كريمان و دل آزادگان واسع و قلعهء آن قطعهء كوهيست در دشت و جوانب اربعه‌اش چون بهشت و دور آن مسافت شش هزار گام ، در قلهء آن كوه قلعه‌اى ساخته‌اند چون بناى شرع محكم و بر دور آن حصارى طرح انداخته‌اند مانند بنياد محبت مستحكم و دور آن قريب بهشت هزار گام و دور آن حصار خندقى عميق و عريض كنده‌اند در ميان حصار\r\n\r\n","description":"","footnote":"","page_name":" 112 ","page_number":202},
  {"content":"\r\n\r\nچشمهء عظيمى است مانند رود روان كه در ميان جميع خانها روانست و مشتمل است بر هزار باب خانه آباد و دويست باب سراى عالىبنياد و شهر آن ديار در خارج حصار مسافت يك ميل دور و در آن قريب پنج‌هزار خانه معمور است و در هر خانه آب روان و بساتين خرم بنيان ، آبش خوشگوار و هوايش سازگار و خاكش دلنشين و زمينش بهجت قرين ، مردمش نيكونهاد و درويش اعتقاد همگى صاحب وجد و حال و خداوند حسن و جمالند در صفت مردمش اين چند شعر به‌غايت مناسب افتاده\r\nنظم :\r\n جنة عاليه تسكن فيها الابرار * بلدة طيبة تنزل فيها السادات\r\nتحتها تفجر عينا و تلذ الاعين * فوقها روضة رضوان باعلى الدرجات\r\nدلربا ساخته آن روضه چو رخساره حور * من نبات حسن انبتها سبع نبات\r\nاز بتان نمكى وز لب چون نون لبان * و لها ملح اجاج و لها عذب فرات\r\nهمه مشكين خط و سيمين ذقن و غنچه دهن * همه گل‌چهره و شكرلب و شيرين حركات \r\nمشتملست بر صد پاره قريهء دلگشا ، و اقسام فواكه سردسيريش در غايت رخاء و ده هزار خانه ايل شكاكى حنفى مذهب و گروه بىادب قوم ستمكار و طايفهء غدارند حق سبحانه و تعالى كافهء مسلمين را از شر ظالمان و مفسدان در امان خويش نگاه دارد بلطفه و كرمه .\r\n\r\nدر ذكر ارباب معارف آن ديار\r\nمستور نماند كه در آن ولايت با بسيارى از ارباب حال و كمال و اصحاب جلال و جمال ملاقات اتفاق افتاد ذكر همه باعث تطويل سخن و ملال صاحبان فطن خواهد شد لاجرم بذكر سه كس اكتفا نمود :\r\n\r\nاسحاق آقا\r\nامير باشوكت و بزرگ با حشمت است بحسن سيرت و صفاى سريرت متفرد و مستثنى ، در علو همت و وفور سخاوت بىنظير و بىهمتاست همواره درگاهش پناه وضيع و شريف و ملجأ قوى و ضعيف جود بىدريغش چون ابر بهارى بر همه يكسان و خوان احسانش بر خاص و عام بىزياده و نقصان از صفاى عقيدت با درويشان همواره جليس و با گوشه‌نشينان پيوسته انيس و ذات خجسته صفاتش به زيور فضائل نفسانى و كمالات انسانى آراسته و از افعال\r\n\r\n","description":"","footnote":"","page_name":" 113 ","page_number":203},
  {"content":"\r\n\r\nنكوهيده و اقوال ناپسنديده پيراسته از سطوت سياستش « 1 » كسى را ياراى اشارت نه و از همت مهابتش احدى را قدرت مكالمت نه\r\nبيت :\r\n گهى در تواضع چه اهل سلوك * گهى از تف قهر سوزد ملوك \r\n\r\nاسعد بيك\r\nشهرياريست در كشور كمال و شهسواريست در عرصهء جمال كه معنى  إِنْ هذا إِلَّا مَلَكٌ كَرِيمٌ  از صورت زيبايش پيدا و حقيقت  وَ آتَيْناهُ الْحُكْمَ صَبِيًّا  از حال جان‌فزايش هويدا رمز  هذا سِحْرٌ مُبِينٌ *  از چشم جادويش آشكارا و آيت  قابَ قَوْسَيْنِ  از طاق ابرويش پديدار  كَأَنَّهُنَّ الْياقُوتُ وَ الْمَرْجانُ  لعل شكربار اوست و  يَمْشِي سَوِيًّا  سرو خوش‌رفتار اوست ، نقطه لا تنقسم از خال سياهش معلوم و سر دهانش نكته‌ايست موهوم ،   لَيْلَةِ الْقَدْرِ   از زلف مشكينش ظاهر ،  مَطْلَعِ الْفَجْرِ  از لوح جبينش باهر ،  وَ عَلَّمْناهُ مِنْ لَدُنَّا عِلْماً  بيان عرفانش ،  ما كَذَبَ الْفُؤادُ ما رَأى  دل حق دانش ،  لَعَلى خُلُقٍ عَظِيمٍ  اشاره بخلق كريم اوست ،  وَ ظِلٍّ مَمْدُودٍ  كنايه از لطف عميم او\r\nنظم :\r\n جمله عالم جسم و جان آن نگار * هر چه گويم بيش از آن بود آن نگار\r\nبرنخيزد از بهار خرمى * تا ابد محبوب‌تر ز و آدمى \r\nآن گوهر يكتا از كان سعيد پاشا است همواره آباء گرام آن عاليمقام ايالت آن ولايت داشتندى و رايت عدل و داد بسپهر صلح و سداد افراشتندى اكنون آن پادشاه كشور سعادت در مسند عزت و جلالت حكمران و كامكار است ، كلمات معرفت سمات از آن واقف رموز تحيت بسيار چنان كه وقتى از اوقات كه اسعد ساعات بود مسود اوراق از آن زبدهء آفاق سؤال نمود كه عشق چيست و محبت را چه معنى است آن طاير قدسى بلبل ناطقه را بدين‌گونه پرواز داد كه عشق آتشى است بىدود و زيانيست بىسود و شبى است بىصباح و قفلى است بىمفتاح راهيست بىپايان و درديست بىدرمان\r\nبيت :\r\n راهيست راه عشق كه هيچش كناره نيست * آنجا جز آنكه جان بسپارند چاره نيست \r\n\r\n\r\n","description":"","footnote":"\r\n( 1 ) - نسخه : سطوت ستايش . . .\r\n","page_name":" 114 ","page_number":204},
  {"content":"\r\n\r\n\r\nدرويش پاشا\r\nبعلو حسب و سمو نسب معروف و بحسن خلق و نظافت طينت موصوف بود در تشييد معالم عدل عالم‌افروز و در عمارت فضل ثنااندوز « 1 » ، بر مشاهد خير مساعى جميله ظاهر مىنمود در ترسيم صوامع و تجديد مصانع و تعظيم اوليا و تكريم اتقيا سعى بليغ مىفرمود پيوسته بصحبت صوفيان صفوت شعار و فقيران طريقت دثار طالب و به مجالست دانايان روزگار و خردمندان عالىمقدار از دل و جان راغب است قرب هفتاد سال ابا عنجد از جانب آل عثمان در آن ديار نافذ الفرمان بوده و ابواب عدالت و نصفت بر روى رعايا و برايا مىگشوده‌اند و خود مدت دوازده سال است كه من حيث الاستقلال به حكومت آن ديار اشتغال دارد .\r\nاميد كه سالهاى دراز بر مسند كامرانى كامروا گردد .\r\n\r\nمن الغرائب\r\nروزى در حضور لازم النور اسحاق آقا و اسعد بيك راقم حاضر بود ناگاه درويش ژوليده‌موئى رسيد آغاز صحبت نمود حضار مجلس را از صحبت او بهجت و مسرت افزود آن دو امير بر اين فقير التفات نموده فرمودند كه اين درويش را صنعتى است كه در تنور افروخته مىرود و سوخته نمىگردد گفتم :\r\n شنيدن كى بود مانند ديدن \r\nروزى مقرر نمودند در حضور پادشاه و آن دو بزرك و ساير امراء درويش در تنور افروخته رفته قرب نيم ساعت قرار گرفته آنگاه بيرون آمد گفتم غالبا بر تدبيرى خواهد بود استفسار نموده معلوم شد كه بمضمون  إِنَّ بَعْضَ الظَّنِّ إِثْمٌ  چنان نبوده فقير از درويش عدم سوختن را سؤال نمودم جواب گفت عدم تأثير نار از گرمى نفس پير است .\r\n\r\n\r\n","description":"","footnote":"\r\n( 1 ) - نسخه : در تشييد عدل عالم‌افروز و فضل ثنااندوز و عمارت معالم بر مشاهد خير . . .\r\n","page_name":" 115 ","page_number":205},
  {"content":"\r\n\r\n\r\nگلزار سوم در بيان بقاع شيروان\r\nبر ضماير سياحان بلاد اخبار و مساحان ديار آثار مخفى نماند كه مملكت شيروان دياريست معروف و به كثرت آب و طراوت هوا موصوف ، محدود است از طرف شمال بجبال البرز و ملك داغستان و از جانب جنوب برود كر و موغان و از سمت مشرق به درياى خزر و از سمت مغرب به گرجستان ، محتويست بر هفت مدينه مشهوره و ده قصبهء معموره و هشت قلعهء محكم و سه بندر متانت توام و جميع آن بلاد از اقليم پنجم كوهستانش بيشتر از بيابان و جبال آن به‌غايت سخت و مشتمل بر جنگلهاى پردرخت و زمين آن ولايت محتويست بر چمنهاى خوب و مراتع مرغوب ، هر ولايت او را صاحب ايالتى بنا كرده چون انوشيروان عادل در عمارت آن ديار مساعى جميله ظاهر گردانيده لهذا بنام آن پادشاه عدالت پناه اشتهار يافته به جهت سهولت استعمال انو را انداخته شيروان گفته‌اند .\r\nهمواره ايالت آن ولايت از جانب ملوك عجم بودى و بعضى اوقات يكى از نژاد ايشان در آن ديار حكومت نمودى فى شهور سنهء بيست و دو در زمان خلافت عمر بن خطاب چون سراقة بن عمر بلاد آذربايجان را بگشاد بكر بن عبد اللّه را بصوب شيروان فرستاد و عبد الرحمن بن ربيعه را مقدمة الجيش نمود و خود از تعاقب نهضت فرمود در آن اوان از نژاد ملوك ايران شهريار نام در شيروان حاكم بود چون لشكر اسلام بقرب شيروان رسيد شهريار طاقت مقاومت در خود نديد امان طلبيده به جزيه راضى شد اهل اسلام او را به حال خود گذاشتند و اعلام مراجعت بصوب ديگر افراشتند ، در سنهء بيست و چهارم در زمان خلافت عثمان بن عفان سلمان بن ربيعه از ارمن بدان ولايت\r\n\r\n","description":"","footnote":"","page_name":" 116 ","page_number":206},
  {"content":"\r\n\r\nرسيد و بعضى بلاد كه به حوزهء تسخير اهل اسلام نيامده بود او مسخر گردانيد ، در عصر ملوك بنى اميه مسلمة بن عبد الملك رو بدان ولايت آورد و كافه ناس را به ملت بيضا دعوت نمود و در آن باب سعى و اجتهاد بسيار نمود و خلق كثيرى طوعا و كرها دين اسلام قبول كردند مسلمه محمد بن يزيد را كه از نسل بهرام چوبين بود بر مسند حكومت نشانيد و محمد مسافت يك ماه راه را مطيع و منقاد گردانيد مؤلف حبيب السير گفته كه در زمان عثمان اهل شيروان عصيان ورزيدند و سالك مسالك بغى و طغيان گرديدند و عثمان وليد بن عقبه را به تنبيه ايشان فرستاد ميان وليد و اهل آن ديار صلح افتاد بعد از مراجعت وليد سلمان بن ربيعه به ايالات آن ولايت معين گشته شهريار شيروان با سلمان صلح نمود و سلمان اكثر بلاد شيروان را به قوت اسلام بگشود آنگاه روى توجه به طرف باب الابواب دربند آورد و با خاقان كه سيصد هزار كس داشت مقاتله نمود خاقان بر لشكر سلمان غالب گرديد و تمامى سپاه اسلام را بقتل رسانيد چون اين خبر بسمع عثمان رسيد حبيب بن سلمه را بمدد سلمان و امداد مسلمانان فرستاد حبيب حسب الفرموده عثمان بدان صوب رو نهاد نخست بولايت ارمن درآمده آن را مفتوح ساخت آنگاه بملك آذربايجان و موغان و شيروان شتافت و مهم اهل عصيان با حبيب به صلح انجاميد از عقب حبيب حذيفة بن اليمان بشيروان آمده بعد از يك سال معزول گرديد نوبت حكومت به مغيرة بن شيبه رسيد در اندك زمانى عثمان رقم عزل بر صحيفه حال مغيره نيز كشيده اشعث بن قيس بفرمان عثمان بر مسند حكومت آن ولايت قدم گذاشت تا آخر حيات عثمان در ولايت اران و آذربايجان و موغان و شيروان رايت ايالت برافراشت چون زمان خلافت خلفا به نهايت رسيد ايالت آن ولايت بحكام بنى اميه منتقل گرديد در اوان حكومت هشام ابن عبد الملك مروان ايالت آنجا را بجراح بن عبد اللّه مفوض نمود ملك خزر به معاونت پسر خاقان بشيروان توجه نمود با لشكر بسيار با مسلمانان بنياد محاربه نهادند اهل اسلام را وهن بزرگ و شكست عظيم دادند تا حدود طبرستان و مازندران را بگرفتند چون اين خبر ملالت اثر بسمع هشام رسيد سعد بن الحرش را با لشكر مستعد نامزد اعداء دين فرمود سعد با دشمنان\r\n\r\n","description":"","footnote":"","page_name":" 117 ","page_number":207},
  {"content":"\r\n\r\nدين جنگهاى مردانه و ترددات دليرانه نمود اكثر سپاه كفار از تيغ مجاهدان جلادت شعار جان به مالكان دوزخ سپردند و غازيان اسلام بتيغ بىدريغ وجود چندين هزار معاندان را از لوح هستى ستردند چون سعد از معظمات امور آن ولايت بپرداخت برادر خود سلمه را در مسند حكومت متمكن ساخته رايت مراجعت بصوب ديگر افراخت پيوسته گماشتگان ملوك بنى اميه آن را ضبط مىنمودند چون كاركنان قضا دولت آن گروه بىشكوه را از صفحه روزگار زدودند زمام حكومت آن ولايت به كف كفايت اولياء بنى عباس افتاد در زمان خلافت ايشان عامل ارمنيه در آن مكان حكم نمودى و گاهى حاكم آذربايجان حكم فرمودى در اواخر دولت بنى عباس ملوك شيروان ظهور نمودند و به روايت ديگر در زمان چنگيزيه ظهور فرمودند بعد از انقراض دولت آن طايفه سلاطين صفويه اقتدار داشتند و در زمان سلطان محمد صفوى چندى روميه رايت حكومت افراشتند ، فى شهور سنه هزار و پانزده شاه عباس ماضى از روميان استرداد فرمود بعد از انقراض دولت صفويه روميه آن ملك را گرفتند نادر شاه والاجاه جبرا و قهرا از ايشان انتزاع نمود چون شوكت نادرى درگذشت از آن زمان تا اين اوان ديار شيروان ملوك‌الطوايف گشت .\r\nاكنون كه سنه هزار و دويست و سى و هفت است اكثر آن بلاد در تحت تصرف روسيه و قليلى در ضبط طايفه خوانين چوپانيه است .\r\nحاصل آنكه ولايت شيروان در اغلب زمان مقر خوانين ذى شوكت و مركز خواقين صاحب حشمت بوده بوفور مردان و كثرت شجاعان از ساير بلاد گوى مسابقت ربوده مسكن طوايف مختلفه تمامى ترك زبان و شجاع و دليرند در تناسب اعضاء و صباحت پيكر دلپذير ، بيشتر مردمش مذاهب اربعه دارند شيعه‌مذهب و عيسوى و موسوى نيز بسيارند از عشاير عرب و قزلباش و خان چوپانلو قريب به صد هزار خانوار و در شجاعت و مردانگى مانند رستم و اسفنديارند در سخاوت و مروت وحيد اهل روزگار اما از فضائل انسانى دور و از معارف نفسانى مهجورند ، حاصل ديوانى آن ديار در روزگار چنگيز خان هفتصد و سى و چهار تومان مغولى بوده بعد از انقراض\r\n\r\n","description":"","footnote":"","page_name":" 118 ","page_number":208},
  {"content":"\r\n\r\nدولت مغول ملوك شيروان هشتصد و پنج‌هزار تومان تحصيل مىنموده‌اند .\r\nمسود دفتر آنچه از آن كشور ديده مذكور مىنمايد التوفيق من اللّه تعالى :\r\n\r\nبادكوبه\r\nبندريست در ساحل درياى شور از شهر شماخى سه مرحله دور طولش « قدل » و عرضش « لطل » از اقليم پنجم او را بادكو و بادكوبه نيز گويند كه مخفف بادكوبه است چه كه بيشتر اوقات باد كم نمىگردد و گاهى چنان مىوزد كه عمارات و حيوانات را ضرر و نقصان مىرساند بنابراين خانهاى آن شهر را از سنگ تراشيده طرح انداخته و سطح خانها را بقير اندوده ساخته‌اند آبش در غايت قلت و خوشگوار و هوايش به گرمى مايل و ناسازگار و زمينش ريگزار سه طرف آن به دريا متصل و جانب شمالى او ساحل است از بناهاى نوشيروان بن قباد بوده و ملوك شيروان سه حصار تو بر تو از سنگ رخام در غايت استحكام بنا نموده‌اند ما بين هر حصار خندقى عميق كنده‌اند و در آن بندر قريب بسه هزار خانوارند .\r\nخلقش شيعه‌مذهب و گروه بىادبند ، حاصل آن زعفران و نفت سفيد و سياه كه بامصار و اقطار مىبرند و در ملك فرنگ به قيمت اعلا مىخرند و در آن ديار خاندان عظيم المقدار و دودمان عالىتبار مىباشند كه قريب هفتاد سال رياست و حكومت آن ولايت بر ايشان تعلق داشته و در آن اوان كه گذار راقم بدان ديار افتاد حاكمش حسين‌قلى خان نام مرد بدفرجام و بدنهاد بود بر عموم رعايا و برايا اهانت رسانيدى و با خصوص دانشوران استخفاف ورزيدى و پيوسته صله ارحام را آزرده داشتى و به تربيت اراذل و مردم دون همت گماشتى از ارتكاب معاصى او را باك نبودى و در امتثال مناهى و ملاهى شعف نمودى عاقبت‌الامر از شئامت افعال شوم و اسائت اخلاق مذموم ديد آنچه ديد و كشيد آنچه كشيد مجملى از احوال بدمآل او آنكه فى شهور سنه هزار و دويست و دو يكى از سرداران روسيه را بطريق مكر و غدر بقتل آورد لهذا طايفه روسيه جبرا و قهرا او را محاصره كرده در قليل فرصتى قلعهء به آن متانت را گشادند ناچار حسين‌قلى خان سر خويش گرفته پاى گريز بيرون نهاد تا دار الملك طهران در هيچ مقامى نايستاد و به خدمت امراء و اركان دولت پادشاهى بسيار شتافت بنا بر عدم قابليت\r\n\r\n","description":"","footnote":"","page_name":" 119 ","page_number":209},
  {"content":"\r\n\r\nعواطف شهريارى بر وجنات احوالش نتافت خائب و خاسر چون بخت خويش برگشته به تبريز مراجعت نموده شاهزاده كامكار عباس ميرزا نيز به دو التفات نفرمود آخرالامر بدار الارشاد اردبيل آمده مسكن گزيد و معنى  كُلُّ امْرِئٍ بِما كَسَبَ رَهِينٌ  ظاهر گرديد\r\nنظم :\r\n جمله دانند اين اگر تو نگروى * هر چه مىكاريش روزى بدروى\r\nگندم از گندم برويد جو ز جو * از مكافات عمل غافل مشو . \r\n\r\nذكر العارف بالله شيخ على بن محمد المدعوّ بابو عبد الله\r\nدر علوم ظاهرى و باطنى منفرد و در عالم فقر و فنا متفرد بوده و در ريعان جوانى شيخ عبد اللّه خفيف را ملاقات نموده در حين سفر در نيشابور ابو القاسم قشيرى و شيخ ابو سعيد ابو الخير را ديده ما بين آن جناب و شيخ سخنان بسيار رد و بدل شده مدتى با شيخ ابو العباس نهاوندى صحبت داشته و ميان ايشان كلمات طريقت بسيار گذشته و شيخ ابو العباس بفضل آن جناب اعتراف مىكرده در اواخر عمر روى توجه بدار العلم شيراز آورده در غار كوهى كه قريب به شهر است عزلت گزيد و اغلب مشايخ آن ديار و علما كبار بصحبت آن جناب رسيده و در زمان خلافت القادر باللّه عباسى فى شهور سنه چهارصد و چهل و دو وفات يافت و برياض جنان بشتافت رحمة اللّه عليه .\r\n\r\nذكر استادى ميرزا اسد الله\r\nآن جناب زبدهء اخيار و سلاله اعاظم آن ديار است آباء و اجداد آن جناب ايالت و حكومت مآب بوده و خود ترك زخارف دنياى فانى نموده قدم در طريق طلب نهاده در عتبات عاليات به خدمت حضرت نور على شاه قدس سره العزيز مشرف گرديد به اندك زمانى در فضائل صورى و معنوى به مرتبه عالى و درجه متعالى رسيد  ذلِكَ فَضْلُ اللَّهِ يُؤْتِيهِ مَنْ يَشاءُ *  مدت مديد در عتبات مجاور بود بعد از حصول مرام به وطن خويش مراجعت نمود بنا بر جور و تغلب روسيه ترك مسكن مألوف كرده در قبة الاسلام تبريز سكونت اختيار فرمود .\r\n\r\nآتشكدهء بادكوبه از عجائب است\r\nاز حيرت‌افزاى روزگار يكى آتشكده آن ديار است كه سمت شرقى بندر مذكور مقدار سه فرسخ دور واقع است طايفه هنود از اقصى بلاد هند آمده به روش كيش خويش طريق پرستش\r\n\r\n","description":"","footnote":"","page_name":" 120 ","page_number":210},
  {"content":"\r\n\r\nبجا مىآورند و راه و رسم عبوديت در آن محل مىسپارند قاعدهء روشن ساختن آتشكده مذكوره چنانست كه چون خواهند آتشى مشتعل شود نخست زمين را قليلى حفر نموده شعله از خارج بر آن زمين مىنمايند فىالفور مشتعل مىگردد و اگر اراضى آن كشت‌زار بود تمامى زراعت سوخته و معدوم مىشود و چون خواهند منطقى شود قدرى خاك بر آن آتش ريخته انطفا مىپذيرد عجب‌تر آنكه اگر اراده نمايند كه آن آتش را جائى نقل كنند زمين را مساوى نيم‌ذرع حفر نموده انبانى را محاذى محفور دارند چون پرباد گردد سر او را محكم سازند هرجا كه خواهند حمل و نقل نمايند چون خواهند مشتعل گردد لوله آهنى بر لب انبان گذارند و شعله از خارج بر لب ديگر لوله نمايند مادامىكه باد در انبان بر لوله برسد مانند چراغ روشن خواهد بود\r\n\r\nساليان\r\nبندريست شايسته بنيان طرف مشرق و جنوب او متصل به درياى گيلان و دو جانب ديگر به رود كر و صحراى موغان وسعت زمينش طولا بيست فرسخ و عرضا ده فرسخ تمامى آن صحرا از كثرت خضرت و نضارت به‌غايت دلگشاست ، سمت شمال وى قصبه‌ايست مسمى به ساليان قريب به دو هزار باب خانه است از بناهاى يكى از ملوك شيروانست و مشتمل بهشت پاره قريه معموره و اقسام ماهى در آنجا بوفور است دو قسم ماهى آن در امتياز مشهور است و آب هواى آن ديار به‌غايت ناسازگار تابستانش از شدت گرما و كثرت پشه و عفونت دريا و تعفن هوا سكونت در آنجا بر ارباب فطانت و ذكاء دشوار است خلقش شيعه اثنى عشرى و از طرز و رويه مردمى برىاند حاكمش از طرف شهريار شماخى مقرر اما طايفه روسيه غلبه دارند به اين بهانه كه نمك و ماهى اجاره داريم اگر كسى خلاف قانون كند نمىگذاريم ارمغانش نمك و ماهى است كه به اطراف و اكناف مىبرند سيما بلاد روس كه به قيمت اعلا مىخرند از فواكه گرمسيرى انجيرش ممتاز و ساير ميوه‌اش بىامتياز .\r\n\r\nشماخى\r\nشهريست معروف و در السنة و افواه مذكور از قديم الايام ميان كوهستان بوده شهر جديد را نادر شاه در زمين هموار چهار فرسخى شهر عتيق بنا نموده و آق‌سو نيز گويند و شهر قديم را نوشيروان احداث\r\n\r\n","description":"","footnote":"","page_name":" 121 ","page_number":211},
  {"content":"\r\n\r\nفرموده طولش « قدل » و عرضش « م ن » از اقليم پنجم آبش ناگوار و هوايش ناسازگار خاكش حسن‌خيز و زمينش طرب‌انگيز باغاتش دلگشا و بساتينش بهجت‌افزا ، ميوه‌اش ارزان و غله‌اش فراوان قرب دو هزار باب خانه شيعه‌مذهب و سه هزار باب خانه اهل سنت و قرب هزار باب خانه فرقه ارامنه و يهود و اكثر سكنه قراء ارامنه و اهل سنت و قليل شيعه ، همگى ارباب مكنت و اصحاب ثروتند قرب شش هزار باب خانوار از قبايل قزلباش و قرب سى هزار خانوار از ايل خان چوپانلو در آن ديار مسكن دارند مردمش سفيد رخسار و از متاع حسن برخوردارند ، در غريب‌نوازى و مهمان‌دارى ممتاز و مستثنى و در جود و احسان بىنظير و بىهمتا اما رندمشرب و باطربند .\r\nمشتمل است بر نواحى مشهوره و قراى معموره از قديم الزمان دار الملك شيروان بوده و مدت فراوان ملوك شيروان آن ولايت را تختگاه فرموده‌اند قاضى ناصر الدين در نظام التواريخ ملوك شيروان را از نسل بهرام چوبين ذكر نموده و بهرام چوبين از نژاد اردشير بن بابك بوده و قاضى احمد غفارى مؤلف جهان‌آرا ايشان را از تخمهء نوشيروان شمرده و بدين موجب ايراد كرده ابو المظفر منوچهر بن كسران بن كاوس بن شهريار بن گرشاسب بن فريدون بن فرامرز بن سالار بن يزيد بن چون « 1 » بن مرزبان بن هرمز بن نوشيروان يازده نفر از آن طايفه بمعارج شهريارى عروج نمودند .\r\nنخستين ابو المظفر منوچهر - پادشاه عادل و سلطان باذل و شهريار فاضل بود همواره زنگ جور و ستم از مرآت خاطر ملك و ملت مىزدود و آن شهريار عدالت شعار را مدح اين بس كه ممدوح سحبانى ابو الفضل خاقانى و سخنور نامى شيخ نظامى بود .\r\nكاوس بن كيقباد - شهريار رعيت‌پرور عدالت نهاد بود مدت مديد در كمال عدل و داد جهاندارى و شهريارى نمود در انعدام وجود ملك اشرف چوپانى در خدمت جانى بيك خان چنگيزخانى سعى بليغ بظهور رسانيد تا آنكه ظلم و بيداد آن ظالم را از سر كافهء عباد مندفع گردانيد فى شهور سنه هفتصد و هفتاد و چهار بعالم باقى خراميد .\r\n\r\n\r\n","description":"","footnote":"\r\n( 1 ) - كذا\r\n","page_name":" 122 ","page_number":212},
  {"content":"\r\n\r\nهوشنگ بن كاوس - پادشاه بافرهنگ بود بعد از پدر بر تخت سلطنت جلوس نمود در سنهء هفتصد و هشتاد و چهار از رود كر گذشت ميان سلطان احمد و برادرش سلطان بايزيد نزاع بود باعث صلح جانبين گشت .\r\nشيخ ابراهيم بن سلطان محمد بن كيقباد - بعد از عم‌زاده افسر حكومت بر فرق نهاد\r\nنظم :\r\n چو مرگ افكند افسرى از سرى * نهد آسمان بر سر ديگرى \r\nشيخ ابراهيم به‌غايت دانا و بر امور سلطنت بينا بود از غايت خردمندى با امير تيمور صاحب قران صداقت نمود در بعضى محاربات در ركاب امير مساعى جميله بظهور رسانيد وقتى پيشكش عالى از نظر امير گذرانيد و از هر جنسى نه نه مقرر فرمود مگر غلام كه هشت نفر بود خود را نهم حساب نمود اين معنى دل امير صاحب‌قران را ربوده لاجرم در تراضى خاطر او سعى بليغ مىفرمود بعد از فوت امير تيمور قرايوسف تركمان بصوب شيروان لشكر كشيد خرابى بسيار به آن ولايت رسانيد و شيخ ابراهيم را دستگير گردانيد مبلغ گرامندى از وى گرفته حكومت شيروان را به او واگذاشته شيخ ابراهيم در سنه هشتصد و بيست لواى عزيمت بصوب آخرت افراشت .\r\nسلطان خليل بن شيخ ابراهيم - اتفاق « سلطان خليل » تاريخ جلوسش گرديد مانند پدرش با تيموريه صداقت مىورزيد لاجرم قرااسكندر بن قرايوسف لشكر فراوان بولايت شيروان كشيد سلطان خليل فرار نموده از صدمهء تراكمه خرابى بسيار بدان ديار رسيد و بامداد ميرزا شاهرخ گوركانى شر ايشان را مندفع گردانيد در سنهء هشتصد و شصت و هشت بعالم ديگر خراميد مدت سلطنتش چهل و هشت سال بود .\r\nشيروان شاه المشهور بفرخ يسار بن سلطان خليل - بعد از پدر افسر سلطنت بر فرق گذاشت و لواى جهاندارى و فرماندهى برافراشت و مدت مديد حكومت و حكمرانى مىفرمود و طريق سلطنت مىپيمود آخرالامر فى شهور سنهء نهصد و شش در جنگ شاه اسماعيل رحلت نمود مدت حكومتش سى و هفت سال و چند ماه بود .\r\nبهرام بيك بن فرخ يسار - شهريار معدلت شعار بود مدت يك سال حكومت\r\n\r\n","description":"","footnote":"","page_name":" 123 ","page_number":213},
  {"content":"\r\n\r\nنموده ازين دار پرملال انتقال نمود .\r\nغازى بيك بن فرخ يسار - پس از برادر سرور گرديد و در رسوم عدل و داد مساعى جميله بظهور مىرسانيد فى شهور سنه نهصد و هشت بعالم جاودانى درگذشت زمان ايالتش قريب يك سال بود .\r\nشيخ ابراهيم المعروف بشيخ شاه - با شاه اسماعيل مصالحه نمود كمال اطاعت و انقياد بجا آورد و يكى از مخدرات تتق عصمت را به آن پادشاه مؤيد تزويج نمود بعد از شاه اسماعيل در ملازمت شاه طهماسب نيز به‌غايت اعتبار داشت مدت بيست سال سلطنت نموده فى شهور سنه نهصد و سى بعالم عقبى علم افراشت :\r\nسلطان خليل بن شيخ شاه - شهريار معدلت پناه بود و در خدمت شاه طهماسب بمزيد اعتبار از امثال و اقران گوى مسابقت مىربود و شاه طهماسب او را بعز مصاهرت مفتخر و سرافراز فرمود مدت دوازده سال من حيث الاستقلال علم حكومت افراشت فى شهور سنهء نهصد و چهل و دو بجهان جاويد خراميد .\r\nشاهرخ بن سلطان فرخ بن شيخ شاه بعد از عم خويش باتفاق امراء و اركان دولت بامر حكومت شتافت چون طفل بود كارش نظام نيافت در سنهء نهصد و چهل و پنج شاه طهماسب عزيمت شيروان نمود تمامى آن ملك را به حوزهء تصرف درآورد و دولت ملوك شيروان بر او انقراض يافت و در نهصد و چهل و شش بوادى خموشان شتافت برهان نامى از آن سلسله چندى كروفرى كرد به جائى نرسيد او نيز سايه‌نشين ديوار عدم گرديد و از آن طايفه در صفحهء روزگار بجز حكايتى يادگار نماند\r\nنظم :\r\n جهان اى برادر نماند به كس * دل اندر جهان‌آفرين بند و بس \r\nو در عهد سلطان محمد خدابنده صفوى امناى دولت عثمانيه آن ولايت را تصرف نمودند اولياى شاه عباس ماضى از روميان انتزاع فرمودند چون دولت سلاطين صفويه به‌غايت رسيد بار ديگر به اولياى دولت آل عثمان منتقل گرديد نادر شاه ذىجاه جبرا و قهرا از ايشان استرداد كرد .\r\n\r\n","description":"","footnote":"","page_name":" 124 ","page_number":214},
  {"content":"\r\n\r\nبعد از دولت نادرى طايفه خان چوپانلو استيلا داشتند و مدتى لواى اقتدار برافراشتند و چندى حسين‌على خان و پسرش فتحعلى خان از عشاير عرب در آن ملك امارت يافته و امراى خان چوپانلو بديار تفرقه شتافتند و فتحعلى خان بر جميع بلاد شيروان مستولى گرديد و از امارت بمعارج سلطنت رسيد در شجاعت و صلابت يگانه و در سخاوت و سماحت وحيد زمانه و در جود و كرم سواد نام حاتم از بياض عالم محو نموده درگاه عالم پناهش ملجأ امراى عظام و خوانين عاليمقام و از دست دريا نوالش فقر و فاقه از جهان گمنام بود و در سنهء هزار و دويست داعى حق را لبيك اجابت فرمود بعد از انتقال آن خان عاليشان هرج و مرج فراوان بملك شيروان راه يافته مصطفى خان بن آقاسى خان از طايفهء خان چوپانلو بولايت شماخى شتافت از تصرف اولاد خان ذيشان منتزع گردانيد و تمامى آن ديار را قلم اختصاص كشيد اكنون قريب سى سالست كه حاكم بالاستقلالست بسبب هجوم سپاه روسيه و قاجاريه شهر را ويران ساخته در قله جبل مسمى بفوت شهرى طرح انداخته به جهت حصانت مكان و متانت جاى به دولت قاجاريه اطاعت نمىنمايد و ابواب صداقت بر روى امناى روسيه نمىگشايد . پوشيده نماند كه احوال ملوك شيروان و تفصيل احوال ايشان در هيچ تاريخ به نظر حقير نرسيده قول قاضى ناصر الدين بيضاوى و عبد الغفار لارى و صاحب زبدة التواريخ مذكور گرديده و اللّه اعلم بحقايق الامور .\r\n\r\nذكر بعضى از ارباب كمال آن ديار بر سبيل اختصار\r\n\r\nحكيم خاقانى\r\nهو افضل الدين ابراهيم بن على النجار افضل فضلاى روزگار و اعلم علماى هر ديار بود بنا بر قول مشهور در خدمت ابو العلاء گنجوى اكتساب فضائل مىنموده معاصر خاقان كبير شيروان شاه و المستضىء باللّه بوده در بدايت حال حقايقى تخلص مىفرموده و از خدمت خاقان خاقانى يافته آخرالامر به راه ترك و تجريد شتافته بتقريب ملك و ملازمت سلاطين مدتى زحمت حبس كشيده عاقبت رهائى يافته عازم حج اسلام\r\n\r\n","description":"","footnote":"","page_name":" 125 ","page_number":215},
  {"content":"\r\n\r\nگرديد در عرض راه تحفة العراقين بنظم آورده و بسى حقايق بلند و معانى دقيق در وى درج كرده و در جميع فنون ماهر و بانواع سخن قادر است او را حسان عجم گفته‌اند رشيد وطواط در مدح او گويد .\r\nنظم :\r\n اى سپهر قدر را خورشيد و ماه * وى سرير فضل را دستور و شاه\r\nافضل الدين بو الفضائل بحر فضل * فيلسوف دين‌فزا و كفركاه \r\nدر طريق سخنورى طرز خاصى اختراع فرموده كه اكثر شعراى روزگار پيروى او نموده‌اند اگرچه از اشعار آن بزرگوار چيزى مفهوم مىشود كه شعر گفتن او دون مرتبهء او بوده چنان كه فرموده .\r\nنظم :\r\n عشق بيفشرد پا بر نمط كبريا * برد ز دست نخست مستى ما را ز جا\r\nما و شما را بنقد بيخودييى درخور است * زانكه نگنجد در او زحمت ما و شما \r\nدر جاى ديگر گفته .\r\nنظم :\r\n صورت ما همه او شد صفت ما همه او * لاجرم كس من و ما نشنود اندر سخنم\r\nنزنم هيچ درى تا كه نگويند كه كيست * چون بگويند مرا بايد گفتن كه منم \r\nاز امثال اين سخنان مفهوم مىگردد كه اين بزرگوار مشرب عالى و درجه متعالى داشته اما معلوم نيست كه سر ارادت به آستانه كدام بزرگ داشته وفات آن حكيم الهى فى شهور سنهء پانصد و نود اتفاق افتاده و صاحب نفحات پانصد و نود و پنج قرار داده .\r\nمدفنش مقبرهء سرخاب تبريز است قطعه و رباعى از ديوان او نوشته شد\r\n هان اى دل عبرت‌بين از ديده نظر كن هان * ايوان مداين را آيينه عبرت دان\r\nيكره ز ره دجله منزل به مداين كن * از ديده دوم دجله بر خاك مداين ران\r\nاز ديده ره دجله چون كف به دهان آرد * گوئى ز تف آهش لب آبله زد چندان\r\nاز آتش حسرت بين بريان جگر دجله * خود آب شنيدستى كآتش كندش بريان\r\nبر دجله گرى نونو از ديده زكاتش ده * گرچه لب دريا هست از دجله زكات استان\r\nگر دجله درآموزد باد لب و سوز دل * نيمى شود افسرده نيمى شود آتش دان\r\nتا سلسلهء ايوان بگسست مداين را * در سلسله شد دجله چون سلسله شد پيچان \r\n\r\n","description":"","footnote":"","page_name":" 126 ","page_number":216},
  {"content":"\r\n\r\n گه‌گه به زبان اشك آواز ده ايوان را * تا بو كه به گوش دل پاسخ شنوى ز ايوان\r\nدندانه هر قصرى پندى دهدت نونو * پند از سر دندانه بشنو ز بن دندان\r\nگويد كه تو آن خاكى ما خاك توئيم اكنون * گامى دو سه بر ما نه اشكى دو سه هم بفشان\r\nاز نوحه جغد الحق مائيم به درد سر * از ديده گلابى كن درد سر ما بنشان\r\nآرى چه عجب دارى كاندر چمن دنيا * جغد است پى بلبل نوحه است پى الحان\r\nما بارگه داديم اين رفت ستم بر ما * بر قصر ستمكاران گوئى چه رسد خذلان\r\nگوئى كه نگون كرده است ايوان فلك و شرا * حكم فلك گردون يا حكم فلك گردان\r\nبر ديدهء من خندى كاينجا ز چه مىگريى * خندند بر آن ديده كاينجا نشود گريان\r\nنى زال مداين كم از پيره‌زن كوفه * نى حجرهء تنگ اين كمتر ز تنور آن\r\nدانى چه مداين را با كوفه برابر نه * از سينه تنورى كن و از ديده طلب طوفان\r\nاين هست همان ايوان كز نقش رخ مردم * خاك در او بودى ديوار نگارستان\r\nاين هست همان درگه كور از شهان بودى * ديلم ملك بابل هندو شه تركستان\r\nاين هست همان صفه كز هيبت او بردى * بر شير فلك حمله شير شه شادروان\r\nپندار همان عهد است از ديدهء فكرت بين * در سلسلهء درگه در كوكبهء ميدان\r\nاز اسب پياده شو بر خاك زمين رخ نه * زير پى پيلش بين شه مات شده نعمان\r\nنى نى كه چو نعمان بين پيل‌افكن شاهان را * پيلان شب و روزش گشته ز پى دوران\r\nاى بس شه پيل‌افكن كافكند بشه پيلى * شطرنجى و تقديرش در مات گه فرمان\r\nمستست زمين زيراك خورده است بجاى مى * در كاسه سر هرمز خون دل نوشروان\r\nبس پند كه بد آنگه بر تاج سرش پيدا * صد پند نوشت اكنون در مغز سرش پنهان\r\nكسرى و ترنج او پرويز و به زرين * بر باد شده يكسر با خاك شده يكسان\r\nپرويز بهر خوانى زرين تره آوردى * كردى ز بساط زر زرين تره را بستان\r\nپرويز كنون گم شد از گمشده كمتر گو * زرين تره كو بر خوان ؟ رو كم تر بر خوان\r\nگفتى كه كجا رفتند آن تاجوران اينك * ز ايشان شكم خاكست آبستن جاويدان\r\nبس دير همىزايد آبستن خاك آرى * دشوار بود زادن نطفه شدنست آسان \r\n\r\n","description":"","footnote":"","page_name":" 127 ","page_number":217},
  {"content":"\r\n\r\n خون دل شيرين است آن مى كه دهد بر زين « 1 » * ز آب و گل پرويز است آن خم كه نهد دهقان\r\nچندين تن جباران كين خاك فروخورده * اين گرسنه خشم آخر هم سير نشد ز ايشان\r\nاز خون دل طفلان سرخاب رخ آميزد * اين زال سفيد ابرو وين نام سيه‌پستان\r\nخاقانى از اين درگه دريوزه عبرت كن * تا از در توزين پس دريوزه كند خاقان\r\nامروز كه از سلطان رندى طلبد توشه * فردا ز در رندى توشه طلبد سلطان\r\nگر زاد ره مكه توشه است بهر شهرى * تو زاد مداين را بر توشه سوى شروان\r\nهر كس برد از مكه سبحه ز گل جمره * پس تو ز مداين بر تسبيح گل سلمان\r\nاين بحر بصيرت بين بىشركت از او بگذر * كز شط چنين بحرى لب‌تشنه شدن نتوان\r\nاخوان كه ز راه آيند آرند ره آوردى * اين قطعه ره‌آورد است از بهر دل اخوان\r\nبنگر كه درين قطعه چه سحر همىراند * معشوق مسيحا دل ديوانه عاقل جان « 2 » \r\nرباعى\r\n خاقانى اساس عمر كم خواهد بود * عمر و ستم فلك بهم خواهد بود\r\nجانها بستم درآمد اول در من * و آخر شود آن هم بستم خواهد بود \r\n\r\nسيد ذو الفقار\r\nنام ناميش سيد قوام الدين حسين بن صدر الدين على ، فاضل گرانمايه و شاعر بلندپايه است اوايل حال در خدمت سلطان محمد خوارزم شاه بود و آن پادشاه ذىجاه او را به‌غايت رعايت مىنمود چنان كه مشهور است كه جايزه يك قصيده هفت خروار ابريشم به سيد فضيلت شعار صله داد بعد از انقراض دولت خوارزمشاهيان روى توجه بدرگاه سلاطين مغول نهاد به وساطت وزير و اتابيك يوسف بامر اباقاآن بن هلاكو خان مدتى لواى حكومت برافراشت در خوزستان و كوه‌كيلويه و جربادقان ، و اتابيك يوسف دربارهء آن فاضل يگانه عنايت بىنهايت مبذول مىداشت و او در مدح اتابيك قصايد غرا بسلك نظم كشيده در صنايع شعر صنع خويش ظاهر گردانيد اشعار بلاغت آثارش در كتب تواريخ و غيره مسطور است در زمان سلطنت اباقاآن وفات يافت ، در مقبره سرخاب مدفون گرديد .\r\n\r\nمولانا كمال الدين\r\nافضل فضلاى زمان و اعلم علماى دوران بود در زمان سلطنت حسين بايقرا در بلده هرات در مدرسه گوهرشاد بيگم و\r\n\r\n\r\n","description":"","footnote":"\r\n( 1 ) - رزبان\r\n( 2 ) - اين قصيده خاقانى در كتابها با اختلاف فراوان آمده است\r\n","page_name":" 128 ","page_number":218},
  {"content":"\r\n\r\nامير علىشير وزير بدرس و افاده مشغول بود جميع افاضل خراسان بفضل و كمال او معترف بودند و بقدم اعتراف طريق اطاعت و انقيادش مىپيمودند سالهاى فراوان در آن بلده طيبه بنشر علوم اشتغال داشت فى شهور سنهء نهصد و پنج علم عزيمت بصوب آخرت برافراشت .\r\n\r\nملا ميرزا جان\r\nفاضل دهر و فريد عصر بود در علوم عقليه و فنون نقليه گوى مسابقت از اقران و امثال مير بود در زمان شاه سليمان بن شاه عباس ثانى در بلدهء اصفهان بدرس و افاده اشتغال داشت و در بعضى علوم متداوله تاليف كرده در صفحات روزگار يادگار گذاشته مباحثات علمى با علماء بسيار كرده و همگى بر فضل و كمال او اعتراف نمودند و چندگاه در عتبات مجاور بوده در زمان سلطان حسين بن شاه سليمان از اين دار غرور بسراى سرور انتقال نمود .\r\n\r\nدر ذكر احوال مسود دفتر بر سبيل مختصر\r\nبر راى فارسان ساحت عرفان و مرحله‌پيمايان وادى ايقان مخفى و پنهان نماند كه فقير در نيمه شعبان سنه هزار و نود « 1 » در آن ديار از بيداى عدم به فضاى وجود قدم نهادم و از عالم راحت و سرور بدار محنت و غرور افتادم چون بامر سبحانى از مراحل زندگانى پنج مرحله طى گشت بر وفق تقدير بل به حكم حضرت قدير والد حقير با متعلقان بصوب عراق عرب نهضت فرمود و در عتبهء حضرت ابا عبد اللّه الحسين عليه السّلام رحل مجاورت انداخت و به تحصيل علوم دينيه و سعادت اخرويه و ذخيره ابديه بپرداخت فقير مدت دوازده سال در خدمت والد و ساير علماء باستحصال علوم رسميه و فنون ادبيه مشغول گرديده به مقدار استعداد فطرى خوشه‌اى از خرمن افضال ارباب فضل و كمال چيدم از تلاطم امواج هموم روزگار آسوده و از تراكم غموم ليل و نهار غنوده با فراغت بال و استراحت احوال تحصيل مىنمودم چون از تحصيل بجز تعطيل اوقات حاصل نگشت و عمر گرانمايه بيهوده و عبث درگذشت نه از عالم مبدأ خبرى و نه از جهان معاد اثرى ظاهر گرديد و سنين عمر به هفده رسيد در بحر حيرت افتاده قدم\r\n\r\n\r\n","description":"","footnote":"\r\n( 1 ) - بستان : هزار و نود و چهار ( 1094 ) . طرايق : 1092\r\n","page_name":" 129 ","page_number":219},
  {"content":"\r\n\r\nدر جستجو نهادم مقارن اين حال شبى در خبر\r\nمن عرف نفسه فقد عرف ربه\r\nبفكر دقيق و انديشه تحقيق تأمل و تفكر نموده بخاطر رسيد نفس كيست و حقيقت آن چيست كه شناخت حق سبحانه و تعالى بشناخت او منوط است و معرفت جناب بارى به معرفت وى مربوط گفتم\r\nطلب العلم فريضة على كل مسلم و مسلمة\r\nاگرچه به چين بايد رفت\r\nاطلبوا العلم و لو بالصين\r\nبر ضمير آمد كه دامن مطلوب دست نيايد مگر بر وفق  وَ ابْتَغُوا إِلَيْهِ الْوَسِيلَةَ  به‌وسيله دانائى و چشم بجمال شاهد مقصود نيفتد الا بر طبق  فَسْئَلُوا أَهْلَ الذِّكْرِ *  بهمت بينائى ، عزيزى گفت استحصال مراد بجز خدمت علماء محال\r\nالعلماء ورثة الانبياء\r\nدر شان ايشانست و\r\nعلماء امتى كانبياء بنى اسرائيل\r\nدر حق اينان تعجيلا به خدمت ايشان شتاب و رمز\r\nخذ العلم من افواه الرجال\r\nدرياب چون اين سخن را شنيدم لاجرم به خدمت عالمان صورت بنيان و ظاهرجويان كه از عالم معنى بىخبر بودند تردد نمودم جدوجهد بسيار كردم و مراسم تفحص و تجسس بجا آوردم بجز حيرت نيفزود و به غير از شبهه روى ننمود .\r\nچون به عاقبت‌الامر نظر كردم ديدم كه هر فرقه بر اعتقاد خود اعتماد كرده بر امضاى مشتهاى طبع خويش مقصور شده‌اند و موافق مطلوب خود دليلى احداث نموده‌اند بر وفق گمان خود نشانى مىدهند از منزل خويش  إِنَّ الظَّنَّ لا يُغْنِي مِنَ الْحَقِّ شَيْئاً *  گروهى بر ظنون خويش گرفتار آمده يقين پنداشته‌اند و قومى دل بر ورق الخيال داده چون جان خود نگاه داشته‌اند\r\nليس الخبر كالمعاينة\r\n. در اين اثناء توفيق سبحانى رفيق اين سرگشته وادى حيرانى شده در همان ديار به خدمت العارف بالله سيد معصوم‌على شاه هندى و واقف سر سبحانى نور على شاه اصفهانى و ساير مشايخ قدس اسرارهم رسيده ارادت جناب نور على شاه طيب اللّه ثراه برگزيدم بنا بر انقلاب احوال بل بامر حضرت لايزال بدار السلام بغداد شتافته ملازمت آن جناب را كرة بعد كرة دريافتم آنگاه عازم عراق عجم گشته و بر اكثر بلاد آن ديار گذشته به خدمت مشايخ عظام و علماى عاليمقام آن ولايت رسيدم و به قدر استعداد از فيض صحبت ايشان مستفيض گرديدم بعد از گردش آن مملكت بدار المرز گيلان برآمده از قلت ياران\r\n\r\n","description":"","footnote":"","page_name":" 130 ","page_number":220},
  {"content":"\r\n\r\nو كثرت باران تر آمده برآمدم چندگاه در بلاد شيروان و موغان و طالش و آذربايجان سياحت كرده مراسم مجالست و معاشرت با هر جماعتى و هر ملتى بجاى آوردم چون مقدر بود كه فقير سفر دور نمايد و طريق بلاد بعيده پيمايد لاجرم به كشور طبرستان و خراسان افتادم بصحبت خوبان و بزرگان آنجا دل نهادم و مدتى در آن بلاد توقف كرده مراسم زيارت سلطان الاولياء و ساير مشايخ بجا آوردم آنگاه بملك قهستان و زابلستان عزيمت نمودم بنا بر حكم ازلى چندى در آن ديار بودم و طريق مخالطت با اكابر و اصاغر ايشان پيمودم .\r\nبعد از گردش آن كشور بديار كابل شتافته ملازمت تقرب درگاه حسين‌على شاه قدس سره دريافتم مدت مديد در خدمت آن حضرت بوده ملازمتش نمودم در سنهء هزار و دويست و شانزده در بلده پيشاور داعى حق را اجابت كرد بدين سبب تلاطم هموم و تراكم غموم بدين فقير هجوم آورده باقليم هندوستان شتافتم و بملك پنجاب و دهلى و رود و الله‌آباد و بنگاله و كجرات و دكن درآمدم و با فرقه مهراج و مالكان ديهيم و تاج و زمرهء نواب و بواب هم‌نشين شدم ابواب موافقت و مرافقت بر روى هر گروه گشودم و با جماعت جوكيان و ستاسيان و بيراكيان مصاحبت نمودم با نانك شاهيان و بت‌پرستان و زردشتيان موانست نمودم و با فرقه جلاليان و مداريان و قادريان طريق معاشرت بجا آوردم و با زمرهء دهريان و حلوليان و مباحيان راه اتحاد سپردم و با جماعت رائيان و راجگان و برهمنان و گبريان ايامى چند بسر بردم مدتى مديد در آن بلاد ساكن گشته .\r\nآنگاه به جزاير هندوستان و سودان و ماچين و بنادر گذشتم بسيارى از عجايب روزگار و غرايب بحار ديدم و از تلاطم امواج درياها و تراكم افواج راجه‌ها زحمت بسيار كشيدم عاقبت‌الامر بولايت سند آمده از راه ملتان بخطه كشمير رسيدم در اثناء راه كوهستان سخت و بيشه‌هاى پردرخت مشاهده شد مسالك بسيار صعب و تردد مسافران به‌غايت دشوار بود مدتى با قوم قلندران و پنج پيران و سياه‌پوشان پيوستم و چندگاه با طايفه بينوايان و خاكساران و نانك‌شاهيان نشستم\r\n\r\n","description":"","footnote":"","page_name":" 131 ","page_number":221},
  {"content":"\r\n\r\nبعد از سير و تفرج آن ديار از راه مظفرآباد و كابل بولايت طخارستان و توران و تركستان و جبال بدخشان افتادم و بصحبت نقشبنديان و چشتيان و سفيدجامگان دل دادم و با گروه اسماعيليان و ختائيان و مانويان صحبت داشتم و با زمرهء مزدكيان و خرميان و الغوريان مراسم مخالطت بجاى آوردم بالاخره از راه خراسان و عراق به خاك فارس آمده بنا بر تقدير شهور چند در آن ديار ساكن شدم معاريف و مشاهير آن ديار را ديده و بصحبت جمعى از صغير و كبير رسيدم از طريق ذهبيان و نوربخشيان و ساير بزرگان واقف گرديده .\r\nآنگاه هواى حجاز و يثرب كرده از راه دارابجرد و رامهرمز بعمان و حضرموت آمده و بنادر يمن و بر حبش را گرديده و صحبت ناصبيان و زيديان و متبريان و كيانيان شنيده علم سياحت بصوب حجاز افراخته بعد از مناسك حج و عمره با طايفه وهابيان و صاحبان مذاهب اربعه طرح صحبت انداختم در يثرب زيارت خير الانام و ائمهء بقيع عليهم السلام دريافته باقليم صعيد و مصر رفته از روش قبطيان و ملحدان عبرت گرفتم بسيارى از دانايان و دانشمندان آن ديار را ديدم و به خدمت مشايخ و بزرگان ايشان رسيدم .\r\nبعد از آن بملك شام جنت مشام و ارض مقدس رسيده به زيارت انبياء مرسلين و اولياء دين مشرف گرديده در مسجد اقصى دو ركعت نماز شكرانه بجاى آوردم آنگاه بطور رفته مناجات كردم در هرجا بزرگى بود با او طريق مجالست بجاى آوردم و با امويان و شيطان‌پرستان و جبريان و قدريان همدم و با سامريان و يهودان و رهبانان هم‌قدم شدم .\r\nبعد از گردش آن ولايت به ارمنيه كبرى و روم ايلى و قرامان و قسطنطنيه و آيدين و مغرب زمين و جزاير بحر اخضر و بلاد بربر گذشته با ارباب ملوك و اصحاب سلوك هم‌نشين گشتم با فرقه يكتائيان و رفاعيان و عشاقيان و حمزويان معاشرت نمودم و با زمرهء نصيريان و صافيان و مولويان و خلوتيان و فراموشيان ابواب مخالطت گشودم با گروه فرنگان و گرجيان و ارامنه طريق مخالطت پيمودم .\r\n\r\n","description":"","footnote":"","page_name":" 132 ","page_number":222},
  {"content":"\r\n\r\nبعد از سياحت آن ممالك از ديار بكر و ارمنيه اصغر و آذربايجان بدار الملك طهران وارد شده بشرف خدمت حسين‌على شاه اصفهانى و مجذوب على شاه و كوثر على شاه مشرف شدم در آن ولايت جمعى به محبت داعى برخاستند و برخى به عداوت فقير مجلس آراستند نزد خسرو ايران در سعايت داعى ساعى شدند و مزاج پادشاه ايران را متغير ساختند شهريار عذر فقير را درخواست فرمود آنگاه قسمت ازلى عنان حركت بصوب فارس كشيده از راه قلمرو بشيراز وارد گرديدم بعد از چندگاه به طرف كرمان حركت كردم در آن ديار بصحبت صوفيان باصفا و عارفان باوفا رسيدم زيارت قطب الاولياء جناب شاه نعمت اللّه ولى را دريافتم حاكم كرمان مرد ستمگر بود و در شيوهء ظلم گوى مسابقت از ستمكاران مىربود و برين فقير ستمى نموده آزرده نمود .\r\nآنگاه بر وفق تقدير بشيراز مراجعت نموده ساكن شدم در سنه هزار و دويست و سى و شش تاهل اختيار نموده چون مدتى برين بگذشت جاهلان عالم‌نما و عالمان جهالت‌پيرا بر پريشانى داعى جمعيت ساختند حاجى محمد حسن مجتهد و ملاباشى و ملا احمد يزدى و شيخ موسى اخبارى و ميرزا هادى و جمعى ديگر بىحجت شرعى فتواها پرداختند چون مقدر بود خيال ايشان صورتى پيدا نمود\r\nبيت :\r\n چون قلم بر دست غدارى بود * لاجرم منصور بر دارى بود \r\nمزاج فرمانفرماى فارس را متغير گردانيدند و در اين زيان سود خويش مىديدند عذر فقير خواستند و بدين حال منقصت جمال جان خود را آراستند چون چهل پنجاه روز از زمان نفى فقير بگذشت منتقم حقيقى لشكر و بارا بر ايشان بگماشت مدت چند يوم قريب هشت‌هزار كس بدار الجزاء قدم گذاشتند  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  فقير از راه كرمان به شهر يزد آمده و از آنجا بدار الملك اصفهان رسيدم چون بلاى وباى شيراز استماع افتاد بشيراز رفته عيال خود را برداشته به قصه قومشه آوردم اكنون كه سنه هزار و دويست و سى هفت هجريست در قصبهء مذكوره سكونت دارم و از قيل و قال عالم و عالميان بر كنارم .\r\nغرض اينست كه مدت بيست و پنج سال در اقاليم سبعه گرديده و زحمات\r\n\r\n","description":"","footnote":"","page_name":" 133 ","page_number":223},
  {"content":"\r\n\r\nگوناگون و مشقات از حد افزون كشيده با اولياى هر مذهب و فقراى هر ملت و علماى هر فرقه و عقلاى هر زمره و عظماى هر مملكت و فهماى هر ولايت مجالست نمودم در هر طريقى صاحب تحقيقى و در هر دينى صاحب يقينى و در هر مكانى اهل عرفانى و در هر خانقاهى دل آگاهى و در هر اقليمى حكيمى و در هر ديارى شهريارى بود طريق مصاحبت پيمودم هر كسى را به چيزى مفتون و هر شخصى را بخيالى مرهون مشاهده نمودم عالم بعلم خود دربند و حكيم به حكمت خود خورسند عاقل به گفتار خود مغرور جاهل به كردار خود مسرور عابد به عبادت خود پابست و زاهد از زهد خود سرمست سلطان به سلطنت خود در ناز و گدا به مسكنت خود دمساز هر يكى به هوائى دل داده و در پى تمنائى افتاده ، جهان را ديدم سرائى بىبود و نمودى بىوجود نه عزتش را اعتبارى و نه ذلتش را مدارى در شهدش صبرى مضمر و در لطفش قهرى مستتر لاجرم از اين گيرودار رسته و رشتهء تعلقات گسسته بمضمون\r\nمثل اهل بيتى كمثل سفينة نوح من ركب فيما نجى و من تخلف عنها فقد غرق\r\nاكنون در سفينه اهل بيت نشسته شريعت نبوى و طريقت رضوى و مذهب جعفرى دارم و محبت سلسلهء عليه عاليه نعمت اللهى را بر جان و دل مىنگارم\r\nبيت :\r\n خلاص حافظ از آن زلف تا بدار مباد * كه بستگان كمند تو رستگارانند \r\nسلطان الاولياء و برهان الاتقياء و ملاذ العالم و ملجأ طوايف الامم قطب الآفاق خليفه بالاستحقاق مجذوب على شاه را مريدم و بندگى آن حضرت و ملازمت آن درگاه را به خواجگى عالم و سلطانى بنىآدم برگزيدم .\r\n\r\nذكر نمودن مؤلف سلسله خود را\r\nچون سخن بذكر سلسلهء عليه عاليه نعمت اللهى رسيد و زمام مقصد بمركز دايرهء وجود شخص كامل و هادى زمانه كشيد لهذا بيان نمودن سلسلهء عليه مناسب آمد :\r\nبدانكه فقير مستعلى شيروانى مريد مجذوبعلى شاه همدانى و آن حضرت مريد حسين‌على شاه اصفهانى و آن حضرت مريد نورعلى شاه اصفهانى و آن حضرت مريد مجدد سلسلهء عليه نعمت‌اللهيه معصوم‌على شاه هندى و آن حضرت مريد شاه علىرضا دكنى و\r\n\r\n","description":"","footnote":"","page_name":" 134 ","page_number":224},
  {"content":"\r\n\r\nآن حضرت مريد مولانا شمس الدين و آن حضرت مريد مولانا محمود و آن حضرت مريد مير شاه شمس الدين الحسينى الثالث و آن حضرت مريد شاه كمال الدين عطية اللّه الحسينى و آن حضرت مريد مير شاه شمس الدين محمد الحسينى الثانى و آن حضرت مريد مير شاه حبيب الدين محب اللّه الحسينى الثانى و آن حضرت مريد مير شاه شمس الدين محمد الحسينى و آن حضرت مريد مير شاه برهان الدين خليل اللّه الحسينى الثانى و آن حضرت مريد مير شاه كمال الدين عطية اللّه الحسينى و آن حضرت مريد مير شاه حبيب الدين محب اللّه الحسينى و آن حضرت مريد شاه برهان الدين خليل اللّه الحسينى و آن حضرت مريد شاه نعمة اللّه ماهانى و آن حضرت مريد شيخ عبد اللّه يافعى و آن حضرت مريد شيخ صالح بربرى و آن حضرت مريد شيخ كمال الدين كوفى و آن حضرت مريد شيخ سعيد شهيد ابو الفتوح و آن حضرت مريد شيخ ابى مدين و آن حضرت مريد شيخ ابو مسعود اندلسى و آن حضرت مريد شيخ ابو البركات و آن حضرت مريد شيخ ابو الفضل بغدادى و آن حضرت مريد شيخ احمد غزالى الطوسى و آن حضرت مريد شيخ ابو بكر النساج الطوسى و آن حضرت مريد شيخ ابو القاسم گوركانى و آن حضرت مريد شيخ ابو عمران مغربى و آن حضرت مريد شيخ ابو على كاتب و آن حضرت مريد شيخ ابو على رودبارى و آن حضرت مريد شيخ جنيد بغدادى و آن حضرت مريد شيخ سرى سقطى و آن حضرت مريد شيخ معروف كرخى و آن حضرت مريد على بن موسى الرضا عليه التحية و الثناء است\r\nنظم :\r\n بار الها حق شاه دين رضا * كه ببخش از ما گناه ما مضى\r\nحق آباء عظام آن امام * حق آباء گرام آن همام\r\nكه ز ما ما را بكل آزاد كن * بود ما از بود خود بنياد كن\r\nتا تو ما را سمع باشى و بصر * تا تو ما را فكر باشى و نظر\r\nمائى ما را ز ما بستان تمام * تا تو مانى جاودانه و السلام \r\n\r\n","description":"","footnote":"","page_name":" 135 ","page_number":225},
  {"content":"\r\n\r\n\r\nگلزار چهارم در تبيين ولايت طالش بر سبيل ايجاز\r\nطالش ولايتى است خرم و دياريست بهجت توأم مشتمل بر عقبات بسيار و جبال سپهر آثار ، محدود است از طرف شمال بولايت موغان و شيروان و از جنوب به گيلان و از مشرق به درياى خزر و از مغرب بآذربايجان ، آن مملكت طولانى اتفاق افتاده و در آن شهرى بنا ننهاده‌اند محتويست بر قصبات مشهوره و قراى معموره تختگاهش بلده لنكرانست و زمين هموارش در غايت قلت است و كوهسارش از كثرت اشجار تردد مسافران در نهايت صعوبت ، مجموع آن ديار از اقليم چهارم و قليلى پنجم است ، اهلش عموما نااهل و در علوم نادانى بوجهلند اغلب شيعه اثنا عشرى و بعضى پيرو ابو حنيفه‌اند ، حاصلش برنج و كتان حاكمش همواره از طرف ملوك آذربايجان و گيلان بوده و بعد از انقراض دولت نادرى حاكم آن ولايت به هيچ پادشاهى اطاعت ننموده هنگامى كه مسود اوراق را گذار بدان ولايت افتاد مصطفى خان نام از خاندان گرام فرمانروا بود و با كافه رعايا و برايا بطريق نصفت و عدالت سلوك مىنمود از پادشاه زمان هراس برداشته به دولت روسيه التجا برده و لشگر روس را بدان مملكت آورده چندى قبل از اين طايفه روسيه را با امناى دولت قاجاريه محاربه عظيم اتفاق افتاد شكست فاحش در الكاى طالش بر اهل اسلام روى آورد جمعى كثير و جمى غفير از اهل اسلام به سعادت ابدى فايز گشته كه تفصيل آن باعث ملال ارباب كمالست .\r\nمصطفى خان سيدى جليل القدر و اميرى منشرح الصدر بود به فضايل انسانى آراسته و از رذايل نفسانى پيراسته بود پيوسته اهل فضل و كمال را توقير و تكريم مىنمود\r\n\r\n","description":"","footnote":"","page_name":" 136 ","page_number":226},
  {"content":"\r\n\r\nو با جمهور خلايق طريق پسنديده مسلوك مىداشت در مسافرپرورى و غريب‌نوازى دقيقه‌ئى مهمل نمىگذاشت در سنه هزار و دويست و بيست و نه به روضهء رضوان شتافت و از گيرودار روزگار رهائى يافت .\r\n\r\nابان خان ابراهيم بيك\r\nاصلش از آن ديار و از اعاظم جلالت شعار است محمود فقرا و مسعود امراء و منظور اولياء و مقبول اتقياست در رزم آتش و در بزم دلكش و در سيرت بىغش و در صورت زيباست بعلو همت و سمو منزلت و لطافت طبع و دقت ذهن ممتاز و بكسر نفس و حسن خلق و صفوت ضمير و اصابت راى بين الامثال و الاقران بامتياز است ، صوفى صفا پيشه و عاشق وفا انديشه در كشور محبت يگانه و در عرضهء مودت مردانه است سنين عمرش بسى نرسيده پيران سالخورده خدمتش گزيده دخلش خرج غنى و درويش و منزلش مأمن بيگانه و خويش است دست ارادت به خدمت حضرت مجذوبعلى شاه داده و سر تسليم بر آستان آن سرحلقه راستان نهاده هنگامى كه آغا محمد خان قهرمان ايران آن ولايت را مسخر گردانيد والد و متعلقان آن امير جلالت مصير را بطهران كوچانيد در آن اوان آن سعادت نشان طفل بود در همان ديار نشو و نما نمود از بدايت حال تا نهايت احوال در خدمت خواقين بزرگ و خوانين سترك تربيت يافته و از هنگام صباوت تا حال بطريق مخالصت ارباب كمال و اصحاب وجد و حال شتافته بفرمان شاهى سفارت خراسان و عراق و فارس و كردستان نموده با اكثر فقراء ايران ابواب مصاحبت گشوده طبع گراميش موزون و سليقه‌اش به مثنوى گفتن مقرون ، من جمله اين چند بيت نوشته شد و در اين سفينه ثبت افتاد\r\nمثنوى :\r\n وقت آن آمد كه آغازم سخن * در مديحت اى بت عيار من\r\nاى تو خورشيد سپهر دلبرى * دلبرى اما تو جان مىپرورى\r\nاى كه عشقت گشته ما را دين و كيش * اى غم تو مرهم جانهاى ريش\r\nاى وصالت چارهء درد دلم * اى شده حل از جمالت مشكلم\r\nاى غمت بر جان و دل آتش زده * جان شده از عشق تو آتشكده \r\n\r\n","description":"","footnote":"","page_name":" 137 ","page_number":227},
  {"content":"\r\n\r\n من روا دارم كه سوزد جان من * كس نداند اين غم پنهان من\r\nآتش عشق تو باشد شعله‌ور * شعله كى گردد نهان و مستتر\r\nنور عشقت عالمى را سوخته * ليك جان من فزون افروخته . \r\n\r\nگلزار پنجم در تبيان اماكن موغان\r\nبر دانشوران زمان مخفى نماناد كه موغان ولايتى است خضرت نشان و مملكتى است نزهت توأمان مشتملست بر بلاد عظيمه و قصبات قديمه از كريوه سنگ بر سنگ كه محاذى بلوك مشگين است تا كنار آب ارس ولايت موغانست در اين مسافت چندانكه جبل سيلان باشد گياه زهردار بسيار باشد و چارپايان را هلاك گرداند و در بهار زهر آن كمتر است و حيوان گرسنه را بيشتر ضرر رساند چون سيلان پيدا شود آن مضرت در اين گياه نباشد\r\nآن ولايت محدود است از طرف شمال بشيروان و از جنوب بآذربايجان و از مشرق بطالش و درياى خزر و از مغرب به گرجستان و اران . و جميع بلادش از اقليم خامس و مردمش در رنگ و رخسار قريب باقليم سادس و در حسن و لطافت از اهل ارمن كمترند ، صحارى و جبالش به‌غايت سخت و مشتمل بر جنگلهاى پردرخت اكثر زمين آن ديار چمن و مرغزار و انواع گل و رياحين آن بيشمار ، هر ولايت آن را صاحب ايالتى بنا نموده و چون قديم الزمان جمعى از موغان و دانشمندان مجوسان جهت سكونت آنجا را اختيار نموده‌اند لهذا موغان شهرت يافته ، گنجه و قراباغ و بيلقان و بردع از موغانست ، فواكه سردسيرى آن ارزان و حبوباتش فراوان است در ايام سابق مردمش دين صابئيه داشتند چون زردشت ظاهر شد دين بهى افراشتند بعد از\r\n\r\n","description":"","footnote":"","page_name":" 138 ","page_number":228},
  {"content":"\r\n\r\nبعثت عيسى عيسوى ملت گشتند چون ملت بيضا ظهور نمود از آن روش گذشتند در سنهء بيست و دو در زمان خلافت عمر بن خطاب اسلاميان آنجا را گشادند و اهل آن ديار طوعا بر دين احمدى گردن نهادند قبل از اعلام سلطنت صفويه خلقش حنفى و شافعى و ارامنه بودند چون به حكم يزدان سلاطين صفوت نشان آن ملك را گشودند مجموع خلق آن ديار جبرا و قهرا مذهب اثناعشرى اختيار نمودند اكنون شيعه اثناعشرى و گروه عيسوى موجود و ساير فرق و ملل در آن ديار مفقود است ، در قديم فرمانفرماى آن مكان از جانب شهريار آذربايجان بودى و بعضى اوقات حاكم شيروان حكم فرمودى در عهد دولت سلطان محمد صفوى روميه تصرف كردند و شاه عباس ماضى از گماشتگان آل عثمان انتزاع فرمود ، بعد از انقراض دولت صفويه چندى در حوزهء تسخير روميه ( روسيه ) بود و نادر شاه ذىجاه از ايشان استرداد نمود بعد از انقراض دولت نادرى مانند ساير بلاد آذربايجان و شيروان ملوك‌الطوايف بودند و فىالجمله خدمتى بملوك زنديه و شيروانيه مىنمودند .\r\nاكنون قرب هفده سالست كه اغلب بلاد آن ديار را امناى روسيه تصرف كرده‌اند بنا بر مخالفت مذهب لازمه بىرحمى و بىرسمى بجا مىآورند لهذا اكثر مردم آن ديار مضطر و پريشان روزگارند و از ايلات قريب بسى هزار خانوارند كه طريق ييلاميشى و قشلاميشى مىسپارند ، حقوق ديوانى آن ولايت در عهد ملوك سلجوقيه رايج الوقت پادشاهان صفويه صد و نود و پنج هزار تومان بوده خوانين چنگيزيه سى تومان و سه هزار دينار خاقانى مقرر فرموده‌اند .\r\nمخفى نماند كه بعضى از اصحاب تاريخ شهر گنجه و قراباغ را از ولايت موغان محسوب نمىدارند و داخل بلاد اران مىشمارند راقم گويد ولايت اران معين است و جوانب اربعه‌اش مبين مساحان دقيقه‌ياب حدود آن را تحديد كرده‌اند و بلاد آن را بتعداد آورده‌اند محدود است از سمت جنوب به ارمنيه اصغر و شمالش به گرجستان و مشرق آن بآذربايجان و مغربش به ارمنيه اكبر و بلاد آن قارص و افجه قلعه و الكاى سرور و چخورسعد سعد كه آن را نيز ايروان گويند دارالملكش ايروانست « 1 » و اللّه اعلم بالصواب .\r\n\r\n\r\n","description":"","footnote":"\r\n( 1 ) - ايروان دار الملك اران است و آن را چخورسعد سعد نيز گويند . « بستان السياحة »\r\n","page_name":" 139 ","page_number":229},
  {"content":"\r\n\r\nمسود اوراق آنچه از بلاد موغان ديده مذكور مىنمايد بعون اللّه تعالى\r\n\r\nقلعه حسن خان\r\nدر كنار رود ارس و كر اتفاق افتاده جوانب اربعهء آن گشاده است آبش به‌غايت معتدل و هوايش به حرارت مايل طرف شرقى آن صحرائيست طولش بيست فرسخ و عرضش ده فرسخ هنگام بهار از كثرت گل و رياحين مانند خلد برين و رشگ نگارخانه چين است در تابستان از شدت حرارت و كثرت باران تردد مسافران خارج از حيز امكان است و مشتملست بر پانصد باب خانه اكثر آنها از نى و چوب و به نهايت نامرغوب مردمش بىاوضاع و كم‌معاش و در نواحيش پنج‌هزار خانوار از ايل قزلباش سكونت دارند نسبت به مسافران و مترددان از رسوم مهمان‌دارى هيچ‌گونه نامرعى نمىگذارند ، حاكمش صلاح خان بن حسن خان از توابع والى شماخى مصطفى خانست در طور مردميت يگانه زمانست .\r\n\r\nماجردان\r\nقديم الزمان دار الملك موغان بوده بمرور دهور روى به خرابى نموده اكنون از حليهء آبادى دور و به قدر قريه‌اى معمور است آبش خوشگوار و هوايش ناسازگار در كنار رود كر واقع و اطرافش چون دل آزادگان واسع در مسالك الممالك مسطور است كه حكايت خضر بن ملكان و موسى بن عمران عليهما السلام كه در كلام ملك علام مذكور است آن صخره صخره شيروان و آن بحر بحر گيلان و آن قريه قريه ماجردان بوده ، در كتاب صور اقاليم آمده كه ملاقات خضر و موسى در ولايت انطاكيه و شام روى نموده و اللّه اعلم بحقايق الامور .\r\n\r\nارس\r\nرودى مشهور و ميمونست از جبال فاليقا و ارزنة الروم برمىخيزد بولايت ارمن و اران عبور نموده آبهاى آن حدود به روى مىريزد و در آخر اران برود كر و قراسو منضم مىشود و از حدود ولايت كشتاسفى گذشته به درياى خزر متصل مىگردد طولش صد و پنجاه فرسنگ ، هنگام طغيان آبش سرخ رنگ و در آن سنگ بسيار است و تردد كشتى بسيار دشوار ، به‌غايت سريع الجريان و از طرف جنوب بشمال روان ، در مجراى آن زراعت بسيار كنند و منفعت بيشمار\r\n\r\n","description":"","footnote":"","page_name":" 140 ","page_number":230},
  {"content":"\r\n\r\nبردارند در عجايب المخلوقات مسطور است كه اگر معلول به علت رشته از آن بگذرد به شرط آنكه پايش تا زانو يا بيشتر در آب باشد همان لحظه از آن علت نجات يابد و اگر شخصى از آب بگذرد چنان كه نيمهء زيرين او در آب باشد چون دست بر پشت زن عسر الولد كشد فى الحال وضع حملش روى نمايد . رود ارس مخصوصات بسيار دارد هر كه خواهد بكتب عجايب المخلوقات و غيره رجوع نمايد .\r\n\r\nرود كر\r\nكر بكاف عربى روديست مشهور از جبال گرجستان و ارمن برمىخيزد و آب اطراف بر او مىريزد از ميان تفليس گذشته از كنار ملك اران عبور مىكند در قرب قلعهء حسن خان داخل رود ارس مىگردد و از كنار ساليان گذر كرده به درياى خزر مىپيوندد شماليش خاك شيروان و جنوبيش زمين موغانست .\r\n\r\nدرياى خزر\r\nمخفى نماند كه خزر پسر يافث بن نوح است در هنگام سياحت و تفرج مملكت از شمالى آن دريا عبور نموده به كنار رود اتك رسيده در تعمير و آبادى آن مكان سعى موفور بجاى آورده شهر خوب و عمارات مرغوب طرح انداخته باسم خويش مسمى نمود چون قبل از آن در آن ديار عمارات و آبادانى نبود لهذا آن دريا را بدان شخص يا بدان ولايت كه خزر آباد كرده بود بازخوانده بعد از عمارت ملك خزر ولايت جرجان و جيلان‌آباد گرديد و آن را بحر جرجان و جيلان نيز گفته‌اند بطليموس حكيم آن بحر را ارقانيا گفته و عوام بحر قلزمش گويند اين خطاست و نمىدانند زيرا كه بحر قلزم طرف مشرق يمن و مغرب مصر و بربر و متصل به درياى محيط است در موضع خود مذكور خواهد شد و بحر خزر جوانب اربعه‌اش معلوم و متصل به درياى محيط نيست محدود است از طرف مشرق بملك خوارزم و سقسين و بلغار و از مغرب بغزل روالان ( كذا ) و جبال البرز و از شمال بدشت خزر و قبچاق و از جنوب بطالش و جيلان و مازندران و زمينش گل است ازاين‌جهت آبش تيره نمايد و ساير بحارى كه ريگست آبش صاف مىنمايد ، و در اين بحر جواهر و لؤلؤ نيست و قرب دويست جزيره دارد اما آبادى ندارد و رودخانه‌هاى\r\n\r\n","description":"","footnote":"","page_name":" 141 ","page_number":231},
  {"content":"\r\n\r\nبسيار برين دريا مىريزد و من جمله رود جيحون و اتك و گرگان و ارس و كر و سفيدرود ، و قرب هزار فرسخ دور آن و دويست و شصت فرسخ طول آنست بجهة تنكى و كم‌حوصلگى موجش عظيم و عبورش در غايت ترس و بيم است ، جزر و مد ندارد و گردابى بزرگ دارد چنان كه از مسافت بعيده كشتى را به خود مىكشد .\r\n\r\nحديقه دوم مجتمع بر چهار گلستان است\r\n\r\nگلستان اول در باز نمودن مملكت خراسان\r\nبر راى دانايان مصر خبر و حاميان ملك سير مخفى و مستور نماند كه مملكت خراسان مشهور جهان و ركن اعظم كشور ايرانست مشتمل است بر بلاد عظيمه و مداين قديمه ، محدود است از سمت مشرق بملك زابل و توران و شمال وى بديار خوارزم و جرجان و غربى آن بعراق و مازندران و جنوب او به مفازه و قهستان ، اكنون تمامى بلاد قهستان و مفازه و سيستان و زابل و جرجان و بعضى بلاد طبرستان از مملكت خراسان محسوب مىشود و آن مملكت محتويست بر چهار بلوك : اول طخارستان ، دويم مرو شايجان ، سيم بلوك نشابور ، چهارم بلوك هرات .\r\nسياحان دهور و مساحان نزديك و دور در زمين خراسان بيست و دو شهر و هيجده قصبه و پانزده قلعه بشمار آورده‌اند ، اسفراين و بيهق و جاجرم و خبوشان و طوس و نشابور و كلات و اسفزار و فوشنج و باخرز و بادغيس و جام و چشت و خواف و زواره و غور و غرجستان و باميان و خلم و ختلان و طالقان و فارياب و ابيورد و مينا و خاوران و سرخس و شبرغان از بلاد آنجاست .\r\nو جندق و طبس گينكى و ترشيز و قاين و تون و طبس سينا و دشت بياض و گنابد از بلاد قهستانست .\r\nو جميع بلاد آن از اقليم چهارم و جبال و تلال آن با صحارى برابر و يكسان است و زمين آن به شكل طولانى از مشرق به مغرب كشيده تخمينا يك ماه راه است\r\n\r\n","description":"","footnote":"","page_name":" 142 ","page_number":232},
  {"content":"\r\n\r\nخلقش به صفت شجاعت و مردانگى موصوفند و بعلو همت و كياست و فرزانگى معروفند در بدايت حال بر دين صابيه بوده‌اند آنگاه كيش زردشت اختيار نموده‌اند تا آنكه رايت دين مبين بر سپهر برين كشيد وصيت اسلام به گوش اعالى و ادانى رسيد اكنون صاحبان چند مذهب در آن مملكت سكونت دارند :\r\nاول طايفه اثناعشرى ايشان قوم بيشمارند .\r\nدوم طايفه اهل سنت و جماعت ايشان نيز گروه بسيارند .\r\nسيم اسماعيلى اين زمره در جبال بدخشان و هزاره و باميان مسكن دارند ايشان در عدت كمتر از دو طايفه مذكوره‌اند .\r\nچهارم نصيرى اين جماعت در كوهستان هزاره و بند بربر و بدخشان فراوانند .\r\nپنجم يهود در غايت قلت و نهايت ذلتند .\r\nششم گروه هنود ايشان از فرق ديگر كمترند و در غايت قلتند .\r\nقبايل و عشاير ( خراسان ) از حساب بيرون و از حيز احصا افزون ( است ) من جمله از طوايف قزلباش قريب به چهل هزار خانه در آن ديار سكونت دارند . و از قبايل اكراد قريب پنجاه هزار خانوارند . و از عشاير عرب كه در زمان ملوك امويه و خلفاء بنى عباس بدان ولايت آمده‌اند اكنون زياده از شصت هزار خانوار مىباشند .\r\nاز ايلات هزاره و تيمنى و تيمورى و جمشيدى از حد جبال باميان تا نزديك خواف و باخرز از صد هزار خانوار افزونند .\r\nطايفه افغان كه ايشان متفرق به دو فرقه‌اند : اول ابدالى ايشان را درانى نيز گويند سلطنت افغان در اين طايفه است اين گروه صد هزار خانوارند .\r\nدوم غلجائى و اين طايفه آنچه در ولايت خراسان مىباشند قرب بسى هزار خانوارند .\r\nو فرقه اوزبك و تركمان اين گروه آنچه در ولايت سرخس و بادغيس و مرو\r\n\r\n","description":"","footnote":"","page_name":" 143 ","page_number":233},
  {"content":"\r\n\r\nو نواحى آن و بلخ و اطراف آنست از صد هزار خانه زياده‌اند هر يك از ايشان در مقام خويش مذكور خواهد شد ان‌شاءالله تعالى .\r\nمخفى نماند كه در لغت فرس خورشيد را خور نامند و سان محل و مكان را دانند چون آن مملكت سمت شرقى ايران اتفاق افتاده بنا بر اين آن مملكت را خراسان نام نهاده‌اند و آن كشور همواره در تصرف گماشتگان ملوك پيشداديان بود بعد از انقراض دولت ايشان مدت دوازده سال افراسياب پسر پشنگ آن را تصرف نمود چون ملوك كيان اولاد پشنگ را از ايران برانداختند بدستور سابق آن را مقر سلطنت ساختند چون اسكندر رومى دولت كيان را بباد فنا داد بعد از آن طايفه طريق ملوك‌الطوايف را بنياد نهاد و آن طايفه را اشكانيان گويند در آن ولايت مدتى حكومت داشتند بروايتى سيصد و هيجده سال لواى اقتدار برافراشتند چون دولت و اقبال به طايفه ساسانيان اقبال نمود همواره از جانب ايشان امراء ذيشان در آن مكان نافذ الفرمان بودند تا آنكه اعلام ظفر فرجام دين اسلام سر بثريا كشيد و رايت ملت بيضا و شريعت غرا بر سپهر مينا رسيد . فى شهور سنه سى و يك عبد اللّه بن عامر به اشارت عثمان بصوب خراسان روان گرديد و احنف بن قيس را مقدمة الجيش گردانيد نخست مرو و طبس و قهستان را بلطف و عنف مفتوح ساختند آنگاه لواى عزيمت بدان جانب برافراختند و اكثر بلاد خراسان مانند نشابور و سبزوار و جوين و خواف و باخرز و امثال آن را بعضى به صلح و برخى به جنگ بىتأمل و درنگ مسخر نمودند چندگاه در بلده نشابور رحل اقامت انداخته لشكر بسرخس ارسال نمودند آن خطه را نيز مفتوح ساختند و عبد اللّه بن حازم را بخطه هرات ارسال داشتند بقولى خود رايت عزيمت بدانجا افراشتند با والى هرات صلح نموده مبلغ گرامند از او گرفتند و بصوب مرو شتافتند و آنجا را نيز بطريق صلح مفتوح نموده بعد از آن عبد اللّه بن عامر احنف بن قيس را ببلخ فرستاد احنف در قليل زمانى مملكت طالقان و طخارستان و امثال آن را مسخر گردانيد حاصل آنكه در زمان خلفا تمامى آن سرزمين مسخر اولياء دين مبين گرديد بعد از اوان خلافت خلفاء حكام آن ديار از طرف ملوك امويه مقرر بود\r\n\r\n","description":"","footnote":"","page_name":" 144 ","page_number":234},
  {"content":"\r\n\r\nدر عهد مروان بن محمد كه آخر ملوك مروانيانست آفتاب جلال بنى عباس از مشرق اقبال طالع و ماه جاه امويه در مغرب زوال غروب نمود .\r\nفى شهور سنه صد و بيست و نه ابو مسلم مروزى از نژاد گودرز از اولياى بنى عباس خروج و بر اورنگ امارت عروج فرمود آن ولايت را از مروانيان مصفى ساخت و دشمنان دين و اعداى اهل يقين را از ساحت خراسان برانداخت و تمامى آن مملكت مسخر اولياء بنى عباس گشت و لواى اقتدار عباسيان از ايوان كيوان درگذشت در زمان خلافت مامون سنه دويست و پنج ملوك طاهريه ظهور نمودند و در مجموع آن مملكت مقتدر و مسلط بودند در سنه دويست و سى و هفت در عهد المعتمد بن المتوكل صفاريان بر آن كشور مستولى شدند و در اوان دولت المقتدر بن المعتضد سنه دويست و هفتاد و هفت سامانيان در آن ولايت كوس استقلال زدند در عصر خلافت المطيع بن المقتدر سنه سيصد و پنجاه و هفت غزنويان در غزنين و بلخ ظهور نمودند در زمان الطائع بن المطيع جميع آن ديار را مسخر فرمودند در عصر حكومت القائم بن القادر در سنه چهارصد و سى و هشت سلجوقيان بر ان مملكت استيلا يافتند و در عهد دولت المقتفى بن المستظهر سنه پانصد و چهل و سه غوريان در اكثر آن سرزمين لواى حكومت افراختند و در زمان خلافت المستنجد بن المقتفى سنه پانصد و پنجاه و يك خوارزمشاهيان آن ديار را مسخر ساختند در اوان حكومت الظاهر بن الناصر سنه ششصد و هفده چنگيزيان آن ملك را گشودند و مجموع اهالى آن ديار و گروهى بسيار قتل نمودند در اوان دولت المستنصر بن الظاهر سنه ششصد و چهل و سه ملوك كرت به حكم آل چنگيز در بلدهء هرات و اطراف آن مسلط گرديدند و در سنهء هفتصد و سى و هفت سربداران در سبزوار و نواحى آن ديار به مرتبه امارت رسيدند و در سنه مذكوره طغا تيموريان در جرجان و توابع آن خروج نمودند و در سنهء هفتصد و شصت و اند امراى جغتاى در طخارستان و مضافات آن باعث خرابى بلاد و پريشانى عباد شدند و در سنه هفتصد و هشتاد و دو تيموريان در كل خراسان كوس استيلا زدند و در نهصد و بيست و سه شاهى بيك خان آن ملك را مسخر كرد در سنه نهصد و بيست و شش شاه اسماعيل صفوى از تصرف\r\n\r\n","description":"","footnote":"","page_name":" 145 ","page_number":235},
  {"content":"\r\n\r\nبيگانگان بيرون آورد بعد از چندى عبيد خان و عبد اللّه خان و عبد المؤمن خان و عبد اللطيف خان بمضمون : هر كسى پنج‌روزه نوبت اوست\r\nچند سال على سبيل الاختلال حكومت كردند آنگاه اولياى دولت صفويه به حوزه تصرف خويش درآوردند بعد از انقراض دولت صفويه هرج و مرج كلى بر احوال آن ديار رسيد آخرالامر نادر شاه ذىجاه در حدود هزار و صد و چهل و پنج با هزار زحمت و رنج بر آن ولايت مستولى گرديد بعد از انقراض دولت نادرى تا حال كه سنه هزار و دويست و سى و هفت است امراء آن ديار طريق ملوك‌الطوايف مسلوك مىدارند و هيچيك سر اطاعت و انقياد بر يكديگر فرونمىآرند نخست اولياى دولت قاجاريه از بسطام الى مشهد نافذ الفرمان شدند و ديگر جماعت افغان در هرات و توابع آن حكمرانند ، طايفه ازبك در بلخ و نواحى آن و گروه افشار در اندخود و شبرغان ، و فرقه جلاير در كلات « 1 » حاكم بخارا در مرو و توابع آن ، و تركمانان در سرخس و بادغيس و قبيله عرب در قاين ، و كيائيان در سيستان ، و جماعت هزاره در باخرز ، و طوايف اكراد در خبوشان ، و ايلات قرائى در تربت ، و قبايل خزيمه در طبس ، و ملكان غور در غرجستان ، و گروه مسك در خلم ، و قومى ديگر از هزاره در جبال هرات ، و جمعى ديگر از تركمانان در نساء ابيورد ، در گوشه و كنار نيز بسيارند كه سر اطاعت به هيچ‌كس فرونمىآورند .\r\nحاصل آنكه ديار خراسان پيوسته مركز سلاطين جم شوكت و خواقين فريدون حشمت بوده و علماى دين و فضلاى دانش قرين بمدح آن سرزمين زبان گشوده بسيارى از اولياى عظام و مشايخ گرام و عرفاى عاليمقام از آنجا برخاسته همواره آن كشور به زيور حكماى خردپرور و شعراء بلاغت‌گستر پيراسته كلام معجز نظام حضرت رسول انام و ائمه گرام در وصف بعضى از آن مقام مسرت انتظام يافته و ذكر آن كلام در هنگام خويش مذكور خواهد شد . مسود دفتر آنچه از آن كشور ديده و به حقيقت احوال رسيده مذكور مىنمايد الاعانة و التوفيق من الله الودود .\r\n\r\n\r\n","description":"","footnote":"\r\n( 1 ) - نسخه : گروه افشار در آن ديار چون دو فرقه جلاير در كلات .\r\n","page_name":" 146 ","page_number":236},
  {"content":"\r\n\r\n\r\nاسفزار\r\nولايتى است مسرت آثار از توابع هراتست مشتمل است بر بيست پاره قريه كه همگى محتويست بر باغات نيكو و بساتين چون مينو اكثر آن در دشت واقع است و اطرافش واسع مردمش تاجيك و حنفى مذهب در طرز مردمى و آدميت مؤدبند و ايلاتش طايفه ابدالى از جماعت افغان قريب به پنج‌هزار خانوارند و ارباب معارف آن ديار بسيارند بذكر يك كس مىپردازيم :\r\nمولانا معين الدين در فضل و كمال بىمثل و بىهمال بوده در نظم و نثر از امثال و اقران گوى مسابقت ربوده از تاليفاتش تاريخ بلدهء هراتست در زمان سلطان بايقرا بعالم عقبى توجه نمود .\r\n\r\nاسفراين\r\nقصبه‌ايست دلنشين آبش معتدل هوايش بهجت قرين طرف شمالى سبزوار و از توابع نشابور است مشتمل است بر پنجاه قريه دلگشا و نواحى روح‌افزا از فواكه ميوهء سردسيريش ممتاز و گردگانش بامتياز است خلقش شيعه‌مذهب و نسبت به فقراء باادبند .\r\n\r\nدر ذكر بعضى از ارباب معارف آن ديار\r\n\r\nابو العباس فضل بن احمد\r\nدر بدايت حال به كتابت فايق كه در سلك امراى آل سامان انتظام داشت قيام مىنمود چون كوكب اقبال فايق به سرحد هبوط رسيد خود را به ملازمت امير سبكتكين رسانيد و بر مسند وزارت امير متمكن گرديد بعد از فوت امير پسرش سلطان محمود نيز آن منصب را بوى ارزانى داشت و مدت مديد رايت وزارت سلطان محمود برافراشت عاقبت‌الامر مزاج سلطان بر وى تغيير يافت بعد از اخذ و نهب مال به سعايت امراء در زير شكنجه بعالم آخرت شتافت .\r\n\r\nشيخ نور الدين حسن\r\nعارف معارف يقين و سالك مسالك دين بود در خدمت شيخ جمال الدين ذاكر به رياضت و سلوك اشتغال مىنمود شيخ جمال الدين از مريدان شيخ رضى الدين لالا است و او مريد شيخ نجم الدين كبرى است شيخ\r\n\r\n","description":"","footnote":"","page_name":" 147 ","page_number":237},
  {"content":"\r\n\r\nنور الدين جامع علوم ظاهرى و باطنى بوده و به زبان تركى و فارسى اشعار آبدار نظم نموده اين دو بيت از اوست :\r\n شوخ بىرحم فتاده است نگارم چكنم * برد انديشه او خواب و قرارم چه كنم\r\nسرزنش مىكندم خلق كه زارى تا كى * من دلسوخته چون عاشق زارم چه كنم \r\n\r\nشيخ صدر الدين\r\nبه فضايل صورى و معنوى و كمالات ظاهرى و باطنى آراسته بود در مكارم اخلاق و مراسم اشفاق از فضلاى زمان گوى سبقت مىربود در بدايت حال به سفر حج اسلام عزيمت كرد در بلاد مصر و شام اربعينات برآورد چندگاه در مدينه منوره اوقات گذرانيد آخرالامر به وطن مألوف آمده بارشاد خلايق مشغول گرديد در زمان سلطان ابو سعيد گوركان علم عزيمت بصوب هرات برافراخت و در آن بلده رحل اقامت انداخت و پادشاه آن حضرت را منظور نظر عاطفت ساخت ، فى شهور سنه هشتصد و هفتاد و يك هم در آن بلده بعالم عقبى شتافت .\r\n\r\nبيهق\r\nولايتى است معروف و باعتدال هوا و عذوبت ماء موصوف محتويست بر چهل پاره قريه تختگاه آن شهر سبزوار « 1 » .\r\nشيخ نور الدين حمزة بن على المتخلص به آذرى - اصل آن بزرگوار از آن ديار است حاوى علوم صورى و معنوى و جامع فضائل ظاهرى و باطنى بوده در كهولت جذبة من جذبات الحق بر آن جناب روى داده و در بدايت حال بصحبت شيخ محى الدين طوسى الغزالى رسيده و در نهايت احوال به خدمت قطب العارفين السيد شاه نعمة اللّه ماهانى قدس سره مشرف گرديده و در ملازمت آن حضرت اربعين‌ها كشيده از يمن تربيت آن حضرت مرتبهء اعلى و درجهء اقصى يافته عاقبت از آن حضرت اجازه و خرقه گرفته و دو نوبت پياده به حج رفته مدت يك سال در بيت اللّه الحرام مجاور بوده آنگاه سفر اقليم هند نموده سلطان هند شيخ\r\n\r\n\r\n","description":"","footnote":"\r\n( 1 ) - چنين مىنمايد كه پاره‌اى از اوصاف بيهق از نسخه افتاده باشد .\r\n","page_name":" 148 ","page_number":238},
  {"content":"\r\n\r\nرا رعايت بسيار فرمود آن جناب از علو همت بزخارف دنيوى التفات ننموده و درين باب گفته .\r\nبيت :\r\n من ترك هند و جيفهء جيفال گفته‌ام * باد و بروت چانه به يك جو نمىخرم \r\nبعد از چندگاه بمقتضى حب الوطن من الايمان بصوب خراسان خراميده مدت سى سال به سجاده طاعت مشغول عبادت گرديده ، فى شهور سنه هشتصد و شصت و شش به روضهء رضوان پيوست تصانيف مفيده از آن بزرگوار در صفحات روزگار يادگار است من جمله كتاب جواهر الاسرار و عجايب الغرائب و ديوان اشعار به نظر حقير رسيده اين اشعار از آن بزرگوار است .\r\n مقتداى خلق بعد از انبياء پيداست كيست * سرور مردان و شاه اولياء پيداست كيست\r\nصاحب تيغ و لواء و ناصر اسلام و دين * خويش و پيوند وصى مصطفى پيداست كيست\r\nور بتشريف كلام اللّه مىآرى دليل * حله‌پوش هل اتى و انما پيداست كيست\r\nور ز تمكين و وقار وجود مىگوئى سخن * كوه حلم و موج درياى عطا پيداست كيست\r\nور ز قدر حضرت و علم قدر رانى سخن * واقف گنجينهء سر قضا پيداست كيست\r\nصاحب لا سيف بر ارباب دين پوشيده نيست * قابل تشريف و قول لا فتى پيداست كيست\r\nدر حرم همچون خليل اللّه گشته بت‌شكن * آنكه بر دوش نبى بنهاد پا پيداست كيست\r\nدر مقامى كانبياء و خلق درمانند به خود * روز محشر حامى جرم و خطا پيداست كيست \r\n\r\n","description":"","footnote":"","page_name":" 149 ","page_number":239},
  {"content":"\r\n\r\n آنكه بعد از مصطفى كرد او خلاف اهل بيت * دشمن ذريهء خير النساء پيداست كيست\r\nشرط امت با نبى بدعهد كردن باوفا * بعد از آن با اهل بيتش بىوفا پيداست كيست\r\nروبهانند آنكه بهر جيفه حيلت كرده‌اند * در ميان روبهان شير خدا پيداست كيست\r\nجمله اهل بيت دربند سراى ديگرند * ز اهل عالم بسته اين تنگنا پيداست كيست \r\nقطعه\r\n ز حكمت بياموزمت نكته‌اى * كه در هر دو عالم شوى سرفراز\r\nلباس طريقت چه در بر كنى * بذلت مرنج و به عزت مناز \r\n\r\nباخرز\r\nولايتى است خوش و آب و هوايش دلكش و مشتمل است بر پنجاه پاره قريه آباد ، مردمش حنفى اعتقاد اكثر قرايش در ميان جبال و طرف شرقى هرات واقعست و سمت شماليش واسع و از طايفه هزاره محمد خان نامى شهرى وسط آنجا بنا نهاده و موسوم به نوشهر ساخته عمارات خوب و قصورات مرغوب در آن شهر طرح انداخته مشتملست تخمينا بر هزار باب خانه ، و انواع فواكه و حبوب در آن ديار به‌غايت خوب مىشود ، خلقش در سفك دماء و شرارت نفس معروف و بصفات جور و ظلم و فساد موصوفند چنان كه مسافرين و مترددين را به طايفه ازبك و تركمان بيع و شراء مىنمايند و از روز شمار و يوم الحساب انديشه نمىنمايند قرب ده هزار ايل هزاره در آن ولايت سكونت دارند تمامى اهل قراء و عشاير فارسى گوى و بدخوى باشند ، راقم حروف از يكى از اهل آن ديار سؤال نمودم كه مردم كدام ديارى و گل كدام گلزارى ؟ در كمال خشونت و بدخلقى جواب داد كه باخرزىام . گفتم باخرزى تو را با مردى چه كار و با آدميت چه شمار . غرض اينكه عموم اهل آن ديار مردم‌آزار و تبه‌روزگارند قديم الزمان ارباب فضل و ايقان از آن مكان برخاسته‌اند :\r\n\r\n","description":"","footnote":"","page_name":" 150 ","page_number":240},
  {"content":"\r\n\r\n\r\nدر ذكر بعضى از مشايخ كبار و معارف آن ديار\r\n\r\nابو المعالى سيف الدين سعيد بن مظفر الملقب بشيخ المعالم\r\nآن جناب عالم بعلوم صورى و معنوى بوده و در فضائل ظاهرى و باطنى كسى با آن حضرت برابرى نمىنموده تكميل نفس در ملازمت شيخ نجم الدين كبرى فرموده در فترات چنگيزخانى در بخارا تشريف داشت و منكو قاآن بن تولى خان با آنكه متابعت ملت عيسوى مىنمود در احترام آن بزرگوار دقيقه‌ئى نامرعى نمىگذاشت .\r\nجمعى از مشايخ كبار معاصر آن بزرگوار بوده‌اند مانند شيخ سعد الدين حموى و شيخ عزيز نسفى و شيخ نجم الدين رازى و شيخ رضى الدين لالا و شيخ فريد الدين عطار و شيخ كمال الدين خجندى و شيخ مجد الدين بغدادى قدس اللّه ارواحهم و امثال ايشان .\r\nبا اكثر آن طايفه شبها بروز برده بلكه همه اين عزيزان از يك جوى آب خورده‌اند ، در نفحات مذكور است كه روزى آن جناب بر سر جنازه درويشى حاضر گرديد حضار گفتند شيخنا تلقين فرمائيد ، شيخ پيش روى بايستاد و زبان به اداى اين رباعى گشاد\r\nرباعى\r\n گر من گنه روى زمين كرد ستم * عفو تو اميد است كه گيرد دستم\r\nگفتى كه بروز عجز دستت گيرم * عاجزتر از اين مخواه كاكنون هستم \r\nوفات آن جناب بعد از فوت منكو قاآن بسه سال فى شهور سنه ششصد و پنجاه و هشت بوقوع پيوست ، مزار فيض مدارش در بخارا در غايت اشتهار است .\r\n\r\nمولانا زين الدين تايبادى\r\nتايباد قريه‌ايست از باخرز ، مولانا در فضائل علوم عقلى و نقلى يكتا و در كمالات ظاهرى و باطنى بىهمتا بوده و كسب علوم ظاهرى در خدمت نظام الدين هروى نموده .\r\nدر نفحات مسطور است كه مولانا اويسى بوده و از روحانيت حضرت قطب الامام شيخ احمد جام تربيت حاصل كرده و چندين اربعينات در مزار آن بزرگوار برآورده .\r\nو در حبيب السير مذكور است در وقتى كه امير تيمور عزيمت خراسان كرد قصد\r\n\r\n","description":"","footnote":"","page_name":" 151 ","page_number":241},
  {"content":"\r\n\r\nزيارت مولانا نمود آن جناب زبان بالهام بيان گشاده بامير سخنان سودمند فرمود امير سؤال كرد شما چرا ملك غياث الدين پير على را نصيحت نفرموديد جواب فرمود او را پند دادم نشنيد لاجرم ديد آنچه ديد اگر شما نيز قبول نكنيد حضرت ايزد ديگرى را بر شما مستولى خواهد گردانيد امير تيمور پرسيد كه كدام كس بر من استيلا خواهد يافت مولانا فرمود عزرائيل امير از اين سخن خرم گرديد و به فال نيك گرفت كه هيچ‌كس از سلاطين بر من ظفر نخواهد يافت و چنان اتفاق افتاد .\r\nمولانا فى شهور سنه هفتصد و نود و يك داعى حق را لبيك گفته بسوى خلد برين خراميد رحمة اللّه عليه ، در تاريخ آن جناب اشعار آبدار بسلك نظم كشيده بر اين يك بيت اكتفا رفت .\r\nبيت :\r\n تاريخ وفات قطب اوتاد * يك نقطه بنه به آخر صاد \r\nمدفن مولانا در تايباد مشهور است بمزار متبرك .\r\n\r\nباميان\r\nولايتى است از طخارستان از اقليم رابع ميان بلخ و كابل واقع در ميان جبال شامخه و تلال عاليه اتفاق افتاده و طرف جنوبش فىالجمله گشاده است طولش « قب » و عرضش « لدله » « 1 » ضحاك تازى آن را بنا نموده در زمان ملوك غور به‌غايت معمور بوده چنگيز خان خورد و كلان آن مكان را قتل فرمود ، آبش در كمال عذوبت و هوايش در غايت برودت چنان كه راقم حروف هنگامى كه بر آن ولايت گذر نمود شمس در برج ميزان بود برف عظيمى باريدن گرفت لهذا اشجار ميوه‌دار در آن ديار معدوم و طباع خلقش از برودت هوايش معلوم .\r\nقديم الزمان در جبال آن مكان عمارات خوب بر وضع مرغوب كنده‌اند بر فقير معلوم نشد كه از بناهاى كيست از هر كس سؤال نمودم گفتند بانى آن معلوم نيست در آن ديار چنان اشتهار دارد كه آن عمارت شش هزار خانه است بر خردمندان مخفى نخواهد بود كه شش هزار خانه به وضع سراهاى ارباب دولت از كوه تراشيدن و مانند آن عمارات اصحاب قدرت اتمام گردانيدن در غايت صعوبت و در كمال اشكالست و چند صورت ديگر به شكل انسان تراشيده من جمله دو هيكل بزرك كه صورت مؤنث و\r\n\r\n\r\n","description":"","footnote":"\r\n( 1 ) - بستان السياحة : عرضش « لح »\r\n","page_name":" 152 ","page_number":242},
  {"content":"\r\n\r\nمذكر آن را ظاهر گردانيده‌اند مذكر آن موسوم به صلصال و مؤنث بشمار طول هر يك شصت ذرع و عرض آن شانزده ذرع جميع ابدان آن دو صورت را نموده‌اند و پشت آنها را به كوه داده‌اند كمال صنعت را ظاهر كرده‌اند در السنة و افواه خلايق « بت » مذكور است و در كتب لغت « بت باميان » مسطور است در زير بتان غاريست طولانى راهش باريك به‌غايت ظلمانى آثار عمارت و سكونت در آن غار نبود فقير نهايت آن غار را معلوم نتوانست نمود و حقيقت آن نيز معلوم نگشت .\r\nولايت باميان مشتملست بر پنج قلعهء گلين به‌غايت متين و چهل پاره قريه اصل شهر هزار باب خانوارند اغلب مذهب ابو حنيفه دارند بعضى قراى آن شيعه‌مذهب و بعضى سكنه‌اش سادات صحيح‌النسبند قريب هزار خانوار در اطرافش مسكن دارند اكثرا شيعه اثنى عشرى و بعضى غالى و قليلى خوارجند ، همگى قطاع الطريق و شيخ نجدى را رفيقند آبش مردم غريب را مسهل قوى است زيرا كه چند فرسخ از روى گياه سقمونيا جاريست معدن فلزات نفيسه ، و نباتات غريبه و عقاقير عجيبه در آن ديار بسيار است\r\n\r\nمن البدائع\r\nاز بدايع روزگار دو چيز در آن ديار مشاهده شد : نخست آنكه طرف غربى آن ولايت به مسافت يك فرسخ تلى است مشهور بتل اژدر و متصل است بجبل طولش قريب بچهل ذرع و عرضش شانزده گام و آخر آن تل دو شاخ گشته مانند سر اژدها و طولش سه ذرع بيشتر و در آن شاخها به مثابه دو چشم چشمه‌ايست آب باريكى از آن چشمها جاريست مسافت ده گام نرفته ريگ مىگردد و ديگر در وسط آن تل شكافى است عرض آن يك ذرع و طولش قريب شش ذرع و عمقش پنج ذرع در نهايت آن شكاف آبى است بسيار قليل بصداى مهيب لفظ يا على از آن مسموع مىگردد سالى چند بار خلق بسيارى جمع شده در آنجا و گوسفند ذبح مىكنند و هر شخصى كه از روى اخلاص بر آن آب خطاب كرده بگويد اى آب تو را بولايت على قسم مىدهم كه بالا بيا ، بامر الهى در مدت نيم ساعت آن آب به جوش و خروش آمده به مثابه‌اى بلند مىگردد كه دست جمهور خلايق بدان آب مىرسد چون ابتداء حال اين احوال شنيدم افسانه پنداشتم بعد از مشاهده گفتم  وَ هُوَ عَلى كُلِّ شَيْءٍ قَدِيرٌ . * \r\n\r\n","description":"","footnote":"","page_name":" 153 ","page_number":243},
  {"content":"\r\n\r\nديگر آنكه سمت شرقى آن ولايت به مسافت چهار فرسخ غارى اتفاق افتاده كه سياحان جهان و مساحان زمان در هيچ مكان چنان غارى نشان نداده‌اند ، راقم دفتر احوال آن غار را در هيچ تاريخى نديده و از هيچ‌كس حقيقت آن را نشنيده آنچه برأى العين مشاهده كرده از هزار يك و از بسيار اندك مىنماند فى شهور سنه هزار و دويست و بيست و يك به رفاقت حاكم آن نواحى با شانزده نفر ملازم چهار نفر آنها كاه برداشته كه وقت رفتن بريزند كه هنگام مراجعت راه گم نشود و هشت نفر آذوقه حمل نموده و دو نفر هيزم و دو نفر ديگر روغن و چراغ با سازمان تمام داخل غار شديم و مدت سه روز گرديديم تمامى آن غار را نديده بيرون آمديم آنچه مشاهده شد قريب دوازده هزار خانه و هزار باب دكان و مشتمل به چندين چهارسوقهاى رفيع و صفه‌هاى منيع همگى به طرز بديع و بطور غريب بسيار خوش و به‌غايت دلكش مرتب و منظم گردانيده‌اند كه فى الواقع خرد خورده‌دان از ديدن غار چنان در سنگلاخ از حيرت مدهوش ، و عقل دقيقه‌ياب از شنيدن چنين آثار در وادى عبرت بىهوش ، عجب‌تر آنكه آن غار به‌غايت مظلم و تار و مغربش بدوره انحصار است اكنون بين الجمهور بغار ضحاك مشهور و اللّه اعلم بحقايق الامور .\r\nحقوق ديوانى آن ديار در اين روزگار هفتاد هزار مثقال نقره مقرر و حاكمش از جانب ملوك كابل معين است دار الملك فرقه‌اى از ملوك غور بوده و جلال الدين بن بهاء الدين سام بر سر كوهى قلعه متين بنا فرموده بمرور دهور منهدم شده آثار آن باقيست .\r\n\r\n( ذكر ملوك غور بطريق اجمال )\r\nمخفى نماند كه ملوك غور شش نفر بوده‌اند : اول آن طايفه ملك فخر الدين مسعود بن عز الدين حسين بن قطب الدين حسن غوريست كه چون اولاد عز الدين حسين ملك موروثى را قسمت كردند ملك باميان و نواحى آن را فخر الدين مسعود برداشت و سالهاى فراوان علم اقتدار در آن ديار برافراشت هنگام رحلت سه فرزند خلف در صفحه روزگار يادگار گذاشت .\r\n\r\n","description":"","footnote":"","page_name":" 154 ","page_number":244},
  {"content":"\r\n\r\nملك شمس الدين محمد بن فخر الدين مسعود در مسند حكومت قايم‌مقام پدر گشت و پايهء رفعتش از ايوان كيوان درگذشت اخلاق پسنديده و احوال گزيده داشت و در اندك زمانى رايت عزيمت بصوب آخرت برافراشت .\r\nبهاء الدين سام بن شمس الدين محمد پادشاه درويش‌پرور و شهريار عدالت‌گستر بود در عدل و داد و فضل و كمال از پادشاهان گوى سبقت مىربود زمرهء علماء و فضلاء و دانشمندان را محترم و مكرم مىداشت و در رعايت خاطر ايشان دقيقه‌ئى مهمل و نامرعى نمىگذاشت امام فخر الدين رازى رساله‌ئى بنام آن شهريار عاليمقام در سلك تحرير كشيده و آن شهريار معدلت شعار آن بزرگوار را به عطاهاى خاص مخصوص گردانيد ، فى شهور سنهء ششصد و دو بعالم آخرت توجه نموده و مدت حكومتش چهارده سال بود .\r\nعلاء الدين على بن بهاء الدين سام چندگاهى حكومت يافت به زودى بصوب آخرت شتافت .\r\nملك مسعود بن علاء الدين قليل وقتى صاحب ايالت گرديد بدست برادرزاده‌اش بقتل رسيد .\r\nجلال الدين ابن بهاء الدين سام مدت هفت سال من حيث الاستقلال حكومت نموده ناگاه سلطان محمد خوارزمشاه رسيده و كارش باتمام رسانيد و مملكت او را مضبوط كرده دولت آن طايفه به نهايت انجاميد .\r\n\r\nبلخ\r\nاز بلاد مشهوره و مداين معروفه مشتمل است بر نواحى دلگشا و قراى فرح‌افزا ، طولش از جزاير خالدات « قا » و عرضش از خط استوا « لوما » در بناى او اختلافست بعضى از مورخان گفته‌اند كه بلاخ بن اخلوخ آنجا را بنياد كرده اما جمهور علماء اين فن بيان نموده‌اند كيومرث كه اول ملوك پيشداديان است آن شهر را بنا نمود و طهمورث ديوبند ابن هوشنگ او را تمام فرمود كيكاوس بن كيقباد در عمارت او مساعى جميله بظهور رسانيد و لهراسب بن اروند شاه دور آن شهر را بارو كشيد بمرور دهور و كرور شهور چنان شهرى\r\n\r\n","description":"","footnote":"","page_name":" 155 ","page_number":245},
  {"content":"\r\n\r\nعظيم گرديد كه او را ام البلاد نام نهادند در زمان اسلام كثرت و ازدحام اهل ايمان به مثابه‌اى بود كه وى را قبة الاسلام گفتند ناظم مناظم سخنورى حكيم انورى در عظمت او گويد\r\nبيت :\r\n آسمان گر طفل بودى بلخ كردى دايگيش * چون تواند كرد معمور جهان را مادرى \r\nدر حبيب السير مسطور است كه در زمان عثمان عبد اللّه بن احنف آن بلده را بلطف و عنف بگشود در روزگار ملوك امويه و بنى عباس به مرتبه‌اى معمور و آبادان بود كه در وقت فترات چنگيز خان در اصل شهر و قراء هزار و دويست جا سجاده صلاة جمعه مىگستردند و هزار و دويست حمام راحت انجام در آن مقام موجود بود پنجاه هزار كس از سادات عظام و مشايخ كرام و علماء ذوى الاحترام در آنجا مسكن داشتند لشكر چنگيز خان خورد و كلان و اطفال و نسوان آن مكان را باقى نگذاشتند و عمارات بلند و قصور دلپسند آن را به خاك برابر و يكسان كردند و باغات جنت آيات و بساتين خلدآئين آن را از بيخ و بن برآوردند\r\nبيت :\r\n همه بلخ را چون كف دست كرد * عمارات عاليش را پست كرد \r\nبعد از قتل و خرابى چنگيز خان آن ديار كرة اخرى بسعى و اهتمام سلاطين گردون احتشام كسوت تعمير پوشيد و بسبب ترددات سپاه مخالف و مؤالف ويران و پريشان گشته اكنون كه سنهء هزار و دويست و سى و هفت است به‌غايت پريشان و قلعهء آن معمور و آبادانست مشتمل است بر پانصد باب خانه ، و خارج قلعه كه شهر گويند محتويست بر دو هزار باب خانه ، فىالجمله آبش معتدل و هوايش به گرمى مايل مردمش سفيد رخسار و از متاع حسن برخوردارند مشتمل بر هفت نهر عظيم و هفده بلوك معتبر است سكنه شهر و قراء فارسى گوى ، اويماقات آن ترك زبان قريب بسى هزار خانه دارند ، از طوايف ازبك و جغتاى و تركمان و سنك در جوانب آن ديار سكونت دارند همگى شمشير زن و تيرانداز و نيزه گذارند ، عامه مردمش مهمان‌دوست و غريب‌پرور اما از فضائل و كمالات انسانى بركنارند ، و كافه اهلش حنفى مذهب\r\n\r\n","description":"","footnote":"","page_name":" 156 ","page_number":246},
  {"content":"\r\n\r\nو به‌غايت متعصبند چنان كه گفته‌اند .\r\nشعر :\r\n دو گروهند در جهان بىپير * سنى بلخ و شيعهء كشمير \r\nسلطان ملكشاه بن الب‌ارسلان سلجوقى در رساله خود آورده كه مردم بلخ از متاع غيرت و حميت بىمايه و در مدارج سماحت و مردانگى بىپايه‌اند غالبا سلطان معدلت نشان درست گفته و بمثقب فراست درّ حقيقت سفته ، حبوبات آن ديار فراوان و هرگونه نعمت ارزانست ، از فواكه انگور و خربوزه و هندوانه ممتاز و از حبوبات گندمش بامتياز است .\r\nبر خردمندان پوشيده و پنهان نماند كه قبة الاسلام بلخ همواره مقر سلاطين زمان بوده و پادشاهان كيان كه بر اكثر معموره حكم داشتند آنجا را تختگاه نموده بعد از ظهور ملت بيضا نيز مدتها دار الملك حكام اسلام بوده اكنون چهارصد و نه سالست از نظر ملوك روزگار افتاده بل به حكم حضرت كردگار رو به خرابى نهاده\r\nمصرع :\r\n بوم نوبت مىزند در گنبد افراسياب \r\n\r\nذكر ملوك كيان\r\nمخفى نماند كه سلاطين كيان با اسكندر رومى ده نفر بودند و مدت هفتصد و سى و هشت سال طريق عدل و داد پيمودند :\r\n\r\nكيقباد\r\nاول ايشان كه متصدى امور سلطنت گرديد و بمدارج پادشاهى رسيد كيقباد بن ذاب بود در قهر اعداء و تربيت احباء يد و بيضا مىنمود قلاع بسيار از تصرف بيگانگان استرداد كرد و دمار از روزگار دشمنان برآورد افراسياب كه دشمن خاندان بود دست از ايران كشيده طالب صلح و صلاح گرديد كيقباد مطالب او را قبول نمود گويند تختگاه آن شهريار اصطخر بوده حمد اللّه مستوفى دارالملكش را در اصفهان گفته مدت صد سال سلطنت كرد متوجه بصوب آخرت گشت ، در روضة الصفا مسطور است كه بعثت حضرت الياس و اليسع و اشموئيل\r\n\r\n","description":"","footnote":"","page_name":" 157 ","page_number":247},
  {"content":"\r\n\r\nو خرقيل در روزگار آن شهريار معدلت شعار بوقوع رسيده و شجاعت رستم دستان در زمان آن سلطان آشكار گرديد .\r\n\r\nكيكاوس\r\nبقولى پسر كيقباد بود بعد از پدر از كنار آمويه تا زمين بابل تصرف نمود در زمان شهريارى بدست حاكم يمن و پادشاه مازندران افتاد پور زال او را از آن دو مهلكه نجات داد آن پادشاه را فرزندى بود سياوش نام كه دهر ناپايدار در حسن و جمال و فضل و كمال مانندش نزائيده و دايهء روزگار مثلش در آغوش خويش نپروريده بنا بر سببى از پدر رنجيده نزد افراسياب شتافت نخست باصناف الطاف افراسياب اختصاص يافت و افراسياب فرنگيس دختر خود را بنكاح او درآورد بالاخره نقش وجود سياوش را از لوح هستى بسترد و در آن اوان .\r\nفرنگيس بكيخسرو حامله شد چون آن مولود مسعود به عرصه وجود قدم نهاد و بسن رشد و تميز رسيد بصوب ايران خراميد كيكاوس او را بمسند سلطنت نشانيد و خود در گوشهء انزوا منزل گزيد احوال رفتن سياوش و رفتن او بتوران و باعث كشته شدن او و آمدن كيخسرو به ايران در تواريخ بر سبيل تفصيل مذكور است مولانا جلال الدين رومى قدس سره بطور لطيف بسلك نظم كشيده .\r\nنظم :\r\n كيخسرو و سياوش و كاوس و كيقباد * گويند كز فرنگيس افراسياب زاد\r\nرمزى خوش است گر بنيوشى بيان كنم * احوال خلق و قدرت شاهى و علم و داد\r\nز ايران جان سياوش عقل سعاد روى * از بهر اين نتيجه بتوران تن نهاد\r\nپيران مكر پيشه كه عقل معاش بود * آمد برسم حاجب در پيشش ايستاد\r\nتا برد مرد را بر افراسياب نفس * بس سعى كرد دختر طبعش بزن بداد\r\nتا چند گاه در ختن كام و آرزو * بيچاره با فرنگس شهوت ببود شاد\r\nگر سيوز حسد ز پى كينه و فساد * آمد ميان آن دو شه نامور فتاد\r\nشد با گروه آز و وفور غضب بهم * رفتند پيش نفس خسيس دنى نهاد\r\nتدبيرهاى باطل و انديشه‌هاى زشت * كردند تا هلاك سياوش از آن بزاد\r\nزير سفال سفله درخشنده گوهرش * پنهان نشد كه داشت ز تخم شهان نژاد \r\n\r\n","description":"","footnote":"","page_name":" 158 ","page_number":248},
  {"content":"\r\n\r\n كيخسرو وجود ز تزويج عقل و نفس * موجود گشت و بال بزرگى همىگشاد\r\nگيو طلب بيامد و شهزاده برگرفت * از تورش برد باز به ايران جان چو باد\r\nز آنجاش باز برد بزابلستان دل * دادش به خاك علم كه او بود اوستاد\r\nسيمرغ قاف قدرتش از دست زال علم * بستد بلطف و چشم جهان‌بينش برگشاد \r\nسلطنت كيكاوس صد و پنجاه سال بود گويند بعثت حضرت داود و سليمان در زمان وى روى نمود .\r\n\r\nكيخسرو بن سياوش\r\nزبدهء سلاطين روزگار و قدوهء پادشاهان گردون اقتدار بود همت عالى نهمتش با چرخ برابرى مىنمود و فرمان قضا جريانش با قدر برترى نمود در روزگار آن شهريار معدلت شعار جهان معمور و جهانيان مسرور علماء حق گزين و حكماء حقيقت آئين و وزراء باتدبير و امراء كشورگير و اغنياء درويش‌پرور و فقراء قناعت‌گستر و پيران نيك‌كردار و جوانان پرهيزكار و پسران ادب‌آموز و دختران حيااندوز و مردان باهمت و زنان باعفت ، اسباب شادى تمام و سامان خرمى به انجام بود كه در اين زمان چون سيمرغ و كيمياست ، در روضة الصفا مسطور است كه چون كيخسرو بر اورنگ خسروى نشست نخست بطلب خون سياوش برخاست و از طبقات حشم لشگر جنگجوى و سپاه دشمن‌كش بياراست باستعداد هر چه تمام‌تر به جنگ افراسياب ارسال نمود و خود نيز از عقب جنود نامعدود نهضت فرمود ميان او و افراسياب محاربهء صعب اتفاق افتاد و سالار تركان شكست يافته روى توجه به راه هزيمت نهاده بالاخره خسرو ايران سالار توران را بدست آورده بعدم فرستاد چون كيخسرو خاطر دريا مقاطر خود را از ممر دشمن فارغ گردانيد روى بمهام مملكت و نظام رعيت نموده بطور شايسته به انجام رسانيد آنگاه به اشارت غيبى لهراسب را وليعهد ساخته از جهاندارى عزلت گزيد بعد از آن هيچ آفريده‌اى آن پادشاه را نديد مدت سلطنتش موافق جمهور مورخين شصت سال بود اما مؤلف عجم گفته\r\nنظم :\r\n چه صد سال كيخسرو نامدار * بهر چه آرزو كرد شد كامكار\r\nبدانست آخر چه فرزانگان * كه گيتى سراب است و ما تشنگان \r\n\r\n","description":"","footnote":"","page_name":" 159 ","page_number":249},
  {"content":"\r\n\r\n همى تشنه هرچند پى بيشتر * نهد تشنگى باشدش بيشتر\r\nبه لهراسب داد افسر خسروى * وليعهدى و تاج كيخسروى \r\nمخفى نماند كه بعضى مغان كيخسرو را پيغمبر دانند و احكامش را شريعت خوانند اما اكثر مؤبدان برآنند كه كيخسرو بدين فريدون بوده و به گفتار فريدون عمل مىكرده ليكن نامه هوشنگ از برداشتى و مضمون جام گيتىنماى فريدون مهمل نمىگذاشتى پيوسته گفتى كه هرچند به رازهاى نهانى مشاهده مىكنم سخنان جمشيد چون خورشيد با ضياء است و هر قدر به كارهاى آشكار مىنگرم گفتار فريدون با برهان و راهنماست اما بر خردمند پوشيده نيست كه پروردگار آدميان و خداوند روزى رسان و آفرينندهء جان جانوران و آسايش جهانيان آفتابست و هر كس منكر اين شود او را از خرد نصيب نيست بلكه از جمله دواب است زيرا كه اگر آفتاب نبودى هيچ شىء در جهان ظهور ننمودى در جهان جاندارى حيات نيافتى و او را روزى از هيچ وجه بدست نيامدى و اين جهان جاى تاريك بودى و كسى در آنجا آسايش ننمودى چون آفتاب با ما نيكوكار است لاجرم به پرستش سزاوارتر است .\r\nكيخسرو را كتابيست ومجاس نام سخنان بلند در آن درج كرده ابو زر جمهر گفته كه نامه و مجلس از مؤلفات هوشنگ بود و كيخسرو بر آن عمل مىنمود چنان كه نامه هدى از تصنيفات هوشنگ نزد فريدون اعتبار تمام داشت .\r\nدر تاريخ مغان مذكور است كه چون جام جمشيد بكيخسرو رسيد از دانايان آن زمان پرسيد كه حقيقت اين جام چيست عرض كردند كه مايهء اين جام ما را معلوم نيست كيخسرو از نمود آن جام جام ديگر ساخت و آن را جام گيتىنما نام نهاد آن هر دو جام را هنگام بهار روشنى تمام بود و كيخسرو از آن دو جام بسى رموز غيبيه دريافت مىنمود هنگامى كه بيژن پسر گيو به حكم كيخسرو به جنگ گراز رفته و افراسياب او را گرفته در چاه محبوس ساخت حيات و ممات او كسى را معلوم نبود كيخسرو نظر در انجام انداخت و خبر داد كه بيژن در چاه است رستم حيله‌اى كرده بيژن را از چاه بيرون آورد اكنون انجام گيتىنما در آن غار است كه مزار كيخسرو است ، آورده‌اند\r\n\r\n","description":"","footnote":"","page_name":" 160 ","page_number":250},
  {"content":"\r\n\r\nكه اسكندر به زيارت كيخسرو در آن غار رفت و قصد آن نمود كه جام را از آن غار بيرون آورد ناگاه نظر اسكندر به لوحى افتاد ديد كه كيخسرو بر آن لوح نوشته كه يكى از ملوك روم جهان را مسخر نمايد و به زيارت در اين غار بيايد و قصد آن كند كه اينجام را بيرون برد چون اسكندر خط را بخواند از خيال جام بردن بازماند .\r\nبعضى از ارباب تحقيق برآنند كه جام گيتىنما اشاره بر مرآت ضمير عكس‌پذير آن شهريار بىنظير است چه هر امرى در عالم بوقوع انجاميدى پرتو آن بخاطر خورشيد مظاهرش تافتى .\r\n\r\nذكر سخنان كيخسرو\r\n\r\nصفت پادشاه\r\nاز سخنان معرفت بنيان كيخسرو است كه پادشاه آنست كه در سيرت به رعيت بماند و داد مظلومان از ظالمان بستاند عامل عادل و ضابط عاقل بر رعيت بگمارد و دل زيردستان و درماندگان را بدست آرد ، وزراء جهان‌ديده و امراء زحمت كشيده تربيت نمايد و بر روى اصحاب سيف و قلم ابواب لطف و احسان بگشايد و دانايان هر قومى را در آغوش مرحمت و شفقت پرورش دهد و درون درويشان و گوشه‌نشينان را نرنجاند نه آنكه مال رعيت بعنف و ستم بستاند و ضمير مسكينان و ضعيفان را برنجاند و عامل ستمكار و حاكم غدار بر رعيت مقرر سازد و خاندان قديم و دودمان عظيم را براندازد و مردم رذل و دون فطرت را پرورش كند و ضمير دانايان را به تير جور نشانه زند .\r\n\r\nصفت سردار\r\nسردار آنست كه بر احوال لشكر دانا و بر امور سپاه توانا باشد زحمت ديده و مشقت كشيده بود سپاه را بمواعيد خوب بنوازد و بسخنان مرغوب اميدوار سازد داد دهد و داد ستاند و به الطاف ملوكانه لشكر را دل‌خوش گرداند و در آغوش قهر و مهر پرورش دهد و از اوضاع خصم آگاه بود و در هنگام نبرد استوار باشد نه آنكه مغرور خودپسند بود و از صف‌آرائى بجز خودآرائى نداند و به مردم نخوت و تكبر نمايد و زبان لاف و گزاف گشايد و بىموجب واجب دانسته\r\n\r\n","description":"","footnote":"","page_name":" 161 ","page_number":251},
  {"content":"\r\n\r\nمواجب لشكر ندهد يا آنكه بولايت بعيده حواله كند آنگاه خمس آن عايد نگردد در روز نبرد بگريزد يا سر بباد دهد\r\nبيت :\r\n رعيت‌نوازى و سرلشكرى * نه كاريست بازيچه و سرسرى \r\n\r\nصفت علماء\r\nدانا آنست كه از اين و آن و سايه يزدان باخبر بود از پايان امر خويش آگاه شود به‌آنچه گويد بر آن كار گذارد و كسى را نادان و جاهل نشمارد هر آنچه گويد به حق گويد و راه مداهنه و رشوت نجويد شريعت بيضا را خوار ندارد و احكام آن را مهمل نگذارد دين بدنياى دون نفروشد و رداى مكر و تزوير نپوشد او را قلب سليم و رأى مستقيم بود وضيع و شريف و قوى و ضعيف نزد او يكسان باشد دل روشن و خاطر چون گلشن او را حاصل شود در پيش ارباب جاه و منصب متملق نگردد و به جهت جاه بدرشاه و وزير نرود بسبب وسعت دستگاه پيش خان و امير ندود و بئس العلماء عند باب الامراء را به كار نبندد در هر دانشى دعوى كند بايد در آن دانا و توانا باشد ، نه آنكه از مبتداء او را خبرى نباشد و خود را نحوى داند و بجز « فعل يفعل » نشنيده باشد و خويش را صرفى خواند و هر بىمعانى زبان بيان گشايد و هر بىنطقى دعوى منطقى نمايد و هر بىكلامى گردن متكلمى افرازد و هر بىفروعى خود را اصولى سازد و هر بو الفضولى خود را فاضلى شمارد و هر بىخبرى خود را اخبارى پندارد و هر مخنثى ادعاى محدثى كند و هر وخيمى لاف حكيمى زند و هر سفيهى فقيهى باشد و هر مقلدى مجتهدى شود و هر بىطهارتى امام جماعتى گردد و هر بىحسى مدرسى بود و هر بوابى خود را نوابى گويد و هر عامى طريق شيخ الاسلامى جويد هر اباضى خود را قاضى شناسد و هر ناشى خود را ملاباشى داند و هر بيطارى خود را طبيبى خواند و هر بدنهادى خود را اعدادى شمارد و هر ريگ‌شمارى خود را رمالى پندارد و هر مدبرى خود را معبرى گويد و هر طبيعى طريق الهى جويد و هر دربه‌درى گردن كيمياگرى افرازد و هر كذابى خود را منجمى سازد و هر بىشعورى خود را شاعرى داند و هر فلاحى خود را مساحى خواند و هر سخن ندانى خود را لغت‌دانى شناسد و هر قبيحى خود\r\n\r\n","description":"","footnote":"","page_name":" 162 ","page_number":252},
  {"content":"\r\n\r\nرا حسن شمارد و هر ظلمتى خود را نورى انگارد و هر مضلى هادىاى بود و هر ابو جهلى احمدى گردد و هر آزرى ابراهيمى شود و هر گوسفندى اسماعيلى باشد و هر بقرى خود را باقرى شناسد چنان كه عارف ربانى مظفر على شاه كرمانى قدس سره در اين باب فرموده .\r\nنظم :\r\n دوريست بر محنت و قرنيست پر ز غم * راحت همه مشقت و درمان همه الم\r\nاشراك و منقصت شده مقبول و روشناس * توحيد و معرفت شده مردود و متهم\r\nمردان حق غريق بلا گشته سر بسر * خاصان رب اسير جفا گشته دم‌به‌دم\r\nمستأنس عوام شده راحت اخص * مستقيل خواص شده محنت اعم\r\nاز ظلم ظلمان نتوان گفت حرف عدل * وز جهل جاهلان نتوان زد دم از حكم\r\nروبه‌وشان دعوى شيرى به جلوه‌گاه * شيران حق گرفته ز غم گوشه اجم\r\nچوپان گله گشته اسير زبون گرگ * گرگان ظلم پيشه شده حارس غنم\r\nگرگان بجلوه آمده‌اند در لباس ميش * زاغان چو عندليب بگلزار در نغم\r\nشكر دريغ داشته گردون ز طوطيان * بر گاو و خر مباح گلاب و شكر بهم\r\nبر رهرو ضعيف بعدوان كنند حكم * بر بيدل نحيف بطغيان رود قلم\r\nمسدود گشته راه گريز از چهار سوى * از شدت زمانه و از قوت ستم\r\nنبود گريزگاه درين دور پرفتن * الا جناب مرتضوى صاحب كرم \r\n\r\nصفت دينداران\r\nخداپرست آنست كه از جهان و جهانيان رسته و رشته تعلقات گسسته بود دلش با يزدان بسته و جانش به او پيوسته باشد خود را از گرداب غفلت برهاند و بساحل آگاهى و آزادى رساند به امر دانائى بذكر دوام و فكر مدام مستدام بود و تعظيم احكام يزدان و شفقت با همدينان كند ديده را نديده انگارد و شنيده را نشنيده شمارد از ماضى و مستقبل نسنجد حال را نقد شمرد از دادهء يزدان نرنجد آنچه آيد منع نكند و هر چه نيايد طمع نكند آنچه برسد جمع نسازد و درويشان را بلطف بنوازد اعمال شريعت را بجاى آرد و افعال طريقت را مهمل نگذارد تا كه او را معرفت حاصل شود و حقيقت به روى منكشف\r\n\r\n","description":"","footnote":"","page_name":" 163 ","page_number":253},
  {"content":"\r\n\r\nگردد آنگاه او را دل شاد و جان آزاد و تن صابر و لسان شاكر حاصل بود و هستى و نيستى عالم و رد قبول بنىآدم او را يكسان شود وجود عالم و عالميان در نظر حقيقت اثرش جز نمودى ننمايد و جميع ذرات موجودات در دل خورشيد منزلش ناچيز و نابود آيد و پيوسته   كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ   بخواند ، نه آنكه هر نادانى دعوى عرفانى كند دليلش آنكه\r\nما عرفناك حق معرفتك\r\nو هر بىمذهبى خود را صوفى داند حجتش اينكه الصوفى لا مذهب له و هر شريرى خود را فقيرى خواند برهانش آنكه اذا تم الفقر فهو الله و هر بىكيشى خود را درويشى شمارد شاهدش اينكه « سواد الوجه فى الدارين درويش » و هر دغلى خود را ولى پندارد گواهش اينكه\r\nاوليائى تحت قبابى لا يعرفهم غيرى\r\n، و هر ملحدى گردن موحدى افرازد بينه‌اش اينكه ليس فى الوجود احد الا الله ، و هر الحادى خود را اوتادى سازد دليلش آنكه  وَ هُوَ مَعَكُمْ أَيْنَ ما كُنْتُمْ ،  و هر حلولى خود را بهلولى گويد برهانش آنكه  أَلا إِنَّهُ بِكُلِّ شَيْءٍ مُحِيطٌ ،  و هر تناسخى خود را در حق راسخى شناسد حجتش اينكه  ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها  ، و هر مجرمى خود را محرمى داند گواهش   وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ ،   و هر گدائى خود را مقتدائى شناسد شاهدش اينكه\r\nكلكم راع و كلكم مسئول عن رعيته ،\r\nو هر بوالهوسى خود را صاحب نفسى گويد دليلش اينكه الطرق الى الله بعدد انفاس الخلائق ، و هر نامقيدى دعوى وارستگى كند حجتش اينكه القيد كفر و لو بالله ، و هر نادرستى لاف دل شكستگى زند برهانش آنكه\r\nانا عند القلوب المنكسرة\r\n، و هر اهل بلاهتى خود را اهل جنتى داند گواهش آنكه\r\nاكثر اهل الجنة البلهاء\r\n، و هر پرگوئى خود را خداجوئى خواند يعنى\r\nمن عرف الله طال لسانه\r\n، و هر مسكوتى خود را لاهوتى گويد اعنى\r\nمن عرف الله كل لسانه\r\n، و هر شاهدبازى خود را اهل رازى نمايد شاهدش اينكه « المجاز قنطرة الحقيقة ، و هر بنگى زبان اهل بصيرت گشايد گواهش اينكه النظر الى الخضراء تزيد نور البصر و هر بىمدركى صاحب مسلكى باشد و هر كثيفى اهل كشفى شود و هر هوامى صاحب الهامى باشد و هر جبلى شبلى گردد و هر يزيدى بايزيدى شود و هر مغرورى كوس منصورى\r\n\r\n","description":"","footnote":"","page_name":" 164 ","page_number":254},
  {"content":"\r\n\r\nزند و هر اهل شيدى دعوى جنيدى كند . اميد از كرم كريم و لطف حضرت قديم چنانست كه همگى را به راه قويم و صراط مستقيم هدايت كناد و از وساوس شيطانى و هواجس نفسانى محفوظ دارد\r\nشعر :\r\n دام سخت است مگر لطف خدا يار شود * ورنه آدم نبرد صرفه ز شيطان رجيم \r\n\r\nصفت سپاهى\r\nسپاهى آنست كه دلير و از فنون سپاهى خبير بود و در ايام محنت و شدت صبور و حمول باشد حق ولى نعمت را فرونگذارد و دوستش را دوست داند و از دشمنش روى بگرداند چون ولى نعمتش بخواند مغرور نشود و چون از برش براند غمين نگردد و در آشكار و نهان به امورش بپردازد و خويش و بيگانه را مطيعش سازد و در هنگام نبرد زره مردى و خود مردانگى بپوشد و در ركاب ولى نعمت خويش از دل و جان بكوشد از آفت جنگ نپرهيزد و از ميدان رزم نگريزد اگر كشته شود نام نيك در صفحه روزگار يادگار گذاشته و اگر فتح كند خرمن راحت از زمين برداشته ، نه اينكه سينه را فراخ و ريش را دو شاخ كند و هر جائى نشيند لاف خودنمائى زند قبا را تنگ و دست و پا را رنگ نمايد و هرجا بزمى باشد رزمى گشايد و در روز ميدان دواسبه گريزد و آبروى خويش و بيگانه بريزد حقوق ولى نعمت را نگاه ندارد و او را بچنگ محنت دوست و دشمن سپارد اگر ولى نعمتش بنوازد گويد به من محتاج است و اگر به زحمتش گدازد گويد آتش مزاج است\r\n\r\nصفت دهقان\r\nدهقان شايسته آنست كه كاركن و خورسند بود بكارى كه مشغولست در آن راضى و شاكر باشد حقوق پادشاه را بگذارد و محتاجان را به حصه‌ئى خورسند دارد نه آنكه هرزه‌گرد و صحرانورد بود بدگوى و بدخوى باشد از اداى حقوق سلطانى ذاهل و از رعايت محتاجان غافل گردد .\r\nو ديگر گفته كه گيتى براى آسايش است نه از خواسته بسيار و قرب شاهانست بلكه از دانش و پرستش يزدانست گروهى خيال دارند گاهى كه مايه‌ئى خورديم و پوششى يافتيم روى از نيك و بد عالم برتافتيم و اين خيال بيهوده است زيرا كه چون آنها يافته شد و خرسند نگشت دانست كه آن خيال بر حق نبوده كه بر وى چنين نموده ، دانشمندان\r\n\r\n","description":"","footnote":"","page_name":" 165 ","page_number":255},
  {"content":"\r\n\r\nدانستند كه ساختن اين چيز در باختن است و به دانش و پرستش يزدان پرداختن است لاجرم نه بستوه آمدند و نه پشيمان شدند آرى زندگانى مردم پيداست كه چه قدر است و نادان آنكه قدر اين قدر نداند و عمر را به غفلت و نادانى به پايان رساند .\r\n\r\nلهراسب\r\nلهراسب بن اروند شاه بن كىنشين بن كيقباد شهريار عدالت شعار و پادشاه شجاعت دثار بوده اما به‌غايت درشت‌خوى و قهار چنانچه بر هيچ مجرمى لحظه‌ئى ابقا نمىنمود چون كيخسرو او را وليعهد فرمود عظماء فارس زبان اعتراض گشودند و زال زياده اعتراض مىنمود كيخسرو او را منع فرمود زال برسم اعتذار ؟ ؟ ؟ مشتى خاك بر دهان افكند بقولى زال مطلقا به ايالت لهراسب راضى نگرديد و اين كدورت به اولاد و احفادش رسيد . در روضة الصفا مذكور است كه لهراسب رهام بن گودرز را كه بخت‌النصر گويند به حكومت بابل و ديار مغرب نامزد گردانيد رهام بموجب فرمان شهريارى ببابل آمده بولايت شام لشكر كشيد بعد از تمشيت مهام حلب و دمشق لواى كشورگشائى بصوب بيت المقدس برافراشت و در آن ديار از لوازم كندن و سوختن و بستن و كشتن دقيقه‌ئى نامرعى نگذاشت تفصيل آن در ذيل احوال بيت المقدس مذكور خواهد شد ان‌شاءالله تعالى . چون لهراسب صد و بيست سال به دولت و اقبال گذرانيد ولد ارشد خود گشتاسب را بر سرير سلطنت نشانده در بلدهء مذكوره عزلت گزيد ، و در زمان گشتاسب سالار توران به ايران لشكر كشيده در همان بلده لهراسب بقتل رسيد .\r\n\r\nگشتاسب\r\nپادشاه دانشور و خسرو خردپرور بود در شجاعت و مردانگى و سخاوت و فرزانگى ابناى زمان با او برابرى نمىنمود ، در به دو حال بسببى از اسباب از پدر رنجيده بروم افتاد بطريقى كه در تواريخ مسطور است قيصر بىآنكه او را بشناسد دختر خود را بوى داده گشتاسب در خدمت قيصر مقرب و مكرم گرديد سلطان روم به اغواى گشتاسب از شهريار ايران خراج طلبيد لهراسب از جرئت قيصر روم متحير گشته بالاخره معلوم نمود كه باعث آن فتنه چيست و منشأ دليرى قيصر كيست لاجرم جهت استمالت ولد ارشد خود زرير « 1 » را با تاج و سرير و\r\n\r\n\r\n","description":"","footnote":"\r\n( 1 ) - نسخه : گودرز - و آن سهو كاتب است چنان كه از مطالعه تواريخ برمىآيد .\r\n","page_name":" 166 ","page_number":256},
  {"content":"\r\n\r\nلشكر كشورگير بروم فرستاد از استماع اين خبر افواج غموم بر قصر وجود قيصر رو نهاد گشتاسب متعهد مهم شده جريدا نزد برادر آمد اخوين با هم ملاقات نمودند ايرانيان بموجب وصيت لهراسب تاج كيانى بر فرق گشتاسب نهاده بر تخت خسروانى متمكن فرمودند آنگاه گشتاسب قاصدى ارسال فرموده قيصر را احضار گردانيد قيصر چون به معسكر ايرانيان رسيد داماد خود را بر تخت اجلال نشسته ديد\r\nنظم :\r\n بدانست قيصر كه گشتاسب اوست * برازنده تخت لهراسب اوست \r\nچون گشتاسب بشرف خدمت پدر استعداد يافته در همان روز مجمعى ساخته زمام امور سلطنت و عنان مهام مملكت را به كف كفايت گشتاسب گذاشته خود به گوشه انقطاع شتافته چنان كه مذكور گشت چون گشتاسب از خرابى بيت المقدس خبر يافت كورش نامى را به ايالت ولايت بابل مقرر كرده بخت‌النصر را بدار الملك طلب فرمود و فرمان داد كه اسيران بنى اسرائيل را اطلاق نموده به وطن خود مراجعت نمايند و در تعمير بيت المقدس سعى و اهتمام تمام فرمايند و زمام حكومت يهود را در قبضهء اقتدار يكى از اولاد يهودا نهاد بنابراين كرت ديگر بيت المقدس و مسجد اقصى را به معمورى آورد باتفاق مورخان زردشت در زمان گشتاسب ظهور نمود و خلايق را بدين بهى دعوت فرمود :\r\n\r\n( در ذكر احوال زردشت موافق اخبار زردشتيان )\r\nبر ضمير منير دانايان سخن و دانشوران اخبار نو و كهن پوشيده نماند كه زردشتيان و زمرهء مغان در چگونگى ظهور زردشت و كيفيت ملاقات او با كشتاسب تصانيف مبسوط تأليف كرده‌اند خلاصهء سخن مغان آنست كه چون اورنگ شهريارى و ديهيم جهاندارى بوجود كشتاسب زيب و زينت گرفت و كيش مهباديان و ملت يزدانيان رخاوت و سستى پذيرفت جهان بكام ديوان و روزگار بر وفق مراد اشرار گشت و لواى ظلم و عتاد و فسق و فساد از ايوان كيوان درگذشت شيوهء جادوگرى وقوع و رسم افسونگرى شيوع يافت و طريق ديندارى و روش نيكوكارى به خلوت عدم شتافت چون تباهى عالم\r\n\r\n","description":"","footnote":"","page_name":" 167 ","page_number":257},
  {"content":"\r\n\r\nو شرارت بنىآدم به‌غايت رسيد و فساد زمان و فتنه جهان به نهايت انجاميد دادار جهان‌آفرين و خداوند آسمان و زمين بر بندگان خويش و خلايق معصيت‌انديش تفضل نموده زردشت را بتاج نبوت و خلعت رسالت سرافراز فرمود .\r\nمفصل اين مجمل آنكه چون حضرت عزت خواست جهت ارشاد و هدايت عباد پيغمبرى ارسال نمايد كه خلايق را به راه رشاد و سبيل سداد ارشاد فرمايد اين عطيه عظمى جز از نژاد فريدون شايسته نبود و اين بهيه كبرى غير از تخمه ايرج بايسته نمىنمود بنابراين يورشسب بن تبرسب « 1 » را كه از نسل فريدون بن اثفيان بن جمشيد بود و جفت او رغدويه « 2 » را كه نسبت او نيز به فريدون مىرسيد حضرت ذو المنن صدف گوهر زردشت گردانيد آن در بىبها و آن گوهر يكتا در به دو جلوس گشتاسب از بيداى عدم به فضاى وجود قدم نهاد و از فر قدوم ميمنت لزوم خويش جهان و جهانيان را خرمى داد از آن تاريخ تا حال كه سنه هزار و دويست و سى و هفت هجرى است دو هزار و دويست و پنجاه و سه سال گذشته .\r\nدر كتاب مغان مذكور است كه زردشت در حين تولد خنده نمود چنان كه حاضرين شنودند يورشسب گفت\r\nبيت\r\n بدل گفت كين فره ايزديست * جز اين هر كه آمد ز مادر گريست \r\nچون اين معجزه در جهان منتشر گرديد و بسمع دور و نزديك رسيد يكى از بزرگان آن مرزوبوم بوم كه از طايفه كاهنان شنيده بود كه عن‌قريب شخصى ظاهر شود و از نور وجود او عالم منور و روشن گردد و دين بهى آشكار سازد و كيش اهرمنى براندازد چون خبر تولد زردشت و خنده نمودن او به آن امير رسيد يقين كرد كه آن شخص همين است بتعجيل تمام و سرعت لاكلام ببالين زردشت آمده او را از گهواره در ربوده به يكى از ملازمان خويش داد كه بتيغ بىدريغ او را دونيم سازد چون دست بقائمه شمشير رسانيد فى الحال به حكم قادر متعال دست حاكم و محكوم خشك گرديد چون طايفه كاهنان و جادوگران اين مقدمه شنيدند دانستند كسى كه وجود اهرمن‌پرستان و جادوگران را از روى زمين براندازد و آئين دين بهى و يزدان‌پرستى بستان :\r\n\r\n\r\n","description":"","footnote":"\r\n( 1 ) - پورشسب بن پيترسپ\r\n( 2 ) - دغدويه\r\n","page_name":" 168 ","page_number":258},
  {"content":"\r\n\r\nآشكار سازد همين طفل خواهد بود لهذا معاندان و مخالفان در انعدام وجود زردشت با يكديگر عهود بستند و شيشهء ناموس خويش را به جهالت شكستند هرچند در هلاك او سعى و اهتمام نمودند و طريق مكر و حيله پيمودند عاقبت بمضمون\r\nمن حفر بئرا لاخيه فقد وقع فيه\r\nهمگى خائب و خاسر گرديده ببلاى گوناگون مبتلا شدند .\r\nدر تاريخ ايشان مذكور است كه در آن روزگار طريقهء سحر و جادو را بهترين كيش شمردندى و بجز راه سحر و افسون و كهانت طريق ديگر نسپردندى ابالسه و شياطين با خلق مجالست كردندى و علم سحر و كهانت بىواسطه از ايشان فرا گرفتندى چون عمر گرامى زردشت به پانزده رسيد جهان و اسباب آن در نظر همتش بىمقدار و بىاعتبار گرديد دنيا و زخارف دنيا را سنگى و اعتبارى ننهاد شب و روز از شهوت و غضب ترسان و هراسان گشته بفكر عاقبت افتادى همواره در عبادت معبود و بندگى حضرت ودود قرار و آرام نگرفتى و آنچه از زخارف دنيا و اسباب و اشياء نزد وى مىآوردند مطلقا نه پذيرفتى هر گرسنه‌اى و برهنه‌اى يافتى پى خوشنودى و رفاه وى شتافتى بنابراين در ميان قوم به امانت و ديانت مشهور و در السنة و افواه مذكور گشت چون از سن شريفش سى سال گذشت به سمتى عزيمت و به طرفى نيت نمود و با چندين نفر از خويشان و اقارب ساز سفر فرمود در بين راه به كنار رودى رسيده منزل گزيد و در كنار نهر تن و بدن را پاك كرده به عبادت يزدان مشغول گرديد در آن‌وقت مهين بهمن كه اهل اسلام او را جبرئيل گويند با كسوت نورانى و به صورت روحانى بر زردشت نزول كرده بطريق مؤانست زبان سؤال گشاد و پرسش حال و استفسار احوال آغاز نمود كه اى زردشت از اين دنياى فانى و از آن سراى جاودانى چه آرزو دارى و در سرت هواى كيست و در راه كه قدم مىگذارى ؟ زردشت زبان برگشاد و بدين‌گونه جواب داد كه غير از رضاى پروردگار و خوشنودى كردگار آرزوئى و هوائى ندارم و بجز صدق و صفا و مهر و وفا طريق ديگر نمىسپارم مرا هواى لقاى الهى در سر است و غير از رضاى سبحانه و تعالى ابتر ، اميدوار چنانم كه مرا در نيكى و خير مشاهده نمائى و طريق صدق و صواب و سلوك سبيل حضرت وهاب به من نمائى آنگاه ميهن بهمن\r\n\r\n","description":"","footnote":"","page_name":" 169 ","page_number":259},
  {"content":"\r\n\r\nبزردشت گفت كه حضرت يزدان ترا درود مىرساند و نزد خويش مىخواند برخيز و نزد حضرت يزدان روان شو آنچه خواهى مسئلت كن و جواب شنو كه اصناف الطاف الهى درباره تو بسيار است و نظر مرحمت يزدان در حق تو بيشمار پس بفرمان مهين بهمن از جاى برخاست و به اشارت پيك دادار چشم فروبست چون چشم بگشود خود را در مهين مينو مشاهده نمود آنجا انجمنى ديد از حوران و فرشتگان همگى نزد او آمدند و از روى محبت و موانست او را تهنيت گفتند .\r\nآنگاه نزد يزدان پاك روان شد چون به نزديك بارگاه قرب حضرت إله رسيد زبان نياز و لسان عجز طراز گشوده گفت كه اى پروردگار جهان و اى كردگار زمين و آسمان از بندگان تو بهتر و مهتر كيست ؟ جواب آمد كه آن‌كس كه به راستى و درستى زيست ، بعد از آن وخشور يزدان رازهاى نهانى و اسرار پنهانى كه بود به زبان بىزبانى سؤال نموده همه را جواب شنود دگرباره عرض كرد كه اى داناى اسرار مرا از نيك و بد روزگار و از گردش چرخ دوار اعلام نماى و از حدوث اشياء و از حقيقت عالم فنا و بقاء آگهى فرماى حضرت يزدان فرمود من آفرينندهء خير و خواهان نيكم و با نيكان و نيكوكاران نزديكم ، شر و شرارت و بدى كار اهرمن است و خيل اهرمن دشمن منست ايشان را در دوزخ گذاشتن و در عذاب جاويد داشتن بر من لازم است .\r\nآنگاه حضرت خلاق از روى اشفاق او را بر گردش افلاك و سكون خطه خاك دانا و بر سير اختران و سعود و نحوس ايشان بينا گردانيد و بر حقيقت جنات پرنور و قصور پرحور و جحيم پرسقيم و دوزخ پرحميم واقف و بر عالم بقاء و حقيقت فنا و سر كنوز آغاز و رموز انجام عارف نمود .\r\nبعد از آن حضرت يزدان كتاب زند و استا را به دو عنايت فرمود و از غايت الطاف به او خطاب نمود كه اى زردشت ما ترا به افسر رسالت و كسوت نبوت زينت داديم و بجهة هدايت و ارشاد بندگان بخطه خاك فرستاديم اين نامه نامى و صحيفه گرامى را بردار و قدم در راه ارشاد خلايق گذار و پيغام مرا به گشتاسب برسان و بگو كه از ديوان و جادوگران كناره گيرند و كيش و ملت ترا از جان و دل بپذيرند و در هنگام\r\n\r\n","description":"","footnote":"","page_name":" 170 ","page_number":260},
  {"content":"\r\n\r\nعبادت و پرستش من روى توجه به آتش آورند زيرا كه مخلوقات زمينى محتاج آذرند و فروغ و روشنى او از پرتو نور منست و در زمين باعث آسايش روح و بدنست بهشت و حور و قصور و غلمان را از نور آفريدم و دوزخ و زقوم و جهنم را از ظلمت آشكار گردانيدم چون زردشت بتشريف رسالت و خلعت مكالمت مفتخر و سرافراز گشت و پايهء قدر و منزلتش از افلاك درگذشت بكنوز اسرار و رموز كردگار و حقايق اشياء و دقايق ارض و سماء راه يافت بفرمان يزدان از مقام لامكان بخطه امكان شتافت .\r\nمخفى نماند كه ميان علماء زردشتيان اختلافست كه معراج زردشت روحانى بوده يا آنكه در عالم جسمانى رخ نموده علماء ظاهربين زردشت آئين متفقند بر اينكه معراج زردشت با پيكر انسانى و جسد عنصرى اتفاق افتاده .\r\nاما معرفت‌جويان « 1 » ايشان مىگويند كه رسيدن مهين بهمن در پيكر انسانى و سخن گفتن او بطريق آدمى اشارتست بر آنكه حقيقت انسانى مجرد و بسيط است نه جسم و جسمانى يعنى تجرد مهين بهمن بزردشت ظاهر گشت و اينكه گفت چشم فروبند عبارت از قطع علايق بدنى و خلع عوايق تنى است چون روح مجرد گردد بر آسمانها كه بهشت جاودانيست عروج نمايد انجمن اول كنايه از نفوس علويست و انجمن دويم اشاره بعقول سماوى و سخن گفتن ملائكه چون نفس از عالم علويست در اين جهان سفلى غريب و مسافر افتاده چون بجذبه مهين بهمن و خرد رو به بالا نهاده ملائكه شاد و خرم شدند .\r\nدر كتاب ايشان مسطور است كه چون زردشت با دل پرنور و خاطر مسرور از افلاك بخطه خاك رسيد نزد كشتاسب رفت درگاهى ديد از وجود خردمندان و دانشوران آراسته و فيلسوفان و حكيمان از هر طرف برخاسته زيرا كه سلطان ايران گروه دانايان را به‌غايت دوست داشتى و تخم محبت دانشمندان را در زمين دل كاشتى چون وخشور يزدان خسرو زمان را با تاج گرانمايه بر سرير بلندپايه ديد به زبان فصيح و لسان مليح او را آفرين گفت طبع پادشاه از آفرين وخشور خدا مانند گل شكفت\r\n\r\n\r\n","description":"","footnote":"\r\n( 1 ) - نسخه : علماى معرفت‌جويان - بستان السياحة : اما ارباب تحقيق مغان گويند كه\r\n","page_name":" 171 ","page_number":261},
  {"content":"\r\n\r\nدر آن‌وقت در دست وخشور اكبر درخشنده آذرى بود كه او را المى نمىرسانيد آن آتش را بر كف دست شاه ايران نهاد او را نيز متضرر نگردانيد آنگاه بدست دانشمندان داد ايشان را نيز نسوزانيد بعد از آن بامر وخشور زمان روى گداخته چهار نوبت بر سينه بىكينه‌اش ريختند هيچ‌گونه بدنش را زحمتى و مضرتى نرسيد خسرو ايران مقدار وخشور را دريافت نمود لاجرم قدر و منزلت رسول ايزد را برافزوده فرمان داد كه كرسى بيارند و در نزديك سرير شهريارى گذارند پيغمبر دادار بفرمان شهريار بر آن كرسى قرار گرفته آنگاه جواهر گرامى كه در دل داشت آشكار ساخت و درر گران‌بها را از صدف خاطر بيرون انداخت فضلاى دانش قرين از يسار و يمين طريق مناظره سپردند دلايل و براهين عقلى و نقلى بر پيغمبر خدا شمردند رسول كريم و وخشور واجب التعظيم تمامى ايشان را الزام داد بتقرير خوش و بيان دلكش مهر سكوت بر دهان آن جماعت نهاد .\r\nدر كتاب ايشان مسطور است كه در مجلس كشتاسب شصت نفر حكيم پيوسته حاضر بودندى سى نفر طرف يمين و سى نفر طرف شمال قرار گرفتندى مانند آن حكيمان و فيلسوفان در جهان نبود و در فضل و كمال هيچ‌كس با ايشان برابرى نمىنمود در آن روز حكيمان دست چپ سر عجز و الزام در پاى وخشور ايزد نهادند و فيلسوفان دست راست بر دانشمندى آن مقبول درگاه إله گواهى دادند و شهريار دانش شعار وخشور دادار را پيش خوانده پايه منزلت او را بر سپهر اعلا و فلك مينا رسانيد و از جهت تكميل يقين از رسول امين از علوم روزگار و اخبار ليل و نهار آنچه استفسار نموده همه را جواب شافى شنود لاجرم وخشور پروردگار را در جنب سراى خود مسكن داده ابواب خلوص بر روى روزگار او گشاد حكيمان و فيلسوفان با كوه اندوه از درگاه كشتاسب بسراى خويش مراجعت نمودند و تمام شب از روى حقد و حسد باعتضاد يكديگر در مطالعهء كتب و صحايف بودند و به جهت الزام ساختن وخشور طريق انديشه و سكالش مىپيمودند . مصرع :\r\n چون برآمد آفتاب و روز شد . \r\nرسول يزدان و حكماء حسد بنيان بمجلس كشتاسب آمدند نخست حكيمان\r\n\r\n","description":"","footnote":"","page_name":" 172 ","page_number":262},
  {"content":"\r\n\r\nسخن گفتن آغاز كردند آنچه از كلام ايشان موافق نفس الامر نبودى وخشور ذو المنن در ابطال آن سخن صد دليل عقلى و نقلى بيان فرمودى و اگر خود بتكلم زبان گشودى صد دليل در اثبات آن بيان نمودى لهذا پادشاه دانش‌پژوه و شهنشاه باشكوه پايهء قدر وخشور را افزوده از نام و نسب و حال و حسب او استفسار فرمود وخشور أنام پادشاه عاليمقام را سخنان سنجيده و كلمات پسنديده فرمود پس از آن به شهريار گفت كه فردا اول ماه و عيد سعيد است امر فرما تا سرداران شاه و مهتران سپاه بدرگاه جمع آيند و همه حكيمان و دانشمندان را حاضر فرمائيد تا ايشان را مانند اين جمع نيز خاموش گردانم و هر كس را شك و شبهه‌ئى باشد وى را از آن شبهات برهانم بعد از آن پيامى كه دارم به شهريار جهان بگزارم سخنان وخشور به نزد شاه معدلت موفور مقبول افتاد و بدين موجب باحضار سران و سرداران و گروه دانشوران فرمان داد آن روز هر كدام به مأواى خويش بازگشتند مصرع :\r\n بدان خانه آمد كه شه گفته بود \r\nو گروه دانشوران مجمعى عظيم ترتيب و تنظيم دادند و در الزام وخشور خدا بنياد مشورت نهادند سرور انجمن ابتداء به سخن نموده و زبان شكايت باهل مجلس گشود كه اين مرد بيگانه ما مردم فرزانه را نزد شهريار خوار و بىاعتبار ساخت و خود لواى عزت و اقتدار برافراخت از اين‌گونه سخنان در ميان آوردند و در الزام او انديشه‌ها كردند و كمر عداوت آن رسول حق را بر ميان بستند و عزت خود را در ذلت برگزيدهء خدا دانستند و اين معنى را ندانستند\r\nبيت :\r\n چراغى را كه ايزد برفروزد * هر آن‌كس پف كند ريشش بسوزد \r\nروز ديگر بموجب وعده مهتران ملت و سروران دولت و دانشوران حسد پيشه و فيلسوفان حيلت‌انديشه انديشه بمجلس شهريار حاضر شدند و در اذالت وخشور خداوند كريم و پيغمبر واجب التعظيم به نيروى يكديگر راى زدند در آن‌وقت وخشور يزدان به انجمن پادشاه ايران خراميد و مجلس را از وجود دانشمندان آراسته ديد بفرمان خديو زمان در قرب سلطان منزل گزيد حكيمان بنياد مناظره و مجادله نمودند و طريق معارضه و مكابره پيمودند هرچند سعى و اهتمام در الزام وخشور انام\r\n\r\n","description":"","footnote":"","page_name":" 173 ","page_number":263},
  {"content":"\r\n\r\nبجاى آوردند نتوانستند آخرالامر سر در قدم عجز نهاده بقصور خويش اعتراف كردند چون مجال سؤال و محل مقال نماند بمضمون آيهء وافى هدايه  يَقُولُونَ بِأَفْواهِهِمْ ما لَيْسَ فِي قُلُوبِهِمْ  دست بذيل اعتذار زده ابواب مكابره بسته در نفاق گشودند .\r\nچون دانشمندان حسد نهاد كه وجود حسود در جهان مباد الزام يافتند كشتاسب او را آفرين گفته پيش خواند و پايهء قدر و منزلتش را بايوان كيوان رساند رسول انام به شهريار والامقام توجه نموده فرمود كه اى پادشاه بدان و آگاه باش كه من رسول يزدانم و فرستادهء خداى زمين و آسمانم خداوند يكه زمين و آسمان و عرش و ستارگان و جواهر و اعراض و عقول و نفوس را آفريد و زمان و مكان و طباع و گوهر رخشان « 1 » و مواليد سه‌گانه و سقم و صحت و زحمت و راحت و جميع محسوسات و معقولات را از كتم عدم بعرصهء ظهور رسانيد و ترا قدرتى چنين و سلطنت روى زمين و شوكت وافر و دولت متكاثر و عقل دوربين و فكر متين داده و امراء زمان و مهتران دوران و حكماى روزگار و دانشمندان هر ديار سر بر خط فرمان تو نهاده و مرا به راستى و درستى جهت ارشاد و هدايت عباد ارسال كرده و نزد تو فرستاده آنگاه وخشور خداوند كتاب استا و زند را از بغل بيرون آورده به شهريار گفت كه ايزد متعال اين كتاب را به من ارزانى داشته بايد كه به اين فرمان بگروى و سخنان حقيقت بنيان مرا از جان و دل بشنوى چنان كه حضرت دادار در روزگار بىاعتبار ترا كامكار و بااعتبار گردانيد در عاقبت به بهشت جاويد و مينوى پى نديد خواهد رسانيد همواره خسروان جهان و سروران زمان محكوم و مأمور تو خواهند بود و سلاطين روزگار و خواقين نامدار تو را به دين‌دارى خواهند ستود و اگر فرمان يزدان را انكار و در ضلالت خود اصرار نمائى و سخن مرا كه رسول خدايم اذعان نفرمائى حضرت دادار بر تو غضب گيرد و اساس پادشاهى تو خلل پذيرد و در جهان جاويد به عذاب اليم و عقاب جحيم گرفتار خواهى بود و اسباب شاهى و اساس پادشاهى بر تو فايده نخواهد نمود اكنون بينديش و تامل نماى و در عاقبت خويش انديشه فرماى\r\nبيت :\r\n مكن هيچ بر گفته ديو كار * ازين پس بفرمان من گوش دار \r\n\r\n\r\n","description":"","footnote":"\r\n( 1 ) - بستان السياحة : و طبايع و گوهر آخشيجان .\r\n","page_name":" 174 ","page_number":264},
  {"content":"\r\n\r\nخسرو زمان زبان بيان گشود كه بر اين مدعا چه برهان دارى و بر اين ادعا چه معجزه مىگذارى وخشور خداوند فرمود كه از معجزات من يكى اين كتاب حقيقت انتساب است كه در آن كنوز دو جهان و رموز زمين و آسمان و از علوم گردش چرخ دوار و حقيقت ليل و نهار و كيفيت احوال روزگار و از فنون اختران و سعود و نحوس ايشان و معرفت اشياء و سلوك طريق خدا درين كتابست ، ديگر اينكه هر كس او را بخواند و بشنود سحر ساحران و فنون كاهنان بر او كار نكند .\r\nشهريار ايران وخشور يزدان را گفت كه از كتاب سماوى فصلى بخوان و شطرى از آن بسمع من رسان وخشور خداوند فصلى چند استا و زند نزد شهريار خواند خسرو نامدار در آن ساعت چنانچه بايد نپسنديد و بر آن كلام آسمانى نگرويد و گفت كه دعوى بزرگ و ادعاى سترك نمودى و بر كيش تازه و ملت جديد زبان گشودى اين بتعجيل راست نيايد و اين باب بمفتاح شتاب نگشايد چند روزى بكنه اين كتاب غور نمايم و با تامل اين عقده را گشايم تو بر سبيل عادت خويش بيا و در ظل عواطف ما بخاطر جمع بياسا آنگاه وخشور خدا بسراى خويش معاودت كرد به روش عادت روى توجه به عبادت آورد فيلسوفان نفاق‌پيشه از سخنان وخشور به‌غايت رنجور شدند و بطريق معهود مجمعى ساخته در هلاك پيغمبر خدا راى زدند اگرچه مكر و دروغ آن طايفه يك‌چند فروغ يافت و وخشور ايزدى به زندان شتافت بمصداق الحق يعلو و لا يعلى عليه عاقبت حضرت عزت برگزيده خود را به فيروزى اختصاص داد و آن بىعاقبتان را بديار ادبار و انكسار فرستاد .\r\nو بيان اين سخن آنكه چون وخشور يزدان نزد پادشاه ايران آمدى مفتاح وثاق را به دربان سلطان تسليم نمودى روزى دانشوران بىدانش دربان بىايمان را فريب داده كليد را از وى گرفته حجره را گشادند و چيزهاى پليد مانند خون و موى و استخوان مردگان و امثال آن در خريطه كرده در زير بالين وخشور نهادند بعد از آن با دل خرم نزد مالك ملك عجم شتافتند و شهريار دانش‌پژوه را در مطالعه استا و زند يافتند وخشور يزدان را در پيش شاه ديده از غايت حسد متغير گرديدند آنگاه زبان طعن\r\n\r\n","description":"","footnote":"","page_name":" 175 ","page_number":265},
  {"content":"\r\n\r\nو تشنيع گشوده به خدمت شهريار عرض كردند كه اين كتاب را كه مطالعه مىنمائى سحر و افسونست و اين مرد به افسونگرى و جادو مفتونست به نيرنگ و افسون دل پادشاه ربع مسكون را نرم گردانيده و خلايق را شورانيده است مىخواهد كه در جهان فتنه و فتور و شر و شور اندازد و مردم را از كيش و ملت آباء و اجداد خويش دور اندازد و صلاح دولت شهريار آنست كه از دمدمه اين مرد فتنه‌جو از جا نرود و به سخن اين ساحر شورطلب نگرود .\r\nچون خسرو زمان از دانشمندان اين سخنان استماع نمود همان زمان بتفحص و تجسس وثاق وخشور امر فرمود حسب الفرمان سلطان بسراى وخشور يزدان شتافته آنچه از اسباب و حوائج يافتند بحضور پادشاه رسانيده چون او را گشودند آنچه فيلسوفان پنهان كرده بودند ظاهر گرديد پادشاه زمان از مشاهده آن اسباب خشمگين و غضبناك گشته به وخشور يزدان بنياد خشونت نهاد و پيغمبر خدا از مشاهده و ملاحظه اشياء در حيرت افتاد و زبان صدق بيان گشاد كه مرا از اين احوال خبرى نيست و شهريار تحقيق كند كه باعث اين كيست سلطان دربان را احضار نموده از او تفحص و تفتيش فرمود دربان بىايمان عرض كرد كه فاعل اين فعل ناپسند خداوند استا و زند است شهريار از اين سخن برآشفت و به وخشور گفت كه اين كيسها را از آسمان نياوردند كه در زير بالين تو پنهان كنند آنگاه از كمال خشم استا و زند به زمين انداخت و برگزيدهء ايزد را محبوس و مقيد ساخت و حاجبى بر وى گماشت كه وظيفه به وخشور رساند و صيانت و محافظت او را بر خود لازم داند چون مدت يك هفته بر اين قضيه بگذشت بموجب اذا اراد الله شيئا هيأ اسبابه شهريار را اسبى بود كه در رفتار بر باد صبا سبقت گرفتى و پادشاه آن باره را بسيار دوست داشتى و در تيمار و محافظت وى دقيقه‌ئى نامرعى نگذاشتى صبحگاهى ملازم آن بادپيما بسر وقت او رسيد قوائم اربعهء او را در شكم فرورفته ديد همان لحظه صورت واقعه را بعرض سلطان رسانيد چون پادشاه به پايگاه آمد فرس بافراست را چنان ملاحظه نمود زمره حكماء و اطباء و بيطاران را حاضر ساخته از حقيقت آن استفسار فرمود همگى دانشمندان در معالجهء آن حيوان كوشيده\r\n\r\n","description":"","footnote":"","page_name":" 176 ","page_number":266},
  {"content":"\r\n\r\nسودمند نيفتاد و شهريار از كمال دلتنگى و آزردگى سر بر بالين راحت ننهاد و از غايت غم و الم چيزى نخورد و شب و روزى با كدورت تمام بسر برد بنابراين غذا و عشاء به پيغمبر خدا نرسيد چون حاجب وظيفه را حاضر گردانيد احوال اسب را نيز بعرض وخشور رسانيد وخشور يزدان بحاجب فرمود كه به خدمت پادشاه عرض كن كه چاره آن باره را من مىنمايم و عقده كار شهريار را مىگشايم روز ديگر پيام وخشور داور را به خسرو دادگر رسانيد خديو زمان از اين خبر خرم شده فرمود كه وخشور را بدرگاه مبارك رسانيد اميد چنانست كه مرا از اين غم و الم برهاند حاجب به خدمت وخشور رسيده عرض كرد كه سلطان خواهان حضور شماست ، وخشور خدا نخست بحمام رفته بدن خويش را پاك و طاهر نموده آنگاه بمجلس شهريار تشريف ارزانى فرمود خسرو ايران وخشور يزدان را نزد خود جاى داده و حقيقت احوال باره را باز نمود و گفت :\r\n تو گر زانكه بىشبهه پيغمبرى * مر اين باره را باصلاح آورى \r\nوخشور يزدان به خديو جهان فرمود كه اگر در چهار كار با من پيمان نمائى چهار دست و پاى اسب را به سلامت مشاهده فرمائى شهريار گفت كه آن چهار كدام است ؟ وخشور فرمود كه در بالين باره تو را آگاه نمايم و عقده ترا در آنجا بگشايم آنگاه همراه پادشاه به پايگاه آمده گفت اى پادشاه زمان بدانكه :\r\nيكى از آن چهار اينست كه زبان را با دل يكى كنى و گواهى دهى كه من فرستادهء يزدانم و يقين دانى كه رسول خداوند جهانم آن شهريار ديندار قبول فرمود آنگاه وخشور إله پيش يزدان ناليده دست خويش بر دست باره ماليد بقدرت إله و معجزهء رسالت پناه يكدست اسب از شكم بيرون آمد شاه و تمامى سپاه وخشور إله را آفرين گفتند وخشور فرمود :\r\nدويم آنكه فرزند ارجمند خود اسفنديار را بگوئى با من پيمان كند كه در تقويت دين و آشكارا كردن آئين كمر بندد اسفنديار عهد نمود آنگاه وخشور دعائى فرمود پاى راست باره از شكم برآمد بعد از آن به خسرو ايران گفت كه :\r\nمطلب سوم آنكه بانوى شهريار به رسالت و نبوت من اقرار آورد بانوى بانوان نيز\r\n\r\n","description":"","footnote":"","page_name":" 177 ","page_number":267},
  {"content":"\r\n\r\nقبول كرد وخشور زبان بدعا گشود پاى ديگر اسب از شكم ظهور نمود .\r\nآنگاه پادشاه را فرمود كه مقصد چهارم آنست كه دربان را طلب نمائى و تحقيق آن فرمائى كه اسباب سحر و افسونگرى كدام كس بوثاق من نهاده و باب حجرهء مرا كدام اهل نفاق گشاده است بفرمان وخشور يزدان پادشاه ايران دربان را احضار فرموده او را بوعده و وعيد تطميع و تهديد كرده از حقيقت حال استفسار نمود دربان بىايمان چاره نديد داستان حكيمان و رشوت دادن ايشان و پيمان گرفتن بر كتمان آن من اوله الى آخره بعرض شاه رسانيد سلطان زمان از سخن دربان برآشفت آنگاه جلاد را فرمان داد تا حكيمان را بدار عبرت كشيد ، بعد از آن وخشور يزدان دعا كرده دست ديگر اسب از شكم برآمد آنگاه شاه و سپاه بكيش وخشور دادگر گرويدند و شهريار ديندار سر و روى پيغمبر كردگار را بوسه نمود و تقصير ما سلف را عذر درخواست فرمود .\r\nآنگاه فرمود كه كتاب زند اوستا را بر هفتصد چرم گاو به خط خوب و تذهيب مرغوب نوشته در مخزن مخزون داشتند و جمعى از مؤبدان و هيربدان به محافظت آن گماشتند مردم دون و رذل را از تعليم آن منع كرد گويند چون اسكندر ايران را بگرفت كتاب زند اوستا بباد حوادث رفت اكنون در ميان گبران قليلى از آن باقيست .\r\nدر شارستان كه يكى از تاليفات مغانست مذكور است كه روزى گشتاسب بزردشت گفت مرا چهار آرزوست اول : آنكه قبل از ممات مرتبه خود را در آخرت مشاهده نمايم . دوم اينكه روئين‌تن شوم كه در جنگ المى به من نرسد . سوم اينكه نيك و بد اين جهان را بدانم . چهارم اينكه زنده جاويد بمانم زردشت گفت كه اين چهار آرزوى تو را از خداوند ايزد درخواهم :\r\nنظم :\r\n و ليكن تو بايد كه از اين چهار * يكى خويشتن را كنى اختيار\r\nسه حاجت ز بهر سه كس برگزين * كه تا من بخواهم ز داد آفرين \r\nپس زردشت بفرمود تا شراب و شير و به و نارى بياوردند دعائى خواند و بر آن دميد آنگاه جامى شراب به گشتاسب داد بخورد همان‌دم بىهوش افتاده روانش بخلد\r\n\r\n","description":"","footnote":"","page_name":" 178 ","page_number":268},
  {"content":"\r\n\r\nشتافته و در آنجا حور و غلمان و قصور و ولدان و ساير نعمتهاى جنان و منزلت نيكوكاران و درجه خود معاينه بديد آنگاه زردشت به بشوتن كاسه شيرى عنايت فرموده او نيز از رنج ممات رسته بحيات جاويد پيوست ، بعضى از دانايان ايشان گفته‌اند كه مراد از زندگانى جاويد معرفت ذات نفس است كه هرگز فناپذير نيست آنگاه به را به جاماسب داد چون خورد علوم اولين و آخرين بر دل او پرتو انداخت ، و انار را به اسفنديار عنايت فرمود وى روئين‌تن گرديد لهذا الم زخم به اسفنديار نمىرسيد .\r\nآنگاه گشتاسب فرمان داد كه تمام خلايق بدين بهى درآيند و در هر مملكتى آتشكده بنا نمايند .\r\nمخفى نماند كه در اصل زردشت اختلاف فراوانست بعضى برآنند كه وى زابلى الاصل بوده و برخى گويند از ولايت رى ظهور نموده اكثر مؤبدان گويند مولد آن گرامى آذربايجان بوده در وفات زردشت نيز روايات مختلفه است علماء مغان برآنند كه گروه اشقياء آن رسول خدا را بعز شهادت رسانيدند . مغان دين زردشت را دين بهى خوانند و زردشت را وخشور يزدان دانند و وخشور بمعنى پيغمبر است و در كتب ايشان از زردشت آيات بسيار و معجزات بيشمار روايت كرده‌اند كه تفصيل آنها باعث طول كلام خواهد بود اما بعضى سخنان او را « 1 » در ضمن احوال بوذر جمهر از مساعدت بخت مأمولست .\r\n\r\nذكر طريقت اهل سلوك زردشتيان\r\nمخفى نماند كه گروه زردشتيان و مه‌آباديان اهل حال و صاحب كمال نيز دارند كه طريق رياضات و مجاهدات و روش باطن مىسپارند و به تزكيه نفس و تصفيهء قلب و تخليه سر و تحليه روح كوشند و كسوت تجريد و پرهيزكارى و توكل و بردبارى پوشند ايشان مىگويند طالب يزدان « 2 » از نخست بايد ترك دين و مذهب آباء خويش نمايد و با همه خلق صلح كرده آنگاه دانائى را طلب فرمايد به امر دانا خلوت گزيده از غذاى معتاد روزى سه درم گم گرداند تا بسه درم رساند بعضى به يك درم نيز رسانيده‌اند\r\n\r\n\r\n","description":"","footnote":"\r\n( 1 ) - كذا . بهتر : ذكر بعضى سخنان او\r\n( 2 ) - نسخه : طالب اين\r\n","page_name":" 179 ","page_number":269},
  {"content":"\r\n\r\nو مدار رياضت بر پنج چيز منحصر گردانيده‌اند : گرسنگى و خاموشى و بيدارى و تنهائى و ياد يزدان\r\nبيت :\r\n صمت و جوع و سهر و عزلت و ذكر بدوام * ناتمامان جهان را كند اين پنج تمام \r\n\r\nطريقه رياضت و اذكار زردشتيان\r\nايشان را اذكار بسيار است آنچه پسنديده اين فرقه است ذكر مكت رو بست ، مكت در لغت ايشان چهار را گويند و روب ضرب را نامند يعنى ذكر چهار ضرب و ذكر سپاروبست يعنى سه ضرب و طريق جلسه نيز بسيار است آنچه نزد ايشان پسنديده است چهارده است و از اين چهارده جلسه پنج برگزيده‌اند و از آن نيز دو اختيار نموده‌اند يكى آنكه چهار زانو نشسته پاى راست بالاى چپ گذارد و پاى چپ را بالاى ران راست بدارد و دستها پس برده بدست يمين سر انگشت پاى يسار گيرد و بدست يسار شصت پاى يمين را گيرد و چشم بر بينى گمارد اين جلسه را فرنشين گويند ، و اگر خواهد بذكر مكت‌روب مشغول گردد چهارزانو نشيند و هر دو چشم فروبندد و هر دو دست بر رانها گذارد و هر دو بغل را گشاده دارد و پشت راست سازد و سر در پيش اندازد و نفس را از سر ناف به قوت تمام برآورده سر را راست نمايد و هستىگويان بسوى پستان راست اشاره فرمايد و به زير پستان چپ كه محل دلست ختم كند و در ميان كلمات فاصله نياورد و اگر تواند چند ذكر به يك‌دم فزايد چنين گويد كه « نيست هستى مگر يزدان » يعنى لا إله الا الله . يا آنكه « نيست ايزدى جز يزدان » يا « نيست بايستى جز بايست » يا « پرستش سزاى اين معنى است كه بايسته بود » يا آنكه « او بىچون و بىچگونه و بىرنگ و نمونه است . »\r\nاذكار مذكور بجهر نيز جائز است اما پسند هيربدان ذكر خفى است و شرط است كه ذاكر در حين ذكر سه چيز را حاضر و ناظر داند و خود را از اين سه چيز غافل نگرداند : نخست يزدان ، دويم دل ، سيم روان پير « 1 » .\r\n\r\nطريقه ديگر\r\n: آنكه هنگام ذكر سوراخ راست بينى را گرفته نام ايزد را از يك تا شانزده بشمارد و در هنگام شمردن نفس بالا كشد آنگاه هر دو سوراخ بينى را گرفته شصت و چهار دفعه نام ايزد را گفته در وقت رها كردن نفس از سوراخ\r\n\r\n\r\n","description":"","footnote":"\r\n( 1 ) - نسخه : پيرروان\r\n","page_name":" 180 ","page_number":270},
  {"content":"\r\n\r\nراست بينى بيست و دو بار بگويد هنگام شمردن نفس را بالا كشد و از شش خوان گذرانيده به هفتم خوان رساند و از كثرت ذكر به جائى رسد كه پندارد نفس مانند فواره مىجهد و هفتم خوان هفت پايه را نامند بدين موجب اول نشستن‌گاه ، دويم تهىگاه ، سيم ناف ، چهارم دل صنوبرى ، پنجم ناى گلو ، ششم ميان دو ابرو ، هفتم تارك سر ، و ميان سر رسانيدن كار كاملانست و كسى كه نفس بدانجا رساند خليفه خدا گردد .\r\n\r\nطريقه ديگر\r\n: بفرمان پير دست از كارهاى بيهوده و افعال ناستوده بردارد و به گوشه خلوت و عزلت قدم نهد و دل را بعالم بالا بندد و بدل يزدان گويد بىحركت زبان و بهر لغت كه خواهد مانند تركى و تازى و غيره رواست .\r\n\r\nطريقه ديگر\r\n: تصور پير است در حين ذكر ، هيربدان ايشان مىگويند كه آنچه در حقيقت جامعهء انسانست مجموع كائنات از علوى و سفلى مفصل آنست اگرچه حق سبحانه و تعالى از زمان و مكان معرا و از حلول در اجسام و اتحاد با اجساد مبرا است اما نسبتى ميان يزدان و قلب صنوبرى واقعست بنابراين پيكر پير را بدل گيرد و چنان داند كه حاضر و ناظر است و حقيقت پير را بىچون و چگونه و بىمثل و نمونه داند و از جميع اشكال و الوان و صفت بيرون و منزه شناسد و پيوسته از اين انديشه جدا نشود و از فكر پيكر پير غايب نگردد و همه حواس ظاهرى و باطنى را بر آن گمارد و با وجود اين خيال جميع موجودات را عدم انگارد ، درين حالت لاشك كيفيت غيبيت و بيخودى رخ نمايد و ابواب بىرنگى و بىچگونگى بر روى سالك گشايد جمال يكرنگى و يگانگى ظهور كند و خيال دوئى و دورنگى معدوم گردد بىاختيار نداى لا موجود الا الله از نهادش برآيد و ليس فى الوجود الا الله بسرايد\r\nنظم :\r\n گر گل بود انديشهء تو گل باشى * ور بلبل بىقرار بلبل باشى\r\nتو جزوى و او كل و تو گر روزى چند * انديشه كل خود كنى كل باشى \r\nدر حبيب السير مسطور است كه كشتاسب بعد از آنكه صد و بيست سال من حيث الاستقلال شهريار بود بهمن بن اسفنديار را بر اورنك خسروى نشانيده خود منزوى گرديد .\r\n\r\n","description":"","footnote":"","page_name":" 181 ","page_number":271},
  {"content":"\r\n\r\n\r\nبهمن بن اسفنديار بن گشتاسب\r\nاسم آن شهريار اردشير و لقب او بهمن است در لغت يونانى بمعنى نكوملت باشد چون بر سرير سلطنت و اجلال استقلال فرمود دست تصرف بر اكثر اقاليم سبعه بگشود بنابراين او را بهمن دراز دست مىگفتند به‌غايت عدالت شعار و رعيت‌پرور و مكرمت دثار و نصفت‌گستر بود چون پدرش در سيستان مقتول شده بود لشكرى بدان جانب كشيد پسر رستم را بقتل آورد و زال را اسير كرد بالاخره او را نوازش نموده مطلق العنان ساخت .\r\nدر تاريخ طبرى مسطور است كه بهمن رسولى به نزد بنى اسرائيل فرستاد بزرك آن طايفه ايلچى را بقتل رسانيده بهمن از شنيدن اين سخن متأثر گشته بخت‌النصر را بدان جانب ارسال داشته و او از لوازم قتل و غارت دقيقه‌ئى مهمل و معطل نگذاشت و صد هزار كودك نارسيده بذل اسيرى كشيده بعراق عرب آورد و بهمن در اواخر حيات دختر خود هماى را كه از پدر حامله بود بامر سلطنت و شهريارى مقرر فرمود و گفت كه اگر از آن دختر پسرى متولد شود صاحب تخت و افسر گردد . مدت حكومت بهمن صد و دوازده سال بود\r\nنظم :\r\n چه بگذشت از عمر بهمن دو شصت * در افتاد ناگه چه ماهى بشست « 1 » \r\nاز اكابر حكماء بقراطيس و بقراط معاصر آن شهريار بوده‌اند .\r\nدر تاريخ مغان مذكور است كه بهمن در هنگام سكر با دختر خويش خلوت نموده چون از مستى هشيار و از خواب غفلت بيدار گرديد آتش ندامت و پشيمانى در نهاد او افتاد گروه مؤبدان و هيربدان را حاضر ساخته به گناه خويش اعتراف نموده آنگاه پرسيد كه كفاره اين گناه چيست و چاره اين جرم نزد كيست مؤبدان عرض نمودند كه اين آلودگى به هيچ تدبيرى پاك نشود و هيچ انابتى كفاره اين جنايت نگردد بهمن گفت كه پادشاه گناهكار به رعيت بىگناه چگونه حكم كند و بر نيكوكاران و پرهيزكاران امر فرمايد فى الحال از اورنك خسروى فرود آمده خود را از امور\r\n\r\n\r\n","description":"","footnote":"\r\n( 1 ) - شست : دام و بند ، عدد 60 ،\r\n","page_name":" 182 ","page_number":272},
  {"content":"\r\n\r\nسلطنت معزول نموده و در زاويهء عزلت به عبادت معبود متعال پرداخت بدين جهت در حال مملكت و احوال رعيت اختلال كلى به هم رسيده در گوشه و كنار مردم تبه‌روزگار ظاهر گرديدند جمعى از دانايان به خدمت يكى از هيربدان كه در بندگى يزدان باعلا مراتب كمال رسيده و از جهانيان رميده و با ايزد آرميده بود رسيدند و چگونگى احوال بهمن و ظهور اختلال ملك و فتن را بعرض او رسانيدند درصدد چاره برآمدند آن پير بعد از تأمل بسيار جواب داد كه اگر بهمن مصدر چيزى شود كه بر دوام باشد هرآينه خداوند جهان عذر او را بپذيرد و او را بدان گناه نگيرد چون اين خبر به بهمن رسيد باختراع قنات ملهم گرديد و در زمان خويش دوازده هزار قنات احداث فرمود گويند قبل از آن قنات نبود ،\r\nمولانا محمد مطهر مروج ملوك عجم كه آباء و اجداد وى وزراى سلاطين ساسانيان بوده‌اند در تاريخ خويش تحرير فرموده كه هماى دختر يكى از بزرگان ايران بوده و بهمن او را بسلك نكاح خود كشيده داراب از هماى متولد گرديد به جهت حب رياست از امناى دولت مخفى گردانيد و اللّه اعلم بحقيقة الامور .\r\n\r\nهماى بنت بهمن ملقب به چهرآزاد\r\nدر عدل و داد پيشرو خسروان پيشداديانست چون هماى همايون اقبال بر اورنگ جهاندارى پاى عزت نهاد جمهور خلايق را به رعيت‌پرورى و عدالت‌گسترى نويد داد و ابواب جور و اعتساف بربست و دست شفقت بگشاد چون پنج ماه از سلطنت آن خورشيد منظر بگذشت از آن اختر برج جهانبانى پسرى قمر پيكر متولد گشت علامات گيتىستانى از ناصيه‌اش پيدا و امارات جهانبانى از جبينش هويدا بود بهمن وصيت كرده بود كه اگر از هماى پسرى متولد شود افسر شاهى بر فرق همايونش موضوع گردد بمقتضى كلمه\r\nالملك عقيم\r\nبسبب حب رياست هماى آن مولود را مخفى ساخت و در صندوق قيراندود نهاده در آب اصطخر انداخت قضا آن صندوق بدست گازرى افتاده چون آن درخشنده آذر شاهى را در آب يافته لاجرم او را داراب نام نهاد و گازر به تربيت وى مشغول گرديد چون بسن رشد و تميز رسيد شغل گازرى را دون و پست ديده به دو\r\n\r\n","description":"","footnote":"","page_name":" 183 ","page_number":273},
  {"content":"\r\n\r\nميل نكرد بر وفق « كل شىء يرجع الى اصله »\r\nنظم :\r\n هر كسى كو بازماند از اصل خويش * باز جويد روزگار وصل خويش \r\nملازمت يكى از امراى هماى را اختيار نمود اتفاقا آن امير به محاربه روميان رفته در آن سفر آثار دولت و اقبال در ناصيهء احوال داراب مشاهده فرمود چون از آن مرزوبوم به خدمت هماى مراجعت نمود كيفيت حال را بعرض هماى رسانيده و هماى داراب را طلبيده استفسار احوالش فرمود چون بيقين دانست كه پسر اوست لاجرم زمام ملك و مال را به دو تسليم نمود مدت سلطنت هماى سى سال بود .\r\n\r\nداراب بن بهمن ملقب به چهرآزاد\r\nپادشاه دولت يار و شهريار شجاعت شعار بود در علو همت و اظهار قدرت از ملوك جهان گوى مسابقت مىربود در اندك زمانى براقع فراوانى از چهرهء بقاع و قلاع بگشود و ملك بابل را دار الملك خويش نمود و سركشان ترك و تاجيك آستان منيعش را شرف دين و دولت گرفتند و گردنكشان دور و نزديك ملازمت درگاه رفيعش را سرمايهء ملك و ملت پذيرفتند مگر فيلقوس فرمانفرماى روم كه چندى گوى معارضه در ميدان مخالفت تاخت چون صورت اين معنى بر ضمير خورشيد تأثير داراب پرتو انداخت به اجتماع عساكر فرمان داد با لشكر آراسته روى توجه بصوب روم نهاد قيصر نيز اسباب حرب ساز كرد و از مقر خويش حركت نموده به جنگ خصم روى آورد بعد از تلاقى عسكرين صف جنگ بياراستند و داد جدال و قتال از يكديگر خواستند آخرالامر نسيم فتح و ظفر بر پرچم داراب وزيد و روميان هزيمت يافته قيصر در حصار استوار متحصن گرديد داراب بوعده و وعيد قيصر را بيرون آورد و ايوان بزم را بميدان رزم گزيده دختر فيلقوس را عقد كرده مملكت روم را بقيصر ارزانى داشت و هر سال هزار بيضه طلا هر بيضه چهل مثقال بر ذمه فيلقوس گذاشت .\r\nچون داراب مهم مرزوبوم روم را بنهج دلخواه فيصل ديده يافت عنان مراجعت بسوى تختگاه خويش تافت چون داراب پاى حشمت در فراش قربت دختر قيصر نهاد بوى ناخوش از دهان ملكه روم بمشام شهريار ايران رسيده پادشاه از وى بدين جهت\r\n\r\n","description":"","footnote":"","page_name":" 184 ","page_number":274},
  {"content":"\r\n\r\nمتنفر شده او را بروم فرستاد در آن حين دختر قيصر از داراب حامله بود بنا بر رعايت ناموس فيلقوس صورت حال را از مردم نهان داشت و با مردم گفت كه اسكندر پسر منست چون مدت دوازده سال على اختلاف الروايتين از سلطنت داراب منقضى گرديد پسر خود را كه از غايت محبت باسم خويش موسوم كرده بود وليعهد گردانيده آنگاه از اقليم فنا به كشور بقا خراميد . از سخنان اوست كه اگر دشمن با تو روى نمايد و در خوشخوئى گشايد مانند حنظلى است كه ظاهر او تازه و حلاوت « 1 » بىاندازه بود و اوراق او با خضرت و نضارت باشد مرد دانا به طراوت ظاهر امر فريفته نگردد و از گشاده روئى او مغرور نشود بلكه شرائط حزم و احتياط را زياده گرداند تا از حوادث مكر و غدر او محفوظ ماند گويند شهر داراب‌جرد را او بنا نمود و افلاطون از حكماء الهى از معاصرين او بود .\r\n\r\nدارا ابن داراب\r\nداراب ثانى لقب داشت و همواره رايت عدل « 2 » و تكبر و بدخلقى مىافراشت لاجرم اركان دولت از سلطنت وى متنفر شده اسكندر رومى را به تسخير ايران ترغيب كردند اسكندر با هشتصد هزار يا سى هزار كس متوجه ايران گرديده و داراب با سيصد هزار مرد خنجرگذار بمقابله خراميد بعد از التقاى فريقين محاربه عظيم اتفاق افتاده در آن اثنا دارا به شمشير غدار دو شخص همدانى كه از مقربان او بودند بقتل رسيد چون شهريار روم از اين حادثه خبر يافت بتعجيل تمام ببالين دارا شتافت وارث ملك كيان را هنوز رمقى از حيات باقى بود صورت شماتت دشمن در صفحهء حال خويش مشاهده نمود آهى سرد از دل پردرد بركشيد اسكندر سر او را در آغوش كشيده ببوسيد و بايمان غلاظ سوگند ياد كرد كه از اين حال غافل بودم و بدين قضيه كسى را اذن و رخصت نفرمودم چون دارا زخم كارى خورده بود و اميد حيات از خود منقطع نموده از اسكندر درخواست نمود كه قاتلان او را بقصاص رساند و روشنگ دختر او را زن خود گرداند و بيگانگان را بر ملك فرس نگمارد اسكندر بر وصاياى دارا بحسن قبول تلقى فرمود آخرين سخن دارا اين بود :\r\nنظم :\r\n\r\n\r\n","description":"","footnote":"\r\n( 1 و 2 ) - كذا - كلمه حلاوت ، و عدل ، مناسب نيست\r\n","page_name":" 185 ","page_number":275},
  {"content":"\r\n\r\n پذيرفتگارى كنون مىكنى * كه از ملك خويشم برون مىكنى\r\nگر از گوهرم بر سر افسر نهى * نه اينست آئين فرماندهى\r\nمرا دست قدرت بر ايام بود * چنينم ز گيتى سرانجام بود\r\nپدر چون همىكرد ازين درگذر * مرا گفت كى نور چشم پدر\r\nمرا مرد با من نصيحت بس است * جهان يادگار فراوان كس است \r\nمدت سلطنت داراى اصغر چهارده سال بود . از سخنان داراست كه نظر كن در پادشاهى پادشاهان كه خداوند اقاليم سبعه بودند از جهان گذشته و مجروح گشته بر خاك افتاده و روى به زمين نهاده از ياران دور و از هواداران مهجور شده ملك از وى رفته و به خاك و خون خفته عبرت گيريد از آنچه مىبينيد پيش از آنكه عبرت بندگان گرديد و اگر به قوت و استيلا بر اين گنبد بالا روى و از طريق رفعت و شوكت همنشين سهيل و صهبا شوى و اگر اين عرش مرفوع سقف قصر و ايوان تو گردد و اين بساط موضوع جولانگاه يكرنگ تو شود اگر تيغ آفتاب از نيام بركشى و قرص ماه را چون سپر بر سركشى تير اجل را حجاب نيايد و ضرب شمشير عزرائيل را مانع نشود\r\nقطعه :\r\n هر ذره كه در هوا و در هامونست * كيخسرو و كيقباد و افريدون است\r\nاز خيره‌كشى كه گردش گردونست * اين عالم خاك نيست طشتى خونست \r\n\r\nاسكندر بن فيلقوس\r\nذو القرنين لقب اوست در نسب آن شهريار اختلاف بسيار است بعضى او را پسر داراب مىدانند و برخى ولد صلبى فيلقوس مىگويند در اين باب روايات نيز وارد شده است .\r\nاسكندر بلفظ يونانى حكمت‌دوست باشد زمره‌اى از ناقلان اخبار او را ذو القرنين اصغر مىنامند و صاحب سد ياجوج و مأجوج را كه در قرآن مجيد مذكور است ذو القرنين اكبر مىدانند . اسكندر بن فيلقوس در ميان مورخان پادشاه باشكوه و خسرو دانش‌پژوه مذكور است و داستان شجاعت و ذكر سخاوت او در بسيط جهان مشهور چون به حكم وصيت پدر بر سرير پادشاهى برنشست ابواب جور و اعتساف بر روى خلايق بربست و دست عدل و داد صلح و سداد بگشاد و قوانين رعيت‌پرورى و\r\n\r\n","description":"","footnote":"","page_name":" 186 ","page_number":276},
  {"content":"\r\n\r\nعدالت‌گسترى بنهاد لهذا در قليل زمانى از حدود روم و فرنگ و فارس و زنگبار تا ختا و ختن و چين و ماچين و حبش و يمن و هند و سند او را مسلم گشت وصيت صلابت و آوازهء مهابتش از امصار و اقطار بنىآدم درگذشت\r\nنظم :\r\n سكندر بر آفاق چون دست يافت * بر دانش و نيك‌نامى شتافت\r\nبروزش همه معدلت كار بود * شبش تا سحر پيشه تذكار بود\r\nبه بزم ارچه كوشش نمودى و رزم * به دانش همى فخر كردى و حزم\r\nبه فرزانگان سيم دادى و زر * براندى فرومايگان را ز در\r\nهنرمند را همچو جان داشتى * ز مه رايتش را برافراشتى \r\nمدت نه سال اوقات خود را به محاربه مصروف داشت و هشت سال ديگر باطمينان خاطر و فراغ بال عمر گذاشت ، زمان عمرش سى و شش سال بود ارسطو معلم او بود و در تحصيل حكمت ملازمت او را مىنمود ارسطو را به‌غايت عزيز و مكرم داشتى و از مراسم عزت و حرمت هيچ‌گونه مهمل نگذاشتى از او پرسيدند استاد نزد پادشاهان عالم پناه از پدر چرا عزيزتر و گرامىتر است ؟ جواب داد كه او مربى باطن و اين مربى ظاهر است و استاد سبب حيات باقى و پدر سبب حيات فانى است پدر مرا از آسمان به زمين آورد و استاد مرا از زمين به آسمان برد .\r\nاز سخنان اوست : صاحب مروت و كرم پيوسته عزيز و محترم بود اگرچه درويش باشد و خداوند بخل و خست همواره خوار و بىمقدار باشد اگرچه توانگر باشد .\r\nدر تاريخ مسطور است : دانائى كتابى بنام اسكندر بياراست و به زيور اسم آن پادشاه به پيراست شهريار سخاوت‌پيشه دويست هزار مثقال طلا به آن دانا عنايت نمود و خاطر دانا را از خود خوشنود فرمود امناى دولت بر آن حركت منكر شدند و بر بخشش اسكندر طعن زدند پادشاه جهان بمضمون « ارباب الدولة ملهمون » دريافت فرمود و گفت اگر طبيبى داروئى ترتيب كند جهت شما كه زندهء جاويد باشيد در ازاى او بطبيب چه مىدهيد و در عوض آن چه خدمت كنيد ؟ عرض نمودند كه هرچه داده شود عوض نيست و اگر تمام عالم بدهيم در ازاى او اندكى است ، خسرو دانشور فرمود كه\r\n\r\n","description":"","footnote":"","page_name":" 187 ","page_number":277},
  {"content":"\r\n\r\nاين دانا ما را در اين كتاب بزرگ شمرده و به بزرگى نام برده و تمجيد ما را كرده و به عظمت شأن به زبان آورده ما را مشهور عالم و مذكور بنىآدم ساخته و لواى ثنا و ستايش ما را بر سپهر برين افراخته در ازاى او اين مقدار بىمقدار چه باشد و اين‌قدر بىاعتبار كه اكثر او قليل و فانى است چه نمودى دارد كه شما زبان طعن دراز كنيد و در انكار به روى ما باز نمائيد .\r\nشعر :\r\n جهان و هر چه در او هست سهل و مختصر است * ز اهل معرفت اين مختصر دريغ مدار\r\nچه ذكر خير طلب مىكنى سخن اينست * كه در بهاى سخن سيم و زر دريغ مدار \r\nآخر نمىبينيد و مشاهده نمىكنيد كه سلاطين روزگار و خواقين گردون اقتدار حصن‌هاى استوار ساختند و قصرهاى زرنگار پرداختند بدرّ و جواهر خويش را آرايش نمودند و در ميان پرند و پرنيان بودند چمنهاى چون گلشن آراستند و دختران ماه پيكر و دلبران خورشيد منظر خواستند لباسهاى زرين و كسوتهاى گوهر آئين پوشيدند و شربتهاى شيرين و طعامهاى نمكين نوشيدند و به ديوهاى بادپيما سوار شدند و با پريان حورلقا همنشين آمدند عاقبت با هزاران حسرت از اين جهان رفتند و در سراى نيستى منزل گرفتند نه از آثار ايشان اثرى و نه از احوال آنها خبرى مگر آنكه دانايان و دانشمندان ذكر جميل ايشان در كتابها ياد كرده‌اند و در تأليفات خود آثار و اخبار ايشان آورده‌اند بنام ايشان تصنيفات ساخته‌اند و باسم ايشان دفترها پرداخته‌اند و نام آنها را زنده جاويد گردانيده‌اند و محامد و مكارم ايشان بشرق و غرب عالم رسانيده‌اند . چون امناى اسكندر بر اين كلمات حقيقت سمات گوش دادند همگى به خاك عجز افتاده بر قصور فهم خويش اذعان نهادند - استفهام : بر ارباب خرد مخفى نيست كه اگر دانائى كسى را مدح و ثنا نمايد سزاست و اگر « 1 » زبان رد و قبول گشايد رواست زيرا كه جان دانا از اغراض نفسانى پاك « 2 » و چشم بىغرض او روشن و دل بىطمعش چون گلشن باشد و نفس او حريص نبود و درونش از خيالات نفسانى مبرا باشد و\r\n\r\n\r\n","description":"","footnote":"\r\n( 1 و 2 ) - « اگر » و « پاك » در نسخه نبود من افزودم\r\n","page_name":" 188 ","page_number":278},
  {"content":"\r\n\r\nضميرش از تسويلات شيطانى معرّا لاجرم\r\nبيت :\r\n عاقل ار ذمم كند من راضيم * زانكه فيضى بخشد از فياضيم\r\nجاهل ار حلوا نهد اندر لبم * من از آن حلواى او اندر تبم \r\nنه آنكه متملقان چند خويش را دانشمند شمارند و بيهوشان نژند خود را هوشمند پندارند براى لقمهء نانى خبازى را قاسم الارزاق نام گذارند و به جهت شربت آبى سقائى را خضر خوانند ، بسبب مشت حب البقرى گاوى را موسى گويند و به علت دسنه گياهى گوسفندى را اسماعيل نامند و به جهت پر كاهى خريرا عيسى شناسند و براى بره‌اى گرگى را يوسف دانند .\r\nمن اللطائف : روزى اسكندر از ارسطو پرسيد كه آن چيست كه سال گذشته نرسيده و امسال نيز نمىرسد و سال آينده نيز نخواهد رسيد يكى از ملازمان حاضر بود به زبان عجز عرض نمود كه اى پادشاه عالم پناه آن مواجب كمترين بندگان درگاهست شهريار از اين سخن بخنديد و بتشريفات خسروانه او را مفتخر و سرافراز گردانيد گويند شهر هرات و سمرقند و اسكندريه از بناهاى اوست و اختراع آئينه منسوب بدوست\r\nبيت :\r\n آئينه سكندر جام جم است بنگر * تا بر تو عرضه دارم احوال ملك‌دارا \r\nبه اعتقاد مؤلف تاريخ گزيده وامق و عذرا در زمان اسكندر بود و اللّه اعلم بحقيقة الامور .\r\n\r\nبعضى از مشايخ كبار و ارباب معارف آن ديار على سبيل الاختصار\r\n\r\nابراهيم ادهم بلخى\r\nشيخ ابو اسحاق ابراهيم بن ادهم بن سليمان از ابناى ملوك ساسانى بود در جوانى توفيق توبه يافته بسلوك اشتغال نمود در بدايت كار آن بزرگوار شهريار بلخ بود و عالميان او را اطاعت مىكردند و چهل سپر زرين و چهل گرز گوهرآگين در پس و پيش او مىسپردند شبى بر تخت شاهى خفته و راه تردد بسته بود ناگاه از سقف قصر صدائى شنيد پرسيد اين چه صداست جواب آمد كه\r\n\r\n","description":"","footnote":"","page_name":" 189 ","page_number":279},
  {"content":"\r\n\r\nآشنا است گفت چه مطلب دارى گفت شترى گم كرده‌ام ابراهيم گفت اى نادان\r\nبيت :\r\n شتر گم كرده‌اى اندر بيابان * شترجوئى كنى در قصر شاهان \r\nندا رسيد كه تو غافلى كه خدا را در تخت زرين و جامهء ابريشمى مىجوئى هيهات هيهات بسيار بسيار دورى و از طريق طلب مهجورى ابراهيم از اين سخن انتباهى حاصل كرده آه دردناك از دل سوزناك برآورد . و باعث توبه‌اش آن بود كه روزى عزيمت شكار نمود از لشكر دور افتاد ناگاه هاتفى آواز داد كه بيدار باش پيش از آنكه ترا به مرگ بيدار كنند چون آواز شنيد بىقرار و بىآرام گرديد در اين اثنا آهوئى ديده خواست خود را مشغول گرداند آهو به سخن درآمد كه مرا بصيد تو فرستاده‌اند نه تو را بصيد من و تو را از براى آن آفريده‌اند كه كار كنى نه بهر آنكه شكار كنى بعد از اين گفتگو آهو رو بگردانيد ، و مانند گفتار آهو از قرپوس زين و غيره شنيد از اين سخنان خون در دل ابراهيم به جوش آمده جامه خود را دريده به راه ترك و تجريد شتافت آخرالامر صحبت امام الهمام محمد باقر عليه السّلام را دريافت بعضى گويند به ملازمت جناب سيد الساجدين عليه السّلام رسيد شايد شرف خدمت هر دو امامان را دريافته باشد . و مدتى در حرم مجاورت اختيار نموده با شقيق بلخى و فضيل عياض و ابو يوسف غسولى و محمد بن ثوبان و سفيان ثورى معاصر بوده سلسله چشتيه بدان جناب مىپيوندند اكنون در خراسان و طخارستان و توران و كشور هندوستان آن سلسله متداولست .\r\nنقل است كه آن حضرت مردى را فرمود كه مىخواهى ولى باشى گفت بلى خواهم ، فرمود كه رغبت مكن به دنيا و آخرت و فارغ كن نفس خود را از براى خدا و همگى روى به خدا آر و طعام حلال بخور كه كسى بمقام مردان نرسيده مگر به قوت حلال در حين تحرير احوال آن بزرگوار فرزند مكرم و سعادتمند محترم الواثق بلطف اللّه الخفى و الجلى ميرزا رضا قلى خان الملقب بدرويش هدايت على يكى از كرامات آن حضرت را بسلك نظم كشيده در اين سفينه ثبت گرديد\r\nبيت :\r\n اين حكايت گوش كن اى مرد راه * تا به بينى رحمت فضل إله \r\n\r\n","description":"","footnote":"","page_name":" 190 ","page_number":280},
  {"content":"\r\n\r\n آن سمّى حضرت پاك خليل * وافى عهد خداوند جليل\r\nپور ادهم آن شه اهل يقين * رهنماى رهروان اهل دين\r\nچون بت هستى نفس خود شكست * از هواى سلطنت برداشت دست\r\nكوكب دولت چو ديد از آفلين * لا احب الآفلينش شد مبين\r\nترك كرد آن ملك و مال بو مراد * همچو وحشى در بيابان رو نهاد\r\nروزى آن سلطان اقليم شهود * مست جام عشق خلاق ودود\r\nبا دلى اندر تجلى رشگ طور * پاى تا سر غرق انوار حضور\r\nبر لب بحرى برى از ياد خلق * بود خوش بنشسته و مىدوخت دلق\r\nدر رسيد از راه امير كردگار * كوبدى پروردهء آن شهريار\r\nديد درويشى بساحل يك تنه * با سرى پرشور و پاى برهنه\r\nبا دلى دريا صفت از موج نور * وز محبت همچو دريا پر ز شور\r\nشسته دست و دل زياد ما سوى * بينوا از ياد حقش صد نوا\r\nجانب سلطان به شوكت اسب تاخت * بندگى بنمود چون شه را شناخت\r\nاز برون بس خدمت بسيار كرد * وز درون مر شيخ را انكار كرد\r\nكى دريغ آن گنج و تاج و سرورى * كاين چنين سلطان شد از آنها برى\r\nپيش ازين آن ملك و عز و سلطنت * حاليا اين ذل و فقر و مسكنت\r\nشيخ كش دل غرق نور اللّه بود * از گمان بدگمان آگاه بود\r\nدر زمان افكند آن قطب زمان * سوزن از كف سوى بحر بيكران\r\nكرد آنگه سوزن خود را طلب * تا امير آگه شود از فيض رب\r\nصد هزاران ماهى آنجا شد عيان * هر يكى را سوزن زر بر دهان\r\nماهيان را گفت سوزنها بريد * سوزن خود خواهم آن را آوريد\r\nمن پرستار حقم نه زرپرست * حق‌پرست از قيد غير حق برست\r\nسوزنش آورد ماهى اى شگفت * سوى ساحل از دهانش برگرفت\r\nوان اميرش گفت با شرمندگى * سلطنت اين است بد آن بندگى \r\n\r\n","description":"","footnote":"","page_name":" 191 ","page_number":281},
  {"content":"\r\n\r\n هر كه حق را بىاميد و بيم خواست * حق هم او را همچو ابراهيم خواست\r\nاى هدايت كان لله باش تا * بر تو كان اللّه له آيد جزا \r\nوفات آن جناب در زمان خلافت مهدى بن جعفر عباسى فى شهور سنه صد و شصت در جبله شام اتفاق افتاده در همان‌جا مدفون گشت .\r\n\r\nشقيق بلخى\r\nالشيخ المحقق ابو على شقيق بن ابراهيم - يگانه دوران و شيخ زمان بود و در انواع رياضات و عبادات جد تمام و جهد ما لا كلام مىنمود و در علوم ظاهرى و باطنى عديل و نظير نداشت و در اكثر فنون تصانيف مفيده در صفحات روزگار به يادگار گذاشت و آن جناب استاد حاتم اصم و شاگرد امام موسى الكاظم عليه السّلام بوده و با ابراهيم ادهم صحبت نموده چند بار با كفار غزا نمود و چند بار حج اسلام بجا آورده .\r\nنقل است كه هارون الرشيد آن جناب را گفت مرا پندى فرماى و راه ارشاد و طريق سداد بنماى آن جناب فرمود كه خداوند متعال را سرائيست كه او را دوزخ خوانند و تو را دربان آن ساخته سه چيز به تو داده‌اند كه به آن سه چيز بايد خلق را از دوزخ بازدارى : اول مال ، دوم تازيانه ، سيم شمشير ، مال از حاجتمندان دريغ ندارى ، و كسى كه خلاف فرمان حق كند به تازيانه او را مؤدب سازى ، و وجود كفار و مشركين را به شمشير براندازى .\r\nآن بزرگوار در روزگار خلافت هارون الرشيد فى شهور سنه صد و نود در ولايت ختلان بجرم تشيع به سعادت شهادت فايز گرديد رحمة اللّه عليه .\r\n\r\nشيخ ابو حامد احمد بن خضرويه\r\nاز اكمل اولياء و مشايخ حقيقت انتماء بود در كشف حقايق و شرح دقايق او را مثل و مانند نبود در زهد و عبادات درجات عالى داشت و در رياضات و مجاهدات دقيقه‌ئى نامرعى نمىگذاشت احوال آن جناب را صاحب تذكرة الاولياء بتفصيل ذكر نموده فى شهور سنه دويست و چهل و پنج در زمان خلافت متوكل بن معتصم در همان ديار بجوار رحمت كردگار انتقال نمود رحمة اللّه عليه\r\n\r\n","description":"","footnote":"","page_name":" 192 ","page_number":282},
  {"content":"\r\n\r\n\r\nمولانا جلال الدين محمد بن بهاء الدين محمد بن حسين\r\n همان شراب‌كش باده خانه جبروت * همان هماى بلند آشيان عرش‌نشين\r\nرموز گوى ازل مولوى كه داد نجات * مقيدان هوا را ز قيد اين سجين\r\nز جلدهاى كلامش كه مثنويست گرفت * جهات سته به پيرايهء ابد تزيين\r\nسخن ز مرتبه شعر او نه حد من است * كه همچو عرش بلند است و همچو شرع متين \r\nولادت آن جناب در بلخ در ششم ربيع الاول سنه ششصد و چهار بوده و در پنج سالگى بهر سه چهار روز يك‌بار افطار فرمودى .\r\nآن جناب سلطان المحققين و برهان المدققين بود در شرح دقايق و كشف حقايق هيچ‌كس با آن جناب برابرى نمىنمود ، نسب اين بزرگوار بابو بكر خليفه اول مىپيوندد بدين موجب هو جلال الدين محمد بن بهاء الدين محمد بن حسين بن احمد بن محمود بن ثابت بن مسيب بن مطهر بن حماد بن عبد الرحمن بن ابو بكر .\r\nآباء و اجداد آن بزرگوار علماء عالىمقدار آن ديار بودند و شيخ حسين كه جد مولاناست به‌غايت متقى و پرهيزكار و زخارف دنيوى در نظرش بىاعتبار بود .\r\nنقلست در واقعه حضرت رسالت پناه صلّى اللّه عليه و آله و سلم خوارزمشاه را فرمود كه ما دختر تو را بشيخ عقد نموديم تو نيز قبول كن اتفاقا وزير خوارزمشاه نيز همان خواب را مشاهده نمود و شيخ حسين نيز در خواب ديد كه حضرت فرمودند ما صبيه شاهرا به تو تزويج كرديم خوارزمشاه بفرمودهء حضرت صبيه خود را بنكاح شيخ حسين درآورد بهاء الدين محمد از آن دختر پاكيزه گوهر بوجود آمد چون بهاء الدين بسن رشد و تميز رسيد به تحصيل علوم مشغول شده در اندك زمانى در اكثر علوم رسميه ماهر گرديد چون از علوم ظاهرى حظى نيافت به خدمت شيخ نجم الدين كبرى شتافت از يمن توجه آن جناب درجه عالى يافت .\r\nمنقولست كه بهاء الدين محمد در آن ديار بهدايت عباد و ارشاد اهل بلاد مشغول بود و جمع كثيرى از اكابر و اصاغر نسبت به آن جناب اظهار ارادت مىنمودند لهذا\r\n\r\n","description":"","footnote":"","page_name":" 193 ","page_number":283},
  {"content":"\r\n\r\nسلطان محمد خوارزم شاه از كثرت اهل ارادت حسد برده و به سعايت علماء مجازى و فخر الدين رازى طريق معاندت سپردند بهاء الدين از سلطان رنجيده با فرزند و عيال بعزم حج اسلام ترك وطن مألوف فرمود و در نشابور با جناب فريد الدين عطار ملاقات نمود در آن‌وقت مولانا جلال الدين محمد بسن شش سالگى بود جناب شيخ فريد الدين اسرارنامه را بمولانا داده و ببهاء الدين فرمود كه اين فرزند را گرامى بدار ، زود باشد كه از نفس گرم آتش به سوختگان عالم زند مولانا بهاء الدين جناب شيخ را وداع كرده عازم بيت اللّه الحرام گرديد بعد از حج اسلام و زيارت ائمه انام به بيت المقدس رسيد از آنجا بولايت شام آمده در آنجا سيد برهان الدين ترمدى كه در آن سفر همراه ايشان بود وفات نموده وصيت فرمود كه گشاد كار شما در روم خواهد بود بنابراين مولانا بهاء الدين در زمان سلطنت سلطان علاء الدين كيقباد بن سلطان غياث الدين سلجوقى بروم رفته ولايت قونيه را اختيار فرمود و سلطان نسبت به آن جناب ولايت نشان ارادت عظيم پيدا نمود و جمهور خلايق مريد و معتقد آن جناب شدند ، مولانا چند سال بنشر علوم مشغول بود بر جميع علماى تفوق مىنمود تا اينكه فى شهور سنه ششصد و سى و يك بعالم بقا رحلت فرمود مولانا جلال الدين بموجب وصيت والد بر مسند افاده قدم گذاشت و لواى نشر علوم و درس فنون و امر بمعروف و نهى از منكر برافراشت نقلست كه يوميه قريب به چهارصد نفر از طالبان علم در حلقه درس مولانا حاضر بوده استفاضه مىنمودند و سلطان علاء الدين به آن جناب كمال اعتقاد ظاهر مىنموده چون از علوم رسمى بهره‌ور نگرديد لاجرم خدمت مشايخ را گزيده و جمع كثيرى از علماء زمان را ملاقات نموده آخرالامر نسبت خود را بشمس الدين تبريزى درست فرموده و نسبت طريقت شمس الدين بشيخ معروف كرخى مىرسد بدين موجب : شمس الدين مريد بابا كمال الدين جندى ، و او مريد شيخ نجم الدين كبرى ، و او مريد شيخ عمار بن ياسر اندلسى ، و او مريد شيخ نجيب الدين سهروردى ، و او مريد شيخ احمد غزالى ، و او مريد شيخ ابو بكر نساج ، و او مريد شيخ ابو القاسم گوركانى ، و او مريد شيخ ابو عمران مغربى ، و او مريد شيخ ابو على كاتب ، و او مريد ابو على رودبارى ، و او مريد\r\n\r\n","description":"","footnote":"","page_name":" 194 ","page_number":284},
  {"content":"\r\n\r\nشيخ جنيد بغدادى و او مريد سرى سقطى ، و او مريد شيخ معروف كرخى ، و او مريد و نواب حضرت على بن موسى الرضا عليه آلاف التحية و الثنا .\r\nاز سخنان آن بزرگوار است كه صحبت عزيز است لا تصلحوا بين غير ابناء الجنس و در اين معنى خداوندم شيخ شمس الدين فرموده كه علامت مريد قبول يافته آنست كه اصلا با مردم بيگانه صحبت نتواند داشت و اگر ناگاه در صحبت افتد چنان باشد كه منافق در مسجد و كودك در مكتب و اسير در زندان .\r\nروزى يكى از اصحاب را غمناك ديد فرمود كه همه دلتنگى تو از دل نهادن در اين عالمست هر دمى كه از اين جهان آزاد باشى و خود را غريب دانى و هر رنگ كه بنگرى و هر مزه كه بچشى دانى كه به آن نمانى و جاى ديگر روى هيچ دلتنگ نباشى .\r\nو از سخنان آن جنابست كه آزاد مرد آنست كه از رنجانيدن كسى نرنجد و جوانمرد آنست كه مستحق رنجانيدن را نرنجاند .\r\nشيخ ركن الدين علاء الدوله فرمود كه مرا اين سخن از مولوى بسيار خوش آمده كه همواره از خادم سؤال كردى كه امروز در خانه ما چيزى هست اگر گفتى كه هيچ نيست منبسط گشتى و شكر كردى الحمد للّه امروز خانه ما به خانه پيغمبر و على مىماند و اگر گفتى كه ما يلزم بمطبخ مهياست منفعل گشتى و گفتى بوى خانه فرعون مىآيد .\r\nاز وصاياى آن جنابست كه فرمودند كه : اوصيكم بتقوى الله فى السر و العلانية و بقلة الطعام و قلة المنام و هجران المعاصى و الآثام و مواظبة الصيام و دوام القيام و ترك الشهوات على الدوام و احتمال الجفاء من جميع الانام و ترك مجالسة السفهاء و العوام و مصاحبة الصالحين و الكرام ، و ان خير الناس من ينفع الناس و خير الكلام ما قل و دل و الحمد لله وحده .\r\nو از آن جنابست كه من اين قسم نيستم كه در نظر عاشقان منظورم بلكه من آن ذوق و خوشيم كه در باطن مريدان از كلام من سر مىزند اللّه اللّه چون آن دم را\r\n\r\n","description":"","footnote":"","page_name":" 195 ","page_number":285},
  {"content":"\r\n\r\nبيابى و ان ذوق را بچشى غنيمت مىدار و شكرها مىگذار كه من آنم . وقتى در خدمت آن جناب گفتند كه فلان مىگويد كه دل و جان در خدمتست فرمود كه خموش ، در ميان مردم اين دروغ مانده است آن‌چنان دل و جان را از كجا يافت كه در خدمت باشد بعد ازآن‌رو بحسام الدين چلبى كرده فرمود اللّه اللّه با اولياى حق زانو به زانو بايد نشست كه قرب را اثرهاى عظيم است .\r\nنظم :\r\n يكى يك لحظه زو دورى نشايد * كه از دورى خرابيها فزايد\r\nبهر حالى كه باشى پيش او باش * كه از نزديك بودن مهر زايد \r\nوقتى مولانا در اثناء سماع بود درويشى را در خاطر گذشت كه سؤالى كند فقر چيست مولانا در اثناء سماع اين رباعى را خواند .\r\nرباعى :\r\n الجوهر فقر و سوى الفقر عرض * الفقر شفاء و سوى الفقر مرض\r\nالعالم كله خداع و غرور * الفقر من العالم سرو غرض \r\nاز معاصرين آن زبده اهل يقين شيخ اوحد الدين حامد كرمانى و شيخ بهاء الدين زكرياى ملتانى و شيخ نجم الدين رازى و شيخ مصلح الدين سعدى شيرازى و شيخ محى الدين العربى الاندلسى و شيخ صدر الدين قونوى و شيخ مؤيد الدين جندى و شيخ ابو الحسن المغربى السافلى و شيخ ابو العباس المرسى و ابن الفارض الحموى المصرى و شيخ عزيز الدين نسفى و شيخ الحسن على الصعيدى المعروف بابن صباغ و شيخ فخر الدين عراقى و شيخ نجيب الدين برغش الشيرازى و شيخ برهان الدين الترمذى و شيخ نور الدين عبد اللّه جمال الاسفراينى و شيخ جمال خرقانى و شيخ رضى الدين على لالاء الغزنوى و شيخ سيف الدين باخرزى و شيخ سعد الدين الحموى و شيخ ابو محمد عبد اللّه المغربى و شيخ ياسين المغربى و شيخ عفيف الدين سليمان تلمسانى و شيخ ابو الغيث اليمنى و شيخ موسى صدرانى و شيخ سعد الدين فرغانى و عين الزمان جمال الدين كيلى و حاجى بكتاش ولى و شيخ صلاح الدين زركوب قدس اللّه اسرارهم ، و از سلاطين هلاكو خان در ايران و بندوق‌دار در مصر و علاء الدين كيقباد در روم\r\nكتاب مثنوى كه مشهور عالم و مقبول طوايف امم است حسب التمناى شيخ حسام\r\n\r\n","description":"","footnote":"","page_name":" 196 ","page_number":286},
  {"content":"\r\n\r\nالدين چلبى كه از خلفاى مولانا و سردفتر اهل وفاست فرموده و ديوان غزلياتش بين الجمهور مشهور و كتاب فيه ما فيه در السنة و افواه فقرا مذكور است . وفات آن حضرت فى شهور سنه ششصد و هفتاد و دو بوده و مزار كثيرالانوارش در ولايت قونيه در غايت اشتهار و مطاف طوايف اهل روزگار است رحمة اللّه عليه . از مولانا فرزند ذكور بجز بهاء الدين ولد نمانده احوال اولاد مولانا در ذكر شهر قونيه از مساعدت بخت مأمولست .\r\nاز ديوان و مثنوى آن بزرگوار اين اشعار نوشته شد\r\nقصيده :\r\n آفتاب وجود اهل صفا * وان امام مبين ولى خدا\r\nآن امامى كه قائم است به او * هم زمين و زمان و ارض سما\r\nذات او هست واجب العظمة * او منزه ز كفر و شرك و ريا\r\nعالم وحدتست مسكن او * او برون از صفات ما و شما\r\nاوست جان حقيقت انسان * جمله فانى و جان بود بر جا\r\nجنبش او بود ز حى قديم * گردش او بود بگرد بقا\r\nهست باقى چه ذات خالق حى « 1 » * دان صفاتش على عالى را\r\nنيست خالى صفات حق از ذات * هست ممسوس او بذات خدا\r\nاوست آن كنز مخفى لاهوت * كه ز حق او به حق شده پيدا\r\nنقد آن گنج علم بىپايان * هست مقصود آن على علا\r\nحكمت او جز او نداند كس * كو حكيم است و عالم الاشياء\r\nاول او بود بلا اول * آخر او بود بلا اخرى\r\nناصر انبيا است او الحق * اوليا راست ديده بينا\r\nاو به حق حاضر است در كونين * تو يقين دان كه اوست روز جزا\r\nاو به حق است و حق از او ظاهر * او به حق است جاودان حقا\r\nلمعهء نور روى او كرده * آفتاب از ضياء خود پيدا\r\nبود از نور او دل آدم * ز آن شده تاج مظهر اسماء\r\nمطلع گشته است بر همه شىء * آدم از علم آن امام تقى \r\n\r\n\r\n","description":"","footnote":"\r\n( 1 ) - نسخه : ذات خالق و خلق\r\n","page_name":" 197 ","page_number":287},
  {"content":"\r\n\r\n سجده بردند نزد او ملكوت * زانكه بد نور خالق يكتا\r\nشيث در خم بديد نور على * گشت واقف ز عالم اعلا\r\nنوح از او يافت آنچه مىطلبيد * تا رساندش به منزل عليا\r\nيافت طوفان غيرت اندر دهر * نوح ناجى كه رسته شد ز بلا\r\nكرد ذكرش خليل با خلت * تا كه شد نار لاله حمرا\r\nجمله نسرين و سنبل و گل شد * نار نمرود بر خليل خدا\r\nياد او كرد يوسف اندر چاه * تا گرفتش سرير مصر آرا\r\nبه سكه ناليد پيش او يعقوب * بوى يوسف شنيد و شد بينا\r\nنور او ديد موسى عمران * گشت واله در او شب يلدا\r\nگفت يا رب مرا نشانى ده * گفت دادم ترا يد و بيضا\r\nلطف او بود همدم مريم * گشت عيسى از آن سبب پيدا\r\nسر او ديد سيد كونين * در شب قرب در مقام دنا\r\nاز على مىشنيد نطق على * بعلى جز على نبد آنجا\r\nعلم جاويد شد برش روشن * كرد تحقيق سر ما اوحى\r\nگفت با امتان ز راه يقين * كه على هست رهنماى شما\r\nصادقان جمله رو به او دارند * كو امير است و هادى و مولا\r\nاول و آخر او بود در دين * ظاهر و باطن او بود به خدا\r\nتا بدانى تو رمز اين معنى * تا رسى در ولايت و الا\r\nتا شود روشنت كه عالى او است * با من اى خواجه كم كنى غوغا\r\nدر شريعت در مدينه علم * در حقيقت امير هر دو سرا\r\nره روان طالبند و او مطلوب * ناطقان صامتند و او گويا\r\nما همه ذره‌ايم و او خورشيد * ما همه قطره‌ايم و او دريا\r\nشمس دين چون تو عاشقى در عشق * جان فدا كن ز بهر مولانا\r\nتا شود جانت و اصل جانان * تا كه باشى بعشق راه نما \r\n\r\n","description":"","footnote":"","page_name":" 198 ","page_number":288},
  {"content":"\r\n\r\nو له قدس سره\r\n بنماى رخ كه باغ و گلستانم آرزوست * بگشاى لب كه قند فراوانم آرزوست\r\nآن ماهيم كه بر سر خشكى همىطپم * درياى صاف بىسر و پايانم آرزوست\r\nاى عشق عقل را تو پراكنده گوى كن * اى عشق نكته‌هاى پريشانم آرزوست\r\nاى باد خوش كه در چمن عشق مىوزى * بر من بوز كه بوى گلستانم آرزوست\r\nبشنيدم از هواى تو آواز طبل را * باز آمدم كه ساعد سلطانم آرزوست\r\nوز نور و نار صورت خوبان همىنمود * ديدار يار ديدن اين‌سانم آرزوست\r\nزين همرهان سست عناصر دلم گرفت * شير خدا و رستم دستانم آرزوست\r\nو آن لب گزيدنت كه برو ره به خانه نيست * آن ناز و خشم و تندى دربانم آرزوست\r\nيكدست جام باده و يكدست تار زلف * رقصى چنين ميانه مىدانم آرزوست\r\nدى شيخ با چراغ همىگشت گرد شهر * كز ديو و دد ملولم و انسانم آرزوست\r\nگفتند يافت مىنشود گشته‌ايم ما * گفت آنكه يافت مىنشود آنم آرزوست\r\nاين نان و آب و چرخ چه سيل است بىوفا * من ماهى و نهنگم و عمانم آرزوست\r\nز انديشه‌هاى فاسد خلقان دلم گرفت * همراه شو كه كوه و بيابانم آرزوست\r\nجانم ملول گشت ز فرعون و ملك او * آن نور دست موسى عمرانم آرزوست\r\nگوياترم ز بلبل و اما ز رشگ عام * مهريست بر زبانم و افغانم آرزوست \r\nو له قدس سره\r\n رومى نشد از سر على كس آگاه * زيرا كه نشد كس آگه از سر إله\r\nيك ممكن و اين همه صفات واجب * لا حول و لا قوة الا باللّه \r\nو له قدس سره قصهء وكيل صدر جهان كه متهم شد و از بيم جان از بخارا گريخت باز عشقش كشيد موكشان كه كار جان سهلست عاشق را\r\n\r\n[ قصه صدر جهان 
  ]\r\n در بخارا بندهء صدر جهان * متهم شد گشت از صدرش نهان\r\nمدت ده سال سرگردان بگشت * گه خراسان گه قهستان گاه دشت \r\n\r\n","description":"","footnote":"","page_name":" 199 ","page_number":289},
  {"content":"\r\n\r\n از پس ده سال او از اشتياق * گشت بىطاقت ز ايام فراق\r\nگفت تاب فرقتم زين پس نماند * صبر كى تاند خلاعت را نشاند\r\nاز فراق اين خاكها شوره شود * آب از او گنديده و تيره شود\r\nباد جان‌افزا و خم گردد و با * آتش از خاكسترى گردد هبا\r\nباغ چون جنت شود دار المرض * زرد و ريزان برگها اندر حرض\r\nعقل دراك از فراق دوستان * همچه تيرانداز اشكسته گمان\r\nدوزخ از فرقت چنان سوزان شده است * بيد از فرقت چنين لرزان شده است\r\nگر بگويم از فراق چون شرار * تا قيامت يك بود از صد هزار\r\nپس ز شرح سوز او كم زن نفس * رب سلم رب سلم گو و بس\r\nهر چه از وى شاد گردى در جهان * از فراق او بينديش آن زمان\r\nز آنچه گشتى شاد بس كس شاد شد * آخر از وى جست و همچون باد شد\r\nاز تو هم بجهد تو دل بر او منه * پيش از آن كو برجهد تو ز او بجه \r\n\r\nعزم كردن آن وكيل از عشق كه رجوع كند به بخارا لاابالىوار\r\n فرقت صدر جهان در جان او * پاره پاره كرده بد اركان او\r\nگفت برخيزم بدانجا واروم * كافر ار گشتم دگر ره بگروم\r\nواروم آنجا بيفتم پيش او * پيش آن صدر نكوانديش او\r\nگويم افكندم به پيشت جان خويش * زنده كن يا سر ببر ما را چه ميش\r\nكشته و مرده به پيشت اى قمر * به كه شاه زندگان جاى دگر\r\nآزمودم من هزاران بار بيش * بىتو شيرين مىنه بينم كار خويش\r\nغن لى يا منيتى لحن النشور * ابركى يا ناقتى تم السرور\r\nابلعى يا ارض دمعا قد كفى * اشربى يا نفس وردا قد صفا\r\nعدت يا عيدى الينا مرحبا * نعم ما روحت يا ريح الصبا\r\nگفت اى ياران روان گشتم وداع * سوى آن صدرى كه مير است و مطاع\r\nدم‌به‌دم در سوز بريان مىشوم * هر چه بادا باد آنجا مىروم \r\n\r\n","description":"","footnote":"","page_name":" 200 ","page_number":290},
  {"content":"\r\n\r\n گرچه دل چون سنگ خارا مىكند * جان من عزم بخارا مىكند\r\nمسكن يار است و شهر شاه من * پيش عاشق اين بود حب الوطن \r\n\r\nپرسيدن معشوق از عاشق غريب خود كه از شهرها كدام شهر را خوش‌تر يافتى\r\n گفت معشوقى بعاشق كاى فتى * تو به غربت ديده‌ئى بس شهرها\r\nگو كدامين شهر از آنها خوش‌تر است * گفت آن شهرى كه در وى دلبر است\r\nهر كجا باشد شه ما را بساط * هست صحرا گر بود سم الخياط\r\nهر كجا كه يوسفى باشد چو ماه * جنتست ارچه كه باشد قعر چاه\r\nبا تو دوزخ جنت است اى جان‌فزا * با تو زندان گلشن است اى دلربا\r\nشد جهنم با تو رضوان و نعيم * بىتو شد ريحان و گل نار جحيم\r\nهر كجا تو با منى من خوشدلم * ور بود در قعر گورى منزلم\r\nخوش‌تر از هر دو جهان آنجا بود * كه تو را با من سرو سودا بود\r\nبس دراز است اين سخن زين انتظار * عاشق صدر جهان شد بىقرار \r\n\r\nمنع كردن دوستان او را از رجوع كردن به بخارا و تهديد كردن و لاابالى گفتن او\r\n گفت او را ناصحى كاى بىخبر * عاقبت‌انديش اگر دارى هنر\r\nدرنگر پس را بعقل و پيش را * همچو پروانه مسوزان خويش را\r\nچون بخارا مىروى ديوانه‌ئى * لايق زنجير زندان خانه‌اى\r\nاو ز تو آهن همىخايد ز خشم * او همىجويد تو را با بيست چشم\r\nمىكند او تيز از بهر تو كارد * او سگ قحطست تو انبان آرد\r\nچون رهيدى و خدايت راه داد * سوى زندان مىروى چونت فتاد\r\nبر تو گر صد گون موكل آمدى * عقل بايستى كز ايشان كم زدى\r\nچون موكل نيست بر تو هيچ‌كس * از چه بسته گشت بر تو پيش و پس\r\nعشق پنهان كرده بود او را اسير * آن موكل را نمىديد آن نزير \r\n\r\n","description":"","footnote":"","page_name":" 201 ","page_number":291},
  {"content":"\r\n\r\n هر موكل را موكل مختفى است * ورنه او دربند سگ‌طبعى ز چيست\r\nخشم شاه عشق بر جانش نشست * بر عوانى و سيه‌روئيش بست\r\nمىزند او را كه هين او را بزن * زان عوانان نهان افغان من\r\nهر كه بينى در زيانى مىرود * گرچه تنها با عوانى مىرود\r\nگر از او واقف بدى افغان زدى * پيش آن سلطان سلطانان شدى\r\nريختى بر سر به پيش شاه خاك * تا امان ديدى ز ديو سهمناك\r\nمير ديدى خويش را اى كم ز مور * زان نديدى آن موكل را تو كور\r\nغره گشتى زين دروغين پروبال * پروبالى كو كشد اندر و بال\r\nپر سبك دارد ره بالا كند * چو گل آلو شد گرانيها كند\r\nجهد كن پر را گل‌آلوده مكن * ليك گوشت كر شد و پندم كهن \r\n\r\nلاابالى گفتن عاشق ناصح عاذل را از سر عشق\r\n گفت اى ناصح خمش كن چند پند * پند كم ده زانكه بس سختست بند\r\nسختر بند منست از پند تو * عشق را نشناخت دانشمند تو\r\nآن طرف كه عشق مىافزود درد * بو حنيف و شافعى درسى نكرد\r\nتو مكن تهديد از كشتن كه من * تشنهء زارم به خون خويشتن\r\nعاشقان را هر زمانى مردنيست * مردن عشاق خود يك نوع نيست\r\nاو دو صد جان دارد از نور هدى * وان دو صد را مىكند هر دم فدا\r\nهر يكى جان را ستاند ده بها * از نبى خوان عشرة امثالها\r\nگر بريزد خون من آن دوست رو * پايكوبان جان برافشانم بر او\r\nآزمودم مرگ من در زندگى است * چون رهم زين زندگى پايندگيست\r\nاقتلونى اقتلونى يا ثقات * ان فى قتلى حياتا فى حيات\r\nيا منير الخد يا روح البقا * اجتذب روحى و جدلى باللقا\r\nلى حبيب حبه يشوى الحشا * لو يشا يمشى على عينى مشا\r\nپارسى گو گرچه تازى خوش‌تر است * عشق را خود صد زبان ديگر است \r\n\r\n","description":"","footnote":"","page_name":" 202 ","page_number":292},
  {"content":"\r\n\r\n بوى آن دلبر چو پران مىشود * آن زبانها جمله حيران مىشود\r\nبس كنم دلبر درآمد در خطاب * گوش شو و اللّه اعلم بالصواب\r\nچونكه عاشق توبه كرد اكنون بترس * كو چه عياران كند بردار درس\r\nگرچه اين عاشق بخارا مىرود * نى بدرس و بحث استا مىرود\r\nعاشقان را شد مدرس حسن دوست * دفتر درس سبقشان روى اوست\r\nخامشند و نعرهء تكرارشان * مىرود تا عرش و تخت يارشان\r\nدرسشان آشوب و چرخ و ولوله * نى زياداتست و باب سلسله\r\nسلسله اين قوم جعد مشك‌بار * مسئله دور است ليكن دور يار\r\nمسئله كيس ار بپرسد كس تو را * گو نگنجد گنج حق در كيسه‌ها\r\nگردم خلع و مبارا مىرود * بد مبين ذكر بخارا مىرود\r\nذكر هر چيزى دهد خاصيتى * زانكه دارد هر عرض ماهيتى\r\nدر بخارا در هنرها بالغى * چون به خوارى رو نهى زان فارغى\r\nآن بخارىّ غصه دانش نداشت * چشم بر خورشيد بينش مىگماشت\r\nهر كه در خلوت به بينش يافت راه * او ز دانشها نجويد دستگاه\r\nبا جمال جان چه شد هم‌كاسه‌اى * باشدش ز اخبار و دانش تا سه‌ئى\r\nديد بر دانش بود غالب‌فزا * زان همى دنيا بچربد عامه را\r\nزانكه دنيا را همىبينند عين * و آن‌جهانى را همىدانند دين\r\nباز رو سوى حديث آن جوان * كز غم صدر جهان شد ناتوان \r\n\r\nروى نهادن آن عاشق به بخارا\r\n رو نهاد آن عاشق خونابه‌ريز * دل‌طپان سوى بخارا گرم و تيز\r\nريگ آمو پيش او همچون حرير * آب جيحون پيش او چون آبگير\r\nآن بيابان پيش او چون گلستان * ميفتاد از خنده او چون دل‌ستان\r\nدر سمرقند است قند اما لبش * از بخارا يافت و آن شد مذهبش\r\nاى بخارا عقل‌افزا بوده‌اى * ليكن از من عقل و دين بربوده‌ئى \r\n\r\n","description":"","footnote":"","page_name":" 203 ","page_number":293},
  {"content":"\r\n\r\n بدر مىجويم از آنم چون هلال * صدر مىجويم درين صف نعال\r\nچون سواد آن بخارا را بديد * در سواد غم بياضى شد پديد\r\nساعتى افتاد بىهوش و دراز * عقل او پريد در بستان راز\r\nبر سر و رويش گلابى مىزدند * از گلاب عشق او غافل بدند\r\nاو گلستان نهانى ديده بود * غارت عشقش ز خود ببريده بود\r\nتو فسرده در خور اين دم نئى * با شكر مقرون نئى گرچه نيى\r\nرخت عقلت با تو هست و عاقلى * كز جنودا لم تروها غافلى\r\nاين سخن پايان ندارد تيز ران * تا رود سوى بخارا آن جوان \r\n\r\nدر آمدن عاشق لاابالى در بخارا و تهديد دوستان او را از پيدا شدن او\r\n اندر آمد در بخارا شادمان * پيش معشوق و خود دار الامان\r\nهمچو آن مستى كه پرد بر اثير * مه كنارش گيرد و گويد كه گير\r\nهر كه ديدش در بخارا گفت خيز * پيش از پيدا شدن منشين گريز\r\nكه ترا مىجويد آن شه خشمگين * تا كشد از جان تو ده‌ساله كين\r\nاللّه اللّه در ميان خون خويش * نكته كم كن در فن و افسون خويش\r\nشحنه صدر جهان بودى و راد * معتمد بودى مهندس اوستاد\r\nهم مشيرش بودى و هم محترم * گشتى از بهر گناهى متهم\r\nغدر كردى وز جزا بگريختى * رسته بودى باز چون آويختى\r\nاز بلا بگريختى با صد حيل * ابلهى آوردت اينجا يا اجل\r\nاى كه عقلت بر عطارد دق كند * عقل عاقل را قضا احمق كند\r\nنحس خرگوشى كه باشد شيرجو * زيركى و عقل و چالاكيت كو\r\nهست صد چندين فسونهاى قضا * گفت اذا جاء القضا ضاق القضا\r\nصدره مخلص بود از چپ و راست * از قضا بسته شود گر اژدهاست \r\n\r\nجواب گفتن عاشق عاذلان را و تهديدكنندگان را\r\n گفت من مستسقيم آبم كشد * گرچه مىدانم كه هم آبم كشد \r\n\r\n","description":"","footnote":"","page_name":" 204 ","page_number":294},
  {"content":"\r\n\r\n هيچ مستسقى نه بگريزد ز آب * گردو صد بارش كند مات و خراب\r\nگر برآماسد مرا دست و شكم * عشق آب از من نخواهد گشت كم\r\nگويم آنگه گر بپرسند از بطون * كاشكى بحرم روان بودى درون\r\nخيگ اشكم گو بدر از موج آب * گر بميرم هست مرگم مستطاب\r\nمن بهر جائى كه بينم آب جو * رشگم آيد بودمى من جاى او\r\nدست همچون دف شكم همچون دهل * طبل عشق آب مىكوبم چه گل\r\nگر بريزد خونم آن روح الامين * جرعه جرعه خون خورم همچون زمين\r\nچون زمين و چون جنين خونخواره‌ام * تا كه عاشق گشته‌ام اين‌كاره‌ام\r\nشب همىجوشم در آتش همچو ديگ * روز تا شب خون خورم مانند ريگ\r\nمن پشيمانم كه مكر انگيختم * از مراد خشم او بگريختم\r\nگو بران بر جان مستم خشم خويش * عيد قربانست و عاشق گاو و ميش\r\nگاو اگر خسبد اگر چيزى خورد * بهر ذبح عيد تن مىپرورد\r\nگاو موسى دان مرا جانداده‌ئى * جزو جزوم حشر هر آزاده‌اى\r\nگاو موسى بود قربان كشته‌اى * كمترين جزوش حيات كشته‌اى\r\nبرجهد آن كشته ز آسيبش بجا * در خطاب اضربوا ببعضها\r\nيا كرامى اذبحوا هذا البقر * ان اردتم حشر ارواح النظر\r\nاز جمادى مردم و نامى شدم * وز نما مردم به حيوان سر زدم\r\nمردم از حيوانى و آدم شدم * پس چه ترسم كى ز مردن كم شدم\r\nحملهء ديگر بميرم از بشر * تا برآرم از ملايك بال‌وپر\r\nوز ملك هم بايدم جستن ز جو *  كُلُّ شَيْءٍ هالِكٌ إِلَّا وَجْهَهُ \r\nبار ديگر از ملك قربان شوم * آنچه اندر وهم نايد آن شوم\r\nپس عدم گردم عدم چون ارغنون * گويدم كانا اليه راجعون\r\nمرگ دان آن ، كاتفاق امتست * آب حيوانى نهان در ظلمت است\r\nهمچه نيلوفر برو زين طرف جوى * همچه مستسقى حريص و آب جوى \r\n\r\n","description":"","footnote":"","page_name":" 205 ","page_number":295},
  {"content":"\r\n\r\n مرگ او آبست او جوياى آب * مىخورد و اللّه اعلم بالصواب\r\nاى فسرده عاشق نمگين نمد * كو ز بيم جان ز جانان مىرمد\r\nسوى تيغ عشقش اى ننگ زمان * صد هزاران جان نگر دستك‌زنان\r\nجوى ديدى كوزه اندر جوى ريز * آب را از جوى كى باشد گريز\r\nآب كوزه چون در آب جو شود * محو گردد در وى و او جو شود\r\nوصف او فانى شد و ذاتش بقا * زين سپس نى كم شود و نى بدلقا\r\nخويش را بر نخل او آويختم * عذر آن را كه از او بگريختم \r\n\r\nرسيدن آن عاشق بمعشوق خويش چون دست از جان و سر شست\r\n همچون گوئى سجده كن بر رو و سر * جانب آن صدر شد با چشم تر\r\nرفت آن بيدل سوى صدر جهان * با رخ چون ارغوان و اشك روان\r\nهم كفن هم تيغ اندر دست او * چونكه بود آن عاشق سرمست او\r\nجمله خلقان منتظر سر در هوا * كه بسوزد يا درآويزد ورا\r\nاين زمان اين احمق يك لخت را * آن نمايد كه زمان بدبخت را\r\nهمچه پروانه شرر را نور ديد * احمقانه درفتاد از جان بريد\r\nليك شمع عشق چون آن شمع نيست * روشن اندر روشن اندر روشنى است\r\nاو به عكس شمعهاى آتشى است * مىنمايد آتش و جمله خوشى است \r\n\r\nملاقات كردن عاشق صادق با صدر جهان\r\n آن بخارى خويش را بر شمع زد * گشته بود از عشقش آسان آن كبد\r\nآه سوزانش سوى گردون شده * در دل صدر جهان مهر آمده\r\nگفت با خود در سحرگه كاى احد * حال آن آوارهء ما چون بود\r\nاو گناهى كرد و ما ديديم ليك * رحمت ما را نمىدانست ليك\r\nخاطر مجرم ز ما ترسان بود * ليك صد اميد در ترسش بود\r\nمن بترسانم وقيح ياوه را * آنكه ترسد من چه ترسانم ورا\r\nبهر ديگ سرد آذر مىرود * نى بر آن كز جوش از سر مىرود \r\n\r\n","description":"","footnote":"","page_name":" 206 ","page_number":296},
  {"content":"\r\n\r\n ايمنان را من بترسانم بعلم * خايفان را ترس بردارم بحلم\r\nپاره دوزم پاره در موضع نهم * هر كسى را شربت اندر خور دهم\r\nهست سرّ مرد چون بيخ درخت * زان برويد برگهاش از چوب سخت\r\nدرخور آن بيخ رسته برگها * در درخت و در نفوس و در نهى « 1 »\r\nبر فلك برهاست ز اشجار وفا * اصلها ثابت و فرعه فى السماء\r\nچون برست از عشق پر بر آسمان * چون نرويد در دل صدر جهان\r\nموج مىزد در دلش عفو گنه * كه ز هر دل تا دل آمد روزنه\r\nكه ز دل تا دل يقين روزن بود * نى جدا و دور چون دو تن بود\r\nمتصل نبود سفال دو چراغ * نورشان ممزوج باشد در مساغ\r\nهيچ عاشق خود نباشد وصل‌جو * كه نه معشوقش بود جوياى او\r\nليك عشق عاشقان تن زه كند * عشق معشوقان خوش و فربه كند\r\nچون در اين دل برق مهر دوست جست * اندر آن دل دوستى ميدان كه هست\r\nدر دل تو مهر حق آمد دو تو * هست حق را بىگمانى مهر تو\r\nهيچ بانگ كف زدن نايد بدر * از يكى دست تو بيدست دگر\r\nتشنه مىنالد كه كو آب گوار * آب هم نالد كه كو آن آب‌خوار\r\nجذب آبست اين عطش بر جان ما * ما از آن او و او هم زان ما\r\nحكمت حق در قضا و در قدر * كرده ما را عاشقان همدگر\r\nجمله اجزاى جهان ز آن حكم پيش * جفت‌جفت و عاشقان جفت خويش\r\nهست هر جزوى ز عالم جفت‌خواه * راست همچون كهربا و برگ كاه\r\nآسمان گويد زمين را مرحبا * با توام چون آهن و آهن‌ربا\r\nآسمان مرد و زمين زن در خرد * هرچه آن انداخت اين مىپرورد\r\nچون نماند گرمىاش بفرستد او * چون نماند ترىاش نم بدهد او\r\nبرج خاكى خاك ارضى را مدد * برج آبى در پيش او را مدد\r\nبرج بادى ابر سوى او برد * تا بخارات و خمرا « 2 » دركشد \r\n\r\n\r\n","description":"","footnote":"\r\n( 1 ) - نهى - همچو خدا - دانش و خرد\r\n( 2 ) - وخم - همچو كبد - : سست و گنديده و بدبو\r\n","page_name":" 207 ","page_number":297},
  {"content":"\r\n\r\n برج آتش گرمى خورشيد ازو * همچه تا به سرخ ز آتش پشت و رو\r\nهست سرگردان فلك اندر زمن * همچه مردان گرد مكسب بهر زن\r\nوين زمين كدبانوئيها مىكند * بر ولادات و رضاعش مىتند\r\nپس زمين و چرخ را دان هوشمند * چونكه كار هوشمندان مىكند\r\nگرنه از هم اين دو دلبر مىمزند * پس چرا چون جفت درهم مىخزند\r\nبىزمين كى گل برويد ارغوان * پس چه زايد ز اب و تاب آسمان\r\nبهر آن ميل است در ماده به نر * تا بود تكميل كار يكدگر\r\nميل اندر مرد و زن حق زان نهاد * تا بقا يابد جهان زين اتحاد\r\nميل هر جزوى بجزوى هم نهد * ز اتحاد هر دو توليدى جهد\r\nشب چنين با روز اندر اعتناق * مختلف در صورت اما اتفاق\r\nروز و شب ظاهر دو ضد و دشمنند * ليك هر دو يك حقيقت مىتنند\r\nهر يكى خواهان دگر را همچه خويش * از پى تكميل فعل و كار خويش\r\nزانكه بىشب دخل نبود طبع را * پس چه اندر خرج آرد روزها \r\n\r\nجذب هر عنصرى جنس خود را كه در تركيب آدمى به غير جنس محتبس شده\r\n خاك گويد خاك تن را بازگرد * ترك جان گو سوى ما آ همچو گرد\r\nجنس مائى پيش ما اولىترى * به كه جان بگذارى و اين‌سو پرى\r\nگويد آرى ليك من پا بسته‌ام * گرچه همچون تو ز هجران خسته‌ام\r\nترى تن را بجويند آب‌ها * كى ترى بازآ ز غربت سوى ما\r\nگرمى تن را همىخواند اثير * كه ز نارى راه اصل خويش گير\r\nهست هفتاد و دو علت در بدن * از كششهاى عناصر چه رسن\r\nعلت آيد تا بدنها بگسلد * تا عناصر يكدگر را واهلد\r\nچهار مرغند اين عناصر بسته‌پا * مرگ و رنجورى و علت پاگشا\r\nپايشان از همدگر چون باز كرد * مرغ هر عنصر يقين پرواز كرد\r\nجذبهء اين اصلها و فرعها * هر دمى رنجى نهد بر جسم ما \r\n\r\n","description":"","footnote":"","page_name":" 208 ","page_number":298},
  {"content":"\r\n\r\n تا كه اين تركيب‌ها را بردرد * مرغ هر جزوى باصل خود پرد\r\nحكمت حق مانع آيد زين عجل * جمعشان دارد بصحبت تا اجل\r\nگويد اى اجزا اجل مشهود نيست * پر زدن پيش از اجلتان سود نيست\r\nچونكه هر جزوى بجويد ارتفاق * چون بود جان غريب اندر فراق \r\n\r\nمنجذب شدن جان نيز بعالم ارواح و ميل او بمقر خود و منقطع شدن از اجزاى اجسام\r\n گويد اى اجزاى پست فرشيم * غربت من تلخ‌تر من عرشيم\r\nميل تن در سبزه و آب روان * زان بود كه اصل آن آمد ز آن\r\nميل جان اندر حيات و در حى است * زانكه جان لامكان اصل ويست\r\nميل جان در حكمت است و در علوم * ميل تن در باغ و راغست و كروم\r\nميل جان اندر ترقى و شرف * ميل تن در كسب اسباب علف\r\nميل و عشق آن شرف هم سوى جان * زين يحب و يحبون را بخوان\r\nگر بگويم شرح اين بىحد شود * مثنوى هفتاد من كاغذ شود\r\nحاصل آنكه هركه او طالب بود * جان مطلوبش بر او راغب بود\r\nآدمى حيوان نباتى و جماد * هر مرادى عاشق هر بىمراد\r\nبىمرادان بر مرادى مىتنند * وان مرادان جذب ايشان مىكنند\r\nميل معشوقان خوش و خوش فر كند * ليكن ميل عاشقان لاغر كند\r\nعشق معشوقان دو رخ افروخته * عشق عاشق جان او را سوخته\r\nكهربا عاشق به شكل بىنياز * كاه مىكوشد در آن راه دراز\r\nاين رها كن عشق آن بسته دهان * تافت اندر سينه صدر جهان\r\nدود آن عشق و غم آتشكده * رفته در مخدوم آن مشفق شده\r\nليك از ناموس و پاس آبرو * شرم مىآمد كه واجويد از او\r\nرحمتش مشتاق آن مسكين شده * سلطنت زين لطف مانع آمده\r\nعقل حيران كاين عجب او را كشيد * يا كشش زان سو بدينجانب رسيد \r\n\r\n","description":"","footnote":"","page_name":" 209 ","page_number":299},
  {"content":"\r\n\r\n ترك جلدى كن كزين تا واقفى * لب به بند اللّه اعلم بالخفى\r\nلب ببندم هردمى زين‌سان سخن * توبه آرم هر زمان صد بار من\r\nكاين سخن را بعد از اين مدفون كنم * آن كشنده مىكشد من چون كنم\r\nكيست آن كت مىكشد اى مقتنى * آنكه مىنگذاردت كه دم زنى\r\nصد عزيمت مىكنى بهر سفر * مىكشاند مر ترا جاى دگر\r\nزان بگرداند بهر سو آن لگام * تا خبر يابد ز فارس اسب خام\r\nاسب زيرك‌سار زان نيكو پى است * كو همىداند كه فارس بر وى است\r\nاو دلت را برد و صد سودا ببست * بىمرادت كرد و بس دل را شكست\r\nچون شكست او بال از راى نخست * چون نشد هستى بال‌اشكن درست\r\nچون قضايش حبل تدبيرت گسست * چون نشد بر تو قضاى او درست \r\n\r\nجذب عاشق معشوق را من حيث لا يعلمه العاشق و لا يرجوه و لا يخطر بباله و لا يظهر من ذلك الجذب اثر فى العاشق الا الخوف الممزوج باليأس مع دوام الطلب\r\n آمديم اينجا كه در صدر جهان * گر نبودى جذب آن عاشق نهان\r\nناشكيبا كى بدى او از فراق * كى دوان بازآمدى سوى وثاق\r\nميل معشوقان نهانست و ستير * ميل عاشق با دوصد طبل و نفير\r\nيك حكايت هست ز اينجا اعتبار * ليك عاجز شد بخارى ز انتظار\r\nترك آن كرديم كو در جست‌وجوست * تا كه پيش از مرگ بيند روى دوست\r\nتا رهد از مرگ تا يابد نجات * زانكه ديد دوستست آب حيات\r\nهر كه ديد او نباشد دفع مرگ * دوست نبود كه نه ميوه استش نه برگ\r\nكار آن كار است اى مشتاق مست * كاندر آن كار ار رسد مرگت خوشست\r\nشد نشان صدق ايمان اى جوان * آنكه آيد خوش ترا مرگ اندر ان\r\nگر نشد ايمان تو اى جان چنين * نيست كامل رو بجو اكمال دين\r\nهر كه اندر كار تو شد مرگ دوست * بر دل تو بىكراهت دوست اوست \r\n\r\n","description":"","footnote":"","page_name":" 210 ","page_number":300},
  {"content":"\r\n\r\n چون كراهت رفت آن خود مرگ نيست * صورت مرگست و نقلان كرد نيست\r\nچون كراهت رفت مردن نفع شد * پس درست آمد كه مردن رفع شد\r\nدوست حق است آن‌كسى كش گفت او * كه توئى آن من و من آن تو\r\nگوش دار اكنون كه عاشق مىرسد * بسته عشق او را بحبل من مسد \r\n\r\nرسيدن بخارى عاشق در بندگى صدر جهان\r\n چون بديد او چهرهء صدر جهان * گوئيا پريدش از تن مرغ جان\r\nهمچه چوب خشك افتاد آن تنش * سرد شد از فرق سر تا ناخنش\r\nهر چه كردند از بخور و از گلاب * مىنجنبيد و نيامد در خطاب\r\nشاه چون ديد آن مزعفر روى او * پس فرود آمد ز مركب سوى او\r\nگفت عاشق دوست مىجويد بتفت * چونكه معشوق آمد آن عاشق برفت\r\nعاشق حقى و حق آنست كو * چون بيايد نبود از تو تار مو\r\nصد چه توفانى است پيش آن نظر * عاشقى بر نفى خود خواجه مگر\r\nسايه‌اى و عاشقى بر آفتاب * شمس آيد سايه را گردد شتاب\r\nهمچه زور پشه پيش تند باد * چون بود و اللّه اعلم بالسداد \r\n\r\nنواختن معشوق عاشق بىهوش را تا به هوش بازآمد\r\n مىكشيد از بيهشىاش در ميان * اندك‌اندك از كرم صدر جهان\r\nبانگ زد در گوش او شه كاى گدا * زر نثار آوردمت دامن گشا\r\nجان تو كاندر فراقم مىطپيد * چونكه زنهارش رسيدم چون رميد\r\nاى بديده در فراقم گرم و سرد * با خود آى از بيخودى و بازگرد\r\nمرغ خانه اشترى را بىخرد * رسم مهمانش به خانه مىبرد\r\nچون به خانه مرغ اشتر پا نهاد * خانه ويران گشت و سقف اندر فتاد\r\nخانه مرغ است عقل و هوش ما * هوش صالح طالب ناقه خدا\r\nناقه چون سر كرد در آب و گلش * نى گل آنجا ماند نى جان و دلش\r\nكرد فضل عشق انسان را فضول * زين فزون‌جوئى ظلوم است و جهول\r\nجاهل است و اندرين مشكل شكار * مىكشد خرگوش شيرى در كنار \r\n\r\n","description":"","footnote":"","page_name":" 211 ","page_number":301},
  {"content":"\r\n\r\n كى كنار اندر كشيدى شير را * گر بدانستى و ديدى شير را\r\nظالمست او بر خود و بر جان خود * ظلم بين كز عدلها گو مىبرد\r\nجهل او مر علمها را اوستاد * ظلم او مر عدلها را شد رشاد\r\nدست او بگرفت كاين رفته دمش * آنگهى آيد كه من دم بخشمش\r\nچون به من زنده شود اين مرده تن * جان من باشد كه رو آرد به من\r\nمن كنم او را ازين جان محتشم * جان كه من بخشم به بيند بخششم\r\nجان نامحرم نه بيند روى دوست * جز همان جان كاصل او از كوى اوست\r\nدردمم قصاب‌وار اين دوست را * تا هلد آن مغز نغزش پوست را\r\nگفت اى جان رميده از بلا * وصل را ما درگشاديم الصلا\r\nاى خود ما بيخودى و مستى است * اى ز هست ما هماره هستى است\r\nبا تو بىلب اين زمان من نوبنو * رازهاى كهنه مىگويم شنو\r\nز آنكه آن لبها از اين لب مىرمد * بر لب جوى نهان برمىدمد\r\nگوش بىگوشى در اين دم برگشا * بهر راز يفعل اللّه ما يشاء\r\nچون صلاى وصل بشنيدن گرفت * اندك‌اندك مرده جنبيدن گرفت\r\nنى كم از خاكست كز عشوه صبا * سبز پوشد سر برآرد از قبا\r\nكم ز آب نطفه نبود كز خطاب * يوسفان زايند رخ چون آفتاب\r\nكم ز بادى نيست شد از امر كن * در رحم طاوس مرغ خوش‌سخن\r\nكم ز نارى نيست كز امر سلام * گلستان شد بر خليل خوش‌كلام\r\nكم ز چوبى نيست در دفع عدو * گشت اژدرهاى منكر ز امر هو\r\nكم ز كوه و سنگ نبود كز ولاد * ناقه‌اى كان ناقه ناقه زاد زاد\r\nزين همه بگذر نه از مايه عدم * عالمى زاد و بزايد دم‌به‌دم \r\n\r\nبا خويش آمدن عاشق بىهوش و روى آوردن به ثنا و شكر معشوق\r\n برطپيد و برجهيد و شادشاد * يك‌دو چرخى زد سجود اندر فتاد\r\nبشكفيد از روى او و شاد شد * در وصال از بند هجر آزاد شد \r\n\r\n","description":"","footnote":"","page_name":" 212 ","page_number":302},
  {"content":"\r\n\r\n گفت اى عنقاى حق جان را مطاف * شكر كه بازآمدى از كوه قاف\r\nاى سرافيل قيامتگاه عشق * اى تو عشق عشق واى دلخواه عشق\r\nاولين خلعت كه خواهى دادنم * گوش خواهم كه نهى بر روزنم\r\nگرچه مىدانى به صفوت حال من * بنده‌پرور گوش كن اقوال من\r\nصد هزاران بار اى صدر فريد * ز آرزوى گوش تو هوشم پريد\r\nآن سميعى تو و اصغاى تو * وان تبسم‌هاى جان‌افزاى تو\r\nآن نيوشيدن كم‌وبيش مرا * عشوهء جان بدانديش مرا\r\nقلب‌هاى من كه آن معلوم تست * بس پذيرفتى تو چون نقد درست\r\nبهر گستاخى تو شوخ غره‌اى * حلمها در پيش حلمت ذره‌اى\r\nاولا بشنو كه چون ماندم بشست * اول آخر ز پيش من بجست\r\nثانيا بشنو تو اى صدر ودود * كه ترا جستم بسى ثانى نبود\r\nثالثا تا از تو بيرون رفته‌ام * گوئيا ثالث ثلاثه گفته‌ام\r\nرابعا چون سوخت ما را مزرعه * من ندانم خامسه از رابعه\r\nخامسا در هجرت اى صدر جهان * از حواس خمسه بودم در زيان\r\nسادسا از شش جهت با روى تو * گوئيا باريد بر من غم دوتو\r\nسابع از ثامن ندانم ضاله‌ام * خون همىگريد فلك از ناله‌ام\r\nهر كجا يا بى تو خون بر خاكها * پى پرى باشد يقين از چشم ما\r\nبانگ من رعد است و بانگ اين‌چنين * ز ابر خواهد تا ببارد بر زمين\r\nمن ميان گفت و گريه مىتنم * يا بگويم يا بگريم چون كنم\r\nگر بگويم فوت مىگردد بكاء * ور بگريم چون كنم شكر و ثنا\r\nمىفتد از ديده خون دل شها * بين چه افتاده است از ديده مرا\r\nاين بگفت و گريه‌ور شد آن نحيف * كه بر او بگريست هم دون هم شريف\r\nاز دلش چندان برآمد هاىوهوى * حلقه كرد اهل بخارا گرد اوى \r\n\r\n","description":"","footnote":"","page_name":" 213 ","page_number":303},
  {"content":"\r\n\r\n خيره‌گويان خيره‌گريان خيره‌خند * مرد و زن خورد و كلان حيران شدند\r\nشهر هم همرنگ او شد اشك‌ريز * مرد و زن درهم شده چون رستخيز\r\nآسمان مىگفت آن دم با زمين * گر قيامت را نديدستى ببين\r\nعقل حيران كه چه عشق است و چه حال * يا فراق او عجب‌تر يا وصال\r\nچرخ برخوانده قيامت‌نامه را * تا مجره « 1 » بردريده جامه را\r\nبا دو عالم عشق را بيگانگى * اندر او هفتاد و دو ديوانگى\r\nسخت پنهانست و پيدا حيرتش * جان سلطانان جان در حسرتش\r\nغير هفتاد و دو ملت كيش او * تخت شاهان تخته‌بندى پيش او\r\nمطرب عشق اين زند وقت سماع * بندگى بند و خداوندى صداع\r\nپس چه باشد عشق درياى عدم * درشكسته عقل را آنجا قدم\r\nبندگى و سلطنت معلوم شد * زين دو پرده عاشقى مكتوم شد\r\nكاشكى هستى ربانى « 2 » داشتى * تا ز هستان پرده‌ها برداشتى\r\nهرچه گوئى اى دم « 3 » هستى از آن * پردهء ديگر بر او بستى از آن\r\nآفت ادراك آن قالست و حال * خون به خون شستن محالست و محال\r\nمن چه با سودائيانش محرمم * روز و شب اندر قفس در مىدمم\r\nسخت مست و بى خود و آشفته‌اى * دوش اى جان بر چه پهلو خفته‌اى\r\nهان و هان هشدار بر نارى دمى * اولا برجه طلب كن محرمى\r\nعاشق و مستى و بگشاده زبان * اللّه اللّه اشترى بر نردبان « 4 »\r\nچونكه راز و ناز او گويد زبان * يا جميل الستر خواند آسمان\r\nستر چه در پشم و پنبه آذر است * تا همىپوشيش او پيداتر است\r\nچون بكوشم تا سرش پنهان كنم * سر برآرد چون علم كاينك منم\r\nرغم انفم گيردم آن هر دو گوش * كاى مدمغ خويش مىپوشى بپوش\r\nگويمش رو گرچه برجوشيده‌ئى * همچه جان پيدائى و پوشيده‌ئى\r\nگويد او محبوس خمست اين تنم * چون مى اندر بزم خنبك مىزنم \r\n\r\n\r\n","description":"","footnote":"\r\n( 1 ) - مجره : كهكشان . نسخه بدل\r\n( 2 ) - زبانى\r\n( 3 ) - آيدم\r\n( 4 ) - ناودان\r\n","page_name":" 214 ","page_number":304},
  {"content":"\r\n\r\n گويمش زان پيش كه گردى گرو * تا نيامد آفت هستى برو\r\nگويد از جان لطيف‌آشام من * يار روزم تا نماز شام من\r\nچو بيايد شام دزدد جام من * گويمش واده كه نامد شام من\r\nز آن عرب بنهاد نام مى مدام * زانكه سيرى نيست مىخور را مدام\r\nعشق جويد بادهء تحقيق را * او بود ساقى نهان صديق را\r\nچون بجوئى مى بتوفيق حسن * باده آب جان بود ابريق تن\r\nچون بيفزايد مى توفيق را * قوت مى بشكند ابريق را\r\nآب گردد ساقى و هم مست آب * خود بگو و اللّه اعلم بالصواب\r\nپرتو ساقيست كاندر شيره رفت * شيره برجوشيد و رقصان گشت تفت\r\nاندرين معنى بپرس اين خيره را * كه چنين كى ديده بودى شيره را\r\nبىتفكر پيش هر داننده هست * آنكه با شوريده شوراننده هست \r\n\r\nشيخ ابو على بن عبد اللّه بن سينا\r\nاز اكابر حكماء اسلام و اعاظم فلاسفه ايام بوده در نزد اكثر مخالف و مؤالف جمال حالش ستوده است چنان كه از شيخ ابو سعيد ابو الخير بعد از ملاقات از حال ابو على پرسيدند شيخ فرمود آنچه من مىبينم او مىداند ، و از ابو على سؤال كردند كه شيخ ابو سعيد را چون يافتى جواب فرمود كه آنچه من مىدانم او مىبيند .\r\nدر تواريخ مسطور است كه والد ابو على مردى دانشمند و از اعيان پايه بلند بود در زمان امير نوح بن منصور سامانى ببخارا آمد ملازمت امير را اختيار نمود يكى از وزراء جهت عملى او را به قريه‌اى ارسال فرمود در آنجا زنى خواست ستاره نام در سنه سيصد و هفتاد و سه ابو على چون ماه شب چهارده از آن ستاره متولد شد در ده سالگى حفظ قرآن و ضبط بسيارى از علوم دينيه و فنون ادبيه او را حاصل گشت و در هيجده سالگى فارغ التحصيل گرديده صيت فضيلتش از شرق و غرب درگذشت در آن اوان امير نوح را مرضى صعب روى نموده اطباء از معالجهء آن عاجز شده بتدبير آن افلاطون زمان صحت يافت . چون والد شيخ وفات كرد بىسامانى به دولت\r\n\r\n","description":"","footnote":"","page_name":" 215 ","page_number":305},
  {"content":"\r\n\r\nسامانى روى آورد لاجرم شيخ بخوارزم شتافت خوارزمشاه على بن مأمون شيخ ابو على را غايت عزت و احترام داشتى و از دقايق تعظيم و توقير مهمل نگذاشتى چون سلطان محمود غزنوى را ارباب سعايت گفته بودند كه ابو على بدمذهب است و فلاسفه قدماء را هم‌مشرب ، و سلطان چون در دين خود بسيار متعصب بود لهذا باحضار ابو على به خوارزمشاه امتثال ارسال نمود چون خوارزمشاه را قوت مقاتلت و مقاومت با سلطان نبود و هم در آمدن و سپردن ابو على به فرستادگان سلطان جائز نمىنمود ابو على را عذر خواسته شيخ فرار نمود در بيابانى كه ميانهء خوارزم و ابيورد است سرگردانى بسيار كشيد بعد از زحمت و مشقت بسيار به ابيورد رسيده و از آنجا بجرجان افتاد ، والى آن ديار قابوس بن وشمگير در تعظيم شيخ بر پا ايستاد ، در رعايت و خدمت شيخ هيچ‌گونه تقصير نكرد و لازمه لطف و احسان را بجا آورد شيخ در آنجا بعضى معالجات غريبه ظاهر ساخت و بعد از اندك زمانى بواسطهء گرفتارى قابوس و فترات كلى پرتو عزيمت بولايت رى انداخت ملكة الزمان زوجهء فخر الدوله ديلمى خدمت شيخ را مغتنم شمرده و پسرش مجد الدوله كه مرض ماليخوليا پيدا كرده بود بشيخ سپرده شيخ در معالجه او يد بيضا نموده مرض رو به صحت نهاد و كتاب معاد را بنام مجد الدوله ترتيب داد .\r\nدر خلال اين احوال خبر توجه سلطان محمود بولايت رى رسيد و شيخ چون كمال خوف و هراس از سلطان داشت متوجه قزوين گرديد و از آنجا بهمدان رفته وزارت شمس الدوله حاكم آنجا را پذيرفت بعد از فوت شمس الدوله به وزارت پسرش تاج الدوله اشتغال داشت بنا بر حسد حساد كه وجودشان در جهان مباد از آن كار ملال گرفته كتابتى پنهانى بعلاء الدوله كاكويه كه در آن زمان حاكم اصفهان بود نوشته و از مشاغل وزارت گذشته در سراى يكى از اعيان همدان مخفى گشته بىآنكه نسخه‌ئى در نظر باشد جميع طبيعيات و الهيات شفا را بتقديم رسانيد تاج الدوله خبر مكاتيب شيخ را شنيده و او را پيدا كرده در يكى از قلاع همدان محبوس گردانيد مدت چهار ماه شيخ در قلعه محبوس بوده كتاب رساله هدايه وحى بن يقظان و كتاب قولنج را در\r\n\r\n","description":"","footnote":"","page_name":" 216 ","page_number":306},
  {"content":"\r\n\r\nمحبس قولنج تاليف نمود . چون علاء الدوله قصد همدان كرد تاج الدوله طاقت مقاومت نياورد در همان قلعه كه شيخ محبوس بود متحصن گشت بعد از صلح و صلاح علاء الدوله از سر همدان درگذشت و شيخ درزى صوفيه از همدان باصفهان شتافت علاء الدوله خدمت شيخ را دريافته خدمات شايسته بجا آوردى شيخ در اتمام كتاب شفا سعى بليغ مىكرد در اثناى كتاب حكمت علائى را بنام علاء الدوله انگاشت در وقتىكه علاء الدوله به محاربه يكى از اعداء دولت اشتغال داشت شيخ را قولنجى عارض گرديد و در علاج خويش سعى فراوان بظهور رسانيد اما به جائى نرسيد علاء الدوله او را در همان مرض بهمدان آورد شيخ دانست كه معالجه‌پذير نيست لاجرم دست از چاره بازداشت و خود را بلطف حق سبحانه و تعالى گذاشت آنگاه غسلى برآورد و اموال خود را به فقراء قسمت كرد و به تلاوت قرآن مشغول شد به سال چهارصد و بيست و هفت از اين سراى فانى بعالم جاودانى درگذشت ، مدفنش در همدان مشهور است تاريخ تولد و تكميل علوم و فوت آن حكيم در اين قطعه مذكور است\r\nقطعه :\r\n حجت الخلق ابو على سينا * در شجع آمد از عدم بوجود\r\nدر شصا كرد علمها حاصل * در تكز كرد اين جهان بدرود \r\nو در حين رحلت از اين جهان اين رباعى را گفته\r\nرباعى :\r\n از جرم گل سياه تا اوج زحل * كردم همه مشگلات گيتى را حل\r\nهر بند كه بسته بود از مكر و حيل * از بنده گشاده شد مگر مكر اجل \r\nدر وقتى كه جمعى شيخ را تكفير مىنمودند اين رباعى را فرموده است\r\nرباعى :\r\n كفر چه منى گزاف آسان نبود * محكم‌تر از ايمان من ايمان نبود\r\nدر دهر چو من يكى و آن هم كافر * پس در همه دهر يك مسلمان نبود \r\nاين رباعى را نيز گفته است\r\nرباعى :\r\n تا بادهء عشق در قدح ريخته‌اند * و اندر پى عشق عاشق انگيخته‌اند\r\nدر جان و روان بو على مهر على * چون شير و شكر بهم درآميخته‌اند \r\n\r\n","description":"","footnote":"","page_name":" 217 ","page_number":307},
  {"content":"\r\n\r\n\r\nجعفر برمكى\r\n« 1 » نسبش بملوك فرس مىرسد در اوايل حال مجوسى بود و در نوبهار بلخ به عبادت نار قيام مىنمود بنا بر سابقه عنايت ازلى هدايت يافت و با اهل و عيال بدار الملك امويه شتافت در مجلس سليمان بن عبد الملك مروان رفته حال سليمان ديگرگون گشته جعفر را از مجلس بيرون كرد بعضى از ندماء سبب آن را استفسار نمودند گفت جعفر زهر همراه دارد زيرا كه بر بازوى من مهره‌ايست هرگاه زهر در مجلس درآورند آن مهره حركت نمايد چون كيفيت حال را از جعفر سؤال نمودند گفت بلى در زير نگين من زهر است گفتند بچه جهت با خوددارى گفت هنگام شدت و الم برمكم بنابراين سخن ملقب بجعفر برمك گرديد بعد از آن جعفر در خدمت سليمان اعتبار تمام يافت . در روزگار دولت امويه جعفر و اولادش به عزت و احترام اوقات مىگذرانيدند و مروانيان نسبت به ايشان اصناف الطاف بظهور مىرسانيدند چون بساط دولت امويه منطوى گرديد و آواز اقبال و جلال عباسيان بسپهر برين رسيد خلفاى بنى عباس به روش مذكور جعفر را رعايت مىنمودند و در استرضاى خاطر او سعى بليغ مىفرمودند .\r\nصاحب تاريخ گزيده گفته اول كسى كه بر مسند وزارت قدم نهاد برمك بود كه در زمان ابو العباس تكفل امور وزارت نمود .\r\nبقول يافعى نخستين كسى كه از آل برمك بامر وزارت اقدام فرمود خالد بن برمك بود بعد از فوت خالد ولدش يحيى متصدى امر وزارت هارون گشت و جمال حال يحيى به فضايل انسانى و كمالات نفسانى آراسته و از افعال نكوهيده و اعمال ناپسنديده پيراسته بود بخشندهء بىمنت يحيى را چهار فرزند رشيد بل چهار ولد صاحب تاييد كرامت فرمود : فضل و جعفر و محمد و موسى و ايشان سرير خلافت را به مثابهء قوايم اربعه بودند و در فضل و سخاوت و بذل و سماحت گوى مسابقت از ابناى زمان مىربودند آل برمك مدتها در كمال جاه و جلال روزگار گذرانيدند و همواره جمهور خلايق از خوان احسان ايشان بهره‌مند مىگرديدند تا آنكه سپهر بىمهر دادهء خود را استرداد نمود و ابواب ذلت و خوارى بر روى آن طايفه بگشود .\r\n\r\n\r\n","description":"","footnote":"\r\n( 1 ) - جعفر برمكى : جعفر بن يحيى بن خالد بن برمك است ، و آنچه در اينجا و بستان السياحة است كه برمك جد برامكه را بنام جعفر ذكر نموده در كتب تاريخ و تراجم ديده نشد ( حامد )\r\n","page_name":" 218 ","page_number":308},
  {"content":"\r\n\r\nدر تاريخ مسطور است كه اسباب تغيير مزاج هارون از برامكه بسيار ظهور نمود سبب اعظم و علت بزرگش آن بود كه هارون جعفر بن يحيى را به‌غايت دوست داشتى و تخم محبت او را پيوسته بر زمين خاطر كاشتى و بىصحبت جعفر عيش هارون تلخ بودى و هارون را خواهرى بود عباسه نام بصحبت او نيز شعف تمام نمودى چون بمجلس طرب نشستى خواهر را حاضر فرمودى و جعفر را نيز طلب كردى جعفر از دخول مجلس به علت عباسه امتناع نمودى نوبتى هارون بجعفر گفت مىدانم كه سبب تخلف تو از بزم ما چيست و مانع داخل شدن بمحفل ما كيست ما عباسه را در نكاح تو درآوريم و تو را از اين شرمسارى برآوريم مشروط بر آنكه ميان شما و عباسه جز مشاهده و مكالمه مطلبى روى ندهد اگر چيز ديگر اتفاق افتد « مىرسد كار به جائى كه خدا ننمايد » .\r\nبدين شرط عقد عباسه با جعفر منعقد شده جعفر بىدهشت خاطر بمجلس هارون تردد مىنمود\r\nبيت :\r\n و لكن به يك چيز رنجور بود * كه انگشت ز انگشترى دور بود \r\nچون جعفر به زيور كمالات نفسانى آراسته و به حليهء فضائل انسانى پيراسته بود همواره بحركات شيرين و كلمات نمكين دل عباسه را مىربود لهذا عباسه از دل و جان طالب وصال جعفر گرديده به دو پيغام فرستاد\r\nبيت :\r\n مرا كاريست مشكل با دل خويش * كه گفتن مىنيارم مشگل خويش\r\nخيالت داند و جان من از غم * كه هر شب در چه كارم با دل خويش \r\nاى يار جانى و اى دلدار جنانى\r\nبيت :\r\n اين مروت از كجا آورده‌ئى * وين فتوت در كجا پرورده‌اى \r\nكه تشنه وادى هجران را آب وصال ندهى و زخم رسيدهء تير حرمان را مرهم لطف ننهى\r\nبيت :\r\n آئين وفا و مهربانى * در شهر شما مگر نباشد \r\nجعفر جواب داد كه بنده را چه ياراى آنكه اين تمنا بخاطر گذراند و جام\r\n\r\n","description":"","footnote":"","page_name":" 219 ","page_number":309},
  {"content":"\r\n\r\nوصال آن دلبر بلب آرزو رساند جامهء وصل آن دلدار را در كارگاه خيال امثال ما فقيران نبافته‌اند و ذرهء بىمقدار را جرم خورشيد نتافته ، سها را با ماه چه نسبت و گدا را با شاه چه صحبت پشه را با هماى و صعوه را با عنقاى چه ياراى ، ممكن را با واجب چه مناسبت و عدم را با وجود چه مصاحبت ، عرض را با جوهر چه اتحادى و حنظل را با شكر چه ودادى ، ظلمت را با نور چه رازى و ديو را با حور چه سازى ، خار را با گل چه حرفى و سركه را با مل چه ظرفى ، قطره را با عمان چه مقالى و ذره را با خورشيد تابان چه مجالى ، مور را با سليمان چه آشنائى و بنده را با خداوند چه راهى ، خاك‌نشينان كوى ذلت را با خاندان عزت چه سلامى و منزويان زاويهء مسكنت را با دودمان خلافت چه پيامى ، اگرچه داراى شرع در ميان ما مانعى نگذاشته و حاجب نكاح پردهء امتناع برداشته اما از سياست سلطنت ترسانم و از سطوت خلافت هراسان\r\nبيت\r\n بر آن تشنه ببايد زار بگريست * كه بر لب آب و بايد تشنه‌اش زيست \r\nچون ميل هر دو جانب روى در آرزوى نهاد و محبت جانبين دست استيلا بر وجود ايشان بگشاد سلطان عشق لواى اقتدار بر مملكت قلوب ايشان برافراخت لشكر خوف و رجا و سپاه شرم و حيا يك‌بارگى سپر انداخت عقل بيجاره به گوشه‌اى گريخت و سلك جمعيت هوش يكباره بگسيخت\r\nنظم :\r\n عشق آمد عقل او بيچاره شد * عشق آمد هوش او آواره شد\r\nعقل چو شحنه است سلطان چون رسيد * شحنهء بيچاره در كنجى خزيد\r\nهان چه باشد عشق درياى عدم * در شكسته عقل را آنجا قدم\r\nعشق آن شعله است كو چون برفروخت * هرچه از معشوق باشد جمله سوخت\r\nصد خليفه گشته كمتر از مگس * پيش خشم آتشينش آن نفس \r\nآرى العشق نار فى القلوب يحترق ما سوى المحبوب . هم در دار الخلافه فرصتى يافتند و رشته مواصلت با يكديگر تافتند ، جعفر مدتى گوهر صدف خلافت مىسفت و در ليل و نهار به زبان حال مىگفت\r\nغزل :\r\n\r\n","description":"","footnote":"","page_name":" 220 ","page_number":310},
  {"content":"\r\n\r\n گل در بر و مى در كف و معشوقه بكام است * سلطان جهانم به چنين روز غلام است\r\nگو شمع مياريد در اين بزم كه امشب * در مجلس ما ماه رخ دوست تمام است\r\nدر محفل ما عطر مياريد كه جان را * هر لحظه ز گيسوى تو خوشبوى مشام است\r\nاز چاشنى قند مگوئيد و ز شكر * زان رو كه همه در لب شيرين تو كام است \r\nچون مدتى برين منوال بگذشت جعفر را از عباسه دو پسر متولد گشت از بيم آنكه مبادا آن راز آشكار گردد و معلوم هارون الرشيد شود عباسه هر دو فرزند را بخادمى داده بجانب مكه معظمه فرستاد بموجب « مصرع » :\r\n عاشقى و مستى و ديوانگى نتوان نهفت . \r\nعاقبت اين سخن بهارون رسيد و باعث انقراض دولت برامكه گرديد تبيين اين مقال آنكه روزى ميان عباسه و يكى از جاريه‌هاى هارون مقالتى رفت آن كنيز كينه عباسه را در سينه گرفت آنگاه خدمت خليفه رفت چگونگى را عرضه داشت و ذكر پسران و آنچه ميان ايشان بود بر طبق ماوقع عرض نمود هارون از اين سخن برنجيد و بر انعدام وجود آل برمك « 1 » مصمم گرديد ، در سنهء صد و هشتاد و هشت عازم مكه معظمه گشت بعد از تحقيق در هنگام مراجعت در اثناى راه جعفر را بقتل رسانيد بعد از جعفر هر دو پسران را طلبيده بقول طبرى بقتل ايشان پرداخت و به روايت مقدسى هر دو را به چاه انداخت و يحيى بن خالد را در بغداد گرفته اول پسران او را در برابرش قتل نمود آنگاه يحيى را كشته بر سر جسر صلب فرمود و فرمان قضا جريان به اطراف و اكناف ممالك محروسه ارسال كرد و مجموع منتسبان و متعلقان برامكه را گرفته اموال و ضياع و عقار ايشان را در حيطهء تصرف درآورد و جميع آل برامك « 2 » را معدوم و نابود ساخت بجز محمد بن خالد را كه آن مرد گوشه‌نشين بود و به عبادت معبود مىپرداخت\r\nبيت :\r\n\r\n\r\n","description":"","footnote":"\r\n( 1 و 2 ) - نسخه : آل برامكه\r\n","page_name":" 221 ","page_number":311},
  {"content":"\r\n\r\n جهان با همه زينت و زيب او * نيرزد بدين رنج و آسيب او \r\nدانائى مىگويد كه سبب انقراض دولت آل برمك قصهء عباسه نبود ، چون يحيى بر هلاكت انسان كامل اقدام نمود لهذا ديد آنچه ديد و كشيد آنچه كشيد .\r\nاستدراك : بر اصحاب هوش و ارباب معرفت نيوش پوشيده نماند كه از به دو ايجاد آدم تا اين دم خداوند عالم چنين مقرر نموده و بر اين نمط مقدر فرموده كه چون دولتى خواهد سپرى جويد صاحب آن دولت با نفس مقدسهء طريق ستيزه پويد زيرا كه هيچ دولتى منهدم و منقرض نگرديده و آفتاب اقبال هيچ ذى شوكتى به مغرب زوال نرسيده مگر آنكه يكى از نفوس زكيه را قتل نموده يا آنكه باخراج و اهانت او امر نموده و يا آنكه بر قتل و اذيت او راضى بوده ، هيچ شخصى  « خَسِرَ الدُّنْيا وَ الْآخِرَةَ »  نگشته مگر آنكه با اهل حق عناد نموده\r\nبيت :\r\n چون خدا خواهد كه پرده كس درد * ميلش اندر طعنه پاكان برد \r\nهيچ قومى هلاك نشده مگر آنكه در انكار انبياء و اولياء دم زده\r\nبيت :\r\n تا دل مرد خدا نايد به درد * هيچ قومى را خدا رسوا نكرد \r\nاگر بنا بر مصلحتى يا اتمام حجتى مهلتى يافتند عاقبت‌الامر با هزاران زحمتى و فضيحتى « 1 » بدار الجزاء شتافتند\r\nبيت :\r\n لطف حق با تو مداراها كند * چونكه از حد بگذرد رسوا كند \r\nملعون گرديدن شيطان و غرق شدن قوم نوح بطوفان و مبتلا گشتن نمرود بعذابهاى نامعدود و غرق شدن فرعون و قومش به دريا و بقتل رسيدن قوم يهود و هلاك شدن قوم هود و معدوم گشتن قوم لوط و شعيب و صالح و هلاك شدن طايفهء قريش و انقراض يافتن دولت بنى اميه و نهايت انجاميدن اساس بنى عباس همگى بسبب قتل انبياء و اولياء يا به جهت اذيت و اهانت رسانيدن ايشان بود ، ملوك عجم قريب چهار هزار سال سلطنت نمودند و طريق عدل و داد پيمودند چون به انسان كامل عداوت ورزيدند و تيغ بر روى اولياى دين كشيدند لهذا جناب حق سبحانه و تعالى دولت ايشان را برانداخت و خاندان آن طايفه را مفقود و نابود ساخت .\r\n\r\n\r\n","description":"","footnote":"\r\n( 1 ) - بستان : زحمت و فضيحت . و آن بهتر است\r\n","page_name":" 222 ","page_number":312},
  {"content":"\r\n\r\nعلت انقراض دولت خوارزمشاهيان قتل مجد الدين بغدادى بود ، منقرض شدن سلطنت چنگيز خان قتل نفوس كامله سبب نمود ، و جهت نهايت انجاميدن دولت آل تيمور قتل محمد مؤمن ميرزا بود ، چون شاهان شيروان و سلاطين تركمان به خاندان ولايت نشان صفوى عداوت كردند لاجرم حكومت ايشان درگذشت ، و چون سلطان حسين صفوى با اولياى دين مخاصمت نمود لهذا دولت صفويه منقرض گشت ، نهايت رسيدن دولت نادر شاه بسبب قتل بعضى اولاد شيخ صفى الدين بود ، و باعث انهدام يافتن حكومت زنديه اهانت بعضى اولياى دين شد\r\nنظم :\r\n گر بگويم شرح او بىحد شود * مثنوى هفتاد من كاغذ شود \r\nحاصل آنكه قوام عالم و نظام بنىآدم بوجود انسان كامل منوط است و امور جزوى و كلى جهان و جهانيان بوجود نفس كل مربوط ، خبر\r\nلولاك لما خلقت الافلاك\r\nبر اين مطلب گواه است و آيهء كريمه  وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ  شاهد اين مدعا است بر طبق\r\nالمؤمنون كنفس واحدة\r\nو\r\nعلماء امتى كانبياء بنى اسرائيل\r\nگروه مؤمنان و عالمان اجزاء انسان كاملند ، و بر وفق  وَ اصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ وَ لا تَعْدُ عَيْناكَ عَنْهُمْ  فرقه اولياء اعضاى نفس كلند ، بموجب خبر\r\nالسلمان منا اهل البيت\r\nسلمان و سلمان صفتان از اهل بيت انسان كاملند ، و به حكم  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  آن گروه از آلايش پاكند ، و به فحواى\r\nيا على انا و انت ابوا هذه الامة\r\nزمره متابعان اولاد نفس كلند ، از كلام معرفت انجام انسان كامل معلوم شد اگر فرزند را كسى قتل نمايد پدر انتقام خون پسر خواهد گرفت و هيچ‌گونه عذر قاتل را نخواهد پذيرفت .\r\nاگر كسى سؤال كند كه در ولايت ختا و ختن و چين و ماچين و هند و فرنگ و روم و زنگبار صاحب ايمان و اهل ايقان نيست پس باعث انقراض دولت و انعدام سلطنت آن فرقه كيست ؟ اين مسئله را اجوبه‌اى هست : نخست آنكه ممكن است مؤمنى در ولايت مخالف ساكن گردد ، و نيز ممكنست ساكن شده بموجب خبر صحيح\r\nاستر ذهبك و ذهابك و مذهبك\r\nخويش را از بيگانه مخفى نمايد و بحديث\r\nالتقية\r\n\r\n","description":"","footnote":"","page_name":" 223 ","page_number":313},
  {"content":"\r\n\r\nدينى و دين آبائى\r\nعمل فرمايد .\r\nنظم\r\n چونكه جفت احولانم اى صنم * لازم آمد احولانه دم زنم\r\nچونكه نامحرم درآيد از درم * لاجرم پنهان شوند اهل حرم \r\nديگر آنكه بسا باشد پرتو ايمان بر دل بعضى از آن طايفه تابش كند و از اهل بينش شود بمصداق « كشف الاسرار كفر » ايمان خود را پنهان دارد مانند مؤمن آل فرعون و غير از او نيز بسيار ظهور يافته خرد از اين معنى انكار ندارد و در وادى امتناع قدم نگذارد . ديگر آنكه چون خلاف ملت طريق عدل و داد و صلح و سداد پيمايد و بيگانه مذهب خويش را اذيت و اهانت ننمايد و نگويد اين كافر است و آن مسلمان و اين مؤمن است و آن بىايمان لهذا دولت ايشان بر دوام و سلطنت اين گروه مستدام است .\r\nاگر معترض گويد اين اهانت رسانيدن و ملامت نمودن از انسان كامل بما رسيده و ما را بر اين محكوم و مأمور فرموده دانا گويد « 1 » كه معترض را بر اقوال انسان كامل خبر نيست و بر احوال نفس كل بصيرتى نه زيرا انسان كامل فرموده است « لو علم الناس كيف خلق اللّه خلقه فلا يلومن احد احدا » . ديگر آنكه چون انسان كامل مستقيم و و صاحب نفس مطمئنه و قلب سليم است بر وفق  « وَ نَهَى النَّفْسَ عَنِ الْهَوى »  از خيالات نفسانى مبراست و بر طبق « اسلم شيطانى بيدى » از تسويلات شيطانى معرى است ، در مكتب‌خانه\r\n« ادبنى ربى باحسن تاديب »\r\nادب يافته ، و بمصداق « و  قابَ قَوْسَيْنِ أَوْ أَدْنى »  پرتو قرب بر جان دلش تافته ، بكحل الجواهر  « ما زاغَ الْبَصَرُ وَ ما طَغى »  چشمش بينا ، و به فحواى  « ما كَذَبَ الْفُؤادُ ما رَأى »  دلش دانا گشته ، بر طبق  « ما أَرْسَلْناكَ إِلَّا رَحْمَةً لِلْعالَمِينَ »  رحمت عالميان ، و بامر  « لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ »  رحيم و راحت جهانيان شده و به حكم  « وَ ما يَنْطِقُ عَنِ الْهَوى »  از راى و گمان سخن نگويد ، و بامر  « إِنْ هُوَ إِلَّا وَحْيٌ يُوحى »  جز بامر حق كار نبندد ، خليفه يزدان و نايب حضرت سبحان است\r\nنظم :\r\n چون خدا اندر نيايد در عيان * نايب حقند اين پيغمبران \r\n\r\n\r\n","description":"","footnote":"\r\n( 1 ) - بستان : جواب گفته مىشود\r\n","page_name":" 224 ","page_number":314},
  {"content":"\r\n\r\nچنان كه اگر گذارد بجاست « 1 »\r\nنظم :\r\n آنكه جان بخشد اگر بكشد رواست * نايب است و دست او دوست خداست\r\nآنكه از حق يابد او وحى و جواب * هرچه فرمايد بود عين صواب \r\nو اگر زيد را نوازد سزا ، نه آنكه نادان جاهل تقليد انسان كامل كرده هرچه به خيالش درآيد به همان اقدام نمايد و بر وفق ظن و گمان خود بر ردّ و قبول زبان گشايد و از تازيانه « لا تتبعوا الظن فان  الظَّنَّ لا يُغْنِي مِنَ الْحَقِّ شَيْئاً » *  نهراسد و بگويد « المرء متعبد بظنه » يعنى باب علم مسدود است و انسان كامل مفقود . اى نادان اگر پادشاه گاهى از خرگاه برآيد و خويش را به رعايا بنمايد و گاهى درون خيمه منزل گزيند و جز مقربان كسى را نبيند درين هنگام لازم نيايد كه پادشاه نباشد تو سعى نماى خود را از آلايش برهان و بدرون خرگاه نزد پادشاه برسان  « وَ الَّذِينَ جاهَدُوا فِينا لَنَهْدِيَنَّهُمْ سُبُلَنا » \r\nبيت :\r\n چه مىگويم كه دور افتاده‌ام از راه * فذرهم بعد ما جاءت قل اللّه \r\nغرض از تمهيدات و مقدمات آن بود كه يحيى بن خالد برمكى نخست نسبت به سدهء سينه قطب دايرهء ولايت و خورشيد سپهر امامت امام هفتم حضرت موسى الكاظم عليه السّلام خدمت و ارادت بجا آوردى و از رسوم بندگى هيچ‌گونه تقصير نكردى آخرالامر بسبب حب جاه دشمن خاندان رسالت‌پناه شده و بامر هارون آن مردود دون امام معصوم را مسموم ساخت و بمضمون\r\n« من اعان ظالما فقد سلطه الله عليه »\r\nهارون دودمان برامكه را برانداخت ، دانائى چه خوب فرموده است الهى هر كه را خواهى براندازى با ماش دراندازى .\r\n\r\nتربت حيدريه\r\nولايتى است مشهور و در السنة و افواه مذكور چون قطب الدين حيدر مقدم حيدريان در آنجا مدفونست لهذا آن ولايت به آن جناب منسوبست آب و هوايش به‌غايت خوب و مشتمل بر پنجاه قريه مرغوبست ، حبوبات و فواكهش ارزان و ممتاز علىالخصوص\r\n\r\n\r\n","description":"","footnote":"\r\n( 1 ) - كذا . محتمل : اگر عمرو را واگذارد بجاست .\r\n","page_name":" 225 ","page_number":315},
  {"content":"\r\n\r\nسيبش بامتياز است مردمش شيعه‌مذهب و دلير و در طريق مردمى بىنظيرند بعضى گندم‌گون و برخى سفيد چهره و از متاع حسن و ملاحت بىبهره‌اند ، شهرش در زمين هموار اتفاق افتاده و حصار آن را اسحاق خان بنا نهاده ، محتويست بر هزار و پانصد باب خانه و ايلاتش قريب به دوازده هزار خانه .\r\n\r\nقطب الدين حيدر\r\nآن جناب جامع علوم ظاهرى و باطنى بوده و در فنون صورى و معنوى كسى با آن جناب برابرى نمىنموده چنان كه شاه سنجان « 1 » اين رباعى را در جلالت قدر آن حضرت گفته .\r\nرباعى :\r\n رندى ديدم نشسته بر خنگ زمين * نه كفر و نه اسلام و نه دنيا و نه دين\r\nنى حق نه حقيقت نه طريقت نه يقين * اندر دو جهان كرا بود زهره اين \r\nآن جناب در زمان الناصر عباسى فى شهور سنه ششصد و هيجده از اين جهان پرغم بسراى خرم انتقال نمود ، مزار فيض مدارش در آن ديار مشهور و مطاف طوائف اناث و ذكور است .\r\n\r\nذكر احوال اسحاق خان\r\nدر اوايل حال از اواسط الناس ايل قرائى بود به مساعدت بخت و نيروى اقبال يوما فيوما ترقى نمود در اندك زمانى تمامى آن ولايت را به حيطهء تصرف درآورد و طريق عدل و داد پيشنهاد خاطر كرد لاجرم صيت شوكت و شجاعت وى بسمع اعالى و ادانى رسيد و صلابت و مهابت او در دلهاى صغير و كبير جاى گرفت بالاخره ملقب به سردار خراسان گرديد و پيوسته امراى خراسان از وى در حساب بودندى و با او بطريق محبت و صداقت سلوك نمودندى .\r\nو با اولياى دولت قاجاريه بطريق استبداد و استقلال سلوك مىكردى چنان كه بايد و شايد گردن اطاعت به چنبر شوكت شهريارى نياوردى پادشاه جهان پناه بنا بر صلاح دولت در قلع و استيصال او تأخير نمودى و پيوسته او را بشمول عواطف شاهانه و عنايات خسروانه مستظهر فرمودى ، شاهزاده محمد ولى ميرزا فرمانفرماى خراسان بنا بر مصلحت در ظاهر ابواب ملاطفت بر روى روزگار سردار مىگشود اما در باطن او را خائن دولت دانسته درصدد قلع و قمع وى مىبود سردار نيز استشمام رايحهء اين معنى\r\n\r\n\r\n","description":"","footnote":"\r\n( 1 ) - كذا\r\n","page_name":" 226 ","page_number":316},
  {"content":"\r\n\r\nكرده لاجرم نمىخواست كه گلشن تسلط شاهزاده در ساحت خراسان رونق و طراوت گيرد و چمن اقتدارش خضرت و نضارت پذيرد بمرور ايام و كرور شهور و اعوام الفت صورى كه فىمابين بود به وحشت انجاميد و سردار باتفاق امراء سر مطاوعت از ملازمت شاهزاده پيچيده هيبت و شوكت شاهزاده را از انظار مردم بينداخت و يكباره شاهزاده را از مهمات ملكى و مالى معزول ساخت چندگاه بدين منوال گذشته كدورت جانبين به صفا مبدل گشت كرة بعد اخرى ميان شاهزاده و سردار ظاهرا اساس الفت قائم اما باطنا امواج وحشت متراكم بود تا آنكه فى شهور سنهء هزار و دويست و سى و يك شاهزاده سردار را با يك ولد ارشدش در مشهد مقدس قتل نمود چون اين خبر وحشت اثر به ساير اولاد سردار رسيد بعضى كه در خارج حصار بودند درون شهر آمده علانيه كوس عصيان زدند .\r\nچون اين اخبار كدورت آثار بسمع شهريار ايران رسيد جهت اطفاء شعله فساد و استمالت خاطر اولاد سردار مرد خردمندى با خلعت گرامند ارسال گردانيد و پيغام فرمود كه چون كوكب اقبال اسحاق خان هابط و شرفات حياتش ساقط گشته بود اين امر ناگزير بىرضاى خاطر همايون ما روى نمود بنا بر استرضاى خاطر شما رقم عزل بر صحيفهء حكومت فرزندى محمد ولى ميرزا كشيديم و فرزند ارجمند شهريارى حسين‌على ميرزا را فرمانفرماى آن ديار گردانيديم من بعد باصناف الطاف شاهانه و عواطف خسروانه اميدوار بوده و از جاده اطاعت منحرف و از طريق مطاوعت منصرف نگردند بعد از آن پادشاه فريدون جاه محمد ولى ميرزا را احضار فرموده و شاهزاده عالىمقدار حسين‌على ميرزا را به فرمان‌فرمائى آن ديار مقرر نمود ، اكنون كه سنه هزار و دويست و سى و هفت است اولاد سردار در آن ديار حاكم و فرمانروا و در بسط دولت و بسيارى مكنت از ساير امراى خراسان ممتاز و مستثنىاند ، فى الواقع اسحاق خان اميرى مدبر و دانا و در امور حكومت قادر و توانا بود و در مهمات مملكت و امورات رعيت فروگذاشت نمىنمود ، در احترام مسافرين و اكرام مترددين و توقير سادات و ايصال مراد اهل حاجات عديل و نظير نداشت ، قريب بچهل سال در آن ولايت رايت\r\n\r\n","description":"","footnote":"","page_name":" 227 ","page_number":317},
  {"content":"\r\n\r\nحكومت افراشت هنگام كشته شدن عمرش از هفتاد متجاوز بود .\r\nبيت :\r\n اگر صد سال مانى ور يكى روز * ببايد رفت از اين كاخ دل‌افروز \r\n\r\nجام خجسته فرجام\r\nولايتى است معروف و به لطافت هوا و عذوبت ماء موصوف . از اقليم رابع و سمت غربى بلدهء هرات و جنوبى بادغيس و شمالى باخرز واقع و جوانب قصبهء وى واسع است قبل از اين شهر وسطى بوده بمرور زمان رو به خرابى نهاده اكنون مشتملست بر هزار باب خانه و دويست قريه ، باغات و بساتينش فراوان و انواع فواكه و حبوباتش ارزانست ، خلقش حنفى مذهب و به‌غايت متعصبند و شيعه اثنى عشرى قريب به پنجاه خانه سكونت دارند از طايفه هزاره و قزلباش دو سه هزار خانوارند .\r\n\r\nفخرالانامى شيخ احمد النامقى الجامى\r\nكنيت وى ابو النصر احمد بن الحسن است از اولاد جرير بن عبد اللّه البجلى بوده فى شهور سنه چهارصد و چهل و يك تولد نموده در اوايل حال با رنود و اوباش معاشرت مىكرده در بيست و دو سالگى توفيق توبه يافته رو بسوى حضرت حق آورد مدت هيجده سال در يكى از جبال جام رياضت كشيده و بشرف صحبت خضر عليه السلام رسيده و تلقين از او گرفته و خرقه از دست شيخ ابو طاهر فرزند شيخ ابو سعيد ابو الخير پوشيده و آنگاه بارشاد عباد مامور گرديده قريب شش‌صد هزار كس بر دست آن جناب توفيق يافته از راه معصيت بر سبيل طاعت شتافته‌اند ، با آنكه آن جناب عامى بوده سيصد ورق كاغذ در علم توحيد و معرفت و روش طريقت و اصناف حقيقت تصنيف كرده و همه را آيات و احاديث مؤيد آورده .\r\nدر نفحات مسطور است كه روزى اكابر هرات در خدمت شيخ بودند و سخن از توحيد مىگفتند آن جناب فرمود كه شما بتقليد اين سخن مىگوئيد ايشان متغير شده گفتند هر يك از ما را هزار دليل حفظ باشد آن جناب فرمود كه اگر ده‌هزار دليل داريد جز مقلد نيستيد ايشان برهان طلب كردند شيخ فرمودند كه سه دانه مرواريد\r\n\r\n","description":"","footnote":"","page_name":" 228 ","page_number":318},
  {"content":"\r\n\r\nو طشتى آوردند از ايشان پرسيد كه اصل اين مرواريد چه بوده است گفتند قطرات باران شيخ آن مرواريدها را در طشت افكنده فرمود هر كه محقق است رو به اين طشت كند و بگويد بسم اللّه الرحمن الرحيم چنان كه هر سه مرواريد آب گردد و در يكديگر دود ، گفتند اين عجب باشد شما بگوييد شيخ فرمود نخست شما بگوئيد چون نوبت به من برسد بگويم ايشان به‌نوبت گفتند اثرى ظهور ننمود چون نوبت به آن جناب رسيد حالتى بر وى ظاهر گرديد روى فرا طشت كرد گفت بسم اللّه الرحمن الرحيم پس هر سه مرواريد آب گشت و در يكديگر دويد و در طشت مىگرديد آنگاه فرمود « اسكن باذن اللّه تعالى » فى الحال يك‌دانه مرواريد ناسفته منعقد شد همه متحير شدند و به‌آنچه آن جناب فرموده بود اعتراف نمودند . و از معاصرين آن جناب شيخ احمد غزالى و خواجه يوسف همدانى و شيخ ابو الفضل بغدادى و شيخ نجيب الدين سهروردى و خواجه مودود چشتى و ابو نصر بن جعفر الهروى است . وفات شيخ بزرگوار در زمان خلافت المقتفى باللّه عباسى فى شهور سنه پانصد و سى و شش اتفاق افتاده « احمد جامى قدس سره » تاريخ وفات اوست ، مزار فيض آثارش در آن ديار مطاف طوايف اهل روزگار است\r\n\r\nخواجه ناصر الدين خليل الله\r\nنسبش بقطب الانام شيخ احمد جام مىرسد در فضل و كمال و علم و اعمال يگانه زمان بوده در مكارم و معارف از ساير اولاد آن حضرت گوى سبقت مىربوده ، در زمان ميرزا شاهرخ بن امير تيمور گوركان اعتبار تمام داشت و هم در زمان آن شهريار فى شهور هشتصد و سى علم عزيمت بصوب آخرت برافراشت .\r\n\r\nمولانا نور الدين عبد الرحمن متخلص به جامى\r\nدر فضل و كمال مانند هلال انگشت‌نما و در شعر و شاعرى از شعراى زمان ممتاز و مستثنى بود و در علم سلوك ارادت خود را به خواجه سعد الدين كاشغرى درست مىنمود ، در زمان سلطان ابو سعيد و سلطان حسين بايقرا و ساير ملوك و امراء احترام تمام داشت و هيچ‌كس از طوايف امم دقيقه‌ئى از دقايق خدمت و ارادت نسبت\r\n\r\n","description":"","footnote":"","page_name":" 229 ","page_number":319},
  {"content":"\r\n\r\nبمولانا نامرعى نمىگذاشت ، علماء و فضلا از بلاد دور و نزديك بملاقات مولانا مىرسيدند و از صحبتش فيض‌ياب و بهره‌مند مىگرديدند ، مولانا در اكثر علوم نظما و نثرا عربى و فارسى تصنيف و تأليف نموده و در جميع فنون سخن قاهر و قادر بوده .\r\nاز تأليفات مولانا آنچه به نظر حقير رسيده بر اين موجب است : بهارستان ، ديوان قصايد و غزليات ، و لوائح ، و شواهد النبوة ، و نفحات الانس ، و رساله مناسك حج ، و فوائد ضيائيه فى شرح مشكلات الكافيه ، و رساله معما ، و مناقب مولوى ، و شرح دو بيت مثنوى ، و سلسلة الذهب ، و تحفة الاحرار ، و سبحة الابرار ، و يوسف زليخا ، و ليلى مجنون ، و سلامان و ابسال . گويند موافق عدد جامى « 54 » تصنيف دارد . طريقت مولانا بطريقى كه در نفحات خود نوشته بر اين موجب است : مولانا مريد خواجه سعد الدين كاشغرى و او مريد نظام الدين خاموش و او مريد خواجه علاء الدين غجدوانى و او مريد خواجه بهاء الدين نقشبند و او مريد سيد امير كلال و او مريد محمد بابا سجاسى و او مريد خواجه على رامينى و او مريد خواجه محمود فغنوى و او مريد خواجه عارف ريو كردى و او مريد خواجه عبد الخالق غجدوانى و او مريد خواجه ابو يعقوب يوسف همدانى و او مريد ابو على فارمدى و او مريد شيخ ابو القاسم گوركانى است و او به پنج واسطه بشيخ معروف كرخى مىرسد چنان كه سابق مذكور شد .\r\nقاضى نور اللّه شوشترى و جمعى از علماء اثنى عشرى نسبت طريقت مولانا را بابو بكر خليفه اول مىرسانند و همواره زبان طعن و تشنيع بر مولانا مىگشايند و اين سخن را اصلى نيست و مأخذى ندارد زيرا كه مسود اوراق از فقراى نقشبنديه نشنيده و در هيچ كتاب نيز نديده و مولانا سلسله خويش را در نفحات مذكور نموده .\r\nاگرچه مولانا اظهار عرفان فرموده :\r\nمصرع :\r\n صد شكر كه سگ سنى و خر شيعه نيم . \r\nاما از اهل سنت و جماعت بوده و بطريق ابو حنيفه كوفى عمل مىنموده ، و اين قول به چند وجه صحيح است : اول آنكه سلسله مولوى تا شيخ بهاء الدين نقشبند بىشك اهل سنت و جماعت بوده‌اند چنان كه در نفحات بدين مطلب اشاره نموده\r\nبيت :\r\n هركه او همرنگ يار خويش نيست * عشق او جز رنگ و بوئى بيش نيست \r\n\r\n","description":"","footnote":"","page_name":" 230 ","page_number":320},
  {"content":"\r\n\r\nدوم آنكه مشايخى كه تشيع ايشان كالشمس فى وسط السماء آشكار بوده در نفحات هيچ‌گونه بر ذكر احوال آن طايفه التفات ننموده و بنياد كتاب را بذكر طايفهء نقشبنديه فرموده\r\nبيت :\r\n منع مهر غير نتوان كرد يار خويش را * هركه بينى دوست دارد دوستدار خويش را \r\nسيم آنكه در كتاب شواهد النبوة در كشف و كرامات و خارق عادات خلفاء ثلاثه شرحى و بسطى داده و در كفر ابو طالب زبان مبالغه بيرون از حد گشاده ، در سلسلة الذهب نيز بدين مطلب اشاره نموده\r\nنظم :\r\n بود بو طالب آن تهى ز طلب * مر نبى را عم و على را اب\r\nخويش نزديك بود با ايشان * نسبت دين نيافت با خويشان\r\nهيچ سودى نداشت آن نسبش * شد مقر در سقر چه بو لهبش \r\nو امثال اين سخنان دلالت بر تسنن وى مىكند چنان كه شاه اسماعيل صفوى قريب العهد مولوى بوده هنگامى كه تسخير بلدهء هرات فرمود بنا بر تعصب مذهب قبر مولوى را منهدم ساخت و آثار عمارت و مزار را بالتمام برانداخت . جمعى از اهل تشيع كه بر احوال مولوى اطلاع ندارند او را بر مذهب تشيع مسلم دانند و بعضى برآنند كه مولوى نخست بطريق سنت و جماعت بوده و در اواخر عمر مذهب تشيع اختيار نموده قصيده‌اى كه در حين ورود بنجف اشرف در مدح امير المؤمنين عليه السّلام گفته كه دو بيت آن را مذكور مىنمايد شاهد آرند\r\nنظم :\r\n اصبحت زائرا لك يا شحنة النجف * بهر نثار مقدم تو نقد جان به كف\r\nمىبوسم آستانه قصر جلال تو * در ديده اشك عذر ز تقصير ما سلف \r\nاين قول از دو جهت سقيم است : نخست آنكه آصفى دخترزادهء مولوى احوال سفر حج او را جمع نموده و هرچه در آن سفر اتفاق افتاده ضبط فرموده در آن كتاب مسطور است كه چون مولوى بدار السلام بغداد رسيد جمعى از اهل تشيع اعتقاد مولوى را دانسته نسبت بوى كمال فضيحت بظهور رسانيده او را به‌غايت رنجانيده و غوغاى عظيمى بر پا شده نزديك بود كه مولوى باده‌پيماى ديار عدم گردد ، و جمعى ديگر حمايت\r\n\r\n","description":"","footnote":"","page_name":" 231 ","page_number":321},
  {"content":"\r\n\r\nمولوى نموده از آن مهلكه نجات يافت و هم در آن اوان به زيارت مشهد حسين عليه السّلام و نجف اشرف شتافت در قصيده تمهيد و مقدمهء غدر اهل بغداد است و قصيدهء غرائى در تعريف شهر حله نيز بسلك نظم كشيده ،\r\nدوم آنكه مذكور شد مولوى اهل سنت و جماعت بوده نه منكر ولايت و خلافت حضرت امير المؤمنين عليه السّلام زيرا كه اهل سنت آن حضرت را خليفه برحق دانند و آن جناب را امير المؤمنين و غوث الموحدين خوانند سيما ارباب طريقت كه تمامى سلسلهء ايشان به آن زبدهء اهل ايقان مىرسد چگونه مدح آن حضرت را ننمايند و زبان به ثناى آن جناب نگشايند و حال آنكه هر فرقه‌اى به زبان خويش آن خلاصهء امكان را ستوده‌اند و جميع فرق اسلام به بزرگى آن زبدهء انام اعتراف نموده‌اند .\r\nحاصل آنكه اگر كسى مولوى را سنى گويد بعيد نخواهد بود عارفان مىگويند كه مولانا در عرفان از اصحاب قال بوده نه از ارباب حال چنان كه رسالهء لوايحش « 1 » شاهد اين مقالست .\r\nوفات مولانا جامى فى شهور سنهء هشتصد و نود و هشت روى نمود از منظومات وى غزلى و قطعه‌اى و رباعى نوشته درين مجموعه ثبت افتاد .\r\nغزل :\r\n نفحات وصلك اوقدت ، جمرات شوقك فى الحشاء * ز غمت به سينه كم‌آتشى ، كه نزد زمانه كما تشاء\r\nبه تو داشت خو دل گشته خون ، ز تو بود جان مرا سكون * فهجرتنى فجعلتنى متحيرا متوحشا\r\nدل من بعشق تو مىنهد قدم وفا بره طلب * فلئن سعيت فيه سعى فلئن مشيت فيه مشا\r\nز كمند زلف تو هر شكن گره‌اى فتاده به كار من * به گره‌گشائى زلف خود كه ز كار من گره را گشا\r\nتو چه مظهرى كه ز جلوهء تو صداى صيحهء صوفيان * گذرد ز ذروهء لا مكان كه خوشا جمال ازل خوشا \r\n\r\n\r\n","description":"","footnote":"\r\n( 1 ) - نسخه : رسالهء لوامعش\r\n","page_name":" 232 ","page_number":322},
  {"content":"\r\n\r\n همه اهل مسجد و صومعه پى ورد صبح و دعاى شام * من و ذكر طرهء طلعت تو من الغداة الى العشاء\r\nچه جفا كه جامى خسته دل ز جدائى تو نه مىكشد * قدم از طريق وفا بكش سوى عاشقان بلا گشا \r\nقطعه\r\n والى مصر ولايت ذو النون * آن باسرار حقيقت مشحون\r\nگفت در كعبه مجاور بودم * در حرم حاضر و ناظر بودم\r\nناگه آشفته جوانى ديدم * چه جوان سوخته جانى ديدم\r\nلاغر زرد شده همچو هلال * كردم از وى ز سر مهر سؤال\r\nكه مگر عاشقى اى شيفته مرد * كه بدين‌گونه شدى لاغر و زرد\r\nگفت آرى به سرم شور كسى است * كه چو من عاشق و شيداش بسى است\r\nگفتمش يار به تو نزديكست * يا چه شب روزت از او تاريكست\r\nگفت در خانه اويم همه عمر * شمع كاشانهء اويم همه عمر\r\nگفتمش يكدل و يكروست به تو * يا ستمكار و جفاجوست به تو\r\nگفت هستيم بهم شام و سحر * بهم آميخته چون شير و شكر\r\nگفتمش زرد شده بهر چه‌اى * سربه‌سر درد شده بهر چه‌اى\r\nگفت رورو كه عجب بىخبرى * به كزين گونه سخن درگذرى\r\nمحنت قرب ز بعد افزونست * جگر از محنت قربم خونست\r\nنيست در بعد جز اميد وصال * هست در قرب همه بيم زوال \r\nرباعى\r\n از شهر عدم آمده‌ام سوى وجود * افتاده غريبم بسوى كوى وجود\r\nگفتى كه درين كوى چه دارى جامى * خواهم عدمى كه نشنوم بوى وجود \r\n* * * مخفى نماند كه درين كتاب در هر فصل و باب ذكر شيعه و سنى شده و مىشود لهذا مناسب نمود كه بيان مذهب هر دو فرقه بىزياد و نقصان مذكور گردد و هركسى بر حقيقت مذهب هر دو فرقه مطلع شود .\r\n\r\n","description":"","footnote":"","page_name":" 233 ","page_number":323},
  {"content":"\r\n\r\n\r\n( ذكر مذهب اهل سنت و جماعت بر سبيل اجمال )\r\nدر كتب معتبره ايشان ديده و از خود آن گروه شنيده خلاصهء آن اينست كه حضرت رسالت پناه صلّى اللّه عليه و آله فرمود كه\r\n« ستفرق امتى من بعدى على ثلاثة و سبعين فرقة كلهم فى النار الا فرقة واحدة »\r\nمىگويند كه اصل اين هفتاد و دو فرقه كه از اهل آتشند شش مذهب است : تشبيه ، و تعطيل ، و جبر ، و قدر ، و رفض ، و نصب ، اهل تشبيه حضرت تعالى و تقدس را بصفات ناسزا توصيف كنند و بمخلوقات تشبيه و مانند نمايند و اهل تعطيل صفات ايزد متعال را منكر شوند و بر صفات حضرت خداوند نگروند . و اهل جبر اختيار فعل مخلوقات را انكار كنند و بندگى خود را به خداوند اضافه نمايند . و اهل قدر قدرت خداوندى را به خود اضافه كنند و خود را خالق افعال خود دانند ، و اهل رفض در محبت امير المؤمنين على غلو كنند و بابو بكر و عمر طعن زنند . و اهل نصب در دوستى ابو بكر و عمر غلو كنند و در حق على بن ابى طالب طعن زنند . و هر يك از اين شش فرقه دوازده فرقه شدند و جمله به هفتاد و دو فرقه آمدند به حكم حديث نبوى\r\n« كلهم فى النار »\r\nهمگى به دوزخ روند\r\n« الا فرقة واحدة »\r\nو آن غير هفتاد و دو فرقه است و اهل نجات است و آن اهل سنت و جماعتند زيرا كه در وى تشبيه و تعطيل و جبر و رفض و قدر و نصب نيست در زمان رسول مذاهب سته نبوده بعد از وفات آن حضرت ظهور نموده ابتداى هريكى از آن مذاهب معلوم است كه در چه ايام و كدام شهر و از چه كس و از چه سبب بوده . پس مذهب مستقيم و و روش غير سقيم باتفاق اهل اسلام مذهب سنت و جماعتست ، معنى سنت و جماعت سنة الرسول و عقد الصحابة است و ايشان گويند كه خداوند تعالى يكى است و غنى و مطلق است اول او بود و آخر نيز او خواهد بود و عالم را او موجود نمود واحد بىعدد و ذات با صمد است ، و هرچه آدمى خيال كند از آن برتر است و او خالق خير و شر است موصوف بصفات سزا و منزه است از صفات ناسزا ، صفات و ذات قديم است و هيچ صفات او حادث نيست ، او محل حوادث نيست و صفات او عين ذات او نيست و غير ذات او نيست\r\n\r\n","description":"","footnote":"","page_name":" 234 ","page_number":324},
  {"content":"\r\n\r\n« لا هو و لا غيره كالواحد من العشرة » ، و او را ضد و مانند و زن و فرزند نيست ، و او بر چيزى و از چيزى و در چيزى نيست ، و ديدنى نيست و ديدار او در دنيا ممكن نيست و در بهشت جائز خواهد بود   وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ   ، و خالق عباد و افعال عباد اوست ، و خلق خالق افعال و اعمال خود نيستند اما فاعل مختارند ، و هيچ صفتى از صفات او بمخلوقات و هيچ صفتى از صفات مخلوقات بوى نماند  لَيْسَ كَمِثْلِهِ شَيْءٌ وَ هُوَ السَّمِيعُ الْبَصِيرُ  ، فعل او از علت و غرض خالى است و هيچ‌چيز بر وى واجب و لازم نيست ، فرستادن انبياء از روى فضل و گروه انبياء معصوم و غير از رسل معصوم نيستند .\r\nمحمد مصطفى بهترين رسل و داناترين جزو و كل است و خاتم الانبياء است ، و بعد از وى بر وفق آيه كريمه  « وَ السَّابِقُونَ الْأَوَّلُونَ مِنَ الْمُهاجِرِينَ وَ الْأَنْصارِ »  ابو بكر است و بعد از وى عمر و بعد از وى عثمان و بعد على ، رضى اللّه عنهم\r\nنظم :\r\n در ميان همه نبود حقيق * در خلافت كسى به از صديق\r\nو ز پى او نبود از احرار * كس چه فاروق لايق اين كار\r\nبعد فاروق جز بذو النورين * كار ملت نيافت زينت وزين\r\nبود بعد از همه بعلم و وفا * اسد اللّه خاتم الخلفاء \r\nبر طبق\r\n« الخلافة ثلاثون سنة »\r\nخلافت « 1 » خلفاء الراشدين ثابت است .\r\nو چون اكثر اسماء الهى چهار حرفست لازم مىآيد كه خلفاى حضرت رسالت پناهى نيز چهار باشند چنان كه قادر ، و قاهر ، و حليم ، و حكيم ، و عظيم ، و كريم ، و رازق ، و صادق ، و خبير ، و بصير ، و سميع ، و حافظ ، و حفيظ ، و نصير ، و ناصر ، و ظاهر ، و باطن ، و عزيز ، و جبار ، و قهار ، و جليل ، و جميل ، و قابض ، و باسط ، و صابر ، و شاكر ، و عادل ، و قاسم ، و شاهد ،\r\nو نيز اسماء انبياء عظام چهار حرفيست چنان كه آدم و لامخ كه اسم حضرت نوح است و خليل ، و يوسف ، و ايوب ، و موسى ، و يوشع ، و عيسى ، و محمد ، و احمد و رسول ، و خاتم ، صلوات اللّه عليهم اجمعين و همچنين عالم نيز چهارند : عالم لاهوت ، عالم ناسوت ، عالم جبروت ، عالم ملكوت . و كتب سماوى نيز چهارند : توراة ، و زبور\r\n\r\n\r\n","description":"","footnote":"\r\n( 1 ) - نسخه : بر طبق آن خلافت ثلاثون سند خلافت .\r\n","page_name":" 235 ","page_number":325},
  {"content":"\r\n\r\nو انجيل ، و فرقان . و كذلك مقامات نيز چهارند : مقام شريعت ، مقام طريقت ، مقام حقيقت ، مقام معرفت . و عناصر نيز چهارند : آب ، آتش ، خاك ، باد . و رودى كه قطرهء آب بهشت داخل آن مىشود چهار است : رود نيل ، و رود فرات ، و رود جيحون ، و رود سيحون . اركان كعبه نيز چهار است . و حروف و لفظ كعبه ، و زمزم ، و طواف ، و مقام ، و وقوف ، و عرفه ، و حرم ، و مشعر ، كعبه و مسجد ، و منبر ، و امام ، و حاجى ، و مسلم ، و مؤمن ، و عالم ، و عارف ، و عامل ، و زاهد ، و متقى ، و هادى ، و مهدى ، و عاقل ، و امير ، و سلوك ، و طريق ، و سبيل ، و مذهب ، و نجات ، و عذاب ، و منكر ، و عقاب ، و كتاب ، و حساب ، چهار باشد از اين كلمات حقيقت سمات معلوم شد كه خلفاء چهارند و از لفظ خلفاء نيز مفهوم مىگردد\r\nو در حديث\r\n« الاسلام غريب »\r\nاشارت لطيفى است زيرا كه لفظ غريب نيز چهار حرفيست خلاصه آنكه\r\nبيت :\r\n چراغ مسجد و محراب و منبر * ابو بكر و عمر عثمان و حيدر \r\nاجماع علماء بعد از صحابه حجت ، و اجتهاد و رأى و قياس از علماء جائز است و رستگارى در مطاوعت مذهب حنفيه و مالكيه و شافعيه و حنبليه است ، و سب شيخين كفر است ، و معاويه خال المؤمنين و از صحابه گزين است ، و تكفير اهل قبله جائز نيست\r\nنظم :\r\n هركه شد اهل قبله بر تو پديد * كه به آوردهء نبى گرويد\r\nگر دو صد بدعت و خطا و خلل * بينى او را ز روى علم و عمل\r\nمكن او را به سرزنش تكفير * مشمارش ز اهل نار و سعير \r\nاين بود خلاصه اعتقاد اهل سنت .\r\n\r\nدر ذكر مذهب فرقه شيعه اثناعشريه على سبيل الاختصار\r\nاين طايفه مىگويند كه اصل اين هفتاد و سه مذهب دو مذهبند : نواصب ، و روافض ، زيرا كه هنگامى كه حضرت رسول صلّى اللّه عليه و آله از دار فنا بدار بقا رحلت نمود از صحابه\r\n\r\n","description":"","footnote":"","page_name":" 236 ","page_number":326},
  {"content":"\r\n\r\nگرام چهل‌هزار كس حاضر بودند و همگى ايشان با ابو بكر بيعت كردند مگر هيجده كس كه با او بيعت نكردند و به خلافت او راضى نشدند : على مرتضى و هفده نفر ديگر و متابعان ابو بكر با اين هفده نفر گفتند رفضتمونا يعنى ترك ما كرديد و از ما جدا شديد بنابراين لقب ايشان « روافض » گرديد و اين هيجده كس به تابعان ابو بكر گفتند نصبتم بابى بكر بلا نص يعنى نصب خلافت ابو بكر كرديد بىآنكه در حق او نصى باشد بدين وجه لقب ايشان « نواصب » گشت .\r\nپس هريك از اين دو مذهب را دو نام شد يك نام خود گذاشتند و يك نام خصم بر ايشان نهاد تمام صحابه خود را اهل سنت و جماعت گفتند و آن هفده كس ايشان را نواصب خواندند ؛ و اين هفده كس خود را مؤمن و شيعه گفتند و صحابه ايشان را روافض خواندند ، آنگاه مذهب نواصب پنجاه و پنج فرقه شدند و مذهب روافض هيجده فرقه شدند و اين جمله هفتاد و سه فرقه‌اند به حكم حديث نبوى\r\n« كلهم فى النار الا فرقة واحدة »\r\nهمه در آتشند مگر يك فرقه كه از اهل نجاتند زيرا كه بر مذهب مستقيمند و مذهب مستقيم آنست كه بتوحيد و عدل و رسالت و امامت و معاد ايمان آرند و معنى توحيد آنست كه يك قديم بيش ندانند و در آن قديم كثرت و اجزاء روا ندارند و ذات را احد حقيقى دانند بجمله جهات و اعتبارات ، يعنى يك قديم گويند و آن قديم را عالم بالذات و قادر بالذات و حىّ بالذات خوانند نه عالم بعلم و نه قادر بقدرت و نه حى بحيات زيرا كه اين‌چنين تعدد قدماء لازم مىآيد ، و او را صفات ذات و صفات افعال است ، و صفات ذات او قديم است و غير ذات او نيست ، و صفات افعال حادث است و غير ذات اوست و قائم بذات اوست ، و او عادلست و ظالم نيست ، و خالق قبايح و معاصى و شر نيست و خالق افعال عباد نبود ، و بنده مختار است و خالق افعال خود بود .\r\nو بر خدا لازمست كه يكى از بندگان خود را برگزيند و بهدايت عباد ارسال دارد تا خلق را راه مستقيم بنمايد و در جهالت نگذارد و اين كس از صغاير و كبائر بايد معصوم باشد تا قول او حجت باشد ، و نصب امام نيز بر رسول واجبست بايد كه\r\n\r\n","description":"","footnote":"","page_name":" 237 ","page_number":327},
  {"content":"\r\n\r\nيكى از امتان خود را برگزيند تا بعد از وى جانشين او باشد و اين خليفه هم بايد معصوم باشد و بر اين خليفه هم لازمست كه يكى از امتان خود را بر خلافت خود برگزيند تا بعد از وى بجاى او باشد تا هرگز روى زمين از امام و حجت خالى نباشد .\r\nو بقياس و رأى و اجتهاد خود حكمى در شريعت زياد كردن روا نيست ، و اجماع امت حجت نيست مگر آنكه در ميان معصومى باشد .\r\nحضرت رسول بموجب خبر\r\n« من كنت مولاه فهذا على مولاه »\r\nدر يوم غدير على بن ابى طالب را برگزيده و به فحواى حديث\r\n« يا على انت منى بمنزلة هارون من موسى »\r\nوصى و خليفه خود گردانيد ، و حضرت امير المؤمنين به فحواى آيه كريمه  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  بعد از رسول بهترين و داناترين امت بود و اعلم و افضل انبياء و رسولان است و باقى ائمه و فرزندان وى همچنين‌اند اول ايشان آخر و آخر ايشان اولست ، و عدد ائمه بنا بر اخبار نبوى دوازده است : اول على بن ابى طالب ، دويم حسن بن على ، سيم حسين بن على ، چهارم على بن الحسين ، پنجم محمد بن على ، ششم جعفر بن محمد هفتم موسى بن جعفر ، هشتم على بن موسى الرضا ، نهم محمد بن على ، دهم على بن محمد ، يازدهم حسن بن على ، دوازدهم محمد بن حسن ، آن حضرت صاحب الزمان عليه السّلام و غايب منتظر است و يازده تن گذشتند صلوات اللّه عليهم اجمعين و آن حضرت عاقبت ظهور كند و جهان را پر از عدل نمايد چنان كه پر شده باشد از ظلم و عدوان .\r\nچون اكثر جوامع الكلم دوازده حرفى است لهذا لازم آيد كه بعد از رسول خدا عدد ائمه هدى دوازده باشند چنان كه : اللّه إله واحد ، هو الحق المبين ، العلى العظيم ، العلى اسم اعظم ، السميع البصير ، الحكيم الخبير ، لا إله الا اللّه ، آدم صفوة اللّه ، موسى كليم اللّه ، عيسى روح اللّه ، محمد رسول اللّه ، على ولى اللّه ، على بن ابى طالب ، امير المؤمنين ، غياث الموحدين ، ملاذ العارفين ، القلب بيت اللّه ، لا فتى الا على ، شافع يوم الجزاء ، قادر و قاهر على ، باطن و ظاهر على ، حامد و شاكر على ، عابد و ذاكر على ، اكرم و اعظم على ، افضل و اعلم على ، عارف و كامل على ، صوفى و عامل على ، مالك و عادل على ، مسجد و منبر على ، كعبه و زمزم على ، همت و رحمت على ،\r\n\r\n","description":"","footnote":"","page_name":" 238 ","page_number":328},
  {"content":"\r\n\r\nو نيز بعضى از آثار علوى و علامات سفلى مؤيد اين مقالاتست چنان كه عدد بروج ، و شهور سنين ، و نقباء حضرت موسى ، و انفلاق يم جهت عبور آن جناب ، و انفجار عيون از حجر براى قوم آن حضرت ، و حواريون عيسى در اعداد و بعضى كلمه حقيت خلافت على بن ابى طالب و بطلان متقلبان نيز ظاهر است و خلافت خلفاء خلافست « 1 » چنان كه على به حق ، ابو بكر نفاق ، عمر منكر ، عثمان خائن ، معاويه عدو اللّه ، در عدد مساويند و عدد قلب و معاويه نيز مساويست . الحاصل\r\nشعر :\r\n مر مرا باور نمىآيد ز روى اعتقاد * حق زهرا بردن و دين پيمبر داشتن\r\nآنكه او را بر سر حيدر همىخوانى امير * كافرم گر مىتواند كفش قنبر داشتن\r\nاز پى سلطان ملك شه چون نمىدارى روا * تخت و تاج پادشاهى جز كه سنجر داشتن\r\nاز پى سلطان دين خود چون همىدارى روا * جز على و عترتش محراب و منبر داشتن \r\nرستگارى در مذهب اثناعشريست به حكم « الناس صنفان مجتهد او مقلد » اگر كسى مجتهد يا مقلد نباشد از دين بريست اين بود خلاصه مذهب شيعه اثنىعشرى كه مذكور شد .\r\n\r\n( خواف )\r\nولايتى است بهجت مطاف مشتمل است بر سى پاره قريه خوب ، آب‌وهوايش فىالجمله مرغوب ، خلقش اهل سنت و جماعت و شيعه‌مذهب در غايت قلت است آسياى بادى در آن ولايت موجود و شيوه مردمى در آن ديار مفقود است ارباب فضل و كمال از آن ديار بسيار برخاسته‌اند بذكر بعضى مبادرت مىنمايد :\r\n\r\nشيخ زين الدين ابو بكر\r\nدر فضل و كمال و علم و اعمال يگانه بود و در ترك و تجريد و مشرب توحيد كسى با آن جناب برابرى نمىنمود آن حضرت مريد شيخ عبد الرحمن مصرى بوده و مدت سى سال در بلده هرات طريق ارشاد خلايق مىپيمود و طوايف امم را ارشاد و هدايت مىفرمود فى شهور سنه هفتصد و سى و هشت از اين سراى فانى بعالم جاودانى انتقال نمود .\r\n\r\n\r\n","description":"","footnote":"\r\n( 1 ) - كذا . هرچه گشتم در بستان السياحهء اين بحث را نيافتم و از پيش خود هم كه نمىتوان اصلاح نمود .\r\n","page_name":" 239 ","page_number":329},
  {"content":"\r\n\r\n\r\nامير قوام الدين نصر الله سجاسى\r\nسجاس قريه‌ايست از آن ديار آن جناب عارف معارف عرفان و سالك مسالك ايقان بود در بدايت حال بامر نويسندگى آن ولايت اشتغال مىنمود ناگاه جذبة من جذبات الحق بوى رسيد از حساب و كتاب دنيوى فارغ گرديد ، آن حضرت را كتابى است در طريقت كه مسمى بجنون المجانين نموده و در آن سخنان غريب و كلمات بديع درج فرموده . وفات آن جناب در زمان ميرزا شاهرخ بوده ، تاريخ تولد و رحلتش از اين قطعه معلوم مىشود :\r\nقطعه\r\n امير تارك سالك قوام ملت و دين * كه در طريق طلب مثل شاه ادهم بود\r\nبه سال هفتصد و سى و چهار ميلادش * بسلخ روزه و آغاز عيد عالم بود\r\nشب مفارقتش در شهور هشتصد و بيست * باقتضاى قضا پنج شب مقدم بود \r\n\r\n( جوين )\r\nولايتى است دلگشا و ناحيه‌ايست بهجت‌افزا ، آبش خوشگوار و هوايش سازگار طولش « سول » و عرضش « لح » مشتمل بر قواى خوش و مراتع دلكش ، مردمش شيعه اثناعشرى و ايلاتش طايفهء بغايرى ، ميوه‌اش ارزان و غله‌اش فراوان ، خلقش همگى فارسى زبان و به اغرباء به‌غايت مهربان حاكمش از طرف پادشاه زمانست .\r\n\r\n( ذكر بعضى از ارباب معارف آن ديار ) شيخ سعد الدين محمد حموى\r\nآن جناب از اولاد محمد بن حموه بوده و در خدمت شيخ نجم الدين كبرى بسلوك اشتغال نموده ، شهريار كشور طريقت و خسرو اقليم حقيقت بوده در كشف حقايق و شرح دقايق يد بيضا مىفرموده ، تصانيف آن حضرت در فارسى و عربى بسيار است ، و تحقيقاتش در علم سلوك بيشمار من‌جمله سنجنجل الارواح از تأليفات اوست اين چند رباعى از آن جناب نوشته شد .\r\nرباعى\r\n\r\n","description":"","footnote":"","page_name":" 240 ","page_number":330},
  {"content":"\r\n\r\n كافر شوى ار زلف نگارم بينى * مؤمن شوى ار عارض يارم بينى\r\nدر كفر مياويز و در ايمان منگر * تا عزت يار و افتقارم بينى \r\nرباعى\r\n بىتو نه بهشت بايدم نه رضوان * نى كوثر و زنجبيل و بحر حيوان\r\nبا قهر تو دوزخ است دار رضوان * با لطف تو دوزخ همه روح و ريحان \r\nرباعى\r\n در دل ز فراق خستگيها دارم * در كار ز چرخ بستگيها دارم\r\nبا اين همه غم تو نيز پيمان مرا * مشكن كه جز اين شكستگيها دارم \r\nرباعى\r\n يا راحة مهجتى و نور البصر * استيقظ قلبى يك وقت السحر\r\nناجيت ضمير خاطرى « 1 » يا قمرى * انى انا فيك و انك فى نظرى \r\nعمر شريف آن جناب شصت و سه سال بوده و در روز عيد اضحى سنه ششصد و پنجاه از اين دار فنا بدار بقاء انتقال نموده ، مزار فيض مدارش در بحرآباد است رحمت اللّه عليه .\r\n\r\nشمس الدين جوينى\r\nخواجه شمس الدين محمد بن خواجه علاء الدين محمد ، وزيرى باشكوه و دبيرى دانش‌پژوه بود به وزارت هلاكوخان قيام مىنمود و چندى نيز به وزارت اباقاآن خان و برادرش سلطان احمد اشتغال داشت و همواره تخم محبت و شفقت بوفور احسان و بذور امتنان « 2 » در دلهاى خلايق مىكاشت ، پيوسته مريد اهل حال و مراد ارباب كمال بود ، و در تحصيل سعادات و ايصال ارباب حاجات اهتمام تمام مىنمود ، و در تقويت دين و محافظت شرع مبين مساعى جميله بظهور مىرسانيد ، و در رعايت ارباب فضل و كمال و اصحاب وجد و حال سعى موفور ظاهر مىگردانيد آخرالامر فى شهور سنه ششصد و هشتاد و سه به سعايت اهل حسد  فِي جِيدِها حَبْلٌ مِنْ مَسَدٍ  بفرمودهء ارغون خان ولد اباقاآن خان به سعادت ابدى رسيد ، يكى از فضلاء در مرثيه آن وزير بىنظير اين رباعى را بسلك نظم كشيده :\r\n\r\n\r\n","description":"","footnote":"\r\n( 1 ) - نسخه : يا جيب خمير خاطرى . و آنچه ثبت شد مطابق نفحات جامى است\r\n( 2 ) - و بر امتنان .\r\n","page_name":" 241 ","page_number":331},
  {"content":"\r\n\r\n از رفتن شمس از شفق خون بچكيد * مهروى بكند و زهره گيسو ببريد\r\nشب جامه سيه كرد در آن ماتم و صبح * برزد نفس سرد و گريبان بدريد \r\nآن جناب اشعار فارسى و عربى بسيار دارد اين چند بيت از اوست\r\nنظم :\r\n يا تو را من وفا بياموزم * يا ز تو من جفا بياموزم\r\nيا وفا يا جفا ازين دو يكى * يا بياموز يا بياموزم\r\nبا تو چندان وفا كنم صنما * كاين جهان را وفا بياموزم\r\nبه كدامين دعات خواهم يافت * كه روم آن دعا بياموزم \r\n\r\nعطاء الملك جوينى\r\nعطاء الملك برادر خواجه شمس الدين است چندگاه در دارالسلام بغداد حكومت مىكرد و طريق عدل و داد و بذل و كرم مىپيمود تاريخ جهان‌گشا از رشحات قلم معجز رقم اوست و در نظم نيز طبع قادر داشت در چهارم ذىقعده سنه ششصد و هشتاد و يك علم عزيمت بصوب آخرت افراشت\r\n\r\nبهاء الدين جوينى\r\nبهاء الدين محمد ولد خواجه شمس الدين محمد است قوت غضبى و صفت سبعى بر مزاج او غلبه داشت به حكم اباقاآن خان در بلدهء اصفهان رايت حكومت برافراشت در سياست و عقوبت به‌غايت ساعى بود و به اندك خيانتى خاندان عظيم را مستأصل مىنمود مع هذا علماء و دانشمندان را تعظيم و توقير مىفرمود و طوايف امم را از خوان احسان خويش محظوظ و بهره‌ور مىساخت و هم در عالم جوانى لواى عزيمت به طرف آخرت برافراخت چون خبر وفاتش بسمع پدرش خواجه شمس الدين رسيد اين رباعى را در مرثيهء قرة العين خود بسلك نظم كشيد :\r\n فرزند محمد اى فلك هندويت * بازار زمانه را بها يك مويت\r\nتو پشت پدر بدى از آن پشت پدر * خم گشت چه ابروى بتان بىرويت \r\n\r\n( سبزوار )\r\nاز بلاد قديمه و مداين عظيمه است طولش « صال » عرضش « لوه » سمت غربى نيشابور واقع است و جوانب اربعه‌اش واسع ، آبش گوارنده و هوايش فرخنده ، انواع\r\n\r\n","description":"","footnote":"","page_name":" 242 ","page_number":332},
  {"content":"\r\n\r\nفواكه آن فراوان و اقسام حبوباتش ارزان ، محتويست بر نواحى مشهوره و قراى معموره ، قديم الزمان به‌غايت معمور و آبادان بوده بنا بر استيلاى گروه مخالف بمرور ازمنه رو به خرابى نهاده .\r\nدر اوايل جلوس شاه عباس ماضى كه در مملكت ايران اختلال بود عبد المؤمن خان اوزبك بر آنجا مستولى شده اهلش را تماما قتل نمود ، اكنون مشتملست بر دو سه هزار باب خانه خلقش كم‌بضاعت و قليل الاستطاعتند همگى شيعه‌مذهب و در دين خود متعصبند ، ابو بكرى در آن ولايت خوار و عمرى بىاعتبارست چنان كه مولوى در مثنوى فرموده\r\nمثنوى :\r\n سبزوار است اين جهان و مرد حق * اندر او بىرونق است و بىنسق\r\nسبزوار است اين جهان بيم‌دار * ما چه بو بكريم در وى خوار و زار \r\nايلاتش طايفه بغايرى و حاكمش از جانب دولت قاجاريه مقرر است .\r\nمدتى آن ديار دار الملك ملوك سربداريه بوده و دوازده نفر از ايشان مدت چهل و پنج سال حكومت نموده‌اند .\r\n\r\nذكر ملوك سربداريه بطريق اجمال\r\nمخفى نماند كه نخستين كسى كه از سربداران بر مسند حكومت قدم نهاد « امير عبد الرزاق بن خواجه فضل الله باشتينى » بوده ، باشتين قريه‌ايست از قراى بيهق ، وى بسببى از اسباب به ملازمت سلطان ابو سعيد خان بن سلطان محمد خدابنده شتافت بنا بر وجاهت صورت و وفور شجاعت و سخاوت در خدمت سلطان تقرب تمام يافت بعد از چندگاه جهت تحصيل اموال سلطان بىهمال او را بكرمان فرستاد و در اندك زمانى آن مال را بباد فنا داده و متوجه وطن شد در بين راه خبر فوت سلطان را شنيده در سنه هفتصد و سى و هفت به وطن رسيده بسبب فتنه‌اى كه در قريه ظاهر شده بود طالب رياست گرديد با علاء الدين محمد كه در آن اوان وزير خراسان بود محاربه نموده وى را بقتل آورد و اسباب بسيارى از علاء الدين محمد تصرف نموده بعد از آن\r\n\r\n","description":"","footnote":"","page_name":" 243 ","page_number":333},
  {"content":"\r\n\r\nمردم قريه را جمع كرده گفت كه فتنهء عظيم بر پا شده اگر مساهله كنيم همه كشته شويم به مردى خود را بر سردار ديدن هزار بار بهتر كه به نامردى بقتل رسيدن بنابراين قول يا بقول ديگران آن طايفه ملقب به سربداريه شدند و در اندك وقتى جمع كثيرى بمتابعت امير عبد الرزاق درآمدند در سنه هفتصد و سى و هشت با هفتصد مرد جنگى سبزوار را به حيطهء تصرف درآورد و باستقلال بر مسند حكومت نشسته سكه و خطبه بنام خويش كرد چون بسيار شرير و مفسد بود و از ملاهى و مناهى به هيچ‌گونه احتراز نمىنمود لاجرم برادرش امير وجيه الدين مسعود بطريقى كه مورخان ذكر كرده‌اند در سنه مذكوره او را بقتل رسانيد و شر او را از سر كافه ناس دفع گردانيد .\r\n\r\nامير وجيه الدين مسعود\r\nاميرى بود شجاع و دلير و در كياست و جرأت بىنظير بود و از غايت مردانگى با دوازده‌هزار كس بر هفتادهزار لشكر غلبه نمود ارغون خان را كه حاكم نيشابور بود شكست داده آن ولايت را ضميمه مملكت خود كرد ، فى شهور سنه هفتصد و چهل و سه ميان او و ملك عز الدين حسين حرب صعب اتفاق افتاد نخست مظفر گشته آخرالامر روى بانهزام نهاد و در آخر همان سال ميان او و شيخ على كاون برادر طغاتيمور خان محاربه عظيم دست داد و نسيم فتح و نصرت بر پرچم امير وجيه الدين وزيده شيخ على در آن معركه بقتل رسيد و غنيمت فراوان نصيب سربداران گرديد بعد از چنين فتح مبين امير مسعود بعزم تمام خطهء جرجان را ضبط گردانيد آنگاه عنان عزيمت بصوب مازندران تافت و در آنجا شكست يافته اسير پنجه تقدير گشت و به حكم جلال الدوله اسكندر در سنه هفتصد و چهل و پنج از اين سراى سپنج درگذشت .\r\n\r\nمحمد آى امير تيمور\r\nوى از بندگان پدر امير وجيه الدين بود در صفت شجاعت گوى مسابقت از امثال و اقران مىربود در زمانى كه امير وجيه الدين بمقابله امير شيخ على كاون عزيمت نمود او را در سبزوار بنيابت خويش مقرر فرمود چون محمد آى امير تيمور خبر قتل امير مسعود شنود در استمالت خاطر خلايق كوشيده از روى استقلال بر انجام امور مملكت اقدام نمود بعد از آنكه دو سال و دو ماه حكومت\r\n\r\n","description":"","footnote":"","page_name":" 244 ","page_number":334},
  {"content":"\r\n\r\nكرد در سنه هفتصد و چهل و هفت شمس الدين على وى را بقتل آورد .\r\n\r\nكلو اسفنديار\r\nبعد از قتل محمد آى تيمور باتفاق امراى سربدارى بر سرير حكومت جلوس كرد چون او را اصل و نسب و فضل و ادب نبود لهذا طريق ناستوده پيش آورد و مردم را بىجرم سياست مىكرد و رسم ظلم و تعدى بجاى مىآورد بنابراين سربداران از حكومت وى متنفر گشته او را نيز كشتند .\r\n\r\nامير شمس الدين فضل الله\r\nوى برادر امير وجيه الدين مسعود بود چون بعيش و عشرت به‌غايت شعف مىنمود لهذا در مهام مملكت اهتمام نمىفرمود چون خبر فتور سربداران به طغاتيمور خان رسيد بجمع كردن لشكر متوجه گرديد كيفيت حال و خبر خيال طغاتيمور بامير شمس الدين فضل اللّه رسيده با خود گفت :\r\nنظم :\r\n دلا گدائى و رندى ز هرچه خواهى به * دمى فراغت خاطر ز پادشاهى به \r\nزمام حكومت را بطوع و رغبت به كف كفايت خواجه شمس الدين على نهاد زمان حكومتش هفت ماه بود .\r\n\r\nخواجه شمس الدين على\r\nاميرى بافراست و كياست بود و در دليرى و شجاعت گوى سبقت از اماثل و اقارن خود مىربود در اجراى رياست و تمشيت مملكت قدرت تمام ظاهر مىنمود ظاهر شريعت را به درجه‌ئى رعايت مىفرمود كه جميع مناهى و ملاهى را از قلمرو خويش برانداخت قرب پانصد فاحشه را كشته زمين معموره را پاك ساخت ، چون طغاتيمور خان از ايالت خواجه شمس الدين و شجاعت و سياست وى خبر يافت ترك لشكر كرده عنان عزيمت به گوشه فراغت تافت فى شهور سنه هفتصد و پنجاه و سه به زخم حيدر قصاب كه يكى از ملازمان او بود بعالم آخرت شتافت\r\n\r\nخواجه يحيى كرائى\r\nبه صفت شجاعت و عدالت و امانت اتصاف داشت و بوفور احسان تخم محبت در دلهاى خاص و عام مىكاشت ، به‌غايت پرهيزكار و ديندار بود ، همواره از جود بىدريغ جمهور خلايق را بهره‌ور مىفرمود .\r\n\r\n","description":"","footnote":"","page_name":" 245 ","page_number":335},
  {"content":"\r\n\r\nدر مطلع سعدين مسطور است كه طغاتيمور خان خواجه يحيى را دعوت نمود خواجه نخست ابا نموده بالاخره بحسب ظاهر قبول فرمود در اواخر سنه هفتصد و پنجاه و سه با سيصد مرد دشمن‌كش متوجه اردوى خان گرديدند قبل از دخول سلاح به خود مرتب گردانيده هنگامى كه دو سه نفر طالب علم نزد خان مىبودند و به درگاهش بجز فراش و حاجب و خواجه‌سرا نبودند قدم جرأت به بارگاه نهادند يكى از ملازمان خواجه تبرزينى به سر خان زد چنان كه به روى درافتاد و خواجه يحيى سرش را از تن جدا نمود چون مغولان اين جرأت غريب و جلادت بديع مشاهده نمودند در ميان ايشان فزع روز محشر ظهور يافت و مصداق    يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ وَ صاحِبَتِهِ وَ بَنِيهِ    ظاهر شده هر مغولى به بيغوله‌اى شتافت سربداران تيغها كشيدند و دمار از روزگار ايشان برآوردند با اموال و يراق بسيار بسبزوار مراجعت نمودند .\r\nچون مدت چهار سال و هشت ماه از حكومت خواجه گذشت مملكتش به‌غايت معمور و آبادان و خزانه‌اش موفور گشت فى شهور سنه هفتصد و پنجاه و هفت برادرزنش خنجرى بر سينه خواجه زد و خواجه هم وى را زخمى زده فى الحال هر دو وفات كردند .\r\n\r\nخواجه ظهير الدين كرائى\r\nبه روايت مطلع سعدين وى خواهرزاده خواجه يحيى بوده و بقولى برادرش ، بهر تقدير بعد از خواجه يحيى باتفاق حيدر قصاب سرور سربداران شده و او امير حليم و كم‌آزارى بود و پيوسته به نرد و شطرنج اشتغال مىنمود و حيدر قصاب به انجام مهام فرق انام مشغولى داشت بعد از انقضاء چهل روز حيدر خواجه را معزول كرد لواى حكومت برافراشت .\r\n\r\nپهلوان حيدر قصاب\r\nبعد از آنكه چهار ماه حكومت سربداران كرد غلام پهلوان حسن ، قتلق بوقا نام وى را بقتل آورد .\r\n\r\nامير لطف الله بن امير وجيه الدين مسعود\r\nبسبب حسن اهتمام حسن دامغانى بر مسند ايالت جلوس فرمود بعد از آنكه يك سال و سه ماه حكومت كرده بود پهلوان حسن وى را گرفته نخست حبس و عاقبت قتل نمود .\r\n\r\n","description":"","footnote":"","page_name":" 246 ","page_number":336},
  {"content":"\r\n\r\n\r\nپهلوان حسن دامغانى\r\nفى شهور سنه هفتصد و شصت و دو قدم بر سرير حكومت گذاشت و مدت چهار سال و چهار ماه سلطنت داشت در اوايل حكومت شنيد كه درويش عزيز مريد شيخ حسن جورى خروج كرده قلعهء طوس را مسخر ساخته پهلوان حسن بعد از اين خبر به اجتماع لشكر فرمان داده لواى عزيمت بصوب طوس برافراخت چون پهلوان حسن طوس را بگرفت چند خروار ابريشم بدرويش داده او را باصفهان فرستاد بعد از چندى خواجه على مؤيد در دامغان خروج كرده پاى عزت بر مسند حكومت نهاد مقارن اين حال جمعى در قلعهء شغان اظهار خلاف پهلوان حسن نمودند پهلوان حسن دفع ايشان را اولى دانسته سبزوار را خالى گذاشته بدان جانب روان گشت چون اين خبر بسمع خواجه مؤيد رسيد بىتوقف و اهمال بدان طرف متوجه گرديد و بىزحمت و مشقت سبزوار را به حيطه تصرف درآورد آنگاه به سرداران پهلوان مكتوبى ارسال داشت كه پهلوان را قتل نمايند ايشان به حكم فرمان خواجه پهلوان را قتل نموده به ملازمت خواجه مؤيد شتافتند\r\n\r\nخواجه على مؤيد\r\nچون بتأييد الهى بر سرير امارت نشست ابواب ظلم و جور بر روى خلايق بسته دست عدل و احسان و بذل و امتنان بگشاد و خوان جود و كرم نهاده صلاى عام در داد و در شعار مذهب اماميه به‌غايت مبالغه مىنمود و در تعظيم سادات و علماء گرام سعى بليغ مىفرمود به اميد ظهور حضرت صاحب‌الامر عليه السّلام هر صباح اسب مىكشيد و در اجراى شريعت غراء و ترويج ملت بيضاء به‌غايت مىكوشيد ، در زمان آن شهريار فتور موفور به دولت سربداران رسيد و از هر طرف منقصت قوى دست داد خواجه چند سال من حيث الاختلال به حكومت مىپرداخت تا آنكه فى شهور سنه هفتصد و هشتاد و سه اعلام ظفر فرجام امير تيمور گوركان بر ممالك خراسان پرتو انداخت خواجه مؤيد بمراسم استقبال استعجال نموده در نواحى نشابور خود را بموكب امير تيمور رسانيد و باصناف الطاف امير صاحب‌قران مفتخر گشته باقى حيات را در ظل دولت صاحب‌قران به فراغت گذرانيد دولت ملوك سربداران به دو منقرض گرديد آرى سلطنت ابد و ملك مخلد مخصوص مالك الملك على الاطلاق است .\r\n\r\n","description":"","footnote":"","page_name":" 247 ","page_number":337},
  {"content":"\r\n\r\n\r\n( ذكر بعضى از دانشمندان آن ديار )\r\n\r\nامير شاهى\r\nاسم ساميش آقا ملك جمال الدين نسب آن دانشمند بملوك سربداريه مىرسد مردى آگاه و شاعرى فضيلت دستگاه و در خدمت بايسنقر ولد ميرزا شاهرخ گوركان بامر نديمى اشتغال مىنمود .\r\nنقل است كه پدر امير شاهى در نخجيرگاه يكى از ملوك سربداران را كشته بود روزى بايسنقر در شكارگاه با امير شاهى تنها به يك جا افتاده بايسنقر زبان به كنايت گشاده كه پدرت در هلاك دشمن فرصتى مانند امروز از دست ندادى امير شاهى متغير شده عرض كرد كه  « وَ لا تَزِرُ وازِرَةٌ وِزْرَ أُخْرى » *  . پسرى كه در طريقه پدر نباشد او را باولياء پدر نتوان گرفت من بعد از خدمت سلاطين اعراض نموده بقليل زراعتى قناعت كرد و باقى حيات را به فراغت گذرانيد ، فى شهور سنه ششصد و پنجاه و هفت در بلدهء استراباد داعى حق را لبيك اجابت گفته بجهان جاويدان خراميد و در سبزوار مدفون گرديد گويند در اشعار او شور خسروى و لطافت حسن و نازكيهاى كمال و صفاى سخن خواجه حافظ جمع است . قطعه و رباعى او را نوشته شد\r\nقطعه :\r\n شاها مدار چرخ فلك در هزار سال * چون من يگانه‌ئى ننمايد به صد هنر\r\nگر زير دست هركس و ناكس نشانيم * اينجا لطيفه‌ئيست بدانم من اين‌قدر\r\nبحريست مجلس تو و در بحر بىخلاف * لؤلؤ به زير باشد و خاشاك بر زبر \r\nرباعى\r\n اى دل همه اسباب جهان خواسته گير * باغ طربت به سبزه آراسته گير\r\nو آنگاه بر آن سبزه شبى چون شبنم * بنشسته و بامداد برخاسته گير \r\n\r\nمولانا كمال الدين حسين الواعظ المتخلص بكاشفى\r\nفاضل يگانه و عالم زمانه بود در علوم نجوم و انشاء و فنون غريبه گوى سبقت از امثال و اقران مىربود همواره بصوت خوش و لحن دلكش بامر وعظ خلايق مىپرداخت معانى قرآن و احاديث نبوى را بعبارات لايقه و اشارات رايقه بيان\r\n\r\n","description":"","footnote":"","page_name":" 248 ","page_number":338},
  {"content":"\r\n\r\nمىساخت مولانا را تصانيف مفيده بسيار است من جمله جواهر التفسير ، و مواهب عليه ، و لب لباب مثنوى و اشعار آبدار از آن بزرگوار است اين بيت از اوست .\r\nبيت\r\n سبز خطا ز مشگ تر غاليه بر سمن مزن * سنبل تاب داده را بر گل نسترن مزن \r\nمولانا به مقتضاى تقدير به بلدهء هرات رفته به مصاهرت مولانا جامى مقرر گرديد و هم در آن بلده در زمان سلطان بايقرا از اين سراى فانى بعالم جاودانى خراميد .\r\n\r\nطوس\r\nاز مداين مشهوره است از اقليم رابع در دامن كوهى واقع است طولش « صب » و عرضش « لوما » جمشيد پيشدادى او را بنا كرده و بمرور دهور رو به خرابى آورده طوس ابن نوذر بعد از مراجعت از قلعه كلات و كشتن فرود و تشويش از كيخسرو آنجا را تجديد كرده بنام خويش موسوم نمود تا زمان خلافت مامون عباسى آن ولايت به‌غايت معمور بود چون حضرت على بن موسى الرضا در قريه سناباد مدفون گرديد يوما فيوما به بنيان عمارات آن خرابى رسيد و قريه سناباد شهر گشت اكنون سالهاى بسيار است كه شهر طوس ويران و قريه سناباد شهر عظمت بنيانست .\r\n\r\nذكر بعضى از ارباب دانش و اصحاب بينش آن ديار على سبيل الاختصار\r\n\r\nشيخ احمد غزالى\r\nآن جناب عمدهء سالكان طريق يقين و قدوهء ناظمان مناظم دين بوده شرح كمالات صورى و معنوى آن حضرت از حيز شمار بيرون و آنچه از فضائل ظاهرى و باطنى آن جناب گويند از آن افزونست ، وى مريد شيخ ابو بكر عبد اللّه نساج الطوسى بوده ، و شيخ ابو الفضل بغدادى و عين القضاة همدانى و شيخ نجيب الدين سهروردى كسب طريقت در خدمت آن حضرت نموده‌اند ، در تكميل ناقصان و تربيت مريدان يد بيضا داشته و تأليفات خوب و تصنيفات مرغوب در صفحهء\r\n\r\n","description":"","footnote":"","page_name":" 249 ","page_number":339},
  {"content":"\r\n\r\nروزگار يادگار گذاشته من جمله رسالهء سوانح است ، در فصلى از آن مذكور است كه معشوق به‌هرحال خود معشوقست پس استغناء صفت اوست و عاشق به همهء حال خود عاشق است پس افتقار صفت اوست چون عاشق را هميشه معشوق بايد پس هميشه افتقارش باشد و معشوق را هيچ‌چيز نمىبايد پس بايد كه خود را دار ؟ ؟ ؟ لاجرم صفت او استغنا باشد .\r\nرباعى\r\n همواره تو دل ربوده‌ئى معذورى * غم هيچ نيازموده‌ئى معذورى\r\nمن بىتو هزار شب به خون در بودم * تو بىتو شبى نبوده‌اى معذورى \r\nو اين قطعه از او است\r\nقطعه :\r\n چون چتر سنجرى رخ بختم سياه باد * با فقر اگر بود هوس ملك سنجرم\r\nتا يافت جان من خبر از ذوق نيم‌شب * صد ملك نيمروز به يك جو نمىخرم \r\nوفات آن جناب در زمان خلافت مسترشد فى شهور سنه پانصد و هفده هجرى در قزوين اتفاق افتاد رحمة اللّه عليه .\r\n\r\nحجة الاسلام محمد بن محمد الغزالى\r\nفاضل گرانمايه و حكيم بلند پايه بود در سنهء چهارصد و پنجاه در همان ديار تولد نمود ، كنيت او ابو حامد ، و لقبش زين الدين و از مريدان شيخ ابو على فارمديست .\r\nدر اوايل حال در طوس و نشابور نزد ابو المعالى كه به امام الحرمين مشهور است به تحصيل علوم اشتغال مىنمود آنگاه با نظام الملك وزير ملاقات نموده با جمعى از افاضل كه در خدمت وزير بودند در مجالس متعدده مناظره كرده همگى مغلوب شدند پس نظام الملك نظاميه بغداد را بوى تفويض نمود در سنهء چهارصد و هشتاد و چهار رو ببغداد آورد همه اهل عراق شيفته وى گرديده مدتى در كمال عزت اوقات گذرانيده بعد از آن همه را ترك نموده و بطريق تجريد راه حج الاسلام پيموده مدتى در شام و بيت المقدس و اسكندريه و مصر ساكن گرديد آخرالامر عنان مراجعت به وطن خويش معطوف گردانيده در آنجا آغاز تصنيف كرد من جمله كيمياى سعادت و احياء العلوم و جواهر القرآن ، و مشكاة الانوار ، و ذخيرة ، و نصايح الملوك ، و تفسير\r\n\r\n","description":"","footnote":"","page_name":" 250 ","page_number":340},
  {"content":"\r\n\r\nياقوت التأويل در چهل مجلد از تأليفات اوست\r\nاز براى صوفيان خانقاهى و از براى طالبان علم مدرسه‌اى بنا نموده و اوقات خود را بر وظايف خير از ختم قرآن و تدريس علوم و صحبت ارباب قلوب توزيع فرمود .\r\nدر تواريخ مسطور است كه مؤيد الملك وزير امام محمد غزالى را در ايام عزلت به جهت تدريس ببغداد طلب كرد وى در جواب نوشت الحمد للّه رب العالمين و الصلاة على محمد و آله اجمعين اما بعد خدمت خواجه جهانيان متع اللّه المسلمين به طول بقائه اين ضعيف را از حضيض خرابه طوس به اوج دارالسلام بغداد عمره اللّه دعوت مىفرمايد كرم و بزرگى مىنمايد بدين حقير واجب است كه خواجه را از حضيض بشرى به اوج مراتب ملكى دعوت نمايد اى عزيز از طوس و بغداد به خداوند يكسانست اما از اوج انسانى تا حضيض حيوانى راه فراوانست و التماس حضور اين حقير كه كرده‌اند لاشك فقير را وقت فراغت نه بل وقت سفر عراقست اى عزيز فرض كن كه غزالى ببغداد آمد و بتعاقب فرمان در رسيد نه فكر مدرسى بايد كرد امروز را همان روز انگار و دست از اين بيچاره بدار و السلام على من اتبع الهدى .\r\nو نيز گفته كه « قد سمعت الشيخ ابا على الفارمدى قدس الله روحه عن شيخه ابى القاسم الگرگانى قدس الله تعالى روحه انه قال ان الاسماء التسعة و التسعين تصير اوصافا للعبد السالك و هو بعد فى السلوك غير و اصل »\r\nو آن جناب فى شهور سنهء پانصد و پنج در زمان خلافت المستظهر باللّه عباسى بعالم بقا خراميد و در همان ديار مدفون گرديد .\r\n\r\nالشيخ المحقق ابو جعفر محمد بن حسن\r\nاز اكابر علماء و از اعاظم فضلاء بود و در فضل و كمال گوى مسابقت از فضلاى عصر مىربود .\r\nابن كثير شامى در تاريخ خويش آورده كه آن جناب فقيه شيعه بود و در بغداد به افاده اشتغال مىنمود چون در سال چهارصد و چهل و هشت به‌واسطه فتنه‌اى كه فىمابين شيعه و سنى در بغداد واقع گشت خانه‌اى كه در باب الكرخ داشت سوخته و كتب او ضايع گرديد از آنجا بنجف اشرف آمده سكونت گزيد\r\n\r\n","description":"","footnote":"","page_name":" 251 ","page_number":341},
  {"content":"\r\n\r\nفى شهور سنه چهارصد و شصت در ماه محرم بفردوس اعلا خراميد .\r\nدر تاريخ مصر و قاهره كه تصنيف يكى از اشاعره است آورده كه ابو جعفر طوسى فقيه اماميه و عالم اثنا عشريه بوده و تفسير كبير را در بيست مجلد تصنيف نموده تصانيف ديگر نيز دارد « 1 »\r\nدر ايامى كه مجاور نجف اشرف بود در آنجا وفات نمود رحمة اللّه عليه .\r\n\r\nابو القاسم حسن ابن اسحاق بن شرف شاه المتخلص به فردوسى\r\n يگانه فارس ميدان فرس فردوسى * كه در محاربه غريد همچو شير ژيان\r\nبر آن زمين كه قدم رانده شخص فطرت او * سخنوران ازل تا ابد نهاده جبين \r\nحكيمى دانشمند و شاعرى پايه بلند بوده و در مرتبهء سخنورى از ابتداء و بنياد شعر و شاعرى تا اين زمان هيچ‌كس با او برابرى ننموده و جميع استادان سخن او را باستادى ستوده‌اند چنان كه انورى كه ملك‌الشعراء زمان خود بوده در اشعار خود بدان اشاره فرموده\r\nنظم :\r\n آفرين بر روان فردوسى * آن همايون نهاد فرخنده\r\nآن نه استاد بود و ما شاگرد * آن خداوند بود و ما بنده \r\nو حكيم خاقانى كه خاقان كشور فضل بوده زبان بمدح آن وحيد زمانه گشوده\r\nنظم :\r\n شمع جمع هوشمندان است در ديجور غم * نكته‌اى كز خاطر فردوسى طوسى بود\r\nزادگان طبع پاكش جملگى حوراوشند * زاده حوراوش بود چون مرد فردوسى بود \r\n\r\n\r\n","description":"","footnote":"\r\n( 1 ) - كتب شيخ طوسى در نظر فقهاى شيعه داراى ارزش فوق‌العاده است ، چند رقم كه مهم‌تر است خاطر نشان مىگردد : 1 - تهذيب 2 - استبصار ، و اين دو كتاب در احاديث و از كتب اربعه شيعيان است و 2 كتاب ديگر از كتب اربعه : كافى تأليف شيخ كلينى ، و من لا يحضره الفقيه تأليف شيخ صدوق محمد بن بابويه است 3 - المبسوط 4 - الخلاف 5 - النهاية و اين سه كتاب در علم فقه است 6 - عدة الاصول ، در علم اصول فقه 7 - مصباح المتهجد ، در اعمال و ادعيه‌اى كه وارد شده است 8 - الفهرست ، در علم رجال 9 - التبيان ، در تفسير قرآن كه بيست مجلد است . تأليفات ديگرى هم دارند كه همه در حد خود بااهميت است ( حامد )\r\n","page_name":" 252 ","page_number":342},
  {"content":"\r\n\r\nدر بعضى سير به نظر رسيده كه او منصور بن فخر الدين احمد بن مولانا فرخ الفردوسى بوده و چون پدر او باغبان چهار باغ بوده موسوم بفردوس بنابراين مناسبت تخلص به فردوسى نموده ، و برخى برآنند كه روز ملاقات سلطان محمود از به سكه اشعار رنگين و سخنان متين گذرانيد سلطان را خوش آمده از غايت بهجت گفت للّه درك مجلس ما را فردوسى ساختى لهذا متخلص به فردوسى گرديد گويند چون متولد شد پدر او بخواب ديد كه وى بر بامى رفته رو بجانب قبله كرده نعره‌اى بزد و جواب شنيد آنگاه به طرف يمين و يسار نعره‌اى زد و از هر جانب جوابى به گوش او رسيد على الصباح از شيخ نجم الدين كه داناترين معبران بود كيفيت اين واقعه را استفسار نمود شيخ فرمود پسر تو سخن‌گوئى شود كه آوازهء او به چهار ركن عالم رسد و در همه جهان سخن او مقبول گردد .\r\nچون فردوسى بسن رشد و تميز رسيد به تحصيل علوم مشغول گرديد به اندك زمانى سرآمد دوران گشت و صيت فضل و دانش او از شرق و غرب عالم درگذشت ، كتاب شاهنامه بر پادشاهى او در كشور فضل دليلى است واضح و برهانيست لايح ، فى الواقع سخنان آن دانشمند يگانه از احوال مبدأ و معاد نشانه‌ايست ، و قصهء پادشاهان مجرد بهانه‌اى ، ظاهرا در لباس افسانه و باطنا ترانه عاشقانه و رمزى چند حكيمانه است ، اگرچه به صورت تاريخ پادشاهان عجم است اما بمعنى فهرست وجود بنىآدم است .\r\nنظم :\r\n حديث پادشاهان عجم را * حكايت‌نامه ضحاك و جم را\r\nنخواند هوشمند نيكفرجام * نشايد كرد ضايع خيره ايام\r\nمگر كز خوى نيكان پند گيرد * وز انجام بدان عبرت پذيرد \r\nآورده‌اند كه فردوسى بعد از تحصيل علوم رسميه همواره به مطالعه كتب مواظبت نمودى و اوقات بدان مصروف فرمودى و مقام او در كنار جوئى بودى و آب از رود طوس بدان جوى رفتى و از ديدن آن آب غنچه خاطرش شكفتى و هر وقت كه سيل آمدى بند آب شهر را بردى و آب از آن جوى منقطع شدى احوال فردوسى\r\n\r\n","description":"","footnote":"","page_name":" 253 ","page_number":343},
  {"content":"\r\n\r\nمشوش گشتى و پيوسته آرزو كردى كه چه شود بند آب شهر را كه به خاك و خاشاك مىبندند به گچ و سنگ و آهك محكم شود بر خود لازم نمود كه هرچه در تصرف او درآيد به آن بند صرف نمايد چون نهال وجودش از جويبار تحصيل كمال بارور گرديد و ثمره نوادر منظومات و بدايع آيات در شجرهء خاطرش بكمال رسيد به حكم آنكه هرچند سپهر گردون را ستاره بىحد و مر است ليكن خال كسوف و خسوف بر رخساره شمس و قمر است به‌واسطه جور و عدوان حاكم طوس از اهل و وطن مأيوس گشته رو بغزنين آورد تا به دستيارى و قوت بازوى معدلت سلطان محمود سرپنجه ظلم او را برتابد و اشعه آفتاب انصاف سلطانى بر سراپاى آن غم‌زدهء وادى سرگردانى برتابد چون به كنار شهر غزنين رسيد در باغى منزل گزيد من الاتفاق آن روز شعراى سلطان : عنصرى و فرخى و عسجدى هر يك با جوانى خوب‌صورت در باغ صحبت مىداشتند و لواى عشرت بر آسمان بهجت مىافراشتند چون فردوسى واقف گرديد خواست نزديك ايشان رود چون حريفان او را در كسوت روستائى ديدند و رايحهء زهد خشك از هيئت او شنيدند با هم گفتند كه اين زاهد خشك واجب الدفع است چه رونق عيش ما را خواهد شكست يكى گفت بدمستى آغاز كنيم عنصرى منع نمود كه نبايد با همه كس دلير بود .\r\nبيت\r\n چه در بسته باشد چه داند كسى * كه جوهرفروش است يا پيله‌ور \r\nاو را امتحان نمائيم اگر تمام عيار آيد صحبت داريم و الا وى را پيش خود نگذاريم آنگاه عنصرى گفت اى برادر ما شاعرانيم در مجلس شعراء جز شاعر مىنگنجد ما هر يك مصرعى گوئيم تو مصرع رابع بگوى و گرنه ما را رنجه مدار ،\r\nعنصرى گفت : چون عارض تو ماه نباشد روشن\r\nعسجدى گفت : مانند رخت گل نبود در گلشن\r\nفرخى گفت : مژگانت همى گذر كند از جوشن\r\nفردوسى گفت : مانند سنان گيو در جنك پشن\r\nهمگنان از حسن كلام او تعجب نمودند ، عنصرى گفت نغز گفتى و درّ معنى\r\n\r\n","description":"","footnote":"","page_name":" 254 ","page_number":344},
  {"content":"\r\n\r\nسفتى مگر تو را از تاريخ ملوك عجم وقوفى هست گفت بلى تاريخ عجم را همراه دارم عنصرى او را به ميزان امتحان سنجيده نقد كمال او را تمام عيار ديد از وى معذرت خواست كه ما فضل تو را ندانسته بوديم و الا اين‌گونه سلوك نمىنموديم آنگاه فردوسى را مصاحب خود ساخته و پرتو مهر و محبت بر وجنات احوال او انداخت . چون سلطان عنصرى را بنظم تاريخ ملوك عجم امر فرموده بود و او در گفتن آن عجزى اظهار مىنمود از فردوسى پرسيدند كه تو قادر بر نظم آن تاريخ هستى گفت بلى ان‌شاءالله عنصرى حرم شده چگونگى را بعرض سلطان رسانيده او را بعز بساطبوسى سلطان برده مشمول نظر عواطف گردانيده فردوسى بالبديهه اين بيت را در مدح سلطان گفت ،\r\nبيت\r\n چه كودك لب از شير مادر بشست * به گهواره محمود گويد نخست \r\nسلطان را به‌غايت خوش آمده او را بنظم تاريخ عجم امر نمود .\r\nبعضى ديگر حكايت آن چهار مصرع و امتحان فردوسى را در مجلس سلطان نقل نموده‌اند و گفته‌اند كه چون فردوسى در آن باغ نزد شعرا رسيد با او به سخن در آمدند و فردوسى از آن مجلس آزرده خاطر بيرون رفت گويند سلطان را نديمى بود ماهك نام در آن حالت به فردوسى رسيد با او به سخن درآمد او را فصيح و دانشمند يافت محبت او را بدل گرفته بر سبيل ضيافت او را به خانه برده انواع مردمى بجاى آورد آنگاه از او پرسيد از كدام ديارى و چه مقصود دارى فردوسى تمام احوال خود را بيان فرمود ، نديم نيز حكايت سير الملوك و تكليف سلطان شعرا را بنظم وى نقل نمود فردوسى به‌غايت خرم گرديده گفت مرا هم بنظم قدرت هست در محل فرصت بعرض سلطان برسان ، نديم قبول كرده روز ديگر خواست بعرض سلطان رساند مجال نيافته تا يك هفته بدين منوال گذشت چون نديم بر فضل و كمال او مطلع گشته بود هر شب كه از خدمت سلطان مراجعت كردى همه شبرا با فردوسى بعيش و عشرت بروز آوردى فردوسى درخواست كرد كه او را به نظر سلطان جلوه دهد كه در ملازمت سلطان از خاك مذلت برهد نديم گفت امروز شعرا در مجلس سلطان حاضر بودند و اشعارى كه\r\n\r\n","description":"","footnote":"","page_name":" 255 ","page_number":345},
  {"content":"\r\n\r\nدر نظم تاريخ عجم گفته بودند عرض نمودند عنصرى دو بيت داستان رستم و سهراب را بنظم درآورده بود بسبب آن سلطان تمام نظم كتاب را در عهدهء او فرمود فردوسى پرسيد كه آن دو بيت كدام و در چه مقام است گفت چون رستم بر سهراب دست يافت سهراب انديشه كرد كه چون او را زينهار دادم او نيز مرا زينهار خواهد داد رستم خنجر كشيده سهراب را امان نداد لاجرم سهراب در زير خنجر گفت\r\nنظم :\r\n هر آنگه‌كه تشنه شدى تو به خون * بيالودى آن خنجر آبگون\r\nزمانه به خون تو تشنه شود * به اندام تو موى دشنه شود \r\nچون فردوسى اين سخن را از ماهك شنيد به اندك زمانى داستان رستم و اسفنديار را بسلك نظم كشيده چنان كه ماهك واقف نگرديد اول آن داستان اينست\r\nنظم :\r\n كنون خورد بايد مى خوشگوار * كه مى بوى مشگ آيد از جويبار\r\nهوا پرخروش و زمين پر ز جوش * خنك آنكه دل شاد دارد بنوش\r\nدرم دارد و نقل و نان و نبيد * سر گوسفندى تواند بريد\r\nمرا نيست اين خرم آن را كه هست * ببخشاى بر مردم تنگدست\r\nهمه بوستان پر ز برگ و گل است * همه كوه پرلاله و سنبل است\r\nبه پاليز بلبل بنالد همى * گل از ناله او ببالد همى\r\nكه داند كه بلبل چه گويد همى * به زير گل اندر چه پويد همى \r\nفردوسى به ماهك گفت پيش از اين استادان سخن « 1 » تاريخ عجم را نظم نموده‌اند و ابواب نظم آن را باحسن طريق گشوده‌اند ، ماهك گفت اين معنى صورت نپذيرفته فردوسى گفت اينك داستانى در پيش منست آنچه بنظم آورده بود به ماهك داده وى به نظر سلطان رسانيد و در نظر سلطان به‌غايت مستحسن افتاده الف‌وارش در ميان جان جاى داده از ماهك پرسيد كه اين كوكب رخشان از فكر كدام روشن رأى طلوع كرده و اين درّ گرانبها را صدف خاطر كدام دريا دل پرورده ؟ ماهك عرض كرد شخصى بواسطهء ظلم حاكم طوس كه مسقط الرأس اوست روى بدرگاه عالم پناه آورده به حكم سابقه ازلى مرا با او اساس موانست محكم گرديده چون كيفيت نظم تاريخ ملوك عجم را شنيده\r\n\r\n\r\n","description":"","footnote":"\r\n( 1 ) - نسخه : پيش ازين داستان سخن . . .\r\n","page_name":" 256 ","page_number":346},
  {"content":"\r\n\r\nگفت اين كتاب را پيش از اين در سلك نظم كشيده‌اند اين داستان را به من داد كه به مطالعهء شهريارى رسانم سلطان را وقت خوش شده باحضار فردوسى فرمان داد چون حاضر گشت سر ارادت بر زمين خدمت نهاد و چند بيتى در مدح سلطان برشته نظم كشيده بعرض سلطان رسانيد .\r\nنظم :\r\n ز يزدان ابر شاه باد آفرين * كه نازد به دو تخت و تاج و نگين\r\nخداوند تاج و خداوند گنج * خداوند شمشير و خفتان و سنج\r\nكه گنجش به تختش ببالد همى * بزرگى به تاجش ببالد همى\r\nز دريا به دريا سپاه وى است * جهان زير فر كلاه وى است\r\nبه گيتى بكان اندر آن زر نماند * كه منشور مهر ورا برنخواند\r\nابو القاسم آن شاه بيدار بخت * نهاد از بر تاج خورشيد تخت\r\nجهان تا جهان‌آفرين آفريد * چو او مرزبانى نيامد پديد\r\nز خاور بياراست تا باختر * پديد آمد از فر او كان زر\r\nبياراست روى زمين را بداد * بپرداخت زان تاج بر سر نهاد\r\nجهاندار محمود شاه بزرگ * به آبشخور آرد همى ميش و گرگ\r\nز كشمير تا پيش درياى چين * بر او شهرياران كنند آفرين\r\nز فرّش جهان شد چو ابر بهار * هوا پر ز ابر و زمين پرنگار\r\nبه بزم اندرون آسمان وفاست * برزم اندرون تيزچنگ اژدهاست\r\nبه تن ژنده‌پيل و بجان جبرئيل * به كف ابر بهمن بدل رود نيل \r\nو بعضى ابيات ديگر هست به علت تطويل نوشته نشد فردوسى بعد از آن عرض نمود كه مرد غريبم از ولايت طوس از ضربت سهام تعدى ايام از اهل و عيال دور و از وطن مهجور به حكم « السلطان ظل الله يأوى اليه كل مظلوم و ملهوف » بظل معدلت سلطان خزيده و در سايه مرحمت خاقانى از آسيب ظلم ظالمان آرميده‌ام چون قضيه اين كتاب را معلوم كردم اين داستان را بنظم آوردم\r\nسلطان بعد از استماع اين سخنان به‌غايت خوشوقت گرديده بطريق انبساط احوال\r\n\r\n","description":"","footnote":"","page_name":" 257 ","page_number":347},
  {"content":"\r\n\r\nطوس و اهالى آنجا را از وى پرسيد در اين اثنا پرسيد كه طوس را كه بنا نهاده است فردوسى عرض كرد كه از بناهاى طوس پسر نوذر بن منوچهر است و سبب بناى آن شهر اين بود كه هنگامى كه كيخسرو طوس را به جنگ افراسياب بتوران فرستاد گفت زينهار كه از راه كلات نروى كه برادرم فرود كه از دختر پيران ويسه است در آنجاست مبادا انديشه جنگ آورد و بر دست تو كشته شود چون طوس به سرحد توران رسيد سخن كيخسرو را نشنيده از راه كلات گذشته ميان ايشان جنگ قايم گشته و فرود كشته گرديد چون اين خبر بكيخسرو رسيد به‌غايت رنجيد ، طوس بعد از مراجعت از توران نزد كيخسرو نتوانست رفت در خراسان رحل اقامت انداخت و در آن موضع شهرى ساخته بنام خويش موسوم گردانيد ، چون فردوسى اين سخن بعرض شاه رسانيد وقوف او بر كماهى تاريخ ملوك عجم معلوم سلطان گرديد آنگاه سلطان شعراء را طلب نموده اشارت به فردوسى كرد كه اين مرد شاعر است و اين داستان را بنظم آورده امراء و شعراء از سخنان او به‌غايت متحير شدند آنگاه سلطان فردوسى را خلعت گرانبها عنايت نموده ديگرباره فرمود اكنون شما چهار شاعريد هر يك مصرعى بديهه بگوئيد تا معلوم شود كدام در فصاحت بىنظيريد ايشان انگشت قبول بر ديده نهاده و هر يك مصرعى در مدح سلطان گفتند چند كه گذشت .\r\nرباعى :\r\n چون عارض تو ماه نباشد روشن * مانند رخت گل نبود در گلشن\r\nمژگانت همى گذر كند از جوشن * مانند سنان گيو در جنگ پشن \r\nچون فردوسى مصرع چهارم بگفت شعراء گفتند سنان گيو در جنگ پشن چگونه بوده است فردوسى داستان گيو و جنگ پشن را در مجلس سلطان به نوعى بيان نمود كه كسى آن را نشنيده بود سلطان به‌غايت خرم گرديده امراء و شعراء آفرين كردند ، عنصرى كه مقدم شعراء بود چون لطافت شعر فردوسى را مشاهده نمود انصاف داد كه كسى در اين روزگار چنين اشعار آبدار نتواند گفت و چنين گوهر بىبها بدقت طبع نتواند سفت چون جوهر وجود عنصرى از گوهر انصاف گرانمايه بود و شاهد طبع او از جواهر نفايس اوصاف بىبهره نبود لاجرم بلسان اعتذار و لب اذعان بوسه\r\n\r\n","description":"","footnote":"","page_name":" 258 ","page_number":348},
  {"content":"\r\n\r\nبر دست فردوسى داده و ساير شعراء نيز زبان به تحسين و آفرين او گشادند سلطان نظم كتاب را در عهدهء فردوسى نهاده در اين حال سلطان دو بيت در حسن و خط دل‌فريب اياز از شعرا درخواست كرد شعرا باتفاق اشارت به فردوسى كردند وى فىالبديهه اين رباعى را بنظم آورد\r\n مست است همى چشم تو و تير بدست * بس كس كه ز تير چشم مست تو بخست\r\nگر پوشد عارضت زره عذرى نيست * كز تير بترسد همه كس خاصه ز مست \r\nسلطان را به‌غايت خوش آمده فرمود : لله درك يا فردوسى ، مجلس ما را فردوسى ساختى آنگاه او را بانواع نوازش شاهانه و عنايت خسروانه اختصاص فرمود و بصيقل تربيب زنگ كدورت از آئينه ضميرش زدود و نظم تاريخ معهود را بشأن وى مقرر نمود و فرمود در پهلوى قصر سلطانى قريب به حرم‌سراى خاص جائى دلگشا و منزلى روح‌افزا از براى او بياراستند و بموجب درخواست فردوسى به زيور تمام و آلات حرب و صور پهلوانان و جانوران از اسب و پيل و شير و پلنگ و غيرهم چهار ديوار آن را پيراسته و صورت پادشاهان ايران و توران و ديگر بزرگان را برابر يكديگر با سلاح جنگ متصور نمودند و به غير از اياز و يك خواجه‌سرا در خدمت او باقى ممنوع بودند در آنجا به گفتن شاهنامه مشغول گرديد ، هر داستانى كه منظوم گردانيدى بعرض سلطان رسانيدى سلطان فرمودى كه بارها اين داستان را شنيده‌ام اما نظم فردوسى چيز ديگر است پس خواجه حسن ميمندى را فرمود هر هزار بيتى بنظم آورد هزار مثقال طلا به دو دهد فردوسى بجد تمام و سعى لاكلام به گفتن شاهنامه مشغول بود و خواجه حسن هزار بيت كه فردوسى تمام مىنمودى هزار مثقال طلا مىدادى اما او قبول نمىفرمود نيت آن داشت كه همه را يك‌دفعه ستاند و به صرف بنائى بند آب طوس رساند چنان كه مذكور شد .\r\nو در بعضى از رسايل نظامى عروضى مذكور است « 1 » كه استاد ابو القاسم فردوسى از دهاقين بود از دهى كه آن را باژ خوانند از ناحيه طبران و فردوسى در آن ده اسباب تمام داشت و يك دختر بيش نداشت و شاهنامه منظوم مىنمود و همه همت او آن بود كه\r\n\r\n\r\n","description":"","footnote":"\r\n( 1 ) - اين مطالب از چهار مقاله عروضى است ولى تغييرات بسيار داده و نقل بمعنى كرده‌اند ( حامد )\r\n","page_name":" 259 ","page_number":349},
  {"content":"\r\n\r\nاز صلهء آن جهاز دختر خويش بسازد پس كتاب را تمام كرد و نساخ او على ديلم و خوانندهء او ابو دلف و مربى وى حسين قتيب « 1 » كه عامل طوس بود و فردوسى را رعايت بسيار مىنمود و در خراج مسامحت مىفرمود ، فردوسى نام اين سه كس را در بعضى ابيات شاهنامه مذكور ساخته :\r\n ازين نامه از نامداران شهر * على ديلم و بودلف راست بهر\r\nحسين قتيب « 2 » است ز آزادگان * كه از من نخواهد سخن رايگان\r\nنيم آگه از اصل و فرع و خراج * همىغلطم اندر ميان دواج \r\nپس شاهنامه را على ديلم در هفت مجلد بنوشت و فردوسى ابو دلف را برگرفته روى بغزنين نهاد و بواسطهء خواجه حسن ميمندى كتاب را عرضه كرده قبول افتاد و محمود از خواجه منتها داشته اما خواجه را مخالفان بودند كه پيوسته قدح جاه و مقام او مىنمودند ، با آن جماعت مشورت نمود كه فردوسى را چه دهيم گفتند پنجاه هزار درم و اين عفو بسيار باشد زيرا كه او مرد رافضى است و اين ابيات را برفض او دليل آورند كه در توحيد گفته\r\nبيت\r\n به بينندگان آفريننده را * نه بينى ، مرنجان دو بيننده را « 3 » \r\nو در مدح حضرت پيغمبر و آل اطهار او گفته :\r\nنظم :\r\n به گفتار پيغمبرت راه جوى * دل از تيرگيها بدين آب شوى\r\nچه گفت آن خداوند تنزيل و وحى * خداوند امر و خداوند نهى\r\nكه من شهر علمم عليم در است * درست اين سخن قول پيغمبر است\r\nگواهى دهم كين سخن‌ها از اوست * تو گوئى دو گوشم بر آواز اوست\r\nمنم بندهء اهل بيت نبى * ستايندهء خاك پاى وصى\r\nحكيم اين جهان را چه دريا نهاد * برانداخته موج از آن تندباد\r\nدو هفتاد كشتى در او ساخته * همه بادبانها برافراخته\r\nيكى پهن كشتى بسان عروس * بياراسته همچو چشم خروس\r\nمحمد مدد اندرون با على * همه اهل بيت نبى و ولى \r\n\r\n\r\n","description":"","footnote":"\r\n( 1 و 2 ) - حيى قتيبه\r\n( 3 ) - معنى بيت آنكه : آفريدگار جهان را با چشمان نتوانى ديد چشم خود را رنجه مساز\r\n","page_name":" 260 ","page_number":350},
  {"content":"\r\n\r\n خردمند كز دور دريا بديد * كرانه نه پيدا و بن ناپديد\r\nبدانست كو موج خواهد زدن * كس از غرقه بيرون نخواهد شدن\r\nبدل گفت اگر با نبى و ولى * شوم غرقه دارم دو يار وفى\r\nهمانا كه باشد مرا دستگير * خداوند تاج و لوا و سرير\r\nاگر چشم دارى به ديگر سراى * به نزد نبى و وصى گير جاى\r\nگرت زين بد آيد گناه من است * چنين است اين رسم و راه من است\r\nبدين زادم و هم به اين بگذرم * چنان دان كه خاك پى حيدرم\r\nدلت گر به راه خطا مايل است * تو را دشمن اندر جهان خود دل است\r\nهر آن‌كس كه در دلش بغض عليست * از آن خوارتر در جهان زار كيست\r\nنباشد مگر بىپدر دشمنش * كه يزدان بسوزد در آتش تنش\r\nنگر تا ندارى ببازى جهان * نه برگردى از نيك پى همرهان\r\nاز اين در سخن چند رانم همى * همانا كرانش ندانم همى \r\nمحمود مردى متعصب بود اين تخليط در وى رسوخ نمود بالجمله هفتاد هزار درم به فردوسى رسيد و فردوسى از غصهء اين خسارت رنجور گرديد آنگاه بحمام رفته چون بيرون آمد فقاعى بخورد آن سيم را ميان حمامى و فقاعى قسمت كرد و محمود را هجو نموده در شب از غزنين بيرون آمده رو بهرات آورد و در خانه اسماعيل وراق پدر ارزقى حكيم آمد شش ماه متوارى بود تا فرستاده‌هاى محمود كه به جست‌وجوى او مأمور بودند بطوس رسيدند هرچند او را طلب كردند نيافتند و مأيوس بازگرديدند\r\nگويند يكى از موجبات ملال خاطر سلطان آن بود كه فردوسى هر داستانى كه از شاهنامه بنظم آوردى آن داستان را به اطراف و اكناف بردندى ارباب كمال جهت فردوسى صلات ارسال نمودندى و او به وعدهء سلطان اعتماد نموده همه را صرف كردى و مراسم ذخيره و احتياط بجا نياوردى .\r\nدر تواريخ مذكور است كه كسى داستان رستم و اسفنديار را پيش فخر الدوله ديلمى آورده و او پانصد دينار ركنى جهت فردوسى ارسال كرد و اعلام نمود كه اگر\r\n\r\n","description":"","footnote":"","page_name":" 261 ","page_number":351},
  {"content":"\r\n\r\nبدين جانب آئى وظايف اكرام و اعزاز چنان مشاهده نمائى كه مزيدى بر آن تصور نتوان نمود چون سلطان محمود اين احوال را متواتر شنود به‌غايت رنجيد زيرا كه ميان سلطان و ملوك ديالمه عداوت جبلى بود ، بالجمله چون فردوسى از جستجوى فرستاده‌هاى سلطان ايمن گرديد از هرات بطوس آمده و شاهنامه را گرفته به خدمت شهريار بن دارا كه پادشاه طبرستان و از اولاد قباد پدر نوشيروان بود رسيد هجو سلطان محمود را بر او خوانده عرض نمود كه اين كتاب را از نام او محو و بنام تو خواهم كرد زيرا كه همه آثار و اخبار از پدران تست شهريار فردوسى را بنواخت و بانواع اعزاز و اكرام مخصوص ساخت آنگاه به فردوسى گفت صاحب غرضان محمود را بر اين خست داشتند و كتاب تو را چنانچه بايست بسلطان عرضه نداشتند محمود پادشاهى بزرگ و شهريارى سترگست تو شاهنامه را بنام او واگذار و هجو او را به نزد من آر تا شسته و پاك نمايم و در برابر آن تو را خدمتى فرمايم يقين مىدانم كه محمود جستجوى حال تو خواهد كرد و رضاى خاطر تو را بجاى خواهد آورد ، روز ديگر صد هزار درم نزد فردوسى فرستاد و گفت هر بيتى به هزار درم خريدم آن صد بيت هجو محمود را به من سپار و او را عفو كن و با او دل خوش دار فردوسى قبول نموده خود را از انتقام محمود درگذرانيد و ابيات را به خدمت شهريار ارسال گردانيد و شهريار آن هجوها را بشست و محمود از وى در اين خدمت به‌غايت ممنون گشت « 1 »\r\nنظم :\r\n خوشست قدرشناسى كه چون خميده سپهر * سهام حادثه را كرد عاقبت قوسى\r\nگذشت نوبت محمود و در زمانه نماند * جز اين فسانه كه نشناخت قدر فردوسى \r\nدر بعضى تواريخ مسطور است كه چون ماجراى فردوسى با سلطان بقهستان رسيد ناصر الملك كه والى آن ديار بود و مشهور به محتشم بود با فردوسى محبت تمام داشت آن قضيه را شنيد در آن‌وقت فردوسى بقهستان رسيده كسى بعرض ناصر الملك رسانيده او جمعى از مقربان خود را باستقبال فردوسى ارسال گردانيد و خود نيز استقبال نمود او را باعزاز تمام بقهستان آورد و از لازمه بر و احسان هيچ‌گونه تقصير نكردى فردوسى مىخواست كه در باب قصه خود و سلطان و ستم وزير داستانى نويسد\r\n\r\n\r\n","description":"","footnote":"\r\n( 1 ) - پايان آنچه از نظامى عروضى گرفته شده\r\n","page_name":" 262 ","page_number":352},
  {"content":"\r\n\r\nكه اكثر آن متضمن بر شكايت و مذمت باشد كه در روزگار از وى يادگار بماند چون ناصر الملك از دولت‌خواهان سلطان و مردى خيرخواه و صاحب حال بود به فردوسى فرمود كه مذمت و شكايت روش اهل كمال نيست سيما نسبت به پادشاهان و آنچه « 1 » مروض خاطر او بود قولا و فعلا ظاهر نموده مبلغ صد هزار مثقال نقره به دو داده و درخواست كرد كه هيچ سخن در شكايت سلطان نگويد و طريق هجو و مذمت او نپويد فردوسى قبول نموده تردد و تفرقه از ضمير خويش دور كرد و از آنچه گفته بود پشيمانى خورد و اين اشعار « 2 » بگفت\r\n به غزنى مرا گرچه خون شد جگر * ز بيداد آن شاه بيدادگر\r\nكز آن هيچ شد رنج سىساله‌ام * شنيد آسمان از زمين ناله‌ام\r\nهمىخواستم تا فغانها كنم * به گيتى از آن داستانها كنم\r\nبگويم ز مادرش نيز از پدرش * نترسم به غير از خداوند عرش\r\nكنمش آن‌چنان روسياه از نخست * كه نتواند آن را به هيچ آب شست\r\nچه دشمن نمىداند از دوست باز * بتيغ زبانش كنم پوست باز\r\nو ليكن بفرمودهء محتشم * ندانم كزين پيش چون سر كشم\r\nفرستادم ار گفته‌اى داشتم * به نزديك خود هيچ نگذاشتم\r\nاگر باشد اين گفته‌ها ناصواب * بسوزان به آتش بشويان به آب\r\nگذشتم ايا سرور نيك راى * از اين داورى تا به ديگر سراى\r\nرسد لطف يزدان به فرياد من * بمحشر ستاند از او داد من \r\nبالجمله ناصر الملك او را باعزاز تمام روانه ساخت بنا بر محرميت و گستاخى كه با سلطان داشت عريضه‌ئى نوشت كه عجب از بندگان سلطان كه فردوسى را بعد از سى و پنج سال محنت كه در نظم شاهنامه كشيد و اين چنين طومارى در صفحهء روزگار بنام شهريار يادگار گذاشت بنا بر افساد هر صاحب غرض او را از چنان درگاه بارفعت نوميد داشت و اين قصه را در زبان خاص و عام انداخت و هر قدر عجز و نياز كه از فردوسى مشاهده كرده بود در آن عريضه مسطور ساخت و اين دو بيت\r\n\r\n\r\n","description":"","footnote":"\r\n( 1 ) - نسخه : و آنچه فرمود . . .\r\n( 2 ) - نسخه : و اين اشارات\r\n","page_name":" 263 ","page_number":353},
  {"content":"\r\n\r\nاخير فردوسى را در آن درج فرمود .\r\n گذشتم ايا سرور نيك‌راى * از اين داورى تا به ديگر سراى\r\nرسد لطف يزدان به فرياد من * بمحشر ستاند از او داد من \r\nاتفاقا سلطان روز جمعه به مسجد رفته بود و بيتى كه فردوسى در حين خروج از غزنى بر ديوار مسجد نوشته بود خوانده بسيار متغير و متفكر گرديده چون از مسجد به بارگاه خراميد عريضه محتشم مذكور به نظر او رسيد و از مطالعهء او بسيار متألم و متأثر گشته و از آن دو بيت حزنى در دل سلطان پيدا شده جمعى از مقربان سلطان كه معتقد فردوسى بودند و مدتى مجال سخن نيافته در اين وقت فرصت يافته عرض نمودند كه از حسد حساد ظلمى عنيف به فردوسى رسيده كه تا روز قيامت اين قضيه بدفرجام در زبان خاص و عام مذكور خواهد گرديد و در داستانها به اين حكايت مثل زنند و حمل بر بخل و خست كنند شصت هزار مثقال طلا بر خزينهء شاهى چه زيان مىرساند و هم در آن روز اياز ابيات سابق را به نظر سلطان رسانيد سلطان به‌غايت آزرده خاطر و غمناك گرديد و بدان جماعت كه خبث فردوسى كرده بودند كه فى الحقيقة نتيجه و بدى آن بنام و ناموس سلطان برات بود غضب فرموده و حسن ميمندى را بخطابات عنيف مخاطب گردانيد بعد از اذيت و آزار و جنايت بسيار بقتل رسانيد\r\nعاقبت شآمت خبث و بخل و حسد و لجاج كار آن بزرگان را به كجا كشانيد چه حال فردوسى به آن حال عجز و بىسامانى دربه‌در و شهر به شهر افتادن كشيد و حسن ميمندى بقتل رسيد خست و حسد و نفاق گريبان عرض و دامان ناموس او را گرفت و سلطان به اين هجو ركيك و شهرت بخست و بخل شنيع كه از امهات رذايل است و بدگوهرى و كم‌اصلى و انواع معايب تا روز قيامت بر زبان خاص و عام افتاد و اين حال منقصت بر رخسارهء حال محمودى نهاد . و همچنين است حال ابراهيم خان ستم بنيان حاكم كرمان به‌واسطه محمد حسين خان بدنهاد و ملاباشى اهل فساد كه جمعى از ارباب حال و اصحاب كمال را رنجانيده و آنچه لازمه شرارت نفس و خباثت طبع و دنائت فطرت و نهايت رذالت بود بظهور رسانيده بدين جور و عدوان جمال\r\n\r\n","description":"","footnote":"","page_name":" 264 ","page_number":354},
  {"content":"\r\n\r\nحال حكومت خود را آراسته داشت و اين نام نيك را تا قيام قيامت به جهت خويشتن يادگار گذاشت مجملى از احوال آن بدمآل در ضمن ذكر كرمان مذكور خواهد شد ان‌شاءالله تعالى .\r\nو آنچه در بعضى تواريخ مسطور است كه فردوسى از غزنين بهندوستان رفت محض خطاست ، و ديگرى نوشته كه حسن ميمندى مربى فردوسى بوده و اياز با او دشمنى كرده عين افتراست ، آنچه از محاسن اخلاق و مراسم اشفاق اياز فهميده مىشود\r\nنظم :\r\n شاه شاهانست بلكه شاه ساز * از براى چشم بدنامش اياز \r\nآنچه نظامى عروضى از حسن ميمندى نقل كرده در هنگامى كه سلطان را گذر به يكى از قلاع هندوستان افتاد به تقريبى كه سابقا مذكور گشت اياز فرصت يافته اين بيت فردوسى را بر سلطان خواند :\r\n اگر جز بكام من آيد جواب * من و گرز و ميدان و افراسياب \r\nاين خبر محض دروغ است زيرا كه محققان ارباب سير بوجه ديگر نقل كرده‌اند كه سلطان روزى با ايلگر خان حاكم توران بقولى يا بعضى از الوسان ترك كه از تركستان بخراسان آمده بودند و بروايتى با حاكم دهلى محاربه خواسته بود و در باب مصالحه و اشتراط بعض شروط با يكى از منشيان گفت در تهديد ايشان چه خواهى نوشت گفت آنچه فردوسى گفته :\r\nبيت\r\n اگر جز بكام من آيد جواب * من و گرز و ميدان و افراسياب \r\nسلطان را احوال محنت چندين سالهء فردوسى بخاطر رسيده بسيار متأثر گرديده گفت آن بيچاره از دولت ما منتفع نگرديد پس بفرمود تا شصت هزار مثقال طلا با يكدست خلعت گرانبها به جهت او بطوس برند و عذر گذشته از وى در خواهند فردوسى در آن زمان از بغداد بطوس معاودت نموده بود روزى از بازار طوس گذر مىنمود شنيد كه كودكى اين بيت را مىخواند :\r\n اگر شاهرا شاه بودى پدر * مرا برنهادى بسر تاج زر \r\nفردوسى از شدت حرمان و مكاره زمان آهى سرد از دل گرم بركشيد چون\r\n\r\n","description":"","footnote":"","page_name":" 265 ","page_number":355},
  {"content":"\r\n\r\nاو را به خانه آوردند مرغ روحش از قفس قالب پريد هنگامى كه او را به مقبره مىبردند صله سلطان رسيد فردوسى را دخترى بود بعضى گويند خواهرى بود صله سلطان را پيش وى بردند قبول ننمود گفت برادرم را همواره عزم آن بود كه بند آب طوس را به سنگ و آهك سازد آن وجه را صرف آن بايد كرد بعد از اذن از سلطان از آن وجه بند آب طوس و رباطى بنياد كردند .\r\n\r\nاصح روايات در احوال فردوسى\r\nپوشيده نماند كه اصح روايت در احوال فردوسى آنست كه در ايام نظم شاهنامه اركان دولت سلطان با فردوسى انواع محبت و احسان كردندى و مراسم اعزاز و اكرام نسبت به او بجا آوردندى و فردوسى نيز در مدح ايشان سخن گفتى و حسن ميمندى بدين سبب با فردوسى كينه ورزيدى و غبار نفاق در ميان ايشان مرتفع گرديدى به حدى كه فردوسى گفت كه حضرت حق سبحانه و تعالى در ازل چنين تقدير كرده كه اين كتاب بر زبان من تمام شود و مرا در مال سلطان طمعى نيست و بجاه حسن ميمندى احتياج ندارم و اين سخن را بعرض سلطان رسانيد و حسن خارجى مشرب بوده و فردوسى شيعه‌مذهب بالطبع با حسن بد بود و گاه‌گاهى تشنيعى به او مىنمود از آن جمله گفته :\r\nنظم :\r\n بدل هركه بغض على كرد جاى * ز مادر بود عيب آن تيره راى\r\nكه ناپاك‌زاده بود خصم شاه * اگر چند باشد در ايوان و گاه\r\nز ميمندى آئين مردى مجوى * ز نام و نشانش مكن جستجوى\r\nقلم بر سر آن بزن همچو من * كه گم باد نامش بهر انجمن \r\nنمامان سخن او را بحسن مىرسانيدند و حسن انتظار فرصت مىكشيد آخرالامر ميان فردوسى و شاه لجاج را به جائى رسانيد كه آنچه سلطان به جهت او فرستاده بود به حمامى و فقاعى بخشيد و سلطان و حسن را هجوهاى ركيك فرمود بلى\r\nبيت\r\n ستيزه به جائى رساند سخن * كه ويران كند خاندان كهن \r\nمفصل اين مجمل آنكه چون فردوسى شاهنامه را به شصت هزار بيت رسانيد\r\n\r\n","description":"","footnote":"","page_name":" 266 ","page_number":356},
  {"content":"\r\n\r\nسلطان اجازت عرض داد كه بياورند فردوسى كتاب را به اياز داده بعرض سلطان رسانيد در نظرش به‌غايت مستحسن افتاد حسن ميمندى را فرمود كه شصت هزار مثقال طلا به فردوسى دهد وى را عرق حسد به حركت آمده عرض نمود اگرچه زر رخشان در ميزان احسان فطرت بلند سلطان به وزن پر پشه‌ئى نسنجد و شخص همت ارجمند ايشان در فضاى سلمدوه جهان نگنجد اما چون شادى بافراط و غم بىاندازه هادم بنيان حياتست اكنون اگر اين صله كه سلطان سرير احسان فرمان داده بوى رسد حوصله تنگ او گنجايش آن نخواهد داشت و هرآينه موجب هلاك او گردد ، و ديگر آنكه روستائى شاعرى را سلطان شصت هزار مثقال طلا عنايت فرمايد به امراء بزرگ چقدر انعام مرحمت نمايد كه نسبت به اين در نظر ايشان درآيد ، ديگر آنكه خزانه سلطان به اين احسان و انعام كفايت ننمايد اگر صلاح دانند شصت هزار مثقال نقره به او دهند سلطان به اين داستان همدستان گشته فرمان داد كه شصت هزار مثقال نقره در صره كرده بتوسط اياز نزد فردوسى فرستاد ، وى در حمام بود چون بيرون آمد اياز صره‌ها را در نظر او جلوه داد فردوسى را تصور آنكه زر سرخ است چون معلوم گرديد كه نقره است بسيار غمگين شده به اياز گفت سلطان نه چنين فرموده بود اياز حكايت سلطان و حسن را چنان كه گذشته بود عرض كرد فردوسى را عرق حميت جنبيده بيست هزار مثقال آن را به اياز بخشيده بيست هزار مثقال به حمامى و بيست هزار ديگر به فقاعى كه بر در حمام شربت‌فروشى مىكرد داده و پيالهء شربت گرفته نوشيد و به اياز گفت كه آنچه ديده‌ئى بعرض سلطان برسان تا بداند كه مايهء رنجى كه درين كار بردم نه از بهر دينار و درم بود بلكه بناى آن را بر تخليد ذكر جميل و تاييد ناموس و نام نهاده‌ام و ابواب ثناى جزيل بر چهرهء خود گشاده‌ام چون اياز اين سخن بعرض سلطان رسانيد سلطان از اين معنى بر حسن خشمناك گرديده و او را بخطابات عنيف مخاطب نمود كه بواسطهء حركات ناصواب عرض مرا عرضهء توبيخ شعرا ساختى و بانواع نكوهش و عيب‌جوئى در زبان آن طايفه انداختى حسن عرض كرد كه يك درم صلهء سلاطين با صد هزار برابر است بلكه اگر مشتى خاك از حضرت سلطان به دو فرستادى بايستى كه از روى\r\n\r\n","description":"","footnote":"","page_name":" 267 ","page_number":357},
  {"content":"\r\n\r\nاعزاز و اكرام تمام بر سر نهادى\r\nبيت\r\n عطا گرچه اندك دهد پادشاه * به بسياريش كرد بايد نگاه\r\nكه باران بود قطره از ابتداء * و ليكن شود سيل در انتها \r\nچون حسن اين سخن را از روى غرض بعرض سلطان رسانيد خاطر سلطان از فردوسى گران گرديد و گفت فردا آن قرمطى را در پاى پيل اندازم و عقوبت او را عبرت ساير شعراء سازم ، ناقلان حكايت سلطان را به فردوسى رسانيدند فردوسى از اين خبر ترسيده متحير گرديد چون وثاقش در حريم حرم سلطانى بودى بامداد چون سلطان بعزم طهارت اقدام نمود فردوسى فرصت يافته خود را به خدمت سلطان رسانيده زبان عجز و اعتذار گشود عرض نمود اگر حاسدان در حضرت سلطان چنان نموده‌اند كه از قرامطه و رافضه‌ام حقا كه خلاف گفته‌اند و بىادبى كه صله سلطان را نگرفته‌ام بعنايات سلطان باز بسته است و سلطان چندين هزار گبر و ترسا رعيت دارد بنده را يكى از آن طايفه انگارد چون سلطان از اين مقوله سخنان از فردوسى شنيد التهاب نيران قهرش بلطف مبدل گرديد و از انديشه سياست بازآمده فردوسى زمين ادب را بوسيده به منزل خود مراجعت نمود چندهزار بيت ديگر گفته بود هنوز بياض نبرده در آتش سوخته و در آن باب گفته\r\nنظم :\r\n زلال روان‌بخش آن نظم پاك * در آتش فكند و نياورد باك\r\nاگرچه شود كشته آتش ز آب * و ليكن شد اين آب ز آتش خراب \r\nچون عازم گشت كه از غزنين بيرون رود به مسجد جامع رفته در موضعى كه سلطان روز جمعه مىنشست اين قطعه را بر ديوار نوشت\r\nقطعه\r\n خجسته درگه محمود زابلى درياست * چگونه دريا كآن را كرانه پيدا نيست\r\nچه غوصها زدم و اندر ان نديدم در * گناه بخت منست اين گناه دريا نيست \r\nپس از مسجد بيرون آمده كتاب شاهنامه را بتدبيرى از كتابدار گرفته و هجو سلطان را در آخر شاهنامه الحاق نموده بدست كتابدار داده و بيرون رفت هنگام رفتن مكتوبى سربمهر به اياز داده گفت اى فرزند چون بيست روز بگذرد اين نوشته را به نظر سلطان برسان چون مدت معين منقضى شد اياز آن نوشته را به نظر سلطان\r\n\r\n","description":"","footnote":"","page_name":" 268 ","page_number":358},
  {"content":"\r\n\r\nرسانيد چون مهر او را برداشتند اين ابيات « 1 » نوشته بود :\r\n ايا شاه محمود كشورگشاى * ز من گر نترسى بترس از خداى\r\nكه بىدين و بىكيش خوانى مرا * منم شير نر ميش خوانى مرا\r\nمرا بيم دادى كه در پاى پيل * تنت را بسايم بمانند نيل\r\nنترسم كه دارم ز روشن‌دلى * بدل مهر آل نبى و ولى\r\nاگر در كف پاى پيلم كنى * تن ناتوان همچو نيلم كنى\r\nبر اين زادم و هم بر اين بگذرم * ثناگوى پيغمبر و حيدرم\r\nمنم بندهء هر دو تا رستخيز * اگر شه كند پيكرم ريزريز\r\nچه سلطان دين بد نبى و ولى * بفر الهى و شأن ملى\r\nگر از مهر ايشان حكايت كنم * چو محمود را صد حمايت كنم\r\nاگر شاه محمود زين بگذرد * مر او را به يك جو نسنجد خرد\r\nپشيزى به از شهريارى چنين * كه نه كيش دارد نه آئين و دين\r\nنديدى تو اين خاطر تيز من * نينديشى از تيغ خونريز من\r\nچه فردوسى اندر زمانه نبود * بدان بد كه بختش جوانه نبود\r\nنكردى درين نامه من نگاه * به گفتار بدگوى گشتى ز راه\r\nهر آن‌كس كه شعر مرا كرد پست * ببردش گردون گردنده دست\r\nبگفتم چنين نامه پر در هزار * سخنهاى شايسته‌ى آبدار\r\nبسى سال اندر سراى سپنج * بسى رنج بردم به اميد گنج\r\nبسى رنج بردم درين سال سى * عجم زنده كردم بدين پارسى\r\nز ابيات غرا دو ره سىهزار * مرا جمله در شيوهء روزگار\r\nجهان كرده‌ام از سخن چون بهشت * كزين بيش تخم سخن كس نكشت\r\nبسى تاج‌داران و گردن‌كشان * كه دادم يكايك از ايشان نشان\r\nهمه مرده از روزگار دراز * شد از گفت من نامشان زنده باز \r\n\r\n\r\n","description":"","footnote":"\r\n( 1 ) ابياتى كه در آغاز شاهنامه است بيشتر و بهتر است و آنچه در اينجا آورده‌اند تلخيص بهم ريخته‌ئى از آن است كه گاهى هم چيزى از خارج افزوده‌اند و نمىدانم جناب شيروانى از كجا نقل كرده‌اند و كاش از نسخ شاهنامه تلخيص آورده بودند ( حامد )\r\n","page_name":" 269 ","page_number":359},
  {"content":"\r\n\r\n چو عيسى من آن مردگان را تمام * سراسر همه زنده كردم بنام\r\nيكى بندگى كردم اى شهريار * كه ماند ز تو در جهان يادگار\r\nبناهاى آباد گردد خراب * ز باران و از تابش آفتاب\r\nبنا كردم از نظم كاخى بلند * كه از باد و باران نيابد گزند\r\nبدين نامه بر عمرها بگذرد * بخواند هر آن‌كس كه دارد خرد\r\nنه زين گونه دادى تو بر من نويد * نه اين بودم از شاه گيتى اميد\r\nبدانديش را روى نيكى مباد * سخنهاى نيكم به بد كرد ياد\r\nبر پادشه پيكرم زشت كرد * فروزنده اخگر چه انگشت كرد\r\nمرا گفت خسرو كه بوده است گيو * همان رستم و طوس و گودرز و نيو\r\nمرا در جهان شهريارى نو است * بسى بندگانم چو كيخسرو است\r\nچو سى سال بردم به شهنامه رنج * كه شاهم ببخشد به پاداش گنج\r\nمرا زين جهان بىنيازى دهد * ميان يلان سرفرازى دهد\r\nبه پاداش چون گنج را درگشاد * به من جز بهاى فقاعى نداد\r\nفقاعى نيرزيدم از گنج شاه * از آن من فقاعى خريدم به راه\r\nچه ديهيم دارش نبد در نژاد * ز ديهيم داران نياورد ياد\r\nگرش نسبتى بودى از باستان * به انديشه كردى در اين داستان\r\nبگفتى كه من در نهاد سخن * بدادستم از طبع داد سخن\r\nجهاندار گر نيستى تنگدست * مرا بر سر گاه بودى نشست\r\nبه دانش نبد شاهرا دستگاه * و گرنه مرا برنشاندى به گاه\r\nاگر شاهرا شاه بودى پدر * مرا بر نهادى بسر تاج زر\r\nو گر مادر شاه بانو بدى * مرا سيم و زر تا به زانو بدى\r\nچو اندر تبارش بزرگى نبود * نياراست نام بزرگى شنود\r\nز بداصل چشم بهى داشتن * بود خاك در ديده انباشتن\r\nپرستارزاده نيايد به كار * اگر چند دارد پدر شهريار \r\n\r\n","description":"","footnote":"","page_name":" 270 ","page_number":360},
  {"content":"\r\n\r\n جهان را چنين است آئين و ساز * كه سازد فرومايه را سرفراز\r\nستاند ز خاك و نشايد بتخت * كند بارمندش به نيروى بخت\r\nنداند نكوئى شود ناسپاس * نباشد خداوند را حق‌شناس\r\nسر ناسزايان برافراشتن * وز ايشان اميد بهى داشتن\r\nسر رشته خويش گم‌كردنست * به جيب اندرون مار پروردنست\r\nدرختى كه ايزد به تلخى سرشت * گرش بر نشانى به باغ بهشت\r\nور از جوى خلدش بهنگام آب * به‌پاى انگبين ريزى و شهد ناب\r\nسرانجام گوهر ببار آورد * همان ميوه تلخ بار آورد\r\nبعنبرفروشان اگر بگذرى * شود جامهء تو همه عنبرى\r\nو گر تو شوى نزد انگشتگر * از او جز سياهى نيابى دگر\r\nز بدگوهران بد نباشد عجب * نشايد سياهى ستردن ز شب\r\nز ناپاك‌زاده مداريد اميد * كه زنگى بشستن نگردد سپيد\r\nبزرگى سراسر به گفتار نيست * دو صد گفته چون نيم كردار نيست\r\nمنم تا جهان باشد و روزگار * پيامى فرستم بر شهريار\r\nكه فردوسى طوسى پاك جفت * نه اين نامه بر نام محمود گفت\r\nبنام نبى و ولى گفته‌ام * گهرهاى معنى بسى سفته‌ام\r\nگرم گشت تيره بر شاه گنج * بعقبى شد آباد گنجم برنج\r\nبه نزد خداوند جان‌آفرين * بسى برده‌ام زين جهان آفرين\r\nشفيعم محمد امامم على است * بر هر دو جانم وفى و ملى است\r\nمگر دوست دارى تو آل رسول * كه دينت فتد بر محمد قبول\r\nنيايش بود گفت من ياد گير * بدار البقاء قصر آباد گير\r\nچه آباد دارم بعقبى سراى * چه خواهم ز دنياى مردم رباى\r\nخدايا توئى ياور و دستگير * ببخشاى تقصير اين مرد پير\r\nروان كن مرا در مقام صفى * فرود آر در حضرت مصطفى \r\n\r\n","description":"","footnote":"","page_name":" 271 ","page_number":361},
  {"content":"\r\n\r\nبالجمله چون فردوسى مكتوب را تسليم اياز كرد از غزنين بىزاد و راحله روى توجه به سفر آورد بسيارى از بزرگان و معتقدان مانند على ديلم و ابو دلف و حسين قسيب از اكابر و امراء زمان بودند خواستند كه از عقب فردوسى اسباب سفر ارسال دارند اما از خوف سلطان جرأت ننمودند ليكن اياز از عقب فردوسى چنانچه شايسته فتوت و مروت بود اسباب و مركب مرتب كرده ارسال نمود و چگونگى احوالش چنان گذشت كه قبل از اين مذكور شد و در سنه چهارصد و بيست و يك در طوس از اين خارستان دنيا به روضهء بقا خراميد و در همان ديار مدفون گرديد مؤلف تاريخ گزيده وفات او را در چهارصد و بيست و شش گفته و اللّه اعلم بحقايق الامور .\r\nصاحب تذكرهء دولت شاهى سمرقندى نوشته « 1 » كه شيخ ابو القاسم گورگانى قدس سره بر جنازهء حكيم فردوسى نماز نكرده كه او عمر عزيز خود را در مدح مجوس صرف نموده و در همان شب فردوسى را در واقعه ديد كه در غرفات جنان هم‌صحبت حور و غلمان است از وى سؤال نمود كه اين درجه از كجا يافتى با آنكه تمام عمر در راه باطل شتافتى جواب داد از اين يك بيت كه در توحيد گفته‌ام\r\nبيت\r\n جهان را بلندى و پستى توئى * ندانم چه‌اى هرچه هستى توئى \r\nشيخ از خواب بيدار شده همان‌دم به زيارت تربت فردوسى عازم گرديد و در سر خاكش از روح پاكش معذرت طلبيد رحمة اللّه عليه .\r\nحكيم را به غير از شاهنامه اشعار آبدار نيز بسيار است من جمله يوسف و زليخا در بحر تقارب و قصايد متين و قطعات رنگين و رباعيات نمكين نيز هست كه اين چند بيت از آن جمله است :\r\nقطعه :\r\n بسى رنج بردم بسى گفته خواندم * ز گفتار تازى و وز پهلوانى\r\nبجز حسرت و جز و بال گناهان * ندارم كنون از جوانى نشانى\r\nبه ياد جوانى كنون مويه دارم * دريغ از جوانى دريغ از جوانى \r\nرباعى\r\n بيا بگوى كه پرويز از زمانه چه خورد * برو بپرس كه كسرى ز روزگار چه برد \r\n\r\n\r\n","description":"","footnote":"\r\n( 1 ) - كذا . بهتر : دولتشاه سمرقندى در تذكره خود نوشته . . .\r\n","page_name":" 272 ","page_number":362},
  {"content":"\r\n\r\n گر آن گرفت ممالك به ديگرى بگذاشت * ور اين گرفت خزاين به ديگرى بسپرد \r\nرباعى\r\n تا چند نهى بر دل خود غصه و درد * تا جمع كنى سيم سفيد و زر زرد\r\nزان پيش كه گردد نفس گرم تو سرد * با دوست بخور كه دشمنت خواهد خورد \r\n\r\nخواجه نظام الملك حسن بن على بن اسحاق\r\nدر صنوف فضائل و فنون كمالات شهرهء آفاق بود باتفاق مورخان مانند خواجه وزير دانشمند و دبير پايه بلند كم ظهور نموده و مدت بيست و پنج سال من حيث الاستقلال بامر وزارت الب‌ارسلان و پسرش سلطان ملك شاه اشتغال داشت و همواره در رعايت علماء و مراعات فقراء و نشر خيرات و اشاعهء مبرات دقيقه‌ئى نامرعى نمىگذاشت .\r\nدر روضة الصفا مسطور است كه خواجه نظام الملك بعد از تكميل اقسام فضائل و كمال روى توجه به غربت آورد و بحسب اتفاق ببلخ رفته ملازمت ابن شاذان اختيار كرد خواجه در خدمت وى هر وقت سامانى حاصل نمودى ابن شاذان بنا بر لئامت طبع و دنائت فطرت گفتى خواجه فربه شده ما يعرف وى را بعنف گرفتى چون اين امر شنيع از آن قبيح الفعل تكرار يافت لاجرم خواجه از وى متنفر گشته به ملازمت جعفر به يك سلجوقى شتافت ، اگر صاحب روضة الصفاء در اين روزگار بودى و كيفيت سلوك حاكم كرمان را با ملازمان خويش معلوم نمودى حاش للّه كه اين‌گونه در تاريخ خود اظهار نمودى رحم الله على النباش الاول . چون جعفر به يك در ناصيهء خواجه آثار اقبال مشاهده كرد او را به پسر خود الب‌ارسلان سپرد و خواجه مادام‌الحيات الب‌ارسلان در امر وزارتش بسر مىبرد بعد از كشته شدن الب‌ارسلان در خدمت پسرش سلطان ملكشاه بطريق معهود بامر وزارتش اشتغال مىنمود و سلطان قدر و منزلت خواجه را بيشتر از پيشتر مىافزود عاقبت ميان خواجه و تركان خاتون منكوحه سلطان نزاعى افتاده لهذا تركان خاتون در خلوت تقريبات انگيخته زبان بعيب خواجه مىگشاد آخرالامر سلطان به خواجه متغير شده وى را از وزارت معزول ساخت .\r\n\r\n","description":"","footnote":"","page_name":" 273 ","page_number":363},
  {"content":"\r\n\r\nفى شهور سنه چهارصد و هشتاد و پنج در نواحى نهاوند يكى از فدائيان حسن صباح بنياد هستى خواجه را برانداخت\r\nحكيم انورى در مرثيه آن وزير بىنظير اين رباعى را بسلك نظم كشيده\r\n حامى جهان ز جور افلاك برفت * بنياد نظام عالم خاك برفت\r\nاو رفت و سعادت از جهان پاك برفت * تو زهر زمانه خور كه ترياك برفت \r\n\r\nخواجه نصير الدين محمد بن حسن\r\nاعلم علماى زمان و افهم حكماى دوران بوده ، اصل آن جناب از جهرود ساوه است اما در طوس متولد شده .\r\nدر مراتب حكمت تلميذ فريد الدين داماد است كه او از تلامذهء صدر الدين سرخسى ، و او شاگرد افضل الدين غيلانى ، و او شاگرد ابو العباس اوكرى ، و او شاگرد بهمنيار و او شاگرد ابو على سيناست .\r\nو در شرعيات تلميذ والد خود بوده و او استفاده از امام فضل اللّه راوندى نموده و او از تلامذه سيد مرتضى علم الهدى است .\r\nخواجه در اكثر علوم عقليه و نقليه بلكه در جميع فنون مهارت تمام داشت و همواره بترويج مذهب اماميه و طريق اثنا عشريه همت مىگماشت .\r\nنقل است كه خواجه در زمان مستعصم خليفه از صدمه مخالفان بديار قهستان افتاد و حاكم آن خطه ناصر الدين محتشم ابواب لطف و كرم بر روى روزگار خواجه نامدار گشاد ، و خواجه هم كتاب اخلاق ناصرى را تأليف نموده و قصيده‌اى در مدح مستعصم بسلك نظم كشيده ببغداد ارسال فرمود مؤيد الدين كه وزير خليفه بود اين صورت موافق مزاجش نيفتاد در پشت همان قصيده كلمات چند نوشته بناصر الدين محتشم فرستاد و ناصر الدين چون نوشته را ديد از خواجه نصير الدين بدمظنه گرديده او را حبس نمود در وقتى كه علاء الدين محمد به قلعهء الموت عزيمت نمود خواجه را همراه برده بعلاء الدين سپرد .\r\nبنابراين علامه زمانه مدتى در ميان اسماعيليان اقامت نموده تا آنكه اساس سلطنت آن طايفه از صدمهء جنود هلاكو خان درهم شكست خواجه از قلعه بيرون\r\n\r\n","description":"","footnote":"","page_name":" 274 ","page_number":364},
  {"content":"\r\n\r\nآمده به خدمت هلاكو خان پيوست و در خدمت ايلخان باصناف الطاف اختصاص يافته در سلك خواص و مقربان منتظم گرديد و ايلخان انتظام كليات امور خود را بر راى حكومت آراى او مفوض گردانيد خواجه در تسخير عراق عرب و انهدام دولت بنى عباس مساعى جميله بظهور رسانيد .\r\nبعد از تسخير عراق و انهدام دولت بنى عباس هلاكو خان رصد مراغه را بجناب خواجه رجوع فرمود و مئونت استعمار و استجماع اسباب آن را بر وجه اتم از خزانه تسليم نمود و خواجه باتمام زيج موفق گرديد .\r\nفى شهور سنه ششصد و هفتاد و دو بجهان جاويد خراميد رحمة اللّه عليه\r\nو اين قطعه را در تاريخ او گفته‌اند .\r\nرباعى :\r\n نصير ملت و دين پادشاه كشور فضل * يگانه‌ئى كه چه او مادر زمانه نزاد\r\nبه سال ششصد و هفتاد و دو به ذىالحجه * بروز هيجدهم اندر گذشت در بغداد \r\nجناب خواجه را تأليفات بسيار است : من جمله كتاب زبده در هيئت ، و قواعد - العقائد ، و شرح اشارات ، و تجريد ، و رساله جبر و قدر ، و رساله در مبحث امامت ، و اخلاق ناصرى ، و اوصاف الاشراف ، و آغاز و انجام ، كه اين دو كتاب در سلوكست ، و غير از اين نيز هست ، و آنچه معلوم مىشود جناب خواجه از ارباب تصوف بوده و ارادت خود را به بابا افضل كاشانى درست مىنموده چنانچه در بعضى اشعار خود اشعار به اين مطلب فرموده من جمله اين رباعى است :\r\n موجود به حق واحد اول باشد * باقى متوهم و مخيل باشد\r\nهر چيز كه جزوى آيد اندر نظرت * نقش دومين ز چشم احول باشد \r\nو اين بيت نيز از اوست :\r\n لذات دنيوى همه هيچ است نزد من * در خاطر از تغير آن هيچ ترس نيست \r\nدر جامع رشيدى مسطور است كه خواجه نصير الدين در وقت وفات وصيت كرده بود كه او را در جوار تربت امام بزرگوار موسى بن جعفر عليهما السلام دفن نمايند چون در پابان قبر آغاز حفر كردند ناگاه زاويه‌اى كاشىكارى ظاهر شد و\r\n\r\n","description":"","footnote":"","page_name":" 275 ","page_number":365},
  {"content":"\r\n\r\nبعد از لوازم تفحص بوضوح پيوست كه آن را ناصر خليفه به جهت خود ساخته و پسرش طاهر بخلاف وصيت پدر را در رصافه دفن نموده بود اتفاقا سردابه در روز شنبه يازدهم جمادى الاول سنه پانصد و نود و هفت تمام شده بود و در همان روز خواجه تولد نموده بود ، مدت عمرش هفتاد و پنج سال و هفت ماه و هفت روز بود العلم عند اللّه المعبود .\r\n\r\n( مشهد مقدس )\r\nشهريست دلگشا و مدينه‌ايست روح‌افزا و از جناب على بن موسى الرضا عليه التحية و الثناء در وصف آنجا وارد است : « بين الجبلين روضة من رياض الجنة » از اقليم رابع و جوانب او واسع است در ازمنه سابق دهى بوده موسوم بسناباد بسبب مدفن حضرت امام ثامن عليه السّلام بمرور ايام رو به عمارت نهاد و شهر طوس منسوخ بلكه مطموس گرديد و معمورى مشهد مقدس بكمال رسيد چنانچه دور باروى آن ديار دو فرسخ است و از مدينه طوس چهار فرسخ دور ، آن شهر ما بين دو كوه كه طرف شرقى و غربى آنست بعد سه فرسخ اتفاق افتاده و سمت جنوبى و شماليش به‌غايت گشاده است : آبش خوشگوار و هوايش ناسازگار و معنى و  ما تَشْتَهِيهِ الْأَنْفُسُ وَ تَلَذُّ الْأَعْيُنُ  در آنجا آشكار ، مشتملست بر دويست بل سيصد پاره قريه نزهت نشان هريكى روضة من رياض الجنان ، چمنهاى خوب و مرغزارهاى مرغوب در آن ديار بسيار كه هر قطعه آن چون خلد برين و رشك نگارخانه چين است ، خلقش همگى شيعه‌مذهب و بمراسم اخلاق گزيده و مهذبند ، همواره آن ديار بوجود مشايخ كبار و سادات عالىمقدار آراسته ، علماء دين و فضلاء صاحب تمكين از آنجا بسيار برخاسته‌اند\r\nمكرر بسبب سپاه مخالف و مؤلف ويرانى و پريشانى بر آن ديار راه يافته سيما جنود اوزبكيه كرات و مرات به تاخت‌وتاز آنجا شتافته‌اند ، در اوايل سلطنت شاه طهماسب و پسرش سلطان محمد و شاه عباس ماضى ، عبيد اللّه خان و عبد اللّه خان و عبد المؤمن خان روى بدان ولايت آوردند بنا بر مخالفت مذهب از لوازم قتل و غارت و ظلم و عداوت هيچ تقصير نكردند چون اساس سلطنت شاه عباس فىالجمله استحكام پذيرفت مملكت خراسان را از تصرف خانان اوزبكيه بازگرفت تا زمان دولت سلاطين\r\n\r\n","description":"","footnote":"","page_name":" 276 ","page_number":366},
  {"content":"\r\n\r\nصفوت نشان آن ديار به‌غايت معمور آبادان بود ، چون دولت ملوك صفويه به نهايت رسيد ديگرباره بسم ستوران طوايف مختلفه پايمال و پريشان گرديد ، قبل از ظهور نادر شاه ملك محمود سيستانى يك‌چند مدت تصرف نمود چون نادر شاه خروج و بر مدارج سلطنت عروج فرمود وجود اعدا را از ساحت آن مكان بلكه از تمامى ايران برانداخت و چون منشأ و مولدش آن نواحى بود آنجا را دار الملك ساخت ، در زمان نادر شاه به‌غايت ، معمور و آبادان بوده بعد از دولت نادرى يوما فيوما رو به خرابى نموده .\r\nاكنون كه سنه هزار و دويست و سى و هفت هجرى است شاهزاده كامران و شهريار معدلت نشان حسين‌على ميرزا آن ديار را دار الملك فرموده ابواب رعيت‌پرورى و عدالت‌گسترى بر روى روزگار اهالى آن ديار گشوده لاجرم فىالجمله روى به عمارت و آبادانى نهاده .\r\n\r\nذكر احوال نادر شاه افشار بر سبيل اختصار\r\nبر رأى فارسان ميدان سخن و معركه‌آرايان اخبار نو و كهن پوشيده نماناد كه نادر شاه ولد امام‌قلى نام از ايل قراقيونلو از ايماق افشار ، و افشار از طايفه تركمانست گويند پدر وى بشغل پوستين‌دوزى اشتغال مىنمود فى شهور سنه هزار و صد بخشنده بىمنت نادر قلى را به او عنايت فرمود چون نادر قلى بسن رشد رسيد پدر و مادرش بجهان جاويد خراميدند ؟ ؟ ؟ در تربيت او اهتمام تمام بجا مىآورد تا آنكه وى نيز از عالم غرور انتقال كرد ، نادر قلى مخلفات پدر و عم را بمعرض بيع درآورده قيمتش را اسب و سلاح گرفته به ملازمت بابا على بيك كه بزرگ ايل افشار و حاكم ابيورد بود شتافت و در اندك زمانى در خدمت وى تقرب تمام يافت در آن اوان نادر قلى را هواى وصلت و تمناى مواصلت بر سر افتاده صبيه بابا على بيك را خواستگارى نمود چون بابا على بيك در ناصيه احوالش علامات اقبال مشاهده مىكرد لهذا قبول فرمود اما به علت كفو « 1 » رؤساى افشار بدين پيوند همداستان نشدند بلكه در مقام اباء و امتناع درآمدند ليكن چون بر وفق تقدير الهى بود اين معنى به زودى صورت گرفت و در سنه هزار و صد و سى\r\n\r\n\r\n","description":"","footnote":"\r\n( 1 ) - كذا . ظاهر : عدم كفويت . يعنى هم شأنى نداشتن\r\n","page_name":" 277 ","page_number":367},
  {"content":"\r\n\r\nو يك از آن عفيفه رضا قلى ميرزا بعرصهء وجود جلوه نموده بعد از پنج سال آن مستوره از اين جهان فانى رحلت فرمود نادر قلى صبيه ديگر بابا على بيك را بسلك ازدواج كشيد نصر اللّه ميرزا و امام قلى ميرزا از اين عفيفه به منصهء ظهور رسيدند بسبب اين دو وصلت بين الاماثل و الاقران بنادر قلى بيك مشهور گشت مقارن اين حال بابا على بيك از اين جهان پرملال درگذشت نادر قلى بيك بنا بر رشد و كاردانى بل بتأييد يزدانى حكومت ابيورد را از پسران بابا على بيك انتزاع نمود و مدتها در آن حدود با طايفه كرد و تركمان زدوخورد مىنمود تا آنكه سپهر بىمهر و روزگار ناپايدار دادهء خود را از اولاد شيخ صفى الدين استرداد كرد و طوفان بلا و امواج عناء بر اهالى ايران روآورد شيوه ملوك‌الطوايف شيوع و انواع قتل و غارت وقوع يافت چنان كه طايفه غلجائى افغان فى شهور سنهء هزار و صد و سى و چهار از دار القرار قندهار الى اصفهان تصرف نمودند و اولياى دولت عثمانى از سمت آذربايجان تا سلطانيه و از عراق الى كزاز « 1 » مسخر نمودند ، و امناى دولت روسيه از باب الابواب دربند الى دار المرز رشت در حيطهء ضبط درآوردند ، و مردم داغستان تمامى مملكت شيروان را تا كنار رود كر تسخير كردند ، سيد احمد نام در كرمان و سلطان احمد در بلوچستان ظاهر شدند ، و ملك محمود در خراسان ، و اسماعيل ميرزا در گيلان كوس استقلال زدند ، جماعت الوار در كوهستان ، و عشاير اكراد در اردلان سر از گريبان طغيان برآوردند ، ايلات تركمان صاين‌خانى اطراف و اكناف جرجان را نهب و غارت كردند و طايفهء ابدالى در هرات و نواحى آن ابواب فتنه و آشوب گشودند و فرقهء اوزبكيه در اطراف مرو از لوازم تاخت‌وتاز تقصير ننمودند ، اعراب حويزه و بنادر پاى عصيان در وادى سركشى و مردم‌كشى نهادند حتى كوه‌نشينان و صحرانوردان در شورش و غوغا گشودند ، عجب شور و غوغائى و طرفه رنج و عنائى در مملكت ايران ظاهر گرديد\r\nبيت :\r\n آسمان مىگفت آن دم با زمين * گر قيامت را نديدستى ببين \r\nدر اين فقرات شاه طهماسب پسر شاه سلطان حسين در طبرستان به‌غايت عسرت اوقات مىگذرانيد بواسطهء تحريك امراى خراسان عنان عزيمت بدان صوب گردانيد\r\n\r\n\r\n","description":"","footnote":"\r\n( 1 ) - كزاز - همچو بزاز - ناحيه‌ايست نزديك فراهان .\r\n","page_name":" 278 ","page_number":368},
  {"content":"\r\n\r\nنادر قلى بيك در حوالى خبوشان به ملازمت شاه والاجاه شتافته بدرگاه او راه يافت بنا بر ترددات مردانه و كوششهاى دليرانه در سنه هزار و صد و سى و نه مخاطب به طهماس قلى خان گرديد و به نيروى اقبال در اندك فرصتى ساحت ايران را از تصرف دشمنان قوى دست منتزع گردانيد و در سنه هزار و صد و چهل و پنج شاه طهماسب را از مشاغل سلطنت معزول ساخت و پسر هشت‌ماهه او را كه شاه عباس نام داشت نام شهريارى بر وى انداخت بعد از آنكه تمامى مملكت ايران را به راحتى « 1 » ضبط كرد بتاريخ « الخير فيما وقع » در صحراى موغان بر سرير پادشاهى قدم نهاد و از جلوس خويش بخورد و بزرگ و تاجيك و ترك خبر فرستاد ، در سنهء هزار و صد و پنجاه ديار كابل و كشور هندوستان بگشود ، و در پنجاه و يك ملك سند و نواحى آن را مفتوح نمود ، و در پنجاه و سه مملكت توران و خوارزم را مسخر ساخت ، و در پنجاه و چهار طايفه لكزيه را از ساحت جبال البرز برانداخت ، در شهور سنه هزار و صد و شصت به اغواى برادرزاده‌اش علىقلى خان در دو فرسخى بلدهء خبوشان مقتول گشت و اردوى آن شهريار برهم خورده شعلات نهب و يغما از ايوان كيوان درگذشت گويند شبى كه وى را بقتل رسانيدند با سروران افاغنه و امراء اوزبكيه همداستان شده بود كه روز آينده طوايف قزلباشيه را قتل نمايند .\r\nبيت :\r\n سر شب سر قتل و تاراج داشت * سحرگه نه تن سر نه سر تاج داشت\r\nبه يك گردش چرخ نيلوفرى * نه نادر بجا ماند و نه نادرى \r\nفى الواقع آن پادشاه ذىجاه در امور رزم‌آزمائى و كشورگشائى به‌غايت دانا و در قواعد لشكركشى و دشمن‌كشى بىنهايت توانا بود روز مصاف با شب زفاف در نظر همتش يكسان و برابر مىنمود و اما باعمال چند و افعال ناپسند قيام و اقدام مىنمود كه باعث زوال دولت و انتقال مملكت او شد : اول آنكه خاندان صفويه را كه قرنهاى فراوان اهل ايران در ظل عاطفت و سايه معدلت ايشان آسوده بودند برانداخت . دويم آنكه ولد ارشد خود رضا قلى ميرزا را كه نور ديده و دولتش بود چشم جهان‌بينش را از حليه بينش عاطل و باطل ساخت . سيم آنكه گروه مخالفان\r\n\r\n\r\n","description":"","footnote":"\r\n( 1 ) - نسخه : بواجبى .\r\n","page_name":" 279 ","page_number":369},
  {"content":"\r\n\r\nرا بر اهل ايران خيره گردانيد و ايشان را بر معارج اقتدار و تسلط رسانيد چهارم در تمامى مملكت ايران فرمان داد كه به روش اهل سنت و جماعت عمل نمايند و رئوس منابر را باسامى خلفاء ثلاثه بيارايند اگر اين فعل از روى تدبير بود كه از براى تاليف قلوب اهل روم مىنمود اما روميان بدين افسون و نيرنگ به دام نيفتادند و ابواب موافقت و مؤالفت نگشادند پنجم آنكه در اواخر دولت اساس ستم و بنياد جور را به جائى رسانيد كه دست هيچ ستمگرى بدانجا نرسد و خيال هيچ ظالمى گرد آن نگردد و مصادرات عنيف و ترجمانات زياده از تكليف بر كبير و صغير مقرر كرد بدين سبب دود از دودمانها و دمار از خاندان‌ها برآورد لاجرم حضرت جبار و منتقم قهار دمار از روزگارش برآورد  فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ  بعد از قتل نادر شاه چند گاهى على قلى خان خويش را علىقلى شاه ناميده بر اورنك شهريارى قدم نهاد و اولاد و احفاد نادر شاه را بدست آورده سواى شاهرخ ميرزا همگى را بديار عدم فرستاد برادر كهتر خود ابراهيم خان را به جهت ضبطوربط بديار عراق ارسال داشت و ابراهيم خان بعراق آمده افسر شاهى بر سر نهاده رايت مخالفت برافراشت چون خبر مخالفت ابراهيم خان بسمع علىقلى شاه رسيد بعزم رزم از مازندران بيرون آمده ما بين زنجان و سلطانيه تلاقى فريقين گرديد جمعى از لشكر علىقلى شاه در حربگاه جدا شده بابراهيم خان پيوسته سلسله نظام لشگر علىقلى شاه از هم گسسته علىقلى شاه با سه نفر از برادران و معدودى از خواص خود بصوب طهران گريخت ابراهيم خان جمعى از سپاه خود را بتعاقب وى مأمور كرده او را با برادران گرفته علىقلى شاهرا كور و اخوان را مقهور ساخت و لواى شوكت و استقلال بر اوج مهر و ماه برافراخت .\r\nاز آن طرف شاهرخ ميرزا باتفاق امراء در مشهد مقدس تاج بر سر نهاد و تاريخ جلوسش « سلطان اعظم » اتفاق افتاد مقارن اين حال رؤساى ابراهيم خان طريق بىوفائى مسلوك داشته گروهى به ملازمت شاهرخ شاه و فرقه‌اى به اوطان خويش شتافتند ناچار ابراهيم خان با طايفه افاغنه كه با او موافقت داشتند شهر قم و اطراف آن را غارت كرده اعلام ستمگرى افراشتند آخرالامر از خوف دشمن در قلعه متحصن گشته اهل آن قلعه آن مقيد را گرفته مقيد نمودند و چگونگى احوال را به دربار شاهرخى عرضه\r\n\r\n","description":"","footnote":"","page_name":" 280 ","page_number":370},
  {"content":"\r\n\r\nداشت نمودند شاهرخ شاه جمعى را براى آوردن ابراهيم خان و علىقلى شاه بقم فرستاده ابراهيم خان را گرفته بقتل رسانيد و علىقلى شاه را بمشهد مقدس آورده به خون اولاد نادر شاه بقصاص آوردند در اين اوان مير علم خان عرب خروج و بر تخت سلطنت عروج نموده شاهرخ شاه را كه وارث ملك نادرى بود گرفته هر دو چشم او را كور و از نور بينش برى نمود و مير علم خان بمضمون\r\nبيت :\r\n هركه بدى كرد به بد يار شد * هم به بد خويش گرفتار شد \r\nبعد از دو ماه به كمند اعمال خويش گرفتار گرديده يوسف خان جلاير وى را گرفته از هر دو چشم نابينا نمود ، شاهرخ شاه بار ديگر رايت سلطنت برافراخت بنا بر نابينائى كارى نساخت همان نام پادشاهى با او بود بسبب امراى تقلب پيشه و اولاد نفاق انديشه بمشهد قناعت نمود .\r\nتا آنكه فى شهور سنه هزار و دويست و هفت شهريار كشورگير و خسرو بىنظير آقا محمد خان بن محمد حسن خان قاجار بر آن ديار استيلا يافت و شاهرخ شاهرا با جميع اولاد و احفادش گرفته شاهرخ از شدت شكنجه بعالم جاويد شتافت و دولت نادرى به دو منتهى گرديد و اولاد شاهرخ را در بلاد عراق و فارس و آذربايجان و مازندران كجراده منتشر متفرق و پراكنده گردانيد  وَ تِلْكَ الْأَيَّامُ نُداوِلُها بَيْنَ النَّاسِ   وَ ما يَعْقِلُها إِلَّا الْعالِمُونَ  فرخنده آن خردمندى كه به دولت دنياى فانى مغرور نگردد و به چهارروزهء جهان به چاه غفلت نيفتد بوفور مال و كثرت رجال مفتون نشود و بشهوات نفسانى و لذات دنيوى سعادت اخروى را از كف ندهد\r\nشعر :\r\n جهان با همه زينت و زيب او * نيرزد بدين رنج و آسيب او\r\nجهان اى برادر نماند به كس * دل اندر جهان‌آفرين بند و بس \r\nمخفى نماند كه طايفه افشار از قبيلهء تركمان‌اند و تركمان در اصل ترك نيستند بلكه ترك مانندند از كثرت استعمال تركمان شده‌اند چون ايشان با طايفه اتراك آميخته شده‌اند لهذا ترك گشته‌اند اين قوم يعنى جماعت افشار پيوسته از جمله اشرار بوده‌اند چنان كه در زمان سلطان محمد صفوى و شاه عباس ماضى به ولىنعمت خود\r\n\r\n","description":"","footnote":"","page_name":" 281 ","page_number":371},
  {"content":"\r\n\r\nبسى خيانت نمودند چون بر وفق تقدير نادر شاه صاحب تاج و سرير گرديد خاندان صفويه را كه مروج مذهب اثنىعشرى مىبودند معدوم و نابود گردانيد رضا قلى ميرزا ولد نادر شاه ميرزا صادق تفرشى را كه از جملهء سادات عظام و عرفاى گرام مىبود نخست چوب زده آنگاه هر دو چشم جهان‌بينش را از نور عاطل و باطل ساخت شاهرخ شاه پسر رضا قلى ميرزا به همه صفات ذميمه آراسته بود خست و دنائت به مرتبه‌اى داشت كه فلسى از اولاد خويش مضايقه مىنمود بموجب مثل مشهور : « مال موذى نصيب قاضى » آخرالامر قهرمان ايران وى را گرفته به نيروى شكنجه مبلغ گرامند جواهر از وى بگرفت . و نادر ميرزا ولد شاهرخ بس مرد ناخشنود بود ميرزا مهدى را كه اجل سادات و اعلم علماء و ادق حكماء بود بقتل رسانيد ديگر آنكه چون ضريح مقدس حضرت على بن موسى الرضا عليه آلاف التحية و الثناء طلا بود آن دشمن خدا بسبب حب دنيا و طمع ذهب ترك مذهب كرده كوره و دم پاى ضريح مطهر آورده با هزار رنج و تعب آن بىادب ضريح حضرت را منهدم ساخت عاقبت آن مردود دون بدست سلطان ايران افتاده بنياد وجودش برانداخت .\r\nخليل ميرزا ولد ديگر شاهرخ شاه اكنون در شيراز است مرد دون‌همت و مدام مست بادهء غفلت است همواره بفسق و فجور معروف و به مردم‌آزارى و تبه روزگارى موصوفست ، در شرارت نفس و دنائت طبع و پستى فطرت منفرد و در جور و فساد و ظلم و عناد متفرد ، آنچه محمود شريعت غراء است مردود آن سر حلقهء سفهاء است او را نه از عالم مبدأ خبرى و نه از جهان معاد اثرى است از زيور عقل نيز معرا و از حليهء مردى و مروت مبراست بنابراين دولت نادرى مانند شعلهء خس فرونشست و به مثابهء خاشاك به يك اشارت بشكست .\r\n\r\nبيان جهت بقا ملك و زوال آن\r\nاستبصار : بر رأى ارباب معرفت و اصحاب بصيرت پوشيده نيست كه واسطه و سبب نظام عالم و انتظام بنىآدم به مقتضاى مشيت الهى و ارادت غير متناهى ملوك نامدار و سلاطين صاحب اقتدار شده‌اند تا به وساطت رياست و سياست ايشان آتش ظلم و جور اهل فجور\r\n\r\n","description":"","footnote":"","page_name":" 282 ","page_number":372},
  {"content":"\r\n\r\nو طغيان منطقى گردد و ظلم ظالمان و جور متقلبان از سر كافهء ناس مندفع شود بنابراين حكومت و سلطنت وسيلهء اصلاح امور عالم و انتساق جمهور بنىآدم است به فحواى آيهء كريمه  تُؤْتِي الْمُلْكَ مَنْ تَشاءُ  به حكومت اين دنياى دون نبايد مفتون گشت و به چندروزهء سلطنت مغرور شده از ملك جاودان نبايد گذشت تا از فيض عدل و داد محروم نگردد و از عنايت الهى مهجور نشود .\r\nپس ببايد دانست كه از ابتداء تاريخ عالم و هبوط حضرت آدم تا اين دم ما بين طوايف امم عادت خداوند جهان‌آفرين مقتضى چنين بوده كه نوع بشر در حين تمدن و اجتماع محتاج باشند به سياسى و مدبرى ، در اكثر اوقات مراتب اعمار و اطوار سياس و مدبر هر دولت مناسب احوال ايشان بوده در نشو و نما و مدت عمر و آيهء كريمهء  وَ قَدْ خَلَقَكُمْ أَطْواراً  بر اين معنى ايمائى دارد چون افراد انسان در اغلب اوقات الا ما قل از عمر طبيعى كه صد و بيست سال باشد زياده معمر نشود كذلك اجتماعات در دول از اين مقدار نگذرد و بعضى كه از اين مقدار تجاوز كند مانند بعضى افراد معمرين كه بوده و هستند شاذ است و الشاذ كالنادر و اين بسبب قوت و ضعف در تأليف و تركيب بود و اعتبارى در آن نيست چون انسان را سه حالت از بدايت سن تا نهايت رحلت است اول نمو و ترقى ، دويم حالت وقوف بىزياده و نقصان در بدن ، سيم حالت انحطاط و تنزل ، و همچنين دولت و سلطنت را اين سه حالت موجود است و مغايرت هر يك از اين حالات باعتبار تغاير اوقات با حالت ديگر ظاهر است و بر خردمندان معلوم است كه هر فرد انسان را از هنگام ولادت تا حد تميز كه آن حال صباوتست مربى و سياس مثل والدين او من يقوم مقامهما لازم و متحتم است همچنين به دو ظهور هر دولتى محتاج است به مربّى از رئيس دانا و صاحب عزم توانا و تعصب مردان كاردان و قبايل و معاونت ايشان و چون هر فردى از افراد انسان به قدر عقل و رأى كه دارند تدبير اساس معاش خود مىنمايند همچنين هر پادشاهى و دولتى ناچار است كه او را قانون عدل و حسن سلوك با رعايا و جلب قلوب برايا و اعوان و انصار بوده باشد تا سبب عمارت بلاد و جلب اموال و تحصيل خزاين شود و امور ملك و ملت منتظم گردد و چنانچه انسان در حال نمو\r\n\r\n","description":"","footnote":"","page_name":" 283 ","page_number":373},
  {"content":"\r\n\r\nروز به روز و ماه‌به‌ماه در ترقى و نشو و نماست همچنين هر دولتى در به دو ظهور از كوشش پادشاه و مدبران ذىجاه در تزايد و ترقى مىباشد تا حد وقوف و نيز انسان هرگاه به حد كمال رسد چندگاه بر يك وتيره توقف نمايد و در جسم و بدن او ترقى نمىشود همچنين اواسط دولت مدتى بر يك قرار مىگذرد كه از تدبير زيادتى ولايت و وسعت مملكت و حسن سلوك و جلب قلوب غافلند و از قهر اعدا و تربيت احباء و از حال رعايا و احوال برايا يكباره ذاهل اما بموجب حديث خير الامور اوسطها هر پادشاهى كه عدل و داد و اجراء حقوق عباد اللّه نمايد و ابواب شفقت و رأفت بر روى عباد اللّه گشايد بر طبق و اما ما ينفع الناس فيمكث فى الارض حضرت عزت جل شانه آن پادشاه را توفيق و طول عمر دهد و ملك او را معمور گرداند هر مملكتى و رعيتى كه مادهء ايشان قابل چنين پادشاهى باشد عنايت الهى شامل حال ايشان گشته و توفيق چنين شهريارى مىيابند ، و چون فرد انسانى هرگاه از حالت سن وقوف بگذرد و به سرحد انحطاط برسد عمل قوى و احساس حواس او ناقص مىگردد و حالت ضعف و شيخوخيت بر او غالب مىشود و همچنين هر دولتى كه انصار و اعوان و اجتماعات آن رو به تنزل نهد از حالت توسط به حالت انحطاط تنزل نمايد و ابواب ضعف و فتور موفور بر روى شوكت آن دولت بگشايد ، مانند انسان كه منشأ قوت حواس ظاهرى و باطنى او از حرارت عزيزيست و چون پيرى ظاهر گردد آن حرارت نقصان پذيرد و قوى از جذب غذا به جهت تربيت بدن ناقص مىشود و در آن قوى فتور و اختلال كلى بهم مىرسد و همچنين انحطاط دولت و تنزل سلطنت بسبب نقص كيفيت احوال وزراء و وكلاء و قصور رأى و سوء تدبير و كثرت طمع ايشان باعث اختلال حال اعوان و انصار و لشگر است مانند حواس انسانى كه حرارت غريزى از او كم شده فتور موفور در آن دولت و سلطنت بظهور مىرسد ، و چنانچه در انسان سفيدى موى و چين در روى علامت انحطاط است علامت انحطاط دولت و تنزل سلطنت مايل بودن ايشانست به زينت در ملبس و مسكن و منكح ، و اموالى كه جهت نظام لشكر و تدبير دولت لازم و متحتم است براى لاطايل « 1 » از تقطيع در لباس و ترفيع اساس صرف\r\n\r\n\r\n","description":"","footnote":"\r\n( 1 ) - نسخه : براى و لاطايل - بستان : بر اين لاطائل\r\n","page_name":" 284 ","page_number":374},
  {"content":"\r\n\r\nنمايند و اين معنى از اقوى علامت ضعف دولت و سلطنت است چنان كه به تجربه رسيده و مشاهده گرديده ، در تواريخ نيز مسطور است كه اكثر اوقات كه دولت از حد وقوف تجاوز مىكند اصحاب آن دولت در زينت تن و رفاهيت بدن و كامرانى و خوشگذرانى مىكوشند و از رعيت‌پرورى و عدالت‌گسترى و از مهام مملكت و نظام رعيت يكباره چشم مىپوشند و وضع دولت و سلطنت را مهجور مىنمايند وزراء و وكلاء در توسيع دايرهء اعتبار و رفعت قدر مىپردازند و صلاح صاحب دولت را بالكليه از خاطر محو مىسازند و احوال اواسط الناس ايشان بل ادنى ملازم ايشان در ملبس و مسكن مانند لباس و مسكن ملوك مىگردد ، راحت و رفاهيت را شعار خويش مىنمايند و ابواب عيش و طرب و لهو و لعب بر روى خود مىگشايند از احوال رعيت غافل و از دفع دشمن ذاهل مىشوند بسبب آنكه هر كه عادت براحت نمايد رجحان اقامت و سكون بر سفر و حركت مىدهد زيرا كه در سفر زحمت و مشقت موجود است و آسايش و راحت مفقود ازاين‌جهت از حفظ و حراست مملكت و رعايت رعيت بازمىمانند و هرگاه منهيان خبرى از جائى و سرحدى برسانند حمل بر كذب و بهتان و تأويلات پريشان مىكنند و اين غفلت و راحت باعث زوال دولت و انقراض سلطنت مىگردد اگرچه بمضمون آيهء كريمه  لِكُلِّ أَجَلٍ كِتابٌ  دلالت بر آن دارد كه هر بدايت را نهايتى مقدر و هر ابتداء را غايتى مقرر است اما بمفاد  يَمْحُوا اللَّهُ ما يَشاءُ وَ يُثْبِتُ  دلالت مىكند كه فناى معلق نيز هست\r\nبيت\r\n گرچه كس بىاجل نخواهد مرد * تو مرو در دهان اژدرها \r\nبلكه لازم نيست در حين انحطاط دولت البته زائل گردد به جهت آنكه انسان در حالت ثلاثه در ابتداء انحطاط بلكه قبل از آن هرگاه بدن را تربيت ننمايد و تا حد سن طبيعى تدبير آن نكند بلكه تناول سم نمايد هرچند هنگام نمو بوده باشد قبل از حلول اجل البته فوت مىشود همچنين بعضى دول ماضيه چون اصحاب آن بر وفق عدل و قانون داد معمول نداشته‌اند و سياست ملكى را مهمل گذاشته‌اند و طريق جور و عدوان شعار خود ساخته و بر سمند هوا و هوس سوار شده بميدان ظلم و ستم تاختند ناچار قبل از وقت شوكت ايشان خلل پذيرفت و دولت آن گروه انقراض يافت ، اما هر انسانى كه تربيت\r\n\r\n","description":"","footnote":"","page_name":" 285 ","page_number":375},
  {"content":"\r\n\r\nبدن نزد طبيب حاذق نمايد و حسن تدبير او موافق آيد البته بعمر طبيعى مىرسد همچنين نظم اصحاب دولت حين شروع در انحطاط يا قبل از آن اگر بر وفق تقدير و حسن تدبير امراء و امناء و وزراء بوده باشد باعث دوام دولت و بقاى سلطنت مىگردد .\r\nحاصل آنكه شرط بقاى دولت سياست است و سياست يا عقلى است كه او را حكمت عمليه نامند به جهت آنكه احد اقسام آن علم سياست است ، يا شرعى است و هرگاه سياست شرعى باشد و بشروط آن عمل نمايند از سياست عقلى مستغنى مىگردند لهذا اكثر ملوك اسلام سياست شرعى را دستور العمل خود ساخته‌اند و هر پادشاهى كه از سياست شرعى عدول و تجاوز ننموده اكثر اوقات بتأييدات الهى مظفر و منصور بوده و هر پادشاهى كه سفاك و غيور بوده كه سياست شرعى را معيار خود نگردانيده و پيروى هوا و هوس نموده و تابع نفس اماره گرديده البته غيرت الهى بر وى استيلا يافته  خَسِرَ الدُّنْيا وَ الْآخِرَةَ  شده بدار الجزاء شتافته ، و بقاى ملك كفار از سياست عقلى است و اعتناء ايشان بامر سياست به‌غايت است ، دانايان مىگويند الملك يدوم مع الكفر و لا يبقى مع الظلم بنابراين هر عملى كه منافى شرع و عقل است موجب زوال دولت و انقراض مملكت است ،\r\nديگر آنكه هر طايفه كه زمام ولايت و مهام رعيت بدست نسوان دادند بموجب حديث\r\nلا يفلح قوم و آمرهم امرأة\r\nعاقبت به درياى فتن و بلاى محن افتادند و هرج‌ومرج كلى بامور ايشان رسيده بالاخره دولت و سلطنت آن طايفه به نهايت انجاميد چنان كه در كتب تاريخ مسطور است و در السنة دانايان مذكور و نيز به تجربه رسيده و مشاهده گرديد . و همچنين هر پادشاهى و حاكمى كه سفاك و در خونريزى بىباك بوده معمر نگشته زيرا كه عدل الهى اقتضاى اعدام چنين شخصى مىكند و به تجربه اين معنى ظاهر و باهر است ، و همچنين هر پادشاهى خسيس و قاطع ارزاق و معينات معمول بوده قصير العمر مىشود . و همچنين هر پادشاه‌زاده‌اى كه جرأت بقتل پدر نموده از عمر خود برخوردار نبوده بلكه ايام زندگيش بعد از پدر به شش ماه نرسيده\r\nبيت\r\n پدركش پادشاهى را نشايد * اگر شايد بجز شش مه نپايد \r\n\r\n","description":"","footnote":"","page_name":" 286 ","page_number":376},
  {"content":"\r\n\r\nهمچنين هركس كه باعث ظهور دولت ظالمى شد عاقبت بدست آن دولت بقتل رسيد ، همچنين هر وزيرى يا وكيلى كه سبب جلوس چنين پادشاهى گشته بالاخره آن پادشاه وى را كشته چنان كه در كتب مورخان مفصلا مسطور است چون تفصيل آن تطويل مىانجامد لاجرم عنان كميت قلم را در ميدان شرح ديگر رانيد اميد است كه جناب حق سبحانه و تعالى پادشاهان را توفيق دهاد و سعادت ابدى قرين ايشان گرداناد كه بسياست عدل ظالمان را نواخته دارند و مظلومان را بدست ستمگران نگذارند\r\nظالم‌ترين مردم علماى بىعمل و ملاهاى پرمكر و حيلند .\r\nبيت\r\n دولت فقر خدايا به من ارزانى دار * كين كرامت سبب حشمت و تمكين منست \r\n\r\nگفتار در بيان احوال زبدة الاولياء و قدوة الاوصياء امام الهدى و غورث الورى على بن موسى الرضا عليه آلاف التحية و الثناء بر وفق اعتقاد شيعهء اثنىعشريه و فرقه صوفيه صافيه بطريق ايجاز\r\nبر رأى قمر اعتلاى دانايان رموز معرفت و خاطر مهر مآثر عارفان كنوز حقيقت مخفى و مستور نخواهد بود كه فرق مخالف و مؤالف آن حضرت را ولى اللّه مىخوانند و زمرهء شيعه آن جناب را امام هشتم و امرش را واجب و متحتم مىدانند ، گويند به نص خفى و جلى آن حضرت پيشواى اهل عالم و مقتداى بنىآدم است و هركه منكر اين مطلب شود در كفر مسلم است ، فرقه صوفيه آن ذات معلى صفات را قطب دايرهء ولايت و مركز خطه معرفت مىگويند .\r\nنظم :\r\n حرف اول از نبوت حرف نون * قلب نون واو آمده اى ذو فنون\r\nحرف اول از ولايت حرف واو * قلب واو آمد الف اى كنجكاو \r\n\r\n","description":"","footnote":"","page_name":" 287 ","page_number":377},
  {"content":"\r\n\r\n حرف اول از الوهيت الف * مبدأ جمله حروف مؤتلف\r\nپس ولى قلب نبى و جان اوست * قلب قلبش ذات اللّه سر هوست \r\nگروه غلات آن قبله حاجات را داود گفته راه عبوديتش را مىپويند .\r\nمثنوى\r\n من چه گويم يك رگم هشيار نيست * وصف آن يارى كه او را يار نيست\r\nشرح او عين است با اهل جهان * همچو راز عشق دارم در نهان\r\nمدح او حيف است با زندانيان * گويم اندر مجمع روحانيان\r\nمدح تعريفست و تخريق حجاب * فارغ است از مدح و تعريف آفتاب\r\nقدر او بگذشت از درك عقول * عقل در شرحش چه باشد بو الفضول\r\nگرچه عاجز آمد اين عقل از بيان * عاجزانه جنبشى بايد در آن\r\nان شيئا كله لا يدرك * اعلموا ان كله لا يترك\r\nگرچه نتوان خورد طوفان سحاب * كى توان كردن به ترك خورد آب\r\nچونكه بازى لقمه آن صعوه نيست * چاره اكنون آب و روغن كردنيست \r\nميلاد آن گوهر صدف  « إِنَّما »  و آن در بحر   « هَلْ أَتى »   مدينهء منوره بود ، فى يوم الخميس يازدهم ذىالحجة سنه پنجاه و سه آن واجب ممكن‌نما بفر قدوم ميمنت لزوم خويش جهان را منور نمود ، نام واجب الاحترام آن امام انام على است و كنيتش ابو الحسن و مشهورترين القاب همايونش رضا ، مادر آن پدر عالميان ام ولد بود او را تكتم و نجمه مىگفتند بعد از وجود ذىجود آن حضرت مسماة به طاهره گشت ، از عمر شريف آن حضرت بيست و نه سال و دو ماه گذشته بود كه آن فلك امامت بر سرير هدايت جلوس فرمود ، در سنه دويست بامر مأمون بن هارون عباسى آفتاب سپهر ولايت به خاك خراسان پرتو انداخت و در شهر رمضان المبارك در سنهء مذكوره مأمون براى مصلحتى آن عزيز مصر هدايت را وليعهد خود ساخت به حكم مأمون صاحبان مذاهب و مالكان ملك و دانايان هر قوم با آن حضرت مناظره كردند عاقبت از آن معلم  وَ عَلَّمْناهُ مِنْ لَدُنَّا عِلْماً  همگى مجاب و ملزم گرديدند ، جاثليق كه بزرگترين دانايان بود با ساير دانشمندان بلب عجز طراز دست آن سرحلقه اهل راز را بوسيدند چون الزام\r\n\r\n","description":"","footnote":"","page_name":" 288 ","page_number":378},
  {"content":"\r\n\r\nدانايان ترك و تاجيك و دور و نزديك بديد از زوال مملكت و انقراض دولت خويش بترسيد بموجب  مَنْ كانَ يُرِيدُ حَرْثَ الدُّنْيا نُؤْتِهِ مِنْها وَ ما لَهُ فِي الْآخِرَةِ مِنْ نَصِيبٍ  آن مالك ملك فانى را از كشور جاودانى نصيب نبود بمضمون  إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ  آن مردود دون عمل نمود در ماه صفر در سنهء مذكوره بروايتى دويست و سى آن دشمن حضرت بىچون خلاصهء كاف و نون را در انگور و بقولى در انار زهر داد ، نه از حضرت كردگار شرم و نه از رسول مختار آزرم كرد و آينه سراپانماى حقرا شكست آورد عاقبت آن حضرت از اين عالم فانى دامن التفات افشانده بسراى جاودانى انتقال فرمود .\r\nمصرع :\r\n دوست بر دوست رفت يار به نزديك يار \r\n إِنَّا لِلَّهِ وَ إِنَّا إِلَيْهِ راجِعُونَ  در محلى كه ابو الصلت هروى را بطريق معجزه فرموده بودند مدفون گشت .\r\nدر ثواب زيارت آن حضرت حديث بسيار وارد است من جمله بر تقرير مطلب مبادرت مىنمايد : در عيون الاخبار مذكور است\r\nقال رسول الله ستدفن بضعة منى بارض طوس لا يزوره مؤمن الا اوجب الله عز و جلّ له الجنة و حرم جسده على النار\r\nايضا در آن كتاب مسطور است :\r\nقال امير المؤمنين على ابن ابى طالب سيقتل رجل من ولدى بارض خراسان بالسم اسمه اسمى و اسم ابيه اسم ابن عمران موسى الا فمن زاره فى غربته غفر الله تعالى ذنوبه ما تقدم منها و ما تاخر و لو كانت مثل عدد النجوم و قطر الامطار و ورق الاشجار\r\nايضا در كتاب مذكور مسطور است :\r\nقال ابو الحسن الرضا انى ساقتل بالسم مظلوما فمن زارنى عارفا بحقى غفر له ما تقدم من ذنبه و ما تاخر\r\n. از كلام حقيقت انجام آن مقتداى اهل طريق و پيشواى اهل تحقيق كه قطره‌اى از عمان و ذره‌ئى از خورشيد تابان خواهد بود نوشته تزيين و آرايش اين مجموعه خواهد نمود و زبان به ترجمهء حديث نخواهد گشود زيرا كه هركس به قدر فهم و ادراك ذوق خود معنى دريابد « 1 » .\r\n\r\n\r\n","description":"","footnote":"\r\n( 1 ) - مصحح كتاب گويد اين بنده سزاوار دانستم سخنان آن حضرت را بپارسى درآورده تا آنان كه بتازى آشنا نيستند سود برند .\r\n","page_name":" 289 ","page_number":379},
  {"content":"\r\n\r\nروى عن على بن موسى الرضا عن ابيه عن آبائه عليهم السلام قال قال رسول الله ان الله عز و جلّ قدر المقادير و تدبر التدابير قبل ان يخلق آدم بالفى عام\r\n« 1 » .\r\nايضا عن على بن موسى الرضا عن ابيه عن آبائه عن على بن ابى طالب قال سمعت رسول الله يقول قال الله جل جلاله من لم يرض بقضائى و لم يؤمن بقدرى فليلتمس الها غيرى\r\nو\r\nقال رسول الله فى كل قضاء الله عز و جلّ خيرة للمؤمن\r\n« 2 » .\r\nسائلى از آن حضرت سؤال نمود .\r\nهل خلق الله الأشياء بقدرة ام به غير قدرة قال عليه السلام لا يجوز ان يكون خلق الأشياء بالقدرة لانك اذا قلت خلق الاشياء بالقدرة فانك قد جعلت القدرة شيئا غيره و جعلتها آلة له بها خلق الاشياء و هذا شرك ، و اذا قلت خلق الاشياء به غير قدرة فانما تصفه انه جعلها باقتدار عليها و قدرة و لكن ليس هو بضعيف و لا عاجز و لا محتاج الى غيره بل هو قادر بذاته لا بالقدرة\r\n« 3 » .\r\n\r\n\r\n","description":"","footnote":"\r\n( 1 ) - آن حضرت روايت كرد از پدران گرام خود از پيمبر اكرم كه فرمود به درستى كه خداى تعالى پيش از آنكه آدم را در آفرينش آرد هرچه بايد بشود و هرچه بايد بگذرد گذرانيد .\r\n( 2 ) - نيز آن حضرت روايت كرد از پدران خود از حضرت على بن ابى طالب كه فرمود شنيدم رسول خدا را كه مىگفت خدا مىفرمايد : هر آن‌كس خشنود نباشد به‌آنچه براى او پيش آوردم و ايمان نياورد به اينكه من گذرانيده و مقدر ساخته پس برود و جز من خدائى بيابد - و نيز گفت پيمبر اكرم : در هرچه خداى پيش آورد براى بنده خود هرآينه نيكو خواهد بود .\r\n( 3 ) - آيا خداوند آفريده‌ها را بقدرت آفريد يا بدون قدرت ، حضرت فرمود : نه مىتوان گفت بقدرت آفريده زيرا هنگامى كه چنين بگوئى لازم آيد كه قدرت را جداى از وى بدانى كه با آن دست به آفرينش زده باشد و اين معنى شرك باشد ولى اگر بگوئى خداوند بدون قدرت آفريد لازم آيد كه خدا را وصف نمائى كه آفرينش را با كار انداختن قدرت و توجه زائد آفريده و خداوند نياز به اين گونه ندارد بلكه ذات بىهمالش منشأ هر آفرينش است و نيازى به قدرت ندارد .\r\n","page_name":" 290 ","page_number":380},
  {"content":"\r\n\r\nسائلى از آن حضرت سؤال نمود كه :\r\nيا بن رسول الله ان الناس يروون ان رسول الله قال ان الله خلق آدم على صورته فقال قاتلهم الله لقد حذفوا اول الحديث ان رسول الله مر برجلين يتسابان فسمع احدهما يقول لصاحبه قبح الله وجهك و وجه من شبهك فقال له يا عبد الله لا تقل هذا لاخيك فان الله عز و جلّ خلق آدم على صورته\r\n« 1 »\r\nكسى از آن جناب سؤال كرد\r\nما تقول فى الحديث الذى يرويه الناس عن رسول الله انه قال ان الله تبارك و تعالى كل ليلة الجمعة ينزل الى السماء الدنيا فقال عليه السلم لعن الله المحرفين للكلم عن مواضعها و الله ما قال رسول الله كذلك انما قال ان الله تبارك و تعالى ينزل ملكا الى السماء الدنيا كل ليلة فى الثلث الاخير و ليلة الجمعة فى اول الليل فيأمره فينادى هل من سائل فاعطيه و هل من تائب فاتوب عليه و هل من مستغفر فاغفر له يا طالب الخير اقبل يا طالب الشر اقصر فلا يزال ينادى حتى يطلع الفجر فاذا طلع الفجر عاد الى محله من ملكوت السماء بعد از آن فرمود :\r\nحدثنى بذلك ابى عن جدى عن آبائه عن رسول الله\r\n« 2 »\r\n\r\n\r\n","description":"","footnote":"\r\n( 1 ) - كسى پرسيد چه مىفرمائيد در اينكه مردم مىگويند كه پيمبر فرمود : خداوند آفريد آدم را بر صورت خود . حضرت رضا فرمود خدا بكشد آنها را ، اين حديث جز اين آغازى دارد و آن اينست كه پس از اينكه پيمبر گذر نمود به دو كس كه به يكديگر دشنام مىدادند حضرت شنيد يكى به ديگرى مىگفت : خدا زشت نمود روى ترا و روى كسى كه با تو شبيه باشد پيمبر به آن مرد فرمود اين سخن را به برادر خود نگو ، به درستى كه خداوند آدم را بر صورت خود آفريد .\r\n( 2 ) - پرسيدند از حضرت رضا كه چه مىفرمائيد در آن حديث كه از رسول خدا روايت كنند كه فرمود به درستى كه خداى تعالى در هر شب جمعه به آسمان دنيا فرود آيد حضرت رضا فرمود خدا لعنت كند آنان كه سخن را دگرگون سازند سوگند به خدا كه رسول خدا اين‌گونه نگفته است بلكه فرموده است كه خداوند فرشته‌اى را بفرستد به آسمان دنيا در هر شب هنگام بخش سومين « ثلث اخير شب » و نيز در هر شب جمعه از سر شب پس آن فرشته را فرمان دهد كه آواز دهد آيا خواهنده‌اى هست كه خواهش او را برآورم ، آيا توبه‌كننده‌اى هست كه توبه او را بپذيرم ، آيا آمرزش‌جوئى هست كه او را بيامرزم .\r\nاى جويندگان نيكى بيائيد و كوشش كنيد و اى خواهندگان بدى برويد و دست برداريد سپس آن فرشته پيوسته بدين‌گونه آواز دهد تا شب بسر آيد و فجر طالع گردد پس از آن بازگردد و به آسمان رود ، پس ازين حضرت رضا فرمود اين حديث را از پدرم شنيدم كه از پدران خود از پيمبر اكرم به ياد داشتند .\r\n","page_name":" 291 ","page_number":381},
  {"content":"\r\n\r\nايضا آن حضرت روايت مىكند از پدر بزرگوار خود و آن حضرت از آباء كرام خود و آن حضرت\r\nاز على عليه السّلام « قال رسول اللّه ان موسى بن عمران لما ناجى ربه عز و جلّ قال يا رب ا بعيد انت منى فاناديك ام قريب فاناجيك فاوحى اللّه جل جلاله اليه انا جليس من ذكرنى فقال موسى يا رب انى اكون فى حال اجلك ان اذكرك فيها فقال يا موسى اذكرنى على كل حال\r\n« 1 » »\r\nسائلى از آن حضرت سؤال نمود :\r\n« هل كان اللّه عارفا بنفسه قبل ان يخلق الخلق قال نعم قلت يراها و يسمعها قال ما كان محتاجا الى ذلك لانه لم يكن يسألها و لا يطلب منها هو نفسه و نفسه هو ، قدرته نافذة ، فليس يحتاج ان يسمى نفسه و لكنه اختار لنفسه اسماء لغيره يدعوه بها لانه اذا لم يدع باسمه لم يعرف فاول ما اختار لنفسه العلى العظيم لانه اعلى الأشياء كلها فمعناه اللّه ، و اسمه العلى العظيم هو اول اسمائه لانه على كل شىء\r\n« 2 » »\r\n\r\n\r\n","description":"","footnote":"\r\n( 1 ) - آن حضرت روايت كند از پدران خود از پيمبر اكرم فرمودند : به درستى كه موسى بن عمران در مناجات خود با خداى گفت اى پروردگار من آيا تو به من نزديك هستى كه با تو آهسته سخن گويم ، يا از من دور مىباشى كه بلند با تو سخن كنم ؟ خداوند سروشش فرستاد كه اى بنده من هرگونه خواهى با من سخن گوى من همنشين باشم با هر بنده‌اى كه مرا ياد كند . موسى عرض كرد پروردگارا اكنون كه دانستم ياد تو مرا به هم‌نشينى تو سرافراز نمايد پيوسته دوست دارم كه به ياد تو باشم ولى گاه است كه پاره‌اى حالات رخ نمايد كه در در آن حال ياد تو را سزاوار نمىدانم « همچو حالى تخليه » خطاب رسيد كه اى موسى من دوست دارم كه مرا در همه حال ياد نمائى پس در هر حال كه باشى مرا ياد كن .\r\n( 2 ) - پرسيدند از آن حضرت كه آيا خداوند پيش از آنكه آفريدگان را بيافريند به خويشتن شناسائى داشت يا نه ؟ حضرت رضا فرمود بلى شناسائى داشت ، پرسيدند يعنى خود را مىديد و از خود مىشنيد ؟ حضرت فرمود نيازى بديدن و شنيدن نبود چه آنكه حضرت حق را ذات و صفات يكى باشد و در آن حضرت جدائى ميانهء ذات و صفات نباشد تا در استحضار آنها نيازى به فرا آوردن باشد ذات حق همان صفات است و صفات همان ذات و ازين راه است كه چنان كه ذاتش همه است قدرت وى به همه جا رسيده ، و خداوند را نيازى نبود كه نام‌ها براى خود گذارد و اين نام‌ها كه هست براى نيازمندى ديگران\r\n","page_name":" 292 ","page_number":382},
  {"content":"\r\n\r\nايضا :\r\nقال ابو الحسن الرضا « من علامات الفقه الحلم و العلم و الصمت ، ان الصمت باب من ابواب الحكمة ان الصمت يكسب الجنة انه دليل على كل خير\r\n« 1 »\r\nايضا در آنجا مذكور است\r\nكسى از آيه  إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ  الى آخر آيه سؤال نمود فقال الامانة الولاية من ادعاها به غير حق فقد كفر\r\n« 2 » .\r\nايضا در آن كتاب مسطور است :\r\nعن الرضا انه قال لرجل اى شىء السكينة عندكم ؟ فلم يدر ما هى فقال جعلت فداك ما هى عندكم ؟ قال ريح يخرج من الجنة طيبة لها صورة كصورة الانسان تكون مع الانبياء و هى انزلت على ابراهيم حين بنى الكعبة فجعل ياخذ كذا و كذا و بنى الاساس عليها\r\n« 3 » .\r\n\r\n\r\n","description":"","footnote":"\r\nاست كه بدان نامها خدا را بشناسند چه آنكه تا نام نباشد نتوانند شناخت ، پس نخستين نام كه براى خود برگزيد نام « العلى العظيم » است چه آنكه خداوند برترين همه چيزهاست و اين نام همان معنى اللّه است كه ذات مستجمع جميع كمالات باشد ، و اينكه نام فرخنده « العلى العظيم » نخستين نام از نامهاى خداوندست ازآن‌روست كه معناى آن برترى بر همگان است كه نشانه آن ذات بىهمتاست .\r\n( 1 ) - فرمود ابو الحسن رضا عليه السلام : از نشانهء دانائى آنست كه دانش آموزد و بردبارى پيشه سازد و خاموشى گزيند ، به درستى كه خاموشى درى است از درهاى حكمت ، همانا خاموشى به بهشت رساند و خاموشى رهنماى بسوى همه نيكىهاست .\r\n( 2 ) - از آن حضرت پرسيدند از معنى آيهء  « إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا »  يعنى « ما عرضه نموديم امانت را بر زمين و آسمان و كوهها ولى آنان از گرفتن آن ابا نموده و ترسيدند تنها انسان بود كه آن امانت را گرفته بر دوش كشيد به درستى كه وى ستمكار و نادانست » از حضرت پرسيدند آن امانت كه انسان بدوش كشيد و همه ترسيدند چه بود ؟ حضرت فرمود آن امانت ولايت است و هركه مدعى آن باشد بدون اينكه حق داشته باشد كافر است .\r\n( 3 ) - حضرت رضا مردى را گفت معناى سكينه در نزد شما چيست آن مرد در پاسخ فروماند پس به آن حضرت عرض كرد فدايت شوم شما بفرمائيد كه آن سكينه چيست حضرت فرمود آن بادى است خوش‌بو كه از بهشت بيرون آيد و روى آن مانند روى آدمى باشد و اين سكينه با پيمبران باشد و اين سكينه با حضرت ابراهيم بود هنگامى كه خانه كعبه را مىساخت پس آغاز كرد مىگرفت چنين و چنان و پايه كعبه را بر آن مىنهاد .\r\n","page_name":" 293 ","page_number":383},
  {"content":"\r\n\r\nايضا\r\nعن ابى الحسن الرضا قال السخى ياكل من طعام الناس لياكلوا من طعامه و البخيل لا ياكل من طعام الناس لئلا ياكلوا من طعامه قال الراوى سمعت ابى الحسن يقول السخى قريب من الله و قريب من الجنة و قريب من الناس و البخيل بعيد من الله و بعيد من الجنة و بعيد من الناس قال و سمعته يقول السخاء شجرة فى الجنة من تعلق بغصن من اغصانها دخل الجنة\r\n« 1 » .\r\nايضا\r\nقال ابو الحسن الرضا قال رسول الله : الايمان اقرار باللسان و معرفة بالقلب و عمل بالاركان\r\n« 2 » .\r\nايضا\r\nقال رسول الله ثلث اخافهن على امتى من بعدى : الضلالة بعد المعرفة و مضلات الفتن و شهوة البطن و الفرج\r\n« 3 » .\r\nايضا\r\nقال قال رسول الله مثل المؤمن عند الله عز و جلّ كمثل الملك ملك مقرب و ان المؤمن عند الله اعظم من ذلك و ليس شىء احب الى الله من مؤمن تائب و من مؤمنة تائبة\r\n« 4 » .\r\nايضا\r\nقال عليه السلام قال رسول الله ما كان و لا يكون الى يوم القيامة مؤمن الا و له جار يؤذيه\r\n« 5 » .\r\n\r\n\r\n","description":"","footnote":"\r\n( 1 ) - ديگر آن حضرت فرمود : شخص سخاوتمند از خوراك مردم مىخورد تا مردم هم از طعام او بخورند و شخص بخيل از خوراك مردم نخورد تا مردم از خوراك او نخورند - رواى گويد شنيدم كه حضرت رضا مىفرمود : شخص سخاوتمند نزديك است به خدا نزديك است به بهشت نزديك است به مردم و شخص بخيل دور است از خدا دور است از بهشت دور است از مردم راوى گويد و شنيدم كه آن حضرت مىفرمود سخاوت درختى است كه شاخه‌هايش در دنياست هر كس به شاخه‌اى از آن شاخه‌ها بچسبد او را به بهشت خواهد كشيد .\r\n( 2 ) - ديگر آن حضرت فرمود كه رسول خدا فرمود : ايمان عبارت است از اقرار نمودن به زبان ، و شناسايى دل ، و عمل كردن به دستورات .\r\n( 3 ) - ديگر آن حضرت فرمود كه رسول خدا فرمود : سه چيز است كه پس از خود مىترسم مر امتان را : يكى گمراهى است پس از شناسائى ، ديگر فتنه‌هاى گمراه‌كننده ، ديگر خواهشهاى شكم و فرج .\r\n( 4 ) - ديگر آن حضرت فرمود كه رسول خدا فرمود : مؤمن پيش خدا مانند فرشته باشد بلكه از فرشته بالاتر ، و خدا چيزى را بيش از اين دوست ندارد كه بنده‌اى بسوى او بازگشت كند چه مرد باشد يا زن .\r\n( 5 ) - ديگر آن حضرت فرمود كه رسول خدا فرمود : نبوده است و نخواهد بود تا روز رستخيز بندهء مؤمنى مگر آنكه او را همسايه‌اى باشد كه وى را آزار دهد .\r\n","page_name":" 294 ","page_number":384},
  {"content":"\r\n\r\nايضا\r\nقال قال رسول الله : راس العقل بعد الدين التودد الى الناس و اصطناع الخير الى كل احد بر و فاجر\r\n« 1 »\r\nايضا\r\nقال قال رسول الله : و ما من شىء فى الميزان اثقل من حسن الخلق\r\n« 2 »\r\nايضا\r\nقال قال على بن ابى طالب حسن الخلق خير قرين\r\n« 3 » .\r\nايضا\r\nعن على بن ابى طالب انه قال لا دين لمن دان بطاعة المخلوق فى معصية الخالق\r\n« 4 » .\r\nايضا\r\nعن على بن موسى الرضا عن ابيه عن آبائه عن على قال قال رسول الله من كان مسلما فلا يمكر و لا يخدع فانى سمعت جبرئيل يقول ان المكر و الخديعة فى النار ثم قال عليه السلم ليس منا من غش مسلما و ليس منا من خان مسلما ثم قال ان جبرئيل نزل على من عند رب العالمين فقال يا محمد تشبه على بحسن الخلق فانه ذهب بخير الدنيا و الآخرة الاوان اشبهكم بى احسنكم خلقا\r\n« 5 »\r\n\r\n\r\n","description":"","footnote":"\r\n( 1 ) - ديگر آن حضرت فرمود كه رسول خدا فرمود : سر خردمندى پس از ديندارى آنست كه بسوى دوستى مردم گرايند و نيز با همه مردمان نيكوكارى نمايند چه نيكوكار و چه بدكار .\r\n( 2 ) - ديگر آن حضرت فرمود كه رسول خدا فرمود : چيزى در ترازوى اعمال سنگين‌تر از خوشخوئى نباشد .\r\n( 3 ) - ديگر آن حضرت فرمود كه فرمود على ابن ابى طالب : خوشخوئى بهترين همباز و نيكوترين همنشين است .\r\n( 4 ) - نيز آن حضرت از على بن ابى طالب روايت فرمود : كسى كه فرمانبردارى بندگان را پيشه خود سازد در چيزى كه نافرمانى آفريدگار باشد هرآينه چنين كس را دين نباشد .\r\n( 5 ) - ديگر آن حضرت از پدران خود روايت كرد از پيغمبر اكرم كه فرمودند :\r\nآن‌كس كه مسلمان باشد كس را فريب ندهد . پس به درستى كه من شنيدم از جبرائيل كه مىگفت مكر و فريب در آتش است پس از آن فرمود نيست از ما كسى كه فريب دهد مسلمانى را ، نيست از ما كسى كه خيانت نمايد مسلمانى را پس از آن فرمود كه جبرئيل از نزد خداى جهان بر من فرود آمد و گفت اى محمد خود را شبيه من ساز در حسن خلق كه آن موجب خير دنيا و آخرت است ، اى مردم بدانيد كه همانندترين شما به من آن‌كس است كه خوش‌خوىتر باشد .\r\n","page_name":" 295 ","page_number":385},
  {"content":"\r\n\r\nايضا\r\nعن على بن موسى الرضا عن ابيه عن آبائه عن سيد الانبياء محمد قال لا تنظروا الى كثرة صلاتهم و صومهم و كثرة الحج و المعروف و طنطنتهم بالليل و لكن انظروا الى صدق الحديث و اداء الامانة\r\n« 1 » .\r\nايضا\r\nقال قال رسول الله من احبنا اهل البيت حشره الله تعالى معنا يوم القيمة .\r\n« 2 »\r\nايضا\r\nقال الراوى سمعت ابا الحسن على بن موسى الرضا يقول صديق كل امرئ عقله و عدوه جهله\r\n. « 3 »\r\nايضا\r\nقال قال رسول الله اصطنع الخير الى من هو اهله و الى من ليس هو من اهله و انت اهله .\r\n« 4 »\r\nايضا\r\nقال قال على بن ابى طالب اكملكم ايمانا احسنكم اخلاقا .\r\n« 5 »\r\nايضا\r\nقال قال رسول الله المؤمن ينظر بنور الله .\r\n« 6 »\r\n\r\nنقل قول سنى و شيعه و صوفى درباره عصمت امام\r\nاستعلام : مخفى نماناد كه جماعت اهل سنت مىگويند كه در امام عصمت شرط نيست و اجماع امت در آن كافى است و آن جهت نظام عالم و انتظام امور بنىآدم است و تعيين امام بر خدا و رسول واجب و لازم نمىباشد .\r\n\r\n\r\n","description":"","footnote":"\r\n( 1 ) - ديگر حضرت رضا از پدران خود از بزرگ پيمبران حضرت محمد روايت كند كه فرمودند : نگاه نكنيد بسوى آنكه بسيار نماز گذارند و فراوان روزه گيرند و بسوى حج روند و در شب عبادت كنند بلكه بنگريد كه در راستگوئى و امانت‌دارى چگونه‌اند .\r\n( 2 ) - ديگر آن حضرت فرمود كه رسول خدا فرمودند : هر آن‌كس كه ما اهل بيت را دوست بدارد خداوند او را روز قيامت با ما محشور كند .\r\n( 3 ) - ديگر روايتست كه حضرت رضا فرمود : دوست هر كس خردمندى اوست و دشمن هر كس نادانى اوست .\r\n( 4 ) - ديگر آن حضرت گويد رسول خدا فرمود : بجاى آر نيكى را با هر كس كه اهل آن نيكى باشد و با هر كس كه اهل آن نباشد و تو اهل آن نيكى باشى .\r\n( 5 ) - ديگر آن حضرت فرمود كه على بن ابى طالب فرمود : كامل‌ترين شما در ايمان و ديندارى آن‌كس است كه خوش‌خوىتر باشد .\r\n( 6 ) - ديگر آن حضرت فرمود كه رسول خدا فرمود : مؤمن با نور حضرت يزدان نگاه مىكند\r\n","page_name":" 296 ","page_number":386},
  {"content":"\r\n\r\nفرقه شيعه مىگويند كه امام بايد از جانب حضرت علام و رسول انام معين شود تا هر كس تابع هواى خويش نگردد و امام بايد كه از كبائر و صغاير مقرره عمدا و سهوا معصوم بوده باشد . و مىگويند عصمت امر كسبى است اگر كسبى نبودى ترك اولى بر انبياء جائز بودى ، و جناب نبوى صلّى اللّه عليه و آله و سلّم مدت مديد در جبل حرى به عبادت اقدام ننمودى و ابواب محنت و رياضت و مجاهده بر روى خود نگشودى و امر و نهى الهى بدان حضرت نازل نشدى و بعضى تكاليف بر آن جناب مخصوص نگشتى و ائمه هدى در عبادات و رياضات نيفتادندى و راه زحمت و مشقت بر خود ندادندى\r\nديگر آنكه مىگويند كه تكليف معصوم چنين بايد و چنان شايد تكاليف امام را معين نمايند و بعضى را بر بعضى تفضيل دهند .\r\nزمره صوفيه مىگويند كه امام بايد معصوم باشد از كبيره و صغيره عمدا و سهوا اما نه اين معاصى و منهيات معينه زيرا كه معصوم منهيات را كه اعم از كبائر و صغاير بوده باشد بامر الهى جهت پيروان مقرر فرمود پس لازم مىآيد كه هركس مرتكب صغاير و كبائر نشود معصوم گردد اگر معترض بگويد كه ممكن نيست كسى را مدت عمر از وى گناه كبيره و صغيره سر نزند جواب گوئيم پس لازم مىآيد كه اوامر و نواهى الهى لغو و از جمله ما لا يطاق بوده باشد و حال آنكه دانايان اتفاق دارند كه بر خدا و ائمه هدى لغو روا نيست حاصل سخن صوفيه آنست كه عصمت انبياء و ائمه هدى فطرى است و كسبى نيست و آيه وافى هدايت -  وَ ما أَرْسَلْناكَ إِلَّا رَحْمَةً لِلْعالَمِينَ  شاهد اين معنى است و\r\nحديث نبوى صلّى اللّه عليه و آله و سلّم كنت نبيا و كان الادم بين الماء و الطين\r\nمؤيد اين مقال است و حديث قدسى\r\nلولاك لما خلقت الافلاك\r\nمقوى اين حال و خبر\r\nاول ما خلق الله نورى\r\nبر اين مطلب راهنما است و آيه كريمه  قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ  بر اين مقصد انتما است  وَ تَراهُمْ يَنْظُرُونَ إِلَيْكَ وَ هُمْ لا يُبْصِرُونَ  دليل مدعا .\r\nخبر ديگر بشنو و برگرد عارفان بگرد :\r\nقال امير المؤمنين ع فى خطبته الشريفة انما كتب اسمى على العرش فاستقر ، و على السموات فقامت و على الارضين فاستقرت و\r\n\r\n","description":"","footnote":"","page_name":" 297 ","page_number":387},
  {"content":"\r\n\r\nعلى الريح فدرت و على البرق فلمع و على الورق فهم و على السحاب فدمغ و على الرعد فخشع و على النور فسطع و على الليل فدجا و اظلم و على النهار فأنار و تبسم\r\nعارف ربانى خطبه مسطوره را بنظم دلكش بيان فرموده .\r\nنظم :\r\n قبلهء اهل وفا آن شير حق * خطبه مىفرمود با نظم و نسق\r\nكه منم آن كس كه جبار قديم * نام من بنوشت بر عرش عظيم\r\nچون ز نامم عرش اعظم كام يافت * از تزلزل جان او آرام يافت\r\nهمچنين بنوشت خلاق الورى * نام پاكم بر سماوات العلى\r\nآسمانها كاينچنين دايم بود * هم ز نامم دايم و قايم بود\r\nهمچنين بنوشت رب العالمين * نام پاك من بر اطباق زمين\r\nاين زمان كه دايم است و مستمر * هم ز نامم ثابتست و مستقر\r\nهمچنين بنوشت فرد ذو الجلال * نام پاك من بر اتلال و جبال\r\nاين جبالى كه على شامخ است * هم ز نامم راستست و راسخ است\r\nهمچنين بنوشت رب ذو السماح * نام پاك من بر الواح رياح\r\nاين رياح عاصفات و جاريات * هم ز نامم همچنين شد زايرات\r\nهمچنين بنوشت رب شرق و غرب * نام پاك من دگر بر رعد و برق\r\nاين بروق با شروق ساطعه * هم ز نامم ، اين‌چنين شد لامعه\r\nاين‌چنين بنوشت خلاق قدر * نام پاك من بر اقطار مطر\r\nاين مطر كه جان تو خيزان بود * هم ز نامم اين‌چنين ريزان بود\r\nهمچنين بنوشت سلطان قدير * نام پاكم بر رخ ابر مطير\r\nاين سحابى كه دلش بريان بود * هم ز نامم اين چنين گريان بود\r\nهمچنين بنوشت ديان حبيب * نام پاكم بر رخ رعد نهيب\r\nآن مسبح رعد كو خاضع بود * هم ز نامم اين چنين خاشع بود\r\nهمچنين بنوشت خلاق شكور * نام پاك من دگر بر وجه نور\r\nنورها كه روشن و لامع شده * همچنين از نام من ساطع شده \r\n\r\n","description":"","footnote":"","page_name":" 298 ","page_number":388},
  {"content":"\r\n\r\n همچنين بنوشت آن ستار رب * نام پاك من دگر بر روى شب\r\nشب كه اين‌گون غاسق است و ساجى است * هم ز نامم مظلم است و داجى است\r\nهمچنين بنوشت رب ذو الوقار * نام پاك من به رخسار نهار\r\nروز كارزاقست در وى منقسم * هم ز نامم روشن است و مبتسم \r\nديگر مىگويند كه اگر عصمت كسبى بودى لازم بودى « 1 » كه قبل از تحصيل عصمت معصوم نباشد چنان كه حديث از جناب رسالت مآب وارد است .\r\nقال رسول الله ان آدم لما رأى النور ساطعا من صلبه و قد كان الله نقل اشباحنا من ذروة العرش الى ظهره راى النور و لم يتبين الاشباح فقال يا رب ما هذه الانوار فقال عز و جلّ انوار اشباح تقلبهم من اشرف بقاع العرش الى ظهرك و لذلك امرت الملائكة بالسجود لك اذ كنت وعاء لتلك الاشباح فقال آدم يا رب بينها لى فقال الله عز و جلّ انظر يا آدم الى ذروة العرش فنظر آدم و وقع نور اشباحنا من ظهور آدم الى ذروة العرش فانطبع فيه صورة انوار اشباحنا التى فى ظهره كما ينطبع وجه الانسان فى المرآة فرأى اشباحنا فقال ما هذه الاشباح يا رب فقال يا آدم هذه اشباح افضل خلايقى و برياتى هذا محمد و انا الحميد المحمود فى فعالى شققت له اسما من اسمى و هذا على و انا العلى العظيم و هذه فاطمة و انا فاطر السموات و الارض فاطم اعدائى من رحمتى يوم فصل قضائى و فاطم اوليائى عما يضرهم و يشينهم فشققت لها اسما من اسمى و هذان الحسن و الحسين و انا المحسن المجمل شققت اسمهما من اسمى\r\nعارف ربانى حديث مذكور را بنظم خوش بيان نموده .\r\nنظم :\r\n گفت پيغمبر كه بد اشباح ما * جلوه‌گر در ذروهء عرش خدا\r\nبو البشر را چونكه خلاق مجيد * پاك از هرگونه نقصى آفريد\r\nنقل كرد اشباح ما را حق تعال * سوى ظهر بو البشر اصل الرجال\r\nبو البشر ز آن نقله چون واقف نبود * كه ز صلبش نام ما ساطع نمود\r\nنور پيدا و شبح بودى نهان * شمس پيدا و ضياء بودى عيان\r\nجلوه پيدا بود و پنهان جلوه‌گر * نور مه مكشوف و قرصش مستتر \r\n\r\n\r\n","description":"","footnote":"\r\n( 1 ) - نسخه : لازم نبودى\r\n","page_name":" 299 ","page_number":389},
  {"content":"\r\n\r\n چونكه آن مسطوع را و آن شعاع * ديد از صلبش نه آن را اطلاع\r\nكرد استكشاف سر بوالعجب * قائلا ما هذه الانوار رب\r\nدر جوابش از حق آمد اين كلام * هذه الاشباح ارواح العظام\r\nهذه لما الى قربى وصلت * من ذرى العرش الى ظهرك نقلت\r\nآدما چون ظرف اشباح آمدى * مسجد املاك و ارواح آمدى\r\nچونكه آدم را شد آن مستور فاش * حق تعالى را بگفت اى رب كاش\r\nبهر من اشباح پاك تابناك * جلوه‌گر فرمودى اى خلاق پاك\r\nتا جمال وجه پاكت اى جميل * ديد مى در آن شبحهاى جليل\r\nدر جوابش گفت رب عرش و فرش * آدما بنگر بسوى اوج عرش\r\nچونكه آدم اين خطاب از حق شنيد * ذروهء عرش خدا را بنگريد\r\nذروهء آن عرش و ظهر بو البشر * بد مقابل روبرو با يكدگر\r\nظهر آن اشباح ز آن ظهر سنى * تافت بر آن ذروهء عرش على\r\nمنطبع گرديد اشباح جميل * در دلش آئينه عرش جليل\r\nگشت آن اشباح در وى جلوه‌گر * آن‌چنان كز آينه صافى صور\r\nگفت چو نديد آن شبحهاى عجب * جلوه‌گر ما هذه الاشباح رب\r\nشد چو مستكشف از آن سر خفى * حق تعالى گفت او را كاى صفى\r\nهذه الاشباح خمس اصطفيت * عترت حق آل عصمت اهل بيت\r\nآدما هذا محمد ختم كل * غايت ايجاد و سلطان رسل\r\nو أنا المحمود فى كل الفعال * الحميد فى الجمال و الكمال\r\nاسمه المحمود من اسمى شققت * نوره المقصود من نورى فتقت\r\nآدما هذا على اكرم * و انا اللّه العلى الاعظم\r\nاسم او از اسم ذاتم مشتق است * سر او از سر ذاتم منشق است\r\nهذه امّ الكرام فاطمة * ذروة العرش لدىّ قائمة\r\nو انا اللّه ذو الجلال و البهاء * اننى فاطر لأرض و السماء \r\n\r\n","description":"","footnote":"","page_name":" 300 ","page_number":390},
  {"content":"\r\n\r\n فاطم الاحباب ذى حسن و زين * عن مصاص الام ذى كره و شين\r\nاسمها من اسم ذاتى فطرا * وجهها من نور وجهى نوّرا\r\nآدما هذا الحسن هذا الحسين * شرح صدر و ضوء قلب و نور عين\r\nو انا المحسن و احسانى جميل * و انا المجمل و اجمالى جليل \r\nمىگويند كه معصوم بر هرچه اقدام نمايد حق است و اقوال و افعالش حجت و كسى نمىتواند براى امام تكليف مقرر نمايد و ابواب تكليف بر وى معصوم گشايد زيرا كه ما سواى معصوم در عقل قاصر و در علم جاهل است جاهل و ناقص العقل تكليف اعلم و اكمل خود را نمىداند خود مفتى اين كلام نيست « 1 » كه محاط بر محيط احاطه كند و نادان دم از دانش انسان كامل زند ، اى نادان شكوه دانش مربوط به دو نفر يا چهار نفر گواه است اگر ايشان بگويند كه چنين است تو خواهى گفت همين است و اگر ايشان بگويند آن بىفروغ است تو خواهى گفت اين از اصل دروغ است ، هميشه در افعال و اعمال شكاكى و در استخراج تكليف خويش بىادراكى ، فعل و قول تو همگى منوط به ظن و گمانست و به هرچه اقدام نمائى پاى گمانت در ميان ، تو كه در كار خويش حيرانى تكليف انبياء را چه مىدانى .\r\nديگر مىگويند ائمهء هدى در امامت و ولايت يكسانند و در عصمت و طهارت بىزياده و نقصان ، همگى از يك نورند و ثمره يك شجرند « اولنا آخرنا و آخرنا اولنا » .\r\nمخفى نماند كه چون در اين مجموعه عن‌قريب احوال فرقه صوفيه مذكور خواهد شد انسب و لايق چنان مىنمود كه نخست اقوال علماء ظاهر در حق صوفيه گفته شود .\r\n\r\nگفتار در اعتقاد علماء ظاهر در حق صوفيه\r\nبر ارباب دانش و اصحاب بينش مستور نماند كه زمرهء علماء ظاهر مىگويند كه در حق صوفيه از جناب رسالت مآب مذمت وارد شده وقتى حضرت مصطفى\r\n\r\n\r\n","description":"","footnote":"\r\n( 1 ) - كذا - محتمل : خود معنى اين كلام اينست كه . . .\r\n","page_name":" 301 ","page_number":391},
  {"content":"\r\n\r\nابا ذر غفارى را مخاطب ساخته فرمود كه\r\n« يا ابا ذر يكون فى آخر الزمان قوم يلبسون الصوف فى صيفهم و شتائهم يرون الفضل لهم بذلك على غيرهم اولئك يلعنهم ملائكة السماء و الارض »\r\nبنابراين فرقه صوفيه مردود حضرت الهى و مطرود جناب رسالت پناهى مىباشند . و حديث ديگر از حضرت على بن موسى الرضا عليه آلاف التحية و الثناء مرويست كه آن جناب فرمود\r\n« و من ذكر عنده الصوفية و لم ينكرهم بلسانه او قلبه فليس منا و من انكرهم فكانما جاهد الكفار بين يدى رسول اللّه\r\n. از مضمون حديث ثانى معلوم مىگردد كه جماعت صوفيه مانند كفار حربى مىباشند اخبار و آثار در مذمت ايشان بسيار است بلكه در حقيقت صوفيه از اهل نفاقند بر وفق آيهء  « إِنَّ الْمُنافِقِينَ فِي الدَّرْكِ الْأَسْفَلِ مِنَ النَّارِ »  جاى ايشان در دوزخ معين و مقرر است .\r\nاين فرقه ضال و مضل و گمراه‌كنندگانند مردم را ، بل اشد از جماعت كفارند ، در شيطنت شياطين را سالارند زيرا كه قوم كفار بدين اسلام كار ندارند و در وادى اضلال مسلمين قدمى نمىگذارند و در ضلالت و غوايت اهل ايمان نمىكوشند و كسوت تزوير و خدعه جهت گمراهى نمىپوشند لباس صلاح و سداد در بر كرده جماعت مسلمانان را در ضلالت و گمراهى نمىاندازند و مانند اين فرقه بآيات فرقانى و احاديث نبوى تمسك جسته مؤمنان را تباه و گمراه نمىسازند و خود را بخاتم الانبياء و سيد الاوصياء منسوب نمىنمايند و براى تبه نمودن خلق از اقوال اهل بيت طاهرين استدلال نمىفرمايند .\r\nاين فرقه مضله بيست و يك طايفه‌اند و بعضى برآنند كه هفده طايفه‌اند هر يك از ايشان طنبور ديگر مىنوازند و خلق را به نوعى گمراه مىسازند مردم عوام بسخنان ضلالت بنيان ايشان فريفته مىشوند و ساده‌لوحان بكلام پريشان انجام آنها مىگروند .\r\nببايد دانست كه علماء اصول مذهب اين فرقه را دو گفته‌اند و بعضى به چهار قايل شده‌اند و جمعى شش و برخى هفت فرموده‌اند ، ظاهرا بر وفق جهات سته اصل آن طايفه\r\n\r\n","description":"","footnote":"","page_name":" 302 ","page_number":392},
  {"content":"\r\n\r\nشش فرقه مىباشند : اول جماعت حلوليه ، دويم اتحاديه ، سيم واصليه ، چهارم عشاقيه ، پنجم تناسخيه ، ششم وحدتيه .\r\nاما حلوليه مىگويند كه حق سبحانه و تعالى بر ما حلول كرده مانند حلاوت در خرما و شيرينى در شكر « تعالى عما يقول الظالمون علوا كبيرا » .\r\nاما اتحاديه ايشان مىگويند كه حضرت بارى تعالى با ما يكى شده و مع گرديده حديث\r\n« ان اللّه خلق الخلق فى الظلمة ثم رش عليهم من نوره »\r\nرا دليل آرند .\r\nاما واصليه اين گروه مىگويند كه ما به ايزد متعال و اصل شديم و مقصد اقصى حاصل كرديم طاعات و عبادات بر ما لازم نيست « طلب الدليل بعد حصول المطلوب قبيح » و به آيهء  « وَ اعْبُدْ رَبَّكَ حَتَّى يَأْتِيَكَ الْيَقِينُ »  متمسك مىشوند .\r\nو اما عشاقيه اين فرقه مىگويند كه زمرهء انبياء و ائمهء هدى مشغول به غير شدند و از حق تعالى بازماندند و خلق را متكلف « 1 » به خدا مىخوانند و ازاين‌جهت به حق باز مىمانند هرچه آدمى را از حق بازدارد و از ياد حق فراموشى آرد باطل است پس بقول انبياء و ائمهء هدى التفات نبايد نمود و باب انقياد به روى ايشان نبايد گشود .\r\nاما تناسخيه ايشان فرق چندند بعضى منكر حق سبحانه و تعالى مىباشند عالم و نفوس را قديم مىدانند و بعضى بتوحيد قائل شده‌اند اما سخن در انكار بهشت و دوزخ مىرانند و مىگويند ارواح در همين عالم اجسام دور مىزنند و ترقى و تنزل و بهشت و دوزخ خود را در اين عالم مشاهده مىكنند و غير از اجسام عالمى ديگر قائل نمىباشند .\r\nاما وحدتيه اين فرقه مىگويند كه وجود مطلق جناب حق سبحانه و تعالى است و وجود عين واجب است تجزى و انقسام هم قايل نيستند بلكه منبسط شده در هياكل موجودات و ظاهر گشته است در مكونات خالى نيست ازو شيئى از اشياء بلكه او حقيقت اشياء است و امتياز در ميانهء ايشان بتقيدات و تعينات اعتباريه است . « تعالى عما يقول الملحدون علوا كبيرا » .\r\nاين بود خلاصهء اقوال صوفيه كه شنيدى و احوال آن فرقه را بكرات ديدى در\r\n\r\n\r\n","description":"","footnote":"\r\n( 1 ) - كذا - محتمل : به تكليف\r\n","page_name":" 303 ","page_number":393},
  {"content":"\r\n\r\nبطلان اعتقادات فاسدهء ايشان بر هريك چند وجه ظاهر و باهر است .\r\nديگر آنكه اين فرقه در معرفت وجود بارىتعالى و اسماء و صفات و حقيقت اشياء سخن مىرانند و خود را اهل طريقت و معرفت و كشف و الهام مىدانند و بذكر خفى و جلى كه بدعت است مشغول مىشوند و از خلق منزوى شده بگرد لذات جسمانى و نفسانى نمىگردند همهء اين اطوار و كردار اختراع در دين و بدعت در ملت سيد المرسلين مىباشد جميع سلاسل صوفيه اختراعى است و بر ائمهء معصومين منسوب نيست\r\nبيت :\r\n گر بگويم تا قيامت زين كلام * صد قيامت بگذرد وين ناتمام \r\nلاجرم بر اين طايفهء مضله اهانت رسانيدن لازم و اذيت نمودن متحتم است و در اين باب احكامات زياد از جناب حاجى محمد حسن قزوينى مجتهد زمان و ميرزا باقر ملاباشى مقلد ايشان و شيخ موسى اخبارى ساكن بلدهء مذكوره و حاجى ميرزا هادى ابن شيخ عبد البنى امام جمعه و جماعت و ملا احمد يزدى ساكن همدان به نظر داعى رسيده و فتاوى جمعى از علماء اعلام ديگر ايران مسموع گرديد .\r\nاين بود خلاصهء كلام علماى ظاهرى كه مذكور گشت .\r\n\r\nگفتار در بيان مبدأ اشتقاق لفظ صوفى و زمان وضع آن\r\nبر ضمير منير آفتاب تنوير اصحاب ايقان و بر رأى معرفت‌پيراى ارباب عرفان مستور و پوشيده نماند كه اين فرقه مىگويند كه صوفى مشتق است از صفوة المال يعنى برگزيده و منتخب آن .\r\nچون بعد از مرتبه نبوت و ولايت مطلقه كه وصى نبى است اين فرقه اجل و اعزّ بنىآدمند زيرا كه هر چيزى را سه مرتبه است : ادنى ، و اوسط ، و اعلى .\r\nزمرهء انبياء و اوصياء اعلى نوع انسانند و فرقه صوفيه اوسط نوعند لاجرم برگزيده‌اند چون ياى نسبت بر « صفوة » الحاق نمودند صفوى شد چون لفظ كثير الاستعمال بود در زبانها ثقيل مىنمود « واو » را كه لام الفعل است بجاى « فا » كه عين الفعل بود نهادند و « صاد » را به مجانست و او ضمه دادند صوفى شد .\r\n\r\n","description":"","footnote":"","page_name":" 304 ","page_number":394},
  {"content":"\r\n\r\nبعضى گفته‌اند كه در زمان رسول خدا جماعتى از مهاجرين اصحاب و متقين ايشان كه اموال و مكنتى نداشتند و همواره رايت عبادت و رياضت بر سپهر قرب الهى مىافراشتند در صفه‌اى از صفه‌هاى مسجد رسول بسر مىبردند و بصيقل مجاهده زنگ شكوك و اوهام از دلهاى خويش مىستردند ايشان مسمى باصحاب صفه بودند و جناب رسالت مآب كمال لطف و مرحمت را به ايشان مىفرمود و بالحاق ياى نسبت ايشان را صوفى گفته‌اند .\r\nبعضى مىگويند بسبب لبس صوف مسمى به اين اسم شده‌اند .\r\nفضل اصحاب صفه لا ريب فيها است موافق آيات و احاديث كثيره ، از جمله آيات و احاديث در فضل و مدح ايشان آنست كه در تفاسير مذكور است كه جماعتى از اكابر و صناديد قبيله مضر به خدمت حضرت رسول آمدند چون ايشان قبيله بزرگ بودند و اسلام آنها باعث قوت اهل اسلام مىبود و آن حضرت بسبب مصلحت در تعظيم ايشان مبالغه مىنمود و ايشان را در صدر مجلس جاى مىداد چون ايشان چنانچه رسم اهل دنيا است از مجالست با اصحاب صفه كه به ظاهر حقير و متلبس به لباس گليم و حصير بودند ننگ و عار مىنمودند لاجرم از آن حضرت درخواست كردند كه ما بزرگانيم و از جمله صدرنشينان در مجلسى كه ما باشيم اين خرقه‌پوشان نيايند و زبان صحبت با ما نگشايند بعد از آن اين آيه نازل گشت خطاب به حضرت رسول كه   « وَ اصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ وَ لا تَعْدُ عَيْناكَ عَنْهُمْ تُرِيدُ زِينَةَ الْحَياةِ الدُّنْيا وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا وَ اتَّبَعَ هَواهُ وَ كانَ أَمْرُهُ فُرُطاً وَ قُلِ الْحَقُّ مِنْ رَبِّكُمْ فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ إِنَّا أَعْتَدْنا لِلظَّالِمِينَ ناراً »   يعنى صبر فرماى نفس خود را با آنهايى كه مىخوانند پروردگار خود را در صبح و شام و مىجويند رضاى او را و بر مدار چشمهاى خود را از روى ايشان مگر اراده كرده‌اى و مىخواهى زندگانى دنيا را ، و اطاعت مكن كسى را كه غافل كرده‌ايم ما دل او را از ذكر و ياد خود و متابعت كرده است هواى خود را و بوده است كار او بيرون از حد اعتدال بگو حق را از جانب پروردگار خود پس هر كه خواهد كافر شود\r\n\r\n","description":"","footnote":"","page_name":" 305 ","page_number":395},
  {"content":"\r\n\r\nبه درستى كه ما مهيا كرده‌ايم از براى ظالمان آتش دوزخ را .\r\nبالجمله « 1 » فضيلت اصحاب صفه محتاج به بيان نيست همان صفات كه اصحاب صفه بدان موصوف بودند صوفيان صفوت نشان به آن موصوفند در ميان اين فرقه متعارف بوده كه صوفى را اصحاب صفه مىخوانده‌اند چنان كه مقرب درگاه بارى خواجه عبد اللّه انصارى گفته : اى سالك روشن‌بين اهل صفه را بدين چشم مبين .\r\nبعضى گفته‌اند كه صوفى مشتق است از صفا كه ضد كدورتست زيرا كه ايشان از كدورت نفسانى رسته و به صفاى قلب پيوسته‌اند . از بعضى اكابر اين فرقه منقولست كه از زمان آدم تا خاتم مسلمانان افاضل و اهل كمال خود را بنام علىحده مسمى نمىفرمودند سواى صحابه زيرا كه هيچ فضيلتى را زياده از شرف صحبت آن حضرت نمىدانستند ، و اهل عصر دويم كه از صحابه كسى نماند جماعتى را كه به خدمت صحابه حضرت رسول رسيده و از ايشان احاديث و اخبار و آداب شنيده بودند تابعين مىگفتند و اين نام را شريف‌ترين لقبى مىدانستند ، و در عصر سيم آنها كه تابعين را ديده اتباع تابعين مىگفتند تا اهل عصرى كه از عهد حضرت بسيار دور شدند خاصان امت را كه نهايت پرهيزكارى و اهتمام به امور دين داشتند ايشان را زهاد و عباد مىگفتند تا آنكه ظاهر شد بدعتها و بسيار شد مذهبهاى باطل مثل خوارج و غلاة و ملاحده و زنادقه و غير ايشان هر يك ادعا مىنمودند كه در ميان ما زهاد و عباد هستند و اطلاق اين اسم را بر خاصان خود مىنمودند تا آنكه اهل حق خاصان خود را كه ممتاز بودند به زيادتى زهد و محافظت نفس از متابعت هوا و صرف گردانيدن اوقات خود را در طاعات و اذكار و اوراد و عزلت و اجتناب نمودن از اهل دنيا باسم صوفى مخصوص ساختند و اين نام پيش از سنهء دويست از هجرت بر ايشان اطلاق شده ،\r\nبالجمله آنچه از احاديث و كتب تذكره ظاهر مىشود آنست كه اين فرقه در زمان حضرت رسول و زوج بتول مختص به اين اسم بوده‌اند چنان كه روايت شده است در كتاب بشارة المصطفى بشيعة المرتضى و ملا محمد باقر مجلسى در فهرست\r\n\r\n\r\n","description":"","footnote":"\r\n( 1 ) - نسخه : از آن جمله\r\n","page_name":" 306 ","page_number":396},
  {"content":"\r\n\r\nبحار الانوار خود نسبت اين كتاب را بشيخ عماد الدين محمد بن ابى القاسم على الطبرى داده به اسنادش\r\n« قال رسول اللّه من سره ان يجلس مع اللّه فليجلس مع اهل التصوف »\r\nيعنى حضرت رسول فرموده كه هر كه را خوش مىآيد و مسرور مىشود با آنكه همنشين خداى تعالى باشد پس بايد بنشيند با اهل تصوف ، مقوى اين مطلب حديث قدسى است كه حق سبحانه و تعالى فرموده\r\n« انا جليس من ذكرنى »\r\nيعنى من جليس آن كسم كه ذكر و ياد من نمايد ، صوفيان اهل ذكرند پس حضرت اللّه تعالى جليس ايشانست\r\nبيت :\r\n هر كه خواهد همنشينى با خدا * گو نشين اندر حضور اولياء \r\nصوفى ولى است و ولى صوفى است .\r\nو نيز در آن كتاب روايت نموده كه\r\n« قال رسول اللّه لا تطعنوا على اهل التصوف و الخرق فان اخلاقهم اخلاق الانبياء و لباسهم لباس الانبياء »\r\nيعنى حضرت رسول فرمود طعن مكنيد و عيب منمائيد بر اهل تصوف و خرقه‌پوشان پس به درستى كه اخلاق و اوصاف ايشان اخلاق و اوصاف انبياء است و لباس ايشان لباس انبياء است .\r\nو نيز در آن كتاب مرويست كه\r\n« قال رسول اللّه راغبو فى دعاء اهل التصوف و اصحاب الجوع و العطش فان اللّه ينظر اليهم و يسرع فى اجابتهم »\r\nيعنى حضرت رسول فرمود كه ميل نمائيد و دعا طلب كنيد از اهل تصوف و گرسنگان و تشنگان يعنى روزه‌داران پس به درستى كه حق سبحانه و تعالى نظر رحمت مىكند بسوى ايشان و زود اجابت مىنمايد دعاى ايشان را .\r\nو در كتاب غوالى اللئالى ابن ابى للجمهور الاحسائى كه ملا محمد باقر در فهرست بحار الانوار نسبت اين كتاب را بابن جمهور داده روايت شده كه\r\n« قال امير المؤمنين التصوف اربعة احرف تاء و صاد و واو و فاء ، التاء ترك و توبه و نقى ، الصاد صبر و صدق و صفاء ، الواو ورد و ود و وفا ، الفاء فرد و فقر و فنا »\r\nيعنى حضرت امير فرمود كه تصوف و معنى آن كسى كه مسمى بتصوف است چنان كه اين اسم چهار حرفست به ترتيب مذكور هر حرفى از آن مشتملست بر سه وصف كه مجموع دوازده وصف مىشود پس مىبايد شخصى كه مسمى به اين اسم باشد بدين صفات دوازده‌گانه نيز بايد متصف باشد تا آنكه\r\n\r\n","description":"","footnote":"","page_name":" 307 ","page_number":397},
  {"content":"\r\n\r\nموضوع له حقيقى اين لفظ تواند بود و هر كس كه مستجمع صفات مذكوره نباشد اطلاق اين لفظ بر او مجاز خواهد بود و ترتيب اوصاف و تحصيل آن اول ترك هوا و توبه نمودن و رجوع كردن از معاصى است كه صادر شده و بعد تحصيل مرتبه تقوى است پس هر مرتبه موقوفست بحصول مرتبه ما قبل ، پس تا آنكه سه مرتبه اول حاصل نشود داخل در مراتب مرتبه ثانيه نمىشود و اين موافق است با آيه كريمه  « إِنْ أَوْلِياؤُهُ إِلَّا الْمُتَّقُونَ »  زيرا كه صبر و صدق و صفا از اخلاق حميده و اوصاف اولياء است و اين مرتبهء ثانيه مرتبهء اولى از ولايت و معرفت است كه مسمى بعلم اليقين است و مرتبه ثالثه كه ورد ، و ود ، و وفاء است مرتبه ثانيه از ولايت و معرفت است مسمى به عين اليقين و اول ظهور آثار ولايت و تصرف است و مرتبه چهارم كه فرد و فقر و فناء است مرتبه ثالثه از ولايت و معرفت است و آن مرتبه مسمى به حق اليقين است .\r\nهرگاه در اين حديث به نظر صافى تأمل كرده شود جميع آنچه مشايخ صوفيه در بيان منازل و سلوك در كتب ضبط نموده و قرار داده‌اند استنباط مىتوان نمود زيرا كه چهار حرف عبارتست از چهار مرتبه سير و سلوك و اسفار اربعه نيز مىگويند كه سير الى اللّه و مع اللّه و فى اللّه « 1 » و در تقدم الى اللّه و فى اللّه بر يكديگر خلافى است و در خلاف ضررى نيست :\r\nدر اينكه دوازده وصف در مراتب اربعه حضرت فرموده اشارتى است لطيف و كنايتى است شريف يعنى صوفى نمىباشد مگر اينكه شيعه اثنى عشرى بوده باشد و از اينست كه در ميان صوفيه مضبوط و مشهور است و در بسيارى از كتب مشايخ مسطور است كه انتساب هر يك از سلسله صوفيه به حضرت امير المؤمنين يا يكى از ائمه معصومين منتهى مىشود چنان كه عن‌قريب مذكور خواهد شد ان‌شاءالله تعالى .\r\n\r\nدر بيان صفت صوفى\r\nبدان اى درويش كه موضوع اين اسم بچه صفت متصف باشد تا آنكه اطلاق اين اسم بر او حقيقتا جائز باشد ، بر وفق حديث مذكور از امير المؤمنين مجملا جميع اوصاف\r\n\r\n\r\n","description":"","footnote":"\r\n( 1 ) - كذا - سير « باللّه » از قلم افتاده است .\r\n","page_name":" 308 ","page_number":398},
  {"content":"\r\n\r\nملحوظ در شخص موضوع له لفظ مذكور بوده و اگر كسى صاحب بصيرت بوده باشد احتياج بتعريف ديگر ندارد اما از براى توضيح اقوال ديگر مذكور خواهد شد .\r\nمير سيد شريف محقق در حاشيه شرح مطالع فرموده است و مضمونش اينست بدان به درستى كه سعادت عظيم و مرتبه عالى از براى نفس ناطقه انسانى معرفت صانع است تعالى و تقدس به‌آنكه از براى اوست صفات كماليه و منزه است از صفات نقايص امكانيه و آنچه صادر مىشود از صانع از آثار در دنيا و آخرت و بالجمله معرفت مبدأ و معاد است كه كمال نفس ناطقه است و طريق تحصيل آن به دو وجه ميسر است يكى طريق اهل نظر و استدلال و ديگرى طريق اهل رياضت و مجاهدت . و روندگان طريق اول يعنى اهل نظر و و استدلال اگر ملازم و متابع ملت انبيااند يعنى در هر زمان و در هر ملت پس ايشان را متكلم مىگويند و اگر تابع ملت و دين نبى نيستند ايشان را حكماء مشائى مىنامند و سالكان طريق ثانى يعنى اهل رياضات و مجاهدات اگر تابع دين و ملت نبىاند و رياضت و مجاهدت ايشان بقانون و قرارداد نبى آن زمانست ايشان را صوفيه مىگويند ( مراد از اين قول كه ايشان را صوفيه مىگويند آن نيست كه به همين لفظ بعينه مىگفته باشند زيرا كه اين لفظ عربيست مثلا در ميان جماعتى كه تكلم به عبرى و سريانى و يا غير آن كنند هر يك فرقهء متصف به اين اوصاف را بلفظى كه بقانون خود از براى تسميه اشياء قرار داده‌اند موصوفين به اين صفات را به كلمه‌اى تسميه مىنمودند كه در لغت عرب بمعنى صوفى است و آن سه لفظ ديگر بدين‌طريق ) . و اگر رياضت و مجاهدت ايشان موافق قانون و قرارداد نبى آن زمان نيست ايشان را حكماء اشراقى مىگويند .\r\nو بدين مضمون نيز از محقق طوسى در بعضى كتب خود نقل نموده ، بنابراين تقسيم و تعريف اهل رياضت و مجاهدت تابع شريعت را صوفى ناميده‌اند پس وضع اين لفظ از براى اين فرقه از زمان آدم الى يوم القيامه است پس صوفى اطلاق مىشود بمرتاض مجاهد مطلق موافق قواعد « 1 » و قوانين شرعيه .\r\nجمعى گفته‌اند كه « التصوف صدق التوبة » يعنى تصوف رجوع و بازگشت راست و درستست به خداوند تعالى .\r\n\r\n\r\n","description":"","footnote":"\r\n( 1 ) - كذا - محتمل : مجاهد موافق مطلق قواعد . . .\r\n","page_name":" 309 ","page_number":399},
  {"content":"\r\n\r\nبعضى گفته‌اند كه . « التصوف اكتساب الفضائل و محو الرذائل يعنى تصوف كسب نمودن اوصاف حميده است و بر طرف گردانيدن اوصاف رذيله است .\r\nو برخى گفته‌اند « التصوف ترك الفضول و حفظ الاصول » يعنى تصوف ترك نمودن آنچه در آخرت به كار نيايد و حفظ كردن آنچه در آخرت كار گشايد .\r\nقومى گفته‌اند « التصوف ثبوت القلب عند خدمة الرب » يعنى تصوف ثابت داشتن قلب است در وقت طاعت پروردگار .\r\nو طايفه‌ئى گفته‌اند « التصوف حفظ الاسرار و حب الابرار و مجانبة الاشرار » يعنى تصوف پنهان داشتن آنچه از معارف بر او وارد شود از غير محرم و دوست داشتن نيكوكاران و دورى نمودن از بدكاران .\r\nو فرقه‌اى گفته‌اند « التصوف رفض الهوى و ملازمة التقوى » يعنى تصوف ترك هوا و تمناى نفسانى و ملازمت پرهيزكارى است .\r\nو زمره‌اى گفته‌اند « التصوف شكر على النعم و صبر على النقم » يعنى تصوف شكرگزارى نعمتهاى حضرت الهى است و صبر نمودن بر بلاها و مصيبتها است .\r\nو گروهى گفته‌اند « التصوف طرح النفس فى العبودية و تعلق القلب بالربوبية » يعنى تصوف انداختن نفس است در عبوديت و متعلق گردانيدن دل است در آثار ربوبيت\r\nو جماعتى گفته‌اند « التصوف فناء الناسوتية و ظهور اللاهوتية » يعنى فانى دانستن ناسوتست و مراد از ناسوت ما سوى اللّه است و ظهور و غلبه الوهيت است .\r\nشيخ شهيد اول گفته « الصوفية المشتغلون بالعبادة و المعرضون عن الدنيا و المقبلون على الآخرة » يعنى صوفيه آنانند كه مشغولند به عبادت پروردگار خود و اعراض نموده‌اند از دنيا و رو آورده‌اند به آخرت .\r\nدانائى گفته « الصوفى كالارض يطأها البر و الفاجر ، و كالسحاب تظل كل شىء ، و كالمطر يسقى كل شىء » يعنى صوفى مانند زمين است كه پا مىگذارد بر سر او نيكوكار و بدكردار ، و بسان ابر است كه سايه مىاندازد بر سر هر چيز ، و مثل بارانست كه\r\n\r\n","description":"","footnote":"","page_name":" 310 ","page_number":400},
  {"content":"\r\n\r\nآب مىدهد هر چيزى را . اين كنايه است از منتفع شدن عموم خلايق از نفوس شريفه ايشان\r\nنظم :\r\n درويش كسى بود كه نامش نبود * گر راه رود طمع ز گامش نبود\r\nدر آتش فقر گر بسوزد صد سال * از كس طمع پخته و خامش نبود \r\n\r\n( مقال در بيان احوال صوفيان و فرق ايشان )\r\nبر راى معرفت‌پيراى اصحاب خبر و بر ضمير خورشيد نظير ارباب سير پوشيده و مستور نماند كه اين فرقه مىگويند آنچه علماء ظاهر در فرق صوفيه گفته‌اند كذب و بهتانست و از جمله مفتريات و سخنان پريشان اين سخن را نه اصلى و نه فرعى و نه فضلى است زيرا كه در كتب ايشان هيچيك از فرق مذكوره مسطور نيست و در افواه و السنة ايشان مذكور نى بلكه جميع صوفيان صفوت نشان طايفهء حلوليه و اتحاديه و واصليه و عشاقيه و تناسخيه را مذمت نموده‌اند و طريق رد و انكار طوايف مذكوره را پيموده‌اند و بطريقى كه معنى وحدتيه را اهل ظاهر كرده‌اند آن نيز مذموم و مردود اين فرقه است آن مذهب بعضى از حكماء تناسخيه مىباشد چنان كه مولانا محمود شبسترى كه از كملين اين طايفه است در اين باب فرموده .\r\nنظم :\r\n كسى كو عقل دورانديش دارد * بسى سرگشتگى در پيش دارد\r\nز دورانديشى عقل فضولى * يكى شد فلسفى ديگر حلولى\r\nحلول و اتحاد اينجا محال است * كه در وحدت دوئى عين ضلال است\r\nدو چشم فلسفى چون بود احول * ز وحدت ديدن حق شد معطل\r\nز نابينائى اندر راه تشبيه * ز يك چشمى است كورا كاست تنويه « 1 »\r\nتناسخ ز آن سبب شد كفر و باطل * كه آن از تنگ چشمى گشت حاصل\r\nچو اكمه بىنصيب از هر كمالست * كسى كو را طريق اعتزال است\r\nكلامى كو ندارد ذوق توحيد * به تاريكى درست از عين تقليد \r\n\r\n\r\n","description":"","footnote":"\r\n( 1 ) - نسخه ل : ادراكات تنزيه\r\n","page_name":" 311 ","page_number":401},
  {"content":"\r\n\r\n رمد دارد دو چشم اهل ظاهر * كه از ظاهر نه بيند جز مظاهر\r\nعدم كى راه يابد اندر اين باب * چه نسبت خاك را با رب ارباب\r\nعدم چبود كه با حق و اصل آيد * وز او سير و سلوكى حاصل آيد\r\nاگر جانت شود زين معنى آگاه * بگوئى در زمان استغفر اللّه\r\nمنزه ذاتش از چند و چه و چون * تعالى شأنه عما يقولون \r\nبدانكه صوفى يك فرقه بيش نيست باعتبار رجوع ايشان بخلق جهت ارشاد عباد باذن اللّه تعالى مسمى بشيخ و مجذوب مىشوند .\r\nببايد دانست كه طبقات مردم على اختلاف مراتبهم بر سه قسمند : نخست مرتبه كاملان و آن طبقه عليا است ، دويم مرتبه سالكان طريق كمال و اين طبقه وسطى است ، سيم مقيمان كوى طبيعت و اين طبقه سفلى است . كاملان فرقه مقربان و سابقانند ، و سالكان زمرهء ابرار و اصحاب يمين‌اند ، و مقيمان زاويهء نقصان قوم اشرار و اصحاب شمالند چنان كه آيهء كريمه شاهد بر اينست      « وَ كُنْتُمْ أَزْواجاً ثَلاثَةً فَأَصْحابُ الْمَيْمَنَةِ ما أَصْحابُ الْمَيْمَنَةِ وَ أَصْحابُ الْمَشْئَمَةِ ما أَصْحابُ الْمَشْئَمَةِ وَ السَّابِقُونَ السَّابِقُونَ أُولئِكَ الْمُقَرَّبُونَ »      اهل سابقون و مقربون بعد از انبياء عظام و اوصياء گرام مطلق ايشانند و ايشان دو طايفه‌اند اول مشايخ صوفيه‌اند كه به‌واسطه كمال متابعت رسول مختار و ائمهء اطهار به مرتبه كمال كه عبارت از فناى حقيقى عين سالك است در احديت ذات بقرب فرائض و فناء و اضمحلال او است در احديت جمع بقرب نوافل و بعد از فناء رجوع بخلق كرده و بطريق متابعت مأذون شده‌اند و بهدايت خلق مأمور گشته‌اند و اين رجوع بخلق را تعبير از آن ببقاء باللّه مىنمايند ، اين طايفه كاملان و مكملند جناب حق سبحانه و تعالى ايشان را به عين عنايت بعد از استغراق در بحر توحيد از شكم نهنگ فنا بساحل بقا خلاصى ارزانى فرموده تا آنكه خلق را بطريق نجات و فوز بدرجات دلالت نمايند .\r\nاما طايفه دويم آن جماعتند كه بعد از وصول به درجه كمال كه عبارت از فناء است حواله تكميل و رجوع بخلق به ايشان نشده در وادى فناء چنان مفقود و نابود گرديده‌اند كه از ايشان اثرى و خبرى به ناحيه بقا نرسيده و در زمرهء سكان قباب عزت انخراط\r\n\r\n","description":"","footnote":"","page_name":" 312 ","page_number":402},
  {"content":"\r\n\r\nيافتند و بعد از كمال وصول مرتبه ولايت بتكميل ديگران نشتافتند ايشان بتكميل خلق مأمور نشده‌اند از عالم فنا بسراى بقا نيامده‌اند اين طايفه مسمى به مجذوبين مىباشند ، از براى اظهار فضل و كمال اين فرقه بر مردمان تا آنكه پاس رعايت ايشان نمايند حضرت سيد الشهداء و خامس آل عبا در دعاى عرفه مىفرمايد\r\n« الهى حققنى بحقايق اهل القرب و أسألك مسلك اهل الجذب »\r\nمطلب از آن اظهار عظمت شان ايشانست و الاكمال اهل جذب پرتو آفتاب كمال آن جنابست .\r\n\r\nسالكان طريق كمال\r\nنيز بر دو قسمند : طالبان مقصد اعلا ، و مريدان وجه اللّه . طالبان حق نيز بر دو قسمند . يكى متصوفه ، و ديگر ملامتيه . متصوفه آن جماعت‌اند كه از بعضى صفات نفسانى گذشته‌اند و ببعضى از صفات صوفيان موصوف گشته‌اند و مطلع بر نهايات احوال ايشان گرديده‌اند و بمراتب ايشان علم به هم رسانيده‌اند اما هنوز بقيد بعضى از صفات نقص بازمانده‌اند بدان سبب بوصول غايات اهل قرب و صوفيه خود را نرسانيده‌اند ،\r\nاما ملامتيه آن فرقه‌اند كه در رعايت معنى اخلاص و محافظت صدق به‌غايت مىكوشند و طاعات و عبادات خود را از انظار اغيار مىپوشند چنان كه عاصى از ظهور معصيت بر حذر است ايشان از ظهور طاعات بر حذر باشند . بعضى گفته‌اند كه ملامتيه آن جماعتند كه اظهار فعل خيرى نمىنمايند و خيال شرى نمىفرمايند هر چند اين فرقه عزيزالوجودند ليكن هنوز حجاب وجود غير از نظر ايشان به كلى مرتفع نگشته و از خيال اغيار و فكر خلق نگذشته‌اند بدان سبب از مشاهده جمال توحيد محجوب گرديده‌اند و بمقام كمال و منزل تقدير نرسيده‌اند زيرا كه اخفاى اعمال و ستر احوال از نظر غير مشعر است به رؤيت وجود غير و نفس خود كه قاطع معنى توحيد است ،\r\nصوفى آنست كه جذبهء قديم صوفيه را به كلى از ايشان برداشته « 1 » و حجاب خلق و انانيت خود در ميان نگذاشته در اتيان طاعات و صدور خيرات خود را و خلق را نه بيند و اخفاء اعمال و ستر احوال را بر ظهور و بروز نگزيند اگر مصلحت وقت در اظهار طاعات باشد اظهار فرمايند و اگر نباشد اخفاء نمايند پس ملامتيه مخلصانند بكسر لام و\r\n« المخلصون فى خطر عظيم »\r\nبيان حال ايشانست ، و صوفيه مخلصانند بفتح\r\n\r\n\r\n","description":"","footnote":"\r\n( 1 ) - كذا - بستان السياحة : صوفى آنست كه جذبهء قديم وى را به كلى از ميان برداشته .\r\n","page_name":" 313 ","page_number":403},
  {"content":"\r\n\r\nلام و  « إِنَّا أَخْلَصْناهُمْ بِخالِصَةٍ »  وصف حال ايشانست . اللهم اجعلنا منهم\r\nاما طالبان آخرت - ايشان چهار فرقه‌اند : اول زهاد . دويم فقراء . سيم خدام .\r\nچهارم عباد .\r\nاما زهاد - طايفه‌ئى باشند كه بنور ايمان جمال عقبى را مشاهده كنند و دنيا را به صورت قبيحه معاينه بينند لاجرم روى التفات از زينت فانى و متاع ناجاودانى بگردانند و بجمال نعم باقى اخروى رغبت نموده دايم و قايم دانند ، فرق اين طايفه از صوفيه به‌آنست كه زاهد بحظوظ نفسانى از مشاهده جمال سبحانى محجوب شده زيرا كه بهشت بموجب  « وَ فِيها ما تَشْتَهِيهِ الْأَنْفُسُ »  مقام حظ نفس است و صوفى به مشاهدهء جمال حق ازل و محبت ذات لم يزل به فحواى\r\n« الدنيا حرام على اهل الآخرة و الآخرة حرام على اهل الدنيا و هما حرامان على اهل اللّه »\r\nاز هر دو كون محجوب گشته پس صوفى اهل اللّه گرديد و زاهد به آخرت رسيد .\r\nاما فقراء - طايفه‌ئى باشند كه مالك چيزى از اسباب و اموال دنيوى نباشند و همگى را در طلب فضل و رضوان الهى ترك نموده باشند و باعث اين طايفه بر ترك سه چيز است :\r\nنخست رجاء تخفيف و خوف عقاب زيرا كه حلال را حساب لازم ، و حرام را عقاب متحتم است . دويم توقع فضل و ثواب و مسابقت دخول جنت چه كه فقراء پيش از اغنياء به پانصد سال داخل بهشت مىشوند . سيم طلب فراغت بال و جمعيت احوال از براى اكثار طاعات و حضور قلب در آن فقر . فرق ميان فقراء و متصوفه به‌آنست كه فقير طالب نفس خود است و ايشان خواهان حق و قرب اويند ، و وراى اين مرتبه در فقر مرتبه‌ايست فوق مرتبه فقراء ، اما خلاصهء مقام فقر در مقام صوفى مندرج است بسبب آنكه صوفى را عبور بر مقام فقراء از لوازم است و از هر مقام كه ترقى نمايند خلاصه و صفاى آن را انتزاع فرمايند پس فقر را در مقام صوفى وصف ديگر نيز آيد و آن سلب نسبت جميع اعمال و احوال و مقاماتست از خويش و عدم تملك از كم‌وبيش چنان كه هيچ عمل و حال و مقام را از خود نه بيند بلكه خود را نه بيند پس او را نه وجود باشد و نه ذات ، و نه وصف\r\n\r\n","description":"","footnote":"","page_name":" 314 ","page_number":404},
  {"content":"\r\n\r\nباشد و نه صفات بلكه محو در محو و فناء در فناء باشد و اين حقيقت فقر است .\r\nاز مشايخ ايضا در نفحات سخنان منقولست مانند آنكه : الفقير لا يحتاج الى الله مراد از فقير فانى است يعنى الفانى لا يحتاج الى الله زيرا فانى من ليس له الوجود است و احتياج فرع و لازم وجود است چون وجود نماند فرع و لازم آن نيز نماند و آنچه پيش از اين گفته شد در معنى فقر آن رسم و صورت فقر است و فوقيت مقام صوفى از فقير به‌آنست كه فقير به ارادهء خود در حظ نفس محجوب بوده و صوفى را ارادهء مخصوص نمانده در صورت فقر و غنا ارادهء او در ارادهء حق محو گشته بلكه او را اراده نمانده بىسمع و بىبصر « 1 » شده است پس اگر صورت فقر يا غنا را اختيار نمايد به اختيار خود محجوب نبود زيرا كه او را اراده‌ئى نبود و اين صفت موافق آن حديث است كه مؤمن بايد فقر و غنا و صحت و عنا و امثال آنها در نزد او مساوى باشد و اين صفت در صوفيانست .\r\nو فرق ميان زهد و فقر آنست كه فقر بىوجود زهد ممكن است چنان كه كسى ترك دنيا نمايد بعزمى ثابت اما هنوز رغبت آن در اندرون او بوده باشد و زهد بىفقر نيز ممكن است چنان كه كسى با وجود اسباب ميلش از آن مصروف باشد ، فقر را رسمى است و حقيقت رسم آن عدم املاكست و حقيقت آن بيرون آمدن از احكام و سلب اختصاص چيزى به خود ، و رسم فقر صورت زهد است و علامت آن و معنى زهد صرف رغبت است از دنيا و ما فيها - چون حق سبحانه و تعالى خواهد كه بعضى از اولياء خود را در تحت قباب عزت از نظر مردمان پوشيده دارد و كسى طريق معرفت ايشان را نسپارد ظاهر ايشان را به لباس غنا و ثروت كه صورت رغبت است بپوشاند تا اهل ظاهر ايشان را از جمله راغبان دنيا پندارند و جمال حال ايشان از نظر نامحرمان مستور ماند - حقيقت فقر و زهد وصف خاص صوفى است .\r\nاما خدام جماعتى باشند كه خدمت فقراء و طالبان حق را اختيار نمايند چنان كه حقتعالى خطاب فرمود بداود نبى\r\n« اذا رايت لى طالبا فكن له خادما »\r\nايشان اوقات خود را بعد از اداء فرائض سعى در ترفيه خاطر طالبان حق نمايند و اوقات خود را بر اعانت امور معاش ايشان مصروف دارند و آن را بر نوافل طاعات مقدم شمارند و\r\n\r\n\r\n","description":"","footnote":"\r\n( 1 ) - بستان السياحة : بى يسمع و بى يبصر .\r\n","page_name":" 315 ","page_number":405},
  {"content":"\r\n\r\nدر تحصيل ما يحتاج طالبان حق سعى نموده راحت به ايشان مىرسانند .\r\nاما عباد طايفه‌ئى باشند كه پيوسته عبادات و فنون نوافل را مواظبت و ملازمت مىنمايند از جهت نيل ثواب اخروى ابواب طاعت و عبادت به روى خود مىگشايند اين وصف در صوفى موجود است ليكن از شوايب علل معرا و از اغراض « 1 » مبراست ايشان حق را براى حق پرستند و از شراب رضاى حق مدام مستند .\r\nپس معلوم شد كه واصلان دو طايفه‌اند يكى آنكه بعد از وصول و فنا حق تعالى ايشان را براى ارشاد خلايق رجوع مىنمايد و ديگر آنكه بعد از وصول و فنا ايشان را بخلق رجوعى نيست فرقه اول مشايخند و فرقه دويم مجذوبان\r\nو سالكان شش طايفه‌اند دو فرقه از ايشان سالكان طريق حق و طالبان جمال مطلقند يكى متصوفه و ديگرى ملامتيه . و چهار طايفهء ديگر سالكان و طالبان آخرتند كه ايشان زهاد و فقراء و خدام و عبادند هر يك از اين طوايف هشت‌گانه را غير از متصوفه دو متشبه مىباشد يكى متشبه محق و ديگرى مبطل .\r\n\r\nبيان اقسام متشبه محق و مبطل\r\nفايده - بدانكه متشبه محق به صوفيان ، متصوفه‌اند كه مطلع به نهايت احوال صوفيان شده و به آن مشتاق باشند و بسبب بقاى صفات نفسانى از بلوغ به مقصد و مقصود معوق و ممنوعند\r\nو متشبه مبطل به صوفيان جماعتى باشند كه خود را در كسوت ايشان درآرند و از كليه عقايد و اعمال و احوال ايشان باطل و عاطل باشند و ربقهء اطاعت از گردن برداشته خليع العذار در مرتع اباحت مىچرند و مىگويند تقيد به احكام شريعت و اعمال طريقت وظيفهء عوام است كه نظر ايشان بر ظاهر اشياء است اما حال خواص و اهل حقيقت از آن عالىتر است كه برسوم ظاهر پردازند و خود را بظواهر شريعت و اعمال طريقت اندازند اين طايفه را باطنيه و مباحيه خوانند .\r\nاما متشبه محق بمجذوبان و اصل طايفه‌ئى باشند از اهل سلوك كه سير ايشان هنوز در قطع منازل نفوس ايشان اتمام نيافته و از تابش حرارت طلب وجودشان در قلق و اضطراب درآمده و پيش از ظهور تباشير صبح كشف ذات استوار در مقام فنا گاهگاهى\r\n\r\n\r\n","description":"","footnote":"\r\n( 1 ) - بستان السياحة : اغراض خلل .\r\n","page_name":" 316 ","page_number":406},
  {"content":"\r\n\r\nبرقى از بوارق كشف در نظر شهود ايشان لايح و لامع گردد و نفحه‌اى از نفحات وصل از مهب فنا بمشام دل ايشان مىوزد چنان كه ظلمات نفوس ايشان در لمعان نوران برق منطوى گردد و هبوب آن نفحهء باطن ايشان را از تهيج آتش‌طلب و قلق شوق روحى و آرامى بخشد و ديگرباره چون برق منقطع گردد و آن نفحه ساكن شود ظهور صفات نفوس و حرارت طلب معاودت نمايد و سالك خواهد كه به كلى از ملابس صفات وجود منسلخ و منخلع گردد و غرق بحر فنا شود و از تعب وجود يك‌بارگى بياسايد چون آن حال هنوز مقام او نگشته گاه‌گاه به دو نازل گردد و باطن او مشتاق آن مقام باشد ، او را لقب متشبه محق بمجذوب و اصل كرده شد .\r\nاما متشبه مبطل بمجذوبان و اصل طايفه‌ئى باشند كه دعوى استغراق در بحر فنا كنند و حركات و سكنات خود را به خود اضافه ننمايند گويند حركات ما مثل حركات ابوابست كه بدون محرك حركت ممكن نبود غرض ايشان از اين سخن تمهيد عذر معاصى و مناهى خود و حوالهء آن به ارادهء حق سبحانه و تعالى و دفع ملامت از خود است اين طايفه را زنادقه خوانند .\r\nاما متشبه محق به ملامتيه - طايفه‌ئى باشند كه به تعمير و تخريب به نظر خلق خود را زياده ننمايند و اكثر سعى ايشان در تخريب رسوم و عادات و اطلاق از قيود و آداب مخالطات بود و سرمايهء ايشان فراغ خاطر و طيب قلب بود و برسم و طريقهء زهاد و عباد از ايشان صورت نبندد و اكثار نوافل و طاعات از ايشان نيايد و تمسك به عزايم اعمال ننمايند و جز به اداى فرائض مواظبت نكنند و بجمع اسباب دنيوى منسوب نباشند و بطيب خاطر قانع باشند ، ايشان را قلندريه گويند ،\r\nاين طايفه از جهت عدم رياء به ملامتيه مشابهت دارند و فرق ميان ايشان و ملامتيه آنست كه ملامتى بجميع نوافل و فرائض تمسك جويد و ليكن آن را از نظر خلق پنهان دارد اما قلندريه از حد فرائض در نگذرند و باظهار و اخفاء اعمال از نظر خلق مقيد نشوند ،\r\nاما طايفه‌ئى كه در اين زمان بنام قلندريه موسومند ربقه اسلام از گردن برداشته و از دايرهء ملاهى و مناهى و فسق و فجور قدمى برون نگذاشته اين اسم بر ايشان\r\n\r\n","description":"","footnote":"","page_name":" 317 ","page_number":407},
  {"content":"\r\n\r\nعاريه است اگر ايشان را حشويه گويند و خوانند اولى است .\r\nاما متشبه مبطل به ملامتيه - طايفه‌ئى باشند از زنادقه كه دعوى اخلاص نمايند و طريق فسق و فجور پيمايند و در مناهى و ملاهى سعى بليغ فرمايند گويند مراد ما از اين معاصى ملامت خلق و اسقاط نظر مردم است و حق سبحانه و تعالى از طاعت و معصيت خلق بىنياز است و معصيت را در آزار خلق شناسد و طاعت را در احسان رسانيدن دانند\r\nاما متشبه محق به زهاد - طايفه‌ئى باشند كه هنوز رغبت ايشان به كلى از دنيا مصروف نشده و خواهند كه به يك‌بارگى از دنيا رغبت بگردانند و ايشان را متزهد خوانند .\r\nاما متشبه مبطل به زهاد - ايشان جماعتى باشد كه از براى قبول عامه ترك زينت دنيا نمايند و طريق زهد و ورع و بىتكلفى پيمايند خاطر از جميع اسباب دنيوى بازگيرند و هرچه از اسباب دنيوى براى ايشان بياورند نپذيرند كه بدان سبب طلب جاه و جلب اعتبار كنند و شايد كه بر بعضى حال ايشان مشتبه شود و پندارند كه ايشان از دنيا اعراض نموده‌اند و حال آنكه ترك جاه و مال را خريده‌اند تركوا الدنيا للدنيا و ممكن است كه حال ايشان بر خود ايشان نيز پوشيده شود و گمان برند چون خاطرشان بطلب اسباب دنيوى مشغول نيست پس اعراض كلى از دنيا نموده نمىدانند كه عالم و دنيا ما سوى اللّه است اين طايفه را مرائيه خوانند .\r\nاما متشبه محق به فقراء - طايفه‌ئى باشند كه ظاهر ايشان برسم فقر مرتسم و باطن ايشان خواهان حقيقت فقر باشد و ليكن هنوز ميل به غنا و ثروت دارند و بتكلف بر فقر صبرى نمايند .\r\nاما متشبه مبطل به فقراء - طايفه‌ئى هستند كه ظاهر ايشان برسوم فقر مرتسم و باطنشان غير مايل به حقيقت مرادشان از رسم فقر براى قبول خلق وصيت ايشان در بلاد است ايشان را نيز مرائيه گويند .\r\nاما متشبه محق بخدام - طايفه‌ئىاند كه هميشه سعى به خدمت سالكان و طالبان مىنمايند و مىخواهند كه خدمتى از ايشان بدون شايبهء غرض دنيوى مالى و جاهى\r\n\r\n","description":"","footnote":"","page_name":" 318 ","page_number":408},
  {"content":"\r\n\r\nصادر شود و درصدد تحصيل اخلاص در آن مىباشند اما چون هنوز به حقيقت فقر نرسيده‌اند لهذا گاهى بسبب غلبه نوريات يا صفاى صفات نفس خدمات از ايشان در محل استحقاق واقع شود و گاهى به جهت غلبه صفات نفس خدمات از ايشان در غير محل استحقاق بتوقع محمدت و ثناء بكمال مبالغه صادر مىگردد و بعضى را كه مستحق خدمتست محروم مىگرداند ، ايشان را متخادم خوانند .\r\nاما متشبه مبطل بخدام - جماعتىاند كه ايشان را در خدمت قصد ثواب اخروى نباشد بلكه خدمت را دام منافع دنيوى خود گردانيده تا به آن سبب استجلاب قوت از اوقاف و غيره و ارباب خير نمايند ، اگر خدمت را در حصول غرض و مدعاى خود مؤثر ندانند ترك خدمت و رفض ملازمت كنند ايشان نيز داخل مرائيه‌اند .\r\nاما متشبه محق بعباد - جماعتى باشند كه اوقات خود را مستغرق عبادات گردانند و گاهى بسبب بقاياى طبيعت و عدم كمال تزكيهء نفس ايشان را در طاعات و عبادات و اوراد و اذكار كسالت و كاهلى روى دهد و به مشقت و تكلف خود را به طاعت مىدارند و ايشان را متعبد مىخوانند .\r\nاما متشبه مبطل بعباد - جماعتى باشند از جمله مرائيه كه نظر ايشان در طاعت محض قبول خلق باشد و در دل ايشان نور ايمان نباشد اگر كسى را بر طاعت خود واقف ندانند خود را به عبادت مشغول نمىگردانند اعاذنا اللّه منهم بفضله و منه .\r\nاز اين تقريرات معلوم شد كه صوفى منحصر است به آنان كه مأمورند بعد از حصول مرتبه فنا بارشاد عباد ، و مجذوبان و اصل غير مأمور بارشاد خلايق . پس آن جماعت كه مىگويند كه صوفى فرق متعددند غلط محض و محض غلط است زيرا كه صراط المستقيم به حق يكى است و سالكان طريق نيز يك فرقه‌اند و تفاوت بعضى بر بعضى سبب تعدد فرقه نمىشود اما متشبه محق ايشان كه متصوفه‌اند نيز يكى است زيرا كه تعدد فرق حاصل نمىگردد مگر باختلاف در مسائل اصول اما اختلاف در مسائل فروع سبب تعدد فرق نمىشود بدليل آنكه مثلا شيعه اثناعشريه ( يك فرقه‌اند و اگر كسى بگويد ) چند فرقه‌اند باعتبار اختلاف در مسائل فروعى اين قول در نزد اهل خرد و دانش پسنديده نيست ، و جناب حق سبحانه\r\n\r\n","description":"","footnote":"","page_name":" 319 ","page_number":409},
  {"content":"\r\n\r\nو تعالى مىفرمايد  لا نُفَرِّقُ بَيْنَ أَحَدٍ مِنْ رُسُلِهِ .  زيرا كه ميان رسل در مسائل اصول هيچ خلافى نيست با آنكه در مسائل فروعى اختلاف بسيار دارند پس وحدت فرقه باعتبار اتفاق در مسائل اصول است و صوفيه در اصول خمسه و مسائل ملحقات به آن متفقند .\r\n\r\nگفتار در بيان سبب انكار منكران\r\nاين فرقه مىگويند كه اهل حق را هميشه منكران بوده كه انكار سالكان مسالك حق را نموده‌اند اين گروه منكران خود را عالم مىدانسته‌اند يا متعلم ، با فرقه متعلم كسى را نزاعى نيست غير از آنكه تقصير نموده در تحصيل عالمى كه شرعا تابع او توان شد .\r\nاما آنكه خود را عالم مىپندارد و انكار اهل حق را لازم مىشمارد مانند ميرزا باقر ملاباشى شيرازى و جناب حاجى ميرزا هادى پيش نماز اگر اين عالم را در متن واقع علمى نيست مىبايد كه او نيز تابع عالم لازم‌الاطاعه شود و يا آنكه مشتبه شده بر او احوال او تا آنكه خود را عالم دانسته و مقتدا و پيشوا شمرده و اين نيز حاصل نمىگردد مگر از ضعف عقل و قلت علم و كثرت حمق و عدم تتبع احاديث و اخبار حضرت رسول مختار و ائمه اطهار زيرا انكار نمودن غير عالم كه خود را عالم فرض كرده و درصدد انكار اهل اللّه برآمده يا انكار مسائل اصول و اعتقادات ايشان نموده يا آنكه اعمال فروعيهء ايشان را ، اگر مسائل اصول و اعتقادات باشد بيرون از آن نيست كه مسئلهء اصول كه بزعم آن عالم فرضى خلاف قول حضرت الهى و جناب رسالت پناهى است از شخصى بلا عذر شرعى و عدم فهم سامع استماع نموده و قابل تأويل به‌هيچ‌وجه نبوده آن شخص داخل در تحت اسم صوفى نخواهد بود زيرا كه اين لفظ و اسم را موضوع له است موافق آنچه در مبدأ اشتقاق و تعريفات از احاديث و اقوال علماء كه قبل از اين مذكور شد معلوم و مفهوم است پس متسمون به اين حقيقت مورد قدح و طعن نخواهند بود لا شرعا و لا عقلا پس آن عالم فرضى را طعن و قدح نمودن بر متسمون حقيقى\r\n\r\n","description":"","footnote":"","page_name":" 320 ","page_number":410},
  {"content":"\r\n\r\nاين اسم خلاف شرع و عقل است و او خود بدين طعن و قدح اولى است .\r\nو اگر آنچه استماع نموده و در نظر او واقع خلاف نموده آن قائل را عذر شرعى مانند تقيه و يا كلام قابل تأويل بوده و هرچند آن تأويل دور بوده باشد نيز بر آن عالم فرضى سامع لازم است كه تأويل نمايد مطابق فرمان شارع نه از براى ملاحظه قائل چنانچه احاديث بسيار منقولست كه شما اقوال و افعال مسلمانان و مؤمنان را تأويل نمائيد تا آنكه وارد شده كه هفتاد قسم تاويل كنيد و اگر باز نفس شما راضى نشود و ظن سوء و گمان بد در حق آن قائل يا فاعل زائل نگردد باز نفس خود را بايد كه ملامت نمائيد ، لوم و قدح را در موضع اشتباه بر مسلم و مؤمن تجويز ننموده‌اند ،\r\nاگر كسى گويد كه لزوم در محل اشتباه بر قول و فعل مسلم و مؤمن است و اسلام و ايمان آن قائل يا فاعل غير ثابت است پس لزوم تأويل غير ثابت . دانائى مىگويد كه « 1 » اگر از آن فاعل يا قائل غير از اين امر مشتبه امرى كه دلالت بر اسلام و ايمان او داشته باشد ندانسته‌اند و مسلمان‌زادگى آن شخص نيز معلوم نباشد آن شخص را داخل مسلمانان شمردن و در حوزه اهل ايمان آوردن صحيح نيست پس چگونه صحيح باشد كه او را داخل صوفيه شمارند و حال اينكه اين لفظ وضع شده از براى كاملان در ايمان هرچند آن شخص گويد كه مسلمانم و از اهل ايمانم و صوفيم ، اگر آن قول در اصول كه محل اشتباهست در كلام شخص غير حاضر ديده در اين صورت مراعات مذكوره مع شىء زايد بر آن عالم فرض بل متحتم است زيرا كه در اين وقت ممكن است كه گفته شود كه اين قول را كه محل اشتباه است عدوّ حاسدى و دشمن جاحدى داخل كلام آن شخص نموده باشد هرچند آن قول متداول باشد ميان جماعتى كه اين اعتقاد به آن صاحب كلام دارند زيرا كه معتقدان آن شخص آن قول را تاويلات و توجيهات صحيحه موافق امر شارع مىنمايند و قبول نمودن معتقدان آن شخص اين قول را و منسوب گردانيدن از راه پذيراى تاويل و توجيه صحيح است نه آنكه هرچند آن معنى فاسد\r\n\r\n\r\n","description":"","footnote":"\r\n( 1 ) - بستان السياحة : جواب آنكه . .\r\n","page_name":" 321 ","page_number":411},
  {"content":"\r\n\r\nمقصود او بوده باشد منسوب به او مىدارند و از او قبول مىنمايند پس اگر آن شخص منكر را ربط باحاديث سيد المرسلين و اخبار ائمه معصومين مىبود و داخل اهل امانت و ديانت مىشد جرأت و جسارت در قدح و طعن بر اقوال مشتبه قابل تأويل نمىنمود پس معلوم شد كه آن قادح و طاعن عالم نبوده و خود را چنين مىنموده مىبايست كه آن نادان عالم فرضى هم مقلد عالمى باشد تا آنكه به اين بلاء مبتلا نگردد و در تحت آيهء كريمه   « قُلْ هَلْ نُنَبِّئُكُمْ بِالْأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً »   داخل نباشد .\r\nديگر آنكه هر قسم كلام كه از ايشان در ميان است اگر كسى عالم و مربوط بكلام معصومين بوده باشد مىداند كه قولى نيست در كلام عرفاء و مشايخ صوفيه مگر آنكه آن در كلام معصومين همان قسم ، يا آن معانى در كلام معصوم بعينه يا به آن مضمون وارد شده پس بهر قسم كه كلام معصوم را توجيه و تاويل مىنمود به همان وجه كلام شيعيان و مؤمنان را نيز توجيه و تاويل نمايد - يا آنكه موضوع قدح « 1 » ارتكاب ايشان را در بعض مسائل خلافى فروعى كه ترك مشهور نموده‌اند دانسته « 2 » در اين صورت خطا و خلل انكار عالم فرضى اثبت و اظهر است زيرا كه اتفاق اهل اسلامست كه استعمال مسائل مختلف فيه فروعى باعث قدح و طعن در عامل آن نمىشود اگر آن مسئله مخالف اجماع ثابت و محقق مذهب اماميه بوده باشد حمل استعمال آن را بر تقيه مىتوان نمود و قدح و طعن نيز جائز نيست پس اين منكر جاهل كه خود را عالم فرض كرده تقصيرش بيشتر از آن جاهل مقلد است زيرا كه آن جاهل گمراه و ضال است و اين شخص ضال و مضل است .\r\nيا آنكه آن منكر اهل حق كسى بوده كه علم ظاهرى داشته و تتبع اخبار و احاديث معصومين نموده مانند حاجى محمد حسن قزوينى و شيخ موسى اخبارى و حقيقت اين فرقه بر او ظاهر شده اما حب دنيا و حب جاه بر او غالب بوده و نفس او نيز سركش بوده و بحسب ظاهر نيز خود را اهل رياضت و مجاهدت مىدانسته و ليكن نمىتوانسته كه وانمايد كه آنكه صورت اهل عبادت و رياضت را دام و سبب تحصيل دنيا و جاه كه مقصود او بوده گردانده و طريقه و روش سلوك انبياء و اوصياء و متقيان و اهل\r\n\r\n\r\n","description":"","footnote":"\r\n( 1 ) - بستان : موضع قدح\r\n( 2 ) - نسخه : در بعض مسائل خلافى ترك نموده در اين صورت . .\r\n","page_name":" 322 ","page_number":412},
  {"content":"\r\n\r\nايقان اشهر و اعرف از آن بوده كه انكار آن تواند نمود .\r\nو سلوك انبياء و روش اوصيا « 1 » از قناعت باقل شىء از لباس و معاش و مسكن و انزوا و كثرت و انواع طاعات « 2 » و عبادات در اين فرقه اظهر و روشن‌تر از آن بوده كه توانند انكار نمايند .\r\nپيش از ظهور و غلبه مذهب اثنى عشرى بعضى از علماء سوء عامه اين فرقه را منسوب برفض و تشيع مىنمودند و دست جفا و ايذاء بر اين فرقه مىگشودند تا آنكه در نظر عوام الناس از عامه اين فرقه بىاعتبار شدند و هميشه در معرض اذيت و آزار مىبودند با آنكه اخفاء تشيع و اظهار تسنن مىنمودند تا آنكه اهل عامه گمان بردند كه ايشان از عامه‌اند چنان كه از كلام بعضى از مشايخ صوفيه ظاهر مىشود كه در كتب خود مدح خلفاء ثلثه برحسب تقيه مىنمودند و بدين اظهار تسنن و اخفاى مذهب حقه فىالجمله از شر ناس محفوظ تا آنكه از زمان حضرت رسالت پناهى و از عهد جناب ولايت جاهى مدت مديد و عهد بعيد گذشته و نفوس مردمان به زينت دنيا و زخارف آن مايل و راغب گشته طريقهء انبياء و روش اوصياء از قناعت و عبادت و زهد و عزلت در نظر دنياپرستان و عبيد بطون و فروج بىوقر و بىاعتبار گرديد و باز علماء سوء بحب دنيا و حرص جاه مائل و راغب گشته اظهار مذمت و انكار اين فرقه را بطريق آنكه روش و سلوك اين فرقه طريق رهبانيت ممنوعه در اسلام است ، و قناعت در طعام و لباس و مسكن و ترك زينت در اسلام مرغوب نيست ، اظهار زينت و توسعه در لباس و معاش مستحب و مطلوب شارع است در نظر عوام شايع و ظاهر گردانيدند تا آنكه طريق عزلت و كثرت مجاهدت و رياضت در نظر شياطين انسى بىمقدار و بىاعتبار گشت و همين سبب اعتبار علماء سوء گرديد ، اگر ايشان مذمت دنيا و زخارف آن و مدح ترك دنيا و قناعت و عزلت و رياضت مىنمودند و اين صفات محموده يافت نمىشد مگر در فرقه صوفيه و معتقدان ايشان پس مردمان ميل و رغبت به طرف ايشان مىنمودند و عبيد بطون و فروج از نيل مقصود و مراد خود محروم مىگرديدند بازار ايشان كاسد و كالاى ايشان فاسد مىگشت و از گوشه هنگامه ايشان احدى نمىگذشت .\r\n\r\n\r\n","description":"","footnote":"\r\n( 1 ) - بستان : و سلوك و روش ايشان . . .\r\n( 2 ) - بستان : و كثرت طاعات . . .\r\n","page_name":" 323 ","page_number":413},
  {"content":"\r\n\r\nاين فرقه علماء سوء كه حقيقت صوفيه بر ايشان ثابت بوده و از براى حصول مطالب نفوس و هواهاى خود اظهار انكار و مذمت ايشان نموده بدتر از آن منكرانند كه به نادانى انكار نموده بودند ،\r\nبالجمله سبب انكار منكران جهل است و حب دنيا از جهل است و اين انكار اهل يقين و فساد در دين از بعضى علماء عامه شده ،\r\nاما علماء شيعه ، از زمان ائمه الى زماننا كه سنهء هزار و دويست و سى و هفت است كسى كه از ايشان اسمى و رسمى در ميان شيعه داشته باشد انكار اين فرقه ننموده بلكه علماء هر زمان معتقد و خود را از اين فرقه شمرده‌اند مگر آنكه نقل مجهولى از سيد مرتضى رضى اللّه عنه در ميان مردم شايع شده به‌آنكه سيد مرتضى رساله‌ئى نوشته كه صوفيه هفده فرقه‌اند يكى از آنها صحيح و باقى فاسدند ، نسبت اين رساله به سيد از عقل بعيد است زيرا كه اين فرقه هفده‌گانه كه ذكر هر يك را بوصفى خاص نموده و مجموع را صوفى ناميده ،\r\nمحمد شهرستانى كه از اعاظم متكلمين و مقدم بر زمان او بوده است در كتاب ملل و نحل كه از مصنفات اوست اكثر مذاهب بتفصيل ذكر شده اين فرقه هفده‌گانه را كه در رساله منسوب به سيد صوفى شمرده باسم صوفى مذكور نساخته ، پس مىتواند بود كه اهل انكار اين رساله را نوشته باسم سيد از براى اعتبار شهرت داده باشند چنان كه ملا معز اردستانى حديقة الشيعة را تاليف كرده بنام مولانا احمد اردبيلى شهرت داده چنانچه در ضمن احوال مولانا مذكور گشت .\r\nحاصل آنكه انكار نمودن سيد اين فرقه را ثابت نيست و از جهت عدم ثبوت اين رساله از سيدنا ، ملا محمد باقر مجلسى نقل انكار ( صوفيه ) از سيد در كتب خود ننموده و اسم رساله را نيز مذكور نساخته سابق بر اين مذكور شد كه صوفى يك فرقه بيش نيست هركس غير از اين بگويد كاذب و مفترى است .\r\nاما ملا محمد باقر مجلسى در كتاب عين الحياة از علامهء حلى رحمة اللّه عليه نقل نموده كه علامه در كتاب كشف الحق خود در موضعى كه نفى جواز حلول از جناب\r\n\r\n","description":"","footnote":"","page_name":" 324 ","page_number":414},
  {"content":"\r\n\r\nتعالى و تقدس مىنمايند گفته كه صوفيه از اهل سنت قائل شده‌اند كه حق سبحانه و تعالى در عرفاء حلول مىفرمايد و بازگفته كه ايشان قايلند به‌آنكه عرفاء بعد از وصول عبادت از ايشان ساقط مىگردد ، و نيز گفته كه من در روضهء امام همام ابا عبد اللّه الحسين ديدم چند نفر از صوفيان را كه نماز شام كردند و يكى از ايشان نماز نكرد بعد از آن نماز عشا كردند و آن يك نفر نماز نكرد پس پرسيدم از ايشان كه آن يك نفر چرا نماز نكرد ايشان گفتند كه او را احتياج به نماز نيست زيرا كه او و اصل به خدا شده از اين كلام معلوم مىشود كه علامه انكار اين فرقه نموده .\r\nجواب آنكه علامه انكار صوفى سنى و حلولى را فرموده و حال آنكه سنى و حلولى هيچيك صوفى نيست پس علامه انكار صوفى ننموده و زبان طعن بر اين فرقه نگشوده ، از اين قيد كه صوفى از اهل سنت گفته ظاهر مىشود كه او نيز بتفصيل قائل باشد و بعضى از صوفيه كه مقيد به اين قيد نباشند نيكو داند و اين منافى آنست كه در كتب ديگر از او ظاهر مىشود زيرا كه علامه را اعتقاد آنست كه صوفيه جميعا انتساب خود را به حضرت امير المؤمنين مىرسانند چنان كه در منهاج الكرامة كه يكى از تصنيفات اوست در اثبات امامت و ديگر كتب از او مذكور است ، هرگاه او را اين اعتقاد بود خالى از آن نيست كه انتساب ايشان به حضرت امير المؤمنين و از آن جناب بدون واسطه به حضرت رسول به ترتيب الى آدم عليه السّلام منتهى مىگردد زيرا كه سيد و مقتدا حضرت رسول است صلى اللّه عليه و آله و سلم بعد از آن ديگران بنيابت و خلافت آن حضرتند يا آنكه به‌واسطه خلفاء ثلاثه مقدم به حضرت امير المؤمنين مىرسد پس اگر بدون واسطه مىدانند هيچ فردى از ايشان سنى نخواهند بود زيرا كه شيعه عبارتست از جماعتى كه حضرت امير المؤمنين را بلا واسطه نايب و خليفه حضرت رسول دانند و حال آنكه صوفيه چنين‌اند پس صوفيه را از اهل سنت گفتن صحيح نيست ، و اگر به‌واسطه مىدانند هيچيك از ايشان شيعه نخواهند بود زيرا كه سنى عبارتست از جماعتى كه حضرت امير المؤمنين را بلا واسطه خليفه حضرت رسول نمىدانند و حال آنكه صوفيه چنين نيستند بلكه شيعه واقعى ايشانند پس قول علامه در كتاب كشف الحق با آنچه در كتب ديگر\r\n\r\n","description":"","footnote":"","page_name":" 325 ","page_number":415},
  {"content":"\r\n\r\nاوست مخالف و مغاير يكديگرند و اين منافى علم و دانش است ،\r\nديگر گفته كه خود در روضهء مباركه حضرت امام حسين ديدم يعنى به حكم قطع و جزم بلا اشتباه يكى از صوفيه را كه رفيقان او نماز شام و عشا كردند و آن يك نماز نكرد و از احوال او سؤال نموده رفيقان او بطريقى كه مذكور شد جواب گفتند اين قول نيز از علامه و اهل دانش و ديانت صحيح و جائز نيست زيرا كه علامه يا نماز در خارج روضه كرده و بعد از آن داخل روضه شده و نماز كرده يا او نيز در روضه بوده و نماز نكرده پس اگر علامه در خارج روضه نماز كرده و آن‌كس پيشتر از او در روضه بوده ممكن است كه علامه بعد از نماز آن‌كس داخل روضه شده باشد پس حكم قطعى به‌آنكه او نماز نكرده خلاف شرع و تدين است زيرا كه سوءظن به مسلمانان گناه عظيم و معصيت بزرگست و در نبوت اسلام آن كس همان بودن او در روضهء مقدسه كافى است ، و اگر علامه نماز در روضه كرده و در اول وقت داخل روضه شده و آن‌كس نيز در اول وقت داخل روضه بوده ممكن است كه در اثناى نماز علامه آن‌كس نيز نماز كرده باشد و علامه بسبب حضور قلب و مشغول بودن به نماز اطلاع به نماز آن‌كس بهم نرسانيده باشد پس در اين صورت حكم قطعى بر ترك نماز آن‌كس نيز غير جائز است ، و اگر علامه و آن‌كس هر دو از اول وقت تا آخر در روضه بوده‌اند و علامه نماز نكرده و آن‌كس نيز نكرده بنا بر قول علامه هر مانعى كه علامه را منع از نماز كرده ممكن است كه آن‌كس را نيز همان مانع يا مانعى ديگر بوده باشد ، پس حكم قطعى به‌آنكه آن كس تارك الصلاة بوده نيز غير جايز است زيرا كه تفحص از جمله مناهى ثابته از قرآنست ، و ديگر قبول شهادت رفيقان آن‌كس بر او در ترك صلاة و اعتقاد او بسقوط عبادات از واصلان ، او نيز جائز نيست زيرا كه احتمال آن مىرود كه رفيقان آن‌كس با او عداوتى داشته باشند و به اين احتمال قبول شهادت ايشان بر آن‌كس غير جايز است عقلا و نقلا ، اما عقلا اتفاق اهل خرد است به اين قول كه :\r\nاذا حصل الاحتمال بطل الاستدلال ، و اما نقلا بورود احاديث بدين مضمون كه :\r\nاذا وقع الاشتباه فى الحدود درأ الحد . پس بايد توجيه كرده شود وقوع اين قول\r\n\r\n","description":"","footnote":"","page_name":" 326 ","page_number":416},
  {"content":"\r\n\r\nاز علامه و كتاب كشف الحق يا آنكه ممكنست اهل انكار صوفيه اين فقرات را در كتاب علامه از براى اعتبار قول باطل خود داخل نموده باشند و بدين سبب ضعفاء العقول را از راه حق بيرون برند و درصدد انكار اهل اللّه درآورند و به كثرت تابعين باطل خود بر اهل حق غالب آيند ، اگر اين توجيه كرده نشود و اگر اين قول را از علامه دانند مفاسدى كه از لوازم اين قول حاصل مىآيد به‌موجبى كه مذكور شد از قلت علم و عدم تدين و ارتكاب به چندين امر غير مشروع براى علامه ثابت مىشود پس لازم است بر هر كس كه علامه را عالم و متدين داند اين قول او كه دلالت بر انكار صوفيه دارد از او نفى نمايد و علامه را منكر صوفى و اهل اللّه نداند تا اينكه اين مفاسد در حق او ثابت نشود .\r\nقبل از اين مذكور شد از احاديث و اقوال علماء و اسم صوفى كه وضع و علم شده از براى مؤمنان كامل و ارباب يقين و فانيان فى اللّه و ايشان يك فرقه‌اند ، پس هر كس مذمت و انكار نمايد متسمون به اين اسم را يا آنكه عالم بوده است « 1 » به اينكه اين اسم وضع از براى چگونه جماعتى بوده است و « 2 » عالم بصفات جماعتى كه موضوع له اين اسمند بوده « 3 » يا آنكه عالم نبوده ، پس اگر عالم بوده است كه موضوع له اين اسم اتقياء و اولياء و مؤمنان و كاملان و عرفااند و مذمت و انكار ايشان نموده هرچند متصف به اين صفات باشند اين منكر و مذمت‌كننده بدون تقيه كافر و مرتد از دين اسلام است ،\r\nاگر گويد كه قصد من از صوفى نه جماعتيند كه متصفان به اين اوصاف و موضوع له اين اسم و لفظند بلكه من صوفى مىگويم و مراد من زنادقه و ملاحده است باز اين منكر و مذمت‌كننده هرچند از لفظ صوفى اراده زنادقه و ملاحده نموده باشد نيز آن شخص ملحد است موافق حديث كه در اصول كلينى از حضرت صادق روايت نموده كه سؤال نمودند از آن حضرت كه ادناى الحاد چيست فرمود كه ادناى الحاد آنست كه كسى سنگريزه را هسته و هسته را سنگ‌ريزه گويد يعنى استعمال لفظ در غير موضوع له نمايد - و اگر عالم بصفات جماعتى كه موضوع له اين لفظ و اسمند\r\n\r\n\r\n","description":"","footnote":"\r\n( 1 ) نسخه : - يا آنكه عالم نبوده است .\r\n( 2 ) - يا ،\r\n( 3 ) - اين اسم بوده\r\n","page_name":" 327 ","page_number":417},
  {"content":"\r\n\r\nنبوده و انكار و مذمت اين فرقه نموده آن‌كس از اهل علم و عقل و تدين نخواهد بود .\r\nاما آنچه گفته مىشود كه كتاب حديقة الشيعة كه آن را منسوب مىگردانند با زهد زمان مولانا احمد اردبيلى قدس سره او نيز صوفى را چند فرقه كرده و يكى از ايشان را نيكو شمرده و باقى را مذمت نموده نسبت حديقة الشيعة بمولانا در ضمن احوال ايشان مذكور شد احتياج بتكرار نيست .\r\nاما ملا محمد باقر مجلسى در كتاب عين الحياة و رساله اعتقاد و ديگر تصانيفش كه انكار و مذمت صوفيه نموده ، و نيز صوفيه را از اهل سنت گفته در موضعى از آن كتاب كه در بيان مذمت صوفيه است بدين عبارت كه : در ميان اهل حق يعنى شيعه هميشه عباد و زهاد بوده‌اند ايشان را داخل صوفيه مىشمرده‌اند و بر طريق حق مستقيم بوده‌اند و راه قرب و مناجات و عبادت و بندگى خدا را داشته‌اند سلطان العلماء و المحققين و برهان الاصفياء و الكاملين شيخ صفى الدين ، و سيد الفاضل ابن طاوس ، و زبدة المتعبدين ابن فهد حلى ، و شيخ سعادتمند شيخ زين الدين رضوان اللّه عليهم اجمعين و غير ايشان از زهاد كه طريقهء رياضت و عبادت بقانون شريعت مقدسه نبوى داشته‌اند و بعد از كمال در علوم دين متوجه عبادت و رياضت و هدايت بوده‌اند و علوم حقه را درس مىگفته‌اند و بدعتى از ايشان نقل نكرده‌اند لهذا ملا جامى ايشان را داخل در نفحات نكرده و داخل در صوفيه ندانسته با آنكه ايشان از آفتاب مشهورتر بوده‌اند ، از آثار و اولاد امجاد و تصانيف ايشان عالم منور گرديده ، تا قيام قيامت از بركات ايشان عالم ظاهر و باطن معمور است ، در ترويج دين ائمه اثنىعشريه سعيها كرده‌اند و جان خود را در راه دين بذل نموده‌اند و بعد از آن بر سر مذمت رفته .\r\nمراد از بيان اين فقرات آن بود كه ملا محمد باقر نيز معترفست كه صوفيه شيعه بوده و مىباشند پس مذمت مطلق از او با اتفاق منكر غير جايز است « 1 » و از هيچ احدى انكار مطلق واقع نشده زيرا كه قبل از ظهور تشيع بعضى از علماء عامه كه انكار صوفيه نموده‌اند صوفيه را بسبب تشيع ايشان انكار نموده‌اند .\r\nو از علماء شيعه كسى كه اعتماد بر او باشد غير از اين چهار كس انكار صوفيه\r\n\r\n\r\n","description":"","footnote":"\r\n( 1 ) - بستان : از او و غير او جائز نيست\r\n","page_name":" 328 ","page_number":418},
  {"content":"\r\n\r\nنكرده‌اند نه با قيد تسنن و نه مطلق اما چند نفر ديگر از علماء شيعه كه ملا محمد باقر نقل انكار از ايشان نموده و كتب غير مشهور نسبت به ايشان داده آن كتب و اسناد آنها بر آن علما غير ثابتست و در كلام ملا محمد باقر تناقض بسيار است و تناقض در كلام نمىشود مگر از جهل متكلم و عدم ملاحظه بما قال و بما قيل ، اما نقض اول آنكه ؛ گفته است كه صوفيه دو بدعت كرده‌اند يكى ذكر جلى و ديگر ذكر خفى و حال آنكه شيخ صفى الدين در تذكره احوال او كه بمقالات مشهور است ازاين‌قرار مذكور است :\r\nبيان احوال شيخ در مجالس ذكر جلى از وجد و سماع و حالات از مشايخ ما قبل و ما بعد او . و ذكر خفى از ايشان اظهر و اشهر از آنست كه انكار وقوع توان نمود . « 1 »\r\nو ابن فهد در عدة الداعى احاديث در مدح مجالس ذكر و اهل آن و امر بدخول در حلقهء ذكر نقل نموده و ذكر جلى را از اقسام ذكر شمرده و ذكر خفى را افضل شمرده پس اگر ذكر خفى و جلى بدعتست پس شيخ صفى و ابن فهد از اهل بدعت خواهند بود و حال آنكه ايشان را مدح نموده و اين نقض قول « 2 » اوست كه ذكر جلى و خفى را بدعت دانسته .\r\nو ديگر ملا محمد تقى والد ملا محمد باقر كه در تصوف اظهر من الشمس و ابين من الامس است و تصانيف او مثل شرح من لا يحضره الفقيه و رساله در جواب و رد ملا محمد طاهر قمى و ديگر كتب مدح مشايخ و اثبات مشروعيت طريقه ايشان نموده و خود داخل حلقه‌هاى ذكر مىشده و مطربها « 3 » داشته . ملا محمد باقر در بعضى از مواضع كتبش فرموده كه پدر من صوفى نبوده ، و در جائى بيان نموده كه پدرم آخر كار توبه كرده و حال آنكه خود احاديث نقل نموده كه توبه از اهل بدعت قبول نمىشود و در موضع ديگر گفته كه پدر من نزد صوفيه تردد مىنمود تا آنكه ايشان را هدايت نمايد ، قبل از اين مذكور شد كه معترف بود كه صوفى از شيعه جماعتى نيز بوده‌اند مثل شيخ صفى و ابن فهد و غيره ايشان را صوفيه شيعه شمرده و مدح نموده اگر كسى متوجه تناقض سخن ملا محمد باقر بشود دفتر ديگر و كتاب علىحده گردد .\r\n\r\n\r\n","description":"","footnote":"\r\n( 1 ) - بستان : و حال آنكه در تذكره‌ها احوال شيخ صفى الدين مسطور است و بيان احوال شيخ . . . و نيز از مشايخ . . .\r\n( 2 ) - بستان : نقيض قول .\r\n( 3 ) - بستان : طربها .\r\n","page_name":" 329 ","page_number":419},
  {"content":"\r\n\r\nاما ميرزا باقر ملاباشى شيراز قبل از اين بطريق اشارت مذكور شد كه وى از جماعتى است كه خود را عالم مىپندارد و مقتدا و پيشواى خلق مىشمارد و احوال او اجمالا آنكه در زمان هزار و دويست و هفت ملاباشى شيراز گرديده و خويش را مرجع عوام كالانعام گردانيده در اينجا همين‌قدر كافيست و بر عدم تدين و ادراك او دليل شافى .\r\nاما حاجى ميرزا هادى امام جمعه و جماعت شيراز خود را هادى خلق فرض كرده و پيشواى مردم شده او را در دانش پايه‌ئى نيست و در بينش مايه‌ئى نى ، همواره تابع هواى خويش است و پيرو نفس كافر كيش ، در مرتع خود رائى مىچرد تدين فروخته اموال مردم را مىخرد .\r\nاما حاجى محمد حسن قزوينى بر اخبار و احاديث ائمه اطهار واقف و باحوال فرقه صوفيه فىالجمله عارف بسبب حب جاه دشمن اين فرقه گرديده و به جهت حرص بر خارف و زينت دنيا چشم پوشيده و در تيه جحد و انكار اسب اصرار مىتازد و مردم را بتخييلات چند و تسويلات ناپسند مىاندازد چون از بدايت حال تا نهايت احوال بطريق ارث ، تاجرپيشه و معامله انديشه بوده لهذا دولتى وافر و ثروتى متكاثر حاصل نموده بسبب دولت و ثروت آنچه مىگويد عوام الناس به علت طمع طريق اطاعتش مىپويند .\r\nاما شيخ موسى اخبارى ساكن شيراز در اخبار ائمه معصومين خبير و بر احاديث اهل بيت طاهرين فىالجمله بصير است اما در مايل بودن او به دنيا و حرصش بزر و سيم پيشرو مردم دنيادار است احوال هر يك از ايشان بطريق تفصيل جهت تنبيه اهل غفلت در ضمن ذكر شيراز از مساعدت بخت مأمولست .\r\n* * * دانائى مىگويد : كه علماى اماميه بسه فرقه‌اند : اول اصولى كه در كشور ايران عدت و شوكتى تمام دارند دويم اخبارى كه جالس مجالس گوشه و كنارند سيم حكماء ، اين فرقه در انكار يكديگر سعى بليغ دارند و در رد و مذمت همديگر اصرار بسيار مىنمايند و حكم بر تكفير يكديگر مىكنند و فتوى بر قتل همديگر مىدهند بسبب حب جاه و رفعت دستگاه در اهانت صوفيه موافقت دارند در كمال نفاق\r\n\r\n","description":"","footnote":"","page_name":" 330 ","page_number":420},
  {"content":"\r\n\r\nبا يكديگر در اذيت اين فرقه اتفاق مىنمايند .\r\nبنده درگاه و تراب اقدام اهل اللّه اعنى نگارندهء اين دفتر زين العابدين ابن اسكندر شيروانى نعمة اللهى بموجب  ادْعُونِي أَسْتَجِبْ لَكُمْ  از لطف بىنهايت و فضل بىغايت حق سبحانه و تعالى مسئلت مىنمايد اولا جميع بندگان خويش و خلايق معصيت‌انديش را به راه راست و صراط مستقيم هدايت فرمايد\r\nدويم سر نياز به زمين عجز سوده دست تمنا بسوى كارساز بنده‌نواز مىگشايد كه جميع مسلمانان را اهل ايمان و صاحب عرفان گرداند - سيم به زبان عجز طراز از درگاه اكرم الاكرمين درخواست مىكند كه جميع مؤمنان را بكمال ايمان و نهايت ايقان برساند\r\nچهارم از حضرت ارحم الراحمين سائل مىباشد كه عالمان دين مبين و عارفان سيد المرسلين را از خطرات نفسانى و خطوات شيطانى در امان خود محفوظ دارد بمحمد و آله الامجاد .\r\nبيت :\r\n دام سخت است مگر يار شود لطف خداى * ورنه آدم نبرد صرفه ز شيطان رجيم \r\n* * * مخفى نماناد كه فرقه صوفيه مىگويند ولايت بر دو گونه است : يكى ولايت كليه كه او را ولايت مطلقه نيز گويند ، ديگر ولايت جزئيه كه ولايت خاصه نيز نامند ، گويند ولايت كليه موهب است يعنى بوفور طاعات و كثرت عبادات تحصيل نمىشود و بمجاهدات بسيار و رياضات بيشمار حاصل نمىگردد حضرت فياض مطلق بر هر كه خواهد از عين عنايت كرامت مىنمايد  « ذلِكَ فَضْلُ اللَّهِ يُؤْتِيهِ مَنْ يَشاءُ » *  و آن به دوازده كس منحصر است .\r\nاما ولايت جزئيه بحسن متابعت صاحب نبوت مطلقه و كمال انقياد ولايت كليه بوفور عبادات و كثرت طاعات و بارتكاب مجاهدات بسيار و رياضات بيشمار حضرت وهاب از كمال مرحمت شفقت مىفرمايد و بسبب اهتمام در تزكيه نفس و تصفيه قلب و تصفيه روح بطريق عزلت تمام و ذكر مدام و فكر دوام بر وفق شريعت مصطفوى و طريقت مرتضوى صاحب ولايت خاصه مىگردد .\r\nفرقه صوفيه متفقند بر اينكه ولايت حاصل نمىگردد مگر بحسن متابعت صاحب\r\n\r\n","description":"","footnote":"","page_name":" 331 ","page_number":421},
  {"content":"\r\n\r\nولايت كليه . در اصطلاح اين طايفه مراد از جمال نبوت مطلقه است و مراد از جلال ولايت مطلقه است ، همچنين هرجا حسن گويند نبوت كليه مىخواهند و هر جاى عشق مىگويند ولايت كليه مىخواهند و همچنين در اكثر مواضع مراد از صوفى نبوت مىخواهند و قلندر گويند ولايت خواهند ، و در بعضى جاى صوفى گويند عالم كثرت خواهند ، و قلندر گويند عالم مجردات خواهند .\r\nلهذا جميع سلاسل ايشان منتهى مىشود به يكى از ائمه هدى عليهم السلام و در اين سخن علماء ظاهر و باطن و مخالف اختلاف نكرده‌اند چنانچه ملا جامى و بعضى ديگر از دانايان نامى مانند سيد محمد نوربخش قهستانى و مولانا محقق بهبهانى در تأليف خويش ذكر نموده‌اند و باب تحقيق به روى طالبان طريق گشوده‌اند و گفته‌اند : سلسله صوفيه كه اكنون ميان اهل سنت و شيعه اماميه و غيره معمول و متداولست از چهار امام رسيده و مصدر سلاسل مشايخ صوفيه چهار معصوم گرديده‌اند اگرچه از بعض ائمه هدى طريقه سلوك و روش باطن ظهور يافته و مهر معرفت ايشان بر سپهر قلوب طالبان راه تافته است اما چندان انتشار نيافته است ، شجرهء سلسله معروفيه كه بين العرفاء بام السلاسل معروفست به آن سلالة امكان و نقاوهء عرفان پيشواى اولياء و مقتداى اصفياء اعنى على بن موسى الرضا عليه آلاف التحية و الثناء مىرسد اكثر و اغلب مشايخ صوفيه از اين سلسله بوده‌اند بلكه تمامى طبقات ثانيه و ثالثه و رابعه از اين طريق ظهور نموده‌اند .\r\nچون بعضى از علماء صورت و ملاهاى ظاهر تتبع كتب اين فرقه نكرده‌اند و طريق احوال ايشان نه پيموده‌اند به مجرد گمان دانش كه بر خود مىبرند طريق افترا و بهتان اين فرقه مىسپرند و بر جمعى ديگر از علماء ظاهر فى الواقع مشتبه گشته و از عالم قشر و صورت نگذشته‌اند لهذا جامع اين مجموعه جهت دفع اشتباه و رفع شبهه صورت سلاسل را بنهج دايره تحرير مىنمايد تا هر ذى شعورى و صاحب انصافى از تيه ظنون و شكوك برآيد . التوفيق من الله الاحد « 1 »\r\n\r\n\r\n","description":"","footnote":"\r\n( 1 ) - صورت سلاسل در آخر كتاب است\r\n","page_name":" 332 ","page_number":422},
  {"content":"\r\n\r\n\r\nدر بيان تربيت و رجوع و اخذ طريقت و خرقه و سلاسل صوفيه صافىطويت رضى اللّه عنهم\r\nبر ضمير طالبان طريق تحقيق پوشيده نماند كه علامه حلى در منهاج الكرامه و ابن ابى جمهور الاحسائى در كتاب مجلى و مولانا يوسف بهبهانى در كتاب رشحات و مولانا عبد الرحمن جامى در كتاب نفحات و مولانا محمد مؤمن طبسى در كتاب مناهج العرفا و مولانا حاجى محمد جعفر همدانى در كتاب مراحل السالكين رحمة اللّه عليهم اجمعين بيان نموده‌اند كه انتساب خرقهء زمرهء صوفيه و اخذ آداب طريقت فرقه عليه و سلاسل مشايخ صافى طوبه كلهم اجمعين به حضرت قطب الموحدين امير المؤمنين و يا به يكى از ائمه طاهرين صلوات و سلامه عليهم اجمعين مىرسد . و ايضا سيد علامه سيد حيدر آملى فرموده است كه شيخ ابو القاسم جنيد بغدادى پوشيده است خرقه از خالوى خود شيخ سرى سقطى و او از شيخ معروف كرخى و او از على بن موسى الرضا عليه التحيه و الثناء\r\nپس گفته‌اند كه از براى مشايخ صوفيه در علم طريقت دو نسبت مىباشد يكى نسبت صحبت و ديگرى نسبت خرقه .\r\n\r\nنسبت خرقه شيخ محمد حمويه\r\nاما صحبت شيخ الاسلام شيخ محمد حمويه با خضر بوده و اما خرقه او بركن الاسلام ابو على فارمدى و او از شيخ ابو القاسم گورگانى و او از ابو عثمان مغربى و او از ابو على كاتب و او از ابو على رودبارى و او از شيخ جنيد بغدادى .\r\nراقم گويد كه در بعضى از شجره اين طايفه ديده‌ام كه شيخ ابو عثمان پوشيده است خرقه از دست شيخ الحرم ابو عمر و زجاجى و او از شيخ جنيد بغدادى و گويا به خدمت هر دو بزرگوار رسيده است و از دست ايشان خرقه پوشيده باشد ، و شيخ جنيد بغدادى پوشيده است خرقه از دست خالوى خود شيخ سرى سقطى و او از شيخ\r\n\r\n","description":"","footnote":"","page_name":" 333 ","page_number":423},
  {"content":"\r\n\r\nمعروف كرخى ، و اختلاف كرده‌اند در نسبت خرقه شيخ معروف ، پس رفته اكثر محدثين از مشايخ كه معروف اخذ طريقه و خرقه نموده از مولاى خود قطب الاولياء على بن موسى الرضا عليه التحية و الثناء ، و رفته‌اند بعضى از مشايخ كه معروف اخذ خرقه و طريقه را از شيخ داود طائى و او از جيب عجمى و او از حسن بصرى و او از خدمت سيد اولياء على المرتضى عليه السّلام نموده است .\r\n\r\nنسبت خرقه شيخ شهاب الدين سهروردى به چند طريق\r\nاما شيخ شهاب الدين عمر سهروردى معلوم است نسبت او از قول خود كه فرموده است : اما بعد پوشيده است الشيخ المقرب المحدث المعمر نجم الدين ابو الوليد اسماعيل بن ابراهيم بن ابى بكر التفليسى المعروف بابن الامام خرقه تصوف را بشروط از نزد اهل آن يحيى بن عبد الرحمن بن على بن محمود جعفرى ، و او از جمال الدين ابو حامد محمد بن شيخ ابو الحسن على بن جمال سرابى ، و او از ابو الفتح محمود المحمودى الصابونى السلامى در خانه او و فرمود كه بپوشانيدند مرا خرقه به شرايط آن مشايخ ثلاثه كه يكى از ايشان محى الدين ابو عبد اللّه محمد بن ابراهيم بن احمد الحميرى الفارسى بود ، و او پوشيده است خرقه از دست والدش الشيخ الامام ابو اسحاق ابراهيم بن احمد الحميرى الفارسى ، و والد او از شيخ الشيوخ احمد بن خليفه بيضاوى ، و او از ابو اسحاق ابراهيم بن شهريار الكازرونى ، و او از شيخ ابو عبد اللّه محمد خفيف ، و او از جعفر حداد ، و او از امام ابو عمر اصطخرى ، و او از امام ابو تراب نخشبى ، و او از امام ابو على شقيق بلخى ، و او از امام ابو عمر و موسى بن زيد الراعى و او از اويس قرنى و او از امير المؤمنين على عليه السّلام .\r\nو نيز گفته‌اند كه ابو على شقيق بلخى به خدمت امام موسى الكاظم رسيده و از آن حضرت خرقه پوشيده است .\r\n\r\nطريقه ديگر\r\nآنكه شيخ ابو عبد اللّه محمد بن خفيف اخذ طريقه نموده از شيخ ابو القاسم جنيد بغدادى و نسبت شيخ جنيد قبل از اين مذكور شد .\r\n\r\n","description":"","footnote":"","page_name":" 334 ","page_number":424},
  {"content":"\r\n\r\nو طريق ثانى در نسبت خرقه ابو الفتح محمود محمودى الصابونى گفته است :\r\nكه پوشانيد مرا خرقه شيخ صدر الدين ابو الحسن محمد بن عمر بن على بن محمد حمويه جوينى ، و او از شيخ عماد الدين ابو الحفص عمر بن على بن شيخ الشيوخ ابو عبد اللّه بن حمويه و او رسيده بصحبت شيخ ابو الفضل محمد فارمدى و او بصحبت شيخ عبد اللّه بن على بن عبيد الطوسى معروف به كركان و او بصحبت سعد بن سلام مصرى و او بصحبت ابو عمرو محمد بن ابراهيم زجاجى نيشابورى و او بصحبت شيخ جنيد بغدادى .\r\n\r\nطريقه ديگر\r\nگفته‌اند كه شيخ ربانى شهاب الدين فرموده كه خرقه پوشانيد ما را عم ما شيخ الاسلام ابو نجيب ضياء الدين عبد القاهر بن عبد اللّه سهروردى و عم ايشان گفته كه پوشانيد مرا خرقه عم من شيخ الاسلام وجيه الدين عمر بن بن محمد المعروف بعمويه و پوشانيده بودند او را دو شيخ يكى پدر من محمد بن عمويه و او از شيخ احمد اسود دينورى و او از ممشاد دينورى و او از شيخ جنيد بغدادى و شيخ ثانى اخى فرج زنكانى و او از شيخ ابو العباس نهاوندى و او از شيخ ابو عبد اللّه خفيف و او از شيخ جنيد بغدادى و نسبت شيخ جنيد قبل مذكور شد .\r\n\r\nطريقه ديگر\r\nسيد محمد نوربخش فرمود كه ديدم نسخه‌ئى كه متضمن خرقه شيخ محمد بن طلحه شامى كه او شيخ بوده در شام و حلب و بغداد و ساير بلاد و صورت آن نسخه اين است كه : گفته بود شيخ محمد كه استماع نمودم من و نيست مرا توفيق مگر باللّه تعالى از شيخ خود و قبلى و قدومى و سبب نجاتى و آزادكننده گردن من و خالص گردانندهء من از صفات بشريه و ملحق سازندهء من باشباح نوريه يعنى عالم ارواح و معلم و معرف در علم وزن يعنى محاسبه « 1 » و مراقبه اجل و اوجد عالم الصفى صفى الدين تاج الاسلام ابو الحسن على بن ارمويه ، و او استماع نموده از شيخ صالح رغيب الدين خرابى ، و او شنيده از شيخ شهاب الدين سهروردى ، و او از شيخ ليث الدين جبائى ، و او از شيخ عفيف الدين حلبى ، و او از شيخ ذو النون مصرى ، و او شنيده بود از مولانا و سيدنا الامام الهمام على بن محمد النقى الهادى ، و او\r\n\r\n\r\n","description":"","footnote":"\r\n( 1 ) - نسخه و بستان : در علم وزن و بعضى محاسبه . . .\r\n","page_name":" 335 ","page_number":425},
  {"content":"\r\n\r\nاز پدرش الامام الهمام التمام محمد بن على التقى الجواد و او از پدرش الامام الهمام التمام على بن موسى الرضا العليم و او از پدرش الامام الهمام موسى بن جعفر الكاظم الحليم و او از پدرش الامام الهمام التمام جعفر بن محمد الصادق البار الامين و او از پدرش الامام الهمام التمام محمد بن على الباقر علوم الانبياء و المرسلين و او از پدرش الامام الهمام الهمام على بن الحسين ذو الثفنات سيد العابدين و او از پدرش ابى عبد اللّه الحسين الشهيد و او از برادرش الامام الهمام التمام ابى محمد الحسن الزكى المجتبى و او از پدرش الامام الهمام على بن ابى طالب امير المؤمنين و امام المتقين و او از سيد الاولين و الآخرين و الانبياء و المرسلين محمد المصطفى صلوات اللّه و سلامه عليهم اجمعين و آن حضرت از جبرائيل و جبرئيل عن اللّه سبحانه و تعالى ، و مشاهده اين نسبت در بيست و هفتم ربيع الاول سنه هشتصد و شصت و هفت در دارالسلام بغداد شد و صلى اللّه على سيدنا و نبينا و حبيب الهنا و طبيب قلوبنا و شفاء صدورنا و انيس نفوسنا محمد سيد الانبياء و المرسلين و آله الطيبين الطاهرين .\r\n\r\nنسبت خرقه اعز الدين دانيالى\r\nو فرموده است صاحب مناهج العرفاء كه بعضى از صاحبان سلاسل نسبت مىدهند خود را به‌واسطه معدودى از اولياء بسوى شيخ اعز الدين احمد دانيالى و استماع او از قطب - الدين عبد اللّه دانيالى و او از شيخ شمس الدين محمد ابو دلف دانيالى و او از شيخ مجد الدين اسماعيل دانيالى و او از شيخ الامين عبد السلام منجى و او از شيخ احمد بادازوى و او از شيخ خضر و او از شيخ ركن الدين دانيال و او از شيخ جمال الدين احمد خطيب و خطيب غياث الدين و هر دو خطيب از خطيب تاج الدين عبد المحسن بن عبد الكريم و او از خطيب ابو بكر و او از خطيب ابو نصر محمود و او از خطيب ابو القاسم عبد الكريم و او از شيخ ابو اسحاق ابراهيم كازرونى و او از شيخ حسين اكار شيرازى و او از عبد اللّه خفيف المدفون بشيراز و او از شيخ ابو حفظ حداد نيشابورى و او از شيخ ابو عمر اصطخرى و او از شيخ ابو تراب نخشبى و او از شيخ شقيق بلخى و او از امام همام موسى بن جعفر عليه السّلام ، و شيخ شقيق نيز شنيده است از شيخ ابراهيم ادهم و او از شيخ زيد بن موسى الراعى و او از شيخ اويس قرنى و او از امام همام\r\n\r\n","description":"","footnote":"","page_name":" 336 ","page_number":426},
  {"content":"\r\n\r\nامير المؤمنين عليه السّلام\r\nو جمعى گفته‌اند كه ابراهيم ادهم به خدمت امام محمد باقر رسيده و خرقه از آن حضرت پوشيده و سلسله چشتيه از آن جناب جارى شده است عن‌قريب مذكور خواهد شد .\r\n\r\nسلسله ديگر\r\nسيد اجل الدين عبد اللّه الحسينى و او از شيخ زين الدين خوافى و او از شيخ نور الدين عبد الرحمن القرشى و او از مشايخ خود ظهير الدين عيسى بن ابى آذرى و او از عبد السلام اقليدى و او از شيخ ابو الفتح واسطى و او از سيد احمد رفاعى و او از شيخ نور الدين عبد الرحمن قرشى و او از شيخ يوسف كورانى و او از مشايخ خود شيخ يوسف و او از شيخ حسن سيمرى و شيخ ظهير الدين عيسى و او از شيخ احمد جامى نامقى و او از شيخ ابو طاهر المهدى بن ابى سعيد ابو الخير و او از شيخ ابو نصر سراج و او از شيخ عبد اللّه نشابورى و او از شيخ محمد مرتعش و او از شيخ جنيد بغدادى « 1 » .\r\nو شيخ ثانى شيخ يوسف كورانى : شيخ نجم الدين محمود اصفهانى بوده و او شنيده از شيخ عبد الصمد نطنزى و او از شيخ نجيب الدين برغش شيرازى و شنيده‌اند از او شيخ ظهير الدين و شيخ عز الدين ابراهيم و شيخ حاجى شمس الدين محمد بن ابى النجم و شيخ نجيب الدين از شيخ شهاب الدين عمر سهروردى و او از شيخ عبد القادر الجيلانى و او از شيخ ابو سعيد مخزومى و او از شيخ ابو الحسن الهكارى و او از شيخ ابو الفرج طرطوسى و او از شيخ ابو الفضل عبد الواحد و او از شيخ ابو بكر شبلى و او از شيخ جنيد بغدادى .\r\nو شيخ شهاب الدين استماع نموده از شيخ ابو نجيب ضياء الدين عبد القاهر سهروردى و او از مشايخ شيخ عبد القاهر و شيخ احمد غزالى است و او از شيخ ابو بكر عبد اللّه نساج طوسى و او از شيخ ابو القاسم گورگانى و او از شيخ ابو عثمان مغربى و او از شيخ ابو على كاتب و او از شيخ ابو على رودبارى و او از شيخ جنيد بغدادى .\r\n\r\n\r\n","description":"","footnote":"\r\n( 1 ) - نسخه و بستان : و او از مشايخ خود شيخ يوسف و شيخ حسن و شيخ . . . و شيخ . .\r\nتا آخر بواو .\r\n","page_name":" 337 ","page_number":427},
  {"content":"\r\n\r\nصورت\r\nسلاسل\r\nمشايخ صوفيه\r\nرضوان الله عليهم\r\nاجمعين\r\n\r\n","description":"","footnote":"","page_name":" تصوير 1 ","page_number":428},
  {"content":"\r\n . \r\n","description":"","footnote":"","page_name":" تصوير 2 ","page_number":429},
  {"content":"\r\n . \r\n","description":"","footnote":"","page_name":" تصوير 3 ","page_number":430},
  {"content":"\r\n . \r\n","description":"","footnote":"","page_name":" تصوير 4 ","page_number":431},
  {"content":"\r\n . \r\n","description":"","footnote":"","page_name":" تصوير 5 ","page_number":432},
  {"content":"\r\n . \r\n","description":"","footnote":"","page_name":" تصوير 6 ","page_number":433},
  {"content":"\r\n . \r\n","description":"","footnote":"","page_name":" تصوير 7 ","page_number":434},
  {"content":"\r\n . \r\n","description":"","footnote":"","page_name":" تصوير 8 ","page_number":435},
  {"content":"\r\n . \r\n","description":"","footnote":"","page_name":" تصوير 9 ","page_number":436},
  {"content":"\r\n . \r\n","description":"","footnote":"","page_name":" تصوير 10 ","page_number":437},
  {"content":"\r\n . \r\n","description":"","footnote":"","page_name":" تصوير 11 ","page_number":438},
  {"content":"\r\n . \r\n","description":"","footnote":"","page_name":" تصوير 12 ","page_number":439},
  {"content":"\r\n\r\nصورت سلاسل مشايخ صوفيه رضوان اللّه عليهم اجمعين و شيخ عبد القادر نيز استماع نموده از قاضى وجيه الدين عمر سهروردى و او از مشايخ قاضى وجيه الدين شيخ اخى فرج زنكانى و او از شيخ ابو العباس نهاوندى و او از شيخ محمد روم و او از شيخ جنيد بغدادى .\r\n\r\nسلسله ديگر\r\nشيخ امير فانى باستماع او از شيخ زين الدين على ابو بكر خوافى و از جمله مشايخ شيخ زين الدين شيخ محمد تبادكانى است و شيخ احمد جامى و شيخ شهاب الدين اسماعيل و شيخ قطب الدين محمد و شيخ شمس الدين محمد مطهر و شيخ محمد و شيخ احمد نامقى « 1 » .\r\nو ايضا شيخ زين الدين خوافى از شيخ صدر الدين قونوى و او از شيخ على ساوجى و او از شيخ علاء الدوله سمنانى بواسطهء مريد او شيخ عبد اللّه غرجستانى و شيخ قتلق شاه عالم اترارى و شيخ ابو بكر تايبادى و شيخ حافظ دروينى و شيخ محمود حافظ و شيخ علاء الدوله باستماع او از شيخ عبد الرحمن اسفراينى و او از مريدان شيخ عبد الرحمن شيخ جبرائيل لودى « 2 » و شيخ صدر الدين ابو البركات شيرازى و بروايتى سيد نعمت اللّه كرمانى .\r\n\r\nسلسله صفويه\r\nشيخ صفى الدين اردبيلى و او از شيخ تاج الدين زاهد گيلانى و او از شيخ جمال تبريزى و او از شيخ شهاب الدين اهرى و او از شيخ ابو الغنائم ركن الدين سجاسى و او از شيخ قطب الدين ابو بكر ابهرى و او از شيخ نجيب الدين سهروردى و او از شيخ قاضى وجيه الدين عمر البكرى و او از شيخ جنيد بغدادى .\r\n\r\nسلسله نوربخشيه\r\nشيخ محمد بن على اللاهيجى و او از سيد محمد نوربخش قهستانى و او از خواجه اسحاق ختلانى و او از سيد على همدانى و او از شيخ محمود مزدقانى و او از علاء الدوله سمنانى و او از شيخ نور الدين عبد الرحمن اسفراينى و او از شيخ احمد ذاكر جوزقانى و او از شيخ رضى الدين لالاء غزنوى و او از شيخ نجم الدين كبرى و او از مريدان بابا كمال الدين جندى و شيخ سيف الدين باخرزى و شيخ سعد الدين حموى و شيخ بهاء الدين ولد و شيخ مجد الدين\r\n\r\n\r\n","description":"","footnote":"\r\n( 1 ) - كذا - ظاهر : و او از شيخ احمد جامى و او از شيخ . . . و او از شيخ . . .\r\n( 2 ) - بستان : لردى .\r\n","page_name":" 338 ","page_number":440},
  {"content":"\r\n\r\nبغدادى است و شيخ عزيز الدين نسفى از مريدان شيخ سعد الدين حموى است .\r\n\r\nسلسله ذهبيه\r\nآقا محمد كازرونى راقم او را ديده بود ، وى از آقا محمد هاشم شيرازى و او از سيد قطب الدين تبريزى و او از شيخ علىنقى فارسى و او از شيخ نجيب الدين الرضا و او از شيخ محمد على مؤذن خراسانى و او از شيخ حاتم و او از شيخ درويش محمد مذهب كار و او از شيخ تاج الدين حسين و او از شيخ غلامعلى نشابورى و او از شيخ حاجى محمد خبوشانى و او از شيخ شاه اسفراينى و او از شيخ عبد اللّه برزش‌آبادى المشهدى و او از خواجه اسحاق ختلانى\r\n\r\nسلسله چشتيه\r\nامير خسرو دهلوى و نجم الدين حسن دهلوى هر دو مريد شاه نظام الدين دهلوى بودند و او از فريد الدين شكر گنج و او از خواجه قطب الدين بختيارى و او از خواجه معين الدين حسن سنجرى و او از خواجه عثمان هروى و او از حاجى شريف زندى و او از قطب الدين مودود چشتى و او از خواجه يوسف سمعان چشتى و او از خواجه محمد بن احمد چشتى و او از خواجه احمد چشتى و او از شيخ ابو اسحاق شامى و او از علو الدين درى و او از شيخ هيره بصرى و او از حذيفه مرعشى و او از سلطان ابراهيم ادهم و او از امام همام محمد الباقر عليه السلام\r\n\r\nسلسله مولويه\r\nشيخ حسام الدين چلبى و شيخ صلاح الدين زركوب و شيخ بهاء الدين ولد هر سه مريد مولانا جلال الدين رومى بودند و او از شمس الدين تبريزى و او از بابا كمال الدين جندى و او از شيخ نجم الدين كبرى\r\n\r\nسلسله نقشبنديه\r\nبطريقى كه مولانا جامى در كتاب نفحات نوشته بر اين منوال است مولانا عبد الرحمن جامى و او از خواجه عبيد اللّه احرار و او از خواجه سعد الدين كاشغرى و او از نظام الدين خاموش و او از خواجه علاء الدين غجدوانى و او از خواجه بهاء الدين نقشبند بخارائى و او از سيد امير كلال و او از خواجه محمد بابا سجاسى و او از خواجه على راميتنى و او از خواجه عارف ديو كردى و او از خواجه عبد الخالق غجدوانى و او از ابو يعقوب يوسف همدانى و او از احمد\r\n\r\n","description":"","footnote":"","page_name":" 339 ","page_number":441},
  {"content":"\r\n\r\nغزالى الطوسى . فقير گويد كه بعضى از نقشبنديه مدعىاند بر اينكه سلسله نقشبنديه بابو بكر بن ابى قحافه خليفه ثانى مىرسد دليل ايشان استوار نيست در موضع خود مذكور مىشود .\r\n\r\nسلسله طيفوريه\r\nسلسله ابو يزيد بسطامى است و او مشهور است در اخذ طريقت از امام الهمام جعفر الصادق عليه السلام بعد از آنكه خدمت صد و سيزده شيخ رسيده و حضرت صادق صد و چهاردهم بوده ، و مدت هشت سال و زياده بر اين نيز گفته‌اند سقائى آن حضرت را نموده و بعد از آن آن حضرت وى را اذن هدايت فرموده و ابو يزيد به وطن مراجعت كرده و چند سال در بسطام بوده و جمعى كثير را هدايت فرموده و هم در بسطام به رحمت ايزدى و اصل شده سلسله او اينست : شيخ زين الدين ابو بكر خوافى و او از شيخ جمال الدين عبد الحميد بسطامى و او از على بسطامى و او از عبد اللّه بسطامى و او از ابو الصدق ابو بكر ابن داود و او از امير نظام الدين محمود و او از نجم الدين فضل اللّه و او از جلال الدين مسعود و او از مجد الدين شاهنشاه و او از جمال الدين على و او از عز الدين و او از عبد العزيز و او از جمال الدين عبد الحميد و او از شيخ كبير اردستانى و او از حسن درزخى و او از ابى بكر اميمان « 1 » و او از ابراهيم كشبان و او از عمو موسى و او از ابو يزيد بسطامى و او از امام همام جعفر الصادق\r\n\r\nطريقه ديگر\r\nو بطريق ديگر شيخ ابو اسحاق و او از شيخ على صوفى و او از شيخ يوسف بناء و او از شيخ ابو العباس موسوس و او از شيخ محمد اسماعيل مغربى و او از شيخ ابو بكر وراق و او از شيخ ابو عبد اللّه ترمدى و او از شاه شجاع كرمانى و او از شيخ ابو عبيد بصرى و او از شيخ عبد اللّه بصرى و او از شيخ عبد اللّه مكى و او از بو عبد اللّه و او از فضل و او از احمد و او از يحيى و او از ابو الحسين نورى و او از سيد زقه منصور و او از عمار و او از احمد و او از عاصم و او از ابو تراب نخشبى و او از عمر حداد و او از احمد خضرويه و او از يحيى بن معاذ رازى\r\n\r\n\r\n","description":"","footnote":"\r\n( 1 ) بستان : اميهان\r\n","page_name":" 340 ","page_number":442},
  {"content":"\r\n\r\nو او از حاتم اصم و او از سليمان دارانى و او از ابو يزيد بسطامى و او از شيخ شقيق و او از حارث محاسبى و او از بشر حافى و او از سرى سقطى و او از معروف كرخى و او از فضيل بن عياض و او از ذو النون مصرى و او از ابراهيم ادهم و او از حسن بصرى و او از امام همام امير المؤمنين عليه السلام\r\n\r\nسلسله كميليه\r\nشيخ اسماعيل قصرى از شيخ اسماعيل مانكيل و او از شيخ محمد خادم قصرى و او از شيخ ابو العباس بن ادريس و او از شيخ ابو القاسم رمضان و او از شيخ ابو يعقوب طبرسى و او از شيخ ابو عبد اللّه بن عثمان و او از شيخ ابو يعقوب نهرجورى و او از شيخ عبد الواحد بن زيد و او از كميل بن زياد النخعى و او از امير المؤمنين عليه السلام\r\n\r\nسلسله پير جمالى\r\nپير جمال الدين صوفى اردستانى و او از پير مرتضى اردستانى و او از پير امام الدين نائينى و او از شيخ علاء الدوله زوارى و او از شيخ زين الدين نائينى و او از شيخ امام الدين پدر خود و او از شيخ عبد السلام كاموسى و او از مريدان شيخ عبد السلام بابا عارف مقارى و شيخ محمد اصفهانى است و شيخ عبد السلام استماع نموده از شيخ فخر الدين عراقى و او از بهاء الدين زكرياى ملتانى و او از شيخ شهاب الدين سهروردى\r\n\r\nسلسله ديگر\r\nشيخ ابو العلاء احمد بن محمود يزدى و او از شيخ محمود شيروانى و او از شيخ احمد يسوى و او از شيخ شهاب الدين سهروردى الى آخر .\r\n\r\nسلسله ديگر\r\nشيخ صدر الدين قونوى و او از شيخ محى الدين عربى و او از شيخ ابو محمد يونس قصار نشابورى و او از شيخ عبد القادر جيلانى و او از شيخ ابو يزيد مخزومى و او از شيخ ابو الحسن قزوينى و او از شيخ ابو الفرج طرطوسى و او از شيخ ابو الفضل عبد الواحد تميمى و او از شيخ ابو الحسن المشهور به زهيد فارسى و او از ابو بكر شبلى و او از شيخ جنيد بغدادى .\r\n\r\nسلسله ديگر\r\nمشهور به پير حاجات شيخ محمد بن احمد بن ابى نصر الحازم و او از شيخ عبد اللّه انصارى و او از شيخ ابو الحسن\r\n\r\n","description":"","footnote":"","page_name":" 341 ","page_number":443},
  {"content":"\r\n\r\nخرقانى و او از ابو العباس قصاب آملى و او از شيخ محمد بن عبد اللّه نطنزى و او از شيخ ابو محمد جريرانى « 1 » و او از شيخ جنيد بغدادى .\r\n\r\nسلسله ديگر\r\nشيخ ناصر الدين ابن محمد كوفى و او از ابو نصر عبد الرحمن قنسرى و او از شيخ ابو على دقاق و او از شيخ ابو القاسم نصرآبادى و او از شيخ ابو بكر شبلى و او از شيخ جنيد بغدادى\r\n\r\nسلسله ديگر\r\nشيخ روزبهان بقلى و او از شيخ محمود بن خليفه بيضاوى و او از شيخ ابو بكر محمد خطيب و او از شيخ ابو نصر محمد خطيب و او از شيخ ابو القاسم خطيب و او از شيخ ابو اسحاق كازرونى و او از شيخ حسين اكار شيرازى و او از شيخ ابو عبد اللّه خفيف و او از شيخ محمد رويم و او از شيخ جنيد بغدادى\r\n\r\nسلسله ادهميه\r\nبابا حافظ مشهور به كهنه‌پوش و او از سيد محمد ماهروى و او از سيد زين العابدين هاشمى و او از شيخ ابراهيم رومى و او از شيخ ابراهيم خطائى و او از ابو معدن صنعائى و او از سلطان ابراهيم ادهم و او از امام همام محمد الباقر عليه السلام\r\n\r\nطريق ديگر\r\nاخذ نموده سيد محمد ماهروى از سيد احمد ترمدى و او از حاجى نظام الدين فارسى و او از حاجى محمد بغدادى و او از شيخ محمود عدنى و او از سيد نصير الدين بلخى و او از حاجى عمران طايفى و او از حاجى منصور بلخى و او از سيد حسام الدين رودبارى و او از حاجى خليل درياآبادى و او از شيخ عبد العزيز بخارى و او از شيخ ابراهيم تسترى و او از جلال الدين مشهدى و او از شيخ ابراهيم خطائى و او از ابو المعدن صنعائى و او از سلطان ابراهيم ادهم و او از امام همام محمد الباقر\r\n\r\nطريق ديگر\r\nعين القضاة همدانى و مجد الدين حكيم سنائى غزنوى و نجيب الدين سهروردى اخذ نموده‌اند از شيخ احمد غزالى\r\n\r\n\r\n","description":"","footnote":"\r\n( 1 ) - بستان : حبر برانى\r\n","page_name":" 342 ","page_number":444},
  {"content":"\r\n\r\n\r\nسلسله رفاعيه\r\nطريقه ايشان به سيد احمد رفاعى ابن ابى الحسين بن على الموسوى مىرسد و او از شيخ على قارى و او از ابو الحسين العجمى و او از ابو الفضل بغدادى و او از ابو الفضل كاهج و او از على عظام و او از على قارغانى و او از شيخ شبلى و او از جنيد بغدادى .\r\n\r\nسلسله بكتاشيه\r\nاين سلسله بحاجى بكتاش ولى منتهى مىشود و نسبت او به امام همام موسى بن جعفر عليه السلام مىپيوندد\r\n\r\nسلسله ديگر\r\nقطب الدين حيدر بن جلال الدين تونى از حاجى نظام الدين فارسى و او از شيخ حاجى محمد بغدادى و او از شيخ حاجى محمود عدنى و او از شيخ حسين ترمدى و او از شيخ حاجى محمود فارسى و او از سيد نصير الدين بلخى و او از حاجى عمران طايفى و او از حاجى منصور بلخى و او از سيد حسام الدين رودبارى و او از سيد جلال الدين مشهدى و او از شيخ ابراهيم خطائى و او از سلطان ابراهيم ادهم و او از امام همام محمد الباقر عليه السّلام .\r\n\r\nسلسله قادريه\r\nمنسوبست بشيخ عبد القادر جيلانى و طريقه آن بدين منوال است كه او از شيخ ابو سعيد مخزومى و او از ابو اسحاق على هكارى و او از ابو الفرج طرسوسى و او از ابو الفضل عبد الواحد تميمى و او از شيخ ابو بكر شبلى و او از جنيد بغدادى - و نسب او حسينى الحسنى است و طريقه او در عراق و فارس معمول بوده همچنان‌كه در ساير بلاد اسلام معمولست .\r\n\r\nسلسلهء نعمت‌اللهيه\r\nاكثر سالكان ايران و بعضى از اهالى بلاد هندوستان در اين زمان بدان طريقه عمل مىنمايند فقير مدت سى و شش سال در اكثر بلاد اسلام گرديدم و به خدمت اولياى دين و عرفاى صاحب يقين و علماى عصر و حكماى دهر رسيدم همواره در آن مدت كه سياحت مىنمودم طالب طريق مستقيم و منهج قويم بودم و در هر طريقه به اشخاصى كه گمان نيك و حسن ظن مىبردم صحبت و خدمت ايشان را بر خود لازم مىشمردم تا\r\n\r\n","description":"","footnote":"","page_name":" 343 ","page_number":445},
  {"content":"\r\n\r\nاينكه به خدمت اكابر سلسلهء نعمت‌اللهيه رضويه مشرف شدم و به دايرهء بندگى و ارادت آن بزرگواران درآمدم و ملازمت سلطان العارفين و برهان المحققين العارف الربانى الحاج محمد جعفر قراگوزلوى همدانى الملقب بمجذوب على شاه طيب اللّه ثراه را برگزيدم و از يمن انفاس قدسى اساس آن حضرت به مقدار استعداد فطرى فيض‌ياب گرديدم  الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ \r\nاكنون بدان كه فرزند سعادتمند مكرم فضائل و كمالات توأم الواثق بلطف الخفى و الجلى جناب ميرزا على الملقب بثابت على قهفرخى اسامى مشايخ سلسله عليه را برين نهج نظم نموده است :\r\nنظم :\r\n منت ايزد را كه جان بخشيد و دل * جان و دل بخشيد اندر آب و گل\r\nداد دل تا جايگاه جان شود * داد جان تا منزل جانان شود\r\nآدم از گلزار ايجادش گلى * جبرئيل از باغ صنعش بلبلى\r\nظاهر از هر ذره همچون آفتاب * در هزاران پرده اما بىحجاب\r\nذكر خود را صيقل دلها نمود * پس در آن دلهاى صافى جا نمود\r\nبىقرين اما بهر رازى قرين * بىرفيق اما رفيق مستكين\r\nعقل اول واله و ديوانه‌اش * نفس كل شمعى ز خلوت‌خانه‌اش\r\nاحمد مرسل كه جان آدم است * جان آن آدم كه جان عالم است\r\nعالم و آدم طفيل بود او * هر دو عالم خوشه‌چين جود او\r\nآن زمانش در نبوت حق ستود * كه نشان از هستى آدم نبود\r\nگرنه با اخلاص او همدم شدى * آدم خاكى كجا آدم شدى\r\nگرنه در كشتى اخلاصش شدى * نوح كى خرگاه بر جودى « 1 » زدى\r\nگر نمىگشتى عطاى او دليل * ز آتش نمرود چون رستى خليل\r\nپرده گر وى برنيفكندى ز كار * كى شدى نور ولايت آشكار \r\n\r\n\r\n","description":"","footnote":"\r\n( 1 ) - جودى : كوهى است كه كشتى نوح بر آن قرار گرفت و در قرآن فرمايد  « وَ اسْتَوَتْ عَلَى الْجُودِيِّ » \r\n","page_name":" 344 ","page_number":446},
  {"content":"\r\n\r\n گر ولايت مىنگشتى آشكار * كى شدى ذات خدا آئينه‌دار\r\nآينه ذات خدا دانى كه كيست * آنكه اوصاف خدا با وى يكيست\r\nرهنماى هر نبى و هر ولى * مظهر ذات خدا يعنى على\r\nانبياء طفل دبستان ويند * اوليا گلهاى بستان ويند\r\nعرش اعظم پايگاه پست اوست * دست موسى آستين دست اوست\r\nباد تا مهر است زيب آسمان * باد تا سرو است زيب بوستان\r\nبر روان او و آل طاهرين * صد هزاران رحمت از جان آفرين\r\nگفت پيغمبر كه دانش كن طلب * خواه در چين خواه در شام و حلب\r\nكن طلب از مهد تا وقت لحد * علم روزان و شبان با جدوجهد\r\nعلم را ز افواه مردان ياد گير * هرچه غير از قول مردان بادگير\r\nمرد كبود ؟ آنكه از دنيا گذشت * آنكه از دنيا و ما فيها گذشت\r\nجز خدا از هرچه بينى پا كشيد * رخت از خشكى سوى دريا كشيد\r\nآنكه از ياد خدا آتش فروخت * اولين دم هستى خود را بسوخت\r\nآرزوى خويش بر يكسو نهاد * بر بساط لطف حق پهلو نهاد\r\nاين گروه رند ربانى استند * ديگران مردان اين ره نيستند\r\nبيشه شيران نه جاى روبه است * خرمن آتش نه مأواى كهست\r\nخود نه جولانگاه خفاش است اين * مظهر مهر ضياپاش است اين\r\nچونكه منزلگاه رندانست اين * بهر زاهد طرفه زندانست اين\r\nچون سخن از حلقه مردان رسيد * پس قلم بايد بهر دفتر كشيد\r\nهركه در راه طريقت ره رود * بايد از پيران ره آگه شود\r\nپس نگارم نسبت اين سلسله * از دل شيران برآرم ولوله\r\nگرچه از مردان اين ره نيستم * پيرو پيران ربانى استم\r\nتا بود جان چاكر اهل دلم * مهر ايشانست در آب‌وگلم\r\nبر در پيران اين ره بنده‌ام * من سگ اين آستان تا زنده‌ام \r\n\r\n","description":"","footnote":"","page_name":" 345 ","page_number":447},
  {"content":"\r\n\r\n گر بخوانندم سگ اين آستان * پاى بگذارم بفرق فرقدان\r\nبنده درگاه سلطان ولى * چاكر اهل صفا ثابت على\r\nچونكه روى از دو جهان برتافتم « 1 » * اين لقب از پير كامل يافتم\r\nپير كامل قطب گردون كمال * مظهر حق مهر درياى وصال\r\nدر شريعت پيشواى اهل دين * در طريقت مرجع اهل يقين\r\nآنكه از جام وفا مست على است * در گشاد كارها دست على است\r\nپير شه مست على شاه ولى * هست شاه فرد مجذوب على\r\nآنكه مثلش مادر گيتى نزاد * پير گردون مثل او نارد به ياد\r\nپير مجذوب آن امام خافقين * مظهر نور على باشد حسين\r\nپير آن سلطان حسين شاه ولى * هست فياض جهان نور على\r\nپير آن نور على شاه فريد * هست آن معصوم على شاه شهيد\r\nپير وى آمد على شاه رضا * مصطفى المجتبى المرتضى\r\nپير وى آن صاحب تمكين بود * ماه اوج فخر شمس الدين بود\r\nپير شاه شمس دين محمود بود * كآدم‌آسا خلق بردندش سجود\r\nپير محمود آن شه فرد ودود * شاه شمس الدين ثالث آنكه بود\r\nهم محمد نام و هم احمدنژاد * پيروى سلطان كمال الدين راد\r\nآن عطية اللّه ثانى كه بود * مخزن اسرار سبحان ودود\r\nشاه شمس الدين ثانى پير اوست * مغز عرفان او برآورده ز پوست\r\nهست پير شمس دين پاك‌زاد * شه حبيب اللّه محب اللّه راد\r\nمير شمس الدين محمد پير اوست * در طريقت رهنما و مير اوست\r\nپير شمس الدين فخر كاملين * شه خليل اللّه بود برهان دين\r\nپير برهان كز همه ره آگه است * شه كمال الدين عطيةاللهست\r\nبر كمال الدين كه دانى شه بود * شه حبيب الدين محب اللّه بود \r\n\r\n\r\n","description":"","footnote":"\r\n( 1 ) - بستان : چون رخ از هر دو جهان برتافتم .\r\n","page_name":" 346 ","page_number":448},
  {"content":"\r\n\r\n پيروى برهان خليل اللّه بود * كش در اين ره نعمت اللّه ره نمود\r\nآنكه اندر هر دلى بد منزلش * گرنه جاى اوست كى خوانم دلش\r\nاز جناب نعمت اللّه ولى * تا بشمس الدين ثالث منجلى\r\nجمله‌اند از آل شاه خافقين * شهسوار دشت جانبازى حسين\r\nپير وى را دان بوجه نافعى * شيخ عبد اللّه شاه يافعى\r\nپير عبد اللّه شاه راستين * شيخ صالح بود مرد پاك دين\r\nپير صالح آنكه خود معروفى است * آن شه كامل كمال كوفى است\r\nپيروى باشد شه فرد شهيد * مخزن اسرار يزدان بو سعيد\r\nپير شيخ بو سعيد آن شاه راد * هست بو مدين ولى پاك راد\r\nشيخ بو مدين امام نيك‌نام * بود ابو مسعود آن عاليمقام\r\nپيروى كز وى جهانى مات بود * مايه بركات ابو البركات بود\r\nپير بو البركات ابو الفضل گزين * مسكنش بغداد شاه پاكدين\r\nپيروى شه احمد غزاليست * آنكه در ملك ولايت والى است\r\nپيروى بر فرق مردان تاج بود * شيخ ابو بكر است و خود نساج بود\r\nپير بو بكر آن شه نورانى است * كنيتش بو القاسم گورگانيست\r\nپير بو القاسم بصافى مشربى * بود ابو عمران امام مغربى\r\nپير بو عمران امام پاك‌زاد * بو على كاتب شه عالىنژاد\r\nكيست دانى پير شيخ بو على * بو على رودبارى ولى\r\nآنكه بودش طاير الهام صيد * رهنمايش كيست مىدانى جنيد\r\nشيخ او سرى سقطى شاه راد * شيخ او معروف آن صافى نهاد\r\nكيست بر معروف دانى رهنما * در طريقت شه على موسى الرضا\r\nمظهر ذات خداوند جلى * نور چشم سرور مردان على\r\nدرگهش باب المرام عالم است * منكر اين قول در عالم كم است\r\nرهنماى اوليا آن حضرتست * پيشواى راه ما آن حضرتست \r\n\r\n","description":"","footnote":"","page_name":" 347 ","page_number":449},
  {"content":"\r\n\r\n از پدر او داشت او هم از پدر * متصل تا حضرت خير البشر\r\nنسبت اين سلسله گفتم تمام * تا بماند يادگارى و السلام \r\n\r\nگفتار در اصطلاح صوفيه در انسان كامل\r\nپوشيده نماند كه انسان كامل را باسامى مختلفه مىخوانند و از وجهى و مناسبتى مسمى به اسمى مىنمايند من‌جمله جبرئيل و ميكائيل و اسرافيل و عزرائيل انسان كامل را مىگويند جبرئيل ازآن‌جهت كه از عالم حقايق و دقايق خبر مىدهد . ميكائيل از براى آن مىگويند كه از معارف و مكارم بطالبان رزق‌بخش است ، و اسرافيل بدين سبب مىگويند كه از معاد و بازگشت مريدان را آگاه مىفرمايد ، عزرائيل به علت آن مىگويند كه قتل نفس امارهء مريدان مىنمايد\r\nنظم :\r\n قطب وقتست او و اسرافيل جان * مرده سازد زنده سازد در زمان\r\nگر سرافيلش بخوانى تو بجاست * جبرئيلش گر بگوئى هم رواست\r\nاوست ميكائيل ارزاق حضور * اوست عزرائيل نفس پرشرور\r\nآدم كل است و مسجود ملك * غايت ايجاد و مقصود فلك \r\nآدمش مىگويند زيرا كه معلم طالبان راه هدايتست ، نوحش مىگويند : براى آنكه نجات‌دهنده از طوفان بلاء است ، ابراهيم مىگويند زيرا كه از نار هستى گذشته و نمرود خواهش را كشته و خليل حضرت حق جل شانه گشته است ، موسى مىگويند براى آنكه فرعون هستى را به نيل نيستى غرق نموده در طور قرب إله مناجات مىكند ، خضر مىگويند به جهت آنكه از آب حيوان علم لدنى خورده و بحيات جاودانى پى برده ، داود « 1 » مىگويند زيرا كه جالوت هستى را كشته و خليفه خدا گشته ، لقمان نيز مىگويند زيرا كه حكيم الهى و به حقيقت اشياء او را كمال آگاهى است ، افلاطون نيز مىگويند زيرا كه طبيب نفوس است و در شناختن علل و امراض باطنى مانند جالينوس ، سليمان نيز گويند زيرا كه زبان مرغان مىداند يعنى مطلع بر احوال مريدانست و بطيور حواس ظاهرى و باطنى خود حكمران ، عيسى زمان نيز مىنامند براى آنكه دلهاى\r\n\r\n\r\n","description":"","footnote":"\r\n( 1 ) - نسخه : الياس\r\n","page_name":" 348 ","page_number":450},
  {"content":"\r\n\r\nمرده را زنده مىسازد و دجال اعور آمال را برمىاندازد ، و مهدى و هادى نيز مىگويند چنان كه مولوى گفته .\r\nبيت :\r\n هادى و مهدى ويست اى راه‌جو * هم به پنهان هم نشسته روبرو \r\nاسكندر نيز مىگويند زيرا كه سد ياجوج و مأجوج خطرات نفسانى و خطوات شيطانى مريدان را مىبندد ، و سيمرغ نيز مىگويند بدان جهت كه در پس قاف قالب مخفى است ، سواد اعظم و بحر محيط نيز مىگويند براى آنكه هر طالب كه خود را بدان مىرساند او را از آلودگى پاك مىگرداند ، يوسف نيز مىگويند جهت آنكه در مصر ولايت عزيز است ، آفتاب نيز مىگويند زيرا كه پرتو شفقت بر هركس مىاندازد ، ابر و سحاب نيز مىگويند براى آنكه طالبان را از معارف سيراب مىسازد ، ترسا نيز گويند براى آنكه مجرد و آزاد است ، مرآت و آينه نيز گويند از جهت آنكه هركس بوى مقابل مىشود اگر متقى است نيك مشاهده مىنمايد و اگر شقى است زشت ملاحظه مىكند كما قال المولوى .\r\nبيت :\r\n گفت من آئينه‌ام مصقول دوست * ترك و روم و هندو آن بيند كه اوست \r\nپير مىفروش و ساقى نيز مىگويند زيرا كه نشئه‌بخش طالبان است ، مطرب نيز گويند زيرا كه بر سالكان طريق طرب و فرح مىبخشد ، درويش و صوفى و مرشد و شيخ و مؤمن ممتحن و محسن و عارف و معشوق و عزيز و كامل و پادشاه نيز مىگويند و غير از اين‌ها كه مذكور گشت نيز باسامى بسيار و نامهاى بيشمار انسان كامل را برمز و كنايه و استعاره مىخوانند .\r\nنظم\r\n گفتمش پوشيده بهتر سر يار * خود تو در ضمن حكايت گوش دار\r\nخوش‌تر آن باشد كه سر دلبران * گفته آيد در حديث ديگران \r\n\r\n( گفتار در بيان اعتقادات صوفيه بطريق اجمال )\r\nاين فرقه مىگويند كه حق سبحانه و تعالى واحد است كه ثانى براى او نيست ،   قُلْ هُوَ اللَّهُ أَحَدٌ   همين معنى است وحدت او ذاتى حقيقى است معنى او اينست كه همتا و\r\n\r\n","description":"","footnote":"","page_name":" 349 ","page_number":451},
  {"content":"\r\n\r\nعديل و نظير ندارد نه آنكه مراد وحدت عددى يا شخصى يا نوعى يا جنسى باشد چه هر سه از خواص ممكناتست ، و أحد است كه اجزاء خارجى و وهمى و عقلى در او نيست و به‌هيچ‌وجه تركيب در حريم او راه ندارد . و بجميع صفات كمال مثل قدرت و علم و حيات و سمع و بصر و اراده و تكلم آراسته است ، و منزه است از جميع نقايص و رذايل مانند جسم و تركيب و حال و محل و شريك و ماده و صورت و احتياج و ديده شدن و زوجه و ولد و جوهر و عرض ، و او را زوال نباشد ، موجود و معدوم ساختن از او است  يَمْحُوا اللَّهُ ما يَشاءُ وَ يُثْبِتُ . \r\nو او است اول بلا اول و آخر بلا آخر اجل است از اينكه بوده باشد پيش از او يا با او شىء بلكه بوده است و هيچ موجودى و شيئى نبوده است ، و همه اشياء مخلوق و مصنوع او است ، و مسبوق مىباشد بعدم حقيقى نفس الامرى ، و همه اشياء را بعلم و قدرت و ارادهء خود از كنم عدم به دايرهء وجود آورده است ، و نيست او را رابطه‌ئى با عالم سواى خالقيت او و مخلوقيت آنها ، مباين است با آنها ذاتا و صفاتا و فعلا ، طريق جبر و تفويض هر دو باطل است بلكه فعل عباد در طاعت و معصيت از خود ايشانست اول بتوفيق الهى و ثانى بخذلان او بهم رسيده و بجميع ممكنات قدرت او متساويست  وَ هُوَ عَلى كُلِّ شَيْءٍ قَدِيرٌ * \r\nو علم او باشياء سابق بر ايجاد و لاحق بر آن بلا تفاوتست  أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ  پس ايجاد كرده اشياء را مطابق علم خود ، علم او بجزئيات مثل علم او است بكليات و عالمست بغيب و شهادت و غيبيت غيب نسبت بما مىباشد و الا نسبت به او همگى يكسانند ، و به اراده ايجاد نموده است هر چه را ايجاد كرده است ، و نه از راه احتياج است ايجاد او بلكه غنى است از همه اشياء و همگى در اصل وجود و قوام بقا محتاج مىباشند به او جل و علا ، و بكنه ذات او احدى را راه نيست خواه ادراك عقلى يا خيالى يا بصرى باشد فاذن  لا يُحِيطُونَ بِهِ عِلْماً  و لقاء و رويت و معرفت كه در اخبار و آثار و ادعيه وارد است راجع مىباشند به بصيرت كامله قلبيه چنان كه مأثور است كه ليست الرؤية بالقلب كالرؤية بالعين ، و منزه است او سبحانه و تعالى از تشبيه و\r\n\r\n","description":"","footnote":"","page_name":" 350 ","page_number":452},
  {"content":"\r\n\r\nتعطيل ، و او رب العالمين است همه را تربيت مىنمايد رازقى است كه همه بر خوان بىدريغش نشسته‌اند و نعمت او را مىخورند و آسمانها را او در گردش دارد هريك را به حركت خاص ، قاضىالحاجاتست كه حاجتى را كه به او عرض نمايند اجابت مىفرمايد بلكه بىامر او برگى از درخت نمىافتد .\r\nو همه انبياء بر حقند و او فرستاد حضرت خاتم الانبياء محمد مصطفى صلى اللّه عليه و آله را و مبعوث كرد او را به كافه ناس و بشير و نذير و داعى الى اللّه است باذن او در رسانيدن آن جناب به امت خود آن چيزى را كه مأمور بود به رسانيدن او ، و اداء فرمود امانت مودعه نزد خود را . ايمان و اقرار واجبست به هرچه آن حضرت فرموده است مجملا از آن جمله معراج است كه ايمان به جسمانيت و روحانيت هر دو لازم است .\r\nو خليفه او بلافصل سرور اولياء على مرتضى و يازده فرزند او است و اخيرى موجود وحى است و در هر وقت كه مشيت اللّه قرار گرفته است ظاهر خواهد شد و عالم را مملو از عدالت خواهد فرمود بعد از آنكه مملو از ظلم و جور شده باشد و ايشان همگى مخلوق و معصومند از گناه كبيره و صغيره ، بعد از جناب رسول افضل و اكمل مىباشند از جميع مخلوقات ، و مشيت و اراده ايشان تابع مشيت و اراده حضرت بارى است  لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ ،  و شفاعت ثابتست از جهت جناب رسالت پناهى و ائمه ولايت جاهى و اهل صلاح از مؤمنين و نجات مىدهد خداى تعالى به شفاعت ايشان بسيارى از گناهكاران را .\r\nبيت :\r\n هركه او جانب على نه نكوست * هركه گو باش من ندارم دوست \r\nفشار قبر و سؤال نكير و منكر و عذاب قبر و احياء اجساد در قبور همگى حق است و ميزان و صراط حق است ، بهشت و دوزخ الحال موجودند .\r\nو آنچه قرآن مجيد و احاديث كه ائمه اطهار به او ناطقند از حور و غلمان و قصور و رضوان و ماكولات و مشروبات و غير ذلك از مستلذات و مولمات همگى حق و ثابت مىباشند گروهى در جهنم و گروهى در بهشت خواهند بود .\r\nديگر آنكه فرائض از طهارت و صلاة و صوم و زكات و خمس و حج و جهاد\r\n\r\n","description":"","footnote":"","page_name":" 351 ","page_number":453},
  {"content":"\r\n\r\nو امر بمعروف و نهى از منكر نزد تحقق و شرائط اين‌ها حق و ثابت است ،\r\n« حلال محمد حلال الى يوم القيامة و حرامه حرام الى يوم القيامة »\r\nحاصل كلام آنكه .\r\nبيت :\r\n ز شرع ار يك دقيقه ماند مهمل * شوى در هر دو كون از دين معطل \r\n\r\n( گفتار در بيان اعتقادات صوفيه در وحدت وجود )\r\nبر راى طالبان طريق و سالكان راه تحقيق پوشيده نماند كه شيخ ما ادام اللّه بركاته مىفرمايد كه جناب حق سبحانه و تعالى وجود بحت و انيت محض است ، در آن مرتبه اسمى و رسمى و نعتى نيست بلكه كل در آن مستهلكند و آن مرتبه را تعبير بمجهول مطلق نموده و صوفيه غيب الغيوب فرموده‌اند باعتبار آنكه خبرى نمىتوان داد و لسان بيان آن نمىتوان گشاد عقول عقلاء و فهوم فهماء در آنجا قاصر و معرفت عرفاء و بصيرت انبياء همه در آن فاتر است نظر به اين مقام است كه گفته‌اند :\r\nامر معقول يرى اثره و لا يرى عينه اين مرتبه را حكماء وجود خاص موسوم گردانيده‌اند و عرفاء او را به شرط لا ، واحديت ذاتيه صرفه را بطن كل باطن ناميده‌اند « 1 » جميع انبياء و اولياء و حكماء باختلاف مشارب از اين مقام خبرى و علمى ندارند و چگونه خبرى و علمى توان داشت كه اگر خبرى يا علمى به آن مرتبه رسد محدود و محاط خواهد شد تعالى الله عن ذلك .\r\nو\r\nفى الكافى عن عبد الرحمن بن ابى نجران قال سألت ابا جعفر عن التوحيد فقلت أتوّهم شيئا فقال نعم غير معقول و لا محدود\r\n. نعم تصديق است كه واقع شده است موقع جمله يعنى توهم و تصور مىكنى شىء را كه معقول بذات مقدسه خود نيست و محدود باجزاء حقيقيه مثل ماده و صورت نيست و محدود بحدود عقليه و حسيه نيست چه اگر به اين وجه او را توهم و تصور نموده باشد محدود و مقصور است بتوحيد معتقد نشده بلكه او را شريك با مخلوقات ساخته و اشاره فرموده است به او بقول خود كه فما وقع وهمك عليه من شىء فهو خلافه لا يشبهه شىء و لا تدركه الاوهام كيف تدركه الاوهام و هو خلاف ما يتصور فى الاوهام انما يتوهم شىء غير معقول و لا محدود\r\n\r\n\r\n","description":"","footnote":"\r\n( 1 ) - كذا\r\n","page_name":" 352 ","page_number":454},
  {"content":"\r\n\r\nيعنى منحصر است طريقه معرفت او به اينكه توهم كرده شود اينكه شىء است به حقيقت شيئيت ، موجود است در خارج لذاته و عارض نمىشود او را وجود و شيئيت و ملحق نمىگردد او را صفات و نه كيفيت و نمىباشد معقول بكنه قطعا و نه محدود است بحدود اصلا ، و نه منعوت بصفات ممكنات و نه مشابه به چيزى از مخلوقاتست جناب سرور اولياء فرموده است :\r\nو لا خرقت الاوهام حجب الغيوب اليك فاعتقد منك محدودا فى عظمتك\r\nچونكه مىباشد حق سبحانه و تعالى از حيثيت ذات و حقيقت در حجاب عزت و غيبت و نيست نسبتى ميانه او و ميانه ما سوى ، پس مىباشد خوض در او ازاين‌جهت و تشوق بطلب او باعث تضييع وقت و طلب مطلوب غيرممكن و ازاين‌جهت است كه جناب بارى بلسان الرحمه اشاره فرموده است  وَ يُحَذِّرُكُمُ اللَّهُ نَفْسَهُ وَ اللَّهُ رَؤُفٌ بِالْعِبادِ . \r\nمرتبه ديگر از وجود وجوديست كه فعل و ظل آن وجود است و جميع نعوت جماليه و جلاليه در او مندمج است نه مثل اندماج جزو در كل يا مظروف در ظرف بلكه مثل اندراج لازم در ملزوم و مثل‌اند راج نصف بودن و ثلث بودن و ربع بودن در واحد عددى پيش از آنكه جزو دو و سه و چهار شود يعنى عدد يك را چون ملاحظه كنى قبل از آنكه جزو دو شود نصف دو بودن در او مندمج است و پيش از آنكه جزو سه شود ثلث سه بودن در او مندمج است ، همچنين احاطه وجود منبسط بما سوى\r\nو نسبت اين وجود به او مثل نسبت شعاع و ضوء شمس است به او چنانچه شعاع شمس منبسط است بر موجودات حسيه اين وجود هم منبسط است بر جميع موجودات و عمومش بر سبيل كليت نيست بلكه نحو ديگر است براى اينكه وجود محض تحصل و فعليت است و كلى اعم از اينكه طبيعى بوده باشد يا عقلى مبهم است و محتاج است در تحصل و وجود « 1 » بانضمام شىء ديگر تا آن شىء منشأ وجود و حصول او بشود .\r\nوحدت اين وجود وحدت عدديه نيست كه مبدا اعداد مىشود براى اينكه اين وجود منبسط بر هياكل ممكنات و بر الواح ماهيات منضبط نيست در وصف خاص و منحصر نيست در حد معين از قدم و حدوث و تأخر و كمال و نقص و عليت و معلوليت\r\n\r\n\r\n","description":"","footnote":"\r\n( 1 ) - نسخه و بستان : در تحصيل وجود خودش .\r\n","page_name":" 353 ","page_number":455},
  {"content":"\r\n\r\nو جوهريت و عرضيت و تجرد و تجسم بلكه موجود است بذات خود از جاعل و منشئى خود ، و جميع حقايق خارجيه منبعث از ذات اويند و انحاء تعينات و تطورات اويند و او اصل عالم و فلك حيات و عرش حقيقى رحمانست ، و در عرف عرفاء حقيقةالحقايقش مىگويند و گفته‌اند كه متعدد است در عين وحدت بتعدد موجودات با قديم زمانى قديم است و با حادث حادث است ، با معقول معقول و با محسوس محسوس و به اين اعتبار توهم شده است كلى است و اما نيست ، و عبارات از بيان انبساط او بر ماهيات و اشتمالش بر موجودات قاصر است مگر اشاراتى نموده‌اند بر سبيل تمثيل و تشبيه و به اين سبب ممتاز است از وجودى كه داخل تحت اشاره و تمثيل نيست كه آن مرتبه احديت صرفه ذاتيه باشد چه او داخل تحت اشاره و تمثيل نيست مگر از قبل آثار و لوازمش ،\r\nو از اين جهت است كه گفته‌اند كه نسبت اين وجود بموجودات عالم نسبت هيولاى اولى است باجسام شخصيه از وجهى ، و نسبت جنس الاجناس است به اشخاص و انواع مندرجه تحت او ، و اين تمثيلات مقربند از وجهى و مبعدند از وجوهى ، و اين وجود غير وجود انتزاعى عام بديهى است باعتبار اينكه وجود انتزاعى از معقولات ثانيه و مفهومات اعتباريه است و در كلام ايشان تصريحات بسيار است بوجود خارجى وجود منبسط و اين به‌منزلهء شعاع شمس ذات احديت است و ظل آن ذاتست و احديت صرفه منزه و مقدس است از نقص و تعلق و تقيد و تنزل و تغير و ترقى ، و غنى الذات من جميع الجهات مىباشد و وجود منبسط بوجهى متعلق و متقيد بتعينات و تطورات نزولى و صعودى مىباشد .\r\nپس هرجا كه كلام ايشان مشعر بر ثبات و لا تغير است مراد ايشان ذات اقدس غنى الذات مباين الذات از مخلوقاتست .\r\nو هرجا كه مشعر بر تعينات و تطورات صعودى و نزولى مىباشد مراد ايشان ذات فاقر الذات اين وجود است كه تجلى سارى در حقيقت ممكناتست و گاه است اطلاق وجود مطلق كه مراد از او در اصل وجود به شرط لا است به اين وجود چون باعث صدور و منشأ ظهور شده است مىكنند چنانچه اطلاق شمس بر شعاع مىكنند و در عرف مىگويند\r\n\r\n","description":"","footnote":"","page_name":" 354 ","page_number":456},
  {"content":"\r\n\r\nآفتاب تا منزل آمده است يا نه ، يا اينكه لباس را به آفتاب انداز ، و ظاهر است كه مراد شعاع آفتابست نه خود آفتاب و بعد از فرق و ملاحظه مراتب وجود مفاسد لازم نيايد چه هويت سايه فعل حقست و فعل مباين فاعل است و در مرتبه او معدوم است نه ذات احديت است و فرق است در اينكه بگويند او بشود يا از او بشود و نظر به اين دو مرتبه است كه يكى گفته :\r\nبيت\r\n جملهء عالم ز تو بينم عيان * وز تو در عالم نمىيابم نشان \r\nو ديگرى گفته :\r\nنظم :\r\n گاه خورشيد و گهى عنقا شوى * گاه كوه قاف و گه دريا شوى\r\nنه تو آن باشى نه اين در ذات خويش * اى برون از وهم‌ها از بيش بيش \r\nاز اين وجود باسامى متعدده تعبير واقع شده است بعضى بعنصر اول و بعضى بماء تعبير نموده‌اند در حديث وارد است كه\r\nاول ما خلق الله الماء\r\n، و بعضى به حق مخلوق به و بعضى بنفس رحمانى تعبير فرموده‌اند\r\nو رحمتى وسعت كل شىء\r\nكه در قرآنست و\r\nبرحمتك التى وسعت كل شيء\r\nكه در دعاى كميل آمده است و\r\nبرحمتك التى مننت بها على جميع خلقك\r\nكه در دعاى سمات وارد شده است حمل به او نموده‌اند ، و تعبير بنور اللّه نيز فرموده‌اند چنان كه در قرآن مجيد است :  وَ أَشْرَقَتِ الْأَرْضُ بِنُورِ رَبِّها  و از حضرت رسالت پناهى روايت كرده‌اند كه فرمود\r\nان الله خلق الخلق فى ظلمة ثم رش عليهم من نوره\r\n. الحديث ، و خلق در اين حديث بمعنى تقدير است و تقدير سابق بر ايجاد است و رش نور كنايت از اين افاضه وجود بر ممكنات است\r\nبيت :\r\n همه روشن بنور او باشد * هرچه باشد ز نور او باشد \r\nمراد از ظلمت عدم است و ظلمت بر سه قسم است : اول ظلمت عدم ، دويم ظلمت جهل ، سيم ظلمت محسوس ، رفع ظلمت محسوس بضوء شمس و قمر و به اضائت نار است ، و زوال ظلمت جهل بنور معرفت كامله است ، و طمس ظلمت عدم به اضافه وجود است .\r\nمحققين گفته‌اند مراد از وجه اللّه كه در قرآن مذكور است همين وجود منبسط است مثل آيه شريفه  وَ يَبْقى وَجْهُ رَبِّكَ ذُو الْجَلالِ وَ الْإِكْرامِ  - و  فَأَيْنَما تُوَلُّوا فَثَمَّ وَجْهُ اللَّهِ  - و  كُلُّ شَيْءٍ \r\n\r\n","description":"","footnote":"","page_name":" 355 ","page_number":457},
  {"content":"\r\n\r\n هالِكٌ إِلَّا وَجْهَهُ  بنابراين كه ضمير وجه راجع بذات احديت باشد نه بشىء\r\nو در دعاى كميل فرموده است :\r\nو بوجهك الباقى بعد فناء كل شىء\r\n. و احاديث بسيار در بصائر الدرجات و توحيد صدوق و كافى در تفسير وجه وارد است كه وجه اللّه رسول خدا و ائمه هدى مىباشند\r\nو اول ما خلق الله نورى و روحى\r\nنيز ماثور است .\r\nپس بنابراين بايد مراد از وجود منبسط انوار و ارواح مطهرهء حضرات عظام باشند .\r\nو بعضى گفته‌اند حديث\r\n« اول ما خلق اللّه الماء »\r\nمحمولست بموجودات عالم جسمانى ، ليكن حق چنانچه بعضى ديگر گفته‌اند آنست كه مراد از او ماء عنصرى نيست چنانچه در آيه شريفه  « وَ جَعَلْنا مِنَ الْماءِ كُلَّ شَيْءٍ حَيٍّ »  ماء ظاهرى نيست و الا لفظ كل على الظاهر منتقض خواهد شد به ملائكه مقربين و بطبقه نار بلكه بجميع افلاك و عناصر ديگر پس گفته‌اند اللّه يعلم ، كنايت است از ماده جسمانيات از جهت قبول نمودن او تشكلات را به سهولت و او مىباشد اول مخلوقات از عالم اجسام چنانچه عقل اول اول موجودات است از عالم ارواح ليكن بهتر آنست كه اشاره باشد بوجود منبسط و منافاتى با حديث\r\n« اول ما خلق اللّه العقل »\r\nندارد چه عقل اولست نسبت بموجودات متعينه ، و ملايمت دارد با اين توجيه آنچه وارد شد است\r\nان اول ما خلق الله جوهرة فنظر اليها به عين الهيبة فذابت اجزائها فصارت ماء فتحرك الماء و طفى فوقه زبدا و ارتفع منه دخان فخلق السموات من ذلك الدخان و الارضين من ذلك الزبد\r\nبه اينكه بوده باشد « جوهرة » اشارت به اين وجود منبسط اعنى « حق مخلوق به » به زبان اين طايفه كه او ماده جميع مبدعات و ماديات است و ذو بان اجزائه بعد النظر به عين الهيبة اشاره است بورود تعينات و تقيدات و فتق بعد از اينكه بودند رتق و بسوى او اشاره است بقول او :  السَّماواتِ وَ الْأَرْضَ كانَتا رَتْقاً فَفَتَقْناهُما \r\nو در اين آيه شريفه بايد ملاحظه و تأمل نمود كه فرموده است  فَسُبْحانَ الَّذِي بِيَدِهِ مَلَكُوتُ كُلِّ شَيْءٍ وَ إِلَيْهِ تُرْجَعُونَ  پس خدا را مىباشد يدى و ملكوتى و شيئى كه مراد از شىء عالم شهادت باشد اگر ملكوت را اعم از عالم عقل و نفس فراگيريم يد\r\n\r\n","description":"","footnote":"","page_name":" 356 ","page_number":458},
  {"content":"\r\n\r\nعبارت از وجود منبسط مىشود و در اين آيهء شريفه صدور اشياء از حق و ترتيب بعضى بر بعضى و رجوع كل به حق مذكور است و هر يك از عوالم مذكوره غير متناهى است  وَ ما يَعْلَمُ جُنُودَ رَبِّكَ إِلَّا هُوَ . \r\nو در آيه شريفه    عَمَّ يَتَساءَلُونَ عَنِ النَّبَإِ الْعَظِيمِ    - و  لَقَدْ رَأى مِنْ آياتِ رَبِّهِ الْكُبْرى  از سرور اولياء على مرتضى مرويست كه فرمود\r\nو الله ليس لله آية اكبر منى و لا نبأ اعظم منى .\r\nو آن حضرت فرموده است\r\nانا اسم الله الاعظم\r\n. و حضرات ائمه هدى فرموده‌اند\r\nنحن و الله الاسماء الحسنى التى لا يقبل الله من العباد عملا الا بمعرفتنا\r\n. و در دعاى كميل فرموده است\r\nو باسمائك التى ملات اركان شىء\r\nدلالت است بر اينكه اشياء مظاهر اسماء الهى مىباشند .\r\nو در احاديث سابقه تصريح شده بود كه اسماء حسنى انوار ائمه اطهار مىباشند پس عوالم بنور ايشان قيام خواهد داشت و همان نور محمد است كه فرموده\r\nكنت انا و على نورا بين يدى الله قبل ان يخلق الخلق\r\nبيت :\r\n هر دو يك لمعه‌اى ز نور حقند * اولين جلوهء ظهور حقند \r\nدر حديث است كه فرمود\r\nانا من الله و الكل منى\r\nو در روايت ديگر\r\nنحن صنايع الله و الخلق صنايع لنا\r\nو از جهت اين مرتبهء ايشانست كه فرموده است\r\nخصصت بفاتحة الكتاب و خواتيم البقرة\r\n. و از اين جهت فيض ده بجميع عوالم مىباشند از ارواح و اجسام و مجموع اين‌ها مربوب اويند نه به اين معنى كه مستقلند در آن امور بلكه محل فعل و مشيت الهى مىباشند چنانچه فرموده است  وَ ما تَشاؤُنَ إِلَّا أَنْ يَشاءَ اللَّهُ . * \r\nپس فاعل بالحقيقه جناب احديت است كه آن فعل از آن محل خاص ظاهر مىشود و اين ارواح طاهره بالذات عدم محضند به افاضهء او محل و مظهر افعال او شده‌اند و از جهت بشريت و جسمانيت ايشانست كه جناب احديت تنبيه به او فرموده است\r\n\r\n","description":"","footnote":"","page_name":" 357 ","page_number":459},
  {"content":"\r\n\r\n قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ . *  و همچنين تبارك و تعالى لما قام عبد الله فرمود تا اينكه تنبيه كند به اينكه او مظهر الوهيت است .\r\nچنانچه حضرت على مرتضى فرموده است\r\nنزلونا عن الربوبية ثم قولوا فى فضلنا ما شئتم\r\n. و فرموده است :  ما رَمَيْتَ إِذْ رَمَيْتَ وَ لكِنَّ اللَّهَ رَمى  . پس اسناد رمى را به خويش داد چه آن جناب محل ظهور فعل او بود .\r\nو در دعاى كميل است ،\r\nو بنور وجهك الذى اضاء له كل شىء\r\nپس اين فقره صريح است كه باشياء ضوئى كه عبارت از وجود باشد افاضه شده است و در اين فقره رد صريح بر مذهب ذوق المتألهين است چه ايشان قايل بقيام وجود بر اشياء نيستند و همچنين مشعر است بر رد قول متصوفه چه ايشان قائل بتعدد وجود نيستند و حال آنكه لفظ اضاء مشعر است بتعدد كما لا يخفى .\r\nحاصل آنكه متالهين حكماء و محققين عرفاء اين امت مرحومه بعد از ايمان بمضمون اخبار ائمه اطهار باعتبار حسن متابعت نبى مطلق و بنور ولايت ولى مطلق مشاهده عينى قلبى نموده‌اند و در رسايل و كتب خود مشاهدات قلبيه را نظما و نثرا بيان فرموده‌اند كه جميع موجودات مظاهر نبى و ولى است و ايشان بلا واسطه محل فعل الهى مىباشند و احدى مظهر اسم ذات كه اللّه باشد نشده است مگر محمد و آل اطهار او و همه انبياء بتوسط ايشان بمراتب عاليه‌ئى كه بايد برسند رسيده‌اند .\r\nديگر آنكه اشتراك وجود ميانه واجب و ممكن اشتراك لفظى است چرا كه وجود ممكن فعل واجب و ظل اوست و مباينت و غيريت ميانه فعل و فاعل ظاهر است و اشتراك آن در ممكنات معنويست پس تنزيهى كه مختار محققين حكماء و متكلمين است بجاست .\r\nبدانكه اين وجود لا به شرط كه فعل اللّه است مسمى است در نزد عرفاء باسماء بسيار مثل مقام ولايت كليه مطلقه و مقام او أدنى و مقام سر و مقام عظمت و حقيقة الحقائق و نور الانوار و نقطه و مقام وحدت چنانچه فرموده است  وَ ما أَمْرُنا إِلَّا واحِدَةٌ  - و  تَنَزَّلُ \r\n\r\n","description":"","footnote":"","page_name":" 358 ","page_number":460},
  {"content":"\r\n\r\n الْمَلائِكَةُ وَ الرُّوحُ  من امر ربهم - و  كَذلِكَ أَوْحَيْنا إِلَيْكَ رُوحاً مِنْ أَمْرِنا .  و ايجاد و اعدام و آنچه بين الايجاد و الاعدام از براى نظام تقيد و اطلاق سلسله وجود كلا او جزءا ضرور افتاده قايم به اوست و اوست قايم به حق چنانچه فرموده\r\nيا من انقاد لعظمته كل شىء\r\nيعنى قبول شيئيت كردن اشياء در ايجاد و فانى گردانيدن در اعدام و تقلب بينهما بتعظيم امر اوست كه مطلق موجودات فى ذاتهم عدمند ياراى تمرد از خواست و امر او نمىتوانند نمود كه  وَ الشَّمْسَ وَ الْقَمَرَ وَ النُّجُومَ مُسَخَّراتٍ بِأَمْرِهِ أَلا لَهُ الْخَلْقُ وَ الْأَمْرُ تَبارَكَ اللَّهُ رَبُّ الْعالَمِينَ  چه ذات موجودات من حيث المجموع به جهت ليس ذاتى از لا و ابدا مقهور و مغلوب اين سلطنت و امر مىباشند و الله غالب على امره . و هو القاهر فوق عباده . و سلطنت حقرا جلاليست كه هيچ چيز با او نمىتواند بود كه بود و نبود هر دو در جنب كبريائى حق يكسانست كه\r\nكان الله و لم يكن معه شىء\r\nو اينكه عارفى گفته : الآن كما كان . حق گفته زيرا كه در آن مقام همه اشياء معدوم و مستهلكند چنان كه مأثور است كه در تفسير الله اكبر منع فرموده‌اند كه مراد اكبر من كل شىء باشد كه در آنجا شىء كجا بود بلكه معنى او اكبر من ان يوصف است و افاضه وجود به جهت معيت قيوميت اوست با همه اشياء كه  ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ وَ لا خَمْسَةٍ إِلَّا هُوَ سادِسُهُمْ وَ لا أَدْنى مِنْ ذلِكَ وَ لا أَكْثَرَ إِلَّا هُوَ مَعَهُمْ أَيْنَ ما كانُوا ثُمَّ يُنَبِّئُهُمْ بِما عَمِلُوا يَوْمَ الْقِيامَةِ إِنَّ اللَّهَ بِكُلِّ شَيْءٍ عَلِيمٌ . \r\nدر كافى از حضرت صادق روايت كرده است در تفسير اين آيه كه مراد آنست كه جناب حق سبحانه و تعالى با ايشانست به احاطه و علم نه بذات خود زيرا كه اماكن محدودند بحدود اربعه پس اگر ذات با آنها باشد لازم آيد محدود بودن او .\r\nو همه چيزها را از عدم پديد مىآورد و نگاه مىدارد تا مىخواهد ، و منقلب مىسازد چنانچه مىخواهد و فانى مىگرداند هر وقت و بهر كيفيت كه مىخواهد و او داراى آنها است و با آنها است كه همه اسيريد قدرت و در پنجهء تقدير ويند آنها كه فى ذاته و اثره ليس‌اند به او بر پا مىباشند\r\nمع كل شىء لا بالمقارنة و غير كل شىء لا بالمزايلة\r\n. فقرهء صحيفه كامله شاهد است كه\r\nذلت لقدرتك الصعاب و تسبب بلطفك الاسباب\r\n\r\n","description":"","footnote":"","page_name":" 359 ","page_number":461},
  {"content":"\r\n\r\nو جرى بقدرتك القضاء و مضت على ارادتك الاشياء فهى بمشيتك دون قولك مؤتمرة و بارادتك دون نهيك منزجرة\r\n. پس مجموع من حيث المجموع عوالم و نشآت و ما فيها و ما بينهما به يك امر كن وجودى به غير لفظ و آلت تلفظ كه ناشى از اراده حق سبحانه و تعالى است بلا توهم حدوث در ذات كل فى مقامه موجود مىباشند  إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ . \r\nنظم :\r\n آنچه زايد بعالم از امر است * و آنچه گويد نبى هم از امر است\r\nخرد و جان و صورت مطلق * همه از امر دان و امر از حق\r\nآتش و آب و خاك و باد و فلك * ز برش عقل و جان ميانه ملك\r\nهمه در تحت امر جبارند * همه بر وفق امر بر كارند\r\nهمه مقهور و قدرتش قاهر * صنع او بر ظهورشان ظاهر\r\nكرده يك امر جمله را وادار * همكنان آمدند در پرگار \r\nدر كتاب روضة الجنان و غيره از حضرت صادق مرويست كه\r\nيفصل نورنا من نور ربنا كشعاع الشمس من الشمس\r\n. و همچنين از حضرت سرور اولياء على مرتضى مأثور است كه :\r\nبالباء ظهر الوجود و بنقطته تميز العابد عن المعبود و انا نقطة تحت باء بسم الله\r\n. و فرمودهء جناب رسالت مآب\r\n« كنت نبيا و آدم بين الماء و الطين »\r\nدر به دو ،\r\n« و لى مع الله وقت لا يسعنى فيه ملك مقرب و لا نبى مرسل »\r\nدر عود ، مبين اين مطلب است .\r\nو مضمون فقره اين دعا شاهد مدعا است كه :\r\nآمنت بسر آل محمد و علانيتهم و ظاهرهم و باطنهم و اولهم و آخرهم\r\n. و در دعاى رجبيه مأثور است :\r\nلا فرق بينك و بينهم الا انهم عبادك\r\n. بيت :\r\n صفتهاى خدائى جمله با اوست * ولى گفتن نمىشايد خدا اوست \r\nاى عزيز پس بايد كه بديده سر و عين اليقين معرفت ايشان را حاصل نمود كه\r\n\r\n","description":"","footnote":"","page_name":" 360 ","page_number":462},
  {"content":"\r\n\r\n« فمن عرفكم فقد عرف الله و من جهلكم فقد جهل الله و من احبكم فقد احب الله و من ابغضكم فقد ابغض الله »\r\nو اين معرفت موقوف بموت ارادى است قبل از طبيعى تا نور ايشان را در قلب خود مشاهده نمايد چنانچه در روايت ابو خالد كه در كافى است مذكور است كه فرمود :\r\nو الله يا ابا خالد نور الامام فى قلوب المؤمنين انور من الشمس المضيئة بالنهار و هم و الله ينورون قلوب المؤمنين و يحجب الله عز و جلّ نورهم عمن يشاء فيظلم قلوبهم\r\n. الحديث\r\nو در حديث وارد است از حضرت سلمان و ابا ذر رضى اللّه عنهما از سرور اولياء على مرتضى اينكه فرمود :\r\nيا سلمان لا يكمل المؤمن ايمانه حتى يعرفنى بالنورانية و اذا عرفنى بذلك فهو مؤمن امتحن الله قلبه للايمان و شرح الله صدره للاسلام و صار عارفا بدينه مستبصرا و من قصر من ذلك فهو شاك مرتاب يا سلمان و يا جندب ان معرفتى بالنورانية معرفة الله و معرفة الله معرفتى و هو الدين الخالص\r\n. دانائى مىگويد عجب دارم از اشخاصى كه قدم در سلوك ننهاده‌اند و در فكر مجاهده و قطع مسافت نفس اماره نيفتاده‌اند و معرفت خويش را حاصل ننموده‌اند و به غير از عالم طبيعت چيزى معلوم نكرده‌اند كمال علم ايشان ظن و گمانست و نهايت معرفت ايشان و هم بىبنياد چگونه دعوى معرفت اللّه مىنمايند و زبان به معرفت نبى مطلق و ولى حق مىگشايند اى طالب راه يقين سعى نما و كوشش فرماى تا آنچه بعلم اليقين شنيده‌ئى به عين اليقين مشاهده شود و حق اليقين نقد تو گردد كه منتهاى مطلوب سالكان همين است زيرا كه معرفت به احديت صرفه در اينست .\r\nدر دعا وارد است :\r\n« اللهم نور ظاهرى بطاعتك »\r\nاشاره بامتثال به او امر و اجتناب از منهيات شرعيه است\r\n« و باطنى بمحبتك »\r\nاشاره بمقام اول سلوكست زيرا كه تا محبتى بمطلوب بهم نرسد طالب آن‌كس نمىشود\r\n« و قلبى بمعرفتك »\r\nاشاره بمقام علم اليقين است\r\n« و روحى بمشاهدتك »\r\nاشاره بمقام عين اليقين است\r\n« و سرى باستقلال اتصال حضرتك »\r\nاشاره بمقام حق اليقين است و عبارتست از فناى كلى در وجود منبسط\r\n\r\n","description":"","footnote":"","page_name":" 361 ","page_number":463},
  {"content":"\r\n\r\nرزقنا اللّه و جميع المحبين الوصول الى هذا المقام العالى و التمكين منه بحرمة محمد و آله الطاهرين\r\n\r\n( گفتار در بيان امر بذكر و مدح و فضل اهل ذكر )\r\nپوشيده نماند كه صوفيه مىگويند آيات قرآنى و احاديث در امر بذكر كثير موقت و غير موقت بسيار است به حدى كه هيچ جاحدى انكار آن نمىتوان نمود بلكه بر هيچ جاهل نيز پوشيده نخواهد بود بعضى از آيات جهت زيادتى تفهم بيان مىشود :\r\nجناب حق سبحانه و تعالى فرموده است   يا أَيُّهَا الَّذِينَ آمَنُوا اذْكُرُوا اللَّهَ ذِكْراً كَثِيراً وَ سَبِّحُوهُ بُكْرَةً وَ أَصِيلًا   و نيز فرموده :  وَ اذْكُرْ رَبَّكَ فِي نَفْسِكَ تَضَرُّعاً وَ خِيفَةً . \r\nو نيز فرموده : و  فَاذْكُرُونِي أَذْكُرْكُمْ . \r\nو نيز فرموده :  قُلِ اللَّهُ ثُمَّ ذَرْهُمْ فِي خَوْضِهِمْ يَلْعَبُونَ . \r\nو نيز فرموده :  وَ اذْكُرِ اسْمَ رَبِّكَ بُكْرَةً وَ أَصِيلًا . \r\nو ديگر فرموده :  وَ اذْكُرُوا اللَّهَ كَثِيراً لَعَلَّكُمْ تُفْلِحُونَ . * \r\nو نيز فرموده :  فَسَبِّحْ بِاسْمِ رَبِّكَ الْعَظِيمِ . * \r\nو نيز فرموده :   وَ سَبِّحْ بِحَمْدِ رَبِّكَ حِينَ تَقُومُ وَ مِنَ اللَّيْلِ فَسَبِّحْهُ وَ إِدْبارَ النُّجُومِ  \r\nو نيز فرموده در باب يونس كه :   فَلَوْ لا أَنَّهُ كانَ مِنَ الْمُسَبِّحِينَ لَلَبِثَ فِي بَطْنِهِ إِلى يَوْمِ يُبْعَثُونَ .  \r\nو ديگر فرموده است :  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ . \r\nو ديگر فرموده كه :  فَأَعْرِضْ عَنْ مَنْ تَوَلَّى عَنْ ذِكْرِنا   وَ اتَّبَعَ هَواهُ . *  الى آخر\r\nو نيز فرموده :  وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا . \r\nو ديگر خطاب به حضرت رسول فرمود :  وَ اصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ  الخ .\r\nو ديگر در مقام مدح مىفرمايد :  الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ .  الخ\r\nو نيز در مقام مدح مىفرمايد : و  الَّذِينَ إِذا ذُكِرَ اللَّهُ وَجِلَتْ قُلُوبُهُمْ . * \r\nو نيز مىفرمايد :  وَ تَطْمَئِنُّ قُلُوبُهُمْ بِذِكْرِ اللَّهِ أَلا بِذِكْرِ اللَّهِ تَطْمَئِنُّ الْقُلُوبُ . \r\nو اما احاديث در ارشاد القلوب ديلمى\r\nعن النبى : الا ان خير اعمالكم و اذكاركم\r\n\r\n","description":"","footnote":"","page_name":" 362 ","page_number":464},
  {"content":"\r\n\r\nعند مليككم و ارفعها عند منزلتكم فى درجاتكم و خير ما طلعت عليه الشمس ذكر الله سبحانه و تعالى و هو خير عن نفسه - و قال انا جليس من ذكرنى و ارفع منزلة من جلس الله تعالى\r\n. و نيز در آن كتاب مسطور است كه سرور اولياء على مرتضى فرمود كه حق سبحانه و تعالى گردانيده است ذكر و ياد خود را جلا و صفادهنده از براى دلها و شنوا مىشوند بسبب ذكر دلها بعد از آنكه كر شده بودند بسبب زنگهاى حاصل از معاصى و بينا و صاحب يقين مىشوند اهل ذكر بعد از آنكه در شبهات و شكوك بودند و منقاد و فرمان‌بردار مىشوند بسبب ذكر بعد از آنكه عناد و عصيان مىنمودند پس امتحان مىنمايد حق سبحانه و تعالى كه عزيزند اسماء او ايشان را ساعة بعد ساعة و در زمانى كه ايشان را فتور و سستى در عبادت روى دهد ، بندگانيند يعنى ذاكرون كه راز و پنهان مىگويند به ايشان در حالتى كه ايشان متفكرند و تكلم مىنمايند با ايشان در اصل عقول ايشان يعنى اظهار و ابراز مىنمايند حكم و معارف را از عقل ايشان پس صبح مىنمايند با نور بيدارى از خواب غفلت در حالتى كه شنوا و بينايند و دلهاى ايشان متذكرند در ايام حيوة و به‌منزله دلايل و راه نمايانند در قلوب مردان ،\r\nپس هركس از مردمان كه راه راست را پيش گرفتند و به عبادت مشغول شدند اهل ذكر مدح مىكنند از براى او طريقه و مشغول بودن به عبادت او را و بشارت مىدهند آن مشغول به عبادت را به نجات و هريك از مردمان كه از صراط مستقيم و حد اعتدال عدول نمايند و بافراط و تفريط كه هر دو مذمومند مشغول شوند مذمت مىكنند از براى او طريق افراط و تفريط را و مىترسانند او را از آفات مهلكات كه در طريق افراط و تفريط است ،\r\nپس مىباشند اهل ذكر بسبب ارشاد و راه نمائى مردمان را بطريق حق و صراط مستقيم به‌منزله چراغها در ظلمات و تيرگى حاصله در نفوس اهل غفلت و راه نمايانند در امور مشتبه به مردمان ،\r\nو به درستى كه از براى ذكر و ياد حق جماعتى و گروهىاند كه گرفته‌اند ذكر\r\n\r\n","description":"","footnote":"","page_name":" 363 ","page_number":465},
  {"content":"\r\n\r\nو ياد حق را بدل از دنيا پس مشغول نمىگرداند ايشان را از ذكر تجارت و نه بيع ، و بسر مىآورند باشتغال بذكر ايام حيات خود را و آواز مىكنند به‌آنكه زجر و منع مىنمايند از چيزهائى كه حق سبحانه و تعالى حرام گردانيده است به‌آنكه مىشنوانند اهل غفلت را ، امر بمعروف مىنمايند مردمان را و خود به آن عمل مىنمايند و نهى از منكر مىنمايند ديگران را و خود نيز مرتكب نمىشوند .\r\nپس گويا كه ايشان قطع نموده‌اند حيات دنيا را بسوى آخرت و ايشان در آخرت‌اند پس مىبينند غير از آنچه مردمان مىبينند و گويا اطلاع يافته‌اند امور پوشيده از احوال اهل برزخ را از آن مدت طولانى كه مانده‌اند در برزخ و ثابت و متحقق گردانيده است قيامت عذابهاى مقرر در خود را بر اهل برزخ يعنى مطلع مىشوند بر احوال ماضيه و مستقبله اهل آخرت از حين موت تا به قيامت پس برمىدارند پرده از احوال اموات و بيان مىنمايند احوال ايشان را از ابتداء موت ايشان تا به قيامت از براى اهل دنيا چنان كه انبياء و اوصياء و كمل از اولياء خبر داده‌اند از احوال آخرت .\r\nو اين دلالت دارد صريحا به‌آنكه از براى اهل ذكر احوال آخرت مكشوف مىشود تا آنكه گويا كه ايشان مىبينند چيزى را كه مردمان نمىبينند و مىشنوند چيزى را كه مردمان نمىشنوند .\r\nپس اگر تمثيل و تشبيه مىنمودى ايشان را بعقل خود در آن مقامات عاليه و محموده كه از براى ايشان حاصل شده و مجالس و محافل شريفه كه ايشان در آن حاضر مىشوند بتحقيق كه پراكنده شده دفاتر و ديوان اعمال ايشان پس فارغ شده‌اند از حساب نفوس خود ، يعنى از جمله مقامات عاليه و مجالس شريفه حاصله از براى ايشان آنست كه ايشان را در قيامت حسابى نخواهد بود زيرا كه يكى از افعال و اعمال ايشان محاسبه نفس خود است .\r\nدر\r\nاصول كافى عن الصادق عليه السّلام ما من شىء الا و له حد ينتهى اليه الا ذكر الله فليس له حد ينتهى اليه فرض الفرائض يعنى صلاة الخمس فمن اداهن فهو حدهن ، و شهر رمضان فمن صامه فهو حده ، و الحج فمن حج فهو حده الا\r\n\r\n","description":"","footnote":"","page_name":" 364 ","page_number":466},
  {"content":"\r\n\r\nالذكر فان الله لم يرض فيه بالقليل و لم يجعل له حدا ينتهى اليه ثم تلا هذه الآية يا ايها الذين آمنوا اذكروا الله ذكرا كثيرا و سبحوه بكرة و اصيلا و لم يجعل له حدا . و قال كان ابى كثير الذكر لقد كنت امشى معه و انه ليذكر الله و و آكل معه الطعام و انه ليذكر الله ، و لو كان يحدث القوم ما يشغله ذلك عن ذكر الله و كنت ارى لسانه لاصقا بحنكه يقول لا إله الا الله و كان يجمعنا و يأمرنا بالذكر حتى تطلع الشمس و كان يأمر بالقراءة من كان يقرأ منا و من كان لا يقرأ منا يامره بالذكر ، و البيت الذى يقرأ فيه القرآن و يذكر الله فيه تكثر بركته و تحضره الملائكة و تهجره الشيطان و يضىء لاهل السماء كما يضىء الكواكب لاهل الارض و البيت الذى لا يقرأ فيه القرآن و لا يذكر الله فيه تقل بركته و تهجره الملائكة و تحضره الشياطين\r\nبعضى از اين فقرات مشعر بذكر خفى است . در خصوص امر بذكر و مدح اهل ذكر اخبار و آثار زياده از آنست كه حصر آن توان نمود و يا آنكه جاحدى و منكرى زبان انكار تواند گشود .\r\n\r\nگفتار در بيان امر بحضور حلق و مجالس و تحريص و ترغيب در آن\r\nاين طايفه مىگويند كه بر ارباب دانش و اصحاب بينش مخفى نيست كه حضور حلقه‌ها و مجالس ذكر الهى را فضل و مزيتيست از حضور حلق و مجالسى كه در آن ذكر حق سبحانه و تعالى ننمايند بلكه به غير از لهو و لعب به چيز ديگر زبان نگشايند زيرا كه حلق و مجالس ذكر اللّه محل فيوض و رحمت حق سبحانه و تعالى و ملائكه است و حلق و مجالس ديگر محل نزول قهر و سخط اللّه تعالى است و شياطين بلكه شياطين اهل آن حلق و مجالس است روايت نموده شيخ زين الدين عاملى در منية المريد\r\nعن رسول الله قال اذا مررتم فى رياض الجنة فارتعوا قالوا يا رسول الله ما رياض الجنة قال هى حلق الذكر فان لله تعالى سيارات من الملائكة يطلبون\r\n\r\n","description":"","footnote":"","page_name":" 365 ","page_number":467},
  {"content":"\r\n\r\nحلق الذكر فاذا اتوا عليهم حفوا بهم\r\nيعنى حضرت فرمود باصحاب خود كه هرگاه مرور و گذر شما واقع شود در باغهاى بهشت پس چرا كنيد و لذت بريد عرض نمودند كه يا رسول اللّه چيست باغهاى بهشت حضرت فرمودند كه آن حلقه‌هاى ذكر الهى است پس به درستى كه از براى اللّه تعالى ملائكه چندند كه سير مىكنند و طلب مىنمايند حلقه‌هاى ذكر را پس هرگاه كه آمدند و رسيدند بمجلس و حلقه‌ئى كه ذكر الهى در آنجا مىنمايند پس طواف مىنمايند به ايشان اگر « حفوا » بمعنى طافوا باشد يا آنكه احاطه مىنمايند بر دور ايشان اگر « حفوا » بمعنى احاطوا باشد .\r\nمن جمله\r\nحديث ابى ذر رضى اللّه عنه : قال رسول الله حضور مجلس الذكر افضل من الصلاة الف ركعة و حضور مجلس العلم افضل من شهود الف جنازة قيل و ما لمن يقرأ القرآن فقال هل ينفع القرآن الا بالعلم\r\nيعنى حضرت رسول فرمودند كه حاضر شدن در مجلس ذكر بهتر است از هزار ركعت نماز و حاضر شدن در مجلس علم بهتر است از حاضر شدن هزار جنازه گفته شد كه يا رسول اللّه چه چيز است ثواب از براى قاريان قرآن پس حضرت فرمود كه آيا فايده مىدهد قرآن يعنى قرائت آن مگر با علم . از اين حديث شريف كه حضرت رسالت پناهى فضل مجلس ذكر را و مجلس علم را هر يك علىحده بيان فرموده است خالى از وجه معجزه نيست زيرا كه آن حضرت مىدانست كه جماعتى از عباد هوا و ابناى دنيا و عبيد بطون و نفس امارهء مفتون بهم خواهد رسيد و ظاهر خواهد گرديد كه انكار اهل ذكر و اهل علم نمايند و احاديث حلق ذكر و مجالس آن را تاويل به حلق و مجالس درس و علم فرمايند چنان كه بعضى از علماء سوء و تابعين سلاطين و مخالطين ايشان نموده‌اند تا آنكه اين حديث تكذيب تاويل ايشان بوده باشد - روايت نموده\r\nشيخ ابو جعفر محمد بن على بن بابويه القمى در كتاب من لا يحضره الفقيه قال البنى بادروا الى رياض الجنة فى دار الدنيا فقيل يا رسول الله و ما رياض الجنة فى دار الدنيا فقال حلق الذكر\r\nيعنى حضرت فرمود كه مبادرت نمائيد در رفتن بسوى باغهاى بهشت كه در دار دنيا است پس گفتند اصحاب كه يا رسول اللّه چه چيز است باغهاى بهشت در دار دنيا پس حضرت فرمود كه حلقه‌هاى ذكر .\r\n\r\n","description":"","footnote":"","page_name":" 366 ","page_number":468},
  {"content":"\r\n\r\nدر دعاى دوشنبه منقولست از حضرت كاظم و در مصباح كبير و غير آن مذكور است و بعضى از طلب در آن دعا اينست\r\nان تجعل راحتى فى لقائك و عملى فى سبيلك و حج بيتك الحرام و الاختلاف الى المساجد و مجالس الذكر\r\nيعنى حضرت طلب نموده از حق سبحانه و تعالى به‌آنكه بگرداند راحت او را در لقاى حق و عمل و شغل او را در اعمال مقربه و حج بيت اللّه الحرام و آمدوشد مجالس ذكر و مساجد .\r\nاحاديث بسيار بدخول حلق و مجالس ذكر وارد شده است هركه به مطالعه آن راغب و طالب بوده باشد رجوع نمايد بكتب احاديث .\r\n\r\n( گفتار در بيان ذكر خفى كه عبارت از ذكر قلبى ) بوده باشد و افضل بودن او از ساير اقسام ذكر\r\nمخفى نماند كه اين فرقه مىگويند كه افضليت ذكر خفى بر جلى بر طبق آيات و احاديث ثابت است و عقل نيز حكم بر افضليت آن مىنمايد و آنچه ظاهر مىشود از قرآن و احاديث اقسام ذكر چهار است اما از قرآن مجيد موافق آيه  وَ اذْكُرْ رَبَّكَ فِي نَفْسِكَ تَضَرُّعاً وَ خِيفَةً وَ دُونَ الْجَهْرِ مِنَ الْقَوْلِ  در تفسير ابو الليث و بعضى از تفاسير ديگر « تضرعا » را تفسير بجهر و علانيه نموده‌اند و « دون الجهر من القول را به حد وسط ميان جهر و سر تا آنكه ازين آيه سه قسم ذكر بيرون آيد : جهر و خفى و متوسط و اين قول را از عبد اللّه بن عباس روايت نموده‌اند كه استاد مفسرين است و على بن ابراهيم در آيه  ادْعُوا رَبَّكُمْ تَضَرُّعاً وَ خُفْيَةً  « تضرعا » را بجهر و علانيه تفسير فرموده و « خيفة » را بسر و آهسته . و خفى از لغات اضداد است يعنى بمعنى جهر و سر هر دو آمده است در اين صورت مىتواند بود كه از اين آيه ذكر جهر تنها مراد باشد و خيفة را بوجه عطف بيان فرموده باشد و بهر تقدير ذكر جهر از اين دو آيه و دو قسم ديگر از آيهء اول ظاهر مىشود .\r\nو ذكر لسان بر سه قسم است : اول جهر ، دويم سر ، سيم وسط بينهما ، ظاهر از آيه اول استعمال نمودن نفس اعضاء و جوارح را بارتكاب او امر و اجتناب از نواهى\r\n\r\n","description":"","footnote":"","page_name":" 367 ","page_number":469},
  {"content":"\r\n\r\nاست زيرا كه مىفرمايد  وَ اذْكُرْ رَبَّكَ فِي نَفْسِكَ  و هرگاه نفس ذاكر شد استعمال مىنمايد اعضاء و جوارح را بر صدور افعال مقرره معينه از جانب صاحب شريعت .\r\nابن فهد حلى در عدة الداعى مىفرمايد بتحقيق دانستى فضل دعا و ذكر را و دانستى كه افضل از هريك كدام است از جهر و سر و آنچه سر است فضل است از جهر به هفتاد مرتبه و\r\nروايت زراره قال لا يكتب الملائكة الا ما سمع و قال الله و اذكر ربك فى نفسك تضرعا و خيفة فلا يعلم ثواب ذلك الذكر فى نفس الرجل غير الله لعظمته\r\nاشاره و ايمائى است به قسم ثالثى از ذكر غير از دو قسم كه جهر و سر است و آن قسم ثالث آنست كه مرد در نفس خود ذكر نمايد بوصفى كه نداند آن را مگر حق سبحانه و تعالى بعد از آن ،\r\nبدان به درستى كه غير از اين اقسام قسم رابعى مىباشد از ذكر و آن ياد نمودن اللّه تعالى است در نزد او امر و نواهى و بجا آوردن اوامر و ترك نمودن نواهى و از آنكه او را حاضر داند - در اين صورت ابن فهد ذكر لسان را دو قسم شمرده است جهرا و سرا پس آنچه از آيهء اول ظاهر شده ذكر لسان سه مرتبه است جهرا ، و سرا ، و الواسطة بينهما ، پس باز ذكر واسطه را در تحت يكى از جهر يا سر شمرد و آن قسم ثالث كه قرار داد آنست كه در نفس گفته شود كه خود نشنود و آن ذكر خفى بين المشايخ است و آن اقرب باخلاص و ابعد از ريا است و مدح فرمود حق سبحانه و تعالى زكريا را :  إِذْ نادى رَبَّهُ نِداءً خَفِيًّا \r\nدر اصول كافى است به اسنادش :\r\nقال امير المؤمنين من ذكر الله عز و جلّ فى السر فقد ذكر الله كثيرا ان المنافقين يذكرون الله علانية و لا يذكرونه فى السر فقال الله عز و جلّ يراءون الناس و لا يذكرون الله الا قليلا\r\nيعنى حضرت سرور اولياء على مرتضى فرمود هركس كه ذكر كند حق سبحانه و تعالى را در سر و پنهانى پس بتحقيق كه ذكر اللّه تعالى بسيار كرده است به درستى كه منافقين بودند كه ذكر اللّه تعالى مىنمودند علانيه و ذكر او نمىنمودند در سر و پنهانى پس حق سبحانه و تعالى فرمود كه ريا مىكنند و ذكر خدا نمىكنند مگر اندكى .\r\nدر عدة الداعى است : قال رسول الله لابى ذر اذكروا الله ذكرا خاملا قال ما\r\n\r\n","description":"","footnote":"","page_name":" 368 ","page_number":470},
  {"content":"\r\n\r\nالخامل ؟ قال الخفى\r\nيعنى حضرت فرمود براى ابو ذر ذكر كنيد اللّه تعالى را ذكرى خامل ابو ذر عرض كرد كه خامل چيست حضرت فرمود كه خفى است . حضرت سيد السجاد در مناجات خود فرمود\r\nو آنسنا بالذكر الخفى\r\n. و الف و لام در اين دو موضع الف و لام عهد است و احتمال اقرب آنست كه مراد از خفى خفى معهود ميان مشايخ است زيرا كه در حديث اول مخاطب ابو ذر است و اين بعيد است كه او ذكر در سر و آهسته نمىكرده باشد تا آنكه محتاج بدين امر بوده باشد و مناجات حضرت آنسنا فرموده اين بعيد است كه آن حضرت انس بذكر سر و آهسته نداشته باشد تا آنكه طلب كند آن را چون اين ذكر خفى صعوبتى بر نفس دارد از حيثيت صورت فعل و تحمل معنى و ظهور خاصيت آن حضرت انس و رفع صعوبت آن را طلب مىفرمايد .\r\nدر اثبات افضليت ذكر خفى كه عبارت از ذكر قلبى بوده باشد بر ساير اقسام ذكر براهين عقليه و شواهد نقليه زياده از آنست كه احصا توان نمود اگر كسى را فىالجمله شعورى و تميزى بوده باشد انكار اين مطلب نتوان نمود بلكه هر عالمى كه از عالم حس قدمى بيرون نهاده‌اند اگر اندكى تأمل نمايند براى ايشان نيز علمى و يقينى حاصل مىگردد كه ذكر قلبى افضل از ذكر زبانى است چنان كه مشاهده شد و مىشود\r\nبيت :\r\n در اندرون من خسته دل ندانم كيست * كه من خموشم و او در فغان و در غوغا است \r\n\r\n( گفتار در بيان تحقيق فكر صوفيه )\r\nاين طايفه مىگويند كه جمهور دانايان متفقند بر آنكه آدم مجمل عالمست و عالم مفصل آدم هرچه مفصل در جهانست اجمالا در وجود انسانست كلام معجز نظام سرور اولياء على مرتضى مبرهن اين بيانست\r\n أ تزعم انك جرم صغير * و فيك انطوى العالم الاكبر \r\nو آيهء وافى هداية  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ \r\n\r\n","description":"","footnote":"","page_name":" 369 ","page_number":471},
  {"content":"\r\n\r\nمؤيد مدعا است\r\nنظم :\r\n آنچه در آفاق مىباشد عيان * جمله در انفس بود فاش و نهان\r\nوانچه در آفاق و انفس محتويست * جمله در انسان كامل منطوى است \r\nبه فحواى  إِنَّ أَكْرَمَكُمْ عِنْدَ اللَّهِ أَتْقاكُمْ  گرامىترين مردم نزد حق سبحانه و تعالى بعد از انبياء و ائمهء هدى اشخاص پرهيزكارند ، و بموجب  يُحِبُّهُمْ وَ يُحِبُّونَهُ  جناب حق جل شانه را دوستار .\r\nبناء على هذا سالك راه قويم و ناهج صراط مستقيم در بدايت حال و ابتداء احوال لازم بل متحتم است كه صورت مرشد را بطريقى كه امر مىفرمايد و به نهجى كه ارشاد مىنمايد در نظر بگيرد تا آنكه خاطر سالك و حواس طالب تفرقه نپذيرد زيرا كه سالك را در به دو حال خيالات پريشان است و حواس ظاهرى و باطنى او پيوسته بمحسوسات نگران بلكه آنى و زمانى از خيالات محسوسى خالى نيست حتى در طاعات و عبادات آدمى را همين مشغولست .\r\nاين مقدمه بر اصحاب خرد پوشيده نيست كه اشتغال به هيچ عبادت از عبادات قلبيه و قالبيه و مداومت بر هيچ طاعت از طاعات خياليه و لسانيه و اركانيه بدون حضور نافع نيست .\r\nو چون به حكم حديث قدسى\r\nلا يسعنى ارضى و لا سمائى و لكن يسعنى قلب عبدى المؤمن »\r\nمحل ظهور نور خدا و آئينه تجليات حضور مولا حقيقت قلب است كه لطيفه‌ايست ربانى و مجردى روحانى و حقيقت قلب روحانى را صورتى است جسمانى كه عبارت از مضغه صنوبريه واقعه در تجويف ايسر صدر است و هرچه تجلى معنوى كه در قلب معنوى واقع مىشود در اين قلب صنوبرى كه به‌منزلهء روزنهء آن لطيفهء ربانى و به مثابه خليفه آن مجرد روحانيست صورتى مطابق آن معنى و مثالى موافق آن تجلى جلوه‌گر مىگردد و هرگاه تجلى از تجليات جامعه باشد لامحاله صورت تمثيليه صورتى جامع خواهد بود و در جميع صور به حكم\r\n« خلق اللّه آدم على صورته »\r\nو بر طبق  وَ عَلَّمَ آدَمَ الْأَسْماءَ كُلَّها  صورت انسان كاملست چنانچه على بن موسى الرضا عليه\r\n\r\n","description":"","footnote":"","page_name":" 370 ","page_number":472},
  {"content":"\r\n\r\nالتحية و الثناء در شرح سكينه قلبيه مذكوره در آيه شريفه  هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ  فرموده است السكينة ريح تفوح من الجنة لها وجه كوجه الانسان » و از\r\nكلمات شريفه حضرت صادق است ان الصورة الانسانية هى اكبر حجة الله على خلقه و هى الكتاب المبين الذى كتبه بيده و هى الهيكل الذى بناه بحكمته و هى مجموع صور العالمين و هى الصراط المستقيم الى كل خير و هى الجسر الممتد بين الجنة و النار\r\n. پس در اين حال بايد كه سالك در مجامع احوال و افعال و اقوال از مراقبه صورت مرشد غافل نشود در هنگام ذكر و ورد و طاعت و خدمت از وجه شيخ خود ذاهل نگردد تا آنكه سالك را از كشمكش خيال و اضطراب بازدارد و در پنجه خطرات نفسانى و خطوات شيطانى نگذارد ، و كلام حقيقت نظام حضرت صادق است من لم يكن له واعظ من قلبه و زاجر عن نفسه و لم يكن له قرين مرشد يتمكن عدوه عنقه مقوى مدعا است و آيه وافى هدايه  وَ فِي أَنْفُسِكُمْ أَ فَلا تُبْصِرُونَ  بر اين مطلب ايماست .\r\nاز اهل بيت عصمت مرويست :\r\nتفكر ساعة خير من عبادة ستين سنة\r\n. بر طبق خبر صحيح\r\nتفكروا فى آلاء الله و لا تفكروا فى ذات الله\r\nتفكر در ذات اقدس الهى نهى وارد شده و در آلاى الهى امر آمده است بر اهل خرد مخفى نيست اعظم آلاى الهى انسانست و آيهء كريمه  وَ لا تَعْدُ عَيْناكَ عَنْهُمْ  الى آخرها مؤيد بيان .\r\nاى اخى در حديث\r\nالمؤمن مرآة المؤمن\r\nملاحظه نماى و بر آيهء  يا أَيُّهَا الَّذِينَ آمَنُوا   كُونُوا مَعَ الصَّادِقِينَ  نظر انصاف بگشاى دانم ترا بخاطر مىرسد كه مراد از صادقين ائمه هدى مىباشند مگر خبر : ابو ذر صديق هذه الأمة نشنيده و حديث\r\nالسلمان منا اهل البيت\r\nنديده‌ا كلام من تشبه بقوم فهو منهم گوش كن و كسوت مجالسة الصلحاء داعية الى الصلاح بر دوش ، در آيه  وَ اصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ  انديشه كن اگرچه توجه آن حضرت از جهت افاضه و افاده است اما از طالبان و مريدان استفاده و استفاضه است - خبر :\r\nلو علم ابو ذر ما فى قلب سلمان لقد كفره\r\nكنايتى است درياب و در كلام سيد الساجدين\r\nشعر :\r\n\r\n","description":"","footnote":"","page_name":" 371 ","page_number":473},
  {"content":"\r\n\r\n و رب جوهر علم لو ابوح به * لقيل لى انت ممن يعبد الوثنا \r\nبفهم آن بشتاب .\r\nاز سرور اولياء على مرتضى در خطبه اهل ذكر در نهج البلاغه مذكور است در ضمن آن خطبه فرموده :\r\nو ان للذكر اهلا اخذوه من الدنيا بدلا فلم تشغلهم تجارة و لا بيع عنه ، يقطعون به ايام الحياة و يهتفون بالزواجر عن محارم الله فى اسماع الغافلين\r\nالى ان قال :\r\nفلو مثلتهم بعقلك فى مقاومهم المحمودة و مجالسهم المشهودة\r\nالى ان قال :\r\nلرأيت اعلام الهدى و مصابيح الدجى ، قد حفت بهم الملائكة و تنزلت عليهم السكينة و فتحت لهم ابواب السماء و اعدت لهم مقاعد الكرامات فى مقعد اطلع الله عليهم فيه فرضى سعيهم و حمد مقامهم\r\n. در فقره « فلو مثلتهم » رمزى است چشم بصيرت بگشاى و به نظر دقت مشاهده نماى تا آنكه جلالت قدر اهل ذكر بر تو منكشف و عظمت شان اين فرقه جليله بر تو معلوم گردد دريغا مردمان بس مختصر فهم آمده‌اند و در درك معانى گرفتار صورت شده‌اند .\r\nدر خبر است كه\r\nلا يتم الصلاة الا بحضور القلب\r\nمىگوئيم كه از حضور قلب چه فهم كرده‌اى و از معانى آن چه بدست آورده‌ئى ، يكى از مسائل فقهى آنست كه اگر مأموم شخص امام را نه بيند و يا كسى كه مشاهده امام كرده باشد مشاهدش نشود و نماز بگذارد نماز آن مأموم باطلست اگر گوئى كه مراد از حضور قلب رفع خيالاتست مشاهدهء شخص امام عين آن خيالست و اگر گوئى كه جمع نمودن خاطر است از تفرقه اين خيال خود تفرقه است و اگر خيال و ملاحظه اين مطلب مىكنى كه حق سبحانه و تعالى حاضر و ناظر است به طريقى كه علماى ظاهر مىگويند آن وهم محض و پندار وقتست « 1 »\r\nكلما ميزتموه باوهامكم بأدق معانيكم فهو مردود اليكم و مخلوق مثلكم .\r\nبر اهل خرد پوشيده نيست كه از لفظ حضور چيزى مفهوم مىشود كه آن ضد غيبت است فهم ما فيهم « 2 » .\r\nخلاصه كلام ايشان اينست كه به حكم المجاز قنطرة الحقيقة هر سالكى را كه فناء فى الشيخ معين نشود وى را بولايت كليه محرميت حاصل نمىگردد و هر طالبى\r\n\r\n\r\n","description":"","footnote":"\r\n( 1 ) - كذا ( پندار وقتست )\r\n( 2 ) - كذا ( فهم ما فيهم ) محتمل : فافهم .\r\n","page_name":" 372 ","page_number":474},
  {"content":"\r\n\r\nرا كه محرميت بولايت كليه ممكن نشود قبول صاحب نبوت مطلقه نيست و هر رونده‌ئى كه قبول صاحب نبوت مطلقه نباشد براى او قرب الهى حاصل نيست زيرا كه مرشد ظاهر عكس مرشد كل است و ظل پير اكملست هر قدر از مرشد ظاهر روح سالك قوىتر مىشود بمرشد باطن كه عبارت از صاحب ولايت كليه است قريب‌تر مىگردد ،\r\nمولانا رومى در حضور صورت شيخ مىفرمايد :\r\n چون خليل آمد خيال يار من * ظاهرش بت باطن او بت‌شكن \r\nخواجه حافظ نيز بدين‌گونه ادا مىفرمايد\r\n خيال روى تو در كارگاه ديده كشيدم * به صورت تو جمالى نديدم و نشنيدم \r\nو عارفى نيز بدين نمط بيان فرموده است\r\nنظم :\r\n در حديث آمده كه بيت حرام * زاده در وى على عمرانى\r\nدر جهان خانه‌ايست كعبه بنام * زاده در وى على جسمانى\r\nدل ما كعبه است سينه مقام * زاده در وى على نورانى\r\nحرم روح و سينهء عشاق * دل چه بيت الحرام روحانى\r\nعلى معنوى به كعبهء دل * نقش وجه إله ربانى\r\nصورت مطلق و مجرد پاك * فارغ از كسوت هيولانى\r\nجلوهء ذات مطلق احدى * كرده در بر لباس وحدانى\r\nيوسف غيب ذات مطلق را * آمده چون قميص ريحانى\r\nنقش وجه إله پيراهن * ذات مطلق چه ماه كنعانى\r\nيوسف اولست اين يوسف * يوسف مصر و يوسف ثانى\r\nروح باشد مذكر ار شنوى * نفس باشد مؤنث ار دانى\r\nروح قدسى بود ابو طالب * پدر مرتضى سبحانى\r\nدل كه آن طالب إله بود * زاده از روح قدس عرفانى\r\nمطمئنه ز نفس را بايد * فاطمه بنت الأسد خوانى\r\nروح قدسى به مطمئنّه كند * ازدواجى كه شرح نتوانى \r\n\r\n","description":"","footnote":"","page_name":" 373 ","page_number":475},
  {"content":"\r\n\r\n زايد از ازدواج اين زوجين * در دل ما چنان كه مىدانى\r\nعلى مظهر العجائب ما * صنمى ليك فرد صمدانى\r\nصنمى صورت است تمثالى * صمدى معنى است فردانى\r\nدر دل مؤمنان كند نازل * حق سكينه بنص قرآنى\r\nگفت آيد بدل على رضا * نفحه‌اى از بهشت رضوانى\r\nنام آن باد خوش سكينه بود * دل ما را سكينه ارزانى\r\nمعنى او ستير و محجوبست * همچو باد لطيف پنهانى\r\nصورت او عيان و در نظر است * همچو وجه وجيه انسانى \r\n\r\n( گفتار در بيان علماء ظاهر بر وفق اعتقاد صوفيه )\r\nبر ضماير ارباب بصاير پوشيده نماند كه صوفيه مىگويند كه بناى هر عمل به نيت عاملست و نيت امريست از مردم مخفى اما بر جناب بارى تعالى مخفى و پوشيده نيست هرگاه نيت خالص و قيد نباشد صحت صورت عمل فايدهء اخروى نمىدهد چنانچه از طرق خاصه و عامه مرويست\r\nقال النبى انما الاعمال بالنيات\r\nو\r\nانما لكل امرئ ما نوى فمن كان هجرته الى الله و رسوله فهجرته الى الله و رسوله و من كان هجرته الى دنيا يصيبها او امراة ينكحها فهجرته الى ما هاجر اليه\r\n. و روايت ديگر\r\nقال عليه السلام : نية المؤمن خير من عمله\r\nو نيز فرموده\r\nانما يبعث الناس على نياتهم\r\nو ديگر\r\nقال مخبرا عن جبرائيل عن الله تعالى انه قال الاخلاص سر من اسرارى استودعه فى قلب من احببت من عبادى\r\n. از\r\nحضرت رسول مرويست قال من سلك طريقا يلتمس علما سلك الله له طريقا الى الجنة ، نوم مع علم خير من صلاة على جهل\r\n. و نيز فرمود\r\nما تصدق الناس بصدقة مثل نشر العلم\r\n. و نيز فرمود\r\nافضل الصدقة ان يتعلم المرء علما يعلمه اخاه\r\n. و نيز فرمود\r\nقليل من العلم خير من كثير العبادة\r\nحديث ديگر از آن حضرت مرويست\r\nمن طلب العلم لاربع دخل النار ليباهى\r\n\r\n","description":"","footnote":"","page_name":" 374 ","page_number":476},
  {"content":"\r\n\r\nبه العلماء او ليمارى به السفهاء او ليصرف وجوه الناس اليه او لياخذ به الأمراء\r\nيعنى حضرت فرمود كه هركس طلب علم نمايد از براى يكى از چهار چيز او داخل آتش جهنم خواهد بود اول آنكه خواهد كه مفاخرت كند به آن علم با علماء ، يا آنكه مجادله كند با سفهاء يا آنكه بگرداند بسبب آن علم مردمان را به طرف خود يا آنكه بسبب آن علم چيزى بستاند از امراء و سلاطين\r\nروايت نموده\r\nشيخ كلينى در اصول كافى از حضرت رسول قال طلبة العلم ثلاثة فاعرفوهم باعيانهم و صفاتهم صنف يطلبه للجهل و المراء و صنف يطلبه للاستطالة و الختل و صنف يطلبه للفقه و العقل فصاحب الجهل و المراء موذى ممارى متعرض للمقال فى اندية الرجال بتذاكر العلم و صفة الحلم قد تسر بل بالخشوع و خلا من الورع فدق الله تعالى من هذا خيشومه و قطع منه حيزومه ، و صاحب الاستطالة و الختل ذو خب و ملق يستطيل على مثله من اشباهه و يتواضع للاغنياء من دونه فهو لحلوائهم هاضم و لدينهم حاطم اعمى الله تعالى على هذا خبره و قطع من آثار العلماء اثره ، و صاحب الفقه و العمل ذو كآبة و حزن و سهر قد تحنك فى برنسه و قام الليل فى حندسه يعمل و يخشى وجلا داعيا مشفقا مقبلا على شانه عارفا باهل زمانه مستوحشا من اوثق اخوانه فشد الله تعالى عن هذا اركانه و اعطاه يوم القيمة امانه »\r\nيعنى حضرت رسول فرمود كه طالبان علم سه فرقه‌اند پس بشناسيد ايشان را باصل و صفات ايشان . يك صنف از ايشان طلب علم مىنمايند از براى گردن‌كشى و مردم‌فريبى و يك صنف ديگر طلب علم را از براى فقه و دانائى و عمل كردن مىنمايند ، پس آن فرقه كه طلب علم از براى تجهيل ناس مىكنند رنجاننده و آزار رساننده‌اند مجادل و منازع خود را ، در معرض بحث و جدال در مجالس و حضور مردمان درمىآورند و ثناء علم و مسائل مىكنند و بيان صفت حلم مىنمايند و اظهار خشوع و خضوع مىكنند و اكثر طالبان علم اين زمان به اين بلا گرفتارند و خاليند از ورع و پرهيزكارى پس بكوبد و بشكند اللّه تعالى بدين سبب دماغ و بينى او را و قطع كند و بر طرف سازد از او علم و دانش\r\n\r\n","description":"","footnote":"","page_name":" 375 ","page_number":477},
  {"content":"\r\n\r\nرا ، و آنكه طلب علم براى گردن‌كشى و عام‌فريبى نموده چاپلوس و تملق‌كننده است از براى اهل دنيا و گردن‌كشى مىكند باقران و امثال خود و متملق و متواضع است از براى اهل دنيا و اغنياء پس اين متملق از براى اغنياء هاضم حلويات و شيرينيهاى ايشانست و دين خود را شكننده و خراب‌كننده است پس بر طرف كند اللّه تعالى بدين سبب خير او را يعنى اسم او را قطع كند و بر طرف نمايد از ميان علماء آثار و علامات او را ، و آن صنف كه طلب علم از براى دانائى و عمل بدان نمودن كرده‌اند اندوهگين و محزونند و شب بيدارند و آن حنك بر برنس و عمامه خود بسته و قيام در تاريكى از شب دارد و عمل مىكند و خائف و ترسانست و خواننده است پروردگار خود را و مشفق و روآورنده است بر شغل و عمل خود و بفكر ديگرى نيست و اهل زمان خود را مىشناسد و وحشت دارد از معتمدترين برادران خود پس قايم و محكم گرداند اللّه تعالى بدين سبب اركان او را و عطا نمايد و كرامت كند او را اللّه تعالى بدين سبب در قيامت امان و ايمنى از نار .\r\nروايت نموده شيخ صدوق ابو جعفر محمد بن على بن بابويه در كتاب خصال به اسنادش از ابى عبد اللّه كه فرمودند به درستى كه بعضى از علماء دوست مىدارند كه علم تحصيل نمايند و دوست نمىدارند كه تعليم ديگرى نمايند و اين قسم از علماء در درك اول از نارند و بعضى ديگر از علماء كسانيند كه اگر ايشان را موعظه و نصيحت نمايند ننگ مىدارند و خوش نمىآيد ايشان را و اگر خود موعظه ديگرى مىنمايند در حالت موعظه تندى و بدخوئى با مردم مىكنند پس اين عالم در درك دوم از نار است و بعضى ديگر از علماء طريقه ايشان آن است كه علم خود را بذل و صرف اغنياء و اهل جاه و دنيا مىكنند و صرف و بذل و تعليم فقراء و مساكين نمىنمايند پس ايشان در درك سيم از نارند و بعضى ديگر از علماء وضع و سلوك ايشان بطريق جباران و سلاطين است پس ايشان در درك چهارم از نارند و بعضى ديگر از علماء جماعتىاند كه طلب احاديث و اخبار از يهود و نصارى و تواريخ مىنمايند تا آنكه بدين سبب علم ايشان بسيار شود و نقل و قصه بسيار توانند نمود پس ايشان در درك پنجم از نارند و بعضى از علما گروهيند\r\n\r\n","description":"","footnote":"","page_name":" 376 ","page_number":478},
  {"content":"\r\n\r\nكه خود را مفتى قرار مىدهند و مىگويند سؤال كنيد از ما و احتمال دارد بلكه يقين است كه يك حرف را بتحقيق ندانسته‌اند و اللّه تعالى دوست نمىدارد كسى را كه چيزى را نداند و بر خود ببندد دانستن آن را و اين فرقه در درك ششم از نارند و بعضى ديگر از علماء جماعتىاند كه طلب علم مىنمايند باعتبار تعارف ميان مردم و هم‌چشمى و اين طايفه در درك هفتم از نارند اعاذنا اللّه عن الكون من جميع الاقسام .\r\nهرگاه كسى به ديدهء تحقيق بر احوال علماء زمان سيما بر كردار علماء ايران ملاحظه نمايد علم اليقين حاصل مىكند كه عموم ايشان از اقسام سبعه بيرون نيستند بلكه هر يك از ايشان اقسام سبعه را على شىء زايد دارا هستند مگر شرذمه‌ئى كه صدرنشين محفل حقيقت باشند و آيهء شريفه  وَ قَلِيلٌ مِنْ عِبادِيَ الشَّكُورُ  شاهد مدعا است .\r\nحضرت رسول فرمود كه بدترين بدكرداران بدان علمايند و نيكوترين نيكوكاران نيكان علمايند .\r\nبه روايت ديگر فرموده :\r\nالعلم علمان فعلم فى القلب فذلك العلم النافع و علم على اللسان فذلك حجة الله على ابن آدم\r\nيعنى حضرت فرمود كه علم بر دو قسم است يكى در دل و آن علم مفيد و نفع رساننده است و قسم ديگر بر زبانست يعنى مجرد قولست و عمل به مقتضاى آن نيست پس آن علم حجت خداست بر اولاد آدم .\r\nاز\r\nحضرت ابو عبد اللّه مرويست كه : اذا رايتم العالم محبا للدنيا فاتهموه على دينكم فان كل محب لشىء يخوض فيما احب »\r\nيعنى هرگاه ديديد كه عالم دوست مىدارد دنيا را پس او را متهم بر دين خود گردانيد يعنى اعتماد بقول ايشان در مسائل دين خود منمائيد پس به درستى كه دوست‌دارنده هر چيزى در فكر محبوب خود است\r\nعلامت حب دنيا آنچه از بعضى احاديث ظاهر مىشود آنست كه اگر دنيا رو كرد به ايشان خوشحال و فرحناك مىباشند و اگر پشت نمود محزون و اندوهگين‌اند .\r\nروايت است از حضرت رسول كه فرمود\r\nالفقهاء امناء الرسل ما لم يدخلوا فى الدنيا قيل يا رسول الله و ما علامة دخولهم فى الدنيا قال اتباع السلطان فاذا فعلوا ذلك فاحذروهم على دينكم\r\nيعنى حضرت فرمود كه علماء امينان\r\n\r\n","description":"","footnote":"","page_name":" 377 ","page_number":479},
  {"content":"\r\n\r\nپيغمبرانند مادامىكه داخل دنيا نشده‌اند گفته شد كه يا رسول اللّه علامت دخول ايشان چيست در دنيا حضرت فرمود كه علامت دخول ايشان در دنيا متابعت و موافقت نمودن ايشانست سلطان را پس هرگاه كه اين كار كردند يعنى متابع سلطان شدند برحذر باشيد از ايشان بر دين خود .\r\nبه روايت ديگر از حضرت رسول مرويست كه\r\nقال رسول الله اشد الناس عذابا يوم القيامة عالم لم ينفعه الله بعلم\r\nيعنى بدترين مردمان و اشد عذابا در روز قيامت عالمى است كه اللّه تعالى نفع نرساند به آن عالم از علم او زيرا كه هرگاه عالم عمل ننمايد بر علم خود آن علم و بال است چنانچه روايت شده كه\r\nالعلم بلا عمل و بال و العمل بلا علم ضلال\r\n. و نيز روايت شده از حضرت رسول كه هركس زياد گردد علم او و زياد نگردد هدايت او يعنى آثار هدايت از زهد و تقوى و ورع ، زياد نمىشود از براى او از حق سبحانه و تعالى مگر دورى از رحمت اللّه تعالى .\r\nپوشيده نماند كه در مدح عالم و علم احاديث بسيار است و در مذمت عالم كه عمل بعلم خود ننمايد نيز حديث بسيار است آن‌كسىكه خبر داده بمدح عالم نيز آن‌كس خبر داده به مذمت عالم مقصر در عمل ، علماء مقصرين اشد حالند در نزد حق سبحانه و تعالى از جهال ، پس ايمان ببعضى كتاب و كفران ببعضى جائز نباشد\r\nشيخ زين الدين در منية المريد بعد از ذكر صفات ذميمه و مهلكات و وجوب تخلص از آن و منحصر نبودن علوم در آنچه فقها نقل نموده‌اند گفته : بلكه ناچار است از براى دفع و رفع صفات ذميمه و مهلكات و حصول منجيات كه صفات حميده باشد رجوع نمودن بسوى علماى حقيقت و عاملون بعلم خود و كتابهاى ايشان كه در اين باب نوشته‌اند و نيز فرموده چه عظيم است احتراز عالم كه راضى شود بعلوم رسميه و غافل گردد از اصلاح بفهم خود و حصول و رضاى حق سبحانه و تعالى\r\nنظم :\r\n علم رسمى سربه‌سر قيل است و قال * نه از او كيفيتى حاصل نه حال\r\nچند چند از حكمت يونانيان * حكمت ايمانيان را هم بدان \r\n* * *\r\n\r\n","description":"","footnote":"","page_name":" 378 ","page_number":480},
  {"content":"\r\n\r\n\r\nذكر بعضى از مشايخ و علماء آن ديار و متقدمين و معاصرين بسبيل اختصار\r\n\r\nشيخ عماد الدين فضل الله\r\nعارج معارج راه يقين بود بعد از تحصيل علوم ظاهرى در عنفوان جوانى در خدمت شيخ حاجى محمد جنوشانى بسلوك اشتغال نمود و در اندك زمانى بيمن انفاس شيخ به مرتبه اعلا رسيده و يكى از اكمل اولياء گرديده بعضى از محققين اين طايفه آن جناب را قرين مجد الدين بغدادى دانند و برخى از او افضل و اكمل انگارند .\r\nاز لطائف اتفاقات آنكه در ميان اين دو بزرگوار عاليمقام در احوال ظاهر نيز موافقت تمامست مانند آنكه هر يك از ايشان محبوب شيخ خود بوده‌اند و قبل از شيخ خود وفات نموده‌اند و هر يك از ايشان لباس اهل ظاهر مىپوشيده‌اند و در ايام جوانى به حكم سلطان شربت شهادت نوشيده‌اند . سلسلهء طريقت آن جناب به چهار واسطه به شيخ اسحاق ختلانى مىرسد بر اين موجب آن جناب مريد شيخ حاجى محمد جنوشانى و او مريد شمس الدين محمد لاهيجى و او مريد سيد محمد نوربخش و او مريد خواجه اسحاق ختلانى است . شهادت آن جناب فى شهور سنه نهصد و چهارده در همان ديار بجرم تشيع به حكم شيبك خان اتفاق افتاده . اشعار آبدار آن بزرگوار بسيار است يك رباعى تيمنا نوشته شد .\r\nرباعى :\r\n بر درگه دوست تحفه جز جان نبرى * دردت چو دهند نام درمان نبرى\r\nبىدرد ز درد دوست نالان گشتى * خاموش كه عرض دردمندان نبرى \r\n\r\nامير صدر الدين ابراهيم\r\nعمدهء علماى زمان و قدوهء سادات فضيلت نشان بود در زمان سلطان حسين ميرزا در بلدهء هرات بدرس و افاده قيام و اهتمام مىنمود و در نزد سلطان و ساير امراء ذيشان غايت احترام داشت فى شهور سنه نهصد و نوزده به طرف آخرت علم برافراشت .\r\n\r\n","description":"","footnote":"","page_name":" 379 ","page_number":481},
  {"content":"\r\n\r\n\r\nملا اسماعيل بن ملا حسن مؤذن\r\nتولد آن عزيز در قريه زغى كه سمت غربى و پنج فرسخى مشهد مقدس است اتفاق افتاده ، ذات خجسته صفاتش از علايق نفسانى و عوايق جسمانى آزاده است و از علوم رسميه بهره‌ور و در زهد و ورع سردفتر ، چندگاه به سياحت خراسان و جرجان و عراقين و فارس و خوزستان قدم گذاشته و از صحبت فقراء و مشايخ حظ وافر و نصيب متكاثر برداشته و آخرالامر دست ارادت بجناب سيد عالم شاه هندى داده چندى در خدمت او مىبود و آقا محمد گازرونى را كه از خلفاى آقا محمد هاشم شيرازى بود گاهى بطريق ارادت تمجيد مىفرمود ظاهرا از هر دو بزرگوار نظر عاطفت ديده .\r\nمسوّد اوراق فى شهور سنه هزار و دويست و بيست و دو بصحبت آن عزيز رسيده ، محفلش باصفا و صحبتش روح‌افزاست ، اكثر اوقات خلوت و انزواء را طالب و گاهى شعر گفتن را بطريق مثنوى راغب است .\r\nفى شهور سنه هزار و دويست و سى و پنج مسموع گرديد كه در همان ديار بعالم جاويد خراميد رحمة اللّه عليه .\r\n\r\nشيخ ابو محمد بن شيخ حسن\r\nبمصداق الولد سر ابيه در علوم عقليه و نقليه يگانه و در فنون متداوله فريد زمانه سيما در فن رياضى سرآمد اهل روزگار و از نشأ فقر نيز بهره‌ياب و برخوردار است ، اطوارش پسنديده و اخلاقش حميده است ، بتوفيق حج اسلام و زيارت قبور ائمه انام موفق گرديده و در آن سفر به خدمت و صحبت جمعى از مشايخ علماء رسيده با مسود اوراق لطف خاص و محبت باختصاص داشت و از مراسم مودت و محبت دقيقه‌ئى نامرعى نمىگذاشت اكنون در همان ارض اقدس بدرس و افاده اشتغال دارند و كافه ناس صحبت آن جناب را از جمله مغتنمات مىشمارند .\r\n\r\nملا على اكبر\r\nآن جناب از اسراى داغستان بود جد حقير وى را خريده آزاد فرمود بنا بر استعداد فطرى عزيمت مشهد مقدس نمود قرب چهل سال به تحصيل علوم دينيه و فنون رسميه مشغول بود در علم فقه و حديث به‌غايت\r\n\r\n","description":"","footnote":"","page_name":" 380 ","page_number":482},
  {"content":"\r\n\r\nدانا و در زهد و عبادت و تقوى به درجه قصوى بود و عمر عزيز خود را به هيچ‌گونه در بطالت صرف نمىنمود و ابواب معاشرت بر روى ابناى روزگار كمتر مىگشود و سخنان لغو و بيهوده بر زبان نياوردى و نسبت بحقير بطريق پدرى سلوك كردى و در سنه هزار و دويست و بيست و نه استماع افتاد كه از اين جهان بعالم باقى قدم نهاد رحمة اللّه عليه .\r\n\r\nملا لطف‌على\r\nوالده آن جناب از بلدهء بروجرد بوده و تولد آن حضرت در ارض اقدس روى نموده از علوم رسميه و فنون ادبيه فىالجمله بهره‌ور گرديده آنگاه بادهء فقر از جام ملامت چشيده در وادى فقر و فنا بار افتقار كشيده و سياحت خراسان و كابل و پيشاور و عراقين و فارس نموده و طريق خدمت مشايخ روزگار و فقراى هر ديار پيموده از خدمت آقا محمد هاشم شيرازى و مسكين شاه پيشاورى و سيد عالم شاه هندى تربيتها يافته و پيوسته همت عالى نهمت خود را بر گوشه‌نشينى و عزلت مىگماشت ، ذات خجسته صفاتش جامع افعال گزيده و خصال پسنديده ، و سنين عمرش بسبعين رسيده غالبا گرد هيچ مناهى و ملاهى نگرديده بود ، به فقير غالب لطف و محبت مىفرمود و حقير نيز صحبت آن جناب را از مغتنمات مىشمرد ، فى شهور سنه هزار و دويست و سى و چهار در شيراز از اين تنگناى جهان برياض جنان خراميد و در حافظيه مدفون گرديد .\r\n\r\nسيد محمد مشهور به سيد كوچك\r\nمردى بزرگ‌منش و درويش روش است به حليهء فضل و كمال آراسته و به زيور علوم عقلى و نقلى پيراسته ، صاحب مراسم اشفاق و خداوند مكارم اخلاق است و از نشأ فقر ذوقى ديده و صدمات روزگار چشيده و چندى در عتبات مجاور گرديده و در آنجا به خدمت جمعى از مشايخ كبار رسيده اما ارادات خود را بجناب شاه طيب اللّه ثراه درست مىنمايد و زيارت حج بيت اللّه الحرام و ائمهء انام بجا آورده از راه شام و عراق به وطن مألوف مراجعت كرده ، اكنون در آن ديار بدرس و افاده اشتغال دارد و گاهى طريق رياضت و تصفيه باطن مىسپارد ، حقير مكرر بفيض صحبت آن جناب رسيده به‌غايت زيرك و هوشيار است و از همه جا خبردار است ، جميع كثيرى كرامات و خرق عادات به دو منسوب مىدارند و حالات غريب\r\n\r\n","description":"","footnote":"","page_name":" 381 ","page_number":483},
  {"content":"\r\n\r\nو حركات بديع از آن جناب به زبان مىآورند اگرچه حقيقت عالم در وجود بنىآدم است ليكن چون فقير برأى العين نديده لهذا بگرد تذكار او نگرديد .\r\n\r\nميرزا مهدى بن ميرزا هدايت الله\r\nاز سادات حسينى است در علوم عقليه مجتهد زمان و در فنون حكميه سرآمد دوران بود و در اكثر فنون گوى مسابقت از فضلاى عصر مىربود ، طبع وقادش مشگل‌گشا و ذهن نقادش راهنما ، وجودش مرجع عام و خاص و جميع امورات شرعيه به دو اختصاص داشت همواره همت بر نشر علوم و ترفيه خلايق مىگماشت پيوسته محفلش مجمع علماء و فضلا بودى و با هر فرقه به روش پسنديده زندگانى نمودى بسيارى از دانشمندان ايران و ساير بلدان را ديده و بطواف حج اسلام و زيارت ائمه انام موفق گرديده و دولت و ثروت و ضياع و عقار او بسيار و به احكام و سلاطين ذى شوكت اظهار عظمت مىنمود در اكثر اطوار حميده آراسته و از كردار نكوهيده پيراسته بود\r\n\r\nاستدراك\r\nبر ارباب فضل و رشاد پوشيده نماناد كه بنى نوع بشر ببراهين عقلى و نقلى ممكن السهو و جايزالخطا و به غير از ائمه هدى صدور عصيان از جميع طوايف انسان ممكن و آيات فرقانى و احاديث نبوى بر اين مدعا گواه است بلكه موافق اكثر مذاهب اصدار خطا از گروه انبيا سزا اما اعتقاد مذهب شيعه ترك اولى از زمرهء پيغمبران به‌منزله خطا است و حديث\r\nحسنات الابرار سيئات المقربين\r\nشاهد اين مدعا ، عارف لا ريب حضرت لسان الغيب گفته .\r\nبيت :\r\n جائى كه برق عصيان بر آدم صفى زد * ما را چگونه زيبد دعوى بىگناهى \r\nبنابراين ظهور زلت و صدور معصيت از بنى نوع انسان ممكن ليكن نسبت به حال هر شخصى متفاوتست .\r\nغرض از اين مقدمات اينكه ميرزائى هنگامى كه واقف سر سبحانى حضرت نور على شاه اصفهانى قدس اللّه سره جهت استحصال مآرب دارين به زيارت امام ضامن مشرف گرديد و رخسار چون ماهرا بدان آستان شمس آسمان ولايت ماليد به وسوسهء عوام كالانعام و اغواى خواص جهالت اختصاص كه كسوت صلاح و چشم از فلاح پوشيده بودند به تراشيدن گيسوان آن حضرت فتوى داد و اين خال منقصت را به‌واسطه جمعى\r\n\r\n","description":"","footnote":"","page_name":" 382 ","page_number":484},
  {"content":"\r\n\r\nبدانديش جهالت‌كيش بر رخسار كمال خويش نهاد بعد از صدور اين امر شنيع همواره اظهار ندامت نمودى و ازين كار نكوهيده نادم و پشيمان بودى چون اين امر نالايق بنا بر اقتضاى بشريت ازو بظهور رسيده بود لاجرم به كفاره اين غفلت در وقتىكه پادشاه ايران استيصال بقعهء نادرى را وجهه همت ساخت و پرتو اهتمام بهر انتظام مملكت خراسان انداخت بدست نادر ميرزا ابن شاهرخ شاه بن رضا قلى ميرزا ابن نادر شاه كه وجود او را بانى اختلال و عدم استقلال خويش دانسته و فى الواقع چنين بود در سنهء هزار و دويست و پانزده در پنجم شهر رمضان مقتول گرديد . او را در علوم عقليه و فنون نقليه تاليفات خوب و تصنيفات مرغوبست و سه فرزند ارجمند و سه فاضل دانشمند از او يادگار و هر سه عالم و بزرگوار و مرجع و مطاع خلق روزگارند .\r\n\r\nنشابور\r\nشهريست مشهور و به مسافت ده فرسخ از مشهد مقدس دور از اقليم رابع و جوانب او واسع ، طولش « صب‌ل » و عرضش « له » آبش خوشگوار و هوايش سازگار خاكش فرح‌انگيز و زمينش بهجت‌آميز مشتملست بر باغات نيكو و بساتين چون مينو ، محتويست بر نواحى دلگشا و قراى مسرت‌افزا ، چنان كه انورى در تعريف او گفته\r\nبيت :\r\n حبذا شهر نشابور كه در پشت زمين * گر بهشتست همانست و گرنه خود نيست \r\nبانى آن شهر نخست طهمورث ديوبند بوده بمرور دهور رو به خرابى نموده اردشير بن بابك ساسانى جائى ديگر شهرى ساخت و عمارات رفيع و قصور منيع در وى طرح انداخت شاپور كه در آن‌وقت نافذ الفرمان خراسان بود آنجا را از پدر درخواست نمود اردشير بنا بر انتظام دولت و نظام مملكت از فرزند مضايقه فرمود چون شاپور پادشاهى غيور بود بعد از پدر آن شهر را برانداخت و در جاى قديم شهر عظيم بنا نموده باسم خويش موسوم ساخت بقاع خوب و ضياع مرغوب در آنجا احداث فرمود دور شهر با روى محكم كشيده و دور آن را پانزده هزار گام مقرر گردانيد و در وسعت و عظمت آن به‌غايت\r\n\r\n","description":"","footnote":"","page_name":" 383 ","page_number":485},
  {"content":"\r\n\r\nكوشيد فى شهور سنه ششصد و پنج بسبب زلزله عظيم آن شهر خراب گرديد و در آن حوالى شهرى ديگر ساخته شد موسوم به شادباخ كردند و در سنه ششصد و شصت و شش ديگرباره به علت زلزله خراب افتاد و هم در آن حوالى شهر ديگر بنا نهادند بار ديگر در سنه هشتصد و هشت به جهت زلزله شديد رو به خرابى نهاد در اين باب اين قطعه را گفته‌اند :\r\n اندر سه زمان سه زلزله نازل شد * شد پانصد و اند اولين شهر چو دشت\r\nدر ششصد و شصت و شش دوم زلزله بود * و ان زلزله بار سيم هشتصد و هشت \r\nتا حال شهر مذكور باقيست ، در زمان ملوك سامانيان تا اواخر دولت طاهريان دارالأماره خراسان شهر بلخ و مرو بود چون يعقوب بن ليث بخراسان مستولى شد نشابور را دار الملك نمود بعد از آن اكثر زمان مقر سلاطين عظام و مركز حكام گردون احتشام گرديد بمرور دهور و كرور شهور عظمت و وسعت آن مكان به‌غايت رسيد چنان كه او را ام البلاد خراسان مىناميدند اما غارتگر روزگار چندين بار بر ساحت آن ديار تاخت‌وتاز نمود :\r\nنخست فى شهور سنه چهارصد و يك به علت قحط و غلا صد هزار پير و برنا از اين سراى فانى بعالم باقى پا نهاد و بسا دلبران سيمين‌بر و بتان زرين‌كمر كه جان شيرين را به بهاى قرص جوين دادند .\r\nدويم فتنه غزان بود كه بسبب گرفتارى سلطان سنجر روى نمود در سنه پانصد و چهل و هفت آن طايفه بر آن ولايت مستولى شدند و بتيغ بىدريغ ايشان چندين هزار سمن‌بران لاله‌عذار و سروقدان گل رخسار از گلشن هستى برياض نيستى خراميدند و چندين هزار پير و جوان از ظلم و عدوان گروه بىايمان سر بنقاب عدم كشيدند ،\r\nسيم فتنه عظمى و حادثه كبرى چنگيزخانى بود كه در سنه ششصد و هفده ظهور نمود مؤلف روضة الصفا آورده كه چون مغولان بر شهر نشابور مستولى شدند چهل نفر از پيشه‌وران جدا كرده ساير خلايق را بقتل آوردند و هفت شبانه‌روز آب بر شهر بسته آثار عمارتى باقى نگذاشتند و شهر را با زمين يكسان نموده جو كاشتند ،\r\n\r\n","description":"","footnote":"","page_name":" 384 ","page_number":486},
  {"content":"\r\n\r\nدر تاريخ خراسان مذكور است كه دوازده روز مقتولان نشابور را شماره كردند سواى اطفال و نسوان هزارهزار و هفتصد و چهل و هفت‌هزار بقلم آوردند .\r\nچهارم فترات اوزبكيه است كه در زمان دولت صفويه روى داد سيما كه در اوايل دولت شاه عباس ماضى اتفاق افتاد كه در سنه هزار و اند عبد اللّه خان و عبد المؤمن خان در آن ديار قتل بسيار و خرابى بيشمار كردند ،\r\nپنجم بعد از انقراض دولت صفويه قبايل بيات و اكراد لوازم فتنه و فساد بظهور آوردند و در اوان خروج نادر شاه و بعد از وى طوايف مختلفه مصدر آشوب و غوغا شدند لاجرم به علت صدمات بسيار و ترددات بيشمار ويرانى آن ديار به‌غايت رسيده و پريشانى مردمش به نهايت انجاميد چنانچه از كثرت خرابى نام شهريت بر آن نتوان اطلاق نمود .\r\nاكنون كه سنه هزار و دويست و سى و هفت است زياده از سه چهارهزار خانه در آن ولايت نخواهد بود .\r\n\r\nدر ذكر ملوك صفاريه\r\nبر ضمير واليان ملك خبر و مالكان كشور سير پوشيده نماند نخستين كسى كه شهر نشابور را تختگاه گردانيد و در وسعت و عظمت آن مساعى جميله بظهور رسانيد يعقوب بن ليث صفارى بود وى اول ملوك صفاريانست آن شهريار عزم راسخ و همت عالى و فراست كامل و سخاوت وافر داشت و در امور سلطنت و مهمات مملكت و تنظيم لشگر و تسخير كشور دقيقه‌ئى مهمل و معطل نمىگذاشت .\r\nدر تاريخ جهان‌آرا مسطور است كه نسبت يعقوب بنو شيروان عادل مىپيوندد بدين موجب : يعقوب بن ليث بن سينان بن ماهان بن كيخسرو بن اردشير بن قباد بن خسرو بن هرمز بن نوشيروان\r\nدر حبيب السير مسطور است كه يعقوب در اوايل حال بامر روىگرى « 1 » مشغول بود بالاخره بدان شغل سر فرونياورده خيال سرورى نمود چندى بامر دزدى و قطاع الطريقى اشتغال داشت اما دقيقه‌ئى از دقايق عدل و انصاف فرونمىگذاشت تا آنكه\r\n\r\n\r\n","description":"","footnote":"\r\n( 1 ) - نسخه : درودگرى\r\n","page_name":" 385 ","page_number":487},
  {"content":"\r\n\r\nبه خدمت درهم بن نصر والى سيستان رسيد و در ملازمت او روز به روز ترقى نموده بمنصب امارت لشگر سرافراز گرديد چون درهم بفرمان ايزدى درگذشت يعقوب زمام ملك و رعيت بقبضه اقتدار درآورده در آن ديار نافذ الفرمان گشت در سنه دويست و پنجاه و سه فوشنج را بحيز تسخير برآورده و هم در آن سال ولايت كرمان را تصرف كرد ، و در دويست و پنجاه و پنج فارس را مسخر نمود بعد از آن ممالك طخارستان و كابل و لواحق آن را مسخر نمود ، و در دويست پنجاه و هفت محمد بن طاهر كه آخر ملوك طاهريان بود بقتل رسانيد و در دويست و شصت بطبرستان لشگر كشيده والى آنجا حسن بن زيد علوى را منهزم گردانيد اما بسبب بارندگى بسيار و برودت مفرط قرب چهل هزار كس از لشگريانش تلف گرديد بنا بر سببى كه در تاريخ روضة الصفا مذكور است قصد معتمد خليفه كرده روى توجه بصوب بغداد آورد معتمد برادر خود موفق را با لشگر بىمر بدفع يعقوب فرستاد و در سنه دويست و شصت و دو تلاقى فريقين دست داد در حين كارزار موفق حيله كرده يعقوب انهزام يافت بخوزستان رفته بار ديگر به طرف بغداد شتافت در بين راه برنج قولنج گرفتار گشت و در سنه دويست و شصت و پنج از اين سراى سپنج درگذشت ، مدت حكومتش يازده سال بود .\r\n\r\nعمرو بن ليث\r\nپادشاه قهار و شهريار ستم‌كردار بود اما در مهام لشگركشى و جهان‌گيرى كمال قدرت ظاهر مىنمود بعد از برادرش يعقوب رايت جهانبانى و كشورستانى برافراشته قاصدى به پايهء سرير خلافت مصير ارسال داشته اظهار اطاعت و انقياد نمود معتمد خليفه معتقد او شده منشور ايالت خراسان و فارس و عراق و سيستان را به نام او نوشته روان فرمود عمرو ممالك مذكوره را به راحتى مطيع و منقاد گردانيد .\r\nدر سنه دويست و هفتاد و يك بنا بر شكايت اهل خراسان معتمد خليفه رقم عزل بر صفحه حال عمرو كشيده صاعد بن مخلد را با لشگر جرار بحرب او نامزد گردانيد بعد از وقوع قتال عمرو شكست يافته متوجه فارس گرديد در آنجا نيز تاب مقاومت نياورده بكرمان شتافت و از كرمان عنان مراجعت بصوب سيستان تافت مقارن اين احوال رافع بن هرثمه در خراسان خروج كرده خطبه بنام محمد بن زيد علوى خواند عمرو\r\n\r\n","description":"","footnote":"","page_name":" 386 ","page_number":488},
  {"content":"\r\n\r\nدفع او را اهم دانسته\r\nدر سنه دويست و هشتاد با رافع محاربه نموده رافع بدست افتاد عمرو او را با اصناف تحف و هدايا ببغداد نزد خليفه فرستاد بنابراين خليفه نسبت بعمرو در مقام عنايت برآمده مجددا منشور خراسان و ماوراءالنّهر و فارس و كرمان و سيستان را بنام او نوشته بر قافله حجاج خراسان خواند .\r\nو در سنه دويست و هشتاد و هفت امير اسماعيل بن احمد سامانى به اشارت خليفه و باقتضاى راى خود به محاربه عمرو اقدام نمود بعد از تلافى فئتين اسب عمرو توسنى كرده او را بصف اعداء رسانيد امير اسماعيل بىاستعمال سيف و سنان غالب آمده او را گرفته محبوس گردانيد و آخرالامر وى را ببغداد ارسال داشت خليفه او را حبس كرده از شدت گرسنگى قدم بعالم آخرت گذاشت  فَاعْتَبِرُوا يا أُولِي الْأَبْصارِ ،  نقلست كه در آن روز كه عمرو گرفتار لشگر امير اسماعيل شد نظرش بر يكى از شاگردپيشگانش افتاد او را طلبيده از گرسنگى شكايت كرد شاگردپيشه قطعه گوشتى بوى داد بنا بر فقدان ديگ عمرو او را در سطلى گذاشته و آتش افروخته به مهمى رفت ناگاه سگى آمده سر در سطل نمود چون سر برآورد دسته سطل به گردن او افتاد مىدويد عمرو از ديدن اين صورت غريب بخنديد يكى از حارسان وى پرسيد كه در اين وقت چه جاى خنده است عمرو جواب داد كه امروز بامداد خوان‌سالار من شكايت مىكرد كه سيصد شتر ادوات مطبخ را به زحمت مىكشد و حالا مشاهده مىكنم كه سگى او را به سهولت مىبرد\r\n\r\nطاهر بن محمد بن عمرو بن ليث\r\nچون اكابر و اعيان سيستان از گرفتارى عمرو وقوف يافتند طاهر را بر سرير سلطنت نشانده جمهور خلايق به ملازمتش شتافتند و او در سنه دويست و هشتاد و نه بفارس لشگر كشيد و عامل خليفه را از آن ولايت اخراج گردانيد و از آنجا عزيمت اهواز نموده قبل از اينكه در آن مملكت تمكن يابد بنا بر مكتوب امير اسماعيل بسيستان بازگشته به همان ولايت قانع گرديد بروايتى خليفه بالتماس امير اسماعيل بعضى از مملكت موروثى را بطاهر بازگذاشت ،\r\nدر سنه دويست و نود و سه شكرى غلام عمرو بن ليث لواى مخالفت طاهر بر\r\n\r\n","description":"","footnote":"","page_name":" 387 ","page_number":489},
  {"content":"\r\n\r\nافراشت ميان ايشان محاربه افتاد شكرى غالب گرديده طاهر و برادرش يعقوب را اسير ساخته بدار الخلافه فرستاد بعد از طاهر برادر ديگرش معدل و عم‌زاده‌اش ليث چندگاهى تردد نموده اما هيچ‌كدام به سلطنت نرسيدند و حكومت نيمروز بنواب آل سامان منتقل گرديد .\r\nدر سنه سيصد كه امير احمد ابن اسماعيل پادشاه بود عمرو بن يعقوب بن محمد بن عمرو بن ليث باتفاق جمعى خروج نموده منصور بن اسحاق سامانى را كه داروغه آن ولايت بود گرفته مقيد گردانيد و امير احمد حسين بن على را بدفع او نامزد گردانيده حسين بر عمرو غالب گرديده بار ديگر آن مملكت به حوزهء تصرف سامانيان درآمده تا زمان ظهور خلف بن احمد در تصرف اولياى آل سامان بود .\r\n\r\nذكر خلف بن احمد\r\nبه روايت ابن اثير نبيرهء دختر عمرو بن ليث بود و بعضى ديگر از مورخان او را نبيرهء يعقوب گفته‌اند و بديع همدانى در قصيده‌اى كه در مدح خلف گفته او را بهر دو پادشاه نسبت داده ،\r\nمولانا معين الدين اسفزارى در تاريخ مرآة النسب نسبت خلف را چنين آورده كه :\r\nخلف بن احمد بن جعفر بن ليث صفار « 1 » و او در زمان امير منصور بن نوح سامانى خروج كرد و زمام ايالت نيمروز را بقبضه اقتدار خود درآورد و در بعضى كتب آمده كه وقتى امير احمد سامانى در حرم‌سراى خود عمارتى مىساخت ناگاه در ميان شاگردان نظرش بر جوانى افتاد كه آثار بزرگى از ناصيه حالش پيدا بود امير سؤال از نسبش فرمود جواب داد كه از سلالهء بنو صفارم امير را دل بر حال وى بسوخت و اسباب سلطنت او را مهيا ساخت و خلف سالهاى فراوان لواى حكومت سيستان برافراخت و او شهريارى بود بعدل و انصاف موصوف و بوفور علم و فضل معروف و در باب تربيت علماء و فضلا مساعى جميله بظهور مىرسانيد و اصحاب شعر و غيره را از فوائد انعام خود بهره‌ور مىگردانيد .\r\nدر سنه سيصد و پنجاه و سه عزيمت حج نموده و طاهر بن حسين را كه خويش او بود نايب خود فرمود چون از آن سفر مراجعت كرد طاهر او را در سيستان راه نداد لاجرم\r\n\r\n\r\n","description":"","footnote":"\r\n( 1 ) - كذا - مانند آنكه از اين رشته نسب افتاده باشد\r\n","page_name":" 388 ","page_number":490},
  {"content":"\r\n\r\nخلف به بخارا رفته و از امير منصور امداد گرفته رو بسيستان نهاد قبل از وصول خلف طاهر درگذشت و خلف در سيستان متمكن گشت بعد از اين وقايع او را با ملوك سامانى و ديالمه و غزنويه مخالفات و محاربات دست داد عاقبت بدست سلطان محمود گرفتار شده در قلعه محبوس افتاد و هم در محبس طاير روحش از قفس تن رسته برياض قدس بال گشاد بعد از خلف حكومت سيستان گاهى به گماشتگان ملوك با استقلال تعلق مىداشت و گاهى يكى از صفاريان رايت ايالتى مىافراشت تا آنكه طاهر بن محمد به تقويت سلطان الب‌ارسلان و سلطان ملكشاه به حكومت آن ولايت رسيده مدتى مديد در عمارت ملك و رعيت مساعى خوب بتقديم رسانيد آخرالامر از جهان گذران بسراى جاويدان شتافت\r\n\r\nتاج الدين ابو الفضل نصر بن طاعر\r\nبعد از پدر در سنه چهارصد و هشتاد پاى عزيمت بر مسند حكومت نهاد و او به‌غايت شجاع و كريم و عادل بود و در دولت سلطان سنجر مساعى مشكور مبذول نمود در سنه پانصد و سى و هفت در محاربه‌ئى كه ميان سلطان سنجر و قراختاى واقع شد آثار جلادت بظهور رسانيد آخر گرفتار شده بعد خلاص گرديد و در سنه پانصد و پنجاه و نه وفات نمود عمرش زياده از صد سال و مدت حكومتش هشتاد سال بود\r\n\r\nملك شمس الدين محمد بن تاج الدين ابو الفضل\r\nبه‌غايت سفاك و در خونريزى بىباك بود چنان كه سيزده نفر از برادران خود را قتل نمود و برادر ديگرش عبد الملك را ميل كشيد و خود نيز به حكم خواهرش بقتل رسيد\r\n\r\nملك تاج الدين حوب بن تاج الملك\r\nبا وجود پدر مكحول باتفاق اعيان ملك بر سرير حكومت شتافت صد و بيست سال عمر كرد در سنه ششصد و دوازده از اين دار پرملال انتقال يافت\r\n\r\nناصر الدين بن ملك تاج الدين\r\nدر زمان پدرش والى بود و هم در حيات پدر فوت شد\r\n\r\n","description":"","footnote":"","page_name":" 389 ","page_number":491},
  {"content":"\r\n\r\n\r\nملك يمين الدين بهرام شاه ابن ناصر الدين\r\nدر روزگار جدش بعد از پدر متصدى امر حكومت گرديد و مكرر بقاين بر سر ملاحده لشگر كشيد و در سنه ششصد و هيجده از خنجر فدائيان بقتل رسيد ابو نصر صاحب نصاب مداح او بوده\r\n\r\nناصر الدين ابن بهرام شاه\r\nبعد از پدر سرورى يافت در آن‌وقت برادرش ركن الدين دربند بود از قيد خلاص گرديد بحرب برادر شتافت بعد از محاربه ركن الدين غلبه يافت اما بار ديگر ناصر الدين با او مقاتله كرده نصرت يافت آخرالامر در اوايل فترات مغول هر دو برادر بر دست مغولان كشته گرديدند و هرج و مرج بسيار به حال آن ديار راه يافته در حكومت صفاريان رونقى نماند و چندگاهى شهاب الدين محمود ولد ملك ناصر الدين كه از خوارزم شاهيه بود متوجه امر حكومت گشته او نيز بتيغ مغولان كشته گرديد آخرالامر ايالت آنجا بملك قطب الدين رسيد و او معاصر امير تيمور گوركانى بود بعد از آن ملك شاه يحيى و پسرش ملك شاه محمود كه معاصر سلطان ابو سعيد و سلطان حسين بايقرا بودند حاكم شدند بعد از ايشان مملكت سيستان متعلق بسلطان ابو المظفر شاه اسماعيل صفوى گرديد و دولت ملوك صفاريه به نهايت رسيد\r\nبيت\r\n جهان اى برادر نماند به كس * دل اندر جهان‌آفرين بند و بس \r\n\r\nدر ذكر بعضى از مشاهير و معاريف آن ديار\r\n\r\nابو محمد فضل بن شاذان\r\nمانند نام خود در فضل مشهور جهانست و او مبدع جواهر عقليه و موزع « 1 » قوانين نقليه بود ، در مذهب اماميه به دقايق اصول ايشان عالم بود و پدرش شاذان از اصحاب يونس بن عبد الرحمن بود او از محمد الجواد عليه السّلام روايت مىنمود گويند فضل را يك‌صد و هفتاد كتاب تصنيف بوده منقولست كه يكى از وى پرسيد كه بر امامت امير المؤمنين چه دليل دارى گفت دليل بر آن كتاب خدا و سنت رسول و اجماع امتست : اما كتاب خدا قوله تعالى  يا أَيُّهَا الَّذِينَ آمَنُوا \r\n\r\n\r\n","description":"","footnote":"\r\n( 1 ) - نسخه : موضع\r\n","page_name":" 390 ","page_number":492},
  {"content":"\r\n\r\n أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  خداوند متعال در اين آيه ما را دعوت نموده به طاعت اولوالأمر چنان كه دعوت كرده به طاعت خود و طاعت رسول خود پس محتاج شديم به‌آنكه اوليالامر را بشناسيم چون در اقاويل امت نظر كرديم ديديم كه خلاف كرده‌اند در اوليالامر و اجماع نموده‌اند در تفسير آيه بر وجهى كه مخصص نزولست بر امير المؤمنين زيرا كه جمعى گفته‌اند كه مراد از آن امراى سراياست « 1 » و بعضى گفته‌اند مراد از آن علماست و برخى گفته‌اند مراد قوام نظام كار زمره انام بامر بمعروف و نهى از منكر است و گروهى گفته‌اند كه مراد از آن امير المؤمنين على و يازده امام از اولاد گرام آن حضرت است چون از فرقه اولين پرسيديم كه آيا امير المؤمنين از امراى سرايا نيست گفتند بلى هست و زمره دويم نيز گفتند كه آن حضرت از اعلم علماء است طايفه سيم گفتند كه آن جناب از قوام نظام كار كافهء انام است بامر بمعروف و نهى از منكر و از اينجا معلوم مىشود كه مراد از اوليالامر در آيه باتفاق اهل درايت و روايت حضرت شاه ولايتست پس بموجب اين آيه والى ولايت امامت اوست .\r\nاما سنت آنكه جناب رسالت‌مآب آن حضرت را قاضى مملكت يمن و امير الجيوش آن محال و ولى اموال گردانيد و امر فرمود كه تقسيم اموال به بنى خزيمه نمايد كه خالد بن وليد ايشان را بظلم كشته بود ، و همچنين اختيار كرد آن حضرت را به جهت اداى رسالت ملك علام و ابلاغ و اعلام سورهء برائت بكفار تيره انجام ، و همچنين در بعضى ايام غيبت خود او را خليفه خود گردانيد و هيچ‌كس از اصحاب آن حضرت نيست كه اين سنن در شان او مقرر و معين شده باشد و اين مسلم جمهور است .\r\nو اما اجماع به درستى كه استدلال از آن بر امامت امير المؤمنين به چند وجه است : نخست آنكه اجماع امت است بر اينكه على بن ابى طالب امام بود بعضى گويند بعد از نبى با فصل بسيار در وقت خاص امامت نمود برخى گويند بعد از نبى بلافصل و در جميع اوقات امام بود و اجماع كرده‌اند بر آنكه امير المؤمنين على لياقت امامت داشت و در غير او خلافست . ديگر آنكه اجماع است كه حضرت امير بعد از رسول انام به ظاهر عدالت كه از شرائط امامت و ايالت است باقى بوده فرقه‌اى گويند معصوم نيز بود و زمره‌اى\r\n\r\n\r\n","description":"","footnote":"\r\n( 1 ) - سرايا ، : جنگهائى است كه پيغمبر خودش حاضر نبوده و يكى از خاصان را امير لشگر ساخته روانه مىنمود\r\n","page_name":" 391 ","page_number":493},
  {"content":"\r\n\r\nگويند معصوم نبود . و ديگر اجماع كرده‌اند بر نفى عصمت ابو بكر و اختلاف نموده‌اند در عدالت او جمعى او را عادل گفته و بعضى به‌واسطه غصب خلافت نفى عدالت او كرده‌اند و ظاهر است كسى كه اجماع بر عدالت او واقع باشد و اختلاف در عصمت او داشته باشند اولى و احق است به امامت از كسى كه اختلاف در عدالت او داشته باشند و اتفاق بر عدم عصمت او كرده باشند .\r\nدر كتاب مختار كشى مذكور است كه فضل در روزگار عبد اللّه بن طاهر در نشابور بود و عبد اللّه او را بجرم تشيع اخراج نموده ديگرباره به نشابور مراجعت فرمود و در همان‌جا طاير روحش به آشيان عليين بال گشود\r\n\r\nابو الحسين مسلم بن الحجاج\r\nوى از عظماء و كبراى اهل سنت و جماعت بوده و سفر عراق و حجاز و مصر و شام نموده و صحيح خود را از سيصد هزار حديث مسموعه تصنيف فرموده و با بسيارى از محدثين و علماء عصر صحبت داشته ،\r\nفى شهور سنه دويست و شصت و يك در زمان معتمد عباسى عنان عزيمت بصوب آخرت برافراشته .\r\n\r\nابو حفص عمرو بن سلمه الشهير بحداد\r\nآن جناب قدوهء زمان و يگانه جهان بوده و ارادت خود را بعبد اللّه مهدى باوردى درست مىنموده و رفيق و پيرو عثمان حيرى و شاه شجاع كرمانى است و رفيق احمد خضرويه و بايزيد است ،\r\nگويند وقتى كه به حج مىرفت روى توجه ببغداد آورده و جنيد او را استقبال كرده وى پير بود مريدان گرد او ايستاده آداب نيكوئى مىورزيدند جنيد گفت : اصحاب خود را آداب ملوك آموخته‌ئى فرمود نگاه داشتن ادب ظاهر دوستان حقرا عنوان ادب باطن است حق را .\r\nو آن جناب فرمود : هر كه در هر وقتى افعال و اقوال و احوال خود را به ميزان كتاب و سنت نسنجد و خاطر خود را متهم ندارد وى را از جمله مردان نمىشمريم .\r\n\r\n","description":"","footnote":"","page_name":" 392 ","page_number":494},
  {"content":"\r\n\r\nو هم از آن جنابست : الفتوة اداء الانصاف و ترك مطالبة الانصاف .\r\nنقلست كه يكى از وى پرسيد كه دنيا را چرا دشمن دارى گفت از آنكه هر ساعت آدمى را به گناه ديگر مىاندازد آن شخص گفت اگر دنيا بد است توبه نكو است و توبه در دنيا حاصل است گفت چنين است اما گناه در دنيا حاصل مىشود بيقين ليكن در قبول توبه شك دارم .\r\nكسى از وى پرسيدند عبوديت چيست گفت آنكه ترك هرچه تراست بگوئى و ملازم باشى به چيزى كه ترا فرموده‌اند ، گفتند درويشى چيست فرمود بر خداى تعالى شكستگى عرضه نمودن ، پرسيدند علامت دوستى چيست گفت آنكه روزى كه بميرى دوستان شاد شوند و چنان مجرد از دنيا به روى كه از تو چيزى نماند .\r\nوفات آن جناب در زمان خلافت معتمد عباسى فى شهور سنه دويست و شصت و پنج بوده رحمة اللّه عليه .\r\n\r\nمنبع الحقائق و الاسرار شيخ فريد الدين محمد بن ابراهيم العطار\r\n همان خريطه‌كش وادى فنا عطار * كه نظم او است شفابخش عاشقان حزين\r\nمقابل عدد سورهء كلام نوشت * سفينه‌هاى عزيز و كتابهاى گزين\r\nجنون ز جذبهء او ديده در سلوك خرد * خرد ز منطق او جست در سخن تلقين \r\nآن جناب را مرتبهء عالى و مشرب صافى بوده ، سخن او را تازيانه اهل سلوك گفته‌اند در علوم شريعت و فنون طريقت يگانه و در شوق و نياز و سوز و گداز شمع شبستان زمانه بود اصل آن بزرگوار از قريه كدكن از توابع نشابور است خرقه از دست شيخ مجد الدين بغدادى پوشيده و ناب عرفان از جام شيخ نجم الدين كبرى نوشيده و در طفوليت نظر از قطب الدين حيدر ديده و از سخن مولانا جلال الدين رومى است كه روح منصور بعد از صد و پنجاه سال بروح آن جناب تجلى فرموده و مربى او بوده .\r\nدر روزگار سلطان سنجر سنه پانصد و سيزده تولد نموده مولانا جلال الدين رومى\r\n\r\n","description":"","footnote":"","page_name":" 393 ","page_number":495},
  {"content":"\r\n\r\nبسيار معتقد وى بوده چنان كه فرموده\r\nبيت :\r\n هفت شهر عشق را عطار گشت * ما هنوز اندر خم يك كوچه‌ايم \r\nو در موضع ديگر گفته\r\nبيت :\r\n عطار روح بود و سنائى دو چشم او * ما از پى سنائى و عطار آمديم \r\nو جاى ديگر فرموده\r\nبيت :\r\n گرد عطار گشت مولانا * شربت از دست شمس بودش نوش \r\nحضرت شيخ را مصنفات مشتمل بر اسرار توحيد و اذواق مواجيد بسيار است مانند : منطق الطير ، و اسرارنامه ، و الهىنامه ، و مصيبت‌نامه ، و وصلت‌نامه ، و جوهر ذات ، و مظهر العجائب ، و لسان الغيب ، و اشترنامه ، و بيسرنامه ، و مختارنامه و هيلاج‌نامه ، و خسرونامه و تأليفات ديگر مثل تذكرة الاولياء ، و حيدرنامه ، و گل و بلبل ، و محمود و اياز ، و ليلى و مجنون ، و ديوان و غزليات و غير از اين‌ها نيز به نظر رسيده كه تفصيل آن باعث تطويل است « 1 » آن بزرگوار آن مقدار اسرار طريقت و حقيقت اظهار فرموده كه همانا هيچيك از اين طايفه عشرى از اعشار آن را بيان ننموده‌اند .\r\nدر تواريخ مسطور است كه سبب آگاهى شيخ بزرگوار آن بود كه جناب شيخ در بدايت حال بطريق موروثى بشغل عطارى اشتغال داشت روزى درويشى از اهل سلوك در كسوت فقر بدر دكان شيخ رسيد چون آثار قابليت از ناصيه حالش پيدا بود و نور فطرتش از چهرهء احوالش هويدا بود ، درويش بهانه نموده زبان سؤال گشود و چيزى از جناب شيخ درخواست فرمود شيخ نظر به فطرت اصلى درويش را بنواخت و بلطف و احسان وى را مبتهج و مسرور ساخت درويش بدر دكان مكرر آمده در سؤال باز و سلسله ابرام دراز نمود شيخ ديگرباره از خوان جود خويش درويش را محروم نفرمود چون تكرار فقير بسيار گشت شيخ فرمود كه اى درويش چرا حرص مىنمائى و در بستر قناعت نمىآسائى درويش گفت اى شيخ تو با اين تعلق چگونه خواهى مرد و چه قسم جان بجهان آفرين خواهى سپرد شيخ فرمود تو كه با اين حرص و آزى\r\n\r\n\r\n","description":"","footnote":"\r\n( 1 ) - بستان السياحة : بلبل‌نامه ، . . . و غير اين‌ها به نظر رسيده كه اكنون در خاطرم نيست\r\n","page_name":" 394 ","page_number":496},
  {"content":"\r\n\r\nو رشته املت به اين درازى چگونه وفات خواهى يافت و بچه طريق بوادى خاموشان خواهى شتافت درويش گفت چشم عبرت‌بين بگشا و مردن درويشان ملاحظه نماى اين بگفت و كشكول زير سر بگذاشت و اللّه بخواند و لواى عزيمت بصوب آخرت برافراشت شيخ از مشاهده اين امر بديع متغير گشته از خود و از دكان‌دارى گذشته تمام اسباب خويش را به تاراج داده سالك راه قويم گرديد و از نظر آن درويش به درجه عالى رسيد .\r\nنظم :\r\n آنچه زر مىشود از پرتو آن قلب سياه * كيميائيست كه در صحبت درويشانست\r\nدولتى را كه نباشد غم از آسيب زوال * بىتكلف بشنو دولت درويشانست\r\nگنج عزلت كه طلسمات عجايب دارد * فتح آن در نظر همت درويشانست \r\nعاقبت‌الامر در فتنه چنگيزى اسير مغولى گشته ديگرى او را به هزار دينار مىخريد شيخ فرمود كه مرا مفروش كه قيمت من زياده بر اينست آنگاه مغولى ديگر وى را به مشت كاهى خريدار گرديد شيخ فرمود بده بيش از اين نمىارزم مغول غضبناك شده آن جناب را بعز شهادت رسانيد .\r\nنقلست كه چون آن جناب بعز شهادت رسيد سر خود را به دو دست گرفته به قدر نيم فرسخ بدويد تا آنجا كه حاليه مرقد او است بايستاد و از پاى درافتاد هماى روح پرفتوحش به آشيان عليين خراميد و كان فى شهور سنه ششصد و هفده رحمة اللّه عليه .\r\nمذكور است كه قاتل شيخ نادم و پشيمان گشته شيخ را بطريق اسلام غسل داده كفن كرده دفن نمود مادام‌الحيات بر سر مزار كثيرالانوارش مجاور بود و تربت آن جناب در آن ديار در غايت اشتهار است .\r\nاز ابيات آن بزرگوار قصيده و قدرى از اشعار از منطق الطير تيمنا و تبركا نوشته در اين مجموعه ثبت افتاد\r\nقصيده :\r\n چشم بگشا كه جلوهء دلدار * متجلى است از در و ديوار\r\nنحن اقرب اليه آمده است * دور افتاده‌ئى تو از پندار\r\nكل شىء محيط مىبينم * هرچه مىبينمش بنقش و نگار \r\n\r\n","description":"","footnote":"","page_name":" 395 ","page_number":497},
  {"content":"\r\n\r\n او به پيش تو ايستاده چه سرو * سر فروبرده‌اى تو نرگس‌وار\r\nسرمه‌اى گر ز نور بى يبصر * بكشى در دو چشم چون زنگار\r\nز اندرون و برون نشيب و فراز * وز پس و پيش وز يمين و يسار\r\nشاهد لا إله الا هو * پيش تو پرده گيرد از رخسار\r\nكاروان نفخت من روحى * در سراى تو گر گشايد بار\r\nثم وجه اللّه آيدت به نظر * و هو معكم نمايدت ديدار\r\nاين تماشا چه بنگرى بينى * لمن الملك واحد القهار\r\nهمه يك قطره است و اين دريا * همه يك‌دانه است و اين خروار\r\nاحد است او اگر تو بشمارى * واحديت رساندت به هزار\r\nاسب و پيل و پياده و فرزين * بر تن واحد آن سپه‌سالار\r\nزاغ و طاوس و مار و مور و مگس * قمرى و بلبل و چكاوك و سار\r\nمىنمايد به چشم احول تو * شتر و اسب و پيل و گاو و حمار\r\nگر تو علم اليقين بدست آرى * سوى عين اليقين بيابى بار\r\nروى حق اليقين عيان بينى * شوى از كائنات برخوردار\r\nمحو گردى چنانچه از مستى * نشناسى همين سر از دستار\r\nبه همين ديده بنگرى ظاهر * صورت خويش را به صورت يار\r\nپس به خود گوئى وز خود شنوى * ليس فى الدار غيره ديار\r\nعشق اگر در دلت فروزد شمع * روز روشن نمايدت شب تار\r\nگر بال‌وپر كنى پرواز * شاهبازى و جبرئيل شكار\r\nروى بيگانه‌ئى كه مىبينم * آشنائى برآيدم هربار\r\nهر كه اينجا نديد محروم است * در قيامت ز لذت ديدار\r\nمن رآنى فقد راى الحق را * ازچه‌رو گفت احمد مختار\r\nمن عرف نفسه نمىفرمود * گر نمىديد حيدر كرار\r\nرمز من كان هذه اعمى * نشنوند اين خران ناهنجار \r\n\r\n","description":"","footnote":"","page_name":" 396 ","page_number":498},
  {"content":"\r\n\r\n من طلبنى وجدنى آمده است * عاشقان را از اين بدست قرار\r\nاين سخن در تو كى كند تاثير * دارد آئينه دلت ز نگار\r\nكار كن كار پيش از آنكه اجل * بدر آرد ز هستى تو دمار\r\nچند خواهى نشست صم بكم * پا به دامن چه صورت ديوار\r\nقاطعان طريق در راهند * پاى مردى بنه قدم بردار\r\nمنزل تو نه دور و نزديكست * شتر مست تو گسسته مهار\r\nانا ليلى بگو اگر مردى * ورنه چون ابلهان سرى مىخار\r\nتو به اين كار كى رسى هيهات * كه خرت باز مانده از رفتار\r\nعين اوئيم و او بود با ما * بهم آميخت مسكر كردار « 1 »\r\nعين آبيم و آب اندر ماست * مىنمائيم چو لؤلؤ شهوار\r\nصيد عنقا كجا تواند كرد * بو الفضولى اگر رود به شكار\r\nگر بميرى تو پيشتر ز اجل * نكند بر تو تير و خنجر كار\r\nملك‌الموت را شود بيقين * همچو سيماب كشتنت دشوار\r\nفتمنوا لموت ان كنتم * صادقين آمده است در اخبار\r\nتا تو هستى خداى در خوابست * چو بميرى تو او شود بيدار\r\nخويشتن را تو در ميانه مبين * سد اسكندر از ميان بردار\r\nدع نفسك تعال را بشنو * اى برادر ز گوش پنبه درآر\r\nهرچه با او بنوشى و بخورى * زهر تست گرچه هست مهره مار\r\nدر شريعت هر آنچه هست حلال * در طريقت همان بود مردار\r\nچون حقيقت نقاب بردارد * هر دو يك گردد اى نكوكردار\r\nدين احمد گزين مسلمان شو * بگذر از خويش و بگسل اين زنار\r\nمىزند موج اندر اين معنى * مطلعى همچو مطلع انوار\r\nدر صفت سر زند از اين معنى * بطرازم به صفحه اظهار\r\nيا بكل اللسان شود خاموش * يا بطال اللسان شود گفتار \r\n\r\n\r\n","description":"","footnote":"\r\n( 1 ) - همچنين بود ( مسكر كردار )\r\n","page_name":" 397 ","page_number":499},
  {"content":"\r\n\r\n او خروشان چو بلبلان بهار * او خروشان چو طبله عطار\r\nليك طال اللسان هلاك شود * سر دهد آن و گم كند دستار\r\nآنكه كل اللسان شود چه شود * به سلامت بايستد هموار\r\nكم نگردد ز كاكلش يك مو * كم نگردد ز خرقه‌اش يك تار\r\nهرچه گفتم برفت از انصاف * اين سخن در تو اى ملك معيار\r\nغير حق كيست تا سخن گويد * يا خمش برنشيند آن دلدار\r\nگفت انا احمد بلا ميمم * از زبان مبارك مختار\r\nرب ارنى به گوش خود مىگفت * خودبخود كرد حيرت ديدار\r\nباز خود رفت و لن‌ترانى گفت * به هرچه بهر گرمى بازار\r\nناظر خود خود است و خود منظور * خود تماشا و خود تماشا كار\r\nخود كند ساز هر گناه كه هست * خود كند باز توبه و استغفار\r\nاز براى فريب خود خود كشت * جلوه بر قد و بر قدم رفتار\r\nتاب در زلف و وسمه بر ابرو * سرمه در چشم و غازه بر رخسار\r\nرنگ در آب و آب در ياقوت * بوى در مشگ و مشگ در تاتار\r\nخود بود طوطى و خود آئينه * خود بود پيش طوطى آينه‌دار\r\nعاشق خود خود است و خود معشوق * خود طبيب خود است و خود بيمار\r\nخود پيمبر شد و پيام‌آور * گشت خود منكر و نمود اقرار\r\nحمد خود از زبان خود خود گفت * تا كه بر من بشد پذيرفتار\r\nقم باذنى و قم باذن اللّه * هر دو يك نغمه است از لب يار\r\nهر دو را نيست فرق زير و بمى * زير و بم كى زند سر از يك تار\r\nبعد از اين ما و ساقى و لب جوى * بعد از اين ما و يار و بوس كنار\r\nبعد از اين ما و نغمه مطرب * بعد از اين ما و خانه خمار\r\nتو بدين پايه كى رسى هيهات * كه خرت باز مانده از رفتار\r\nبچه معنى انانيت كفر است * هيچ فهميدى اى نكوكردار \r\n\r\n","description":"","footnote":"","page_name":" 398 ","page_number":500},
  {"content":"\r\n\r\n خويشتن را مگوى من يعنى * من رآنى بگو پيمبروار\r\nروزى از روزها كليم اللّه * خواست ارشاد زين در دادار\r\nحكم آمد كه اى كليم برو * پيش ابليس مفسد آن سالار\r\nراه سر كرد و رو به حكم نهاد * رفت در پيش آن لعين ناچار\r\nگفت ايزد براى ارشادم * بر سر تو نهاد تاج مدار\r\nزين سخن همچو شعله‌اى پيچيد * جست از جا نشست همچو شرار\r\nگفت من از دم ازل دارم * طوق لعنت به گردنم از يار\r\nتو نديم اللهى ندارى ننگ * تو كليم اللهى ندارى عار\r\nمن كجا و طريق اين احكام * من كجا و طريق اين رفتار\r\nمن پلنگم پلنگ عصمت و جاه * من نهنگم نهنگ اين ادبار\r\nراه و رسم بداعت از من پرس * زير اين چرخ گنبد دوار\r\nبه زبان نياز بازش گفت * كى تو در راه عشق پاك عيار\r\nدرس كر و بيان همىگفتى * نكته‌اى هم براى من بگمار\r\nبتكلم برآمد و بگشود * لب گوهرفشان شكر بار\r\nمن مگو گفت تا چو من نشوى * اين سخن را ز من بخاطر دار\r\nيعنى اول چون من مشو سره مرد * زخم او را سپر به سينه ميار\r\nچون شوى همچو من مترس از آن * هرچه خواهى بگوى باك مدار\r\nشو به باطن ربوبيت پرداز * كن به ظاهر عبوديت اقرار\r\nظاهر خويش پاك كن بوضوء * باطن خويش را نماز گذار\r\nمسجد تو مقام تسليم است * قبله‌گاه تو طاق ابروى يار\r\nروزه حفظ دل است از خطرات * پس بود از مشاهده افگار\r\nاى پسر در ره شريعت فرض * عشر ده يك بود به دنيادار\r\nتو بده ده ز كوه از هستى * در رهش دين و دل بكن ايثار\r\nفرض ايزد گران‌تر از كوه است * كوه بر گردن فرشته مدار \r\n\r\n","description":"","footnote":"","page_name":" 399 ","page_number":501},
  {"content":"\r\n\r\n غسل چبود به ورطه توحيد * غوطه خوردن نيامدن به كنار\r\nچيست تفريد گشتن آزاده * از هزاران هزار بار ز بار\r\nبعد تفريد بايدت تجريد * يعنى از ما سوى شدن بيزار\r\nفارغ الدين و تارك الدنيا * نكند فرق افسر از افسار\r\nپس وضو چيست پاك كردن دل * صاف دل گشتن از همه اغيار\r\nليك غير تو چيست هستى تو * خويشتن را كناره گير كنار\r\nلوح دل را ز نقش غير بشوى * خويش را در خداى خود انگار\r\nنور چشم من از خطر بگذر * اين خطر اژدريست مردم‌خوار\r\nورنه با خود شوى خدا گوئى * مشركى باشى و خدا آزار\r\nسالكى مر جنيد را پرسيد * كى ز سر تا قدم همه اسرار\r\nبتكلم درآ كه مشرك كيست * گفتش اى هرزه گرد گردون‌سار\r\nهركه ناديده نام او گويد * مشركست آن فضول ناهموار\r\nهركه از وى نزد انا الحق سر * بود او از جماعت كفار\r\nهركه منكر شود بود مشرك * من از او چون خداى او بيزار\r\nچون دوئى از ميانه برخيزد * تو نمانى و او كند اقرار\r\nروز آدينه بر سر منبر * گشت شبلى براى خطبه سوار\r\nكرد توحيد ايزدى آغاز * چه يكى و چه ده چه صد چه هزار\r\nمگر آنجا جنيد حاضر بود * گفت كى پاكباز نادره‌كار\r\nآنچه من با تو گفته‌ام بنهفت * تو عيانش همىكنى اظهار\r\nگفت هيهات اى يگانهء عصر * سخن مشركانه را بگذار\r\nمن همىگويم و همىشنوم * نيست در دار غير من ديار\r\nتا نكارى يگانگى را تخم * كى دهد شاخ آشنائى بار\r\nشرك چند است ؟ دو : خفى و جلى * هر دو را پيش تو كنم تكرار\r\nآن يكى لا إله الا هو * خود ز شرك خفى است آينه‌دار \r\n\r\n","description":"","footnote":"","page_name":" 400 ","page_number":502},
  {"content":"\r\n\r\n چيست شرك جلى رسول اللّه * خويشتن را از اين دو شرك برآر\r\nتو از اين شرك گر برون آئى * نه خزان ماند و نه فصل بهار\r\nآن يكى وقت نزع شبلى را * گفت اى قدوهء صغار و كبار\r\nكه مگو لا إله الا اللّه * مغفرت خواه زين در دادار\r\nبه تبسم درآمد و بشكفت * همچو فصل بهار و چهرهء يار\r\nگفت معشوق من ز استغنا * نگشايد ز روى رشوت بار \r\n\r\n( در بيان وادى طلب )\r\n هست وادى طلب آغاز كار * آن يكى واديست بىحد و كنار\r\nچون فرود آئى بوادى طلب * پيشت آيد هر زمانى صد تعب\r\nصد بلا در هر نفس آنجا بود * طوطئى گردد مگس آنجا بود\r\nجدوجهد آنجات بايد سالها * ز آنكه آنجا قلب گردد حالها\r\nمال آنجا بايدت انداختن * ملك آنجا بايدت پرداختن\r\nدر ميان خونت بايد آمدن * وز همه بيرونت بايد آمدن\r\nچون نماند هيچ معلومت بدست * دل ببايد پاك كرد از هرچه هست\r\nچون دل تو پاك گردد از صفات * تافتن گيرد ز حضرت نور ذات\r\nچون شود آن نور بر دل آشكار * در دل تو يك نظر گردد هزار\r\nگر شود در راه او آتش پديد * ور شود صد وادى ناخوش پديد\r\nخويش را از شوق او ديوانه‌وار * بر سر آتش زنى پروانه‌وار\r\nسر طلب گردد ز مشتاقى خويش * جرعه‌اى مىخواهد از ساقى خويش\r\nجرعه‌اى زان باده گر نوشش شود * هر دو عالم كل فراموشش شود\r\nغرقه در دريا بماند خشگ‌لب * سر جانان مىكند از خود طلب\r\nز آرزوى آنكه سر بشناسد او * ز اژدهاى جانستان نهراسد او\r\nكفر و ايمان گر بهم پيش آيدش * در نريزد تا درى نگشايدش\r\nچون درش بگشاد چه كفر و چه دين * زانكه نتوان شد رهى بىآن و اين \r\n\r\n","description":"","footnote":"","page_name":" 401 ","page_number":503},
  {"content":"\r\n\r\n\r\n( حكايت )\r\n ديد مجنون را عزيزى دردناك * كه ميان رهگذر مىبيخت خاك\r\nگفت اى مجنون چه مىجوئى چنين * گفت ليلى را همىجويم ببين\r\nگفت ليلى را كجا يا بى ز خاك * كى بود در خاك شارع درّ پاك\r\nگفت من مىجويمش هرجا كه هست * بو كه جائى يك‌دمش آرم بدست \r\n\r\nدر بيان وادى عشق\r\n بعد از ان وادى عشق آمد پديد * غرق آتش شد كسى كآنجا رسيد\r\nكس در اين وادى بجز آتش مباد * هركه آتش نيست عيشش خوش مباد\r\nگرم رو سوزنده و سركش بود * عاشق آن باشد كه چون آتش بود\r\nعاقبت‌انديش نبود يك‌زمان * در كشد خوش‌خوش در آتش صد جهان\r\nلحظه‌ئى نه كافرى داند نه دين * ذره‌ئى نه شك شناسد نه يقين\r\nنيك و بد در راه او يكسان بود * چونكه عشق آمد نه اين نه آن بود\r\nاى مباحى اين سخن آن تو نيست * مرتدى وين ذوق در جان تو نيست\r\nهرچه دارد پاك دربازد بنقد * وز وصال دوست مىنازد بنقد\r\nديگران را وعدهء فردا بود * ليك او را نقدهم آنجا بود\r\nتا نسوزد خويش را يك‌بارگى * كى تواند رست ازين غم‌خوارگى\r\nتا كه جوهر در درون خود نسوخت * در مفرح كى تواند دل فروخت\r\nمىطپد پيوسته در سوز و گداز * تا بجاى خود رسد ناگاه باز\r\nماهى از درياچه بر صحرا فتد * مىطپد تا زود در دريا فتد\r\nعشق آنجا آتش است و عقل دود * عشق چون آيد گريزد عقل زود\r\nعقل در سوداى عشق استاد نيست * عشق كار عقل مادرزاد نيست\r\nگر ز غيبت ديده‌ئى بخشند راست * اصل عشق آنجا ببينى كز كجاست\r\nهست هر يك ذره از هستى عشق * سربه‌سر افكنده از گستى عشق \r\n\r\n","description":"","footnote":"","page_name":" 402 ","page_number":504},
  {"content":"\r\n\r\n گر ترا آن چشم غيبى باز شد * با تو ذرات جهان همراز شد\r\nور به چشم عقل بگشائى نظر * عشق را هرگز نه بينى پا و سر\r\nمرد كار افتاده بايد عشق را * مردم آزاده بايد عشق را\r\nتو نه كار افتادئى نه عاشقى * عشق جانان را نه هرگز لايقى\r\nزنده دل بايد در اين ره صد هزار * تا كند در هر نفس صد جان نثار \r\n\r\n( حكايت )\r\n گشت عاشق بر اياز آن مفلسى * اين سخن شد فاش در هر مجلسى\r\nچون سواره گشتى اندر ره اياس * مىدويدى آن گداى حق‌شناس\r\nچون به ميدان آمدى آن مشك‌بوى * رند هرگز ننگرستى جز بگوى\r\nاين سخن گفتند با محمود باز * كان گدا گشته است عاشق بر اياز\r\nروز ديگر چون بميدان شد غلام * مىدويد آن رند بر عشقش تمام\r\nچشم بر گوى اياز آورده بود * گوئيا چون گوى چوگان خورده بود\r\nكرد سلطان سوى او پنهان نگاه * ديد جانش را چو جو رويش چو كاه\r\nپشت چون چوگان و سرگردان چو گوى * مىدويد از هر سوى ميدان چو گوى\r\nخواندش محمود و گفتش اى گدا * خواستى هم‌كاسگى با پادشاه\r\nرند گفتش گر گدايم ور نيم * عشق‌بازى را ز تو كمتر نيم\r\nعشق و افلاس است در همسايگى * هست آن سرمايه بىسرمايگى\r\nعشق از افلاس مىگيرد نمك * عشق مفلس را سزد بىهيچ شك\r\nتو جهان دارى و دل افروخته * عشق را بايد چو من دل سوخته\r\nساز وصل است آنچه تو دارى و بس * صبر كن در درد هجران يك‌نفس\r\nوصل را چندين چه سازى كاروبار * هجر را گر مرد عشقى پاى دار\r\nشاه گفتش اى ز هستى بىخبر * چون همه بر گوى مىدارى نظر\r\nگفت زين‌رو گو چو من سرگشته است * من چه او و او چه من سرگشته است \r\n\r\n","description":"","footnote":"","page_name":" 403 ","page_number":505},
  {"content":"\r\n\r\n قدر من آن داند و من آن او * هر دو يك گوئيم در چوگان او\r\nهر دو در سرگشتگى افتاده‌ايم * بيسر و بىتن بجان استاده‌ايم\r\nاو خبر دارد ز من منهم از او * باز مىگوئيم مشت غم از او\r\nگرچه همچون گوى بىپا و سرم * ليك من از گوى محنت‌كش‌ترم\r\nگوى بر دل زخم از چوگان خورد * وين گداى دل‌شده بر جان خورد\r\nگوى اگرچه زخم دارد بىقياس * از پى او مىدود آخر اياس\r\nمن اگرچه زخم دارم بيش از آن * در پى آنم من و نى پيش آن\r\nگوى گه‌گه در حضور افتاده است * وين گدا پيوسته دور افتاده است\r\nآخر او را چون حضورى مىرسد * از پس هجرش سرورى مىرسد\r\nمن نمىيارم ز وصلش بوى برد * گوى و صلى برد از من دستبرد\r\nشهريارش گفت اى درويش من * دعوى افلاس كردى پيش من\r\nگر نمىگوئى دروغ اى بينوا * مفلسى خويش را آور گوا\r\nگفت تا جانم بود مفلس نيم * مدعيم اهل اين مجلس نيم\r\nليك اگر در عشق گردم جان‌فشان * جان فشاندن هست مفلس را نشان\r\nدر تو اى محمود كو معنى عشق * جان‌فشان ورنه مكن دعوى عشق\r\nاين بگفت و رفت جانش از جهان * داد جان بر روى جانان ناگهان\r\nچون بداد آن رند جان بر خاك راه * شد جهان محمود را زان غم سياه\r\nگر به نزديك تو جانبازيست خورد * تو درآ تا خود به بينى دستبرد\r\nگر تو را گويند يك ساعت درآى * تا تو زين ره بشنوى بانگ درآى\r\nچون چنان بىپا و سر گردى مدام * كآنچه دارى جمله دربازى تمام\r\nچون درافتى تا خبر باشد ترا * عقل و جان زير و زبر باشد ترا \r\n\r\n( در بيان وادى معرفت )\r\n بعد از آن بنمايدت پيش نظر * معرفت را وادى بىپا و سر \r\n\r\n","description":"","footnote":"","page_name":" 404 ","page_number":506},
  {"content":"\r\n\r\n هيچ‌كس نبود كه نه اين جايگاه * مختلف گردد ز بسيارى راه\r\nهيچ ره در وى نه آن هم آن ديگر است * سالك تن سالك جان ديگر است\r\nباز جان و تن ز نقصان و كمال * هست دايم در ترقى و زوال\r\nلاجرم بس ره كه پيش آيد پديد * هر يكى بر حد خويش آيد پديد\r\nكى تواند شد در اين راه جليل * عنكبوت مبتلا هم‌سير پيل\r\nسير هركس تا كمال او بود * قرب هركس حسب حال او بود\r\nگر بپرد پشه‌ئى چندانكه هست * كى كمال صرصرش آيد بدست\r\nلاجرم چون مختلف افتاد سير * همروش هرگز نگردد هيچ طير\r\nمعرفت ز اينجا تفاوت يافته است * آن يكى محراب و آن بت يافته است\r\nاز سپهر اين ره عالىصفت * چون بتابد آفتاب معرفت\r\nهر يكى پيدا شود بر قدر خويش * بازيابد در حقيقت صدر خويش\r\nسير در آتش همه روشن شود * گلخن دنيا بر او گلشن شود\r\nمغز بيند در درون نه پوست او * خود نه بيند ذره‌ئى جز دوست او\r\nهرچه بيند روى او بيند مدام * ذره ذره كوى او بيند مدام\r\nصد هزاران سير در زير نقاب * روى خود بنمايدش چون آفتاب\r\nصد هزاران مرد كم گردد ز كام * تا يكى اسرار بين گردد تمام\r\nكاملى بايد در او جان شگرف * تا كند غواصى اين بحر ژرف\r\nگر ز اسرارت شود ذوقى پديد * هر زمانت نو شود شوقى پديد\r\nتشنگى بر كمال آنجا بود * صد هزاران خون حلال آنجا بود\r\nگر نيابى دست تا عرش مجيد * دم مزن يك ساعت از « هل من مزيد »\r\nخويش را در بحر عرفان غرق كن * ورنه بارى خاك ره بر فرق كن\r\nگر نئى خفته چه اهل تهنيت * پس چرا خود را ندارى تعزيت\r\nگر ندارى شادئى از وصل يار * خيز بارى ماتم هجران بدار \r\n\r\n","description":"","footnote":"","page_name":" 405 ","page_number":507},
  {"content":"\r\n\r\n گر نمىبينى جمال يار تو * خيز و منشين مىطلب اسرار تو\r\nگر نمىدانى طلب رو شرم دار * چون خرى تا چند باشى بىفسار \r\n\r\n( حكايت )\r\n شد مگر محمود در ويرانه‌اى * ديد آنجا بىدلى ديوانه‌ئى\r\nسر فروبرده به اندوهى كه داشت * پشت زير بار آن كوهى كه داشت\r\nشاهرا چون ديد گفتا دور باش * ورنه بر جانت رسد صد دور باش\r\nتو نه شاهى ز آنكه بس دون همتى * در خداى خويش كافر نعمتى\r\nگفت محمودش مرا كافر نگو * يك سخن با من بگو ديگر مگو\r\nگفت گردانى كئى اى بىخبر * وز كه دور افتاده‌ئى زير و زبر\r\nمىشدى خاكستر و خاك تمام * جمله آتش ريختى بر سر مدام \r\n\r\n( در بيان وادى استغنا )\r\n بعد از آن وادى استغنا بود * نه در او دعوى و نه معنى بود\r\nمىجهد از بىنيازى صرصرى * مىزند برهم به يك‌دم كشورى\r\nهفت دريا يك شمر اينجا بود * هفت اخگر يك شرر اينجا بود\r\nهفت دوزخ همچو يخ افسرده است * هشت جنت نيز اينجا مرده است\r\nهست مورى را هم آنجا اى عجب * هر نفس صد پيل اجر بىسبب\r\nتا كلاغى را شود پرحوصله * كس نماند زنده در صد قافله\r\nصد هزاران سبزپوش از غم بسوخت * تا كه آدم را چراغى برفروخت\r\nصد هزاران جسم خالى شد ز روح * تا در اين حضرت دروگر گشت نوح\r\nصد هزاران پشه در لشگر فتاد * تا براهيم از ميان بر سر فتاد\r\nصد هزاران طفل سر ببريده شد * تا كليم اللّه صاحب ديده شد\r\nصد هزاران خلق در زنار گشت * تا كه عيسى صاحب اسرار گشت\r\nصد هزاران دين و دل تاراج يافت * تا محمد يك شبى معراج يافت \r\n\r\n","description":"","footnote":"","page_name":" 406 ","page_number":508},
  {"content":"\r\n\r\n نه نو اينجا قدر دارد نه كهن * خواهى اينجا كار كن خواهى مكن\r\nگر جهانى دل كبابى ديده‌ئى * هم چنان باشد كه خوابى ديده‌ئى\r\nگر در اين دريا هزاران جان فتاد * شبنمى در بحر بىپايان فتاد\r\nگر فروشد صد هزاران سر به آب * ذره‌ئى بر سايه شد از آفتاب\r\nگر شد اين افلاك و انجم لخت‌لخت * در جهان كم گير برگى از درخت\r\nگر ز ماهى در عدم شد تا به ماه * پاى مورى لنگ شد در قعر چاه\r\nگر دو عالم شد همه يكباره نيست * در زمين ريگى همان انگار نيست\r\nگر نماند از ديو و از مردم اثر * از سر يك قطره باران درگذر\r\nگر فتد اين جملهء تن‌ها به خاك * موى حيوانى اگر نبود چه باك\r\nگر شد اينجا جزو و كل كلى تباه * كم شد از روى زمين يكبرك كاه\r\nگر به يك‌ره گشت اين نه طشت كم * قطره‌اى از هفت دريا گشت كم \r\n\r\nتمثيل\r\n ديده باشى كان حكيم پرخرد * تختهء خاك آورد در پيش خود\r\nپس كند آن تخته پرنقش‌ونگار * ثابت و سياره آرد آشكار\r\nهم فلك آرد پديد و هم زمين * گه بر آن حكمى كند گاهى بر اين\r\nهم نجوم و هم بروج آرد پديد * هم نزول و هم عروج آرد پديد\r\nهم نحوست هم سعادت بركشد * جامهء موت و ولادت بركشد\r\nچون حساب نحس گردد سعد از ان * گوشهء آن تخته گيرد بعد از آن\r\nبرفشاند گوئيا هرگز نبود * آن‌همه نقش و نشان هرگز نبود\r\nصورت اين عالم پرپيچ‌پيچ * هست همچون صورت آن تخته هيچ\r\nتو نيارى تاب اين گنج گزين * گرد اين كم گرد در كنجى نشين\r\nجمله مردان و زنان آنجا شدند * از دو عالم بىنشان آنجا شدند\r\nچون ندارى طاقت اين راه تو * گر همه كوهى نسنجى كاه تو \r\n\r\n","description":"","footnote":"","page_name":" 407 ","page_number":509},
  {"content":"\r\n\r\n\r\nدر بيان وادى توحيد\r\n بعد از آن وادى توحيد آيدت * منزل تفريد و تجريد آيدت\r\nرويها چون زين بيابان در كنند * جمله از سر يك گريبان بركنند\r\nگر بسى بينى عدد در اندكى * آن يكى بينى در اين ره بىشكى\r\nچون بسى باشد يكى در يك مدام * آن يكى اندر يكى بينى دوام\r\nنيست آن يك كان احد آيد ترا * زان يكى كان در عدد آيد ترا\r\nچون برونست از احد وين از عدد * از ازل قطع نظر كن تا ابد\r\nچون ازل كم شد ابد هم جاودان * مرد را كى هيچ ماند در ميان\r\nچون همه هيچى بود هيچ اين‌همه * كى بود در اصل جز هيچ اين‌همه \r\n\r\nحكايت\r\n گفت يك ديوانه را مرد عزيز * چيست عالم شرح ده اين مايه خير\r\nگفت هست اين عالم پرنام و ننگ * همچه نخلى بسته از صد گونه رنگ\r\nگر بدست آن رنگ را مالد يكى * آن‌همه چون موم گردد بىشكى\r\nچون همه مومست ديگر چيز نيست * رو كه چندين رنگ جز يك چيز نيست\r\nچون يكى باشد همه نبود دوئى * نه منى برخيزد اينجا نه توئى \r\n\r\n( در بيان وادى حيرت )\r\n بعد از آن وادى حيرت آيدت * كار دايم درد و حسرت آيدت\r\nهر نفس آنجا چه تيغى باشدت * هر دمى درد و دريغى باشدت\r\nاز بن هر موى اين كس نه ز تيغ * مىچكد خون مىنگارد اى دريغ\r\nآه باشد درد باشد سوز هم * روز و شب باشد نه شب نه روز هم\r\nآتشى باشد فسرده مرد اين * يا دلى بس سوخته از درد اين \r\n\r\n","description":"","footnote":"","page_name":" 408 ","page_number":510},
  {"content":"\r\n\r\n مرد حيران چون رسد اين جايگاه * در تحير مرده و گم كرده راه\r\nهرچه زد توحيد بر جانش رقم * جمله كم گردد از آن كم نيز هم\r\nگر به دو گويند مستى يا نئى * نيستى گوئى كه هستى يا نئى\r\nدر ميانى يا برونى از ميان * بر كنارى يا نهانى يا عيان\r\nفانئى يا باقيئى يا هر دوئى * يا نئى هر دو توئى يا نه توئى\r\nگويد اصلا من ندانم چيز من * وان ندانم ز آن ندانم نيز من\r\nعاشقم اما ندانم بر كه‌ام * نه مسلمانم نه كافر پس چه‌ام\r\nليك از عشقم ندارم آگهى * هم دلى پرعشق دارم هم تهى \r\n\r\nحكايت\r\n نومريدى بود دل چون آفتاب * ديد پير خويش را يك شب بخواب\r\nگفت از حيرت دلم در خون نشست * كار تو برگوى كآنجا چون گذشت\r\nدر فراقت شمع دل افروختم * تا تو رفتى من ز حيرت سوختم\r\nمن ز حيرت گشتم اينجا همچو موى * كار تو چونست آنجا بازگوى\r\nپير گفتش مانده‌ام حيران و مست * مىگزم دايم بدندان پشت دست\r\nمن بسى در قعر اين زندان و چاه * از شما حيران‌ترم اين جايگاه\r\nذره‌ئى از حيرت عقبى مرا * بيش از صد كوه در دنيا مرا \r\n\r\nدر وادى فقر و فنا\r\n بعد از اين وادى فقر است و فنا * كى بود اينجا سخن گفتن روا\r\nعين اين وادى فراموشى بود * گنگى و كرى و بيهوشى بود\r\nصد هزاران سايهء جاويد تو * گم‌شده بينى ز يك خورشيد تو\r\nبحر كلى چون به جنبش كرد راى * نقشها بر بحر كى ماند بجاى\r\nهر دو عالم نقش آن دريا بود * هر كه گويد نيست آن سودا بود \r\n\r\n","description":"","footnote":"","page_name":" 409 ","page_number":511},
  {"content":"\r\n\r\n هركه در درياى كل كم بوده شد * دايما كم بوده و آسوده شد\r\nدل در اين درياى پرآسوده‌گى * مىنيابد هيچ جز كمبودگى\r\nگر از اين كمبودگى بازش دهند * صنع بين گردد بسى رازش دهند\r\nسالكان پخته و مردان مرد * چون فرورفتند در ميدان درد\r\nگم شدند اول قدم زين پس چه سود * لاجرم ديگر قدم را كس نبود\r\nچون همه در گام اول گم شدند * تو جمادى گير اگر مردم شدند\r\nعود و هيزم چون به آتش در شوند * هر دو بر يك جاى خاكستر شوند\r\nاين به صورت هر دو يكسان باشدت * در صفت فرق فراوان باشدت\r\nگر پليدى گم شود در بحر گل * در صفات خود فروماند بدل\r\nليك اگر پاكى در اين دريا شود * از وجود خويش ناپروا شود\r\nجنبش او جنبش دريا بود * او چه نبود در جهان زيبا بود\r\nنبود او و او بود چون باشد اين * از خيال عقل بيرون باشد اين \r\n\r\nحكايت\r\n يك شبى محمود طوسى بهر راز * با مريدى گفت دايم مىگداز\r\nتا چه اندر عشق بگدازى تمام * پس شوى از ضعف چون موئى مدام\r\nچون شود از شخص تو موئى نزار * جايگاهى باشدت در زلف يار\r\nهر كه چون موئى شود بر بوى او * بىشك آن موئى شود در موى او\r\nگر تو هستى راه بين و ديده‌ور * موى در موى اين چنين اندر نگر\r\nگر سر موئى بماند از خوديت * هفت دوزخ پر شود هم از بديت \r\n\r\nحكايت\r\n گفت چون اسكندر آن صاحب قبول * خواستى جائى فرستادن رسول\r\nچون رسولان آخر آن شاه جهان * جامه پوشيدى و رفتى خود نهان \r\n\r\n","description":"","footnote":"","page_name":" 410 ","page_number":512},
  {"content":"\r\n\r\n گفتى اسكندر چنين فرموده است * پس بگفتى آنچه كس نشنوده است\r\nدر همه عالم نمىدانست كس * كاين رسول اسكندر روم است و بس\r\nهيچ‌كس چون چشم اسكندر نداشت * گرچه گفت اسكندرم باور نداشت\r\nهست راهى سوى هر دل شاهرا * ليك نبود ره دل گمراه را \r\n* * * \r\nابو عثمان بن سعد بن اسماعيل الخير النشابورى\r\nآن جناب از قدوهء مشايخ زمان و اجله دوران بود در فنون شريعت و روش طريقت و رياضات و كرامات كسى با آن جناب برابرى نمىنمود و با جنيد و رويم و ابو حفص و يوسف و حسين و يحيى و معاذ و شاه شجاع كرمانى و امثال اين بزرگواران صحبت نموده و او در خراسان طريق تصوف و روش فقر را جارى فرموده\r\nمحمد رازى كه يكى از اين طايفه است گفته كه عارف‌تر از وى نديدم و دلپذيرتر از كلمات وى نشنيدم چنانچه آن جناب را گفتند كه جوانمردان كيانند ؟ فرمود آنان كه خود را نه بينند يكى پرسيد كه به زبان ذكر مىگويم و دل به او يار نمىگردد گفت شكر كن كه يك عضو مطيع شد و جزوى از ترا راه دادند باشد كه دل نيز موافق شود .\r\nو هم آن جناب فرموده كه التهاون بالامر من قلة معرفة صاحب‌الامر .\r\nو در ماه ربيع الاول سنه دويست و نود و هشت به روضه رضوان خراميد و در همان ديار مدفون گرديد رحمة اللّه عليه .\r\n\r\nعمر خيام\r\nحكيم زمان و از شعراى دوران بود در زمان سلطان سنجر به‌غايت معتبر مىبود چنان كه از كمال اعتبار با سلطان روزگار به يك تخت جلوس مىنمود .\r\nدر تواريخ مسطور است كه خيام با نظام الملك و حسن صباح در طفوليت شاگرد يك دبستان بودند و در خدمت امام موفق نشابورى به تحصيل علوم اشتغال مىنمودند در آن اوان با هم شرطى كرده و قرارى داده كه هر يك از ما را روزگار تربيت فرمايد با آن دو نفر ديگر شركت نمايد بعد از آنكه نظام الملك بر مسند\r\n\r\n","description":"","footnote":"","page_name":" 411 ","page_number":513},
  {"content":"\r\n\r\nوزارت متمكن گرديد با حسن داعيه شراكت به هم رسانيد عاقبت‌الامر بملال انجاميد چنانچه در موضع خود مذكور خواهد شد و عمر خيام چون در امر وزارت طمع ننمود نظام الملك چند قريه به دو عنايت فرمود و او مدت العمر به فراغت اوقات گذرانيد\r\nگويند در اوايل حال در زهد و تقوى سعى موفور بظهور مىرسانيد و عاقبت از آن راه بازگشت نموده و همواره با ساده‌رخان باده مىپيمود و از بعضى اشعار او مفهوم مىشود كه اعتقاد درستى نداشته و هم در زمان سلطان سنجر رايت عزيمت بصوب آخرت برافراشته و از فنون نظم به گفتن رباعى مايل و فصحاى زمان باستادى او قايل اين چند رباعى نوشته شد\r\nرباعى :\r\n اين كوزه چو من عاشق زارى بوده است * دربند سر زلف نگارى بوده است\r\nاين دسته كه بر گردن او مىبينى * دستى است كه بر گردن يارى بوده است \r\nرباعى\r\n آنان كه محيط فضل و آداب شدند * در جمع كمال شمع اصحاب شدند\r\nره زين شب تاريك نبردند برون * گفتند فسانه‌اى و در خواب شدند \r\nرباعى\r\n يا رب بدل اسير من رحمت كن * بر خاطر غم‌پذير من رحمت كن\r\nبر پاى خرابات رو من بخشاى * بر دست پياله‌گير من رحمت كن \r\n\r\nحاجى ميرزا محمد اخبارى\r\nاصلش از آن ديار افضل فضلاء و اعلم علماء روزگار بوده اما در اكبرآباد هند متولد شده بعد از تحصيل فضل و كمال با اهل و عيال روى توجه به زيارت عتبات آورده و مدتى در عتبه عليين حسين بن على مجاورت كرده و حقير در آنجا به خدمتش رسيده و از فيض صحبتش مستفيض مىگرديد فى الواقع در جميع علوم ماهر و بانواع سخن قادر بود چنان كه گاهى خارق عادت اظهار مىنمود و در سماحت و سخاوت يگانه زمان و در نظر همتش زر و خاك برابر و يكسان ، بسيار صبيح المنظر و نيكوسير و غيور و دلير بود و با ابناى زمان بطريق مدارا سلوك و مواسا مىنمود و بعالم فقر و عرفان آشنائى\r\n\r\n","description":"","footnote":"","page_name":" 412 ","page_number":514},
  {"content":"\r\n\r\nبسيار داشت و با ايشان لواى صحبت و موافقت مىافراشت « 1 » و در شريعت طريق اخبارى مىپيمود و طريق اصول و اجتهاد را به‌غايت منكر بود چون علماى آن ديار به فضايل صورى و معنوى او واقف گرديدند وجود او را منشأ اختلال رونق بازار خود ديدند ديگ حسد در كانون سينه ايشان به جوش آمده بنياد عداوت بر پا كردند و لازمه معارضت و معاندت بظهور آوردند لاجرم غبار ملال بر ضمير آن فاضل بىنظير نشسته با اهل و عيال روى توجه بصوب عراق آورده به مقتضاى تقدير چندگاهى سفر بلاد عراق و فارس و خراسان و گيلان كرده اغلب علماى آن بلاد بفضل و كمال و مرجعيت او حسد برده تفسيق و تكفير او مىكردند تا آنكه وارد دار الملك طهران گرديد و به خدمت پادشاه زمان رسيد چون سلطان بر چگونگى احوال و فضيلت او مطلع گرديد پايهء قدر او را بر ايوان كيوان رسانيد و مدت چهار سال با كمال عزت و احترام اوقات گذرانيد و شهريار نسبت به دو غايت ادب ظاهر مىگردانيد آخر به سعايت ارباب حسد  فِي جِيدِها حَبْلٌ مِنْ مَسَدٍ  مزاج پادشاهى بر او تغير يافت لهذا آن فاضل يگانه از دار الملك طهران بصوب بغداد شتافت و مدت چهار سال و كسرى در كاظميين مجاورت نموده ،\r\nفى شهور سنه هزار و دويست و سى و دو جمعى از اراذل و اشرار آن ديار به تطميع و اغواى علماى جهالت شعار از خدا شرم نكرده بر سر خانه او ريخته آن جناب را با يك پسرش و يكى از مخلصين به سعادت شهادت رسانيده اموال و اسباب او را غارت كردند رحمة اللّه عليه .\r\nاو را در اكثر علوم تاليفات خوب و رسالات مرغوبست اگرچه مدارج قدرش رفيع‌تر از آن بود كه شعر بگويد اما جهت طبع‌آزمائى گاهى اشعار خوب منظوم مىنمود در حين شهادت سنين عمرش از ستين متجاوز بود و نسب خود را در فقر و طريقت به سلسلهء مهدويه كه در صفحات دكن هند هستند درست مىفرمود .\r\n\r\nكرامت\r\nدر آن هنگام كه آن عاليمقام در دار الملك طهران تشريف داشت و پادشاه ايران محبت آن بزرگوار را بر لوح خاطر مىنگاشت يكى از سرداران روسيه كه بمزيد شهامت و شجاعت منفرد بود بفرمان قرال\r\n\r\n\r\n","description":"","footnote":"\r\n( 1 ) - كذا - بستان : بعالم فقر و فنا به‌غايت آشنا بود و با اهل عرفان و درويشان طريق الفت و صحبت مىپيمود\r\n","page_name":" 413 ","page_number":515},
  {"content":"\r\n\r\nروسيه بعزم تسخير ايران بصوب آذربايجان عزيمت نموده چند نوبت با سپاه ايران محاربات صعب كرده چشم زخم كلى بر لشكر اسلام رسانيده پريشانى فراوان بر مملكت آذربايجان رسيده از اين مقدمه سلطان زمان پريشان خاطر گرديده از باطن فيض بواطن آن بزرگوار استمداد نمود آن جناب فرمود كه جام جهان‌نماى ضمير شهريار كشورگير از اين رهگذر متغير نشود و خاطر دريا مقاطر پادشاه عالم پناه مكدر نگردد سر سپهدار روسيه را از ايزد قهار درخواهم كه روز چهلم نزد پادشاه حاضر باشد در آن اوان سپهدار در نواحى بندر بادكوبه منزل داشت و لواى محاربت با حاكم آن ديار مىافراشت و از آنجا تا دار الملك مسافت يك ماه راه بود يكى از دلاوران آن ديار ابراهيم بيك نام بمضمون\r\n« الحرب خدعة »\r\nعمل نموده در بين مكالمهء صلح و جنگ سپهدار را بقتل رسانيده سر او را از حصار بدن جدا گردانيد روز موعود بحضور سلطان ايران حاضر ساخت و شهريار ايران از اين مسرت علم بهجت بر سپهر برين برافراخت .\r\n\r\nدر ذكر احوال مزدك بر وفق عقيده مزدكيان\r\nبر راى اذكياى دهور پوشيده و مستور نماند كه اصل مزدك از آن ديار بوده بعضى گويند در اصطخر تولد نموده چون « 1 » از دولت قباد بن فيروز ده سال گذشت صد و شانزده سال و بروايتى صد و بيست و چهار سال قبل از هجرت نبوى بوحى يزدانى « 2 » بمدائن خراميده دعوى نبوت آغاز نمود و خلق را از طريق تباهى و گمراهى بسوى حضرت الهى دعوت فرمود در سر و علن بدين كلمات زمان گشود كه :\r\nعالم علوى و جهان سفلى را دو صانعست و افعال حسنه و اعمال سيئه را دو مبدع است يكى فاعل خير و آن يزدانست از وى بجز نيكوئى نيايد و ديگرى فاعل شر و آن اهرمن است و از او جز بدى نشايد ايزد متعال عقول و نفوس و سماوات و كواكب را ايجاد كرد اهرمن را بدان دست تصرف نيست موذيات و مهلكات را مانند درندگان و گزندگان و غرق نمودن آب و حرق كردن آتش و امثال اين‌ها را اهرمن\r\n\r\n\r\n","description":"","footnote":"\r\n( 1 ) - بستان : در كتب تواريخ مسطور است كه چون\r\n( 2 ) - چنان كه از مزدكيان منقولست بوحى يزدانى\r\n","page_name":" 414 ","page_number":516},
  {"content":"\r\n\r\nپديد آورد ، يزدان نور است و اهرمن ظلمت آن خالق رحمت است و اين فاعل زحمت ، يزدان زندگى بخشد و اهرمن بكشد ، حق بهشت آفريد و اهرمن دوزخ خلق گردانيد يزدان صحت پيدا كرد و اهرمن رنج آورد ، يزدان مراسم اشفاق نمود اهرمن ابواب نفاق گشود .\r\nبالجمله آنچه خير محض است از پروردگار است و آنچه شر محض است از اهرمن تبه‌كار است اهرمن را جز در جهان آخشيجان دسترس نى و پيروان او را در عالم علوى فرياد رس نه ، « 1 » هر كه يزدانى گشت و از اهرمنان درگذشت روح او آسمانى گرديد و روانش به مينو خراميد خردمند آنست كه خود را از اهرمن بازدارد هرچند اهرمن او را بيازارد تا از تن رهائى يابد و روانش به آسمان شتابد .\r\nو او گفته : يزدان در عالم اصلى بر كرسى نشسته مانند شهان و چهار نفر كمر خدمت او را بر ميان بسته بسان ملازمان آن چهار : قوت تميز ، و قوت حفظ ، و قوت فهم ، و قوت سرور است و اين‌ها تدبير جهان مىنمايند ، و دوازده روحانى ديگرند كه از آن چهار قوى فروترند و پيوسته يزدان را چاكرند و آن دوازده روحانى اينست ؛ خواهنده ، و دهنده ، و ستاننده ، و برنده ، و خواننده ، و رونده ، و چرنده ، و كشنده ، و زننده ، و آينده ، و شنونده ، و پاينده ، هر كه در اين عالم صاحب قواى اربعه و دوازده روحانى گردد وى به مثابهء پروردگار شود و تكليف از وى برخيزد به‌آنچه خاطرخواه او است برآميزد .\r\nو ديگر گفته : بيشتر نزاع و قتال خلق جهت مال و زن است پس زنان را خلاص نمود و اموال را مباح فرمود .\r\nو گفته : كه خداوند كريم زر و سيم از بهر آن آفريد كه مردم منتفع شوند و به جهت زر و سيم آسوده گردند آنكه زر و سيم دارد با آنكه ندارد بايد بالسويه قسمت نمايد اگر كسى غنى و مال‌دار باشد و از محتاجان و بينوايان منع كند وى اهرمنى باشد لازم است كه از وى بعنف گرفته بر يزدانيان بطريق عدل تقسيم كنند ، ديگر آنكه شخصى زن دارد و ديگرى ندارد شرط عدالت آنست كه زن خود بعزب بدهد تا از وى انطفاى شهوت كند و اگر ندهد ظلم فاحش كرده باشد آن عزب تواند « 2 » به زور\r\n\r\n\r\n","description":"","footnote":"\r\n( 1 ) - بستان : و پيروان او را در عالم علوى هم نفس نى . . .\r\n( 2 ) - نسخه : توانسته . . .\r\n","page_name":" 415 ","page_number":517},
  {"content":"\r\n\r\nگرفته دفع ضرورت نمايد زيرا كه زن براى دفع شهوت ضرور است .\r\nديگر آنكه اگر كسى زن خوش‌منظر دارد و شخصى زن بد پيكر شرط ديندارى آنست كه چندى آن زن جميله را بدان‌كس سپارد و زن قبيحه او را نزد خود نگاه دارد .\r\nو گفته : اگر كسى درختى بكارد و در پاى آن زحمت كشيده به ثمر آرد آن‌كس اولى به خوردن آن ميوه است تا ديگرى « 1 » پس دختر خود و محارم مانند خواهر و عمه تصرف نمودن و گرفتن بهتر است از آنكه بيگانه تصرف كند و بگيرد ،\r\nو ديگر آنكه آزار رسانيدن و قتل نمودن حيوانات را حرام نمود و خوردن لحوم و دسوم را منع فرمود ،\r\nو گفته كه بايد مردم در خوردن نباتات و تخم‌مرغ و پنير و امثال آنها قناعت كنند و هركه بىآزار را بكشد وى را گردن زنند ،\r\nمزدك پيوسته جامهء پشم پوشيدى و به عبادت يزدان و پرستش سبحان كوشيدى از مخالف مذهب به‌غايت احتراز نمودى و با مردمان مشفق و مهربان بودى چون قباد را بكيش خود دعوت نمود پادشاه از وى معجزه درخواست فرمود مزدك گفت معجزه من آنست كه آتش با من سخن گويد و طريق گواه صدق من پويد آنگاه قباد به آتشكده رفته مزدك در حضور قباد هرچه سؤال نمود همه را جواب شنود بنابراين قباد بوى گرويده دين وى قوى گرديد و جمع كثير وى را مطيع و منقاد شدند .\r\nاكنون جمعى از پيروان او بر اين اعتقاد در ايران و ساير بلدان در كسوت مسلمانان پنهان و اكثر ايشان خود را در زى درويشان و صوفيان جلوه داده و نام وارستگى و لاقيدى بر خود نهاده و خويشتن را بهتر اهل عالم و زبدهء اولاد بنىآدم مىخوانند و خود را برتر از انبياى عظام و اولياى گرام مىدانند\r\nبيت :\r\n مصلحت نيست كه از پرده برون افتد راز * ورنه در مجلس رندان خبرى نيست كه نيست \r\nفقير را مكرر با اين طايفه اتفاق صحبت افتاده و زبان بر اعتقادات خويش گشاده‌اند چنان كه :\r\n\r\n\r\n","description":"","footnote":"\r\n( 1 ) - بستان السياحة : از ديگران نسخه : يا ديگرى\r\n","page_name":" 416 ","page_number":518},
  {"content":"\r\n\r\nوقتى از اوقات با يكى از اين طايفه اتفاق ملاقات افتاده گفت مردى زنى را معين نمودن و از ديگران منع كردن و محارم را بر خود حرام گردانيدن بنا بر عادت و رسوم ملت است و كسى كه گويد كه عقل بر تصرف محارم تجويز نمىكند از خرد بيگانه است و هركه را عقل نيست ديوانه است .\r\nدر كتب علماء عجم مسطور است كه نوشيروان بن قباد بمزدك اعتقاد نداشت و پيوسته هدم وجود وى را بر لوح خاطر مىنگاشت چون لواى فرمانروائى بر اوج آسمان برافراخت نخست استيصال مزدك و پيروان او را وجههء همت ساخت باحسن روايت آنكه روزى منذر بن ماء السماء و مزدك در مجلس نوشيروان بودند و هر يك از ايشان زبان محاوره مىگشودند شهريار فرمود كه مرا قبل از تقلد امر سلطنت دو چيز آرزو بود مزدك آن را استفسار نمود نوشيروان گفت نخست آنكه منذر را بملك عرب حاكم سازم و ديگرى آنكه مزدكيان را از جهان براندازم مزدك گفت همهء عالم را چون توانى قتل كرد پادشاه در غضب رفته مزدك را بقتل آورد آنگاه حكم فرمود در يك چاشتگاه صد هزار مزدكى را خون ريختند و چندين هزار پيروان او را به حلق آويختند نوشيروان چون ديد قتل بافراط رسيد ترسيد كه رعيت به كلى مستأصل شوند لاجرم بر بقاياى آن طايفه ابقا كرده فرمود كه تا مالهاى مردم را كه به تاراج برده بودند بستانند و به خداوندان مال سپارند .\r\n\r\nدر ذكر احوال بابك خرمى\r\nپيروانش مذهب او را خرم دين گويند و او مجدد كيش مزدك بوده اصلش از آذربايجان است و در آن ولايت خروج نموده چون از تابعان مزدك بود در ذيل احوال او ذكرش انسب نمود :\r\nمخفى نماند كه بابك خرمى در سنه دويست و ده در نواحى بيلقان ظهور كرد و گروه انبوهى را در تحت اطاعت و انقياد خود درآورد و دين مزدك را رواج تمام داد و از مخالفان جمع كثير را بعدم فرستاد گويند عدد مقتولان وى زياده از هزارهزار\r\n\r\n","description":"","footnote":"","page_name":" 417 ","page_number":519},
  {"content":"\r\n\r\nبوده و چند نوبت لشگر مأمون و معتصم را شكست داده و اهل همدان و اصفهان گردن به چنبر اطاعت او نهاده با معتصم خليفه طريق مخالفت پيموده معتصم اسحاق بن ابراهيم بن مصعب را بدان حدود ارسال گردانيد و اسحاق بموجب فرمان متوجه عراق گرديده قرب شصت هزار كس را بقتل رسانيد اما به جائى نرسيد و در سنه دويست و بيست و يك حيدر بن كاوس را كه از كبراى ماوراءالنّهر و به افشين ملقب بود با لشكر سنگين بدفع خرم دين نامزد نمود و مدت دو سال ميان او و بابك چند نوبت قتال اتفاق افتاد و از جانبين خلقى بىنهايت رو بصوب آخرت نهاده بالاخره بابك شكستى فاحش يافته با معدودى چند به طرف ارمنيه شتافت و در آن نواحى قلعه‌اى بود كه سهل بن سنباط رومى در آنجا حكومت مىنمود چون شنيد كه بابك در آن حوالى فرود آمده فىالفور با جمعى از ملازمان به نزد بابك رفته گفت ايها الامير خاطر جمع دار كه به خانه خود تشريف آورده‌ئى بابك به سخن او مغرور شده بدرون قلعه قدم نهاد سهل او را در قصر امارت بر تخت نشانده و در مقام خدمت بايستاد چون هنگام طعام رسيد نشسته با وى مشغول طعام خوردن گرديد بابك از كمال نخوت گفت اى سهل ترا نمىرسد كه با من در يك طبق طعام خورى سهل برجست و گفت ايها الملك خطا كردم و بىخردى پيش آوردم مرا چه حد آن باشد كه با ملوك چيزى خورم و طريق برابرى سپرم آنگاه آهنگرى طلبيده گفت پاى دراز كن تا استاد بندى بر او نهد حداد او را مقيد گردانيد چون افشين از صورت واقعه آگهى يافته معتمدى را با چهارهزار كس به ارمنيه فرستاد تا سهل و بابك را نزد او آوردند دربارهء سهل اصناف الطاف مبذول داشته بابك را بر شتر نشانده علم مراجعت بصوب سامره برافراشت چون بابك بدار الخلافه رسيد خواست مبلغ گرامندى بمعتصم دهد تا از سر خون او درگذرد به درجه قبول نرسيد از موقف خلافت فرمان صادر گرديد كه دست و پاى او را بريده سرش را از قلعهء بدن جدا كنند چون يكدست او را بريدند بدست ديگر مقدارى خون برگرفته بر روى خويش ماليد بعضى از حاضران سبب اين حركت را پرسيدند جواب داد ترسيدم رنگ من زرد گردد و مردم حمل بر جزع كنند بعد از آنكه مهم بابك فيصل يافته\r\n\r\n","description":"","footnote":"","page_name":" 418 ","page_number":520},
  {"content":"\r\n\r\nجسد او را آويخته سرش را با برادرش عبد اللّه بدار السلام بغداد فرستاد و حاكم آن بلده اسحاق بن ابراهيم ، عبد اللّه را بدستور بابك بقتل آورد قتل ايشان در سنه دويست و بيست و سه اتفاق افتاد .\r\n\r\nهرات\r\nشهريست معروف و به عظمت شان و قدمت بنيان موصوف از اقليم رابع و جوانبش واسع طولش از جزاير خالدات « صدك » و عرضش از خط استوا « له » هوايش سازگار و آبش خوشگوار چنانچه در خوبى هواى آنجا گفته‌اند « اذا جمع تراب الاصفهان و شمال الهرات و ماء الخوارزم فى بقعة لم يمت الناس فيها ابدا » « 1 »\r\nو يكى از شعراى عجم در حق خوشى آنجا گفته :\r\nنظم :\r\n گر كسى پرسد ترا از شهرها خوش‌تر كدام * در جواب ار راست خواهى گفتن او را گو : هرى\r\nاين جهان را همچو دريا دان خراسان را صدف * در ميان آن صدف شهر هرى چون گوهرى \r\nمشتملست بر نواحى دلگشا و قراى بهجت‌افزا و باغات خرم و بساتين چون ارم آن شهر در ميان دو كوه و طرف شمالى اتفاق افتاده و ميان آن دو كوه مسافت سه فرسخ و نيم گشاده است و طولش بيست و پنج فرسخ و مجموع اين جلگاه معمور و آباد است و هفت نهر بزرگ در آنجا جاريست اكثر ميوه و غله‌اش ممتاز سيما انگور و خربزه‌اش بامتياز است ،\r\nمخفى نماناد كه در بناى آن ديار اختلاف بسيار است مؤلف تاريخ هرات گفته نخستين شهرى كه در آن سرزمين بنا شد شهر پشنگ است و او در چهار فرسخى هرات بوده و پشنگ بن افراسياب « 2 » بن نمرود بن كنعان او را بنا نموده باسم خويش موسوم فرمود بنا بر قاعدهء عرب كه در تلفظ به پا و گاف تبديل به فا و جيم نموده پارس را فارس و گرگان را جرجان گويند پشنگ بفوشنج شهرت يافت بعضى از مورخين را اعتقاد\r\n\r\n\r\n","description":"","footnote":"\r\n( 1 ) - چون خاك اسپهان و هواى هرات و آب خوارزم در جائى گرد آيند مردم آنجاى را هرگز مرگ نباشد\r\n( 2 ) - نسخه : افراسليب . بستان : افراسيب .\r\n","page_name":" 419 ","page_number":521},
  {"content":"\r\n\r\nآنكه فوشنج را هوشنگ بن سيامك بن كيومرث احداث كرده .\r\nشيخ ثقة الدين عبد الرحمن قاضى كه جامع تاريخ قديم هراتست اسباب بناى هرات را بر شش وجه بيان فرموده :\r\nوجه اول آنكه در زمان سابق پادشاهى ستمگر و ظلم‌پرور بود همواره دست تعدى بذيل عرض و اموال مردم دراز مىنمود از كثرت ظلم آن ظالم زبردست مظلومان زيردست دلگير شدند و از سبب محنت و فاقه و گرسنگى از عمر و زندگانى سير آمدند لاجرم باتفاق يكديگر با خاطر مشوش دل بر خلاف آن ستمگر قرار دادند و دست عيال خود گرفته قدم در وادى جلا و سرگردانى نهادند بيشتر از خدم و حشم و اكثر طوايف امم از مملكت او در اطراف عالم متفرق و پراكنده گرديدند و قرب پنج‌هزار خانوار از صحرانشينان قندهار بعد از قطع منازل و مراحل بولايت غور رسيدند بموضعى كه اكنون بقصبه او به مشهور است وطن ساختند و عمارات رفيع و بناهاى منيع در آنجا طرح انداختند ،\r\nبعد از مدتى مديد بشومى دخترى كه شخصى بكارتش بسفاح « 1 » زائل كرده و حامله گشته بود ميان ايشان نزاع عظيم و كدورت عاقبت وخيم حادث شد اعيان قوم و اشراف قبايل جهت اصلاح جانبين خواستند كه امر آن سفاح بنكاح پيوندد بنا بر عدم كفويت اقرباء بدان وصلت رضا ندادند آخرالامر بشومى مخالفت كار ايشان از معارضه به مجادله كشيد جمعى كثير و جمى غفير از طرفين بقتل رسيدند بالاخره چنان كه از لوازم جدال و قتال است يكى غالب و ديگرى مغلوب گرديد و قوم مغلوب انهزام يافته از آن محل بيرون آمدند و بر ساحل شط كه اكنون برود مالان معروفست بموضعى كه كراشان علويان مىگفتند ساكن شدند سالهاى فراوان در آن مكان مىبودند و آن جماعت غالب بر ايشان تحكم و تطاول مىنمودند هرچند گاه از حوالى و حواشى ايشان از مراعى و مواشى برسم باج و خراج مىبردند مدتهاى مديد اموال آن بيچارگان را بدين وتيره مىخوردند چه كه ايشان را حصن حصين و ملجأ متين نبود از روى عجز و اضطرار بدين مذلت و احتقار تن داده بودند\r\n\r\n\r\n","description":"","footnote":"\r\n( 1 ) - سفاح : زنا\r\n","page_name":" 420 ","page_number":522},
  {"content":"\r\n\r\nتا آنكه اولاد و اعقاب ايشان موفور و اتباع و اشياع آن طايفه نامحصور گشت در ميان ايشان زنى بود مرد صفت در غايت جمال و كمال معرفت و با حسن صورت به صفاى سيرت و زكاء سريرت موصوف بود و به طهارت ذيل و عفت حال و پاكى طينت مشهور و معروف و نام او شميره بنت حمان « 1 » از نژاد كيومرث بود در آن اوان جميع آن قبايل مأمور و محكوم او بودند روزى مجمعى ساخته با قوم گفت تا چند خوار و به محنت باج‌گزار باشيم اگر شما فرمان مرا مىبريد و از راى و تدبير من نمىگذريد به اندك روزگارى شما را از مذلت بيرون آرم و حق حمايت و حراست شما را بواجبى گذارم تمام قوم از پير و جوان يكدل و يك‌زبان قبول كردند\r\nآنگاه شميره گفت كه مصلحت آنست كه چهارساله وجوه آينده بدان قوم رسانيم و بهر وضعى كه باشد ايشان را راضى گردانيم تا ايشان بطلب مال نيايند و با ما تعدى و تطاول نفرمايند و ما را نيز فرصتى باشد و مجال آن شود كه جهت خود حصنى نامدار و قلعه‌اى استوار و پايدار بسازيم و بدين واسطه بدفع آن گروه پردازيم چون بر اين انديشه متفق شدند شميره مكتوبى به هياطله نام كه در آن اوان والى آن قوم بود ارسال نمود بمضمون آنكه عاملان شما سال‌به‌سال جهت تحصيل مال و منال مىآيند و از آن تردد زحمت بسيار و مشقت بيشمار مىبينند ما نيز بسبب حقارت تحف و قلت هدايا شرمساريم اكنون داعيهء آن داريم كه چهار سال وجوه آينده را به خدمت ارسال داريم تا عاملان شما را سرگردانى و فقيران ما را نگرانى نباشد هياطله نعمت را غنيمت عظيم شمرده ملك فرجون بن بركوفان « 2 » را كه از نژاد هوشنگ بود به جهت تحصيل آن مال ارسال نمود ،\r\nچون شميره از تسليم مال فراغت يافت به ساعت سعد قلعه شميران را كه طرف شمالى هرات واقع است بنا فرمود باروئى چون كوه و برجى باشكوه و ديوار استوار بسه فرسنگ طول بساخت و قرب هر فرسنگى دروازه‌اى از آهن بپرداخت و به هر درى حارسى و بوابى با ده نفر مقرر نموده آنچه از لوازم حصانت و متانت بود رعايت فرمود بعد از چهار سال نواب هياطله بطلب خراج آمدند چون آن ديوار شايگان و بستان :\r\n\r\n\r\n","description":"","footnote":"\r\n( 1 ) - حماد\r\n( 2 ) - فرجون بن كوفان\r\n","page_name":" 421 ","page_number":523},
  {"content":"\r\n\r\nحصار بلند مكان ملاحظه نمودند به خدمت هياطله آمدند و چگونگى را عرض كردند چون هياطله آن سخنان را به گوش هوش جاى داد ديگر كسى بطلب مال پيش ايشان نفرستاد آن طايفه در قلعهء شميران سالهاى فراوان فارغ البال و آسوده حال بماندند تا زمان دولت منوچهر بن ايرج بن فريدون رسيد و اولاد ايشان بسيار و اعداد آن فرقه بيشمار گرديد در آن اوان ملك ايشان خرنوش‌نام از فرزندان سام بن نريمان بود جمعى از عقلاى قوم نزد ملك آمده عرض نمودند كه از عدل و احسان ملك اميدواريم كه به شاهنشاه مكتوبى ارسال داشته اجازه حاصل نمايد كه شهرى بنا كنيم كه ما را در اين مكان امكان سكونت متعذر گشته ،\r\nملك خرنوش بنا بر التماس ايشان نامه‌اى نوشته مشتمل بر التماس « 1 » عمارت شهر و به خدمت منوچهر ارسال داشت بعد از چندگاه جواب نامه متضمن بر ايجاب التماس ايشان باز رسيده اين مقدمه در روزگار حضرت موسى بود بعد از آن‌وقت تا حال كه سنه هزار و دويست و سى و هفت هجرى است گويند سه هزار و شصت و هفت سال مرور نموده است بعد از استحصال رخصت ملك خرنوش به نيروى هوش بطالع فرخنده باعتضاد قوم شهر قهندز را بنا نموده و دو دروازه يكى از جانب جنوب و يكى از طرف شمال در غايت متانت و وسعت اتمام فرمود چنانچه شهر شميران در ميانهء شهر قهندز واقع شد در عهد بهمن بن اسفنديار اهالى شميران بدان حصار انتقال كردند پس از مرور ايام و كرور اعوام كثرت اقوام و ازدحام بكمال رسيد\r\nدر آن ايام ملك آن مقام ارغاغوش نام بود از او درخواست نمودند كه از بهمن التماس نمايد كه وسيع‌تر از قهندز شهرى بنا كنند بعد از حصول اذن جمع گشته بر آن قرار دادند كه شانزده هزار كس مشغول كار شوند و چهارصد استاد حاضر باشند تا بعد از تحقيق سعادت وقت به كار مشغول گردند منجمان تقويمها در دست حاضر و ناظر و خلايق خشتها و گلها برداشته منتظر كه چون اهل نجوم اعلام فرمايند به‌يك‌بار از چهار طرف بنياد شهر نمايند مقارن اين حال عورتى نان مىپخت كه ناگاه كودكى چند گرده نان او را ربوده بگريخت آن عورت بىطاقت شده آواز برآورد\r\n\r\n\r\n","description":"","footnote":"\r\n( 1 ) - نسخه : استمالت\r\n","page_name":" 422 ","page_number":524},
  {"content":"\r\n\r\nكه نانها را بينداز به يك‌مرتبه شانزده هزار خلق پيش از درآمدن آن ساعت كه اختيار افتاده بود بطالع ثور خشتها را بينداختند و ارغاغوش را از اين معنى انديشه‌ناك و پريشان خاطر ساختند چون ارغاغوش از اهل نجوم استفسار طالع نمود منجمان عرض كردند كه صاحب‌خانه زهره واقع شده و مريخ ناظر او است از دلايل احكام او معلوم مىشود كه مردم اين ديار عشرت‌دوست و خوش‌الحان و جنگجوى و پهلوان صفت و طرفه‌خوى باشند و ابناى ايشان از طفلى پردل و قوى زهره شوند و بسيارى از پادشاهان و گردنكشان در اين مكان بقتل رسند چون خانه دويم كه بيت المال برج جوزا است بادى است « 1 » مال در دست ساكنان اين ديار قرار نگيرد و باسخاوت و مهمان‌دوست شوند مأمن غربا و فقراء و نظافت فضا باشد و هركس به نيت عبور در اين بلده درآيد مدتهاى فراوان در وى بماند و سكونت و توطن نمايد و هركس در خرابى و پريشانى اهالى و سكنه اين ديار كوشد در اندك وقتى برافتد و دولتش به نكبت مبدل گردد\r\nارغاغوش بعد از شنيدن اين سخنان فىالجمله تسلى يافته فرمود كه خلايق به كار عمارت پردازند پس شانزده هزار كس مدت هشت سال در عمارت آن شهر كار كردند تا ديوار شهر را به بالا آوردند و چهار سال بگذاشتند تا آن بنا نشست نمايد آنگاه هشت سال ديگر عمارت بالاى ديوار نمودند عرض جدار ده زرع و رفعتش چهل و پنج زرع مقرر فرمودند چون پادشاه آن‌وقت ترسا بود لهذا بر هر برجى صورت صليبى ساخته از درون و بيرون خاكريزى بس عظيم برآوردند و خندقى بقعر زمين فروبردند و شهرى تمام گرديد كه گردون با هزاران ديده هرچند گرد عالم گرديد خطه‌اى بدان عظمت و حصانت نديده و اين عمارت در زمان حضرت عيسى بوده كه تا اين زمان هزار و پانصد « 2 » و نود و پنج سال مرور نموده .\r\nوجه دويم آنكه هرات نام دختر ضحاك تازى بوده و شهر هرات را او بنا نموده .\r\nوجه سيم آنكه هرات از بناهاى ذو القرنين است كه ذكر او در قرآن مجيد مذكور است .\r\n\r\n\r\n","description":"","footnote":"\r\n( 1 ) - نسخه : جوز است و بادى . بستان : جوز است و بادى است\r\n( 2 ) - بستان : هزار و هفتصد . و هو الاصح\r\n","page_name":" 423 ","page_number":525},
  {"content":"\r\n\r\nوجه چهارم آنكه هرات را پيغمبرى بوحى ساخته .\r\nوجه پنجم آنكه بارهء هرات را چند كس ساخته سياوش بن كيكاوس ديوار اندرون او بركشيد و اسكندر بن فيلقوس ديوار بيرون او را تمام گردانيد ، داراء بن داراب مدور ساخته چيزى بر ديوار او بيفزود ، اشك بن دارا در عظمت و وسعت او اهتمام تمام فرمود - اين رباعى نيز در باب بناى هرات مشهور است\r\nرباعى :\r\n لهراسب نهاده است هرى را بنياد * گشتاسب در او بناى ديگر بنهاد\r\nبهمن كه در آن عمارتى از نو كرد * اسكندر روميش همه داد بباد \r\nوجه ششم آنست كه ابو الحسين صفوانى روايت كرده است از ابو العباس انصارى و او از ابو الحسين شيبانى و او از جد خود منصور بن عبد الحميد و او از ابو امامة الباهلى كه حضرت رسول انام عليه الصلاة و السلام فرمود به درستى كه حضرت حق سبحانه و تعالى را در خراسان شهريست كه او را هرات خوانند خضر و الياس و ذو القرنين او را بنا نهاده‌اند و حضرت تعالى و تقدس بر آن شهر بركت خواسته .\r\nنقلست كه شيخ ابو المظفر مالينى « 1 » زاهد رحمة اللّه عليه گفت روزى بر بارهء هرات نشسته بودم و از روى عبرت بر احوال ماضى تأمل و تفكر مىكردم ناگاه خضر را ديدم مرا گفت در چه كارى گفتم در انديشهء روزگار و گردش ليل و نهار و طول و بناى اين بارهء استوار ، آن حضرت فرمود كه اى محمد اين موضع را درياى آب ياد دارم بعد از آن خشك ديده‌ام آنگاه خار زار گشته بعد ضياعى شده و تخمها كشته باز چنين شهرى گرديد كه مىبينى و نيز فرمود كه موضع هرات درياى زخار بود و آن زمينى كه چهارسوى « 2 » هرات است در هر سالى چند خلق گناهكار و بىگناه در وى غرق لجه فنا مىشدند و جاى خطرناكى بود كه هر كشتى كه آنجا رسيدى غرق لجهء فنا گرديدى و اللّه اعلم\r\nپوشيده نماناد شهربندى كه اكنون معمور و آبادانست در جانب جنوبى شميران ر قهندز اتفاق افتاده و قلعه اختيار الدين كه سر به اوج قلال افلاك كشيده و دندانهاى شرفات بروجش گوش كو توال قلعهء هفتم آسمان گزيده داخل شهربند درونى است و متصل به بارهء شمالى شهر است و اين شهر مشتمل بر پنج دروازه است\r\n\r\n\r\n","description":"","footnote":"\r\n( 1 ) - بستان : بالينى\r\n( 2 ) - چهار سوق\r\n","page_name":" 424 ","page_number":526},
  {"content":"\r\n\r\nو بر هر دروازه سه در نشانيده‌اند مگر درب ملك كه دو باب دارد و در اندرون چهار بازار است از هر دروازه‌اى تا چهارسو يك بازار است كه بنام همان دروازه خوانند الا درب قبچاق كه تا چهارسو راسته بازار دارد و مجموع دكاكين مسقف و در جوانبش كاروانسراهاى مكلف « 1 » است و در خارج هر دروازه نيز بازارى بوده تا آخر سواد شهر و آن تخمينا يك فرسخ طول داشته در فترات ازبك و افغان و نادر شاه بمرور ايام خراب و ويران گشته « 2 » و مسجد جامع كه به وضع غريب و طرح بديع ساخته‌اند در اندرون شهر واقع است فى شهور سنه پانصد و نود و هفت سلطان غياث الدين محمد بن سام آن مسجد را در غايت متانت و رفعت و در كمال وسعت و عظمت اتمام گردانيده تا حال كه سنه هزار و دويست و سى و هفت است معمور و آبادانست .\r\nبر عالمان حوادث روزگار مخفى نخواهد بود كه به شهر هرات حوادث روزگار و نوايب سپهر بيم‌دار بسيار رسيده بذكر بعضى از آنها مىپردازد از آن جمله : اول حادثه‌ئى كه بدان ولايت روى نمود فتنه الغيريانست كه ظهور ايشان در سنهء صد و پنجاه هجرى بود و ايشان سيصدهزار مرد بودند و حاكم هرات از قبل منصور عباسى داود بن كزاز الباهلى بود الغيريان هرات را محاصره نمودند خبر بمنصور رسيد و او معاذ بن سلمه را بامداد ارسال گردانيد بعد از تلاقى فريقين محاربه عظيم واقع شده قتل بافراط بظهور رسيد .\r\nحادثهء ديگر ظهور خوارج است فى شهور سنهء دويست و شش سركرده ايشان حمزه‌نامى بود و عبد الرحمن بن عبد اللّه عمار به جهت دفع آن طايفه از نشابور بدانجا ايلغار كرده و در اثناى راه خلقى انبوه بعبد الرحمن پيوسته آهنگ جنگ خوارج نمودند و در صحراى كاريزگاه « 3 » كه اكنون به گازرگاه مشهور است حرب عظيم و قتال صعب كردند و جمع كثيرى از دو طرف بقتل رسيدند آن مقتولان را در هفت چاه دفن نمودند مردم آنجا به زيارت آن مقام رفته تبرك مىجستند رفته‌رفته در آنجا خانها ساختند و كاريزها كندند تا وقتىكه شيخ اسماعيل صوفى كه به شيخ عمويه مشهور است مسجد و رباطى متصل يكديگر بنياد نموده چون مقرب البارى خواجه عبد اللّه انصارى\r\n\r\n\r\n","description":"","footnote":"\r\n( 1 ) - كذا - محتمل : مكنف\r\n( 2 ) - نسخه : ( هر جوانبش چندين كاروانسراهاى ابدالى و نادر شاه و بعد از آن به ظلم افغان خراب و ويران گشته ) افتاده داشت از بستان السياحة آورده درست نمودم .\r\n( 3 ) - بستان : كارزارگاه .\r\n","page_name":" 425 ","page_number":527},
  {"content":"\r\n\r\nبدان مقام ميل تمام داشت مردم به موافقت آن جناب عزيزان خود را در آن مقام دفن مىكردند چون آن حضرت وفات يافت در آنجا مدفون نمودند بمرور دهور بسيارى از اهل اللّه در آنجا آسودند و شيخ عبد الهادى خلف خواجه عبد اللّه انصارى نيز در آنجا مدفون گرديد .\r\nحادثه ديگر فى شهور سنه دويست و بيست و هشت وقوع يافته و بسبب قحط و غلا خلايق گرفتار رنج و عنا شده چندين هزار سروقد لاله‌عذار بديار عدم شتافتند كه حساب آن را جز خداى عليم كسى را معلوم نيست .\r\nحادثه ديگر استيلاى باطنيانست كه سلطان بركيارق بن ملكشاه در سنه چهار صد و نود و يك اختيار آن مملكت را بدست مجد الملك فتى داد و زمام ايالت ولايت هرات را به كف كفايت امير حبشى النون ساق نهاد و عمل ولايت را بعميد الدوله منصور جربادقانى عنايت نمود و كوتوالى شميران را بعميد بن احمد تفويض نمود و اين جمله باطنى مذهب بودند چون سلطان كوچ كرد در خرابى شهر تدبيرها نمودند شيخ عبد الهادى ابن خواجه عبد اللّه انصارى قدم در طريق رفع حادثه گذاشت زيرا كه قبول عامه داشت بدين سبب فتور موفور و غوغاى نامحصور ظاهر گشت بالاخره شيخ را با جميع كثيرى بقتل آوردند و از لوازم قتل و غارت به هيچ‌گونه تقصير نكردند .\r\nحادثه ديگر كه از حوادث عظمى است قتل چنگيز خان است در تاريخ ملوك كرت سيفى هروى نوشته كه تولى خان پسر چنگيز خان قصد هرات كرد نخست زينورك‌نام را ايلچى فرستاد و باهل هرات پيغام داد كه ملك و امير و معارف و اكابر هرات باستقبال موكب همايون شتابند تا از سخط عالم‌سوز ما امان يابند در آن اوان از قبل سلطان جلال الدين خوارزمشاه ملك شمس الدين جوزجانى حاكم بود در عدالت‌گسترى و رعيت‌پرورى و در شجاعت و دلاورى يد بيضا مىنمود چون ايلچى تولى خان نزد وى رسيد و حكم خان را بوى رسانيد ملك شمس الدين ايلچى را بقتل آورده مستعد قتال گرديد تولى خان بعد از شنيدن اين احوال مصمم جدال شده فىمابين محاربتى عظيم دست داد و بسيارى از سپاه و سرداران تولى خان كشته شدند و مدت هفت روز مقاتله غريب اتفاق افتاد روز هشتم ملك بقتل آمده مردم شهر دو فرقه شدند قومى به صلح و\r\n\r\n","description":"","footnote":"","page_name":" 426 ","page_number":528},
  {"content":"\r\n\r\nگروهى به جنگ مايل گشتند چون قضا مبرم بود شهر را بدست خود به تولى خان دادند و ابواب رنج و عنا و قتل و بلا به روى خود گشادند پس تولى خان خلق آنجا را به چهار قسمت كرد و هر قسمتى را از دروازه‌اى بيرون بردند و تمامى آنها را بقتل آوردند .\r\nدر تاريخ سراج المنهاج مسطور است كه در آن روز بهر دروازه شش‌صد هزار آدمى كشته گشت و قريب به صدهزار دختر لاله‌عذار به اسيرى بردند آن روز تا نماز عصر قتل مىكردند بعد از آن تولى خان فرمان داد كه ديگر كسى را نكشند هنوز دويست‌هزار كس باقى بودند . قولى ديگر در گرفتن هرات نيز هست در اظهار آن چندان نفعى نخواهد بود زيرا كه مضمون هر دو قريب به يكديگر است تولى خان بعد از قتل و غارت فراوان حكومت آنجا را به ابو بكر مرحقى « 1 » داد و از مخصوصان خود منكتاى نامى را به شحنگى مقرر كرده بعد از هشت روز روى توجه بصوب ديگر نهاد ابو بكر و منكتاى ابواب شفقت و مرحمت به روى خلق مفتوح نمودند و بازماندگان مردم بميامن عاطفت و حسن رأفت ايشان برآسودند و مردم بامر زراعت و عمارت قيام و اقدام مىنمودند اما در جزو به ترتيب سلاح و آلات حرب مشغول مىبودند و چنان مىنمودند كه اسباب و آلات جنگ آماده مىسازيم كه اگر رايات چنگيزى به طرفى حركت كند بامداد او بپردازيم ملك ابو بكر و منكتاى اين سخن را باور داشتند و ايشان را به حال يكديگر « 2 » بگذاشتند تا آنكه قوت تمام و شوكت لاكلام حاصل كردند و دود از دودمان خويش برآوردند .\r\nمخفى نماند كه در قتل عام هرات در مرتبه ثانى سه روايت آورده‌اند اصح روايت آنست كه مؤلف تاريخ هرات معين الدين اسفزارى نوشته كه دو نوبت لشگريان چنگيز خان قلعه كاليون كه اكنون ته‌برتو شهرت دارد محاصره نمودند فتح « 3 » قادر نشدند بعد از آنكه هرات را فتح كردند خبر بته بر تو رسيد كه اهل هرات سلاح نبرد مهيا مىسازند حيله برانگيخته عيارى فرستاده ملك ابو بكر و منكتاى را كشته اهل هرات را ياغى ساختند چون خبر به چنگيز خان رسيد متعجب شد گفت مرده‌ها زنده شدند ايلچكداى نويين را با هشتادهزار سوار جرار از نواحى غزنين حركت داده و پنجاه‌هزار سوار پياده ديگر از خراسان و افغان جمع نموده متوجه هرات گرديد و مدت شش ماه و هفده روز محاصره\r\n\r\n\r\n","description":"","footnote":"\r\n( 1 ) - بستان : حنفى .\r\n( 2 ) - به حال خود .\r\n( 3 ) - بفتح آن قلعه\r\n","page_name":" 427 ","page_number":529},
  {"content":"\r\n\r\nكرده از هر دو طرف مردم بسيار بقتل رسيده بالاخره آذوقه محصوران بقلت و آذوقه دشمن به كثرت انجاميد و اهل هرات دو فرقه شدند جمعى مايل بحرب ( گشته و جمعى بمصالحه راغب ) شدند عاقبت سپاه دشمن چون مور و ملخ هجوم آورده مانند زنبور قلعه را سوراخ كرده شهر را گرفتند ايلچكدا امر فرمود تا خلايق را صغيرا كبيرا از تيغ بگذرانند و هيچ‌كس را سرى در بدن و بارى در گردن نباشد چنان كردند عمارات و خانه و برج و بارو و خندق همگى را برابر و يكسان نمودند .\r\nچنان گويند كه هزارهزار و شش‌صد هزار و كسرى بشمار آمد كه كشته بودند و چندين هزار دختر ماه‌پيكر و خورشيدمنظر جدا كرده با غنايم بىحد و مر كه لايق چنگيز خان بود به‌پاى تخت فرستاد ، آن خطه كه از نزاهت و نظافت چون روضه ارم خرم بود ويران افتاد چون ايلچكداى از شهر بيرون رفته بوادى رسيد دوهزار سوار بازگردانيد كه اگر كسى مخفى باشد بعدم ارسال داريد در اين نوبت نيز دوهزار نفر بقتل آوردند بعد از سه روز نزد ايلچكداى مراجعت كردند\r\nدر اين بليه شانزده نفر در كهوف غار « 1 » پنهان شده بودند نجات يافتند بعد از رفتن سپاه چنگيزى بدان ولايت شتافتند چه ديدند در سر هر راهى ماهى را ديدند كشته و در هر قدمى خون محترمى ريخته و در هر مقامى دل‌آرامى بر خاك افتاده و در هر رهگذرى دلبرى به خاك هلاك سر نهاده مدت بيست روز از فراق احباب و اصحاب و اقرباء و اصدقاء ناله و زارى برآوردند شيون و سوگوارى مىكردند بعد از آن در بيرون درب خوش حمام كهنه‌ئى « 2 » مسكن ساختند هر كسى كه از چنگال آجال جان بدر برده بود به ايشان پيوستند تا عدد ايشان بچهل رسيد آنگاه بدرون شهر آمده در مقامى لنگر اقامت انداختند و يكى را كه شرف الدين خطيب نام بود بر خود بزرگ ساختند و مدت شانزده سال به عيارى و راه‌زنى در آن شهر زندگانى كردند در اين مدت به غير از چهل مرد در آن ديار ديارى نبود تا آنكه اوكتاى قاآن پسر چنگيز خان بر عمارت آن ديار حكم فرمود .\r\nحادثه ديگر بليه طاعون بود كه فى شهور سنه هشتصد و سى و هشت از مكمن بستان :\r\n\r\n\r\n","description":"","footnote":"\r\n( 1 ) - در كهف و غار و گوشه و كنار\r\n( 2 ) - بيرون درب يك حمام كهنه\r\n","page_name":" 428 ","page_number":530},
  {"content":"\r\n\r\nغيب ظهور نموده حكماء اين بليه را از نتيجه عفونت هوا و كثافت ماء دانسته‌اند و اهل تحقيق نتيجه « 1 » ذمايم افعال و قبايح اعمال شمرده‌اند كما قال المولوى فى المثنوى :\r\n ابر نايد از پى منع زكات * وز زنا افتد وباء اندر جهات \r\nدر حبيب السير مسطور است كه در آن ايام كثرت ازدحام خلايق خاص و عام چنان بود كه جلگاى سى فرسخ عرض به نظر بيننده يك شهر مىنمود لهذا اگر عفونت هوا پيدا شود دور نخواهد بود و هم از غلبه مردم كه از اطراف و اكناف جمع شده بودند هرآينه هرگونه افعال ناشايسته و اعمال نابايسته ظهور مىنموده .\r\nدر تاريخ هرات مسطور است كه در آن بليه شش‌صد هزار كس دفن نمودند غير از آنكه مردم بسيار در خاك مانده تغسيل و تكفين ننمودند شيخ زين الدين خوافى « 2 » كه يكى از مقبولان بود در رفع آن بليه بسى دعا فرمود حتى گفت من جان خود را به جهت بندگان خدا فدا مىسازم زهى جوانمردى كه جان خود را در راه بندگان خدا فدا سازد و براى آسودگى خلق خود را به هلاكت اندازد\r\nنظم :\r\n رحم اللّه معشر الماضين * كه به مردى قدم سپردندى\r\nراحت جان بندگان خداى * راحت خويشتن شمردندى\r\nوان بزرگان كه زنده مىنشوند * كاش اين ناكسان بمردندى \r\nدر آن اوان ميرزا شاهرخ گوركان در حدود رى قشلاق كرده بود .\r\nحادثه ديگر قتل و غارت امير تيمور گوركانيست كه سبب آن ملك غياث الدين پير على ولد ملك عز الدين حسين گرديده و چندين هزار نفس هباء و چندين مال به يغما رفت .\r\nحادثه ديگر فتنهء شيبك خان بن خليل خان از تخمه چنگيز خان فى شهور سنه نهصد و بيست و نه ، بعد از فوت سلطان حسين بايقرا ظهور نمود چون شيبك خان آن ولايت را به حيطهء تصرف درآورد آنچه آتش بر خس و خاشاك كند او بر اهالى آن ديار كرد .\r\n\r\n\r\n","description":"","footnote":"\r\n( 1 ) - نسخه : تبه . بستان : تبعه .\r\n( 2 ) - نسخه : خوارزمى\r\n","page_name":" 429 ","page_number":531},
  {"content":"\r\n\r\nحادثه ديگر خروج شاه اسماعيل بن سلطان حيدر صفويست كه در سنه نهصد و بيست و شش اتفاق افتاد چون بدان ديار استيلا يافت به علت مخالفت مذهب چندين هزار كس بديار عدم شتافت و بسا اموال مردم كه به غارت رفت .\r\nحادثه ديگر شورش طايفهء ابدالى از جماعت افغان بود كه بعد از انقراض دولت صفويه ظهور و در حدود سنه هزار و صد و سى و اند آن ولايت را به حوزهء تصرف درآوردند به جهت مخالفت مذهب آنچه لوازم قتل و نهب و غارت بود هيچ‌گونه تقصير نكردند .\r\nحادثه ديگر ظهور نادر شاه افشار است كه بسبب جدال و قتال با طايفهء ابدالى اتفاق افتاد خرابى و ويرانى بسيار بدان ديار روى نهاد و بعد از انقراض دولت نادرى بسم سپاه مخالف و مؤالف صدمات بسيارى نيز بدانجا رسيد تا آنكه باز مسخر جماعت ابدالى گرديد ،\r\nتا حال كه سنه هزار و دويست و سى و هفت است در قبضهء اقتدار آن جماعت است و فىالجمله بجليه آبادى آراسته و به زيور معمورى پيراسته است اصل شهر مشتملست به شش هزار باب خانه و بيرون هر دروازه محله‌اى آباد است اكثر مردم شهر شيعه‌مذهب و ساكنان قراى آن سنى و شيعه مختلط است .\r\nمخفى نماناد كه در هنگام ظهور دين اسلام اول كسى كه بفتح خراسان آمد و آن ولايت را بطريق صلح فتح نمود موافق تاريخ هرات عبد اللّه عامر بود او چندگاه بضبط و ربط و حل و عقد آنجا اشتغال فرمود بعد از وى حكم بن عمر الغفارى بعد از وى سعيد بن عثمان بن عفان القرشى بعد از وى عبد اللّه بن زياد بعد از وى عبد الرحمن بن زياد بعد از وى سالم بن زياد بعد از وى عبد اللّه بن حازم السلمى و او در زمان قتيبة بن مسلم « 1 » سه سال در خراسان بود بعد از وى امية بن عبد اللّه القرشى چهار سال حكومت نمود بعد ولد خود يزيد را خليفه كرد و يزيد برادر خود فضل بن مهلب را خليفه ساخت بعد از وى قتيبة ابن مسلم الباهلى دو سال حاكم بود و در سنهء نود و شش او را كشتند ، بعد از وى وكيع بن اسود ، بعد از وى يزيد بن مهلب بن يزيد بخراسان آمد اول عامل عراق بود و مدت يك ماه در هرات مقام نمود و مهلب بن يزيد را در\r\n\r\n\r\n","description":"","footnote":"\r\n( 1 ) - نسخه : قضيته بن سالم .\r\n","page_name":" 430 ","page_number":532},
  {"content":"\r\n\r\nخراسان عامل ساخت و او مدت شش ماه لواى حكومت برافراخت آنگاه عتبة بن الجراح الحاشى بيامد يك سال و دو ماه حكومت نمود بعد از وى عبد الرحمن بن مسلم الايادى بدان ديار توجه فرمود بعد از وى سعيد بن عبد العزيز القرشى بعد از وى اسد بن عبد اللّه البجلى بعد از وى حكم بن عوانه بعد از وى جنيد بن عبد الرحمن مزنى بعد از وى عامرة بن الحرب بن المرى بعد از وى عاصم بن عبد اللّه العامرى بعد از وى واحد بن عبد اللّه البجلى بعد از وى جعفر بن حنظله بعد از وى نصر بن سيار\r\nتمامى اين‌ها عاملان خلفاى اربعه و ملوك بنى اميه بودند ،\r\nآنگاه ابو مسلم مروزى خروج نموده خلافت از خاندان امويه بآل عباس منتقل گرديد و روزگار مؤسس اساس دولت بنى عباس گرديده نام و آوازهء ايشان را از سپهر برين گذرانيد آخر والى هرات كه از جانب امويه بود ابراهيم بن للحارث الحنفى بود بعد از وى نهار بن عبد الرحمن العادى حكومت نمود و دولت بنى اميه از خراسان بديشان منقرض گرديد و سلطنت آن گروه به نهايت انجاميد .\r\nپوشيده نماند كه از اوان خروج ابو مسلم تا اين زمان ولاتى كه در آن ولايت بودند اكثر ايشان در كمال استقلال ايالت و حكومت نمودند بر اين وجه : نخست معاذيان ايشان از اولاد معاذ بن مسلمند ، بعد از ايشان به طاهريان منتقل گرديد ، بعد از ايشان به صفاريان رسيد ، بعد از ايشان سامانيان حكومت يافتند ، بعد از ايشان تيموريان بدان ولايت شتافتند ، بعد از ايشان بآل سبكتكين انتقال نمود ، بعد از ايشان به سلجوقيان متعلق بود ، بعد از ايشان بدست غوريان افتاد ، بعد از ايشان حكومت خوارزم شاهيان روى داد ، بعد از ايشان چنگيزيان مستولى شدند ، بعد از ايشان بامر مغولان ملوك كرت بدانجا آمدند ، بعد از ايشان گوركانيان تختگاه فرمودند ، بعد از ايشان چندى طايفه اوزبكيه ضبط و ربط نمودند ، بعد از ايشان نوبت بسلاطين صفويه رسيد بعد از ايشان به طايفه ابدالى منتقل گرديد ، آنگاه بدست نادر شاه افشار افتاد ، بعد از وى باز طايفهء ابدالى دست تصرف گشادند ،\r\nتا حال كه سنه هزار و دويست و سى و هفت است به حوزهء تصرف ايشانست .\r\n\r\n","description":"","footnote":"","page_name":" 431 ","page_number":533},
  {"content":"\r\n\r\n\r\nدر ذكر طوايف ملوك كه در آن ديار حكومت و اكثر روزگار آن خطه را تختگاه نموده‌اند\r\nبر رأى دانشوران دهور پوشيده و مستور نخواهد بود كه در بعضى كتب تواريخ به نظر رسيده كه بعد از اعلام دين اسلام واليان خراسان در اكثر زمان در ديار هرات ساكن مىبودند و نواب و گماشتگان ببلاد ديگر ارسال مىفرمودند بعد از ظهور دين مبين نخستين طايفه كه آنجا را نشيمن كردند و در عظمت و وسعت آن سعى موفور بجاى آوردند ملوك طاهريان بودند و ايشان پنج نفرند كه مدت پنجاه سال حكومت نموده‌اند .\r\n\r\n[ طاهر بن حسين بن مصعب خزاعى 
  ]\r\nاول ايشان طاهر بن حسين بن مصعب خزاعى بود كه به حكم مأمون بن هارون عباسى يك سال و نيم حكومت نمود مؤلف روضة الصفا آورده كه طاهر به صفت شجاعت و علو همت بود ، در ملازمت مأمون خدمات پسنديده نمود چنانچه امير عسكر محمد امين ، على بن عيسى را در نواحى رى شكست داد آنگاه متوجه بغداد گشته محمد امين را گرفته بدار الخلافه عدم فرستاد چون مأمون از مرو بدار السلام بغداد شتافت طاهر در سلك مقربان او انتظام يافت روزى مأمون بشرب خمر مشغول بود كه طاهر بمجلس درآمد مامون حسين شرابدار را فرمود كاسه‌اى چند بطاهر داده در اين اثناء گريه عظيمى بمأمون افتاد طاهر عرض كرد يا امير عرصهء ربع سكون در تصرف ملازمانست سبب گريه چه خواهد بود ؟ مأمون سخنى مناسب وقت تقرير نمود اما چنان گريه بر وى غلبه كرد كه طاهر را ديگر مجال سؤال نماند طاهر خود را با هزار ترس و بيم به خانه رسانيده يكى از مخصوصان حسين شرابدار را طلبيده و مبلغ دويست‌هزار درهم به او داده كه نزد حسين برده او را بر آن دارد كه از مأمون سبب گريه را معلوم نمايد خادم آن وجه را به نظر حسين رسانيده چگونگى را عرض نمود روز ديگر كه مامون از حسين شراب خواست گفت و اللّه شراب ندهم تا خليفه موجب گريه روز گذشته را\r\n\r\n","description":"","footnote":"","page_name":" 432 ","page_number":534},
  {"content":"\r\n\r\nبازنگويد مامون گفت ترا بامثال اين امور چه كار است حسين عرض كرد اين گستاخى به سبب اندوهى است كه از گريه خليفه بر من مستولى گشته مامون بعد از وصيت در كتمان گفت كه هرگاه چشم من بر طاهر مىافتد قتل برادرم محمد امين به خاطرم مىآيد خود را از گريه نتوانم نگاهداشت حسين كيفيت را بطاهر رسانيده\r\nطاهر از مامون به‌غايت ترسيده نزد احمد بن خالد وزير كه دوستى فىمابين بود رفته صورت واقعه را بيان نمود آنگاه درخواست كرد كه نزد خليفه نوعى نمايد كه حكومت خراسان به دو تعلق گيرد تا به آن حدود رفته از اثر غضب خليفه مصون ماند وزير قبول مطلب نموده چون به ملازمت مامون رسيد پريشانى احوال خراسان را بعرض رسانيد مامون گفت مصلحت چيست جواب داد كه طاهر بامور مملكت دانا و بر احوال رعيت بينا است مامون گفت از وى ايمن نتوان بود وزير عرض كرد هر مخالفت كه از طاهر ظاهر شود من بتدارك آن قيام نمايم مامون راضى شده احمد منشور ايالت خراسان را بنام طاهر نوشت و طاهر بخراسان رفته بعد از يك سال و نيمروز جمعه‌اى از جمعات بر منبر رفته نام مامون را از خطبه بينداخت و خطبه بنام يكى از اولاد امام موسى كاظم خواند در همان شب به خانه رفته على الصباح او را مرده يافتند گويند پسرش طلحه از زوال دولت انديشيد همان شب پدر را خفه كرده .\r\nنقل است كه طاهر را براى آن ذو اليمينين مىگفتند كه چون با حضرت امام رضا عليه التحية و الثناء بيعت مىكرد گفت دست راست من به بيعت مامون مشغول است بدست چپ با حضرت بيعت كرده گفت يسارى كه در بيعت امام مشغول گشت او را يمين نيز توان گفت از اين سخن او را ذو اليمينين لقب كردند .\r\n\r\nطلحة بن طاهر\r\n- چون خبر فوت طاهر به مامون رسيد فى شهور سنه دويست و نه جهت طلحه مثال و خلعت ارسال گردانيد و او بموجب فرمان مأمون در ولايت خراسان بر سرير حكومت تمكن يافت و در زمان او حمزه‌نامى در سيستان خروج كرده طلحه به جنگ وى شتافت بعد از وقوع حرب حمزه را منهزم گردانيده بدار الملك خويش باز گرديد فى شهور سنه دويست و بيست و سه بدار الملك عدم خراميد بعد از وى پسرش\r\n\r\n","description":"","footnote":"","page_name":" 433 ","page_number":535},
  {"content":"\r\n\r\nعلى قايم‌مقام پدر شده در نواحى نشابور در جنك خوارج بقتل رسيد .\r\n\r\nعبد الله بن طلحه\r\n- در زمان وفات برادرش در حدود دينور اقامت داشت بامر مأمون بدفع بابك خرم‌دين همت مىگماشت مأمون ضبط خراسان را اهم دانسته عبد اللّه را بدان صوب نامزد گردانيد و او بخراسان آمده در معمورى بلاد و رفاه عباد سعى موفور بظهور رسانيد تا زمان خلافت واثق در كمال استقلال حكومت نمود ، گويند وى نشابور را دار الملك فرموده ، مدت ايالتش هفده سال بود .\r\n\r\nطاهر بن عبد الله\r\n- بعد از فوت پدر فى شهور سنه دويست و چهل پاى عزت بر مسند ايالت نهاد بعد از فوت واثق متوكل به جهت او منشور مجددا فرستاد وى تا زمان خلافت مستعين حكومت داشت و هم در اوان دولت مستعين لواى عزيمت بصوب آخرت برافراشت .\r\n\r\nمحمد بن طاهر\r\n- چون پدرش وفات يافت بفرمان مستعين به امارت خراسان شتافت وى بفضل و ادب موصوف و بلهو و لعب به‌غايت مشعوف بود بدين جهت بامر مملكت و سپاهى و رعيت اشتغال نمىنمود لاجرم يعقوب بن ليث در ولايت سيستان قوى شده به طرف هرات لشكر كشيده و آن ولايت را از عاملان محمد مستخلص گردانيد و محمد از فوشنج كه دار الملك طاهريان بود به نشابور گريخت و آبروى دولت طاهريان را بر خاك مذلت ريخت آخرالامر يعقوب بن ليث دست تصرف محمد را از امور مملكت كوتاه گردانيد و دولت طاهريان به نهايت انجاميد .\r\n\r\n( در ذكر ملوك كرت )\r\nبر ضمير صاحبان خبر و واقفان سير مخفى و مستتر نماند كه ملوك كرت هشت نفر بودند و مدت يك‌صد و چهل سال حكومت نمودند بعضى گويند صد و سى سال لواى ايالت برفراشتند نسب ايشان بسلطان سنجر ابن ملكشاه سلجوقى مىرسد و از طرف مادر بملوك غور مىپيوندد :\r\n\r\n[ ملك شمس الدين محمد بن ابو بكر 
  ]\r\nنخستين ايشان ملك شمس الدين محمد بن ابو بكر بود - وى از نژاد سلطان\r\n\r\n","description":"","footnote":"","page_name":" 434 ","page_number":536},
  {"content":"\r\n\r\nسنجر ابن ملكشاه است اكثر مورخان برآنند كه ملك شمس الدين دخترزاده ملك ركن الدين است و نسب ركن الدين بعز الدين عمر مرغنى منتهى مىشود و عز الدين در سلك بنى اعمام سلطان غياث الدين مىگردد چون ركن الدين علامات اقبال در ناصيهء احوال نبيره‌اش مشاهده فرمود همگى همت خويش را در تربيت وى مصروف مىنمود .\r\nملك شمس الدين محمد در اندك مدتى بوفور فضل و كمال و شجاعت و سخاوت از ساير ارباب شوكت و اصحاب حشمت ممتاز و مستثنى گرديد و در مكارم اخلاق و مراسم اشفاق به درجهء اعلا و مرتبه قصوى رسيد و در وقت استيلاى چنگيز خان بملك ركن الدين يرليغ فرستاد و حكومت خيسار و غور و توابع آن ديار بر وى مسلم داشت و ملك هرگاه لواى عزيمت به طرف اردوى چنگيزى مىافراشت ملك شمس الدين محمد را همراه برمىداشت و ملك شمس الدين از حدت فهم برياسا و يوسون چنگيزى وقوف كامل حاصل گردانيده در نزد امراء دولت چنگيز خان اعتبار تمام به هم رسانيد ، فى شهور سنه ششصد و چهل و سه ملك ركن الدين وفات نمود .\r\nملك شمس الدين بعد از فوت جد بنا بر حوادث روزگار عزيمت اردوى منكو قاآن فرمود اتفاقا در يكى از معارك حرب كه قاآن را با مخالفان مىبود ملك شمس الدين آثار شجاعت و مردانگى در آن معركه بظهور رسانيد لهذا منظور نظر عنايات شاهانه گرديده امارت مملكت هرات و غور و غرجستان و اسفزار و فراه و سيستان به دو مفوض گردانيد ملك مراجعت نموده هرات را دار الملك ساخت و در آنجا عمارات نيكو و باغات چون مينو طرح انداخت و در معمورى شهر و آبادى ولايت جد تمام و جهد ما لا كلام مىنمود و در تنظيم مملكت و رعايت رعيت مساعى جميله ظاهر مىفرمود آنگاه سيف الدين ملك غرجستان و نصير الدين حاكم سيستان را دستگير كرده بقتل آورد و قلعهء بكر را كه در غايت متانت و حصانت بود مسخر ساخت .\r\nبعد از فوت هلاكوخان به ملازمت اباقاآن شتافت بنا بر اظهار مردانگى از آن شهريار خلاع فاخر و طبل و علم يافت بعد از آن اجازت گرفته بمقر خويش خراميد\r\n\r\n","description":"","footnote":"","page_name":" 435 ","page_number":537},
  {"content":"\r\n\r\nو بامر رعيت‌پرورى و عدالت‌گسترى مشغول گرديد .\r\nچون در سنه ششصد و شصت و هشت براق خان به جهت تسخير خراسان از آب آمويه گذشت ملك شمس الدين طوعا او كرها به ملازمتش رسيده بعد از ملاحظه اطوار براقيان پسند خاطرش نگرديده عنان مراجعت بجانب خيسار گردانيد چون براقيان از لشكر اباقاآن خان منهزم شدند بعضى از اهل فساد كه وجودشان در جهان مباد در خدمت اباقاآن خان ملك را سعايت كردند كه در تقويت براق خان ساعى بوده از اين سخن مزاج سلطان بر وى متغير شده باحضار ملك يرليغ خاقانى صدور يافت ملك شمس الدين نخست ابا نموده بالاخره به استمالت شهريار به ملازمت شتافت چنانچه مرضى خاطرش بود از پادشاه نديد و مدتى ميان خوف و رجاء اوقات گذرانيد تا آنكه فى شهور سنه ششصد و هفتاد و شش به شربت مسموم رخت هستى بملك آخرت كشيده در تبريز مدفون گرديد مولانا وجيه الدين نسفى در تاريخ وفات او گفته\r\nقطعه :\r\n به سال ششصد و هفتاد و شش مه شعبان * قضا ز مصحف دوران چو بنگريست به فال\r\nبنام صفدر ايرانيان محمد كرت * برآمد آيه و الشمس كورت در حال \r\n\r\nملك ركن الدين بن ملك شمس الدين كرت\r\n- وى بملك شمس الدين كهين مشهور بود بعد از پدر در اردوى اباقاآن خان مىبود و بسعى و اهتمام قشين اغول بن هلاكوخان منظور نظر عواطف شاهانه گرديد اباقاآن خان او را با طبل و علم بهرات ارسال فرمود ملك بهرات رسيده به اندك زمانى آن ولايت را معمور و آبادان ساخته در سنه ششصد و هفتاد و نه رايت عزيمت بصوب غور برافراخت و قلاع و بقاع آنجا را به مردان مرد و گردان نام‌آورد سپرد و چند ماه در قلعهء خيسار در كمال اقتدار بسر برد و در سنهء ششصد و هشتاد به طرف قندهار لشكر كشيده آن مملكت را جبرا و قهرا مطيع و منقاد گردانيد بعد از فوت اباقاآن خان ولد خود علاء الدين را به حكومت هرات گذاشته بقلعه خيسار رفته هم در آنجا فى شهور سنه هفتصد و پنج علم عزيمت بعالم ديگر برافراخت . مولانا حكيم الدين غورى در تاريخ وفات او گفته\r\nقطعه :\r\n روز يكشنبه از صفر ده و دو * سال هجرت رسيده هفتصد و پنج \r\n\r\n","description":"","footnote":"","page_name":" 436 ","page_number":538},
  {"content":"\r\n\r\n شمس الدين كرت خسرو آفاق * شد بفردوس از اين سراى سپنج \r\n\r\nملك فخر الدين بن ملك ركن الدين\r\n- از به دو حال به هنر و كاردانى موصوف بوده و در شجاعت و پهلوانى از اقران خود قصب السبق مىربود و در نظم و نثر و انشاء و املاء از ابناى ملك و ملوك امتياز داشت و پدر همواره او را مشمول نظر عطوفت گردانيده همت بر تربيت او مىگماشت اما در آن اوان كه ملك ركن الدين منزوى بود ملك فخر الدين به ترك ادبى جسارت نمود پدر از او رنجيده حبسش فرمود ملك با خواص خود مدت هفت سال در حبس پدر مىبود تا در سنه ششصد و نود و سه فرصت يافته خود را خلاص گردانيده هم در آن قلعه متحصن گرديد هرچند پدر او را استمالت داد و پيغامها فرستاد او بر قول پدر اعتماد نكرد امير نوروز به يك كه در آن زمان راتق و فاتق دولت غازان خانى بود در استخلاص ملك فخر الدين كلمه چند بقلم آورده نخست ملك ركن الدين بمعاذير دلپذير متمسك گشت چون مبالغه امير نوروز از حد اعتدال درگذشت ملك ركن الدين بعهد و پيمان او را از قلعه به زير آورده به خدمت امير نوروز فرستاد چون ملك به ملازمت امير رسيد او را بانواع اعزاز معزز گردانيد تا آنكه برادرزادهء خود را بسلك ازدواجش كشيد و كيفيت قابليتش را به عرض غازان خان رسانيده با طبل و علم به طرف هرات روانش گردانيد ملك فخر الدين به عظمت تمام بدان ولايت درآمده به استمالت لشگر و رعيت پرداخت و در عدل و انصاف كوشيده آنجا را به‌غايت معمور ساخت و قلعهء اختيار الدين كه متصل به شهر هرات است طرح انداخت .\r\nاما آنچه از كتب تواريخ معلوم مىشود ملك فخر الدين مردى غدار و بىوفا بوده و در پاس حقوق هيچ‌گونه ملاحظه نمىنموده چنانچه در سنه ششصد و نود و نه امير نوروز از سياست غازانخان به دو پناه برد و او حقوق تربيت امير عادل نهاد را نابود انگاشته او را به كسان غازانخان سپرد تا بقتل آوردند و دانشمند بهادر كه در زمان سلطنت اولجايتو سلطان بجانب هرات لشگر كشيد به شمشير غدر محمد سام و اشاره ملك فخر الدين در قلعه اختيار الدين كشته گشت و فتنه عظيم ظهور يافته چندين هزار\r\n\r\n","description":"","footnote":"","page_name":" 437 ","page_number":539},
  {"content":"\r\n\r\nكس در آن حادثه درگذشت و خود نيز در سنه هفتصد و شش در قلعه خيسار درگذشت .\r\n\r\nملك غياث الدين بن ملك ركن الدين\r\n- در آن اوان كه امير دانشمند بخراسان آمده متوجه هرات بود بنا بر آزارى كه از برادران در خاطر داشت به اردوى اولجايتو سلطان عزيمت نمود بعد از فوت برادر و محمد سام دلاور ، شهريار عدالت‌گستر او را نواخته با خيل و خدم و طبل و علم بصوب هرات فرستاد ملك بدان ولايت درآمده جمهور خلايق را نويد عدل و انصاف داد بعد از چندگاه بنا بر سعايت امراى خراسان اولجايتو سلطان وى را طلب نمود و مدت چند سال در اردو سرگردان و پريشان حال بود تا آنكه در سنه هفتصد و پانزده مرخص شده بهرات مراجعت نموده در ترويج شريعت غرا و ملت بيضا به‌غايت ساعى بود و در تعمير بقاع خير مبالغه تمام مىفرمود در سنه هفتصد و بيست و يك با دويست نفر توفيق حج اسلام و زيارت روضه خير الانام دريافته بعد از اداى مناسك حج و زيارت در ضمان عافيت بمقر دولت شتافت در مراجعت از سلطان ابو سعيد خان و امير چوپان نوازشها يافت چون امير چوپان از سلطان ابو سعيد خان گريخته در سنه هفتصد و بيست و هشت بهرات آمده پناه به دو برد ملك غياث الدين با امير چوپان همان كرد كه برادرش ملك فخر الدين با امير نوروز كرده بود امير چوپان را با يك پسرش به حكم سلطان ابو سعيد خان بكشت و دست او را بريده نزد سلطان نشانه فرستاد در هفتصد و بيست و هشت مريض شده وفات يافت .\r\n\r\nملك شمس الدين بن غياث الدين\r\n- بعد از فوت پدر باتفاق اعيان هرات بر مسند ايالت نشست و ابواب جور و اعتساف بر روى خلايق بربست و دست عدل و احسان گشاد تاريخ جلوسش « خلد ملكه » اتفاق افتاد به مداومت شرب مدام او را شعف تمام بودى چنانچه مدت ده ماه حكومت نمود ده روز او هشيار نبود ، بر ارباب فطانت ظاهر است كه از مى شبانه و صبوحى بامداد و خواب چاشت چه خواهد گشود و در سنه هفتصد و سى در هرات انتقال نمود .\r\n\r\nملك حافظ بن ملك غياث الدين\r\n- بعد از برادرش بر مسند حكومت جلوس نمود و او جوانى خوب‌صورت و خوش‌نويس بود در زمان ايالت او غوريان بر ملك استيلا\r\n\r\n","description":"","footnote":"","page_name":" 438 ","page_number":540},
  {"content":"\r\n\r\nيافته بىاستصواب ملك مهمات را فيصل مىدادند بر آن هم راضى نشده در سنه هفتصد و سى و دو ملك را بعالم جاويد فرستادند .\r\n\r\nملك معز الدين حسين بن ملك غياث الدين\r\n- شهريارى بود به صفت نصفت و رعيت‌پرورى موصوف و بوفور جلادت و سرافرازى معروف و به تقويت شريعت به‌غايت راغب و مايل و همگى همتش مقصور به خدمت و تربيت مشايخ و افاضل .\r\nدر تواريخ مسطور است كه ملك معز الدين حسين بعد از كشته شدن ملك حافظ ، حافظ ملك و مال گرديد و با وجود صغر سن با راى پير و بخت جوان غوريان را مطيع و منقاد گردانيد چون در سنه هفتصد و سى و شش سلطان ابو سعيد بجهان جاويد شتافت و اختلال تمام باحوال بلاد عراق و خراسان و ساير بلدان راه يافت اكابر و اعاظم هر بلاد بصيت عدل و داد ملك روى توجه به بلدهء هرات نهادند و ملك همگى را در ظل حمايت خويش جاى داد و ابواب انعام و اكرام بر روى فرق انام بگشاد مولانا سعد الدين تفتازانى كتاب مطول بنام وى مزين ساخت چون امراء خراسان طغاتيمور خان را بر سرير خانيت نشاندند ملك ايشان را در سرانجام مهام هرات و مضافات آن تمكين نداده خطبه بنام خويش خواند و در سنه هفتصد و چهل و سه با امير وجيه الدين سربدار مقاتله نموده ظفر يافت و در سنه هفتصد و پنجاه و نه به جنگ ستملش به يك و مهر خواجه ايردى شتافته در آن محاربه هر دو كشته شدند لهذا لواى دولت ملك حسين روى بارتفاع نهاد و مدت سى و نه سال در كمال استقلال حكومت كرد و در سنه هفتصد و هفتاد و يك روى توجه بعالم آخرت آورد در تاريخ وفات او گفته‌اند\r\nرباعى\r\n تاريخ وفات شاه اسلام پناه * سلطان جهان معز دين ظل إله\r\nچون برخوانى ز ثالث ذوالقعده * معلوم شود ز طيب اللّه ثراه \r\n\r\nملك غياث الدين پير على بن ملك معز الدين حسين\r\n- بعد از فوت پدر در بلدهء هرات لواى حكومت برافراشت و خطه سرخس را بموجب وصيت پدر به برادر خود ملك محمد مسلم داشت چندگاه ميان ايشان موافقت بود آخرالامر بنا بر افساد اهل\r\n\r\n","description":"","footnote":"","page_name":" 439 ","page_number":541},
  {"content":"\r\n\r\nفساد ملك محمد به برادر بزرگ خود عصيان نمود لهذا ملك غياث الدين با لشكر پركين متوجه سرخس گرديده ملك حصارى شده بعد از امتداد محاصره لشكر سرماى هوا رسيد لاجرم ملك غياث الدين عنان مراجعت به طرف هرات گردانيده و ميان برادران هم به صلح انجاميد .\r\nچون در زمان او خواجه على مؤيد در سبزوار شعار مذهب اماميه مىنمود و سر منبر و روى زر را باسامى ائمه معصومين مزين مىفرمود بعضى فقهاى حنفى مذهب فتوى نوشته بعرض ملك رسانيدند كه دفع شيعه بر ملك واجب بل اوجبست بنابراين ملك چند سال متعاقب لشكر بنيشابور كه در تصرف خواجه على مؤيد بود كشيده از مراسم قتل و غارت و تخريب شهر و ولايت آنچه لازم بود بظهور رسانيد ، در نوبت سيم در ويرانى بيشتر مبالغه نموده غلات مسلمانان را چرانيده و باغات را با زمين هموار كرده كاريزها را بينباشت عجب‌تر آنكه از اين حركات ناستوده ثواب مأمول مىداشت .\r\nدر مطلع السعدين مسطور است هنگامى كه ملك در ظاهر نشابور نشسته بتخريب و تحريق امر مىفرمود يكى از اهل رساتيق بنظرش درآمده او را پيش طلبيد فرموده : اى مرد بناى مسلمانى بر چند چيز است ؟ آن مرد بىتأمل جواب داد كه بمذهب آخوند ملك بر سه چيز : غلات مسلمانان چرانيدن ، و كاريزها را انباشتن ، و درختها را انداختن . ملك از شنيدن اين سخن منفعل گشته مراجعت نمود و در سنه هفتصد و هفتاد و هفت نوبت ديگر به نشابور آمده آنجا را مسخر نمود .\r\nو در هفتصد و هفتاد و هشت با امير تيمور در مقام اخلاص برآمده پسر خود پير محمد را به ملازمت صاحب‌قران فرستاد و امير دوست‌نواز دشمن‌گداز پير محمد را بعنايات شاهانه نواخته خواهرزاده خود را به او تزويج ساخت چون امير در سنه هفتصد و هشتاد و دو بر فتح خراسان همت گماشت ملك غياث الدين الطاف شهريارى را عدم انگاشته لواى مخالفت برافراشت بعد از چهار روز دانست كه با لشكر امير مقابله نمىتواند نمود و در سنه هفتصد و هشتاد و سه به‌پاى تضرع و نياز از شهر بيرون آمده به خدمت امير شتافت و امير\r\n\r\n","description":"","footnote":"","page_name":" 440 ","page_number":542},
  {"content":"\r\n\r\nصاحب‌قران او را بعواطف شاهانه دريافت و كما فى السابق ايالت هرات را بوى مسلم داشت و لواى مراجعت بصوب سمرقند برافراشت و در هفتصد و هشتاد و چهار نوبت ديگر امير هفت كشور به طرف ايران شتافت چون در غياب امير از ملك حركات نالايق و ناستوده ظهور يافته بود در وقت معاودت او را با اولاد و اقربا مقيد نموده بماوراءالنهر برد و در سنه هفتصد و هشتاد و پنج روزنامهء حيات او و ساير اولاد ابى بكر كرت را از صفحهء روزگار بسترد و دولت آن طايفه انقراض يافت .\r\n\r\n( در ذكر ملوك گوركانيه )\r\nبر ضمير منير كشورگشايان ملك اخبار پوشيده نماند كه ملوك گوركانيه متفرق به دو فرقه بوده‌اند : فرقه‌اى در مملكت ايران و توران سلطنت كرده‌اند و فرقه‌اى در كشور هندوستان پادشاهى نموده‌اند .\r\n\r\n[ امير قطب الدين تيمور 
  ]\r\nنخستين ايشان امير قطب الدين تيمور - پادشاهى عظيم‌الشان و خسروى صاحب‌قران بود و در جهانگيرى و جهاندارى سلاطين روزگار به آن شهريار گردون اقتدار برابرى نمىنمودند ، اكابر مورخان صاحب‌قران را در صف‌آرائى و كشورگشائى و در صولت و جهانگيرى و در شجاعت و دليرى نظير اسكندر و چنگيز خان گفته‌اند و در بيان حالات او تصنيفات ساخته‌اند و در وقايع آن خسرو كشورستان مجلدات پرداخته‌اند\r\nنسب امير صاحب‌قران بدين موجب است : امير تيمور طرغاى بن بركل بن النگيرنويان بن انجل نويان بن قراچار نويان بن سوغوخجن بن ايردمجى برلاس بن تاچولى بهادر بن تومنه خان بن بايسنقر بن قايدو خان بن درثومين خان بن بوقا ابن بوزنجر بن آلانقوا است . نسب صاحب‌قران و نسب چنگيز خان در تومنه خان كه پدر چهارم چنگيز خان و پدر نهم صاحب‌قرانست بهم مىپيوندد ، آباء و اجداد صاحب‌قران و خوانين چنگيزيه همواره صاحب حشمت بوده‌اند و امارت لشكر و حكومت كشور نموده‌اند امير قراچار نويان كه پدر پنجم صاحب‌قرانست در زمان خانيت\r\n\r\n","description":"","footnote":"","page_name":" 441 ","page_number":543},
  {"content":"\r\n\r\nجغتاى خان بن چنگيز خان منصب اميرالامرائى داشته و ضبط لشكر و نسق رعيت را قراچار مىنموده مدت هشتاد و نه سال زندگانى يافت و در سنه هفتصد و پنجاه و دو بعالم جاودانى شتافت .\r\nامير تيمور در شب بيست و پنجم شعبان سنه هفتصد و سى و شش در ظاهر بلدهء كش از بلاد ماوراءالنّهر از بيداى عدم به فضاى وجود جلوه نموده در همان سال سلطان ابو سعيد خان بن سلطان محمد خدابنده كه آخر ملوك چنگيزيه است در ايران بجهان جاودان انتقال فرمود در آن‌وقت قزاق خان از نسل جغتاى خان پادشاه ماوراءالنّهر بود بسبب ظلم و ستمى كه داشت و لواى جورى كه بر آسمان مىافراشت امير قذغن كه يكى از امراى معدلت پيراى بود بر او خروج نموده در سنه هفتصد و چهل و هفت وى را از ميان برداشت بدين سبب به دولت چنگيزيه فتور موفور راه يافته عزل و نصب ايشان بدست امراء مىبود امير قذغن دانشمند چه اغلان را به خانيت نصب نمود بعد از دو سال او را شونغار كرده بيان قلى اغلان را از نسل جغتاى خان نصب فرمود و مملكت ماوراءالنّهر بيمن معدلت امير غذغن روى به معمورى و آبادى آورد چون دوازده سال و كسرى او را حكومت بالاستقلال ميسر گشت در سنه هفتصد و پنجاه و نه در شكارگاه بقتل يكى از نزديكان خود درگذشت .\r\nبعد از آن ولدش مير عبد اللّه مدت يك سال حكومت كرده بيان قلى خان را به جهت غرض فاسدى كه با حرم او داشت بقتل آورد و غور شاه اغلان را به پادشاهى برداشت امراء ماوراءالنّهر با وى نساختند و در سنه هفتصد و شصت او را از ميان برانداختند بعد از آن در مملكت توران هرج و مرج تمام ظهور نموده هر اميرى بنفسه بدعوى أنا و لا غيرى زبان گشود .\r\nدر خلال اين احوال تقل تيمور خان از نژاد جغتاى خان كه باستقلال فرماندهى ولايت حبه بود « 1 » باستجماع عسكر فرمان داد و در سنه هفتصد و شصت و يك با شوكت هرچه تمام‌تر روى بتوران نهاد اكثر امراى عظام به خدمتش پيوستند و كمر ملازمتش بر ميان بستند پدر امير صاحب‌قران در آن سال وفات كرد و امير دختر امير سلاء بن امير\r\n\r\n\r\n","description":"","footnote":"\r\n( 1 ) - كذا . ( حبه ! بود ! )\r\n","page_name":" 442 ","page_number":544},
  {"content":"\r\n\r\nغذغن را بنكاح خويش درآورد در آن‌وقت از سن امير بيست و پنج سال گذشته بود .\r\nدر اين هنگام به خدمت تقل تيمور مشرف گشت چون آثار دولت از جبين او ظاهر و علامت سلطنت از ناصيهء احوالش باهر بود لاجرم امير را در ديوان تقل تيمور خان اكرام كردند و مراسم احترام بجاى آوردند ايالت ولايت كش و توابع آن را كه تعلق باقوام وى داشت بامير تفويض نمودند و ابواب لطف و احسان بر روى روزگار امير گشودند ابتداى اعتلاى امير كشورگشاى در اين اوان اتفاق افتاد .\r\nچون لشگر تقل تيمور خان عنان توجه بصوب مراجعت نهاد امير حسين ابن سلا كه برادر زن امير بود حاكم توران گرديد امير بسبب خويشى در زمان او باعلى درجهء امارت رسيد امير تيمور و امير حسين مدتها در دولت و نكبت با هم مىبودند و ابواب مرافقت و مصادقت بر روى يكديگر مىگشودند تا آنكه ميان امير و امير حسين مخالف وقوع يافت امراء توران جانب امير گرفتند امير حسين در شهر بلخ به حكم امير بوادى خاموشان شتافت .\r\nدر سنه هفتصد و هفتاد امير تيمور نافذ الفرمان جميع بلاد توران گرديد و سيورغتمش خان را از تخمه جغتاى خان به خانيت نصب گردانيد بعد از آن پيوسته او را دولت و اقبال تزايد گرفت و چمن جاه و جلالش يوما فيوما طراوت پذيرفت بهر ديار كه توجه نمود آن ولايت را بگشود و با هر دشمن كه مصاف داد خاندان خصم از گيتى برافتاد و بهر معركه كه روى آورد شكست نخورد و مدت سى و شش سال تمام مملكت توران و تركستان و خوارزم و خراسان و هندوستان و عراقين و فارس و كرمان و مازندران و آذربايجان و ديار بكر و خوزستان و روم و شام و گرجستان را مسخر ساخت و بسيارى از قلاع و بقاع را گشاده سلاطين آن ممالك را تمام برانداخت و حكومت اين كشورها به پسران نامدار و پسرزادگان عالىمقدار و امراء ذوى الاقتدار تفويض فرمود .\r\nو در سنه هفتصد و هشتاد و نه در اصفهان به جهت مخالفت هفتاد هزار كس قتل نمود چون توقتمش خان پادشاه دشت قبچاق كه از تربيت‌يافتگان صاحب‌قران بود\r\n\r\n","description":"","footnote":"","page_name":" 443 ","page_number":545},
  {"content":"\r\n\r\nكفران نعمت كرده مخالفت ورزيد امير دو نوبت به قصد او بدشت قبچاق كه طولش هزار فرسنگ و عرضش ششصد فرسنگست لشكر كشيد و در هر دو نوبت با توقتمش خان مقاتله نموده مظفر گرديد . چند دفعه بولايت گرجستان رفته و با كفار آن ديار جنگ كرده بر ايشان جزيه معين نمود و چندين هزار سمن سيماى گل‌رخسار اسير فرمود . چون در سنه هفتصد و نود سيورغتمش خان بديار نيستى رخت بربست پسرش سلطان محمود خان به حكم امير صاحب‌قران بر سرير خانيت نشست و نوبت آخر سنه هفتصد و نود و دو كه به ايران توجه نمود در قراباغ آذربايجان قشلاق فرموده در سنه هفتصد و نود و سه سفر شام كرد و جميع آن بلاد را به حيطهء تصرف درآورد چندين امراء بزرگ آن ولايت به حكم امير بقتل رسيدند و چندين هزار دختران ماه پيكر و پسران خورشيد منظر اسير گرديدند اكثر آن بلاد به جاروب نهب و غارت مصفا گشت و سلطان فرخ فرمانفرماى مصر منهزم گشته بجانب مصر شتافت و نقود و اجناس از حد افزون و امتعه و اقمشه از حساب بيرون بدست عساكر منصوره افتاد .\r\nدر همين سال به جهت مخالفت اهل بغداد امير صاحب‌قران بدان صوب عزيمت نموده بقتل عام آن ديار فرمان داد ، در اين سال امير كشورگير قشلاق را در قراباغ اختيار نمود و در سال ديگر به سفر مرزوبوم روم توجه فرمود ، در سنه هفتصد و نود و چهار در حدود انگوريه با سلطان ايلدرم بايزيد قيصر روم مصاف داد و قيصر بدست امير صاحب‌قران افتاد لشكر قيامت اثر جغتاى بر تمام مملكت روم مستولى شدند و از مراسم قتل و غارت هيچ‌گونه قصور نكردند امير قرب يك سال و نيم در روم لنگر اقامت انداخت و خاندانهاى بزرگ و دودمانهاى سترك آنجا را برانداخت در آن اوقات سلطان محمود خان و سلطان ايلدرم بايزيد در اردو وفات يافتند و از اين گيرودار جهان فانى رسته بسراى جاودانى شتافتند و امير صاحب‌قران در سنه هفتصد و نود و پنج بآذربايجان مراجعت نمود و قرب يك سال و نيم در آذربايجان و عراق توقف فرمود و سلاطين اطراف از گيلان و مازندران و ساير مكان به خدمتش روى نهادند و بعضى پيشكشهاى لايق فرستادند پادشاه مصر وجوه دنانير و دراهم را بنام صاحب‌قران مزين ساخته به خدمتش\r\n\r\n","description":"","footnote":"","page_name":" 444 ","page_number":546},
  {"content":"\r\n\r\nارسال داشت و در حرمين الشريفين زاد هما اللّه تشريفا و تكريما خطبه باسم ساميش خواندند .\r\nو در سنهء هفتصد و نود و شش ملوك مازندران و آل مظفر و ساير حكام را برانداخت .\r\nو در سنه هفتصد و نود و هفت از راه خراسان متوجه ماوراءالنّهر شده طوى « 1 » بزرگ ساخت از آنجا بعزم تسخير مملكت ختاى بولايت اترار رسيد در زمستان در شب هفدهم شهر شعبان از آنجا متوجه عالم آخرت گرديد يكى از فضلا گفته :\r\n سلطان تمور آنكه همچو او شاه نبود * در هفتصد و سى و شش آمد بوجود\r\nدر هفتصد و هفتاد و يكى كرد خروج * در هشتصد و هفت كرد عالم بدرود \r\nنعش او را از اترار بسمرقند نقل نمودند و در گنبدى كه جهت خود ترتيب كرده بوده دفن كردند .\r\nامير صاحب‌قران با وجودى كه در اكثر اوقات بامور جهانگيرى و تنظيم ولايت‌ستانى اشتغال داشت دقيقه‌ئى از مراسم تعظيم علماء و تكريم سادات مهمل و معطل نمىگذاشت و همواره به رعايت مشايخ عظام و عرفاى عاليمقام همت مىگماشت و تخم محبت و مرحمت در دلهاى منزويان و گوشه‌نشينان مىكاشت پيوسته طلب همت از باطن فيض مواطن ايشان درخواست مىنمود به خدمت لازم السعادات اين فرقه عليه حاضر مىگرديد و ارادت تمام به خدمت مشايخ گرام بظهور مىرسانيد در بندگى شيخ زين الدين تايبادى اخلاص تمام مىورزيد و جوشن دعاى گوشه‌نشينان و فقيران مىپوشيد و در وصف « 2 » اعداى دين و دولت مىكوشيد لاجرم بعروس مراد هم‌آغوش گشت و صيت صلابتش از ايوان كيوان درگذشت .\r\nامير چهار پسر نامدار داشت : اول امير غياث الدين جهانگير كه در اوايل سلطنت پدر در سنه هفتصد و هفتاد و شش علم رحلت بصوب آخرت برافراشت و از او دو پسر ماند : اول محمد سلطان كه امير او را وليعهد كرده بود بعد از فتح روم در شهر شعبان فى سنه هفتصد و هفتاد و پنج در همان مرزوبوم وفات نمود ، دويم پير محمد بعد از فوت برادرش ولايت عهد به دو مفوض گشت امير در حال احتضار امرائي كه در خدمتش\r\n\r\n\r\n","description":"","footnote":"\r\n( 1 ) - طوى ، همچو موى ، : مهمانى و جشن .\r\n( 2 ) - كذا ( وصف )\r\n","page_name":" 445 ","page_number":547},
  {"content":"\r\n\r\nحاضر بودند به اطاعت و سلطنت او وصيت نمود و پير محمد در آن هنگام حاكم زابل و و كابل و حدود هند بود تا آنكه در سنه هشتصد و نه بدست پير على يار كه يكى از امراء او بود كشته گشت - دويم معز الدين عمر شيخ كه حكومت فارس داشت در زمان پدر در سنه هفتصد و هفتاد و شش در پاى قلعهء باتو تيرى به دو رسيد و بدان درگذشت بعد از آن امير تيمور جاى او را به پسرش پيرمحمد بن عمر شيخ داد - سيم جلال الدين ميران شاه تختگاه هلاكو خان كه عبارت از آذربايجان بوده باشد تا حدود روم و شام به دو عنايت گرديده بود بعد از پدرش در سنه هشتصد و ده در محاربه قرايوسف تركمان كشته گشت چنان كه در ذكر قرايوسف احوال وى درگذشت - چهارم معين الدين شاهرخ سلطان كه شرح حال او اجمالا گفته مىشود :\r\n\r\nسلطان شاهرخ بن امير تيمور\r\nپادشاه شريعت‌پرور مروت شعار و شهريار عدالت‌گستر فتوت دثار بود و در تقويت دين مبين و ترويج شريعت سيد - المرسلين و تعظيم سادات و تكريم عرفاى معرفت سمات سعى بليغ مىنمود و در هر حال در اداى فرائض و سنن و نوافل مداومت و مواظبت مىكرد و در خيرات و مبرات و تعيين مدارس و طلاب و خانقاه و تبجيل مشايخ جهد موفور بجاى مىآورد به صفت رعيت‌پرورى و عدالت‌گسترى موصوف و بعلو همت و شجاعت و صلابت معروف بود .\r\nدر سنه هفتصد و نود و نه به حكم امير صاحب‌قران بر مسند حكومت خراسان قدم گذاشت و بعد از فوت امير من حيث الاستقلال لواى سلطنت برافراشت با برادرزاده‌ها كه در اطراف ايران و توران لواى حكومت افراخته در مقام مخالفت بودند و در هر ولايتى طريق عناد و استبداد مىپيمودند كرات و مرات جنگ كرد و ايشان به اندك فرصتى بعضى نيست و نابود و برخى با طاعت و انقياد آمدند آن پادشاه بر تمامت ممالك ايران و توران كه در تصرف گماشتگان امير تيمور بود استيلا يافت و سه نوبت به قصد استيصال امير قرايوسف تركمان و پسران او به سمت آذربايجان شتافت در نوبت اول و ثانى بعد از فوت امير قرايوسف كه در آن اثنا واقع شده بود با امير اسكندر و\r\n\r\n","description":"","footnote":"","page_name":" 446 ","page_number":548},
  {"content":"\r\n\r\nميرزا جهانشاه پسران وى مقاتله نموده غالب آمد و در نوبت سيم ميرزا جهانشاه در مقام اطاعت و انقياد درآمده به خدمتش رسيد چون امير اسكندر از توجه ميرزا شاهرخ خبر يافت بجانب روم منهزم گرديد و ميرزا شاهرخ حكومت آذربايجان را بميرزا جهانشاه مسلم داشت و مملكت فارس را به كف كفايت ميرزا پير محمد ابن عمر شيخ گذاشت و دار الملك اصفهان را بميرزا رستم ابن عمر شيخ تفويض نمود و بلدهء همدان را بميرزا اسكندر بن عمر شيخ مرحمت فرمود .\r\nبعد از چندگاه ميرزا پير محمد بر دست بعضى از ملازمان خويش بقتل رسيد و برادرانش ميرزا رستم و ميرزا اسكندر با هم مخالفت كرده فتنه حادث گرديد ميرزا اسكندر چندى طرح سلطنت انداخت و با ميرزا شاهرخ مخاصمت ظاهر كرده مخالفت را اظهار ساخت بعد از انهزام از ميرزا شاهرخ برادرش ميرزا رستم او را ميل كشيد و چون همچنان فتنه مىكرد بفرمودهء وى بقتل رسيد .\r\nميرزا شاهرخ در سنه هشتصد و بيست و هشت ولايت فارس را به پسر خود ابو الفتح ابراهيم سلطان شفقت نمود و امور مملكت و نظام رعيت را از هر جهت بواجبى منضبط و منسق فرمود مدت چهل سال بعد از امير صاحب‌قران من حيث الاستقلال پادشاهى كرد و در احداث مدارس و مساجد و خوانق بسيار مساعى جميله بجاى آورد آخرالامر در بيست و پنجم ذىحجه سنه هشتصد و پنجاه در نواحى رى وفات نمود ولادتش در چهاردهم ربيع الاول سنه هفتصد و هفتاد و دو بود در تاريخ او گفته‌اند\r\nنظم :\r\n سلطان جهان شاهرخ آن مظهر نور * در هفتصد و هفتاد و دو آمد بظهور\r\nدر هشتصد و هشت شد به شاهى مشهور * در هشتصد و پنجاه شد از دار غرور \r\nچون ميرزا شاهرخ لواى عزيمت بصوب آخرت برافراشت پنج پسر نامدار در صفحهء روزگار گذاشت اول ميرزا الغ‌بيك كه سلطنت توران و تركستان بوى مفوض بود احوالش مذكور خواهد شد دويم ميرزا ابو الفتح ابراهيم سلطان به حكم پدر مدت بيست سال حكومت فارس نمود و در زمان پدرش در سنه هفتصد و سى و هشت از اين\r\n\r\n","description":"","footnote":"","page_name":" 447 ","page_number":549},
  {"content":"\r\n\r\nجهان انتقال فرمود مولانا شرف الدين « 1 » يزدى كتاب ظفرنامه را كه بتاريخ تيمورى مشهور است به اشارهء او ترتيب داده به نامش موشح ساخت سيم ميرزا بايسنقرا او نيز در زمان حيات پدر در سنه هشتصد و سى و هفت جهان را بدرود كرد .\r\nاز ميرزا بايسنقرا سه پسر يادگار ماند : ميرزا علاء الدوله و ميرزا سلطان محمد و ميرزا بابر احوال هر يك اجمالا مذكور خواهد گشت چهارم ميرزا سيورغتمش ايالت ولايت زابل و كابل و حدود هند به دو مفوض بود او نيز در ايام پدر در سنه هشتصد و سى وفات نمود پنجم ميرزا محمد جوكى او نيز در زمان پدر در سنه هشتصد و چهل و هشت از اين عالم فانى درگذشت .\r\n\r\nميرزا خليل سلطان بن ميران شاه بن امير تيمور\r\nدر يورش ختا همراه امير تيمور بود چون امير در اترار به حكم ملك الجبار بدار البوار انتقال نمود باتفاق بعضى از امراء بزرگ در نواحى تاشكند بر اورنگ سلطنت جلوس فرمود و از آنجا با عدت تمام متوجه سمرقند گرديده ابواب خزاين بگشود و حاصل بحر و كان كه سالهاى فراوان امير اندوخته بود چهار سال تمامى آن را به وضيع و شريف و قوى و ضعيف بخشيد\r\nمصرع :\r\n اللّه اللّه كه تلف كرد و كه اندوخته بود \r\nدر سنه هشتصد و هشت با پسرعم خود ميرزا پير محمد در نواحى نسف مصاف داده او را منهزم گردانيد در سنه هشتصد و يازده امير خداداد كه يكى از امراء بزرگ او بود ياغى شده او را گرفته محبوس نمود و شمع جهان پادشاه مغولستان را به سلطنت توران طلبيد « 2 » چون شمع جهان بحدود توران رسيده امير خداداد به خدمتش مستعد گرديد در حين ملاقات به حكم پادشاه مغولستان سر او را بريدند و نزد ميرزا شاهرخ بخراسان ارسال داشتند و ميرزا خليل سلطان از حبس خلاصى يافته در بعضى حصون متحصن گرديد در اين اثنا ميرزا شاهرخ بتوران آمده ميرزا خليل سلطان بعد از عهد و پيمان به خدمت او رسيده احترام تمام يافت ميرزا شاهرخ او را به حكومت عراق نامزد فرمود چون ميرزا خليل سلطان بعراق نزول اجلال نمود بعد از مدتى در سنه هشتصد و چهارده در كشور نيستى برآسود .\r\nنسخه\r\n\r\n\r\n","description":"","footnote":"\r\n( 1 ) - اشرف الدين .\r\n( 2 ) - طلب .\r\n","page_name":" 448 ","page_number":550},
  {"content":"\r\n\r\n\r\nميرزا الغ‌بيك بن ميرزا شاهرخ\r\nمحمد ترغاى نام داشت و در فضيلت‌پرورى در آل تيمور نظير نداشت ، در كثرت علوم و كمالات نفسانى ممتاز و مستثنى سيما در فن رياضى در زمان خويش بىهمتا بود ، در سنه هشتصد و دوازده بفرمان پدر به ايالت كشور توران سرافراز گشت و بيمن معدلت آن شهريار به اندك روزگارى آن مملكت به‌غايت معمور گشت در سنه هشتصد و بيست و چهار در ظاهر سمرقند باتفاق مولانا صلاح الدين « 1 » موسى قاضىزادهء رومى و ملا علاء الدين على قوشجى كه شارح تجريد است و مولانا غياث الدين جمشيد و مولانا معين الدين كاشانى رصدى بنياد نهاده باتمام رسانيد و باكثر خيرات و مبرات آن پادشاه خجسته صفات موفق گرديد .\r\nدر سنهء هشتصد و پنجاه و يك خبر فوت پدر به دو رسيده بعزم تسخير خراسان به طرف بلخ خراميد در آنجا شنيد كه ميرزا علاء الدوله در هرات بتخت سلطنت نشسته و اهل خراسان كمر بندگى به خدمتش بسته‌اند و پسرش ميرزا عبد اللطيف را گرفته محبوس فرموده‌اند بنابراين با ميرزا علاء الدوله از راه صلح برآمده ميرزا عبد اللطيف را طلب نموده علاء الدوله ميرزا عبد اللطيف را به خدمت پدر فرستاد و ميان ايشان صلح شده ميرزا الغ‌بيك عنان مراجعت بصوب سمرقند عطف داد .\r\nچون مدت يك سال بر اين بگذشت كرت ثانى ميرزا الغ‌بيك با ميرزا عبد اللطيف و ميرزا عبد العزيز پسران خود عازم خراسان گشت و در چهارده فرسخى هرات با ميرزا علاء الدوله جنگ در پيوست و علاء الدوله را شكسته بهرات آمده بر سرير سلطنت پدر نشست چون شنيد كه ميرزا علاء الدوله و ميرزا ابراهيم با هم طريق موافقت و مرافقت پيموده خيال مخالفت دارند لاجرم از شهر هرات بيرون خراميد و پسرش ميرزا عبد اللطيف تا بسطام به جاروب غارت مصفا ساخت و بهرات مراجعت نمودند چون در غيبت او در هرات فترت شده بود و مردم بيرون شهر بدان متهم گشته بودند كه يار على تركمان ولد ميرزا اسكندر بن قرايوسف را در فتنه چنگيزى مدد كرده‌اند لهذا محلات بيرون شهر را بر امراء قسمت كرد تا غارت كردند بعد از\r\n\r\n\r\n","description":"","footnote":"\r\n( 1 ) - نسخه : حلاج الدين\r\n","page_name":" 449 ","page_number":551},
  {"content":"\r\n\r\nآن از هرات بجانب توران حركت كرده بدار الملك رسيد و ميرزا عبد اللطيف ببلخ آمده با پدر ياغى گرديد و در حدود سمرقند با پدر چنگ كرده پدر را بگرفت و بدست عباس نامى داده تا بقصاص پدرش بقتل رسانيد و بعد از قتل پدر برادرش ميرزا عبد العزيز را بقتل آورد اين بيت را در تاريخ وفات ميرزا الغ‌بيك گفته‌اند\r\nبيت :\r\n چو عباس كشتش بتيغ جفا * بود سال تاريخش عباس كشت \r\nمدت حكومتش بنيابت پدر در ماوراءالنّهر سى و هشت سال و كسرى و بعد از پدر دو سال و هشت ماه و نيم بود .\r\n\r\nميرزا عبد اللطيف بن ميرزا الغ‌بيك بن ميرزا شاهرخ\r\nبفضل و كمالات نفسانى معروف و بلطف طبع وحدت ذهن و مراسم ادب موصوف بود اما تندخوى و سياست بافراط داشت و به اندك خيانتى عقوبت بسيار مىنمود در ضبط ملك و دفع اعداء سعى بليغ داشت چنان كه از بيم سطوت و صولت او اوزبك به صد فرسنگى توران قدمى نمىگذاشت در ايام صباوت در ظل تربيت ميرزا شاهرخ روزگار مىگذرانيد بعد از فوت آن شهريار در خدمت پدر بزرگوار مىبود تا آنكه محبت پدرى به عداوت انجاميد آخرالامر آن بدبخت پدر را گرفته بقتل رسانيد و بمضمون بيت نظامى :\r\n پدركش پادشاهى را نشايد * اگر شايد بجز شش مه نپايد \r\nبعد از شش ماه در سنه هشتصد و پنجاه و چهار بابا حسين نامى او را به اغواى امراى پدرش بقتل رسانيد در تاريخ او گفته‌اند\r\nبيت :\r\n بابا حسين كشت شب جمعه‌اش به تير * تاريخ فوت اوست كه بابا حسين كشت \r\nسبحان اللّه آدمى چه مقدار جاهل و شقاوت بنياد است كه به جهت دو روزه عمر اين امر شنيع و فعل قبيح را مرتكب مىشود و از عذاب مؤبد و عقاب مخلد انديشه نمىنمايد نعوذ بالله من غضب الجبار .\r\nنكته : دانائى مىگويد كه نجابت صورى مايهء سعادت معنوى نيست و آيهء وافى هدايهء  « إِنَّهُ لَيْسَ مِنْ أَهْلِكَ »  دليل اين معنى است قابيل كه پسر حضرت آدم بود و هنوز واسطه‌ئى\r\n\r\n","description":"","footnote":"","page_name":" 450 ","page_number":552},
  {"content":"\r\n\r\nدر ميان نبود نجابت ظاهرى او بر خباثت باطنى سودى نكرد ، و على بن اسماعيل بن حضرت امام جعفر الصادق ابن امام محمد باقر را نسبت صورى نفعى ننمود ، و مستنصر بن متوكل بن معتصم بن هارون الرشيد كه به هفت پشت خليفه‌زاده بود بر قتل پدر اقدام نمود ، و شيرويه بن خسرو بن هرمز بن نوشيروان كه تا كيومرث نسب عالى داشت بر قتل پدر همت گماشت ، همچنين ميرزا عبد اللطيف بن ميرزا الغ‌بيك بن ميرزا شاهرخ ابن امير تيمور صاحب‌قران كه پدر بر پدر خان بن خان بود پدرش را قتل نمود ، از اين‌گونه بسيار ظهور يافته و نجابت ظاهرى بر خباثت باطنى ايشان سودى نداده و ناخن نژاد ظاهرى گره سعادت باطنى نگشاده است\r\nمصرع :\r\n با طينت اصلى چه كند بد گهر افتاد . \r\n\r\nبينش\r\nبخاطر كنى نرسد كه همين نجابت صورى سرمايهء سعادت معنوى نمىگردد بلكه دانش ظاهرى و علوم رسمى نيز باعث هدايت و سبب نجات نمىشود زيرا كه دانش ابليس او را راه رشاد و طريق سداد ننمود ، و علم بلعم باعور وى را سعادتى نبخشود ، فخر الدين رازى كه رئيس المتكلمين است او را رئيس المشركين ، و شيخ ابو على سينا كه رئيس المحققين است او را رئيس الملحدين مىگويند ، و ابو حنيفه كه رئيس الاصوليين است او را رئيس المضلين مىخوانند ، اى نادان تو كه باقىخوار ديگرانى عجب‌تر اينكه منكر ايشانى مىگوئى كه باب دانش مسدود است و علم شهود مفقود الهام را انكار مىنمائى و زبان طعن بر اين طايفه مىگشائى كه عمل كردن به ظن را مأمورم و طريق شك و گمان‌را معذور پس هدايت تو از كجا معلوم گرديد و اين علم قطعى تو از كه رسيد ؟ مناسب مقامست احوال قزوينى ساكن شيراز پوشيده نماند كه وى عالم و مجتهد آنجاست ظاهر او نابينا است و نيز بلسان اقرار دارد كه از علم باطن آگاه نيستم و كافه ناس متفقند بر اينكه وى در عالم ظاهر نيز كور و اعمى است فقير فتوى از او ديدم كه در حق يكى از اهل ايمان نوشته بود كه در كفر زيد علم قطعى دارم و از شكوك و ظنون بر كنارم يعنى در خصوص كفر زيد و به دانش من شك و ريب راه ندارد و از مقام علم اليقين گذشته به عين اليقين رسيده است و از براى وى اين‌گونه\r\n\r\n","description":"","footnote":"","page_name":" 451 ","page_number":553},
  {"content":"\r\n\r\nعلم از شهادت دو كس به هم رسيده بود يك نفر ملا مكتبى و يك نفر ديگر مثل او و حال آنكه چند يوم قبل خلاف اين فتواى داده بود و بعد نوع ديگرى نيز ظهور نموده .\r\nبدانكه سيد مرتضى علم الهدى كه شاگرد شيخ مفيد است هر دو فاضل گرانمايه و عالم بلندپايه مىباشند در مسائل اصول قريب به دويست مسئله اختلاف كرده‌اند و حال آنكه در كفر يكديگر فتوى نداده‌اند و زبان بر تكفير و تفسيق يكديگر نگشاده‌اند كفر و اسلام امر اعتقاديست و او مخفى است و بجز علام الغيوب كسى را معلوم نيست اين اعمى چگونه به شهادت دو نفر بر امر مخفى دانا و بر امور حقيقت بينا شده و حكم بر كفر اهل ايمان نموده است و حال آنكه جمعى كه در خدمت حضرت رسول بودند و به شب و روز با آن جناب مصاحبت مىنمودند و نفس و اموال خود را در ركاب آن جناب ايثار مىكردند و مراسم جان‌سپارى و خدمتگزارى بجا مىآوردند چون آن حضرت از جهان فانى بسراى جاودانى رحلت فرمود دو سه نفر از اواسط صحابه بر زياده بر بيست هزار كس مشتبه نمودند و حق صاحب ولايت كليه را غصب كردند و حقيقت امر را بر صحابه پوشيده ساختند و همگى را به تيه حيرت و اشتباه انداختند بس اين اعمى را چگونه از گفته دو نفر مجهول النسب علم قطعى حاصل گرديد و چه نوع دانستن او به سرحد عين اليقين رسيد اين اعمى مىگويد كه\r\nحضرت صادق فرموده است « انظروا الى من كان منكم قدر وى حديثنا و نظر فى حلالنا و حرامنا و عرف احكامنا فارضوا به حكما فانى قد جعلته عليكم حاكما فاذا حكم بحكمنا فلم يقبل منه فانما به حكم الله استخف و علينا رد و الراد علينا كالراد على الله و هو على حد الشرك بالله عز و جلّ »\r\nبنا بر مضمون حديث هركس رد و انكار من نمايد رد و انكار ائمه هدى نموده و هركس رد و انكار ائمه هدى كند رد و انكار جناب اقدس الهى نموده و هركس رد و انكار حضرت بارىتعالى نمايد مشرك و كافر است پس هركس رد و انكار من كند مشرك و كافر خواهد بود .\r\nدانائى مىگويد ببايد دانست علمائى كه رد و انكار ايشان ثانى رد و انكار ائمه اطهار است چه صنف از علماء مىباشند و آن صفات كه معصوم فرموده در حق علماء اصول\r\n\r\n","description":"","footnote":"","page_name":" 452 ","page_number":554},
  {"content":"\r\n\r\nاست يا فرقهء اخبارى يا هر دو اگر در حق علماء اصول اين حديث وارد شده است لازم مىآيد كه فرقهء اخبارى مشرك و كافر باشند و اگر در حق اخبارى وارد گشته لازم مىآيد علماء اصول مشرك و كافر باشند و حال اينكه هيچيك از ايشان مشرك و كافر نمىباشند ديگر آنكه دو مجتهد قول يكديگر را رد و انكار مىنمايند و مىگويند فلان مجتهد احكام صاحب شرع را نفهميده و اگر فهميده غلط فهميده است مجتهد ديگر نيز همين سخن مىگويد و طريق تخطئه او مىپويد چنانچه حاجى ميرزا ابراهيم فسوى عالم يگانه و مجتهد زمانه است و اقوال و افعال ابن اعمى را رد و انكار مىنمايد و شيخ موسى اخبارى ساكن شيراز زبان طعن و رد بر اين اعمى مىگشايد پس لازم مىآيد ايشان مشرك و كافر باشند .\r\nديگر آنكه گروه شيعه متفرق به هيجده فرقه‌اند لازم مىآيد كه هفده فرقه از ايشان مشرك و كافر باشند و اين نيز محل نظر است زير كه فحول علماء حكم بر كفر ايشان نكرده‌اند بلكه فرقه عامه را نيز كافر نمىدانند مگر دو سه نفر از علماء مانند سيد مرتضى علم الهدى پس اين اعمى چگونه بر كفر اهل ايمان حكم نموده و علم يقين از كجا آورده است نعوذ باللّه من شرور انفسنا .\r\nحق سبحانه و تعالى همگى را بر صراط مستقيم هدايت نمايد و از وساوس نفسانى و هواجس شيطانى محافظت فرمايد .\r\n\r\nميرزا ابو القاسم بابر بن ميرزا بايسنقر بن ميرزا شاهرخ\r\nمؤلف حبيب السير آورده كه ميرزا بابر پادشاهى بود بلطف طبع و حسن خلق موصوف و ببسط بساط عيش و نشاط به‌غايت مشعوف از كمال تواضع و كسر نفس در مدت سلطنت بر تخت سلطنت ننشست و از نهايت مكارم ابواب شفقت بر روى ارباب حاجت نبست در زمان ميرزا شاهرخ نسبت به برادران خويش به‌غايت بىاعتنا « 1 » بود و مواجبى كه جهت او معين بود به همان قناعت كرده به جفاى ايام صبر مىنمود .\r\nبعد از فوت ميرزا شاهرخ از ولايت رى به همراهى ميرزا خليل سلطان بصوب خراسان نهضت فرمود چون ببسطام رسيد قاصد هند كه در آن سال بموجب فرمان\r\n\r\n\r\n","description":"","footnote":"\r\n( 1 ) - نسخه : بىاعتبار .\r\n","page_name":" 453 ","page_number":555},
  {"content":"\r\n\r\nميرزا شاهرخ در جرجان قشلاق كرده بود بشرف ملازمت ميرزا بابر فايز گشته او را به سلطنت جرجان نويد داد بنا بر آن ميرزا بابر به طرف جرجان روان شده امير هندو اسباب سلطنت و لوازم پادشاهى بميرزا بابر پيشكش كرده مستحسن افتاد و آن مملكت در قبضهء اقتدار ميرزا بابر قرار گرفت و در سنه هشتصد و پنجاه و سه به طرف خراسان شتافت و دار الملك هرات را مفتوح ساخت ، و در سنه هشتصد و پنجاه و پنج در موضع چناران با برادر خود ميرزا سلطان محمد مقاتله كرده او را اسير ساخت بالاخره مهر اخوت از لوح خاطر محو كرده بنياد حياتش برانداخت آنگاه بعراق و فارس رفته آن ولايت را در حيطهء تسخير كشيد و از جانب خود حكام و داروغه نصب كرده بخراسان بازگرديد ، در هشتصد و پنجاه و هفت عراق و فارس و كرمان از تصرف بابر بيرون رفت و به تصرف اولياى دولت ميرزا جهانشاه درآمد و ميرزا بابر بسبب مخالفت « 1 » كه در توران به سلطنت رسيده بولايت مذكوره التفات ننمود و مدت هفت سال من حيث الاستقلال پادشاهى خراسان داشت ، و در سنه هشتصد و شصت و يك در مشهد مقدس لواى عزيمت بصوت آخرت برافراشت و در تاريخ وفات او گفته‌اند\r\nرباعى :\r\n ناگاه قضا و قدر سبحانى * بر خاك فكند تاج بابر خانى\r\nدر هشتصد و شصت و يك از تاريخ رسول * در سادس و عشرين ربيع الثانى \r\n\r\nميرزا سلطان محمد بن ميرزا بايسنقر بن ميرزا شاهرخ\r\nخسروى بود بكمال و فهم و فراست معروف و بوفور فضل و مروت موصوف در اكثر معارك هولناك خود بنفسه مباشر امر قتال گرديدى هرچند لشگر خصم به شوكت و قوت بودى اصلا از آن نينديشيدى در زمان حيات ميرزا شاهرخ مدت پنج سال در مملكت عراق به دولت گذرانيد و چون آفتاب عمر آن شهريار به سرحد غروب رسيد ميرزا سلطان محمد در خرم‌آباد لرستان بود از آنجا بولايت رى حركت نموده اردو بازار ميرزا شاهرخ را غارت كرده از آنجا بدار الملك اصفهان شتافت و و بعد از ضبط و ربط آن بلده عنان يكران بجانب شيراز تافت ميرزا عبد اللّه فرمانفرماى فارس بقدم مقاتله پيش آمده بين الجانبين حربى در غايت صعوبت دست داد شكست\r\n\r\n\r\n","description":"","footnote":"\r\n( 1 ) - كذا - ظاهر : مخالفت سلطان ابو سعيد\r\n","page_name":" 454 ","page_number":556},
  {"content":"\r\n\r\nبه طرف ميرزا عبد اللّه افتاده روى بوادى فرار نهاد ميرزا سلطان محمد مملكت فارس را ضميمه عراق ساخت آنگاه لواى عزيمت به جنگ ميرزا جهانشاه پادشاه آذربايجان برافراخت بالاخره ميان آن دو پادشاه كينه‌خواه به صلح انجاميد و ميرزا سلطان محمد عنان مراجعت به طرف فارس گردانيد و مدت پنج سال در كمال استقلال پادشاهى نمود در سنه هشتصد و پنجاه و پنج عزيمت خراسان كرده در جنگ برادر خود ميرزا بابر كشته گشت چنانچه در ضمن احوال ميرزا بابر گذشت .\r\n\r\nميرزا علاء الدوله ابن ميرزا بايسنقر ابن ميرزا شاهرخ\r\nدر نوبت آخر كه ميرزا شاهرخ رايت حركت بصوب عراق برافراشت علاء الدوله را قائم مقام خود ساخته در شهر هرات بگذاشت چون خبر وفات ميرزا شاهرخ به دو رسيد بر سرير حكومت نشسته خزاين جد خود را كه در قلاع بود متصرف گرديد و شوكت تمام و عدت لاكلام به هم رسانيد چون ميرزا عبد اللطيف بعد از فوت ميرزا شاهرخ در اردوى پادشاه حاكم شده بود و گوهرشاد بيگم حرم ميرزا شاهرخ را كه جدهء ميرزا علاء الدوله بود در ميان سمنان و خوار در سنه هشتصد و پنجاه گرفته و نعش ميرزا شاهرخ را با اهل اردوى بسمرقند مىبرد چون به حد نيشابور رسيد جمعى از امراء علاء الدوله در سنه هشتصد و پنجاه و يك ميرزا عبد اللطيف را گرفته نزد علاء الدوله آوردند ميرزا الغ‌بيك نزد علاء الدوله كس فرستاد ميرزا عبد اللطيف را طلب نمود و ميرزا علاء الدوله با او صلح كرد و ميرزا عبد اللطيف را نزد پدر ارسال فرمود و حدود بلخ و شبرغان را بميرزا الغ‌بيك مسلم داشت مقارن اين حال ميرزا بابر لواى خروج برافراشت بعد از التقاى فريقين و تسويهء صفوف امر به صلح انجاميد و طرف غربى خراسان از خبوشان الى استراباد و دامغان بميرزا علاء الدوله مسلم گرديد .\r\nبعد از اين در سنه هشتصد و پنجاه و دو ميرزا الغ‌بيك با عساگر اوزبك از توران رو بخراسان نهاد و در چهارده فرسخى هرات جنگ كرده شكست بر علاء الدوله افتاد و نزد ميرزا بابر رفته و ديگر روى دولت نديد بىآنكه با ميرزا ابراهيم مقابل گردد به طرف مشهد فرار نموده ميرزا ابراهيم بعد از استماع اين خبر در غايت شوكت\r\n\r\n","description":"","footnote":"","page_name":" 455 ","page_number":557},
  {"content":"\r\n\r\nو حشمت متوجه هرات گرديد و بساط عيش و كامرانى با دل شادمانى مبسوط گردانيد در خلال اين حال استماع نمود كه ميرزا شاه محمود با جنود نامعدود متوجه هراتست بنابراين ميرزا ابراهيم با لشكر آراسته روى عزيمت به طرف دشمن نهاد ، سيزده سال و يك روز در قيد حيات بود و از اين طرف به آن طرف تردد مىنمود مدتى بجبال بدخشان افتاد و از آنجا بدشت قبچاق روى نهاد و چندگاه با پسر خود ميرزا ابراهيم بود و گاهى با برادران مخالفت مىنمود و بعضى اوقات در عراق در ملازمت ميرزا جهانشاه روزگار مىگذرانيد عاقبت در خانه ملك بيتون رستمدارى در سنه هشتصد و هفتاد و پنج با هزاران رنج بجهان ديگر خراميد .\r\n\r\nميرزا ابراهيم بن ميرزا علاء الدوله ابن ميرزا بايسنقر بن ميرزا شاهرخ\r\nمدتى در حبس ميرزا بابر بود بعد از فوت آن شهريار نيز در قيد روزگار مىگذرانيد از قضا روزى مستحفظان غافل گشته از حبس بيرون آمده به طرف مرغاب خراميد و در اندك وقتى ازدحام تمام در ظل اعلام آن شاهزاده عاليمقام دست داد و ميرزا شاه محمود بعد از شنيدن اين خبر روى توجه بدفع ميرزا ابراهيم نهاد بعد از تلاقى فريقين نخست ميرزا ابراهيم مغلوب و بعد غالب گرديد ميرزا شاه محمود به طرف جرجان فرار نمود و ميرزا ابراهيم در دار السلطنه هرات نزول اجلال فرمود و ابواب عيش و كامرانى و عشرت و خوشدلى بداد .\r\nدر اين اثنا خبر رسيد كه ميرزا شاه محمود در جرجان باستجماع جنود اشتغال دارد لاجرم ميرزا ابراهيم رايت عزيمت بدان طرف انداخت و ميرزا شاه محمود نيز با جنود استراباد باستقبال عم‌زاده توجه نموده ظاهر شهر را سنگر ساخت و ميرزا ابراهيم در اثناى راه شنيد كه ميرزا جهانشاه ابن قرايوسف كينه‌خواه عزم خراسان نموده قريب بنواحى استراباد رسيده است نخست از قبول اين سخن ابا و امتناع نموده بعد از تحقيق چون مىدانست طاقت مقاومت با لشكر تراكمه ندارد بمضمون\r\nالفرار مما لا يطاق\r\nمن سنن سيد المرسلين بدست اضطرار عنان هزيمت را به راه بيابان انعطاف داده قريب به پانصد كس از ميرزازاده‌هاى جغتاى كشته شدند و ميرزا ابراهيم\r\n\r\n","description":"","footnote":"","page_name":" 456 ","page_number":558},
  {"content":"\r\n\r\nرو بهرات نهاد چون وصول ميرزا جهان شاه را بهرات شنيد هرات را گذاشته فرار نمود بعد از مراجعت ميرزا جهانشاه ميان او و سلطان ابو سعيد جنگ واقع شده هزيمت يافت تا در سنه هشتصد و شصت و سه در وقتى كه از دامغان بمشهد مقدس لشكر مىكشيد در اثناى راه بعالم ديگر خراميد .\r\n\r\nميرزا شاه محمود بن ميرزا ابو القاسم بابر بن ميرزا بايسنقر بن ميرزا شاهرخ\r\nدر هنگامى كه ميرزا بابر را رخت بقا بباد فنا افتاد وى باتفاق امراء و اركان دولت پاى عزت بر مسند حكومت نهاد و در آن زمان بسن يازده سالگى بود بعد از هيجده روز از مشهد به سمت هرات توجه نمود چندى در هرات توقف فرمود آنگاه متوجه ميرزا ابراهيم بن علاء الدوله شد بىآنكه مقابله و مقاتله واقع شود عنان عزيمت بصوب مشهد مقدس تافت در سنه هشتصد و شصت و يك با لشكر نامعدود عنان مراجعت بصوب هرات انعطاف داد و ميرزا ابراهيم متوجه خصم شده دل بر مقاتله نهاد نخست غلبه از جانب شاه محمود بود بالاخره ميرزا ابراهيم فتح نموده و ميرزا شاه محمود به سمت مشهد مقدس گريخت و يكباره سلك جمعيت آن شاهزاده از هم گسيخت و مدتى در مشهد و نواحى آن سرگردان بود و از آنجا در غايت پريشانى به طرف سيستان حركت نمود .\r\nدر سنه هشتصد و شصت و سه در همان ديار در محاربه‌ئى كه ميان امير خليل هندو و حاكم كابل امير بابا روى نمود بضرب تيغ يكى از لشگريان بعالم آخرت انتقال نمود .\r\n\r\nميرزا پير محمد بن ميرزا جهانگير بن امير تيمور\r\nامير صاحب‌قران در وقت وفات وصيت كرده بود كه او را بر سرير سلطنت نشانند و بر رئوس منا بر خطبه بنام آن قرة العين شهريارى خوانند خسروى سليم النفس و كم‌آزار بود و پادشاهى كريم خلق و عدالت شعار مىنمود بعد از وفات امير صاحب‌قران در كابل پاى عزت بر سرير سلطنت نهاد و زمام ملك و مال را به كف كفايت پير على يار بازگذاشت و بشرب مدام و صحبت خوبان گل‌اندام مشغول\r\n\r\n","description":"","footnote":"","page_name":" 457 ","page_number":559},
  {"content":"\r\n\r\nگرديد و با ساقيان سمن سيما و دلبران ماه‌لقا هم‌آغوش گشت و صداى ناى و نوش از سپهر برين درگذشت ، بر اهل خرد مخفى نيست كه نهال شراب شبانه و خواب روزانه چه ثمر خواهد داد و صحبت دلبران ساده‌روى و دختران مشكين موى چه گره خواهد گشاد\r\nبيت :\r\n چه سلطان سرانداز باشد ز مى * فتد از سرش بىخبر تاج كى \r\nعارف ربانى در منع مسكرات گفته فى الواقع درّ نصيحت سفته\r\nنظم :\r\n مى صافت نمدفروش كند * بنگ سبزت گليم‌پوش كند\r\nبنگت آن اشتها دهد به دروغ * گرچه ماء العسل بليسى دوغ\r\nمى خيانت كند به نادانى * كه بز ماده را پرى خوانى\r\nدل سياهى دهند و رخ زردى * بهل اين سرخ و سبز اگر مردى\r\nچند گوئى كه باده غم ببرد * هوش بفزايد و الم ببرد\r\nبىغمى شعبه‌اى ز بىدينى است * طرب دخترى ز خودبينى است\r\nبهتر از غم كدام يار بود * كه شب و روز برقرار بود\r\nگرچه غم سوز و غصه كاهست اين * زو برم كاب زير كاه است اين\r\nبت‌پرستى ز مىپرستى به * مردن عاقلان ز مستى به\r\nبر حذر باش ز آب آتش رنگ * نقش او اژدها است تاب نهنگ\r\nميل اين آتش ار كم است ار بيش * كه درشت آتشى است اندر پيش\r\nباده نوشندگان جام الست * نشدند از شراب دنيا مست\r\nذوق پاكان بخم مستى نيست * جاه نيكان بكبر و هستى نيست\r\nهرك را عشق او خراب كند * فارغ از بنگ و از شراب كند\r\nگرچه اختر به اختيار تو شد * ورچه شير و فلك شكار تو شد\r\nتو بيكبارگى ز دست مشو * وز شراب غرور مست مشو \r\nدر سنه هشتصد و نه پير على يار قصد جان آن شهريار كرده در نواحى شبرغان آن سلطان را بقتل رسانيد مدت حكومتش دو سال بود .\r\n\r\n","description":"","footnote":"","page_name":" 458 ","page_number":560},
  {"content":"\r\n\r\n\r\nميرزا سلطان ابو سعيد ابن سلطان محمد بن ميرزا ميران شاه بن امير تيمور\r\nآن شهريار بعلو همت و سمو منزلت و كمال فراست سرآمد ملوك دودمان تيمورى بود و در تمهيد بساط رعيت‌پرورى و تشييد اساس عدالت‌گسترى كمال اهتمام مىنمود با زمرهء مشايخ و گوشه‌نشينان ارادت تمام داشت و همواره تخم محبت بر دلهاى طبقه علماء و فضلاء مىكاشت در ايام دولتش بلاد توران و تركستان و خراسان و زابلستان و سيستان و مازندران بكمال معمورى رسيد و از حسن معدلتش خللهاى چندين‌ساله تدارك يافته جناح امن‌وامان بر مفارق متوطنان بلاد مذكوره مبسوط گردانيد .\r\nاز غايت علو همت مكرر مىفرمود اين جهان در نهايت تنگى است و قابل دو كدخدا نيست آن شهريار در به دو حال در خدمت ميرزا الغ‌بيك مىبود و آداب سلطنت از آن پادشاه كسب نمود ميرزا عبد اللطيف بعد از قتل پدر او را محبوس ساخت بنا بر غفلت حارسان از حبس گريخته خود را ببخارا انداخت بعد از قتل ميرزا عبد اللطيف در بخارا خروج كرد و ميرزا بابر مكرر با وى منازعه نموده لشكر بسمرقند آورده بالاخره با وى صلح نمود و سلطان ابو سعيد در توران و تركستان استقلال تمام يافت چون بعد از فوت ميرزا بابر در خراسان هرج و مرج شده بود به تسخير آن ولايت شتافت\r\nدر سنه هشتصد و شصت و يك بدار الملك هرات رسيد و گوهرشاد بيگم را بقتل رسانيد بسبب اخبار موحش از توران خراسان را گذاشته بام البلاد بلخ رفت و ميرزا جهانشاه خراسان را بگرفت و در سنه هشتصد و شصت و دو ميرزا جهانشاه در هرات نزول نمود و سلطان ابو سعيد با سپاه انبوه بعزم رزم ميرزا جهانشاه در مرغاب او طراق فرمود عاقبت صلح در ميان آمده ميرزا جهانشاه خراسان را بسلطان ابو سعيد مسلم داشت ، و در سنه هشتصد و شصت و سه لواى مراجعت بصوب عراق برافراشت و در هنگام مراجعت بهر ديار كه رسيد اثرى از معمورى نگذاشت و سلطان ابو سعيد در خراسان نزول نموده\r\nدر اواسط سنه مذكوره ميرزا سنجر بن ميرزا احمد بن ميرزا بايقرا باتفاق\r\n\r\n","description":"","footnote":"","page_name":" 459 ","page_number":561},
  {"content":"\r\n\r\nميرزا علاء الدوله و پسرش ميرزا ابراهيم در حدود سرخس با سلطان ابو سعيد مصاف داد و ميرزا سنجر در اين جنگ رو به آخرت نهاد و ميرزا علاء الدوله با پسرش فرار نمودند ، در سنه هشتصد و شصت و چهار سلطان باسترآباد توجه نمود و ميرزا سلطان حسين كه در آنجا استقلال يافته بود از او فرار نمود بعد از آن بلاد بدخشان و حصار و شادمان و غزنين و كابل و سيستان را به حيطهء تصرف درآورد .\r\nو چون ميرزا جهانشاه در سنه هشتصد و هفتاد و دو بدفع حسن بيك حاكم ديار بكر متوجه گرديد به حكم قضا اسير پنجه تقدير گشته بقتل رسيد و لشكر او پريشان و بىسامان شدند و از عراق و فارس و كرمان و آذربايجان بطلب سلطان ابو سعيد كس فرستادند و از هر طرف بدرگاه عالم پناهش رو نهادند سلطان پسر خود سلطان احمد را در توران گذاشته در اواخر حوت در هنگامى كه قمر در برج عقرب بود بصوب عراق و آذربايجان توجه نمود قبل از وصول او امراء از پيش رفته تسخير عراق نموده بودند سلطان ابو سعيد از عراق عبور كرده به محل ميانه رسيد و ميرزا حسن‌على پسر ميرزا جهانشاه به خدمت آن شهريار خراميد و از جانب حسن بيك مكرر زابليان « 1 » به اردو آمدند و درخواست صلح كردند سلطان از غايت غرور قبول التماس « 2 » حسن بيك را بجا نياورده « 3 » از راه اردبيل بقراباغ رفت چون سلطان نپذيرفت و حسن بيك را نااميد فرمود حسن بيك با سلطان مخالفت نموده راه تردد مسدود ساخت و قحط عظيم در اردوى سلطان انداخت لاجرم اردوى سلطان پريشان و حسن بيك جنگ كرده مظفر گرديد و سلطان خواست فرار نمايد حسن بيك با پسران به او رسيدند در وقتىكه از اردو بيرون رفته بود پس او را گرفتند بعد از سه روز حسن بيك سلطان را بدست يادگار محمد نبيرهء گوهرشاد بيگم داد و او سلطان را بقصاص جدهء خود بدار الجزا فرستاد مولانا جلال الدين اين رباعى در تاريخ او گفته :\r\n سلطان ابو سعيد كه در فر خسروى * چشم سپهر پير چه او نوجوان نديد\r\nالحق چگونه كشته نگشتى كه گشته بود * تاريخ سال مقتل سلطان ابو سعيد \r\nمدت سلطنت او هفتاد سال بود\r\n\r\n\r\n","description":"","footnote":"\r\n( 1 ) - كدا - محتمل : رسولان\r\n( 2 ) - نسخه : قبول و التماس\r\n( 3 ) - نمىآورد سلطان از راه\r\n","page_name":" 460 ","page_number":562},
  {"content":"\r\n\r\n\r\nميرزا سلطان احمد بن سلطان ابو سعيد\r\nآن شهريار به صفت رافت و نصفت متصف بود در زمان حيات پدرش حكومت سمرقند مىنمود چون واقعه سلطان ابو سعيد شنيد بعزم تسخير هرات لشكر كشيد چون استيلاى سلطان حسين بر آن ولايت استماع نمود به مقتضاى كلمهء « العود احمد » بمقر خويش معاودت فرمود قريب به بيست و هفت سال سلطنت ماوراءالنّهر كرد در سنهء هشتصد و نود و نه از دار فنار به كشور بقا روى نمود .\r\n\r\nميرزا سلطان محمود بن سلطان ابو سعيد\r\nآن پادشاه در تمهيد بساط عدل و انصاف و انهدام قواعد جور و اعتساف از سلاطين روزگار ممتاز و مستثنى بود و در مكارم اخلاق و اهل استحقاق « 1 » يگانه آفاق مىنمود در سنه هشتصد و هفتاد و سه بدار الملك هرات خراميد و خلق را به نويد رعيت‌پرورى و عدالت‌گسترى مطمئن خاطر گردانيد چون مردم شهر شعار هوادارى سلطان حسين اظهار كردند سلطان محمود صلاح توقف در شهر نديده باتفاق امراء بصوب سمرقند رو نهاد بعد از وصول بدان بلده سلطان احمد ابواب لطف و احسان بر روى برادر بگشاد و چندگاه ميان برادران طريق موافقت مسلوك بود آخرالامر سلطان محمود به بهانه شكار باتفاق جمعى از امراء به طرف حصار و شادمان حركت نموده در آن ولايت بر تخت سلطنت متمكن گشته به اندك زمانى ولايات ختلان و بدخشان و قهندز و بقلان و ترمد و توابع آن را در حيطهء تصرف درآورد و آن مملكت را از غايت عدالت‌گسترى و رعيت‌پرورى معمور و آباد گردانيد و چند نوبت سپاه به سمت كندر و جبال سياه‌پوشان كشيده و لوازم جهاد بجاى آورده جمعى كثير از آن گروه را بقتل رسانيد لاجرم ملقب بسلطان محمود غازى گشته در طغراى فرمان خود را سلطان محمود غازى مىنوشت و سلطان محمود را با سلطان حسين چند نوبت جنگ و صلح اتفاق افتاد و در سنه هشتصد و نود و نه بعد از فوت سلطان احمد در سمرقند دست استيلاء بگشاد و هم در سنه مذكوره از دار فانى بسراى جاودانى روى نهاد مدت سلطنتش بيست و هفت سال بود .\r\nبعد از فوت او پسرانش ميرزا بايسنقر و ميرزا سلطان‌على مدت چهار سال در امر سلطنت با يكديگر منازعه نمودند و طريق مخاصمت پيمودند ميرزا بايسنقر از\r\n\r\n\r\n","description":"","footnote":"\r\n( 1 ) - كذا .\r\n","page_name":" 461 ","page_number":563},
  {"content":"\r\n\r\nميرزا سلطان‌على انهزام يافته نزد امير خسرو شاه كه از برگزيدگان پدرش بود شتافت و آن كافر نعمت در سنه نهصد و پنج او را بقتل رسانيد .\r\nدر آن اثنا شاهى بيك خان قصد توران كرده بخارا را مسخر گردانيد آنگاه سمرقند را محاصره نمود و والده ميرزا سلطان‌على را بنكاح خود نويد داد و ميرزا سلطان‌على بترغيب و تحريص مادرش به خدمت شاهى بيك خان رسيد و شاهى بيك خان او را و مادرش را بقتل رسانيد .\r\n\r\nميرزا ابراهيم سلطان بن ميرزا شاهرخ\r\nآن شهريار بوفور مكارم اخلاق و محاسن آداب و تربيت اهل فضل از ساير سلاطين گوركان امتياز تمام داشت و در تقويت شريعت غرا و ترويج ملت بيضا همواره علم سعى و اهتمام مىافراشت در وقتىكه ميرزا شاهرخ مملكت عراق و فارس را بر فرزند و برادرزادگان قسمت مىنمود ولايت فارس را به فرزند ارجمند خويش ميرزا ابراهيم سلطان عنايت فرمود شاهزاده در سنه هشتصد و هفده پاى عزت بر مسند حكومت فارس نهاد و ابواب عدل و داد بر روى اهل روزگار آن ديار بگشاد و در سنه هشتصد و هيجده ميرزا بايقرا قصد وى نموده در نواحى بيضا با شاهزاده مصاف داد و ميرزا ابراهيم شكست يافته پاى گريز به سمت خراسان نهاد چون ميرزا شاهرخ از حقيقت احوال خبر يافت با لشكر فراوان بدفع ميرزا بايقرا شتافت چون ميرزا بايقرا طاقت مقاومت با شوكت شاهرخى نداشت لهذا قدم در طريق اطاعت و انقياد گذاشت ميرزا شاهرخ ولايت فارس را از وجود خصم مصفا ساخته ميرزا ابراهيم سلطان را متمكن گردانيده و خود از راه كرمان متوجه دار الملك خراسان گرديد\r\nميرزا ابراهيم سلطان سالهاى فراوان در كمال استقلال و كامرانى روزگار گذرانيده تا آنكه در سنه هشتصد و سى و هشت مريض گشته بجهان جاويد خراميد .\r\n\r\nميرزا عبد الله بن ميرزا ابراهيم سلطان بن ميرزا شاهرخ\r\nبعد از قتل ميرزا عبد اللطيف در ماوراءالنّهر به سلطنت رسيد سلطان ابو سعيد بر او خروج كرد و جنگ نموده منهزم گرديد چون از پادشاهى ميرزا عبد اللّه يك سال بگذشت سلطان ابو سعيد باتفاق ابو الخير خان پادشاه بن جوجى خان\r\n\r\n","description":"","footnote":"","page_name":" 462 ","page_number":564},
  {"content":"\r\n\r\nدر سنه هشتصد و پنجاه و پنج با ميرزا عبد اللّه در چهار فرسخى سمرقند مصاف داده ميرزا عبد اللّه كشته گرديد و سلطان ابو سعيد به سلطنت رسيد .\r\n\r\nميرزا اسكندر بن عمر شيخ بن امير صاحب‌قران\r\nدر اواخر دولت امير حكومت همدان بوى مفوض بود در وقتىكه ميرزا ابو بكر بن ميران شاه دعوى استقلال و سلطنت مىنمود وى متوهم شده از همدان بجانب شيراز شتافت و برادرش پير محمد او را به تفقدات برادرانه دريافت و حكومت يزد را به دو عنايت نموده چندگاه ميان برادران طريق محبت مسلوك بود و در سنه هشتصد و نه يگانگى به بيگانگى انجاميد ميرزا پير محمد او را بند كرده به خدمت ميرزا شاهرخ گسيل گردانيد ميرزا اسكندر در قرب طبس بند را گسسته و از ميان محافظان جسته باصفهان توجه نمود و با همراهى ميرزا رستم عازم شيراز گشته بعد از چهل روز گرمسيرات فارس را غارت كرده باصفهان معاودت فرمود و ميرزا پير محمد به جهت دفع او باصفهان لشكر كشيده ميرزا اسكندر رو بفرار نهاد و جمعى از اهل فساد به دو پيوسته ببلخ رفته فتنه بسيار برانگيخت عاقبت بدست ميرزا شاهرخ افتاد و به حكم شاهرخى مطلق العنان شده پاى پياده عازم شيراز گرديد و ميرزا پير محمد او را بانواع اعزاز و احترام نواخته خاطرش مطمئن گردانيد\r\nچون ميرزا پير محمد در سنه هشتصد و دوازده بغدر حسين شربت‌دار كشته گشت تمام امراء دست بيعت بميرزا اسكندر داده جاه و منزلتش از ايوان كيوان درگذشت آنگاه با حشمت هرچه تمام‌تر بصوب اصفهان حركت نموده زيرا كه سلطان معتصم بن سلطان زين العابدين بن شاه شجاع از جانب شام آمده بدانجا استيلا يافته بود در موضع آتشگاه اصفهان بهم رسيده آتش قتال اشتعال نمود ميرزا اسكندر ظفر يافته سلطان معتصم در آن جنگ بقتل رسيد ،\r\nآنگاه ميرزا اسكندر با فتح و ظفر عنان يكران به طرف شيراز گردانيد در سنه هشتصد و سيزده با برادران ميرزا رستم و ميرزا بايقرا در نواحى اصفهان محاربه كرده آنها را شكست داد بعد از آن در اندك زمانى تمام فارس و عراق را در حوزهء تصرف\r\n\r\n","description":"","footnote":"","page_name":" 463 ","page_number":565},
  {"content":"\r\n\r\nدرآورد و بلدهء اصفهان را دار الملك خويش كرد و با ميرزا شاهرخ شعار مخالفت اظهار ساخت و در جميع قلمرو خود اسم شاهرخ را از خطبه بينداخت چون در سنه هشتصد و هفده ميرزا شاهرخ در حدود طبرستان اين خبر شنيد جهت گوشمال وى متوجه اصفهان گرديد بعد از وقوع محاربه و محاصره دستگير شده برادرش رستم چشمش را ميل كشيد و در سنه هشتصد و هيجده او را بقتل رسانيد .\r\n\r\nميرزا رستم بن عمر شيخ بن امير تيمور صاحب‌قران\r\nدر وقت حيات امير صاحب‌قران بامر حكومت اصفهان مشغول بود در سنه هشتصد و نه به اغواى برادرش ميرزا اسكندر بصوب شيراز حركت نمود و با برادر بزرگترش ميرزا پير محمد بنياد محاربه نهاد بعد از چهل روز بىنيل مقصود عنان مراجعت بجانب اصفهان انعطاف داد چنانچه سابقا مذكور گشت ميرزا پير محمد با لشكر بىحد بولايت عراق درآمده بعد از تلاقى فريقين ميرزا رستم انهزام يافت و التجا بدرگاه ميرزا شاهرخ آورده بجانب خراسان شتافت بعد از چندگاه از ميرزا شاهرخ اجازت مراجعت خواسته متوجه عراق گرديد و در سه فرسخى اصفهان با ميرزا اسكندر مصاف داده انهزام يافت در اين نوبت به دولت امير قرايوسف تركمان التجا آورد چندگاه در ظل حمايت امير قرايوسف توقف نمود آنگاه بصوب اصفهان شتافت و در سنه هشتصد و هفده بفرمان ميرزا شاهرخ لواى حكومت اصفهان برافراخت و مدتى بامر شاهرخ به ايالت اصفهان و نواحى آن مىپرداخت در سنه هشتصد و سى و شش در همان ديار در دار القرار منزل ساخت .\r\n\r\nميرزا يادگار\r\nمحمد بن ميرزا سلطان محمد بن ميرزا بايسنقر بن ميرزا شاهرخ - در آن زمان كه ميرزا جهانشاه تركمان از خراسان بآذربايجان مراجعت فرمود ميرزا يادگار محمد به اشارت عمه خويش كه زن عاقله بود ملازمت جهانشاه را اختيار نمود و چندگاه در ظل رعايتش در غايت فراغت اوقات گذرانيد چون در سنه هشتصد و هفتاد و يك جهانشاه بتيغ حسن بيك كشته گرديد امير حسن بيك در تعظيم ميرزا يادگار محمد مساعى جميله بظهور رسانيد\r\n\r\n","description":"","footnote":"","page_name":" 464 ","page_number":566},
  {"content":"\r\n\r\nو سپاه انبوهى بوى داده او را بتسخير ملك موروثى ترغيب فرمود .\r\nدر سنه هشتصد و هفتاد و چهار ميرزا يادگار با لشكر جرار به طرف خراسان حركت نمود نخست ولايت جرجان را تسخير كرد آنگاه متوجه مقصد شده در نواحى چناران سلطان حسين بوى رسيد بعد از التقاى فريقين جنگ عظيم دست داده شكست بجانب ميرزا يادگار افتاد جمعى كثير از لشكرش كشته شدند و برخى ديگر به خدمتش به ملازمت امير حسين بيك آمدند نوبت ديگر امير حسن بيك لشكرى مصحوب او كرده او را بخراسان ارسال داشت در اين نوبت ميرزا يادگار محمد مملكت موروثى را مسخر كرده لواى اقتدار برافراشت آنگاه با حشمت تمام بدار - الملك هرات خراميد چون اكثر اوقات از بادهء انگور مست و بىشعور بود و هرگز خيال ضبط مملكت در كاخ دماغ او گذر نمىنمود لهذا سلطان حسين در سنه هشتصد و هفتاد و پنج با ششصد و پنجاه سوار جرار ايلغار كرده چون بلاى ناگهان بسر وقت آن شاهزاده غافل رسيد در باغ زاغان وى را دريافته بقتل رسانيد و نسل ميرزا شاهرخ به دو منتهى گرديد مولانا كمال الدين عبد الواسع در تاريخ واقعهء وى گفته\r\nبيت :\r\n شد شهر صفر شهيد و هم شهر صفر * از سال شهادتش دهد باز خبر \r\n\r\nميرزا عمر بن ميران شاه بن امير تيمور\r\nامير صاحب‌قران در نوبت آخر سنه هشتصد و دو كه از توران به كشور ايران آمد ميرزا عمر را در توران حكومت داد و او مدت سه سال در آن ديار داد عدل و داد بداد چون امير از سفر شام و روم بآذربايجان مراجعت نمود در قراباغ او را از ماوراءالنّهر طلب فرمود و حكومت آذربايجان تا سرحد روم و شام را به دو تفويض كرده حكام فارس و عراق را تابع او ساخت و حكومت عراق عرب را به برادرش ميرزا ابو بكر داده و او با ميران شاه رايت مراجعت بصوب بغداد برافراخت بعد از دو سال و نيم خبر فوت امير در تبريز بميرزا عمر رسيد و او از پدر و برادر حسابى نگرفته سرير سلطنت را بوجود خود مزين ساخت و ميرزا ابو بكر را بخدعه از بغداد طلب كرده در قلعهء سلطانيه بقيد انداخت بعد از چند روز كسى معين كرده به سلطانيه\r\n\r\n","description":"","footnote":"","page_name":" 465 ","page_number":567},
  {"content":"\r\n\r\nفرستاد كه ميرزا ابو بكر را بقتل رساند و خاطر خود را از ممرّ او فارغ گرداند چون آن‌كس بد آن خانه كه ميرزا ابو بكر محبوس بود داخل گشت ميرزا ابو بكر پيش دستى كرده آن شخص را با دو نفر ديگر بكشت و از بند بيرون آمده قلعه را تصرف نمود و اين واقعه در سنه هشتصد و هشت بود .\r\nدر اين هنگام ميران شاه در محل كالپوش توقف داشت ميرزا ابو بكر نزد پدر رفته بر سلطنت عراق همت گماشت ميرزا عمر در آذربايجان بود ميرزا ابو بكر سلطانيه را بگشود آنگاه با سپاه كينه‌خواه آهنگ جنگ ميرزا عمر نمود ميرزا عمر نيز به منزل ميانه رسيد اكثر امراء او طريق بىوفائى مسلوك داشته از وى روگردان شدند و نزد ميرزا ابو بكر آمدند چون ميرزا عمر قوت مقاتله با ميرزا ابو بكر را در خود نديد ناچار به طرف عراق و فارس نزد پير محمد و ميرزا رستم روانه گرديد از آنها استمداد نمود و ايشان با عساكر فارس و عراق به قصد ميرزا ابو بكر بحدود درگزين آمدند و ميرزا ابو بكر نيز با لشكرهاى آراسته آذربايجان برابر رفته با يكديگر جنگ كردند ميرزا ابو بكر غالب آمد و ميرزا عمر منهزم شده بخراسان نزد ميرزا شاهرخ رفت آن شهريار وى را اعزاز و احترام كرده استرآباد و مازندران را به دو عنايت نمود چون در آنجا قوت گرفت با ميرزا شاهرخ ياغى گشت .\r\nدر سنه هشتصد و نه در حدود جام جنگ كرده شكست يافت و به طرف مرغاب فرار نمود و خواست بسمرقند رود بسبب زخم كارى كه در بدن داشت بسوى آخرت علم برافراشت .\r\n\r\nميرزا ابو بكر بن ميران شاه بن امير تيمور\r\nشهريار شجاع و دلير بود و به حكم امير در بغداد حكومت مىنمود ميرزا عمر او را فريب داده طلب كرده در قلعهء سلطانيه محبوس ساخت بعد از اندك زمانى از قيد خلاص شده جمعى را به خود متفق ساخت و بر قلعه سلطانيه مستولى گشته لواى اقتدار برافراخت چون اين خبر بميرزا عمر رسيد جهت دفع او لشكر كشيد ميرزا ابو بكر طاقت مقاومت در خود نديد و به محل كالپوش نزد پدر فرار كرد آنگاه\r\n\r\n","description":"","footnote":"","page_name":" 466 ","page_number":568},
  {"content":"\r\n\r\nدر خدمت پدر با لشكر بىمرّ متوجه آذربايجان گشت و نوبت ديگر قلعه سلطانيه را تصرف نمود شوكتش از ايوان كيوان درگذشت بعد از آن باستصواب بعضى از امراء روزى چند پدر را بتخت سلطنت نشانيده بالاخره رقم عزل بر صفحه حالش كشيده بر سرير فرماندهى متمكن گرديد .\r\nو در سنه هشتصد و هشت در نواحى درگزين با برادر و اولاد شيخ عمر مصاف داده ايشان را منهزم گردانيد چنان كه قبل درگذشت آنگاه بصوب عراق و فارس روان شده صلح نموده عنان مراجعت به سمت آذربايجان گردانيد و از آنجا با سپاه فراوان بدفع امير قرايوسف تركمان عازم شده بعد از تلاقى فريقين سه روز بين الجانيين ؟ ؟ ؟\r\nمقابله و مقاتله روى نمود روز سيم بىسبب ظاهرى به طرف مرند و تبريز فرار كرد و در آنجا نيز توقف نكرده به سلطانيه رسيد .\r\nو در سنه هشتصد و نه از قزوين و همدان لشكر فراوان جمع نموده با امير قرايوسف جنگ عظيم نمود ميران شاه در آن جنگ بقتل رسيد و پرده گيانش بدست سپاه امير قرايوسف افتاد و خود پاى فرار در وادى هزيمت نهاده عنان يكران به طرف كرمان انعطاف داد در آن اوان حاكم كرمان سلطان اوانس بن ابدكو « 1 » بود نخست ميرزا ابو بكر را بقدم خدمت استقبال نمود و عاقبت مخالفت كرده ميرزا ابا بكر بسيستان افتاد و بسبب لشكر ميرزا شاهرخ نوبت ديگر بكرمان بازگشته كشته گرديد .\r\n\r\nسلطان حسين بن ميرزا منصور بن ميرزا بايقرا ابن ميرزا شيخ عمر بن امير تيمور\r\nآن شهريار زبدهء سلاطين گوركانيه و سلاله دودمان جغتائيه بود در شجاعت و عدالت و رعايت اهل فضيلت گوى مسابقت از ساير خواقين مىربود و در اعانت علماء و تقويت فضلاء و تعظيم مشايخ عظام اهتمام داشت و براى هر « 2 » مدارس عالى و خوانق متعالى وظايف و ادرارات بنا گذارد « 3 » در زمان او فرقهء علماء و عرفاء در مهاد امن‌وامان و فراغت آسودند و از خوان احسانش تمتعها و راحتها نمودند و مردمان ترك اوطان نموده از بلاد بعيده آمده در سايه مرحمتش تحصيل حال و كمال مىكردند و وزراى آن دولت و امراى آن حضرت بمدلول\r\n\r\n\r\n","description":"","footnote":"\r\n( 1 ) - كذا -\r\n( 2 ) - كذا - محتمل : هر طايفه ، هر كدام ، هر يك ، آنها .\r\n( 3 ) - كذا\r\n","page_name":" 467 ","page_number":569},
  {"content":"\r\n\r\nالناس على دين ملوكهم مراسم رعايت طالبان دانش و بينش بجاى مىآوردند .\r\nلهذا در عهد دولت او بلدهء هرات به مرتبه‌اى معمور بود كه به جهت روى نان بيست و دو خروار كنجد مصرف مىنمودند و ده هزار طالب علم در آن شهر جمع مىبودند بنابراين اكثر اهل فضل و كمال و اصحاب وجد و حال بنام نامى آن پادشاه صاحب اقبال تصنيفات خوب ساختند و باسم وزراء آن دولت و امراء آن حضرت تاليفات مرغوب پرداختند كه تا قيام قيامت نام نيك آن شهريار در صفحهء روزگار يادگار خواهد بود و دانايان هر زمان ذكر جميل وزراء و امناء آن پادشاه را ياد خواهند نمود\r\nبيت :\r\n نام نيكو گر بماند ز آدمى * به كزو ماند سراى زرنگار \r\nاز اخلاص و ارادت آن پادشاه نسبت بمشايخ و عرفاء مورخان نوشته‌اند كه شاه قاسم فيض‌بخش بن سيد محمد نوربخش را آن شهريار از عراق طلب نمود و بشكر آنكه شهريار عراق آن بزرگوار را اذن دهد قصبهء سمنان به شهريار عراق تفويض نمود .\r\nدر تواريخ مسطور است كه سلطان حسين در ابتداء جوانى بعض اوقات در ماوراءالنّهر خدمت ميرزا سلطان ابو سعيد مىنمود و بعضى ديگر از زمان در ملازمت ميرزا بابر بن بايسنقر مىبود در سنه هشتصد و شصت و يك پاى عزت بر سرير خروج و عروج نهاده چندگاه بلدهء مرو را ضبط كرد و بواسطهء بىوفائى بعضى امراء ترك مرو نموده رو بصحرا آورد و در سنهء هشتصد و شصت و دو با حسين بيك معدلو كه ميرزا جهانشاه او را حكومت استرآباد داده بود جنگ نمود استرآباد را مسخر فرمود\r\nو در سنه هشتصد و شصت و سه بعد از كشته شدن سلطان ابو سعيد در بلدهء هرات بتخت سلطنت جلوس نمود و در سنه هشتصد و شصت و پنج ميرزا يادگار محمد را قتل نمود و در اواخر همين سال با سلطان محمود بن سلطان ابو سعيد مصاف داده هزيمت بجانب محمود افتاد و بعد از اين هركس در كار خراسان با او مخالفت كرد مغلوب گشت و پايهء شوكت و جلالتش از ايوان كيوان درگذشت و به نيروى بخت جوان بل بامر حضرت سبحان در اندك زمانى از كنار آب آمويه تا ولايت سمنان را در تحت تصرف آورد تا در سنه نهصد و دو در غايت دولت و اقبال و كمال\r\n\r\n","description":"","footnote":"","page_name":" 468 ","page_number":570},
  {"content":"\r\n\r\nجاه و جلال پادشاهى كرد و در اواخر دولت بسبب عارضهء افليج بعضى از اولاد و و احفاد آن شهريار مخالفت كرده در انهدام و انعدام دولت و مملكت سعى نمودند مكرر ميان او و پسر ناخلفش بديع الزمان و ساير پسران نايرهء قتال اشتغال يافت و در سنه مذكوره بفرمان آن پادشاه پسرزاده‌اش محمد مؤمن ميرزا كه در فضل و كمال يگانه عصر بود بمركز اصلى شتافت بدين سبب فتور موفور باحوال ملك و مال آن خسرو بىهمال به هم رسيد عاقبت در سنه نهصد و يازده در موضع بابا الهى از توابع بادغيس بجهان جاويد خراميد .\r\n\r\nبديع الزمان ميرزا ابن سلطان حسين\r\nبعد از فوت پدرش به شركت برادرش مظفر حسين بامر حكومت پرداختند و ساير برادرانش هريك در ولايتى لواى حكومتى افراختند چون نفاق اولاد سلطان حسين نزد شاهى بيك خان محقق گشت بتعجيل هرچه تمام‌تر از آب آمويه درگذشت و در سنه نهصد و سيزده در نواحى بادغيس بديع الزمان بشرف ملازمت ابو المظفر شاه اسماعيل صفوى متوجه گرديد و پادشاه جهان او را باصناف الطاف مخصوص گردانيده به حكم فرمان همايون او را در شنب‌غازان تبريز منزل دادند و هر روز يك‌هزار دينار جهت اخراجات او تعيين كردند مدت هفت سال در تبريز بود در سنه نهصد و بيست سلطان سليم خان قيصر روم به تبريز آمد او را همراه خود بروم برد و در اسلامبول به مرض طاعون جان بجهان آفرين سپرد و دولت گوركانيه در ولايت ايران به دو منقرض گشت .\r\nفرقه ديگر از آل تيمور در كشور هندوستان سلطنت نمودند و در تلو احوال آن ديار آن فرقه مذكور خواهد شد ان‌شاءالله ،\r\n\r\nگفتار در ذكر بعضى از اكابر و مشايخ آن ديار بر سبيل اختصار\r\n\r\nخواجه عبد الله انصارى\r\nابو اسماعيل عبد اللّه بن منصور الانصارى و منصور از فرزندان مت انصارى است ، مت بفتح الميم و تا مثناة فوقانيه\r\n\r\n","description":"","footnote":"","page_name":" 469 ","page_number":571},
  {"content":"\r\n\r\nوى پسر ابو ايوب انصارى از صحابه حضرت رسول بوده و مت در زمان خلافت عثمان بن عفان با احنف بن قيس بخراسان آمده بود در بلدهء هرات سكونت نمود خواجه عبد اللّه در سنه سيصد و نود و شش در زمان خلافت القادر باللّه از صحراى عدم به فضاى وجود خراميد و عالم بعلوم ظاهرى و باطنى بوده گويند سيصدهزار حديث باسناد حفظ نموده حالات قوى داشت و كرامات بسيار از او ظاهر مىشد .\r\nوى مريد شيخ ابو الحسن خرقانى و او مريد ابو العباس قصاب آملى و او مريد ابو محمد جريرى و او مريد عبد اللّه يحيى و او مريد سيد الطايفة شيخ جنيد بغدادى است .\r\nدر زهد و ورع يگانه و در مجاهده و رياضت وحيد زمانه بوده كتب مفيده به زبان عربى و فارسى تاليف فرموده است .\r\nو مشايخى كه معاصر آن بزرگوار بوده‌اند شيخ ابو عبد اللّه طائى ، و شيخ ابو عبد اللّه باكو ، و ابو نصر ترشيزى ، و ابو الحسن بشرى ، و كاكا ابو القصر بستى ، و شريف حمزه عقيلى ، و خواجه احمد چشتى ، و ابو حفص مخاوردانى ، و شيخ احمد جامى ، و شيخ خضر ، و ابو الحسن طرزى ، و شيخ ابو سلمه ياوردى ، و ابو عبد اللّه رودبارى ، و ابو على كيال ، و ابو على زرگر ، و ابو على بوته ، و ابو عاصم ، و شيخ اسماعيل نصرآبادى ، و شيخ اسماعيل جرقنى ، و ابو سعيد معلم ، و ابو محمد حفص كورتى ، و شيخ عمو ابو العباس نهاوندى ، و شيخ احمد كوفانى ، و ابو الحسن نجار ، و ابو على سياه ، و شيخ ابو سعيد ابو الخير ، و شيخ ابو زرعه اردبيلى ، بسيارى از ايشان را ملاقات و مصاحبت نموده است .\r\nوفات آن بزرگوار در سنه چهارصد و هشتاد و يك در عهد خلافت القائم باللّه عباسى اتفاق افتاده و در محل گازرگاه مدفون گرديد مزارش در آن ديار در غايت اشتهار است .\r\nاز كلمات معرفت سماتش فقره‌اى چند نظما و نثرا نوشته در اين مجموعه ثبت گشت\r\nغزل\r\n اى ز رويت خستگان را بوى درمان آمده * ياد تو مر عاشقان را راحت جان آمده \r\n\r\n","description":"","footnote":"","page_name":" 470 ","page_number":572},
  {"content":"\r\n\r\n سينه‌ها بينم ز سوز هجر تو بريان شده * ديده‌ها بينم ز درد عشق گريان آمده\r\nصد هزاران عاشق سرگشته بينم بر اميد * در بيابان با غمت اللّه‌گويان آمده\r\nعاشقانت نعره الفقر فخرى مىزنند * بر سر كوى ملامت پايكوبان آمده\r\nپير انصار از شراب شوق خورده جرعه‌اى * همچو مجنون گرد عالم مست و حيران آمده \r\nالهى هر كه تو را شناخت هرچه غير از تو بود بينداخت .\r\nرباعى\r\n آن‌كس كه تو را شناخت جان را چه كند * فرزند و عيال و خانمان را چه كند\r\nديوانه كنى هر دو جهانش بخشى * ديوانه تو هر دو جهان را چه كند \r\nالهى از هر دو جهان محبت تو گزيدم و جامهء بلا بر تن خود بريدم و پردهء عافيت خود را دريدم .\r\nالهى اگر كاسنى تلخست از بوستانست و اگر عبد اللّه مجرم است از دوستانست\r\nرباعى\r\n من بندهء عاصيم رضاى تو كجا است * تاريك دلم نور و ضياى تو كجا است\r\nما را تو اگر به طاعت خود بخشى * آن بيع بود لطف و عطاى تو كجاست \r\nالهى كاشكى عبد اللّه خاك بودى تا نامش از دفتر وجود پاك بودى\r\nرباعى\r\n دى آمدم و ز من نيامد كارى * امروز ز من گرم نشد بازارى\r\nفردا بروم بىخبر از اسرارى * ناآمده به بدى بدين بسيارى \r\nالهى توانگران بزر و سيم نازند درويشان با  « نَحْنُ قَسَمْنا »  سازند .\r\nالهى ديگران مست شراب و من مست ساقى ، مستى ايشان فانى و از من باقى .\r\nرباعى\r\n مست توام از بادهء جان آزادم * بند توام از دانه و دام آزادم\r\nمقصود من از خانه و بتخانه توئى * ورنه من از اين هر دو مقام آزادم \r\nالهى اگر مجرمم مسلمانم و اگر گناه كارم پشيمانم همه از تو ترسند و عبد اللّه از خود زيرا كه همه از تو نيك آيد و از عبد اللّه بد .\r\n\r\n","description":"","footnote":"","page_name":" 471 ","page_number":573},
  {"content":"\r\n\r\nالهى اگر بدعا فرمانست ، قلم رفته را چه فرمانست\r\nالهى چون حاضرى تو را چه جويم و چون ناظرى تو را چه گويم .\r\n\r\nافضل الدين ابو باكن المتخلص بآذرى\r\nبانواع كمالات و فضائل آراسته و از خصايل ناستوده پيراسته وى از مريدان اولاد خواجه عبد اللّه انصارى بوده و در بدايت حال ملازمت سلطان ابراهيم غزنوى مىنموده و در آخر حال در خدمت طغان‌شاه سلجوقى اعتبار تمام داشت و در ملازمت آن شهريار لواى ملك‌الشعرائى مىافراشت كتاب الفيه و شلفيه از منظومات او است سبب نظم آنكه پادشاه را ضعف باه دريافته بود حكيم « 1 » كتابى نظم كرده مصور نمود آنگاه غلامى از خواص با كنيزى در خانه‌اى كه ميانه ايشان و سلطان بجز شبكه حايل نبود جاى داد و آن كتاب را در پيش ايشان نهاد و غلام را امر نمود كه به آن صور مختلفه با كنيز مباشرت نمايد و پادشاه را گفت كه از عقب شبكه بىوقوف ايشان مشاهده نمايد چون اين امر تكرار يافت حرارت غريزى زياد شده ماده را كه مانع قيام آلت بود منقطع ساخت .\r\nدر تواريخ مسطور است كه روزى طغان‌شاه نرد مىباخت سلطان دوشش مىخواست اتفاقا دو يك آمد سلطان نظر بغرور جوانى به‌غايت متغير گرديد حكيم اين رباعى را بالبديهه انشاء كرده بمطرب رسانيد و مطرب آن را به آواز خوش و نغمه دلكش به گوش سلطان رسانيد\r\nرباعى اينست :\r\n گر شاه دوشش خواست دو يك زخم افتاد * هان ظن نبرى كه كعبتين داد نداد\r\nآن نقش كه كرده بود شاهنشه ياد * در خدمت شاه روى بر خاك نهاد \r\nگويند سلطان را به حدى خوش آمد كه چشم حكيم را بوسه داد و دهانش را از جواهر مملو ساخت وفات حكيم در زمان سلطان ابراهيم در همان ديار وقوع يافت اين چند بيت از اوست\r\nغزل :\r\n يك نيمه عمر خويش به بيهودگى بباد * داديم و ساعتى نشديم از زمانه شاد\r\nاز گشت آسمانى و تقدير ايزدى * بر كس چنين نباشد و هرگز چنين مباد\r\nيا روزگار كينه‌كش از مرد و آتش است « 2 » * يا قسم من ز دانش من كمتر اوفتاد\r\nوين طرفه‌تر كه من قدرى وام كرده‌ام * از مردك بخيل سبكبار بدنژاد \r\n\r\n\r\n","description":"","footnote":"\r\n( 1 ) - نسخه : حكيم ازرقى\r\n( 2 ) - كذا . محتمل : دانش است .\r\n","page_name":" 472 ","page_number":574},
  {"content":"\r\n\r\n زان پيشتر كه چشم گشايم ز خواب خوش * در خانه گيردم به تقاضاى بامداد\r\nچون كوه بيستون بنشيند به پيش من * بر جاى خواب تكيه زند همچو كيقباد\r\nگويد هرآنچه خواهد و من در جواب او * دارم بسى جواب و نيارم جواب داد \r\nرباعى\r\n تا تن شدم از هوا قرين نفسى * جز ناله ز بنده برنيايد نفسى\r\nفرياد رسم نيست به غير از تو كسى * فرياد ز دست چون تو فريادرسى \r\n\r\nابى نصر ابن ابى جعفر\r\nجامع علوم ظاهرى و باطنى بود و در عبادت و رياضت و مجاهدت سعى بليغ مىفرمود سيصد پير را خدمت كرد و به صحبت خضر رسيد در حرم و مكه و بيت المقدس اربعينات كشيد در آخر عمر به وطن مراجعت نمود صد و بيست و چهار سال عمر يافت در سنه پانصد در زمان خلافت المستظهر باللّه بسراى جاويد شتافت قبر وى در همان ديار است .\r\n\r\nامير حسين بن عالم بن ابى الحسين\r\n« 1 » جامع علوم صورى و معنوى و حاوى فضائل ظاهرى و باطنى بود و در كشف حقايق و شرح دقايق يد بيضا مىنمود .\r\nدر نفحات مسطور است كه سبب آگاهى آن جناب اين بود كه روزى عزم شكار نمود آهوئى پيش آمد خواست تيرى اندازد و او را صيد خويش سازد آهو بوى نگاه كرد و سخن بر زبان آورد كه اى حسين تير بر ما مىزنى و ما را به خاك مىافكنى حضرت كردگار تو را براى معرفت آفريد نه براى شكار و غايب گرديد آتش طلب از نهاد وى برافروخت و هرچه بود و نبود جملگى بسوخت و با جماعتى از صحرانوردان بمولتان رسيد شيخ ركن الدين آن جماعت را ضيافت نمود و چون شب شد حضرت رسول را در خواب ديد كه فرمود فرزند مرا از ميان اين جماعت بيرون آر و به كار آخرت مشغول دار روز ديگر شيخ به ايشان گفت كه در ميان شما سيد كيست ايشان اشارت بامير حسين كردند شيخ وى را از ميان آنها بيرون آورد و تربيت كرد تا بمقامات عاليه رسيد آنگاه اجازت يافته متوجه هرات گرديد اما از كتاب كنز الرموز آن بزرگوار معلوم مىشود كه او مريد شيخ بهاء الدين زكرياست .\r\n\r\n\r\n","description":"","footnote":"\r\n( 1 ) - ايشان به « امير حسينى » مشهور است .\r\n","page_name":" 473 ","page_number":575},
  {"content":"\r\n\r\nاما اصح روايت آنست كه وى مريد شيخ ركن الدين ابو الفتح و او مريد پدر خود شيخ صدر الدين و او مريد پدر خود شيخ بهاء الدين زكريا و او مريد شيخ شهاب الدين سهروردى است .\r\nآن جناب را تصنيفات بسيار است بعضى منظوم چون كتاب كنز الرموز و بعضى منثور چون كتاب نزهت الارواح و صراط المستقيم و آن بزرگوار را ديوان اشعاريست به‌غايت لطيف و آبدار و سؤالات منظوم كه از شيخ محمود شبسترى نموده و جواب فرمود و بناى كتاب گلشن راز بر آنست و غير از اين تاليفات نيز از آن جناب ديده شده اما اسامى آنها در خاطر نبود . جناب امير مدتها در بلدهء هرات بنشر طريقت و تربيت طالبان اشتغال مىنمود تا آنكه در سادس شهر شوال سنه هفتصد و سى و هشت از دار فنا بدار بقا انتقال فرمود .\r\nمزار كثير الانوار آن بزرگوار در مصرخ هرات بيرون گنبد عبد اللّه بن جعفر طيار واقع شده در غايت اشتهار است . مقدارى از اشعار و فقره‌اى از نثر آن بزرگوار تحرير يافت\r\nنظم :\r\n شبلى چه در اين تحير افتاد * روزى در اين سؤال بگشاد\r\nآمد بر آن جهان پرشور * مقبول ازل حسين منصور\r\nپرسيد كه اين چه كارسازيست * در حقه بگو چه مهره بازيست\r\nهراسم چه دارد از مسما * چونست بيان اين معما\r\nاز عين حقيقت آگهم كن * ره تا به كجاست بر رهم كن\r\nاللّه چه لفظ يا چه نام است * كو ورد زبان خاص و عام است\r\nاين نكته اشارت از كجا كرد * لام و الفش چه اقتضا كرد\r\nحلاج كز اين كله نمد داشت * بر صفحه نگر چه نقش بنگاشت\r\nگفتا نيم از حقيقت آگاه * ليكن همه در تو بينم اين راه\r\nبيرون ز تو چون مرا سفر نيست * هستى تو وجه راهبر نيست\r\nتحقيق تو چيست بىتو بودن * زين بيش نمىتوان نمودن\r\nحرفى كه به گوش ما و من گفت * با تو به زبان تو سخن گفت \r\n\r\n","description":"","footnote":"","page_name":" 474 ","page_number":576},
  {"content":"\r\n\r\n اسم و صفتى كه مىكند ياد * ز آنجا كه توئى تو را نشان داد\r\nدر آينه حسن خود نظر كرد * عشق آمد و جمله را خبر كرد\r\nهر يك باشارتى دويدند * كردند بيان چنان كه ديدند\r\nدر ديدنشان شكى نباشد * ليكن همه جز يكى نباشد\r\nچون ديدهء دانش آمد احول * اين مشكل ما نمىشود حل\r\nآن ديده كه آن دوئى نه بيند * جز وحدت معنوى نه بيند\r\nنامى كه همه بگفت و گوى است * از دسته گل مثال بوى است\r\nحرفيست نشسته بر زبانها * درماند ز شرح او بيانها\r\nخلقى بحجاب اين حروفند * سرگشته در اين ره مخوفند\r\nگر پرده حرفها بيفتد * آتش به وجودشان درافتد\r\nقومى ز وجود خويش فانى * رفتند ز حرف بر معانى\r\nاز ظلمت پرده‌ها گذاشتند * در نور صفات محو گشتند\r\nآن طايفه‌اى كه اصل كارند * از نام و نشان خبر ندارند\r\nبيرون شده از صفات و اسما * وز اسم نديده جز مسما\r\nفارغ ز خود و حروف نامند * در عين حضور خود مدامند\r\nاول الف آمد اين درستست * زيرا كه يگانگى نخست است\r\nلام و الفست وصف آن ذات * دورى تو از اين حديث هيهات\r\nها دايره است ما سوى اللّه * يعنى سر و پاى اين گذرگاه\r\nاول همه او است واجب الذات * بيرون ز تصور و خيالات\r\nآنجا همه وحدتست مطلق * تحقيق حقيقت است الحق\r\nاز چون و چگونه و علايق * برتر ز تصور خلايق\r\nآنجا چه نگشت هيچ واقف * زان بسته زبان بماند عارف\r\nنور و صفتست و فعل از اين پس * گر مرد رهى ترا همين بس\r\nهان اى سر و پابرهنه در راه * اينست بيان حرف اللّه \r\n\r\n","description":"","footnote":"","page_name":" 475 ","page_number":577},
  {"content":"\r\n\r\n خون در دل عارفان به جوش است * آنجا همه كس چه يخ‌فروش است\r\nكارى نه به زور غالب ماست * راهى نه به‌پاى مركب ماست\r\nتا ظن نبرى كه هركه زد گام * اين منزل او بود سرانجام\r\nآنجا باشارتى كه كردند * صد قافله را قماش بردند\r\nاى برتر از آنكه عقل گويد * بالاتر از آنكه روح جويد\r\nاى آنكه وراى اين و آنى * كيفيت حال خويش دانى\r\nكس واقف تو به هيچ‌رو نيست * آن‌كس كه ترا شناخت او نيست\r\nآنجا نتوان به هوش بودن * ما را چه به از خموش بودن\r\nكسرا ز تو ذره‌ئى نشان نه * جز درد فراق در ميان نه\r\nهر ذره كه دارد او شمارى * بىدرد فراق نيست بارى\r\nآن بلبل روضهء رسالت * اين پرده زده بوقت حالت\r\nاز غم چه نميرهم دمى من * اىكاش همىنبودمى من\r\nاز دورى خويشتن عجب كرد * نابودن خويش را طلب كرد\r\nدر راه تو اى غريب دلتنگ * بيرون ز تو نيست هيچ فرسنگ\r\nبيگانه ز آشنائى ما است * پيوستن او جدائى ما است\r\nبر گردن تو هم از تو بارى است * اين هستى تو عجيب كارى است\r\nبر هيچ ز خود به خود برى راه * از دورى خود كنندت آگاه\r\nآه اين چه ترانه مىزنم من * عمريست كه جان همىكنم من\r\nاز خويشتنم خبر نيايد * جز يكدم سرد برنيايد\r\nبسيار دويدم از چپ و راست * حاصل نشد آنچه دل همىخواست\r\nصد بار قدم زدم بهر كوه * از خاك درش نيافتم بوى\r\nهر طايفه را بيازمودم * گه پير گهى مريد بودم\r\nدر صومعه‌ها بزرق و طامات * رفتم به بهانهء مناجات\r\nعمرى بدر نياز بودم * در روزه و در نماز بودم \r\n\r\n","description":"","footnote":"","page_name":" 476 ","page_number":578},
  {"content":"\r\n\r\n در مدرسه‌ها ز بهر تاويل * مشغول شدم ز بهر تحصيل\r\nبسيار شبم بروز پيوست * جز باد صبا نبود در دست\r\nبا هر كه دلم زد اين نفس را * آسوده نديد هيچ‌كس را\r\nكسرا به حقيقتش گذر نيست * وز رفتن و آمدن خبر نيست\r\nيا هيچ كسان و هيچ كاريم * در هيچ گميم اگر شماريم\r\nچون هيچ نئيم پس بر اين هيچ * اين واقعه چيست هيچ در هيچ\r\nگويند عنان خود چه تابى * گم شو كه چه گم شوى بيابى\r\nاين نكته نمود ناصوابم * چون گم شوم آنگهى چه يابم\r\nيابنده اگر كس دگر خواست * از گم شدنم پس او چه مىخواست\r\nخود را چه نيافتم در اين راه * نايافته را چه گم كنم راه\r\nنايافته را كسى چه جويد * گم‌گشته ز دورى خودم من\r\nتا كى طلبم در اين تن او را * اين چيست كه گم كنم من او را\r\nكز هيچ شوم من از خود آگاه * خود را بدر افكنم از اين راه\r\nبىمن اگرم رهم نمودى * اين محنت دوريم نبودى\r\nاز بهر تصورى ز ره دور * بودم همه عمر خويش مهجور\r\nچون دره بسى بسر دويدم * جز سايهء خويشتن نديدم\r\nبا اين تك و پويم از پس و پيش * بس مانده‌ترم ز سايه خويش\r\nاز محنت خويش اشك‌ريزان * چون سايهء خود ز خود گريزان\r\nدر حسرت آنكه نور بينم * افتاده چه سايه بر زمينم\r\nنزديكى او مرا كند دور * با سايه بهم نمىشود نور\r\nخورشيد كند ز سايه پرهيز * گفتا چه من آمدم تو برخيز\r\nهمسايه خود شدم از آنست * اين درد دلم كه بر زبانست\r\nامروز منم در اين بيابان * از هر طرفى چه سايه پويان\r\nخود بر سر خود چه سايه‌بانم * محروم ز عكس تو از آنم \r\n\r\n","description":"","footnote":"","page_name":" 477 ","page_number":579},
  {"content":"\r\n\r\n اين پرده چه بىخيال بازيست * هر نقش كه مىزنم مجازيست\r\nمن خود همه تن خيال گشتم * وز پردهء خويش درگذشتم\r\nخود را به خيال باز بندم * باشد كه به پرده در ببندم\r\nدر پردهء غم ز تيره‌روزى * سوزن شدم از خيال‌دوزى\r\nمىآيد و مىروم مشوش * در پرده چو سوزن علم كش\r\nدر پرده خيال خويش ديدم * گفتم به حقيقتى رسيدم\r\nاين بخيه من فتاد بر روى * وين پرده دريده شد در اين كوى\r\nدل نقش رخت بديده بنگاشت * يعنى به خيال كل توان داشت\r\nاز خانه برون دويد سرمست * دستارچهء خيال در دست\r\nسرگشته شد و بسر درافتاد * دستارچه را بباد در داد\r\nتحقيق نشد مجاز هم رفت * وانديده نبود و آن قدم رفت \r\n\r\nمن رسالهء نزهت الارواح مناجات\r\nملكا پادشاها زبان ما را از هرچه زيان ما است خاموش كن و در دل ما جز ياد خودت هرچه هست فراموش گردان آن قالب ما را بتوفيق هدايت كردارى ده و قلب ما را به تبليغ عنايت گفتارى بخش و نورى ده كه ظلمت آب و گل را بر باد دهيم و حضورى بخش كه از فضولى جان و دل برهيم علمى كه عطا كرده‌اى به عمل رسان و يقينى كه ره نموده‌اى بامل رسان .\r\nرباعى :\r\n اى كار ز تو همه فراهم * چون مرهم جمله‌اى مرا هم\r\nزان پيش كه ريزى آبرويم * از روى كرم ده آرزويم \r\nخلوتى ده كه آنجا ما و من نگنجد و سكونى ده كه دو عالم به يك جو نسنجد شناسائى بخش بىپندار معرفت ، آشنائى ده بىخيال محبت ، در مجلس انس نشاطى فرست ، بر بساط قرب انبساطى كرامت فرما .\r\nنظم :\r\n خرد سر رشته گم كرد از تحير * يقينى ده مر او را بىتغير \r\n\r\n","description":"","footnote":"","page_name":" 478 ","page_number":580},
  {"content":"\r\n\r\n فضولى مىكند نفس بدانديش * تو دانائى كه مجروحم از اين نيش\r\nدلم را در غم خود شادئى بخش * به خويش از بند خويش آزادئى بخش\r\nدرون را بىتمنائى برون آر * برون را من نمىگويم كه چون دار \r\nوقتى ده كه اندوه گذشته نخوريم ، حالتى بخش كه رنج ناآمده نبريم ، بغرور وقت حال را مهجور مكن ، به گمان نزديكى ما را دور ميفكن ، گرهى كه نفس بندد بگشاى ، راحتى كه روح خندد بيفزاى .\r\nنظم :\r\n اى خالق خلق و عالم الغيب * مائيم و دمى و عالم غيب\r\nآراسته‌ئى تو هرچه ما راست * اى از نظر تو كار ما راست\r\nعذر همه لطف تو پذيرد * كسرا نكنى تو از بدى رد\r\nسرمايه اميد و بيم داريم * رحم آر كه جمله بيم‌داريم \r\nبىخمار تشبيه و تعطيل مى توحيد روزى كن بىشمار نفى و اثبات قديم تجريد را ارزانى دار شكستگى ما را به اعتقاد درست پيوند كن آلودگى ما را بيقين خالص بدل گردان غفلتى كه رفت بر ما مگير تقصيرى كه آيد از ما درپذير نفس ما را با نفس برابرى ده قدم ما را با دم سراسرى بخش\r\nنظم :\r\n دم نقدم فراغى بخش از اين درد * غم فردا ز وى تا كى توان خورد\r\nبپاش اندر دلم تخم سعادت * بكن بنياد رسم و بيخ عادت \r\nالهى به اين و آنم مگذار گرم داغ تست ، اگرچه من ياغيم كرم باغ تست ، مىدانى كه نفس عاصى آلودهء معاصى است ، و ارتكاب مناهيش نامتناهى است اميد واثق است اگرچه طاعت نيست عزيمت صادقست اگرچه استطاعت نيست و ليكن انديشه را پاى كند است و زبان لال تقصير از عاجز آمد نه از ضال « 1 »\r\nبيت :\r\n اگر كار يك خس به سامان شود * ز درياى رحمت چه نقصان شود \r\n\r\nدر قاعدهء طريقت فرمايد\r\nهر كه دعوى عشق كند قاضى وقت از وى دو گواه طلبد يكى ذكر مدام دوم فكر تمام تا هر دو در حضور متفق اللفظ و المعنى اداى شهادت نكنند دعوى بقطع نرسد و كالا بخصم\r\n\r\n\r\n","description":"","footnote":"\r\n( 1 ) - نسخه : ضلال\r\n","page_name":" 479 ","page_number":581},
  {"content":"\r\n\r\nتسليم نكنند جهد كن تا بكنه اين نكته برسى عزيز من عالم گفتار در اين عالم بسيار است اما عالم كردار بودن دشوار است اين آيت را مفسران روايت نكنند و از شان و نزولش مسافران حكايت كنند\r\nنظم :\r\n بوالعجب سوره‌ايست سورهء عشق * چار مصحف در او يك آيت نيست\r\nعشق را بو حنيفه درس نگفت * شافعى را درو روايت نيست\r\nمالك از كان عشق بىخبر است * حنبلى را در او درايت نيست \r\nهركه در وجود خود سياحت نكرد در بحر معنى سباحت نكرده ، صوفى كسى است كه پنبه از گوش بركشد نه آنكه پارهء پشم در سر كشد ، تصوف تخم اقبالست كه در برآيد نه آنكه از ادبار گرد هر درآيد رونده اين راه تشتت بايد و گوينده اين راز خاموش دفتر عقل شسته بايد و خود را فراموش\r\nنظم :\r\n مجردان طريقت جماعت دگرند * به اين صفت كه تو دارى به آن درت نبرند\r\nبهر درى كه رسى خم مشو چو طاق آخر * كه اهل صفه ما غير خلق كم نگرند \r\nاگر خواهى سر از گريبان برآرى نخست پاى در دامن كش و اگر مردى خط در ما و من كش .\r\n* * * \r\nابو الوليد احمد بن ابى الرجال\r\nجامع علوم ظاهرى و باطنى و حاوى فنون صورى و معنوى بود سيما در علم حديث از امثال و اقران گوى سبقت مىربود در نفحات مسطور است كه وى در اوايل حال مال بسيار داشته و همه را در راه حج و غزا صرف نموده چيزى باقى نگذاشت منقول است كه يكى از دوستان او به چهار هزار درم محتاج گشته بوى اظهار كرد ابو الوليد مبلغ مذكور را در صره كرده نزد آن شخص آورد بعد از مدتى آن دوست مهم خود را كفايت نموده آن مبلغ را نزد او فرستاد وى قبول نكرد و بدان‌كس بازداد آن دوست پيش آمده سلام كرد ابو الوليد گفت اگر رد سلام نه واجب بودى جواب سلام نشنودى آخر چهار هزار درم چه مقدار باشد كه آن را بازفرستى در سنه دويست و سى در زمان خلافت الواثق باللّه آن بزرگوار در همان ديار درگذشت و در قريه اران كه تولد وى بود مدفون\r\n\r\n","description":"","footnote":"","page_name":" 480 ","page_number":582},
  {"content":"\r\n\r\nگشت قبرش در آنجا معروف و مشهور است .\r\n\r\nگفتار در ذكر بعضى از معاصرين\r\n\r\nميرزا محمد شريف\r\nاز ايماق شاملو است فقير دانشمند و عارف پايه‌بلند بود در مكارم اخلاق و مراسم اشفاق يگانه آفاق مىنمود خط نسخ را به‌غايت نيكو مىنوشت و مدار معاش آن بزرگوار از او مىگذشت در به دو حال سفر خراسان و عراقين كرده و با بسيار علماء و مشايخ عصر بسر برده آنگاه ترك مسافرت و مخالطت نموده قرب سى سال منزوى مىبود همواره به وظايف طاعات و عبادات اشتغال مىفرمود و كسب طريقت از خدمت ملا عبد اللّه يزدى و ميرزا محمد تقى جواهرى كرده بود در سنه هزار و دويست و شانزده از اين جهان فانى بعالم جاودانى درگذشت .\r\n\r\nصوفى اسلام\r\nاز طوايف اوزبك بود و در ناحيه كرخ بضم كاف از توابع هرات سكونت مىنمود و در طريقت نقشبنديه سلوك مىفرمود مذهب ابو حنيفه داشت در بدايت حال در بخارا بود چون والى آنجا منكر ذكر جلى بود لهذا او را از بخارا اخراج نمود مدتى در ماوراءالنّهر سفر كرد و مريد بسيار آورد بالاخره بهرات آمده در قريه مذكوره لنگر اقامت انداخت قريب به شصت سال بر مسند وعظ نشسته لواى ارشاد برافراخت .\r\nفقير مىگويد كه در سال دويست و بيست و دو وى را ديدم در آن‌وقت سنين عمرش از نود متجاوز بود ، در مجلس وى پيوسته مثنوى مىخواندند و او معنى مىنمود زياده بر دويست خليفه داشت كه در ولايات خراسان و توران خلايق را ارشاد مىكردند قريب صد هزار خانوار مطيع و منقادش بودند و لباس زرد برنك خاكى شعار خود و متابعان وى بود دولت وافر و ثروت متكاثر داشت و در لوازم مهمان‌دارى و غريب‌نوازى دقيقه‌ئى مهمل و معطل نمىگذاشت و چون در سنه مذكور لشكر قزلباش به طرف هرات عزيمت نمود حاكم آن ديار و جمعى ديگر از افاغنه او را بدفع لشكر قزلباش\r\n\r\n","description":"","footnote":"","page_name":" 481 ","page_number":583},
  {"content":"\r\n\r\nتكليف كردند و او را طوعا و كرها به جنگ قزلباش بيرون آوردند بعد از التقاى فريقين ما بين هرات و غوريان جنگ عظيم اتفاق افتاد و جنود افاغنه شكست يافته صوفى اسلام دستگير شده طايفه قزلباشيه همان‌دم وى را بقتل آوردند و بعضى از اعضاى او را سوختند و بسيارى از مريدان او كه قدم ثبات فشرده بودند كشته شدند و جمعى ديگر جسد نيم‌سوخته وى را برداشته بمسكن خويش آورده مدفون ساختند و قبه عظيم بر سر قبرش برافراختند و اولاد و احفاد بسيار از وى يادگار ماند .\r\n\r\nگفتار در بيان سلسله نقشبنديه\r\nبر ارباب علم و اصحاب حلم پوشيده نماند كه سلسله نقشبنديه منسوبست به شيخ بهاء الدين نقشبند بخارائى و آن فرقه را به دو جهت نقش‌بند گويند اول آنكه نقشبند قريه‌ايست در يك فرسخى بخارا چون شيخ بهاء الدين در آن قريه بود لهذا بدين اسم شهرت نموده مانند سلسله چشتيه چشت قريه‌ايست از قراء هرات چون خواجه احمد از آن قريه برخاست بدين سبب به اين اسم معروف شده . دويم مدار طريقت ايشان بذكر خفى و مراقبه است و در اين دو چيز جدوجهد تمام بظهور رسانند و تمام عمر خود را بر اين دو چيز صرف گردانند\r\nبيت :\r\n اى برادر در طريق نقشبند * تا توانى بر دل خود نقشبند \r\nفقير مىگويد كه آنچه از آن طايفه ديده و مشاهده گرديد آنست كه سلسله نقشبنديه متفرق بسه فرقه‌اند اول جماعتىاند كه موسوم به قلندريه‌اند ايشان رسوم شريعت ندانند و شريعت را از جمله مقيدات خوانند طاعت و عبادت بجا نيارند و نماز و روزه نگذارند نكاح را حرام دانند و تجرد صورى را واجب و لازم شمارند اوراد و اذكار را منكر باشند بنگ بسيار خورند و چرس بسيار كشند خويش را ديوانه خدا مىدانند همواره سياحت نمايند و طريق مسافرت پيمايند ايام پنجشنبه دريوزه را فرض شمارند و آنچه بدست آيد خدمت شيخ آرند و اشعار مشايخ كه مناسب حال ايشان باشد بسيار خوانند آزار رسانيدن و اذيت نمودن بمخلوقات را گناه عظيم دانند آن طايفه را با اسلام به غير از اسم مناسبتى نيست و در فقر و فاقه بجز لباس مشابهتى نى .\r\n\r\n","description":"","footnote":"","page_name":" 482 ","page_number":584},
  {"content":"\r\n\r\nدويم جماعتىاند از اهل سنت و جماعت لوازم شريعت و طريقت بجاى آرند و آداب و سنن حتى المقدور و الامكان فرونگذارند و در وحدت وجود بطريق ظل و ذى ظل قائل و به روش رياضات و مجاهدات شاغل باشند بطريق تصفيه باطن و تجليه روح و تخليه سرّ سعى بليغ دارند و بتهذيب اخلاق و تحصيل احوال به‌غايت كوشند و كسوت عزلت و سهر و جوع و صمت پوشند و جميع مسكرات را حرام دانند حتى قليان و ترياق ، بذكر خفى و جلى و مراقبه جدوجهد تمام دارند و بعضى از آن فرقه منكر ذكر جلى و حلقه ذكر مىباشند و مىگويند كه حلقه ذكر از شايبهء ريا خالى نيست و اين طايفه در مملكت خراسان و زابلستان و كابل و هند و كشمير و ماوراءالنّهر و تركستان و كشور روم و شام و مصر و حجاز و يمن و غيره بسيارند چون اين فرقه در مواظبت امور شرعيه سعى بليغ دارند لهذا اكثر علماء ظاهر از اهل سنت داخل اين جماعت مىباشند .\r\nسوم جماعتىاند بجميع اقوال و افعال و اعمال مذكوره عمل نمايند اما شيعه‌مذهب‌اند و اين فرقه در غايت قلتند بلكه اقل قليلند فقير در مدت بيست و پنج سال سياحت دو سه نفر از اين طايفه ديدم كه مىگفتند طريقه ما نقشبنديه و مذهب ما اثناعشريه است و اللّه يعلم بحقايق الاعتقاد .\r\n\r\nعين على شاه\r\nفاضل گرانمايه و عارف بلندپايه بود و در فقر و فنا و صدق و صفا وى را عديل و نظير نبود و در كشور ايران و هندوستان و كابل بسيار گرديده و به خدمت اكثر مشايخ روزگار رسيده از خلفاى عارف ربانى نور على شاه اصفهانى بود فراست كامل و قناعت شامل و قدم راسخ داشت و همواره تخم شفقت بر دلهاى فقراء و ضعفاء و مساكين مىكاشت اغلب اوقات و اكثر زمان منزوى و به عبادت قلبى و قالبى اشتغال مىنمود و در حدود سنه هزار و دويست و چهارده وفات يافت .\r\n\r\nمحمد كاظم خان بن محمد على خان\r\nاميرى بود كه در علو نسب و سمو حسب و عظمت شان و شرافت دودمان معروف و به وجاهت صورت و محاسن سيرت و كسر نفس وجودت ذهن موصوف در تكريم شريعت نبوى و تعظيم\r\n\r\n","description":"","footnote":"","page_name":" 483 ","page_number":585},
  {"content":"\r\n\r\nطريقت رضوى منفرد و در صدق و صفا و مهر و وفا متفرد\r\nمصرع :\r\n هرچه گويم در كمالش بيش بود . \r\nدر آن‌وقت كه والد بزرگوارش « 1 » امير گردون وقار وفات نمود بسن دوازده سالگى بود چون آثار سعادت و اقبال در ناصيهء حالش پيدا و علامت جاه و جلال ازو جنات احوالش هويدا بود لهذا محمود شاه بن تيمور شاه بن احمد شاه افغان او را مشمول نظر عطوفت گردانيد و همت بر تربيتش گماشته در اندك زمانى بوفور فضائل و كمالات نفسانى ممتاز گرديد مدتى در ملازمت محمود شاه در كمال عزت روزگار گذرانيد تا آنكه صيت فراست و كياست و كاردانى آن امير بىنظير بسمع پادشاه والاجاه تيمور شاه رسيد مسرعى فرستاد و بدار الملك كابل احضار فرمود محمود شاه امتثال فرمان كرده او را باعزاز تمام به خدمت پدر ثريا مقام ارسال نمود چون خان عالى شاه ملازمت « 2 » پادشاه قدردان دريافت شهريار قدر و منزلت وى را يافته پرتو اصناف الطاف شاهى بر وجنات حالش تافته به درجه بلند و مرتبهء ارجمند رسيد تا آخر حيات تيمور شاه در غايت رفعت و جاه اوقات گذرانيد چون به حكم  « كُلُّ مَنْ عَلَيْها فانٍ »  در سنه هزار و دويست و هفت پادشاه درگذشت و پسرش شاه زمان باتفاق امراء افغان بر سرير سلطنت متمكن گشت التفات چندان به حال خان عاليشان ننمود زيرا كه توجه محمودى را دربارهء وى معلوم كرده بود خان ذيشان به حكم آنكه مصرع : زمانه با تو نسازد تو با زمانه بساز ،\r\nمدت نه سال به شدايد زمان مصابرت نموده نظر به لطيفه غيبى داشت تا آنكه در سنه هزار و دويست و پانزده شاه محمود لواى شاهى در آن ديار برافراشت و شاه زمان و وزير او رحمت اللّه خان را گرفته بر ملك موروثى استيلا يافت و به حكم شاه محمود شاه زمان كور و رحمت اللّه خان بديار عدم شتافت خان والاجاه به خدمت محمود شاه رفته اعتبار تمام يافت و شهريار او را بر تمام امراء و اركان دولت مقدم نمود جناب خانى در ملازمت سلطانى خدمات پسنديده بظهور رسانيد و موجب تحسين دوست و دشمن گرديد و در امور جزوى و كلى سلطنت دخل تمام كرد چنان كه\r\n\r\n\r\n","description":"","footnote":"\r\n( 1 ) - كذا .\r\n( 2 ) - نسخه : به ملازمت .\r\n","page_name":" 484 ","page_number":586},
  {"content":"\r\n\r\nمحمود شاه بىمشورت او به هيچ امرى روى توجه نمىآورد .\r\nچون محمود شاه با طايفه قزلباش به‌غايت مايل بود و به آن فرقه سلوك پسنديده مىنمود امراء افغان بنا بر مغايرت مذهب و مخالفت مشرب سلوك محمودى را نه پسنديدند و مجموع افاغنه از محمود شاه برگرديدند هنگامى كه خان عاليشان و جمعى از امراء قزلباش به جنگ غلجائى رفته بودند امراء ابدالى اتفاق نمودند و محمود شاهرا گرفته در بالاى حصار بحبس انداختند و شجاع الملك ابن تيمور شاه برادر اعيانى شاه زمان را در حكومت متمكن ساختند چون امراء مخالف و مؤالف عظمتشان جناب خان را معلوم كرده بودند بودن او را در پايتخت دولت صلاح نديدند و فرمايش شهر برمه بر وى محول شده بخطه كشمير ارسال نمودند قرب دو سال در كمال عزت و جلال در آن ديار روزگار گذرانيد و اوقات فرخنده ساعات خود را به ترفيه احوال فقراء و مساكين مصروف گردانيد .\r\nراقم اين دفتر در آن‌وقت در خطه كشمير مىبود بعد از انقراض مدت مذكور شجاع الملك جناب خان را از كشمير احضار فرمود چون بدار الملك رسيد عارضه‌ئى بوجود گراميش كارى گرديد چون قضا مبرم و اجل متحتم بود علاج اطباء سودى نبخشيد و در سنه هزار و دويست و بيست و دو داعى حق را اجابت كرد فقير نعش آن عزيز مصر عزت را از كابل بمشهد مقدس آورده در دار الحفاظ آسوده گشت رحمت اللّه عليه .\r\n\r\n","description":"","footnote":"","page_name":" 485 ","page_number":587},
  {"content":"\r\n\r\n\r\nگلستان دويم در يافتن ملك زابل كه آن را زاول نيز گويند\r\nبر ضمير خورشيد نظير اهل خبر و بر راى قمر اعتلاى علماء سير پوشيده و مستتر نماند كه مصنفان كتب اخبار و مؤلفان صحف آثار طريق تحقيق آن ديار نه پيموده‌اند و ابواب شرح و بسط آن كشور نگشوده‌اند .\r\nنگارندهء اين دفتر يعنى زين العابدين بن اسكندر بر ايستادگان سرير فضل و هنر عرض مىنمايد كه : زابل كشوريست عريض و مملكتى است مستفيض محدود است از سمت مشرق بولايت كابلستان و از طرف مغرب بملك سيستان و از جانب جنوب بديار سند و از جهت شمال بجبال هزاره و خراسان طولش تقريبا بيست مرحله و عرضش پانزده مرحله ، بيابان او بيشتر از كوهستانست محتويست بر بلاد قديمه و قصبات عظيمه ، مشتملست بر چمنهاى خوش و مراتع دلكش مسكن طوايف افغان و هزاره و قليلى ترك و تاجيك ، قندهار و تبت و غزنين و زمين داور و ميمند و فيروزكوه و فراه از جمله شهرهاى آن ديار است و جميع آن ولايت از اقليم سيم و قليلى از جبال هزاره داخل اقليم چهارم است قديم الزمان در تصرف سلاطين عجم بوده مدتى حكومت آنجا را رستم بن زال نموده بدين جهت رستم را زابلى گويند بعد از انقراض دولت عجم در زمان خلافت عثمان بن عفان آن ولايت مسخر اهل اسلام گشت چون\r\n\r\n","description":"","footnote":"","page_name":" 486 ","page_number":588},
  {"content":"\r\n\r\nاوان خلافت درگذشت اولياى دولت امويه مسخر كردند و مدت هزار ماه رسوم بدعت بجا آوردند ،\r\nچون ماه جاه امويه به مغرب زوال رسيد و خورشيد اقبال عباسيان از مشرق جلال طالع گرديد امناى دولت ايشان تصرف نمودند و مدتهاى مديد در آن كشور مقتدر بودند .\r\nچون در اواسط دولت ايشان باركان خلافت فتور موفور رسيد مسخر ملوك صفاريان گرديد از آن فرقه سلاطين سامانيان استرداد كردند در اواخر دولت آل سامان ملوك غزنويه آنجا را گشودند و سلطان محمود غزنين را دار الملك ساخت و قلاع محكم و بقاع مستحكم طرح انداخت چنانچه در ضمن ذكر غزنين مذكور خواهد شد چندگاه ملوك غور و سلاطين سلجوقيه مسخر كردند و فرقه خوارزمشاهيه از تصرف ايشان درآوردند بموجب مصرع :\r\n هركه را پنج‌روزه نوبت اوست \r\nامراء چنگيزيه آن ولايت را تصرف نمودند و از جانب چنگيز خان و اولاد او ملوك كرت حكومت فرمودند .\r\nبعد از انقراض سلطنت چنگيزيه مدتى ملوك كرت و امراء جغتائيه در آن ديار اقتدار داشتند و هر يك لواى انا و لا غيرى افراشتند چون كوكب سلطنت امير تيمور باليدن گرفت حاكم آنجا طوعا او كرها فرمان واجب الاذعان امير درپذيرفت و همواره در حيطهء تصرف گماشتگان آل تيمور بود .\r\nدر زمان دولت سلطان حسين بايقرا حكومت آن ولايت را ارغون به يك مىنمود چون دولت امير تيمور درگذشت مسخر شاهى بيك خان اوزبك گشت قهرمان الماء و الطين سلطان السلاطين شاه اسماعيل صفوى از وى انتزاع فرمود بعضى اوقات بواسطهء آن ولايت ميان ملوك هند و سلاطين ايران نزاع ظهور مىنمود عاقبت‌الامر بدست اولياى دولت صفويه درآمد در زمان سلطنت سلطان حسين صفوى از تصرف ايشان برآمد و طايفه غلجائى از جماعت افغان آنجا را مسخر كردند و گماشته سلطان حسين را بقتل آوردند نادر شاه والاجاه از آن طايفه انتزاع نمود و به فرقه ابدالى تفويض فرمود بعد\r\n\r\n","description":"","footnote":"","page_name":" 487 ","page_number":589},
  {"content":"\r\n\r\nاز انقراض دولت نادرى احمد خان بن ذو الفقار خان سد و زائى از جماعت ابدالى در سنه هزار و صد و هفتاد افسر شاهى بر فرق نهاد و مملكت زابل و كابل و سند و پنجاب و كشمير و طخارستان و قهستان و بعضى از خراسان را مسخر نمود .\r\nراقم حروف احوال او و اولادش را در ضمن تحرير كابل مذكور خواهد نمود ان‌شاءالله تعالى اكنون كه سنه هزار و دويست و سى و هفت هجريست ايالت آن ولايت با جماعت افغانست .\r\n\r\nاستدراك\r\nمخفى نماند كه در نسب افغان اختلاف فراوانست آن جماعت متفرق به دو فرقه‌اند اول طايفه غلجائى دويم فرقه ابدالى كه ايشان را درانى « 1 » نيز گويند .\r\nمؤلف مؤيد الفضلاء گفته كه در زمان حضرت سليمان شخصى بوده افغان نام در هنگامى كه آن حضرت مسجد اقصى را اتمام مىفرمود افغان را سر كار عمله مسجد نمود و اين طايفه از نسل ويند . و بعضى از اصحاب انساب گفته‌اند كه طايفهء افغان از نژاد حضرت اسحاق بن ابراهيم مىباشند و ايشان مدعيند كه ما از اولاد خالد بن وليد مىباشيم .\r\nاين طايفه از حد هرات و زابل و كابل و سند و هند و كشمير و جبال بدخشان الى اقصاى هندوستان مسكن دارند و مجموع آنها طريق ييلاميشى مىسپارند آنچه در تخمين فقير آمده زياده از هزار هزار خانوارند يورت اصلى فرقه ابدالى ولايت زابل است\r\nدر كتب انساب ايشان مسطور است كه زيرك ولد حسن بن ابدال است و جميع فرقه ابدالى به او « 2 » منسوبست از زيرك چهار فرزند بوجود آمد اول اسى دويم پويل سيم بارك چهارم ميلكو . بخشنده بىمنت پويل را دو فرزند عطا فرمود اول حبيب ، دويم پار . و از حبيب سه پسر جلوه‌گر گشت اول بام ، دويم حسن ، سيم اسماعيل ، بام را دو فرزند بوجود آمد اول صالح دويم و بنك . از صالح يك پسر جلوه‌گر گشت سدو نام اكنون سلطنت در ميان اولاد سدو مىباشد ،\r\n\r\n\r\n","description":"","footnote":"\r\n( 1 ) - نسخه : دران درانى .\r\n( 2 ) - نسخه : از او\r\n","page_name":" 488 ","page_number":590},
  {"content":"\r\n\r\nو از بارك شش پسر بظهور رسيد اول كرج ، دويم نور الدين ، سيم عبد اللّه ، چهارم برماژ پنجم نصرت ششم باكل .\r\nاز نور الدين سه فرزند حاصل گشت اول محمد ، دويم اچك ، سيم بيان ، هركس از اولاد زيرك باشد او را پنج پايه نگويند و هركس از احفاد نور الدين و اسحاق و على بوده باشد داخل پنج پايه است چون بطن بگردد آخر اسم او را زائى آرند يعنى زاده فلان كس مانند سدوزائى و نورزائى و بارك‌زائى . .\r\n\r\nفرقهء غلجائى\r\nمخفى نماند كه غلجائى در اصل غلن‌زائى بوده و غلن بكسر اول و دويم و سكون سيم در لغت ايشان حرام را گويند غلن‌زائى يعنى حرامزاده چون مردى از جماعت ابدالى با زنى فساد كرد پسرى از او بظهور رسيد چون پدرش معلوم نبود به غلن‌زائى موسوم گرديد و اولاد او را نيز غلن‌زائى گفتند از كثرت استعمال غلجائى گرديد . جميع فرق ايشان حنفى مذهب و قومى بىادبند اگر احيانا در ميان ايشان ارباب دانش و اصحاب بينش ظهور نمايد بسبيل ندرت خواهد بود و اكثر آن جماعت در راهزنى و قطاع الطريقى بىبدل و در سفاكى و بىباكى ضرب‌المثلند فقير طوايف اكراد و قبايل اعراب و عشاير الوار و جماعت افغان را به يك مسلك و يك طبيعت ديده .\r\n\r\nقندهار\r\nشهريست دلنشين و مدينه‌ايست بهجت قرين خاكش حسن‌خيز و هوايش فرح‌انگيز آبش خوشگوار و خلقش سازگار غله‌اش ارزان و ميوه‌اش فراوان ، طولش « قوم » و عرضش « لح » قديم الايام آن شهر بجبل متصل بود نادر شاه خراب كرده در قرب آن شهرى بنا نمود و مسمى به نادرآباد ساخت و احمد شاه افغان آن را منهدم كرده در نيم‌فرسخى شهر قديم شهر جديد طرح انداخت و موسوم با شرف البلاد گردانيد و دور آن باروئى كشيد و دور باروى آن را نه هزار گام قرار داده آب روان در ميان شهر آورد و چهارسوى « 1 » خوب و عمارات مرغوب بنا نهاد و در اندرون شهر طايفه هند و و جماعت شيعه و قليلى افغان جاى داد .\r\n\r\n\r\n","description":"","footnote":"\r\n( 1 ) - نسخه بدل : چهار سوق\r\n","page_name":" 489 ","page_number":591},
  {"content":"\r\n\r\nمشتمل است بر چهار محله و چهار دروازه و محتويست بقرب سه هزار باب خانه و صد پاره قريه و چهل هزار ايل ابدالى و قبر احمد شاه در اندرون شهر واقع مشتملست بر قبه رفيع و صحن وسيع و عمارات نيكو و باغات چون مينو مردمش سفيد رخسار و شيرين‌گفتار صبيح‌منظر و لطيف‌پيكر و عموما غريب‌پرور و در مهمان‌نوازى بر ساير آن بلاد سردفترند در بعضى قراى آن طوايف شيعه سكونت دارند و طايفه هزاره سمت شمالى آنجا واقع است قومى بيشمارند ،\r\n\r\nاستنباط\r\nدر اصل قوم هزاره آنچه از آن طايفه شنيده شده آنست كه وقتى بندى در آن ديار بنا نمودند و هر روزى هزار نفر در آن كار مىكردند بند بسته نمىگرديد و به انجام نمىرسيد تا آنكه صاحب ولايت كليه آنكه او را\r\n ارمنى شنطياش مىخوانند * هم يهود ايلياش مىدانند\r\nعارفان باوفاش مىدانند * عاشقان مرتضاش مىدانند\r\nهم نصيرى خداش مىدانند \r\nيعنى مظهر العجائب و مظهر الغرائب حضرت امير المؤمنين على بن ابى طالب عليه الصلاة و السلام بطريق طى الارض بدانجا تشريف آورده بند را بسته‌اند و آن قوم از بلاى زحمت رسته‌اند و حضرت آن هزار نفر را آزاد نموده‌اند و از قيد ذلت اطلاق اكنون آن بند را بند امير و بند بربر مىنامند اين طايفه مىگويند كه ما از اولاد آن هزار نفريم لهذا ما را هزاره مىگويند .\r\nو مسكن ايشان از سمت غرب از هرات الى جبال بدخشان و چترال طولا قرب دو ماه راه ، و جانب جنوب از حد قندهار و غزنى و كابل الى بلخ و خلم و قندز و جهت شمال عرضا قريب به دوازده مرحله است و مساكن ايشان مشتملست بجبال راسيه و تلال عاليه در غايت برودت چنان كه از شدت سرما در اكثر امكنه آنجا گندم نمىرويد و نمك و پنبه حاصل نمىشود اغلب خوراك و پوشاك ايشان گوشت و پوست گوسفند است .\r\n\r\n","description":"","footnote":"","page_name":" 490 ","page_number":592},
  {"content":"\r\n\r\nاز كثرت و عدت ايشان سخنان استماع افتاد اما آنچه تخمين فقير آمد قريب پانصد هزار خانوار مىباشند اغلب آن طايفه شيعه‌مذهب و قريب بيست هزار خانوار غالى و دوازده هزار خانوار سنى و قريب به دو سه هزار خانوار خوارج ليكن همگى جبلى و جنگى از معارف انسانى دور و از كمالات نفسانى نفورند اما در مهمان‌نوازى ممتاز و در شجاعت و دليرى بامتيازند و دو طايفه با يكديگر اتفاق ندارند و در جنگ و جدل با هم هميشه در كارند .\r\nسنك شاه مسعود كه مشهور بسنك پازهر است در قرب هفت فرسخى شهر قندهار است و بعضى آثار از سلاطين كيان در آنجا يادگار است در آن ولايت فرقه‌اى ديدم به زىّ صوفيه بودند و به روش وهم و خيال عمل مىنمودند و مىگفتند كه ما از وهم و خيال رسته‌ايم و بعالم فراغت و آزادى پيوسته‌ايم .\r\n\r\nگفتار در بيان اعتقاد وهميه و خياليه\r\nاين فرقه مىگويند كه آنچه ديده مىشود و مشاهده مىگردد همگى وهم و خيال است و اصلى ندارد و هركس به خيال خويش چيزى پندارد و هركس به خيال خويش ضبطى دارد بهشت و دوزخ موجود نيست و ثواب و عذاب امر وهمى است هركس بوهم و پندار خويش گرفتار است ،  قُلْ كُلٌّ يَعْمَلُ عَلى شاكِلَتِهِ  شاهد اين گفتار است\r\nبيت :\r\n هر تصور در نهادت غالب است * هم بر آن تصوير حشرت واجبست \r\nملائكه و شياطين و اجنه معدوم است و عقول و نفوس و افلاك محض موهوم حسن و قبح اشياء و مدح و ذم اهل دنيا جمله پندار است و فخر و ننگ و صلح و جنگ بوهم و خيال آشكار\r\nبيت :\r\n از خيالى صلحشان و جنگشان * وز خيالى فخرشان و ننگشان \r\nبعثت انبياء و هدايت اولياء كذب و بهتانست و اوامر و نواهى كتب و صحايف سماوى سخنان پريشانست جهت نظام امور خويش چنين يافته‌اند و صلاح خود را چنين دانسته‌اند كه هر چيزى بوهم پديدار است و هر شيئى باقتضاى خيال آشكارا اگر وهم نبودى\r\n\r\n","description":"","footnote":"","page_name":" 491 ","page_number":593},
  {"content":"\r\n\r\nهيچ چيز ظهور ننمودى\r\nنظم :\r\n اى برادر تو همه انديشه‌ئى * ما بقى تو استخوان و ريشه‌ئى\r\nگر بود انديشه‌ات گل گلشنى * ور بود خارى تو هيمه گلخنى \r\nوهم خلاق اشياء است و پديدكنندهء مذهبها\r\nمصرع :\r\n دربند هر آنچه آيى آنى \r\nعالمان جاهل و ملايان غافل مىگويند كه اگر كسى خيرات و حسنات جهت اموات نمايد به مردگان اثرى مترتب مىشود و باعث درجه و ترقى مىگردد و اين وهم بزرگ و خيال سترك است زيرا كه اگر شخصى گرسنه بوده باشد و شخصى ديگر غذائى تناول كند آن شخص گرسنه سير نمىگردد و رفع جوع او نمىشود  وَ لا تَزِرُ وازِرَةٌ وِزْرَ أُخْرى *  بلى اگر كسى تشنه بوده باشد و به خيال آب خواب رود آن شخص در خواب آب مشاهده كند همچون مستسقى از اين معلوم مىگردد كه تمام امور عالم بوهم و خيال مربوط است چنان كه بزرگى گفته\r\nمصرع :\r\n كلما فى الكون وهم او خيال \r\nديگر آنكه كسى را به حكم سلطان به زندان برند و بگويند فردا سلطان تو را خلعت خواهد داد و به ايالت فلان ولايت خواهد فرستاد آن زندان بر آن‌كس مانند روضهء رضوان خواهد بود اگرچه آن‌كس را سلطان بكشد و اگر شخصى را بامر سلطان در بوستان و عمارت چون جنان بنشانند و اصناف الطاف بر وى اظهار نمايند آنگاه بگويند كه فردا پادشاه ترا قتل خواهد نمود آن بوستان بر آن شخص مثال زندان بلكه حفرهء نيران خواهد بود اگرچه پادشاه آن شخص را نكشد .\r\nپس معلوم شد كه جميع امور عالم موهومى است اين علماى بيهوده‌گوى و ملاهاى فتنه‌جوى جهت حب جاه و وسعت دستگاه خلق را بوهم انداخته‌اند و عوام كالانعام را به خيال حيران ساخته‌اند از نكير و منكر و فشار قبر و هيبت عزرائيل مردم را مشوش سازند تا بدين‌وسيله و به اين حيله نان خود را به روغن اندازند هر كسى را گوشى است در تن او هر موئى را « 1 » هوشى است كه در آن واحد چندين هزار كس به دريا غرق شده نهنگان مىخورند و چندين هزار كس در صحرا گم گشته پلنگان مىدرند و چندين هزار كس را در ولايات هند و سند و غيره مىسوزانند سؤال و جواب نكير و منكر\r\n\r\n\r\n","description":"","footnote":"\r\n( 1 ) - كذا .\r\n","page_name":" 492 ","page_number":594},
  {"content":"\r\n\r\nكجاست و در زمان واحد كى رسيد و فشار قبر چگونه است و عزرائيل كى آمده و قبض روح چگونه نموده پس معلوم شد كه اين جمله وهم و خيال بود\r\nبيت :\r\n فكرهائى كه پخت واعظ خام * همگى را خيال مىبينم\r\nآن خيالات بىثبات ورا * من خيال محال مىبينم \r\nاگر وهم و خيال نبودى شخص واحد بر اهل كشورى چگونه حكم نمودى و اهل آن كشور چگونه از وى ترسيدندى و همگى هراسيدندى ديگر آنكه اگر مرده‌ئى در خانه‌اى بوده باشد زنده‌اى پيش آن مرده برود البته از وى بترسد سيما هنگام شب و همچنين اگر كسى در زمين هموار رود همان كس اگر بر سر ديوار رود خم شود و بهراسد پس معلوم شد كه همه عالم وهم و خيالست جمعى شريعت را دام كرده‌اند و گروهى از طريقت دم مىزنند و فرقه‌اى از حقيقت مىلافند و زمره‌اى از معرفت مىبافند هر يك دعوى حق مىكنند و ادله و براهين در اثبات واجب مىآرند و آن نيز وهم و پندار است .\r\n« كلما ميزتموه باوهامكم بأدق معانيه فهو مخلوق مثلكم مردود اليكم »\r\nشاهد اين گفتار است اين اعتقاد طرفه پوزبند و صاحبش شگفت خورسند است تن به آتش سوخته جان بباد فنا دهد كه من فلان مذهب دارم و دل از آبروى شسته و سر به خاك هلاك نهاده كه من در وادى فلان ملت پا مىگذارم اگر از صاحبان هفتاد و سه مذهب بلكه از جميع اصحاب ملل و مذهب سؤال نمائى و در پرسش گشائى كه چه كيش دارى و بر لوح خاطر چه مذهب مىنگارى جوابش جز وهم و پندار و پاسخش جز خيال و انگار نيست اگر ترقى نمايد  إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ  سؤال را جوابست اگر بر سؤال بيفزائى ضرب و شتم مشاهده نمائى .\r\nحاصل آنكه نظام عالم بوهم منوط است و انتظام امور بنىآدم به خيال مربوط اگر وهم نبودى احدى اطاعت كسى ننمودى .\r\nاين فرقه در ساير ايران « 1 » نيز مىباشند و در لباس مسلمانان جلوه‌گرند گويند مبدع اين مذهب سوفسطا « 2 » بوده و شخصى در زمان سلطان محمود در غزنين در مذهب وهميه كتاب مبسوط تاليف نموده و براهين عقليه و دلايل نقليه اثبات مذهب خياليه كرده « 3 » .\r\n\r\n\r\n","description":"","footnote":"\r\n( 1 ) - بستان : اين فرقه در ايران و هندوستان و روم و ساير مرزوبوم . . .\r\n( 2 ) - نسخه : سوفط\r\n( 3 ) - اين مبحث در كتاب بستان السياحة مبسوطتر است رجوع كنيد به صفحه 132 بستان السياحة\r\n","page_name":" 493 ","page_number":595},
  {"content":"\r\n\r\n\r\nگفتار در بيان اعتقاد هندوان بر سبيل اختصار\r\nبر راى محققان اخبار و مدققان آثار پوشيده و مستتر نماند كه هندوان گروه بسيار و قوم بيشمارند و اعتقاد مختلف دارند همگى تناسخى مذهب باشند و احوال تمام آن فرقه بطريق تفصيل در تلو كشور هندوستان مذكور خواهد شد ،\r\nاين فرقه مىگويند مدار روزگار بر چهار دور است ابتداى .\r\nدور اول « 1 » هفده لك و بيست و چهارهزار سالست و اين دور به زبان هندوان بيت جلاست در اين دور اوضاع تمام جهان فردا فرد بر صلاح و سداد باشد و غنى و فقير و صغير و كبير راست‌كردار و درست‌گفتار باشند و در مرضيات الهى سلوك نمايند و عمر طبيعى مردم اين دور يك لك سالست .\r\nدور دويم مسمى به ترنياست « 2 » بقاى اين دور دوازده لك و نود و شش هزار سال باشد در اين زمانه سه حصه اوضاع آدميان به مقتضاى رضاى الهى باشد و عمر طبيعى آدميان در اين روزگار ده‌هزار سالست .\r\nدور سيم بنام دواير « 3 » اشتهار دارد اين دور هشت لك و شصت و چهارهزار سال باشد در اين ايام دو حصه روش جهانيان در درست‌گفتارى و راست‌كرداريست و عمر طبيعى مردمان هزار سالست .\r\nدور چهارم كه بكل چك شهرت دارد امتداد اين دور در چهار لك و سى و دوهزار سال باشد در اين دور سه حصه اطوار عالميان بر فساد و ناراستى است و عمر طبيعى در اين زمان صد سالست .\r\nو ضابطه ايام هر دور آنست كه مقدار كل چك كه بر دواير افزون شود مدت ترينا مىشود و چون مقدار كل چك بر مدت ترنيا زياده شد مدت ست چك مىگردد ، به حساب آن فرقه الحال كه سنه هزار و دويست و سى و هفت هجريست چهارهزار و هشتصد و نود سالست از دور كل چك گذشته است .\r\nاتفاق ايشان بر آنست كه عنصريان پنج است چهار معروف و خامس اكاس است بستان :\r\n\r\n\r\n","description":"","footnote":"\r\n( 1 ) دور اول ست جك بفتح سين باشد\r\n( 2 ) - دور دوم ترتياجك\r\n( 3 ) - دور سوم ددايرجك بفتح دال .\r\n","page_name":" 494 ","page_number":596},
  {"content":"\r\n\r\nعوام آن طايفه اكاس آسمان را گويند اما دانايان آن قوم بوجود آسمان قائل نيستند و از اكاس محل خالى كه آن را هوا مىنامند مىخواهند و مىگويند كه آنچه بكواكب اشتهار دارد ذوات قدسيه بزرگان سلف است كه بواسطهء رياضات نفس‌الامريه و عبادات قدسيه نورانى هيكل و روحانى پيكر شده تخلق باخلاق الهى و تشبه باوصاف كما هى پيدا كرده در مدارج ارتفاع سرورى مىنمايند و به ارادت نفسيه در عالم علوى طيران مىفرمايند حضرت خلاق شخص تجرد نهاد و دانش نژادى را كه مسمى به برهماست « 1 » باختلاف روايات از كتم عدم به جلوه‌گاه وجود آورد و او را وسيله ابداع آفرينش و سبب ايجاد عالم كرد و برهما انسان را از مكمن كون به مصطبهء ظهور آورده چهار فرقه ساخت اول برهمن ، دويم كترى ، سيم پسس ، چهارم سود ، طايفه اولى را به جهت مجاهدات و رياضات و حفظ احكام و ضبط حدود معين نمود و پيشوائى معنوى به ايشان مفوض بود و گروه ثانى را به جهت رياست و حكومت صورى نصب كرد و مقتدائى عالم ظاهر را به حيطهء تصرف ايشان درآورده و فرقه ثالث را به جهت مزارع و مكاتب و ساير حرفه معين نمود ، جماعت رابع را به جهت اقسام خدمت مقرر فرمود .\r\nبرهما به تأييدات سلطانى و الهامات ربانى كتابى كه متضمن صلاح معاش و معاد باشد بظهور درآورد آن را پند مىنامند و آن پند مشتمل است بر صد هزار شكول كه عبارت از چهار جرن بكسر اول و دويم و سكون نون و هر جرن كمتر از يك اچهره و زياده از بيست و شش اچهره نيست و اچهره عبارت از يك حرف يا دو حرف ساكن باشد\r\nاين گروه مىگويند كه عمر برهما كه مخترع كتاب پند است صد سالست و هر سال آن سيصد و شصت روز است و هر روز آن مشتمل بر هزار و چهار روز مذكور است و هر شبى بدستور روز متضمن هزار و چهار شب مسطور است تا حال چندين برهماى بىحد و شمار در عالم آمده و در پرده اختفا خراميده‌اند . آنچه از دانشوران ايشان شرح احوال برهما شنيده شد آنست كه برمهاى موجود هزار و يكم است و از عمر او پنجاه سال و نه روز گذشته است و شروع در نصف روز سال پنجاه و يكم است سبحان الله العلى العظيم .\r\n\r\n\r\n","description":"","footnote":"\r\n( 1 ) - نسخه و بستان : برمها\r\n","page_name":" 495 ","page_number":597},
  {"content":"\r\n\r\nاين گروه مىگويند كمال بر دو نوع است كمال ناقص و كمال تام اما كمال ناقص آنست كه شخص در اين نشئه طاعت و عبادت بجا مىآورد و نماز و روزه مىگذارد بطمع آنكه حقتعالى او را به بهشت برد موافق اطاعت و عبادت وى را به بهشت مىبرد و مدتى معين در بهشت مىماند و حظوظ نفسانى خود را بكمال مىرساند چون مايه‌اش به‌غايت مىرسد و ذخيره‌اش به نهايت مىانجامد اللّه تعالى او را از بهشت بيرون مىآورد از راه عنصر و مواليد به دنيا مىآيد و دوباره ابواب محنت و رياضت به روى خويش مىگشايد باز چون مستحق بهشت مىشود او را به بهشت مىبرد و ابدالآباد بدين آمد و رفت گرفتار است اگرچه اين ظاهرا نوعى كمالست اما در باطن نقص كمالست اما كمال تام آنست كه شخصى در اين عالم طاعت و عبادت مىكند و مرتكب مجاهده و رياضت مىشود ليلا و نهارا به ياد خداست سرا و جهرا در رضاى مولا او را بجز رضاى حق مطلب و مقصدى نيست بلكه در فكر و رضاى حق سبحانه و تعالى نيز نمىباشد از براى آن پرستش مىكند كه او مستحق پرستش و عبوديت است و سزاى بندگى و عبديت چون بر اين خيال ورزش نمايد و از اين انديشه بيرون نيايد بعد از انقطاع متعلقات از بدن به حق و اصل مىشود و قرب يزدان او را حاصل مىگردد و احوال او مانند گندم است كه او را برشته كرده باشند و او هرگز نخواهد روئيد و بر اين نشاء رو نخواهد گردانيد .\r\nاگر شخصى گناهكار و تبه‌روزگار است در همين عالم موافق گناه و معصيت خويش دور مىزند اگر گناهش بسيار است بجماد مىپيوندد و از جماد به نبات مىآيد و از نبات به حيوان مىرسد و حيوان انسان مىشود و چندين هزار سال در اين ادوار عذابهاى گوناگون مىكشد و مرارت از حد افزون مىچشد و اگر عصيانش كمتر است بمقام نباتى مىرود و اگر ديگر كمتر است حيوان مىشود مطابق اعمال خود و مناسب آن حيوان مىگردد چنان كه اگر حسود بوده گرك مىشود و اگر در شهوت حرص نموده خوك مىگردد و اگر مردم را پيكار گرفته گاو مىشود و اگر از خلق رشوت پذيرفته شغال مىشود و اگر غريب را آزار مىكرده سگ مىگردد و اگر مطلق موذى بوده مار و عقرب مىشود و اگر زر و سيم دوست مىداشته موش مىشود و اگر حرص و آز\r\n\r\n","description":"","footnote":"","page_name":" 496 ","page_number":598},
  {"content":"\r\n\r\nو آز داشته مورچه مىشود و اگر حريص حب و جاه و نسب بوده شير و پلنگ مىشود\r\n هر تصور در نهادت غالبست * هم بر آن تصوير حشرت واجبست \r\nمىبايد كه اين‌همه ادوار و اطوار را طى نموده انسان بشود و سعى بليغ نموده كه به مبدأ برسد و اگر نرسد به همين عذابهاى جلالى و جمالى مبتلا شود تا بكمال برسد بسا باشد كه صد هزار بار دور مىزند و بكمال نمىرسد همين دوزخ است . اين بود خلاصهء اعتقاد هندوان كه مذكور گرديد و العلم عند اللّه تعالى .\r\n\r\nغزنين\r\nشهريست دلگشا و قصبه‌ايست روح‌افزا ، آبش معتدل و هوايش به سردى مايل ، از اقليم سيم ، طولش « قدك » و عرضش « لح له » آن شهر در دامان كوه اتفاق افتاده سمت شمالى وى گرفته سه طرفش گشاده است آن قصبه از بلاد زابل ، و ميان كابل و قندهار اتفاق افتاده است ملوك غزنويه آنجا را دار الملك نموده‌اند و در زمان دولت ايشان به‌غايت معمور بوده ، از وسعت و عظمت آنجا مورخان گفته‌اند كه در زمان دولت سبكتكين هزار باب مسجد و هزار مدرسه در آن شهر بوده چون سلطان حسين جهانسوز غورى آن ولايت را مسخر نمود مدت هفت شبانه‌روز آتش برافروخت و تمام عمارت و محلات و قلاع و بقاع او را بسوخت اكنون قريب هزار باب خانه و بيست پارچه قريه ويرانست مردمش حنفى مذهب و قوم متعصب و بىادبند غله‌اش خوب و ميوه‌اش فىالجمله مرغوبست در كنار آن شهر رودى جارى منبعش از كوهستان هزاره از سمت شمالى آنجا برخاسته به طرف جنوب روانست .\r\n\r\nگفتار در بيان احوال ملوك غزنويه\r\nبر ضماير مهر مآثر ناصبان رايات دانش و خاطر معرفت مدار فارسان ميدان بينش مخفى و پوشيده نماند كه ملوك غزنويه چهارده نفر بودند و مدت نود و هشت سال سلطنت نمودند .\r\n\r\n","description":"","footnote":"","page_name":" 497 ","page_number":599},
  {"content":"\r\n\r\n\r\nالبتكين\r\nمملوك عبد الملك بن نوح سامانى بود بنا بر قابليت و استعداد روز بروز درجه‌اش مىافزود تا امير عبد الملك وى را والى خراسان گردانيد چون عبد الملك از اقليم فنا به كشور بقا خراميد ولدش امير منصور در صغر سن بود امراء دولت سامانى از البتكين در امر سلطنت استمزاج كرده وى اسحاق را بر منصور ترجيح نمود بنا بر تقدير و مساعدت بخت امير منصور به درجه سلطنت رسيد و با حداثت سن در حكومت متمكن گرديد چون كينه ديرينه از البتكين در سينه داشت خواست از وى انتقام كشد بنابراين فرمان صادر شد كه بدار الملك شتابد البتكين دانست كه اگر پيش منصور برود بجان امان نيابد لهذا غلامان و ملازمان خود را جمع كرده با ايشان مشورت نمود جواب دادند كه ما بندگان حضرت شمائيم و به هرچه اشاره شود بدان اقدام مىنمائيم\r\nبيت :\r\n هرچه فرمائى بجان فرمان بريم * گر خلاف آن كنيم ما كافريم \r\nالبتكين بعزم رزم بصوب غزنين روانه شد منصور ده هزار سوار بگرفتن او مأمور كرد و البتكين در درهء تنگ رحل اقامت افكند و با هفتصد غلام طرح جنگ درانداخت چون آن محل ضيق بود و كثرت و قلت لشكر برابر مىنمود لشكر منصور شكست يافت و البتكين بغزنين شتافت و در سنه سيصد و پنجاه و دو آنجا را بگرفت و حاكم غزنين طوعا و كرها فرمان وى بپذيرفت مدتى به حكومت آنجا اشتغال داشت در سنه سيصد و پنجاه و سه علم جهانگيرى بصوب آخرت برافراشت .\r\n\r\nاسحاق بن البتكين\r\nبعد از پدر بر سرير حكومت نشست و ابواب جور و ستم بر بست و دست عدل و داد بگشاد و بنياد حكومت بر عدل نهاد بعد از چندگاه عزيمت تختگاه آل سامان كرد و سبكتكين را در آن سفر همراه آورد و در غيبت امير منصور فرمان ايالت بنام او صدور يافت و اسحاق مراجعت نموده بدار الملك شتافت چون بو على غلام پدرش ياغى بود با وى جنگ كرده غزنين را مسخر نمود و در سنه سيصد و پنجاه و پنج وفات يافت .\r\n\r\nميركد\r\nوى سرور حجاب و مقدم بواب بود بر معارج حكومت عروج نمود بعد از چندگاه متوجه قلعهء كردين گرديد در پاى قلعه\r\n\r\n","description":"","footnote":"","page_name":" 498 ","page_number":600},
  {"content":"\r\n\r\nبر مقتل او تيرى رسيد و در سنه سيصد و شصت و دو در قلعه عدم منزل گزيد .\r\n\r\nسبكتكين\r\nبر راى عالم‌آراى ارباب نسب و اصحاب حسب پوشيده نماند كه چون يزدجرد بن شهريار از لشكر اسلام هزيمت يافته بمرو افتاد و در آنجا بتيغ بىدريغ آسيابانى رو بعالم ديگر نهاد اولاد يزدجرد بديار تركستان متوجه شدند و با تركان خويشى كردند نسب سبكتكين بر اين موجب بيزدجرد مىرسد : سبكتكين بن قراحق بن قراارسلان بن قرانعمان بن يارى جان بن فيروز بن يزدجرد شهريار . در زمان عبد الملك بن نوح تاجرى سبكتكين را ببخارا آورد چون البتكين آثار اقبال از جبهه حالش مشاهده كرد وى را خريدارى نمود دختر خود را به عقدش درآورد و سبكتكين بعد از فوت البتكين و عزل بو على بر سرير حكومت متمكن گشت چون از حكومتش قريب بيست سال درگذشت در بلخ بيمار شده هواى غزنين نمود در اثناى راه در سنه سيصد و هفتاد و پنج از اين سراى سپنج انتقال فرمود لقب وى ناصر الدوله بود و بسيارى از بلاد هند و سند بگشود در شدت و محنت صبور و در دين و ملت متعصب و غيور بود .\r\n\r\nسلطان محمود بن سبكتكين\r\nخسروى نامدار و شهريارى معدلت شعار بود و در جهانگيرى و جهان‌دارى گوى سبقت از ساير سلاطين مىربود در رعيت‌پرورى و عدالت‌گسترى منفرد و در تكريم علماء و فضلاء و تعظيم مشايخ و فقراء متفرد بود قرب هزار بتخانه و آتشكده در كشور هند به مسجد و خانقاه مبدل كرد و بسيارى از ممالك هند و سند و ترك و ماوراءالنّهر و خوارزم و خراسان و عراق در حيطه تصرف آورد امير نوح سامانى او را مخاطب بسيف الدوله گردانيد و از دار الخلافه بيمين الدوله و امين الدوله ملقب گرديد .\r\nدر تواريخ مسطور است كه عمارت روضهء رضويه از آن شهريار است سبب عمارت آن بود كه سلطان محمود در مذهب خويش تعصب مىنمود گنبد آن حضرت را انداخت و خلق را از زيارت منع ساخت شبى كه بهتر از روز بدبختان بود سرور اولياء على مرتضى عليه السّلام را در خواب مشاهده نمود كه اشارت بدان گنبد خراب كرده فرمود كه\r\n\r\n","description":"","footnote":"","page_name":" 499 ","page_number":601},
  {"content":"\r\n\r\nاين تا كى خواهد بود پس صباح آن روز معمار بطوس فرستاد و بنياد آن عمارت نهاد اكنون گنبدى كه بر سر مزار كثير الانوار آن بزرگوار است همان بناء است .\r\nدر روضة الصفا مسطور است كه سلطان محمود در دو سه روز قبل از آنكه فوت مىنمود فرمود فرشهاى زرنگار در صفه‌اى كه مقابل مجلس او بود بگستردند و خزاين و دفاين بيرون آوردند نقود و عقود و جواهر و اقمشه و امتعه هفت كشور در آن صفه گذاشتند اسبان و استران و اشتران و فيلان در محاذى قصر او بازداشتند غلامان ماه‌پيكر و ملازمان زرين‌كمر در برابرش ايستادند وزراء و امناء دولت همگى گوش بر فرمان او نهادند و آن صفه كه در آن اقسام جواهر ريخته بود در نظر بيننده مانند گلستان ارم مىنمود سلطان محمود به نظر حيرت « 1 » در آنها نگريستى و به چشم حسرت گريستى سه روز على الاتصال بر اين منوال بود با وجود آنكه مىدانست كه دو سه روز ديگر رحلت خواهد نمود از آن مال كه عشر عشير آن از خيال قارون نگذشته بود درمى به مستحق نداده دينارى به كف محتاجى ننهاد آخرالامر به حسرت بمرد و آن خزاين و دفاين را به وارثان سپرد معنى حديث\r\n« بشر مال البخيل بحادث او وارث »\r\nهمين و علاوه بر آن حسابش با كرام الكاتبين است .\r\nدانائى مىگويد اشخاصى كه به محنت بسيار و مشقت بيشمار جمع مال مىنمايند و در اندوختن زر و سيم ابواب مكر و حيل به روى كس و ناكس مىگشايند و بكذب و نفاق و حقد و شقاق دولت و ثروت مىاندوزند و بسبب حب مال آتش ظلم و ستم مىافروزند و در رضاى حق سبحانه و تعالى مفلسى را به فلسى خوشنود نمىگردانند و لب نانى به محتاجى و پريشانى نمىرسانند نمىدانم كه آيه كريمه  « الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ فَبَشِّرْهُمْ بِعَذابٍ أَلِيمٍ »  را چه تفسير مىكنند و از كلام ملك علام   « يَوْمَ لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ »   چه مىفهمند خردمند آنست كه اگر جائى رود دشمن همراه نبرد و مرادف دوست شود چون كسى زر و سيم دوست دارد بايد كه در دنيا نگذارد و او را لوجه اللّه ايثار كند تا در آخرت با ثواب او همنشين گردد .\r\n\r\n\r\n","description":"","footnote":"\r\n( 1 ) - نسخه : حسرت\r\n","page_name":" 500 ","page_number":602},
  {"content":"\r\n\r\n\r\nسلطان محمد بن سلطان محمود\r\nملقب بجلال الدوله بود وليعهد پدر بود بجام مدام و دلبران سيم‌اندام رغبت تمام مىنمود و از سرانجام مهام مملكت غافل و از امور جمهور رعيت ذاهل بود و در به دو جلوس از اقصاى هندوستان تا نشابور خطبه شاهى به نامش خواندند و بوجوه دنانير سكه به اسمش زدند و برادرش سلطان مسعود در حين فوت سلطان محمود در اصفهان بود . در تواريخ مسطور است كه سلطان محمود در آخر حيات چون خواست محمد را وليعهد سازد انديشه نمود كه مسعود را دور اندازد زيرا كه برادر بزرگتر بود شايد كه با محمد منازعه نمايد و باب موافقت نگشايد بدين سبب متوجه عراق گرديد و ملك رى را از ملوك ديالمه مستخلص گردانيد و از رى تا همدان را مسخر كرد و بمسعود سپرد و با او گفت كه سوگند ياد كن كه با برادر خود محمد مخاصمت ننمائى و طريق مخالفت نه‌پيمائى مسعود جواب داد كه او بيايد قسم ياد نمايد كه بعد از تو مجموع اموال ترا با من على كتاب اللّه قسمت نمايد و از حكم الهى سرباز نزند من نيز سوگند مىخورم كه از خصومت بگذرم اكنون من در همدان و او در غزنين اين معنى چگونه صورت بندد و اين امر را سلطان چگونه پسندد هرچند سلطان محمود سعى نمود مسعود قبول نفرمود . چون سلطان محمد بعد از پدر به برادر بزرگتر التفات نكرد و شب و روز را بعيش و طرب و لهو و لعب بسر آورد سلطان مسعود با لشكر نامحدود رو بزابل نهاد و سلطان محمد نيز با سپاه آن ديار آمده در مقابل ايستاد على الصباح ناگاه كلاه از سر سلطان محمد به زمين افتاد عقلاء اين معنى را به فال بد گرفتند امراى محمودى در سنه چهارصد و بيست و يك وى را گرفته از سلطنت خلع كردند و سلطان مسعود را باحتشام تمام بغزنين آوردند و بر سرير ملك موروثى نشاندند و خطبه بنام ناميش خواندند .\r\n\r\nسلطان مسعود بن سلطان محمود\r\nملقب بنصير الدوله بود چون برادرش را ميل كشيد و در قلعه بكتاباد محبوس گردانيد در امور سلطنت متمكن گشت وصيت اقتدارش از گردون درگذشت اما در زمان او كار\r\n\r\n","description":"","footnote":"","page_name":" 501 ","page_number":603},
  {"content":"\r\n\r\nسلاجقه بالا گرفت و اركان دولتش سستى پذيرفت در سنه چهارصد و سى و يك با آن فرقه مصاف داد و از ايشان شكست يافت روى بغزنين نهاد و بعد از وصول بدار الملك پسر خود مودود را با لشگر آراسته در سنه مذكوره بدفع سلاجقه فرستاد و خود بعزم قشلاق با برادر مكحول روانه هند گشت در حينى كه از آب سند مىگذشت غلامان بر وى خروج كرده محمد مكحول را به سلطنت برداشتند و لواى مخالفت سلطان مسعود را برافراشتند سلطان مسعود با خوارج مقاتله نموده شكست يافت بالاخره بدست احمد بن محمد مكحول بوادى عدم شتافت . در روضة الصفا مذكور است كه چون سلطان مسعود اسير پنجه تقدير شد احمد به خيمه‌ئى كه مسعود را بازداشته بود درآمد و كلاه از فرق عم برداشت عبد الرحمن برادرش احمد را دشنام داده طاقيه از سرش گرفته بر فرق مسعود گذاشت بواسطهء همين رعايت ادب كه نمود چون سلطان مودود ابن مسعود بر عم استيلا يافت احمد را كشت و از خون عبد الرحمن درگذشت .\r\n\r\nسلطان مودود بن سلطان مسعود\r\nلقبش شهاب الدوله و كنيتش ابو الفتح بود در عدل و داد سعى بليغ مىنمود چون خبر واقعه پدر شنيد يورش خراسان ترك نموده متوجه دار الملك گرديد در سنه چهارصد و سى و دو « 1 » با سلطان محمد مكحول و پسرش مصاف داده بر ايشان استيلا يافته هر دو را بعدم فرستاد و با سلاجقه صلح كرده دختر جعفر به يك سلجوقى را بنكاح درآورد و در سنه چهارصد و چهل و يك انتقال نمود مدت سلطنت وى نه سال و دو ماه بود .\r\n\r\nسلطان على بن سلطان مودود\r\nملقب ببهاء الدوله بود به عقيده صاحب گزيده دو سال سلطنت نمود .\r\n\r\nعبد الرشيد بن سلطان محمود\r\nلقبش سيف الدوله بود مدتى در قلعه‌اى كه سر راه بست واقع است محبوس بود هنگامى كه عبد الرزاق با عساكر سيستان برگشته از آنجا مىگذشت عبد الرشيد از قيد خلاص گشت و آن لشگر را به خود دعوت نمود ايشان او را به سلطنت برداشتند طغرل نام نمك به حرام كه بزرگترين حجاب بود عبد الرشيد را گرفته دعوى سلطنت نمود دختر سلطان محمود\r\n\r\n\r\n","description":"","footnote":"\r\n( 1 ) - نسخه : چهارصد و چهل و يك\r\n","page_name":" 502 ","page_number":604},
  {"content":"\r\n\r\nرا نكاح كرد و تيغ كين بر اولاد سلطان محمود نهاده دمار از روزگار ايشان برآورد عاقبت بتيغ امراء غزنويه و بتحريك خرخير امير هندوستان بقتل آمد\r\n\r\nفرخ زاد بن سلطان مسعود\r\nملقب بجمال الدوله بود بعد از قتل طغرل كافر نعمت در سنه چهارصد و چهل و چهار بر تخت سلطنت جلوس نمود غلامى چند بر وى عاصى گرديدند و در حمام قصد وى كردند فرخ زاد تيغ از دست يكى از آن طايفه گرفته چندان تلاش كرد كه ملازمانش رسيدند بعد از اين واقعه فرخ زاد از سلطنت دل سرد شده همواره ياد مرگ كردى در سنه چهار صد و پنجاه و يك از اين جهان پرملال بسراى بهجت مآل درگذشت .\r\n\r\nسلطان ابراهيم بن سلطان مسعود\r\nملقب بظهير الدوله بود بعد از برادر بر اورنگ سلطنت جلوس فرمود زبده سلاطين غزنويه و نقاوهء آن دودمان بود در تعظيم علماء و مشايخ سعى بليغ مىنمود هميشه ماه رجب و شعبان و رمضان را با روزه بسر آوردى و خط به‌غايت نيكو نوشتى و هرساله مصحفى به خط خود نوشته با اموال فراوان به مكه معظمه ارسال كردى او را سيد السلاطين گفتندى و جميع امراء غزنويه مثالش از دل و جان پذيرفتندى مدت چهل سال من حيث الاستقلال پادشاهى نمود چون اجلش در رسيد در سنه چهارصد و نود و يك رحلت فرمود .\r\n\r\nسلطان مسعود بن سلطان ابراهيم\r\nملقب بعماد الدوله بود بعد از پدرش بر تخت سلطنت عروج نمود شهريار كريم و عادل و خليق بوده و خلايق در زمان او در مهد امن‌وامان غنوده بودند خواهر سلطان سنجر را در حبالهء نكاح داشت و از آن دو پسر متولد گرديد : ارسلان شاه و بهرام شاه\r\nوفاتش در سنه پانصد و هيجده بوقوع انجاميد .\r\n\r\nارسلان شاه بن سلطان مسعود بن سلطان ابراهيم\r\nچون بعد از پدر پادشاه شد قصد برادر خود بهرام شاه كرد بهرام شاه پناه بخال خود سلطان سنجر برده سلطان وى را شفاعت نمود ارسلان شاه قبول نفرمود سلطان سنجر لشگر بغزنين كشيد ارسلان شاه پناه بقلعه برده آخر بدست بهرام\r\n\r\n","description":"","footnote":"","page_name":" 503 ","page_number":605},
  {"content":"\r\n\r\nشاه بقتل رسيد .\r\n\r\nبهرام شاه بن سلطان مسعود بن سلطان ابراهيم\r\nلقبش معز الدوله بود بعد از فوت برادر به استعانت سلطان سنجر بر تخت سلطنت عروج نمود يكى از امراء هند كه او را باجليم مىگفتند عصيان ورزيد و بهرام شاه بدفع او به دهلى لشگر كشيد باجليم با بهرام شاه مقاتله نموده گرفتار گرديد بهرام شاه بر وى ترحم نموده نوبت ديگر او را به حكومت هند سرافراز ساخت وى علم مراجعت بصوب دار الملك خويش برافراخت آن كافر نعمت كرة بعد اخرى اظهار طغيان نمود و بهرام شاه بدفع او عزيمت فرمود در روز مصاف آن كافر نعمت را با دو پسرش زمين فروبرد و نام آن نمك به حرام را از صفحه روزگار بسترد .\r\nدر تواريخ مسطور است كه ميان بهرام شاه و علاء الدين حسين جهانسوز غورى نزاع و خصومت روى نمود و علاء الدين حسين بعزم تسخير غزنين نهضت فرمود و بهرام شاه از وى انهزام يافت و علاء الدين به طرف غزنين شتافت آن شهر را به برادر خود سورى داد و عنان مراجعت بولايت خويش انعطاف داد بهرام شاه با سورى جنگ نموده وى را دستگير كرد و بر گاوى نشانده گرد غزنين برآورد آنگاه بقتل وى مبادرت نمود و سرش را نزد سلطان سنجر ارسال فرمود چون علاء الدين از قتل برادر خبر يافت با سپاه آراسته بغزنين شتافت بهرام شاه تاب مقاومت در خود نديد به طرف هندوستان روان گرديد علاء الدين غزنين را گرفته مدت سه روز بقتل و غارت پرداخت گروه بسيار و قوم بيشمار معدوم و نابود ساخت و شهر غزنين كه سالهاى فراوان از آفات مصون بود بسوخت و آتش ظلم و جور را چنان افروخت كه شعلات آن از كرهء نار درگذشت لاجرم علاء الدين به جهان‌سوز ملقب گشت .\r\nبعد از اين قضيه بهرام شاه در سنه پانصد و چهل و هشت رحلت نمود مدت حكومتش سى و شش سال بود حكيم سنائى در اوايل مداح او بوده چنان كه اين بيت شاهد مقالست ؛\r\n عرش اگر بارگاه را شايد * شاه بهرام شاه را شايد \r\n\r\n","description":"","footnote":"","page_name":" 504 ","page_number":606},
  {"content":"\r\n\r\n\r\nخسرو شاه بن بهرام شاه\r\nبعد از پدر پادشاه گرديد و در زمان دولت او باركان سلطنت ضعف تمام رسيد ملوك غوريه غزنين و بست را تصرف نمودند و دست استيلا بر ساير مملكت ايشان گشودند خسرو شاه به طرفى رفته در سنه پانصد و پنجاه و پنج وفات يافت .\r\n\r\nخسرو ملك بن خسرو شاه\r\nملقب بتاج الدوله بود بعد از پدر بر سرير حكومت جلوس نمود از كثرت شرب مدام و صحبت ساقيان گل اندام او را پرواى ملك‌دارى نبود لاجرم سلطان شهاب الدين غورى وى را گرفته مملكت هند را تصرف نمود و دولت ملوك غزنويه به دو زوال يافت . آرى مدت مؤبد و سلطنت مخلد مختص ذات واجب الوجود است .\r\nبيت :\r\n آنكه نمرده است و نميرد خداست * آنكه تغير نپذيرد خداست \r\n\r\nمقال در بيان احوال بعض ارباب معارف « 1 » آن ديار بر سبيل اختصار\r\n\r\nشيخ رضى الدين على بن شيخ سعيد بن عبد الجليل لالا\r\nعالم عامل و عارف كامل بوده و فضائل صورى را با كمالات معنوى جمع نموده از مريدان شيخ نجم الدين كبرى خوارزمى است بصحبت بسيارى از مشايخ رسيده از صد و بيست ولى خرقه پوشيده چون از جهان فانى رحلت مىنمود از آن جمله صد و سيزده خرقه باقى بود مدتى سفر هندوستان نمود در آنجا صحبت ابو الرضا تن دريافت و امانت جناب رسالت پناه را از وى گرفت چنان كه شيخ علاء الدين سمنانى قدس سره آن را تصحيح فرموده و گفته : « صحب يعنى الشيخ رضى الدين على اللالا صاحب رسول الله ابا الرضا تن ابن ابى نصير رضى الله عنه فاعطاه مشطا من امشاط رسول الله صلى الله عليه و آله و سلم » يعنى صحبت داشته شيخ رضى الدين على لالا با صحبت دار رسول اللّه ابو الرضا تن پسر نصير پس داد بوى شانه‌ئى از شانهاى\r\n\r\n\r\n","description":"","footnote":"\r\n( 1 ) - نسخه : احوال بعضى معارف .\r\n","page_name":" 505 ","page_number":607},
  {"content":"\r\n\r\nرسول اللّه چون آن شانه بشيخ علاء الدوله رسيد آن شانه را در خرقه پيچيده و آن خرقه را در كاغذ پيچيده به خط خود بر آن كاغذ نوشت هذا المشط من امشاط رسول الله وصل الى هذا الضعيف من صاحب رسول الله و هذه الخرقة وصلت من ابى الرضا تن الى هذا الضعيف يعنى اين شانه از شانهاى رسول به اين فقير رسيد از صحبت دار رسول اللّه يعنى بواسطهء آن و آن واسطه شيخ على لالا است و اين خرقه رسيد به اين ضعيف از ابى الرضا تن آن نيز بواسطهء شيخ بزرگوار .\r\nو هم شيخ علاء الدوله به خط خود نوشته است كه چنين گويند كه آن امانت براى شيخ رضى الدين لالا بوده است از حضرت رسالت پناه .\r\nوفات آن جناب در سيم ربيع الاول سنه ششصد و چهل و دو اتفاق افتاده است اين رباعى از انفاس قدسيه آن بزرگوار است .\r\nرباعى :\r\n هم جان به هزار دل گرفتار تو است * هم دل به هزار جان خريدار تو است\r\nاندر طلبت نه خواب يابد نه قرار * هركس كه در آرزوى ديدار تو است \r\nدر نفحات مسطور است كه پدر شيخ رضى الدين على پسرعم حكيم سنائى است و در وقت عزيمت حج بخراسان آمده و بصحبت خواجه ابو يعقوب يوسف همدانى رسيده است و از مريدان خواجه گرديده است .\r\n\r\nالشيخ الكامل مجدود بن آدم السنائى\r\n كه بود آنكه فروكوفت كوس در غزنين * كه بود آنكه علم برفراشت در غزنين\r\nمحيط فقر سنائى كه از حديقه او * توان گرفت عروسان خلد را كابين\r\nچه رازها است در آن نامه حكم مضمر * چه گنجها است در آن دفتر كمال دفين\r\nز ابتداى جهان تا بانقراض سپهر * ز صبح اول آفاق تا بشام مبين\r\nدر اين گروه چه او نيست هيچ خورد و بزرگ * در اين ميانه از اين نيست هيچ فرد مهين \r\nآن بزرگوار از عظماء روزگار و از كبراى شعرا و صوفيه عالىمقدار است از مبدأ بفيض خاص مخصوص بوده و در جميع السنة آن جناب ستوده است عارف قيومى مولانا رومى با وجود آن فضل و كمال خود را از متابعان آن بزرگوار مىداند و\r\n\r\n","description":"","footnote":"","page_name":" 506 ","page_number":608},
  {"content":"\r\n\r\nمىگويد .\r\nبيت :\r\n عطار روح بود و سنائى دو چشم او * ما از پى سنائى و عطار آمديم \r\nو جاى ديگر در مثنوى مىفرمايد\r\nبيت :\r\n ترك جوشى كرده‌ام من نيم خام * از حكيم غزنوى بشنو تمام \r\nو فرقه شعرا حكيم انورى و حكيم خاقانى كمال اعتقاد بدان جناب دارند اسم شريفش مجدود و كنيتش ابو المجد و تخلصش سنائى است با پدر شيخ رضى الدين على لالا پسرعم بوده و از مريدان خواجه ابو يعقوب يوسف همدانى است .\r\nسبب آگاهى آن جناب آن بود كه به دو حال شعرى فرمود در هنگامى كه سلطان ابراهيم غزنوى بتسخير قلاع كفرهء هندوستان عازم بود و آن جناب قصيده‌اى گفته بود مىخواست بعرض سلطان رساند و از او جايزه ستاند در آن شهر ديوانه‌ئى بود مشهور بلاى خوار كه لاى شراب خوردى و سخنان مستانه از وى بروز كردى شيخ بدر حمامى رسيد و از گلخن آوازى شنيد كه لاىخوار مىگويد پر كن قدحى به كورى چشم سلطان تا بخورم و از اين خيالات بگذرم ساقى گفت : سلطان مردى غازى است گفت بس مرد ناخشنود و پادشاه نامحمود است زيرا آنچه در تحت حكم آورده آن را ضبط نكرده كار اسلام نظام نداده رو بكفار نهاده است اسلاميان از ظلم عاملان او پريشان و او به جهت مال عازم هندوستانست ، نوبتى ديگر گفت قدحى پر كن به كورى چشم سنائى شاعر ساقى گفت سنائى فاضل گرانمايه و شاعر بلندپايه و مرد لطيف طبع است لاىخوار گفت اگر وى لطيف طبع بودى شغلى كه به كار وى نمىآيد اقدام ننمودى گزافى چند و دروغى ناپسند نوشته كه به كار وى نمىآيد و در روز شمار عقده از وى نمىگشايد فردا كه از وى سؤال كنند كه بدرگاه ما چه آورده و براى آخرت در دنيا چه‌كار كرده‌اى جواب خواهد گفت كه مدح سلطان آورده‌ام و گزاف چند و دروغ ناپسند گرد كرده‌ام نمىداند كه او را براى چه آفريده‌اند و او بچه كار مشغول گرديده است چون حكيم اين سخنان بشنيد متنبه شده حال وى متغير گرديد از خواب غفلت بيدار شد و از مستى خطا هشيار گشت و از جهان و منصب آن يكباره\r\n\r\n","description":"","footnote":"","page_name":" 507 ","page_number":609},
  {"content":"\r\n\r\nدرگذشت .\r\nبيت :\r\n ز منصب روى در بىمنصبى نه * ز هر منصب يقين بىمنصبى به \r\nمانند عنقا در قاف انزوا منزل گزيد .\r\nبهرام شاه خواست خواهر خود را بشيخ دهد آن جناب ابا و امتناع ورزيد و به سفر حرمين شريفين عزيمت فرمود و در حين مراجعت به خدمت خواجه يوسف همدانى رسيد و از يمن همت و حسن تربيت آن جناب شيخ را درجه اعلا و مرتبه قصوى حاصل گرديد اللهم ارزقنا .\r\nمنقولست كه جناب شيخ همواره منزوى و منقطع بودى و از مخالطت ابناى زمان اعراض و احتراز فرمودى يكى از ارباب شوكت عزيمت آن كرد كه به ملازمت وى برسد و از فيض خدمت و زيارت او بهره‌مند گردد جناب شيخ مكتوبى نوشته بوى ارسال نمود و در آن بسى لطائف درج فرمود و اين كلمات از آنجاست آن داعى را عقل و روح هر دو پيش خدمت است و لكن بنيه ضعيف دارد كه طاقت تفقد و قوت تعهد ندارد  إِنَّ الْمُلُوكَ إِذا دَخَلُوا قَرْيَةً أَفْسَدُوها  كلاته مندرس چه طاقت بارگاه جباران دارد و شيرزده ناقه چه تاب سر پنجه شيران دارد بارى تعالى عز اسمه داند كه هر بارگه سراپرده حشمت ايشان در اين خطه مختصر زدند حاجب آمده است و اين ضعيف منزوى را رخت عافيت به عشرت‌خانه غولان برده و بضاعت قناعت را به همراهان خضر و الياس سپرده اكنون به بزرگى كه « ذو الفضل الكبير » به اين بزرگ دين و دنيا عنايت كرده است كه گوشهء دل اين گوشه گرفته را بتفقد ستايش خود خراب نكند كه جسم حقير اين بنده نه سزاى حشم قرين خداونديست .\r\nچه مناسب است احوال راقم بدين مقام :\r\nدانش مخفى نماند كه جمعى از ارباب دولت و اصحاب شوكت قصد ديدن اين گوشه‌گير مىكنند و عزم ملاقات مىنمايند فقير را ميل به مجالست بالذات نيست و مخالطت ابناى زمان نى چون بر وفق تقدير اتفاق مىافتد و مجالست روى مىدهد توقع دارند كه مانند ساير اهل زمان به ايشان\r\n\r\n","description":"","footnote":"","page_name":" 508 ","page_number":610},
  {"content":"\r\n\r\nمسلوك شود و بر طبق ميل ايشان معمول گردد چون اكثر ابناى زمان بل عموم مردمان نسبت بارباب جاه و جلال و صاحبان دولت و اقبال تملق و مداهنه بىمزه مىكنند و ستايشهاى بارد و مدحهاى بى جا و تعظيمات بىموقع و كرنشهاى بىموضع مىنمايند و اين متملقان و خوش‌آمدگويان نيز در لباس خواصند و در كسوت دانشمندان اختصاص دارند لهذا اين‌گونه معاشرت و مجالست باعث غرور و سبب تكبر و موجب تفرعن مىشود و از هركس اين‌گونه معامله را توقع و مأمول دارند و داعى را حالت تملق و طاقت مداهنه نيست زيرا كه مدت العمر مرتكب اين‌طور مجالست نبوده\r\nاز بدايت حال تا نهايت احوال تملق احدى ننموده در هنگام صبى و شباب در عتبات به تحصيل دين مشغول و كسب دانش و كمال مىنمودم چون بسن رشد و تميز رسيدم طالب حق شده در معموره عالم گرديدم نفس را بنان خشك و لباس كهنه عادت داده بدرگاه شاه و وزير و خان و امير نيفتادم و عجز و نياز جز بدرگاه خداوند بىنياز نبردم و كاروبار خويش را بتقدير الهى سپردم بموجب\r\n« عز من قنع و ذل من طمع »\r\nدامن قناعت بلوث طمع آلوده نساختم قرب چهل و سه سال از عمر فقير مىگذرد در اين ظرف مدت هرگز بامور دنيا نپرداختم جمعى لمرضات اللّه و لوحه اللّه با داعى مجالست مىنمايند و برخى بنا بر تباين حال و تعارض احوال وحشت و نفرت مىكنند بعضى ديگر بموجب آيهء كريمه  « أَمْ يَحْسُدُونَ النَّاسَ عَلى ما آتاهُمُ اللَّهُ مِنْ فَضْلِهِ »  حسد مىبرند گروهى كه فقير را نديده‌اند و بصحبت حقير نرسيده‌اند بگفته دو نفر جبلى و دو سه نفر جنگلى رجما للغيب از مضمون حقيقت مشحون آيه  « يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ »  انديشه ننموده به مجرد ظن و گمان كلماتى كه دور از حال فقير و بعيد از روش حقير است مىگويند و مىشنوند نمىدانم آيه كريمه  « وَ لا تَجَسَّسُوا وَ لا يَغْتَبْ بَعْضُكُمْ بَعْضاً »  را چه معنى مىكنند و كلام معجز نظام  « وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْفاسِقُونَ »  را چه تفسير مىنمايند .\r\nبيت :\r\n چه مىگويم كه دور افتادم از راه * فذرهم بعد ما جاءت قل اللّه \r\nوفات جناب شيخ اتمام حديقه بوده يعنى در سنه پانصد و بيست و پنج روى\r\n\r\n","description":"","footnote":"","page_name":" 509 ","page_number":611},
  {"content":"\r\n\r\nنموده در همان ديار مدفون گرديد آن جناب كتب مفيده تصنيف فرموده است مانند : حديقه ، و طريق التحقيق ، و كارنامه بلخ ، و اله‌نامه همگى منتظم است و ديوان نيز از آن بزرگوار در صفحهء روزگار يادگار است ، الحق جميع تاليفات آن جناب عديل و نظير ندارد سيما كتاب حديقه آن مقدار بيان اذواق و مواجيد و اظهار معرفت و توحيد ننموده كه كسى بيان نموده باشد اين گمنام را با آن جناب اعتقاد تمامست از ديوان و حديقه جناب ايشان مقدارى نوشته شد .\r\nنظم :\r\n به سكه شنيدى صفت روم و چين * خيز و بيا ملك سنائى ببين\r\nتا همه دل بينى و بىحرص و بخل * تا همه جان بينى و بىكبر و كين\r\nپايه نه و چرخ به زير قدم * دست نه و ملك به زير نگين\r\nزر نه و كان « 1 » ملكى زيردست * جو نه و اسب فلكى زير زين\r\nگاه ولى گويد او هست چنان * گاه عدو گويد او هست چنين\r\nاو ز همه فارغ و آزاده خوش * چون گل و چون سوسن و چون ياسمين\r\nخشم نبوده است بر اعداش هيچ * چشم نديده است بر ابروش چين \r\nو له ايضا\r\n طلب اى عاشقان خوش‌رفتار * طرب اى شاهدان شير شكار\r\nتا كى از خانه هان سوى صحرا * تا كى از كعبه هين در خمار\r\nچه روى با كلاه در منبر * چه روى با زكام در گلزار\r\nخود كلاه و سرت حجاب تواند * تو ميفزاى بر كله دستار\r\nكله آنگه نهى كه درافتد * ريك در موزه كيك در شلوار\r\nگرچه از مال و گندمت نبود * هم خزينه پر است و هم انبار\r\nپس تفاخر مكن كه اندر حشر * گندمت كژدمست و مالت مار\r\nره رها كرده‌اى از آنى گم * عز ندانسته‌اى از آنى خوار\r\nنه بدان لعنت است بر ابليس * كه نداند همى يمين و يسار\r\nزان بدان لعنت است كاندر دين * علم داند بعلم نكند كار \r\n\r\n\r\n","description":"","footnote":"\r\n( 1 ) - نسخه : دكان\r\n","page_name":" 510 ","page_number":612},
  {"content":"\r\n\r\n پاك شو بر فلك چه ابراهيم * گشته از عقل و جان و تن بيزار\r\nهمچو نمرود قصد چرخ مكن * با دو تا كركس و دو تا مردار\r\nاز دو بال سريش كرده نشد * هيچ طيار جعفر طيار\r\nكى توان گفت حال عشق بعقل * كى توان سفت سنگ‌خاره بخار\r\nهركه از چوب مركبى سازد * مركب آسوده دان رسانده سوار\r\nسايق و قايد صراط اللّه * نه ز قرآن بدان و نه ز اخبار\r\nجز بدست و دل محمد نيست * حل و عقد خزينهء ابرار\r\nبر خود آن را كه پادشاهى نيست * بر كسانش تو پادشه مشمار\r\nافسرى كان نه دين نهد بر سر * خواهش افسر شمار و خواه افسار\r\nنكند عشق نفس زنده قبول * نكند باز موش مرده شكار\r\nهرچه نز روى دين خرى و خورى * در شمارت كشند روز شمار\r\nبره و مرغ را بدان ره كش * كه به انسان رسند در مقدار\r\nجز بدين ظلم باشد ار بكشد * بىنمازى مسبحى را زار\r\nگرد دنيا مگرد و حكمت جوى * زانكه اين اندكست و آن بسيار\r\nخواجگان بوده‌اند پيش از ما * در عطا سخت و در كرم سيار\r\nاين بخيلان وقت ما همه روز * راح‌خوارند و مستراح انبار\r\nدر بن چاه بين سر سرهنگ * بر سر دار بين تن سردار\r\nتا پس از روزگار خواهى ديد * هم سپه مرده هم سپهسالار\r\nدر طريقت خود اين ببايد ورد * اول الحمد و آخر استغفار\r\nگر سنائى ز يار بىهمتا * گله‌ئى كرد از او شگفت مدار\r\nآب را بين كه چون همىنالد * مردم از همنشين ناهموار\r\nاين جهان بر مثال مرداريست * كركسان گرد او هزارهزار\r\nاين مر آن را همىزند مخلب * آن مر اين را همىزند منقار\r\nآخرالامر برپرند همه * از همه بازماند اين مردار \r\n\r\n","description":"","footnote":"","page_name":" 511 ","page_number":613},
  {"content":"\r\n\r\nو له ايضا\r\n با همه خلق جهان گرچه از آن * بيشتر گمره و كمتر برهند\r\nتو چنان زى كه بميرى برهى * نه چنان چون تو به مردى برهند \r\nو له ايضا فى الرباعيات\r\n بر سين سرير سر سپاه آمده عشق * بر سيم ملوك ملك ماه آمده عشق\r\nبر كاف كمال كل كلام آمده عشق * بااين‌همه يك‌قدم ز راه آمده عشق \r\nرباعى\r\n مردى كه به راه عشق جان فرسايد * بايد كه برون يار خود نگرايد\r\nعاشق بره عشق چنان مىبايد * كز دوزخ و از بهشت يادش نايد \r\nرباعى\r\n چون چهره ما ز كوى ما شد پرگرد * زنهار به هيچ آبى آلوده نگرد\r\nاندر ره عاشقى چنان بايد مرد * كز دريا خشك آيد و از دوزخ برد \r\nرباعى\r\n اى عشق تو را روح مقدس منزل * سوداى ترا عقل مجرد محمل\r\nسياح جهان معرفت يعنى دل * از دست غمت دست بسر پاى به گل \r\nرباعى\r\n در باغ خلافت نبى چار به است * و آن چار به لطيف در باغ به است\r\nو آن به كه در اولست ز آن چار به است * وان به كه در آخر است ز آن چار به است \r\nرباعى\r\n هر عشوه كه تو فروختى بخريدم * هر تلخ كه بود در جهان بشنيدم\r\nهر زرق و حيل كه داشتم ورزيدم * تا دورى تو نه بينم آخر ديدم \r\nمن مثنوى حديقه\r\n اى درون‌پرور و برون‌آراى * اى خردبخش و وى خرد بخشاى\r\nكفر و دين هر دو در رهت پويان * وحده لا شريك له گويان \r\n\r\n","description":"","footnote":"","page_name":" 512 ","page_number":614},
  {"content":"\r\n\r\n هرزه بيند روان بيننده * آفرين جز به آفريننده\r\nهست در وصف او بوقت دليل * نطق تشبيه خدمتى تعطيل\r\nنه بعجز است ديرى و زوديش * نه بصبر است خشم و خشنوديش\r\nآنچه پيش تو بيش از آن ره نيست * غايت فكر تست اللّه نيست\r\nاحد است و شمار از او معزول * صمد است و نياز از او مخذول\r\nآن احد نه كه حس شناسد و وهم * آن صمد نه كه عقل داند و ضم\r\nتا ترا از درون شمار شكست * چه يكى گو چه دو كه هر دو يكست\r\nپسرى احوال از پدر پرسيد * كى تو درهاى بسته را چه كليد\r\nگفتى احوال يكى دو بيند چون * من نه بينم از آنچه هست فزون\r\nاحول از هيچ كره شمارستى * مه كه بر چرخ دو است چارستى\r\nبس غلط گفت آنكه اين گفته است * كاحول ار طاق بنگرد جفت است\r\nبد و نيك تو بر تو زنده او است * تا بدانى كه دشمنى يا دوست\r\nكرده آخر خداى در هر فن * قوتى را بفعل آبستن\r\nتا چه راه مشيمه بگشايند * ز آنچه گشتند حامل آن زايند\r\nهرچه استاد برنوشت و براند * طفل در مكتب آن تواند خواند\r\nبندگان را كه در قدر حذر است * آن نه ز ايشان كه آن هم از قدر است\r\nبه تنت چون روى كه جانت نيست * پاى پس چون نهى كه پايت نيست\r\nخير و شر نيست در جهان كهن * نسبت خير و شر به توست و به من\r\nسوى تو نام زشت و نام نكوست * ورنه محض عطاست هرچه از او است\r\nمرگ اگر چند بد نكوست تو را * مال و ميراث جمله زوست تو را\r\nمرگ اين را هلاك و آن را برگ * زهر اين را قضا و آن را مرگ\r\nگرچه كژدم ز نيش بگزايد * داروى مرهمت به كار آيد\r\nمار اگرچه به خاصيت بدخوست * پاسبان درخت صندل او است\r\nاژدها گرچه عمركاهانست * هم نگهبان گنج شاهانست \r\n\r\n","description":"","footnote":"","page_name":" 513 ","page_number":615},
  {"content":"\r\n\r\n آنچه مختار زير پرده او است * وانچه مجبور بند كرده او است\r\nدست و پائى همىزن اندر جوى * چون به دريا رسى ز جوى مگوى\r\nنقش‌بند برون گلها او است * نقش دان درون دلها او است \r\nو له ايضا\r\n ابلهى ديد اشترى به چرا * گفت نقشت همه كج است چرا\r\nگفت اشتر كه اندر اين پيكار * عيب نقاش مىكنى هشدار\r\nدر تن من نكن بنقش نگاه * تو ز من راه راست رفتن خواه\r\nلطف او بينوانواز شده * قهر او نازنين گداز شده\r\nناكسان را بلطف او كس كرد * خاك را قبله مقدس كرد\r\nگر نبودى از او عنايت پاك * كى شدى تا جدار مشتى خاك\r\nراد مردى كريم پيش پسر * داد چندين هزار به درهء زر\r\nپسرش چون بديد بذل پدر * تر زبان شد بعيب و عذل و هنر\r\nگفت بابا نصيبه من كو * گفت قسم تو در خزينهء هو\r\nقسم تو بىوصى و بىانباز * من به او دادم او دهد به تو باز\r\nاو بجز كارساز جانها نيست * نكند با تو ظلم ز آنها نيست\r\nهريكى را عوض دهد هفتاد * چون درى بست بر تو ده بگشاد\r\nگر ترا دانش و درم نبود * كو ترا بود هيچ كم نبود\r\nتو خزينه نهى نه بينى باز * من چه دادم به او دهد به تو باز \r\nدر مدح سرور اولياء على مرتضى گويد\r\n اى سنائى به قوت ايمان * مدح حيدر بگو پس از عثمان\r\nبا مديحش مدايح مطلق * زهق الباطل است و جاء الحق\r\nعشق را بحر بود و دل را كان * شرع را ديده بود و دين را جان\r\nاو ز خصمان چه نام بود از ننگ * او ز مردم چه لعل بود از سنگ\r\nنام او كرده در ولايت علم * على از علم و بو تراب از حلم \r\n\r\n","description":"","footnote":"","page_name":" 514 ","page_number":616},
  {"content":"\r\n\r\n تاج حلمش گذشته از پروين * تخت علمش نهاده بر در دين\r\nهركه با جانب على نه نكوست * هركه گو باش من ندارم دوست \r\n\r\nمولانا سيد حسن غزنوى\r\nفاضل يگانه و عالم زمانه بود و در فصاحت و بلاغت از امثال و اقران گوى مسابقت مىربود در محاسن اخلاق و محامد اوصاف وحيد زمان و در ورع و زهد و تقوى فريد دوران بود همواره بارشاد عباد و هدايت خلق اشتغال مىنمود منقولست كه روزى در مجلس وعظ آن سر حلقهء اسرار قريب هفتاد هزار كس حاضر بودند من‌جمله چهار هزار كس اظهار ارادت و اخلاص مىنمودند جمعى از اهل حسد  فِي جِيدِها حَبْلٌ مِنْ مَسَدٍ  نزد بهرام شاه سعايت كردند بهرام شاه يكى از ندماى خاص را دو شمشير و يك غلاف داده به خدمت آن بزرگوار ارسال داشت جناب ايشان مطلب را دريافته هم در آن اوان به زودى لواى عزيمت بجانب مكه معظمه برافراشت بعد از حج بيت اللّه الحرام و زيارت خير الانام بدار السلام بغداد شتافت و مدت مديد در آن ديار توقف نمود آخرالامر در ولايت جوين برياض رضوان خراميد اين چند رباعى از او است\r\nرباعى\r\n اى كرده بسى بدى بجاى دل من * از عشق تو شد ز جاى پاى و دل من\r\nيك روز نجسته‌اى رضاى دل من * اينست و از اين بتر سزاى دل من \r\nرباعى\r\n تا چند ز جان مستمند انديشى * تا كى ز جهان پرگزند انديشى\r\nآنچه از تو توان ستد همين كالبد است * يك مزبله‌گو مباش چند انديشى \r\nرباعى\r\n ز آنجا كه نداشت هيچ سودم تو بهى * ز آن دل كه فروگذاشت زودم تو بهى\r\nزان ديد كه نقش تو نمودم تو بهى * ديدم همه را و آزمودم تو بهى \r\n\r\n","description":"","footnote":"","page_name":" 515 ","page_number":617},
  {"content":"\r\n\r\n\r\nگلستان سيم در دانستن ملك طبرستان\r\nبر ضمير منير مهندسان كشور خبر و بر راى محاسبان اقليم سير مخفى و پوشيده نماند كه طبرستان ولايتى است معروف و به كثرت ماء و رطوبت هواء موصوف ، محتويست بر بلاد قديمه و قصبات عظيمه و مشتمل بجبال سخت و بيشه‌هاى پردرخت هوايش خرم و زمينش بهجت توام همگى از اقليم چهارم بسبب قرب دريا هواى بعضى از بلادش به گرمى مايل و برخى از ديارش به‌غايت معتدل ، ميوه گرمسير و سردسيرى در آنجا موفور است و از حبوبات برنجش بوفور است . در تواريخ مسطور است كه زمان حضرت سليمان طايفه ديوان جهت سكونت آنجا را آباد كرده‌اند و باعث آبادى آن ديار ايشان بوده‌اند بدين سبب مردم آنجا را ديو مىگويند بعضى مىگويند چون مردم آن ولايت شجاع و دلاورند و در جرأت و جسارت سردفتر لهذا آنجا را ديوسار گويند جمعى از مورخان گفته‌اند كه ابتداى بناى آن ولايت را طهمورث ديوبند نموده بعد از آن هر صاحب ايالتى ولايتى بر او افزوده چون مردم آن ديار آلت طبر استعمال مىنموده‌اند لهذا آنجا را طبرستان گفته‌اند و ديار مازندران از مضافات طبرستان است بعضى گويند ملك مازندران خارج از آنست چنان كه گفته‌اند مازندران « 1 » مشتمل بر هفت بلوكست اول بلوك جرجان ، دويم بلوك موردستان « 2 » ، سيم بلوك استرآباد بستان :\r\n\r\n\r\n","description":"","footnote":"\r\n( 1 ) - مؤلف نزهة القلوب گفته كه طبرستان مشتمل بر هفت بلوك است .\r\n( 2 ) - آن را « دهستان » گفته‌اند .\r\n","page_name":" 516 ","page_number":618},
  {"content":"\r\n\r\nچهارم بلوك آمل ، پنجم بلوك رستمدار و دهستان ، ششم بلوك وعد ، هفتم سياه رستاق ، و طبرستان مشتملست بر ولايت چند من‌جمله بسطام و دامغان و سمنان و فيروزكوه و خرقان از بلاد او است چون مدتى در تصرف سلاطين خراسان بوده و قرون بسيار بر بلاد مذكوره حكم نموده‌اند لهذا داخل خراسان مىدانند و مانند مملكت قهستان و سيستان و مفازه كه قديم الايام جزو خراسان نبوده اكنون همه آن مملكت را جزو خراسان مىدانند .\r\nجبال و تلال طبرستان بيشتر از صحارى و بيابانست جبل عام در وسط مايل به جنوبى آن ديار واقع و جبل عام كه بعضى او را كوه قاف نيز گويند و ابتداء آن جبل قمر است كه در مملكت سنار از بلاد سودان در اواسط خط استواست و منبع رود نيل نيز همان‌جا است به طرف شمال ممتد شده از ملك سودان گذشته باقليم صعيد در قرب قاهره مصر مايل به سمت مشرق گرديده قرب هشت منزل طى كرده بعد بجانب شمال ممتد مىگردد قريب يك ماه راه طى مىكند آنگاه به ارمنيه كبرى و قرامان و اناطولى آمده چون بوسط اقليم رابع مىرسد بجانب مشرق ممتد مىشود و بعد از بلاد داغستان و گرجستان و آذربايجان گذشته و از شمالى دار الملك طهران مرور نموده از ديار طبرستان و خراسان و زابل و كابل و سياه‌پوشان مىگذرد و جنوبى بلاد بدخشان قطع مىنمايد و بر تمام بلاد كشمير و تبت مىگذرد آنگاه از غربى ملك تنگتاش و ختن و چين گذشته از شرقى هندوستان و پيتال و بنگاله مرور كرده به درياى محيط منتهى مىشود .\r\nطول آن كوه را هزار فرسخ و بعضى هزار و پانصد فرسخ گفته‌اند و دوازده هزار شهر و ولايت در قرب و جوانب آن آبادانست و بسبب قرب هر ولايت به اسمى علىحده موسوم است چنان كه فقير نزديك به هفتاد لغت اسم آن كوه را شنيده و زياده بر دويست طايفه كه زبان هر يك علىحده بوده مسموع گرديده و قرب سيصد فرقه كه هر يك مذهب ديگر گونه داشته‌اند ديده است .\r\n\r\n","description":"","footnote":"","page_name":" 517 ","page_number":619},
  {"content":"\r\n\r\nفىالجمله طبرستان جاى خوش و محل دلكش است قبل از ظهور اسلام مردمش زردشتى بودند چون اهل اسلام آنجا را تصرف نمودند در آن ديار مذاهب مختلفه به هم رسيد تا آنكه دولت سلاطين صفويه ظاهر گرديد در زمان سلطنت آن خاندان همگى شيعهء اثنىعشرى گشتند و از ملت آباء و اجداد خويش گذشتند .\r\nخلقش به دو سه زبان مكالمه نمايند چون عموما خالى از بلاهت نيستند بمضمون\r\nاكثر اهل الجنة البلهاء\r\nآنجا را بهشت نشان مىگويند راقم حروف آنچه از آن ديار ديده و مشاهده كرده مذكور مىنمايد .\r\n\r\nبسطام\r\nشهريست خجسته فرجام و محلى است فرخنده مقام هوايش دلگشا و خاكش فرح‌افزا آبش خوشگوار و خلقش سازگار ميوه‌اش ارزان و غله‌اش فراوان آن شهر در زمين هموار واقع و اطرافش چون كف كريمان واسع طرف جنوبى جبل دماوند اتفاق افتاده سمت غرب و جنوبش فىالجمله گرفته و شرق و شمالش گشاده است گويند از بناهاى بسطام خالوى خسرو بن هرمز بن نوشيروان است مشتملست بقرب هزار خانه آباد و بيست پارچه قريه فرخ بنياد سمت شرقى او قريب به نيم فرسخ دور چمنى است مشهور بچمن بسطام رشك گلشن مصر و شام است مزار فيض آثار سلطان العارفين ابا يزيد اندرون شهر است و اعاظم آن ديار اولاد آن بزرگوارند .\r\n\r\nسلطان العرفا و برهان الاولياء ابو يزيد بن عيسى بن آدم بن سروشان\r\nوى از محتشمان درگاه و از طبقه اولى است اسم شريفش طيفور بوده و جدش در به دو حال عبادت نار مىكرد بنا بر سابقه ازلى ترك گبرى كرده مسلمان گرديد بايزيد در فقر و فنا به مرتبه‌اى رسيد كه او را سلطان العرفا گفته‌اند وى را حالات غريب و مقامات عجيب بوده من جمله او را معراج معنوى روى نموده كه فحول محققان آن را تصديق كرده‌اند دد به دو طلب بسيارى از مشايخ را ديده و به خدمت شقيق بلخى رسيده ، گويند\r\n\r\n","description":"","footnote":"","page_name":" 518 ","page_number":620},
  {"content":"\r\n\r\nصد و سيزده شيخ را خدمت كرده عاقبت به ملازمت حضرت صادق عليه السّلام رجوع نموده مدت هفت سال سقائى دولت سراى آن حضرت كرد روزى حضرت فرمودند كتاب را از طاقچه بيار ، بايزيد عرض كرد\r\nمصرع :\r\n اى فداى تو هم دل و هم جان طاقچه كجاست \r\nحضرت فرمودند در اين خانه طاقچه نديده‌ا بايزيد گفت من براى ديدن خانه و طاقچه نيامده‌ام بلكه جهت ديدن طاق ابروى آن قبله اولياء آمده‌ام فرمود كار تو تمام است بايد بولايت خود رفته خلق را ارشاد نموده مردم را به راه حق دعوت نمائى آنگاه يكى از فرزندان خود را همراه وى كرده به بسطام فرستادند بعد از مدتى قبل از وفات ابا يزيد امامزاده عالىمقدار روى توجه بسراى جاودانى نهاد .\r\nنقلست كه در هنگام نماز از هيبت حضرت بىنياز از استخوان سينه ابا يزيد آواز مىآمد و خلق مىشنيدند وقتى اهل بسطام او را از شهر بيرون مىكردند پرسيد جرم من چيست گفتند تو كافرى فرمود خوشا حال مردم بسطام كه كافرش ابا يزيد باشد\r\nدر هنگام وفات مىگفت الهى ما ذكرتك الا من غفلة و ما خدمتك الا من فترة يعنى الهى هرگز ترا ياد نكردم مگر از سر غفلت و هرگز نپرستيدم ترا مگر از سر فترت اين بگفت و از اين جهان پرملال بجهان بهجت مآل انتقال نمود\r\nگويند او را بخواب ديدند پرسيدند كه حال تو چونست گفت از من سؤال كردند كه در دنيا براى عقبى چه كرده‌اى و بدرگاه بىنياز ما چه آورده‌ئى گفتم نيستى و محتاجى آورده‌ام زيرا كسى كه بدرگاه پادشاه التجا نمايد به او نگويند چه آورده‌ئى بلكه پرسند چه حاجت دارى بدين سخن مرا آمرزيدند .\r\nاحوال آن جناب در كتب اخبار بطريق تفصيل مذكور است هركه خواهد بدان رجوع نمايد اين دو رباعى از آن بزرگوار است .\r\nرباعى :\r\n اى عشق تو كشته عارف و عامى را * سوداى تو كم كرده نكونامى را\r\nشوق لب ميگون تو آورده برون * از صومعه بايزيد بسطامى را \r\nرباعى\r\n ما را همه ره بكوى بدنامى داد * از سوختگان نصيب ما خامى داد \r\n\r\n","description":"","footnote":"","page_name":" 519 ","page_number":621},
  {"content":"\r\n\r\n ناكامى ما هست بكام دل دوست * كام دل ما هميشه ناكامى باد \r\n\r\nخرقان\r\nدهى است خرم و قريه‌ايست بهجت توام در سه فرسخى شهر بسطام واقع است شمالى آن فىالجمله گرفته و اطرافش واسع است هوايش خوب و آبش مرغوب آن قريه بر سر تلى اتفاق افتاده و در دامن آن باغات مفرح بنياد نهاده است مشتملست بر صد باب خانه شيخ ربانى شيخ ابو الحسن خرقانى همان‌جاست .\r\n\r\nشيخ ابو الحسن على بن جعفر\r\nآن جناب وحيد زمان و قطب دوران بود در رياضت و مجاهده و روش باطن كسى با او برابرى نمىنمود از مريدان ابو العباس آملى است وى امى بود ابا يزيد از ظهور او خبر داده بود چنانچه مولانا رومى در مثنوى ذكر فرموده است .\r\nنظم :\r\n آن شنيدى داستان بايزيد * كه ز حال بو الحسن پيشين شنيد\r\nروزى آن سلطان تقوى مىگذشت * با مريدان جانب صحرا و دشت\r\nبوى خوش آمد مر او را ناگهان * در سواد زرد روى خارقان\r\nهم در آنجا نالهء مشتاق كرد * بوى را از باد استنشاق كرد\r\nبوى خوش را عاشقانه مىكشيد * جان او از باد باده مىچشيد\r\nچون در او آثار مردى شد پديد * يك مريد او از آن دم در رسيد\r\nپس بپرسيدش كه اين احوال خوش * كه برونست از حجاب پنج و شش\r\nگاه سرخ و گاه زرد و گه سفيد * مىشود رويت چه حالست و نويد\r\nمىكشى بوى و به ظاهر نيست گل * پشك از غلت است و از گلزار گل\r\nقطره‌اى برريز بر ما ز آن سبو * شمه‌اى ز آن گلستان بر ما بگو\r\nگفت زين‌سان بوى يارى مىرسد * كاندرين ده شهريارى مىرسد\r\nبعد چندين سال ميزايد شهى * مىزند بر آسمانها خرگهى\r\nرويش از گلزار حق گلگون بود * از من او اندر مقام افزون بود \r\n\r\n","description":"","footnote":"","page_name":" 520 ","page_number":622},
  {"content":"\r\n\r\n چيست نامش گفت نامش بو الحسن * خيله اشرا گفت ز ابرو و ذقن\r\nقد او و رنگ او و شكل او * يك‌به‌يك را گفت از گيسو و رو\r\nحيلهاى روح او را هم نمود * از صفات و از طريق و جا و بود\r\nچون رسيد آن‌وقت آن تاريخ خاست * ز آن زمين آن شاه پيدا گشت راست\r\nاز عدم پيدا شد و مركب بتاخت * بر سرير تخت نرد ملك باخت\r\nاز پس آن سالها آمد پديد * بو الحسن بعد از وفات بايزيد\r\nجمله خوبيهاى او امساك وجود * آن‌چنان آمد كه شه فرموده بود \r\nاين دو رباعى بشيخ ابو الحسن منسوب است .\r\nرباعى :\r\n اسرار ازل را نه تو دانى و نه من * اين حرف مسمى نه تو خوانى و نه من\r\nهست از پس پرده گفتگوى من و تو * گر پرده برانند نه تو دانى و نه من \r\nرباعى\r\n آن دوست كه ديدنش بيارايد چشم * بىديدنش از گريه نياسايد چشم\r\nما را ز براى ديدنش بايد چشم * ور دوست نه بيند بچه كار آيد چشم \r\nدر زمان خلافت القادر باللّه عباسى در سنه چهارصد و بيست و پنج بجهان جاودانى انتقال نمود .\r\n\r\nدامغان\r\nاز بلاد قديمه و از مداين عظيمه بوده مدتها است كه رو به خرابى نموده وى در زمين هموار واقع و جوانب اربعه‌اش چون دل آزادگان واسع است از اقليم چهارم طولش « ع نه » و عرضش « لدك » آبش معتدل و هوايش به گرمى مايل هوشنگ بن سيامك بن كيومرث آنجا را بنا كرده در زمان دولت عجم و بعد از آن به‌غايت معمور بوده مكرر بقتل عام رسيده و بالمره منهدم گرديده اكنون قريب به دو هزار باب خانه آباد و سى پاره قريه مسرت بنياد دارد اهل آنجا عموما از فضائل انسانى و كمالات نفسانى عورند و از فواكه امرودش خوب و نانش مرغوبست\r\n\r\n","description":"","footnote":"","page_name":" 521 ","page_number":623},
  {"content":"\r\n\r\n\r\nمن العجائب\r\nدر قرب آن ولايت چشمه‌ايست كه چون قازورات در او اندازند چنان باد برخيزد كه مجموع درختان بشكند و اذيت كلى رساند و چون نجاست را بيرون آرند باد ساكن شود - كسى كه قابل نوشتن باشد از آن ديار مشاهده نشده و در كتب اخبار و تواريخ نيز ديده نگشت .\r\n\r\nسمنان\r\nشهريست دل‌نشين و مدينه‌ايست مسرت قرين طولش « فح ما » و عرضش « لوما » از بناهاى طهمورث ديوبند ، آبش خوب و هوايش دل‌پسند است مشتمل است به قراى خرم و باغات نزهت توام ، قديم شهرى بزرگ بوده بمرور دهور رو به خرابى نموده اكثر حبوبات و فواكه‌اش ممتاز انار و انگور و انجير و مويز و بادام و فستقش بامتياز است آن شهر در زمين نشيب و فراز اتفاق افتاده اكثر محلاتش گشاده است مردمش نامردمى دارند بسيار بدنهاد و بدكردارند در قديم مردمان نيك از آنجا برخاسته و به زيور كمالات و فضائل آراسته‌اند چنان كه در عهد دولت اولاد امير تيمور صاحب‌قران اكثر وزراء از آن ديار بوده‌اند و قبل از آن نيز اهل عرفان از آنجا ظهور نموده‌اند\r\nراقم حروف چند كس از ايشان را مذكور مىنمايد .\r\n\r\nابو المكارم علاء الدوله بن ركن الدولة احمد بن محمد البيابانكى قدس سره\r\nاعرف عرفاى زمان و اكمل مشايخ دوران بود در كشف حقايق و شرح دقايق و تكميل ناقصان آن جناب را عديل و نظير نبود در اصل از ملوك سمنان بود و در سن پانزده سالگى خدمت سلطان وقت اختيار نمود تا در يكى از حروب كه سلطان را با اعدا اتفاق افتاد جذبة من جذبات الحق بوى رسيده از صلح و جنگ فراغت يافت بعد از آن در سنه ششصد و هشتاد و هفت بدار السلام بغداد شتافت و در\r\n\r\n","description":"","footnote":"","page_name":" 522 ","page_number":624},
  {"content":"\r\n\r\nآنجا به خدمت شيخ نور الدين كسرتى رسيد و از آنجا متوجه مكه معظمه گرديد چون از سفر مكه به خدمت شيخ مراجعت كرد جناب شيخ در سنه هشتصد و هشتاد و نه او را اذن ارشاد فرمود آنگاه بولايت سمنان مراجعت كرد و در خانقاه سكاكيه در مدت شانزده سال صد و چهل اربعين برآورد گويند در ساير اوقات نيز صد و سى اربعين برآورده بود عمر گراميش به هفتاد و هفت سال رسيده و در سنه هفتصد و سى و شش در برج احرار صوفىآباد از عالم فنا بسراى بقا گذشت و در خطيره قطب زمان عماد الدين عبد الوهاب مدفون گشت رحمة اللّه عليه .\r\nاز آن بزرگوار تصانيف مفيده در صفحه روزگار يادگار است من جمله تفسيريست بر وفق مشرب عرفا و رسالات و مكاتيب نيز بسيار است .\r\nاز كلمات قدسيه او است كه فرموده است كه جمله انبياء براى اين آمده‌اند تا چشم خلق را بگشايند بعيب خود و كمال حق و بعجز خود و قدرت حق و بظلم خود و عدل حق و بجهل خود و علم حق و به مذلت خود و عزت حق و به بندگى خود و خداوندى حق و به فقر خود و غناى حق و بتقصير خود و نعمتهاى حق و به فناى خود و بقاى حق و هم بر اين قياس نيز شيخ براى آنست كه چشم مريدان را به اين معانى باز نمايد و ديدهء بصيرت ايشان را بگشايد پس هرچند مريد در اثبات خود و كمال و معرفت خود بيش كوشد يا عملى بكند كه كمال او بيشتر ظاهر شود شيخ از او بيشتر برنجد چه كه شيخ اين‌همه رنج از براى او مىكشد تا چشم كمال‌بين نفس او را ببندد و چشمى كه كمال حق بيند بگشايد و او هر لحظه در كمال خود چشم ديگر مىگشايد در هر حال او را بند نمايد و اگر نه چنين كند تا او را خبر شود نفس از هر موى چشمى بديدن كمال خود بگشايد و از مشاهدهء حال حق كور گرداند كه خاصيت نفس همين است .\r\nديگر فرموده است اين مردمان عجيب اعتقادها دارند و طرفه سخنان به زبان مىآرند و مىگويند كه درويش البته مىبايد كه او محتاج باشد و نمىدانند كه حقتعالى هيچ مرشد را بخلق محتاج نداشته و هيچ شيخ را پريشان نگذاشته است چرا بايد كه\r\n\r\n","description":"","footnote":"","page_name":" 523 ","page_number":625},
  {"content":"\r\n\r\nبندگان خداى تعالى جز به خداى تعالى محتاج باشند آخر اين دنيا را به بركت ايشان به‌پاى مىدارد پس ايشان را چرا درمانده و پريشان بگذارد شيخ مجد الدين بغدادى قدس سره در هر سال خرج سفرهء خانقاه وى دويست‌هزار دينار بوده و من حساب پانصد هزار دينار املاك وقف نموده‌ام بر صوفيه كه بر طريق ما باشد .\r\nو ديگر فرموده كه ممكن نيست كسى به مرتبه ولايت برسد الا كه حقتعالى پرده بر سر او بپوشد و او را از چشم خلق مستور نمايد معنى اوليائى تحت قبابى اين قباب نه پرده كرباس و غيره است بلكه اين قباب صفات بشرى است چنان كه از صفات بشريت در او عيبى ظاهر كند يا هنرى را از او در چشم مردم عيب نمايد و معنى\r\n« لا يعرفهم غيرى »\r\nآنست كه تا بنور ارادت باطن كسى را منور نكند آن ولى را نشناسد پس آن نور او را شناخته باشد نه آن‌كس آن نور را .\r\nو ديگر فرمود كه درويشان كه به كار باطن اشتغال دارند و همواره بسلوك و مجاهده قدم مىگذارند بايد كه بطال و بيكار در ميان خود راه ندهند كه ايشان طايفه مضل و گمراهند چنان كه گفته‌اند كه يك مرد بيكار صد مرد كار را از كاروبار بازدارد .\r\nو فى الواقع همين‌طور است كه جناب شيخ فرموده زيرا كه فقير مكرر ديده و مشاهده نموده است و مىنمايد\r\nنظم :\r\n اى برادر مىگريز از يار بد * يار بد بدتر بود از مار بد\r\nمار بد تنها همى بر جان زند * يار بد بر جان و بر ايمان زند \r\nديگر فرموده حكيم ترمدى و جماعتى از مغاربه گفته‌اند كه بداية الاولياء نهاية الانبياء روزى در بغداد در خدمت شيخ بوديم فرمود كه آن جماعتى كه گفته‌اند بداية الاوليا نهاية الانبياء از آن سخن اين خواسته‌اند كه بداية الاولياء نهاية الانبياء فى الشريعة و نهاية الاولياء بداية الانبياء فى الطريقة زيرا كه چون شريعت در آخر كار نبى تمام شد كه اليوم اكملت لكم دينكم ولى تا شريعت را بكمال تعليم نكرد قدم در ولايت نتواند نهاد پس آنچه نبى را در شرايع به انتهاى كار باشد ولى را به ابتدا باشد زيرا كه اگر كسى بدان احكام كه در مكه نازل‌شده سلوك و به احكامى كه در آخر عمر در\r\n\r\n","description":"","footnote":"","page_name":" 524 ","page_number":626},
  {"content":"\r\n\r\nمدينه نازل شده التفات ننمايد هرگز بولايت نرسد بلكه اگر طريق انكار پيمايد كافر شود و از درجه اسلام ساقط گردد پس ابتداى ولايت آنست كه همه شرايع را بكمال قبول كند و متابعت نمايد اما در طريقت آنست كه هرچند ولى سعى نمايد و طريق جدوجهد پيمايد و مرتبه او عالى شود و او را قرب إله حاصل گردد روح او را آن نوع معراجى كه جسم نبى را بوده حاصل نشود و محالست كه حاصل گردد چون در انتهاى ولايت روح نبى مشابهت مىيابد بجسم نبى ، در طريقت نهاية الاوليا بداية الانبياء باشد\r\nديگر فرموده كه زمرهء انبياء از گناه معصومند و فرقه اولياء از خوار داشت گناه محفوظ چنان كه از جناب رسالت پناه مرويست ان تغفر اللهم فاغفر جما و أي عبد لك لا الما يعنى اگر فتح باب مغفرت نمائى الهى همه را مغفرت فرماى كدام بنده‌ايست كه بر وى گناهى نرسيده و از لوث عصيان تردامن نگرديده است . فقير مىگويد هيچ گناهى بدتر از خودبينى نيست و خود را مجرم ندانستن بزرگ تقصيريست . و اين رباعى از آن بزرگوار است\r\nرباعى :\r\n صد خانه اگر به طاعت آباد كنى * به زان نبود كه خاطرى شاد كنى\r\nگر بنده كنى ز لطف آزادى را * به زانكه هزار بنده آزاد كنى \r\nاخى على مصرى و شيخ نجم الدين محمد اردكانى و اخى على دهستانى و ابو البركات تقى الدين دوستى سمنانى و شيخ عبد اللّه غرجستانى و شاه على فراهى از جمله خلفاى جناب شيخ بوده‌اند .\r\n\r\nابو البركات تقى الدين على دوستى\r\nآن جناب عالم عارف و عامل واقف بود و سالهاى فراوان در خدمت شيخ علاء الدوله سلوك مىنمود روزى علاء الدوله فرمود مادامىكه سالك در وقت تجلى صورتى درك مىكند آن تجلى صورتى باشد و حقتعالى را از آن صورت منزه بايد داشت اما آن نجلى را حق بايد دانست چنان كه موسى از درخت شنيد كه  إِنِّي أَنَا اللَّهُ  هركه گويد درخت خدا بود كافر شود و هركه گويد اين سخن خدا نگفت هم كافر گردد پس تجلى صورتى را بدين\r\n\r\n","description":"","footnote":"","page_name":" 525 ","page_number":627},
  {"content":"\r\n\r\nنوع اعتقاد بايد كرد در آن روز اخى على دوستى حاضر بود شيخ فرمود كه مرا امسال واقعه على دوستى به‌غايت خوش آمد و جهت ثبات اعتقاد درويشان بگويم حقتعالى امسال بر وى يك نوبت در صورت كل موجودات تجلى نمود بعد از آن وى تسبيح و تنزيه از صور بلفظى كه حقتعالى بر زبان مىراند مىگفت حقتعالى به‌خودىخود از وى سؤال فرمود كه مرا ديدى گفت نه خداوند فرمود پس اين‌ها كه ديدى چه بود گفت اين آثار و افعال و صور صفات تو و تو از همه صور منزهى حق تعالى در اين سخن وى را ثنا گفت و اين معنى را از وى پسنديده بود .\r\n\r\n","description":"","footnote":"","page_name":" 526 ","page_number":628},
  {"content":"\r\n\r\n\r\nگلستان چهارم در توضيح ديار كرمان\r\nبر مرآت خاطر فضلاى خبر و بر ضمير منير علماء سير صورت اين معنى عكس‌پذير خواهد بود كرمان ولايتى است معروف و مشهور و باعتدال هوا و عذوبت ماء در افواه و السنة موصوف و مذكور . محدود است از جانب جنوب بولايت شبانكار و مكران و از سمت شمال بديار مفازه و قهستان و از طرف مشرق بوادى لوت و سيستان و از جهت مغرب بولايت عراق .\r\nمسافت آن ولايت يك‌صد و هشتاد فرسخ در يك‌صد و هشتاد فرسخ محتويست بر بلاد قديمه و قصبات عظيمه مشتمل بر هيجده بلوك معمور و بلوكاتش از هم دور اكثر آن از اقليم سيم و قليلى از چهارم است\r\nانار و بم و جيرفت و سيرجان و بردسير و زرند و رفسنجان و خبيس و نرماشير و شهر بابك از جمله بلوكات آن ديار است و آبش از قنوات .\r\nباعث آبادى آن ولايت سلاطين كيان بوده‌اند و هميشه گماشتگان ملوك عجم در آنجا حكومت مىنموده‌اند تا آنكه آفتاب دولت اسلام بر كشور ايران پرتو انداخت و در زمان خلافت عمر بن خطاب سنه بيست و دو هجرى عاصم بن عامر آنجا را مفتوح ساخت بعد از انقراض خلافت خلفا گروه بنى اميه آن ديار را مسخر كردند و رسوم جور و بدعت بجا آوردند چون اختر دولت ايشان بزوال نكبت هابط گرديد و\r\n\r\n","description":"","footnote":"","page_name":" 527 ","page_number":629},
  {"content":"\r\n\r\nنوبت طلوع ماه جاه عباسيان رسيد همواره اولياى دولت بنى عباس در آن ولايت حكومت مىنمودند تا در اواسط دولت ايشان ملوك صفاريان از گماشتگان آن طايفه انتزاع فرمودند ، ملوك سامانيان از چنگ صفاريان برآوردند مدتى بدست امناى دولت سامانيان بود آخرالامر سلاطين غزنويه از ايشان استرداد نمودند آنگاه به حوزه تصرف ملوك سلجوقيه افتاد چون آفتاب دولت ايشان روى بزوال نهاد بدست خوارزم شاهيان درآمد تا آنكه طايفه قراختائيان بدانجا استيلا يافتند و از جانب خانان چنگيزيه رشته سلطنت آنجا را تافتند چون دولت ايشان منقرض گشت و زمان سلطنت آن گروه درگذشت آل مظفر مسخر كردند ، و امير تيمور صاحب‌قران و اولادان از آل مظفر گرفته در حيطه تصرف درآوردند ، چون در اركان دولت آل تيمور فتور پيدا گرديد و نوبت سلاطين تركمانيه رسيد ايشان آن ملك را بسلك تسخير كشيدند ، چون خورشيد سلطنت صفويه از مشرق اقبال طلوع نمود شاه اسماعيل از تصرف تراكمه انتزاع فرمود ، بعد از انقراض دولت صفويه جماعت افغان بر آن ديار مستولى شدند و از فوائد قتل عام و غارت هيچ‌گونه تقصير نكردند ، نادر شاه عاليجاه از آن طايفه انتزاع فرمود و دود از دودمان افغان برآورد چون دولت نادرى درگذشت چندى ملوك‌الطوايف گشت ، عاقبت‌الامر امراى زنديه آنجا را گرفتند و جمهور رعايا و براياى آن ديار فرمان زنديه پذيرفتند تا كوكب اقبال زنديه به افق زوال غروب نمود و آفتاب اقبال قاجاريه طلوع نمود آقا محمد خان بن محمد حسن خان آنجا را مسخر كرد اكنون كه سنهء هزار و دويست و سى و هفت هجرى است در تصرف اولياى دولت قاجاريه است .\r\nپوشيده نماند كه قديم الزمان مردم آن مكان زردشتى بودند چون اسلام ظهور نمود مانند ساير اهل ايران اهل سنت و جماعت شدند و طريق مذهب ابو حنيفه پيمودند تا آنكه مروج مذهب اثنىعشرى شاه اسماعيل بن سلطان حيدر خروج كرد و اهل ايران را به زور شمشير صوفيان صفوت ضمير در حيطهء مذهب حقه درآورد اكنون در آن ولايت پنج مذهب موجود است : اول شيعه اثنا عشريه ، دويم زمره بكرى و عمرى ،\r\n\r\n","description":"","footnote":"","page_name":" 528 ","page_number":630},
  {"content":"\r\n\r\nسيم گروه اسماعيلى ، چهارم طايفه غالى ، پنجم جماعت مغان . چهار فرقه مذكوره در غايت قلتند ، راقم دفتر آنچه از آن كشور ديده مذكور مىنمايد .\r\n\r\nبردسير\r\nناحيه‌ايست دلگشا و بلوكيست روح‌افزا مشتمل است به دهات دلنشين و قراى به جهت قرين هوايش سازگار و آبش خوشگوار آن بلوك محتوى بر دو قطعه است قطعه‌اى در كوهستان واقع هوايش به‌غايت سرد چنان كه در اكثر آنجا چون چهار ماه از نوروز مىگذرد اول حصاد است ليكن محتوى بمراتع خوش و چمنهاى دلكش و چشمه‌هاى روان و باغهاى چون جنان ، و مسكن خاندان عظام و دودمان گرام است قلعه عسكر يكى از ضياع آنجاست مسكن طوايف ذو العلاء و مأمن قبايل ذو النهى است بزرگ ايشان :\r\n\r\nعلىرضا بيك بن رضا على « 1 »\r\nوجود گراميش به زيور فضائل انسانى آراسته و به حليه كمالات نفسانى پيراسته سالك مسالك شريعت و مالك ممالك طريقت در صدق و صفا و مهر و وفا يكتا و در بر و امتنان و لطف و احسان از ساير اهل آن ديار مستثنى است در مملكت فارس و عراقين و آذربايجان گرديده و به خدمت بسيارى از مشايخ روزگار رسيده است وى از مريدان عارف باللّه رونق على شاه قدس سره است در اصناف اخلاق و مكارم يگانه و در مراسم سماحت و سخاوت و شجاعت مردانه است اكنون كه سنه هزار و دويست و سى و هفت هجرى است در آن ديار سكونت دارد و از قواعد مهمان‌نوازى و غريب‌پرورى دقيقه‌ئى مهمل و معطل نمىگذارد بقليل زراعت قناعت نموده اوقات فرخنده ساعاتش را به خدمت اهل اللّه مىگذراند و عمر گرانمايه خويش را بذكر دوام و فكر مدام مصروف مىگرداند از كرم صاحب كرم مرجو است كه فرزند ارجمند و خلف سعادتمند به آن سر حلقه اهل وفا كرامت كناد بمحمد و آله الامجاد .\r\nقطعه ديگر سمت شمالى در دشت واقع و جوانب اربعه‌اش واسع است آبش از كاريز و هوايش معتدل و فرح‌انگيز غله‌اش ارزان و ميوه‌اش فراوان دارالأماره\r\n\r\n\r\n","description":"","footnote":"\r\n( 1 ) - بستان : بزرگ ايشان « علىرضا بيك » نام ، و لقب ناميش « رضا على »\r\n","page_name":" 529 ","page_number":631},
  {"content":"\r\n\r\nآنجا قريه مشيز « 1 » است و خاكش بهجت‌آميز مشتمل است بر باغات نيكو و بساتين چون مينو\r\nدر آنجا سلسله‌ايست مشهور به چنگيزيه عبد الحسين خان بن عبد الواحد بيك زبدهء آن خاندان و نقاوهء آن دودمان بود در شجاعت و مردانگى و فتوت و فرزانگى گوى مسابقت از اقران مىربود امير جليل القدر هميشه بر لوح خاطر رقم ولايت‌گيرى مىگماشت و تخم لطف و احسان و بر و امتنان بر قلوب ترك و تاجيك مىكاشت اباعن‌جد از اعاظم و اكابر آن ديار بودند و پيوسته رياست و امارت آن ناحيه مىنمودند و گاهى حكومت كرمان كرده‌اند و هيجده بلوك كرمان را به حيطهء تصرف آورده‌اند خان ذيشان بعد از فترات كرمان به نيروى اقبال و مساعدت بخت تمام آن ولايت را مسخر نمود بلكه بر هجده بلوك آن ديار حكم فرمود چند بار با لشكر اعدا مصاف داد و شكست بجانب سپاه خصم افتاد از دشمن بيرونى و اندرونى آن ملك را مصفا و هركس سركشى و بيهشى نمود برانداخت خان والاشان چند سال در كمال استقلال حكمرانى نمود تا آنكه ابراهيم خان به ايالت آن ولايت تعين يافت بر نفاق عظماى آن ديار طاقت مقاومت نياورده بصوب فارس شتافت مدتى در فارس ساكن گشته بالاخره در حدود سنه هزار و دويست و بيست و پنج از عالم فانى بسراى باقى درگذشت .\r\nعبد الحسين در اكثر صفات حميده آراسته و از خصال نكوهيده پيراسته بود و با فرقه علماء و فقرا و مشايخ تكريم و تعظيم مىنمود در بزرگى او بجز اين منقصت نبود كه طايفه اراذل را بر افاضل قوم ترجيح دادى و ابواب تربيت بر روى لئيمان و پست فطرتان گشادى مضمون مصرع شيخ مصلح الدين سعدى بخاطر عاطر خان والاشان نرسيده بود\r\nمصرع :\r\n تربيت نااهل را چون گردكان بر گنبد است ، \r\nبنابراين اكابر و اعاظم از وى نفرت يافتند و طايفه اراذل او را بچنگ دشمن گذاشتند بوادى گريز شتافت بعد از فرار عبد الحسين خان ابراهيم خان بر ملك و مال وى دست يافته مجموع آن را در حيطهء تصرف كشيد و همهء متعلقانش را محتاج\r\n\r\n\r\n","description":"","footnote":"\r\n( 1 ) - كذا - در بستان نيافتم . قطعهء ديگر يكى از قراى « هجين » است بكسر ها و جيم\r\n","page_name":" 530 ","page_number":632},
  {"content":"\r\n\r\nو مستأصل گردانيد دو فرزند ارجمند از خان مغفرت پناه يادگار ماند محمد سليم بيگ و عبد الواحد بيگ بنا بر رشد و كاردانى ابراهيم خان ايشان را در چاه پريشانى انداخت و چنان محتاج و مستأصل ساخت كه مزيدى بر آن تصور نتوان نمود .\r\n\r\nسيرجان\r\nبلوكى است معظم و ناحيه‌ايست خرم محتوى بقراء آباد و دهات خجسته بنياد هوايش به گرمى مايل و آبش معتدل اكثر قراى آن در دشت واقع و قليلى در دامن و ميان كوهستان اتفاق افتاده طرف شمالش گرفته سه طرف آن گشاده است مجموع آب آن ديار كاريز و هواى قهستانش به‌غايت بهجت‌آميز حبوباتش ارزان و فواكهش فىالجمله گران است گويند سيصد و شصت پاره قريه و مزرعه در او هست من جمله قريه زيدآباد و سعادت‌آباد و گران و نصرت‌آباد قراء اوست « 1 » مسكن خاندان بزرگ و دودمان سترك است كه در غريب‌پرورى و مهمان‌نوازى ممتاز و در اصناف فتوت و مروت بىانبازند علىالخصوص علم جناحى از طوايف عرب همگى قوم با محبّت و باادبند .\r\n\r\nذكر احوال درويش عباس رحمة اللّه عليه\r\nدرويش بىخويش و فقير حقيقت‌انديش بود در فتوت و مروت فريد زمان مىنمود وى از طايفه علم جناحى است در به دو حال در سيستان دبير محمد حسين خان بود ناگاه كشش غيبى رسيده او را در ربود از مريدان العارف باللّه نور على شاه طيب اللّه ثراه گرديد و از يمن همت آن حضرت به مرتبه عالى رسيد در آخر ملبس به لباس فقر گشت و از دولت و ثروت و خويش و بيگانه درگذشت با بسيارى از مشايخ ايران صحبت داشته و چندى علم سياحت خراسان و عراقين و كردستان افراشته در واقعه جناب مشتاق على شاه قدس سره چندين زخم خورده چون وقت نرسيده بود از آن ورطه جان به سلامت برده در اواخر عمر بصوب عراق شتافت و در حدود سنه هزار و دويست و پانزده\r\n\r\n\r\n","description":"","footnote":"\r\n( 1 ) - نسخه : از دهان قراء اوست\r\n","page_name":" 531 ","page_number":633},
  {"content":"\r\n\r\nوفات يافت ، از وى چهار فرزند سعادتمند در صفحه روزگار يادگار ماند به فحواى\r\n« الولد سر ابيه »\r\nهمگى اهل حال و صاحب احوالند از درگاه حق سبحانه و تعالى مأمول است كه ايشان را باعلا مرتبه حال و كمال برساند و از جمله كاملين و عارفين باللّه گرداند .\r\n\r\nرفسنجان\r\nبلوك معظم كرمانست مشتملست بقرب شصت پاره قريه آبش از قنوات ارمغانش گندم و پنبه ، هوايش در تابستان در غايت حرارت و در زمستان در نهايت برودت ، اكثر قراى آن در زمين هموار اتفاق افتاده ، سمت شماليش گرفته و ساير اطرافش گشاده است مردمش از فضائل انسانى دور و از كمالات نفسانى نفورند كسى كه قابل ذكر باشد ديده نشده و در تواريخ نيز مذكور نيست .\r\n\r\nشهر بابك\r\nقصبه‌ايست خوش و محلى است دلكش آبش خوب و هوايش مرغوب محتويست به قراى دلنشين و دهات نزهت قرين حصارش ميانه مشتملست به هزار باب خانه و محل زرعش در غايت قلت و باغاتش وسط و مواشى آن در كمال كثرت وى از بناهاى بابك سامانيست طرف شمالش جبال و جنوبش تلال شرق و غرب آن واسع بلدش در زمين هموار واقع است مردمش درشت‌گوى و بدخوى و با وجود اين صفت به كراهت منظر و سقامت پيكر موصوفند و به عداوت فقراء معروف .\r\n\r\nگواشير\r\nوى دار الملك كرمان و در زمان ما مراد از كرمان مطلق آنست ، محرران عطارد دستگاه آن ملك را دار الامان كرمان مىنويسند آبش گوارنده و هوايش فرخنده خاكش نيك و مردمش بدل نزديك غله‌اش خوب و ميوه‌اش مرغوب سيما فستقش\r\n\r\n","description":"","footnote":"","page_name":" 532 ","page_number":634},
  {"content":"\r\n\r\nممتاز و لحومش بامتياز است مشتملست به قراى معظم و دهات خرم آن شهر در زمين هموار اتفاق افتاده و جوانب اربعه‌اش گشاده است از اقليم سيم طولش از جزاير خالدات « قب لب » و عرضش از خط استوا « لط مه »\r\nدر بناى او اختلاف كرده‌اند در تاريخ كرمان مسطور است كه به دو حال گشتاسب بن لهراسب در آنجا خانه ساخت و اردشير بن بابك حصار استوار طرح انداخت مسمى به يزدشير نمود طالع عمارتش برج ميزان بود بهرام بن شاپور ذو الاكتاف بر آن عمارت افزود و بهرام بن يزدجرد در وسعت و عظمت آن كوشيده در اواسط و اواخر دولت سامانيان به نهايت انجاميد « 1 » در كتاب سمط العلا مذكور است كه حجاج غضبان قشيرى را بفتح آنجا نامزد نمود چون غضبان بقرب آن ولايت رسيد بحجاج نوشت كه ان قل الجيوش بها ضاعوا و ان كثرت جاعوا حجاج آن لشكر را طلب فرمود در زمان عمر بن عبد العزيز مفتوح گرديد و عمر فرمود مسجد جامعى در آنجا ساختند .\r\nامير على الياس در او قلعه‌اى طرح انداخت بنا بر تردد مخالف و مؤالف بر بنياد آنجا مكرر خرابى رسيده در سنه هزار و دويست و شش بفرمان قهرمان ايران آغا محمد خان بل به حكم حضرت سبحان يكباره منهدم گرديده اكنون قرب چهار هزار باب خانه در او است مأمول از كرم خداوند كريم و لطف حضرت واجب التعظيم چنانست كه خلعت آبادى بدان ولايت درپوشاند و از حوادث زمان و مكاره دوران محفوظ گرداند\r\nاز تحايف آن ديار متاع شالست كه به اطراف عالم مىبرند و در ولايات شام و روم به قيمت اعلا مىخرند « 2 » و ديگر زيره است كه مشهور جهانست اكنون مناسب سياق چنانست كه طايفه‌ئى كه در آنجا بوده‌اند و گروهى كه سلطنت و بزرگى نموده‌اند به ترتيب مذكور نمايد .\r\n\r\nگفتار در بيان بعضى از ارباب حكومت آن ديار بر سبيل اختصار\r\n\r\n[ ابو على بن الياس بن اليسع السغدى 
  ]\r\nاول ابو على بن الياس بن اليسع السغدى از جمله خدام امير نصر بن احمد\r\n\r\n\r\n","description":"","footnote":"\r\n( 1 ) - كذا بستان : در اواسط دولت ساسانيان به نهايت معمورى رسيد\r\n( 2 ) - بستان : طاقه‌ئى شصت مثقال طلا قيمت آن رسيده\r\n","page_name":" 533 ","page_number":635},
  {"content":"\r\n\r\nسامانى بود بسبب خيانتى مغضوب شده محبوس گشت و محمد بن على بن عبد اللّه بلعمى وزير امير نصر شفيع شده او را خلاص نمود آنگاه مصحوب امير محمد بن مظفر گردانيد و بجرجان فرستاد در هنگامى كه يحيى برادر امير نصر بر او خروج كرد به دو پيوسته از نشابور متوجه تسخير كرمان گرديد و آن ولايت را در سنه سيصد و دو از دست اولياى خلفا بيرون كرده مفتوح ساخت چون امير نصر از مهمات برادر بازپرداخت ما كان بن كاكى را بدان ولايت فرستاد و محمد بن الياس كرمان را گذاشته روى بدينور نهاد چون ما كان از كرمان بيرون آمد بار ديگر محمد را آن ولايت مسخر شد در آخر مرض فلج عارض او گشته اليسع بن محمد بر او خروج كرد و بتغلب كرمان را به حيطهء در تصرف آورد و محمد ببخارا رفته در سنه سيصد و پنجاه و شش درگذشت .\r\n\r\nاليسع بن محمد\r\nچون بر سرير حكومت پاى عزت نهاد در ميان او و معز الدوله محاربات اتفاق افتاد در كتب تواريخ مسطور است كه چون عماد الدولة بن بويه فارس را در حيطهء تصرف درآورد برادران خويش حسن و احمد را به جهان‌گيرى ارسال كرد احمد لواى حركت به طرف كرمان برافراشت اليسع چون تاب مقاومت با او در صحرا نداشت لاجرم حصار شهر را محكم ساخت و همه روزه با ديالمه به جنگ و پيكار مىپرداخت و هنگام شب جهت ايشان طعامهاى الوان و علوفه حيوان مىفرستاد و آنچه ما يحتاج بود به ايشان مىداد معز الدوله احمد از اين حال متعجب گرديد و از حقيقت اين حال از السع پرسيد جواب داد كه چون روز قصد جان و مال ما داريد لاجرم حفظ مال و نفس نموده بجان مدافعه مىنمائيم و چون شب غريب و مهمانيد ابواب مهمان‌دارى مىگشائيم بما حضرى كه دسترس داريم شرط ضيافت بجاى آريم معز الدوله از كرمان برخاسته گفت با چنين شخصى محاربه نتوان نمود زيرا كه از طريقه مروت و فتوت دور خواهد بود آخرالامر ميان او و عضد الدوله نزاعى روى نمود بعضى از امراء اليسع نزد عضد الدوله رفته مراعات يافتند او را بر بقاى لشكر خود اعتماد نمانده آخر يكباره هزار سوار از معاريف ملازمانش از وى روگردان شده نزد عضد الدوله شتافتند اليسع ناچار با خواص خود در سنه سيصد و پنجاه\r\n\r\n","description":"","footnote":"","page_name":" 534 ","page_number":636},
  {"content":"\r\n\r\nو هشت راه بخارا گرفت و عضد الدوله بر كرمان استيلا يافت اليسع از بخارا بخوارزم شتافت در اثناى راه درد چشمى بر وى عارض گشت و از شدت وجع هر دو حدقه خود را بيرون آورده بدان درگذشت .\r\n\r\nامير ابو على سليمان بن الياس\r\nدر عهد برادرزاده والى سيرجان بود اليسع بتحريك بشير بن مهدى او را از آنجا اخراج نموده و او ببخارا روى بامير منصور بن نوح سامانى نهاد و امير در سيصد و پنجاه و نه با لشكر گران وى را بتسخير كرمان فرستاد و سپاه عضد الدوله با او جنگ كرده در آن گيرودار ابو على بقتل رسيد و اين دولت به دو ختم گرديد .\r\n\r\nگفتار در بيان ملوك قراختائيان\r\n\r\nبراق حاجب\r\nاز امراء كورخان قراختاى بود به رسالت نزد سلطان محمد خوارزمشاه توجه نمود بعد از چندگاه از سلطان اجازت خواست و اذن مراجعت نيافت بنا بر رشد و كاردانى از اركان دولت او شده در فترات مغولى بكرمان شتافت و بر آن ولايت مستولى گرديده به درجه سلطنت رسيد و مدت پانزده سال حكومت نموده در سنه ششصد و سى و دو رحلت فرمود بعد از براق حاجب برادرزاده‌اش سلطان قطب الدين به حكم اوكتاى قاآن عزلت گزيد .\r\n\r\nسلطان ركن الدين مبارك خواجه بن براق حاجب\r\nشانزده سال پادشاهى نمود بفرمان منكو قاآن در گوشه انزوا بود آخرالامر بر دست سلطان قطب الدين بقتل رسيد .\r\n\r\nسلطان قطب الدين محمد بن حميد\r\nبرادرزاده براق حاجب بود بموجب يرليغ منكو قاآن شش سال حكومت نمود بساط عدل و داد گسترد و عماراتى عالى احداث كرد و تخم شفقت بر دلهاى رعايا و برايا كشت در سنه ششصد و پنجاه و پنج درگذشت\r\n\r\n","description":"","footnote":"","page_name":" 535 ","page_number":637},
  {"content":"\r\n\r\n\r\nسلطان حجاج بن قطب الدين\r\nبعد از پدر بفرمان منكو قاآن پادشاه گرديد چون طفل بود منكوحه پدرش نيابت نمود بعد از آنكه سلطان حجاج به حال مردى رسيد حرمت خاتون رعايت نمىكرد خاتون از وى رنجيده بدرگاه اباقاآن متوجه گرديد حكم شد كه سلطان حجاج در كرمان مداخله نكند و حكومت را با قتلغ تركمان گذارد سلطان حجاج را خوف راه يافت و در سنه ششصد و شصت و نه به دهلى شتافت قتلغ تركمان بعد از آن دوازده سال در حكومت مستقل گشت بالاخره در سنه ششصد و هشتاد و يك درگذشت مدت حكومتش بيست و پنج سال بود .\r\n\r\nسلطان جلال الدين سيورغتمش بن قطب الدين\r\nبعد از قتلغ تركمان به حكم ارغون خان به حكومت كرمان رسيد مدت نه سال در كمال جاه و جلال رايت حكومت برافراشت دختر منكو تيمور بن هلاكو خان را در حباله نكاح داشت در سنهء ششصد و نود و يك بفرمان كيخاتون خان عزلت يافت .\r\n\r\nپادشاه خاتون بنت قطب الدين\r\nوى در حباله كيخاتون خان بود بعد از عزل سيورغتمش به حكم كيخاتون خان به حكومت رسيد و برادر « 1 » سيورغتمش را مقتول گردانيد در سنه ششصد و نود و چهار دوچين خاتون منكوحه برادرش سيورغتمش و دخترش شاه عالم خاتون بنت سيورغتمش كه در نكاح بايدو خان بود بقتل رسانيد\r\nپادشاه خاتون زن فاضله و عاقله بوده و اشعار خوب مىفرموده اين دو رباعى از اوست :\r\n بر لعل كه ديد هرگز از مشك رقم * يا غاليه بر بوش كجا كرده ستم\r\nجانا اثر خال سيه بر لب تو * تاريكى و آب زندگانيست بهم \r\nرباعى\r\n آن روز كه در ازل نشانش كردند * آسايش جان بيدلانش كردند\r\nدعوى لب نگار مىكرد نبات * زان‌روى سه غنچه در دهانش كردند \r\n\r\n\r\n","description":"","footnote":"\r\n( 1 ) - كذا - ظاهر : برادرش .\r\n","page_name":" 536 ","page_number":638},
  {"content":"\r\n\r\nنظم\r\n من آن زنم كه همه كار من نكوكاريست * به زير مقنعه من بسى كله‌داريست\r\nدرون پرده عصمت كه جايگاه منست * مسافران ميا « 1 » را گذر به دشواريست\r\nجمال سايه خود را دريغ مىدارم * از آفتاب كه آن شهر گرد بازاريست\r\nنه هر زنى به دو گز مقنعه است كدبانو * نه هر سرى به كلاهى سزاى سرداريست \r\n\r\nسلطان مظفر الدين بن سلطان حجاج\r\nبه حكم غازان خان در اول سنه ششصد و نود و پنج بر سرير حكومت جلوس نمود مدت هشت سال در كمال استقلال بود آن شهريار صورت خوب و سيرت مرغوب داشت و همواره تخم كرم و احسان بقلوب كافه ناس مىكاشت مدت عمرش بيست و سه سال بود در در سنه هفتصد و سه رحلت نمود .\r\n\r\nسلطان شاه جهان بن قطب الدين\r\nبعد از عم‌زاده لواى حكومت برافراشت زندگى بر نهج راستى داشت اولجايتو سلطان رقم عزل بر حكومتش كشيد و دولت ايشان به دو منتهى گرديد و سلطان شاه در شيراز سكونت نمود و صاحب مال فراوان بود مدتى مديد عمر به فراغت گذرانيد آخرالامر بعالم آخرت خراميد از او يك دختر ماند امير مبارز الدين محمد مظفر وى را نكاح كرد جلال الدين شاه شجاع و قطب الدين شاه محمود و عماد الدين احمد از او متولد شدند\r\n\r\nگفتار در بيان احوال بعضى از مشايخ آن ديار بطريق اختصار\r\n\r\nشاه شجاع قدس سره\r\nآن بزرگوار سرآمد اهل عرفان و سرحلقه اصحاب ايقان بود و ارادت خود را بابو حفص حداد نشابورى درست مىنمود و او مريد عبد اللّه مهدى باوردى و او مريد شيخ سرى سقطى و او مريد شيخ معروف كرخى و او مريد و دربان حضرت على بن موسى الرضا عليه التحية و الثناء است شاه شجاع از اولاد ملوك بود و ملوكانه سلوك مىفرمود وى گفته است وجدنا فى القباء ما طلبنا فى العباء . يعنى آنچه در عبا طلبيديم در قبا رسيديم . بابو تراب نخشبى\r\n\r\n\r\n","description":"","footnote":"\r\n( 1 ) - كذا\r\n","page_name":" 537 ","page_number":639},
  {"content":"\r\n\r\nو ابو عبد اللّه ذراع بصرى و ابو عبيد بسرى صحبت داشته بوده و او را كتابيست در آنجا فقر را بر غنا ترجيح نموده است چنان كه هست ، دانائى مىگويد كه در فضل درويشى بر توانگرى اين كفايت كه سرور انبيا درويشى را بر توانگرى برگزيد و حق سبحانه و تعالى اين را از آن حضرت پسنديد .\r\nو از كلمات قدسى سمات آن جنابست كه من غض بصره عن المحارم و امسك نفسه عن الشهوات و عمر باطنه بدوام المراقبة و ظاهره باتباع السنة لم يخطأ له فراسته يعنى آنكه پوشانيد چشم خود را از جميع محرمات و نگاهداشت خود را از انواع لذات طبيعى و معمور ساخت باطن خود را به مراقبه و پاسبانى دل و ظاهر خود را به پيروى سنت نبى فراست وى خطا نكند . وفات وى در زمان خلافت المعتمد باللّه در سنه دويست و هفتاد اتفاق افتاد رحمة اللّه عليه .\r\n\r\nابو حامد اوحد الدين\r\nعارف دانشمند و صوفى پايه بلند بود در تربيت طالبان و تكميل ناقصان يد بيضا مىنمود بسيارى از مشايخ عصر را ديده و بصحبت محى الدين اعرابى رسيده آخرالامر از مريدان شيخ ركن الدين سجاسى گرديده است او را حالات غريب و مقامات عجيب بوده چون در سماع گرم شدى پيراهن خود و حضار را چاك كردى و سينه به سينه ايشان نهادى و از آن تشفى حاصل نمودى چون شيخ ببغداد رسيد خليفه پسرى بديع الجمال داشت خبر ورود شيخ بشنيد قصد حضور مجلس شيخ نمود به او گفتند كه طريقه شيخ اينست خليفه‌زاده گفت از قرار تقرير شما آن كافر خواهد بود مجلس او مىروم اگر اين‌گونه نسبت به من حركتى كرد او را قربة الى اللّه بقتل رسانم و از وجود آن مبدع جهان را پاك گردانم چون در سماع گرم گشت شيخ بكرامت دريافت و اين رباعى بگفت :\r\n سهل است مرا بر سر خنجر بودن * در پاى مراد دوست بيسر بودن\r\nتو آمده‌اى كه كافرى را بكشى * غازى چو توئى رواست كافر بودن \r\nخليفه‌زاده گريبان خود را دريد و بقدم معذرت پيش آمده سر بقدم شيخ نهاده معذرت طلبيد و از جمله مريدان شيخ گرديد وفات شيخ در شهر قونيه روم اتفاق افتاده در\r\n\r\n","description":"","footnote":"","page_name":" 538 ","page_number":640},
  {"content":"\r\n\r\nآنجا مشهور و معروفست تاريخ وفاتش براقم حروف معلوم نشد او را كتابيست منظوم موسوم بمصباح الارواح و اشعار آبدار از آن بزرگوار يادگار است اين چند بيت از آن كتاب با رباعيات نوشته شد :\r\n تا جنبش دست هست مادام * سايه متحركست ناكام\r\nچون سايه ز دست يافت مايه * پس نيست خود آن دو اصل سايه\r\nچيزى كه وجود او به خود نيست * هستيش نهادن از خرد نيست\r\nهست است و ليك هست مطلق * نزديك حكيم نيست جز حق\r\nهستى كه به خود قوام دارد * او نيست و ليك نام دارد\r\nبر نقش خود است فتنه نقاش * كس نيست در اين ميان تو خوش باش\r\nخود گفت حقيقت و خود اشنيد * و آن روى كه خود نمود خود ديد\r\nپس باد يقين كه نيست و اللّه * وجود حقيقيى سوى اللّه \r\nرباعى\r\n او حد در دل مىزنى آخر دل كو * عمرى است كه راه مىروى منزل كو\r\nدر دنيى دون بىوفا مىگردى * پنجاه و دو چله داشتى حاصل كو \r\nرباعى\r\n اسرار حقيقت نشود حل به سؤال * نى نيز بدر باختن حشمت و مال\r\nتا خون نكنى ديدهء دل پنجه سال * هرگز ندهند راهت از قال به حال \r\nرباعى\r\n در مدرسه‌ها جواب گفتارم نيست * در ميكده‌ها صليب و زنارم نيست\r\nسرتاسر آفاق به هيچم نخرند * يا رب چه متاعم كه خريدارم نيست \r\nرباعى\r\n گفتم چشمم گفت شرابى كم گير * گفتم جگرم گفت كبابى كم گير\r\nگفتم كه دلم گفت كه در كوچه عشق * صد خانه خرابست خرابى كم گير \r\n* * * \r\nوحشى\r\nاصلش از بافق من اعمال كرمانست دانائى بلندپايه و شاعرى گرانمايه است در انواع سخن قادر و بر فنون عشق و عاشقى\r\n\r\n","description":"","footnote":"","page_name":" 539 ","page_number":641},
  {"content":"\r\n\r\nماهر غزليات رنگينش شاهد مدعا است و مثنويات نمكينش بر مطلب گواه در ايام شاه طهماسب بن شاه اسماعيل صفوى بوده سالهاى فراوان در يزد سكونت نموده سه كتاب مثنوى گفته در فرهاد و شيرين ، بمثقب فكرت در معانى سفته اما توفيق اتمام نيافته و هم در زمان دولت شاه طهماسب بعالم آخرت شتافته اين چند بيت از مثنوى فرهاد و شيرين نوشته شد\r\nنظم :\r\n الهى سينه‌اى ده آتش افروز * در آن سينه دلى و آن دل همه سوز\r\nهرآن دل را كه سوزى نيست دل نيست * دل افسرده غير از آب و گل نيست\r\nسخن كز سوز دل تابى ندارد * چكد گر آب ازو آبى ندارد\r\nيكى را ساخت شيرين كار طناز * كه شيرينى تو شيرين ناز كن ناز\r\nيكى را تيشه‌اى بر سر فرستاد * كه جان مىكن تو فرهادى تو فرهاد\r\nمبادا آنكه او كس را كند خوار * كه خوار او شدن كاريست دشوار\r\nگرت عزت دهد رو ناز مىكن * و گرنه چشم حسرت باز مىكن\r\nيكى ميلست با هر ذره رقاص * كشاند ذره را تا مقصد خاص\r\nرساند گلشنى را با بگلشن * دواند گلخنى را تا به گلخن\r\nهمين ميلست كاهن را درآموخت * كه خود را برد بر آهن‌ربا دوخت\r\nبرون آورد مجنون را مشوش * بليلى داد زنجيرش كه مىكش\r\nز گل بربسته با بلبل پروبال * شكسته خار بر جانش كه مىنال\r\nغرض اين ميل چون گردد قوى پى * بشور عشق آيد در رك و پى\r\nاگر صد آب حيوان خورده باشى * چه عشق اندر تو نبوده مرده باشى \r\nو له ايضا\r\n بمجنون گفت روزى عيب‌جوئى * كه پيدا كن به از ليلى نكوئى\r\nز حرف عيب‌جو مجنون برآشفت * در آن آشفتگى خندان شد و گفت\r\nكه گر بر ديدهء مجنون نشينى * به غير از خوبى ليلى نه بينى\r\nتو قد بينى و مجنون جلوه و ناز * تو چشم و او نگاه ناوك‌انداز \r\n\r\n","description":"","footnote":"","page_name":" 540 ","page_number":642},
  {"content":"\r\n\r\n تو مو مىبينى و او پيچش مو * تو ابرو او اشارتهاى ابرو\r\nتو لب بينى و او دندان كه چونست * دل مجنون ز شكر خنده خونست \r\nو له ايضا\r\n مزاج عشق بس مشگل‌پسند است * قبول عشق بر طاق بلند است\r\nاسير عشق نبود هر هوسناك * نبندد عشق هر صيدى بفتراك\r\nعقاب آنجا كه در پرواز باشد * كجا از صعوه صيدانداز باشد\r\nگوزنى بس قوى بنياد بايد * كه به روى شير سيلى آزمايد\r\nمكن باور كه هرگز تر كند كام * ز آب جو نهنگ لجه‌آشام\r\nزبان‌دان رموز كيميا كيست * كه گويم حل و عقد كيميا چيست\r\nنه بحث ما در آن امر محالست * كه در اثبات و نفيش قيل و قالست\r\nسخن در كيمياى جسم و جانست * كه گر خود كيميائى هست آنست\r\nبيا زين كيميا زر كن مست را * غنى گردان وجود مفلست را\r\nمراد از كيميا تأثير عشق است * كه اكسير وجود اكسير عشق است\r\nصفات عشق را اندازه‌اى نيست * كجا كز عشق حرف تازه‌اى نيست\r\nمگو نتوان دوباره زندگانى * كه گر عشقت مدد بخشد توانى \r\nو له ايضا\r\n زليخا را چه پيرى ناتوان كرد * گلش را دست فرسود خزان كرد\r\nز چشمش روشنائى برد ايام * نهادش پلكها برهم چو بادام\r\nكمان بشكستش ابروى كماندار * خدنگ‌انداز غمزه رفتش از كار\r\nلبش را خشكدش سرچشمهء نوش * به كلى نوش‌خندش شد فراموش\r\nدر آن پيرى كه صد غم حاصلش بود * هنوز اندوه يوسف بر دلش بود\r\nسر موئى ز عشق او نمىكاست * بجز يوسف نمىگفت و نمىخواست\r\nبه مزد آنكه داد بندگى داد * دوباره عشق او را زندگى داد\r\nاگر مىبايدت عمر دوباره * مكن پيوند عمر از عشق پاره \r\n\r\n","description":"","footnote":"","page_name":" 541 ","page_number":643},
  {"content":"\r\n\r\n نيازى هست هرجا هست نازى * نباشد نازى ار نبود نيازى\r\nنگاهى بايد از مجنون در آغاز * كه آيد چشم ليلى بر سر ناز\r\nز راه نسبت هر روح با روح * درى از آشنائى هست مفتوح\r\nميان آن دو دل كين در بود باز * بود از آه دايم قاصد راز\r\nاگر عالم همه گردند همدست * گمان اين مبر كآن در توان بست\r\nغرض گر آشنائيهاى جانست * چه غم گر صد بيابان در ميان است\r\nكه مجنون خواه در حى خواه در دشت * به جولانگاه ليلى مىكند گشت\r\nبهاى صحبت جانها به جانها * عجب قفلى است محكم بر زبانها\r\nبود نازك دو طبع اندر زمانه * كه جويند از پى رنجش بهانه\r\nيكى طبع شهان و شهرياران * دگر از گلرخان و گلعذاران\r\nز طبع زود رنج پادشاهان * مپرس از من بپرس از دادخواهان\r\nز خوى دين و صلح فتنه‌سازان * مپرس از من بپرس از بىنيازان\r\nبه عشقى گر نباشد يار مشغول * بماند كاروان ناز معزول\r\nچه خسرو جست از شيرين جدائى * معطل ماند شغل دلربائى\r\nبه‌غايت خاطر شيرين غمين ماند * وزان بىرونقى اندوهگين ماند\r\nز بىيارى دلى بودش چنان تنگ * كه بودى با در و ديوار در جنگ\r\nدلش در تنگناى سينه خسته * بلب جان در خبر گيرى نشسته\r\nبه جاسوسان سپرده راه پرويز * خبردار از شمار گام شبديز\r\nكه گر بر سنگ خوردى نعل شبرنگ * وزان خوردن شرارى جستى از سنگ\r\nهنوز آثار گرمى در شرر بود * كز آن در مجلس شيرين خبر بود \r\n\r\nدر بيان احوال معاصرين بر سبيل اجمال\r\n\r\n[ سلسله شاهرخيه 
  ]\r\nبر رأى معرفت‌پيراى اصحاب عرفان پوشيده و پنهان نماند كه در ولايت كرمان خاندان بزرگ و دودمان سترگند كه به عظمت شأن و قدمت دودمان معروف و بر نيكى\r\n\r\n","description":"","footnote":"","page_name":" 542 ","page_number":644},
  {"content":"\r\n\r\nسيرت و خوبى سريرت موصوفند من جمله سلسله شاهرخيه است كه در اكثر زمان حكومت كرمان به آن سلسله تعلق داشته و شاهرخ خان در عهد كريم خان زند بنفسه لواى امارت برافراشته شاهرخ خان از اولاد بكتاش خان بوده در عصر سلطنت شاه عباس ماضى بعد از عزل گنج‌على خان زنگنه حكومت كرمان نموده اكنون كه سنه هزار و دويست و سى و هفت هجرى است رئيس آن خاندان عبد الرشيد خانست به صفت شجاعت و سياست موصوف و به اصابت رأى و فطانت ضمير معروف بر امور رياست دانا و بر عواقب امور بيناست به‌واسطه ستم ابراهيم خان منكوب و مخذول و از مشاغل حكومت يكباره معزولست .\r\n\r\n[ سلسله سادات قادريه 
  ]\r\nديگر سلسله سادات قادريه است ايشان سادات عظيم‌الشأنند همگى اهل حال و صاحب كمال‌اند ، بزرگ آن سلسله سيد محمد صالح نام دانائى عاليمقام است به زيور فضائل انسانى آراسته و بكمالات نفسانى پيراسته بمعارف صورى و معنوى ممتاز و بكرامت نفس و وسعت خلق بىانباز فقير را به قوت مدركه آن بزرگوار اعتقاد بسيار است چنان كه فقير مخاطب بزيرك جهان نموده و صحبتش به‌غايت مفرح و منبسط بوده سفر خراسان و عراقين كرده و با بسيارى از علماء و عرفاء عصر بسر برده نسبت طريقت آن بزرگوار بشاه نعمت اللّه ولى است .\r\n\r\n[ طايفه آقا على 
  ]\r\nديگر طايفه آقا على است كه به عظمت شان و سمو مكان مشهورند بزرگ آن طايفه ميرزا حسين خانست كه به حليه كمالات صورى و معنوى آراسته و به خصايل حميده و پسنديده پيراسته است بحسن تدبير و فطانت ضمير معروف و بكسر نفس و حسن خلق موصوفست قرب پانزده سال بشغل وزارت ابراهيم خان اشتغال داشت و در قواعد كفايت‌رسانى و رشد و كاردانى دقيقه‌ئى مهمل و معطل نمىگذاشت ، از خصايل ابراهيم خانست كه چون ملازمى در خدمت وى دولت و مكنت رساند بهانه‌اى نموده اموال ملازم را بستاند لهذا در سنه هزار و دويست و سى و چهار وزارت‌مآب را گرفته جميع مال و ضياع و عقار وى را گرفته تصرف كرد و آتش ستم افروخته دود از آن خاندان برآورد .\r\n\r\n","description":"","footnote":"","page_name":" 543 ","page_number":645},
  {"content":"\r\n\r\n\r\n[ سلسلهء كلانتريه 
  ]\r\nديگر سلسلهء كلانتريه است ميرزا حسن بن ميرزا تقى زبدهء آن خاندان و قدوهء آن دودمانست امير جليل القدر و خان منشرح الصدر است بعلو نسب و سمو حسب به سخاوت طبع و كرامت نفس ممتاز و بصدق نيت و صفاى طويت وجودت ذهن و فطانت ضمير بىانباز است از زمان دولت شاه عباس ماضى تا حال ابا عن جد كلانتر آن ديار بوده و گاهى نيز بر سرير امارت و حكومت جلوس نموده‌اند خان معدلت نشان مطبوع جمهور ناس و مقبول عرفاى معرفت اساس است مدت هفت سال حكومت سيرجان به آن امير عدالت‌نشان تعلق داشت در آن مدت تخم شفقت و رافت بر قلوب تاجيك و ترك و خورد و بزرگ مىكاشت چون كفايت و كاردانى جناب خانى نزد ابراهيم خان محقق گرديد بهانه نموده آنچه در اين مدت اندوخته بود از خان گرفته او را حاكم بلوك بردسير و زرند و كيوك گردانيد در آن نواحى به تعمير بلاد و ترفيه عباد سعى بليغ دارد و از قواعد رعيت‌پرورى و عدالت‌گسترى دقيقه‌ئى فرونمىگذارد با وجود مشاغل ديوانى با اهل حال جليس و با اصحاب كمال انيس است از مراتب عرفان بهره‌ور و از معارف ايقان باخبر است و خان ذيشان را چهار برادر است قوايم مهام مملكت را چهار ركن‌اند اميد از كرم خداوند كريم كه آن خاندان را پايدار و برقرار دارد بمحمد و آله الامجاد .\r\n\r\nرونق على شاه\r\nعارف بلند پايه و صوفى گرانمايه بود در فقر و فنا و صدق و صفا گوى مسابقت از همگنان مىربود از خلفاء واقف سر سبحانى نور على شاه اصفهانى قدس سره است سفر خراسان و عراقين و فارس نموده و بصحبت بسيارى از مشايخ رسيده و جورى بسيار از ابناى روزگار كشيده و زهر ملامت از دست اهل زمان چشيده چون ابراهيم خان به عداوت فقر و اهل اللّه مجبولست لاجرم آن بزرگوار را اذيت فراوان كرد نخست حكم نمود در چهار سوق چوب زدند آنگاه مؤاخذه عنيف و مصادره زياده از تكليف فرمود چون از زخارف دنيوى آن بزرگ را چيزى نبود لاجرم مردمان لمرضات اللّه هركدام چيزى دادند و زبان طعن و تشنيع بر آن ستمگر گشادند چندگاه ديگر در قيد حيات بود و اوقات\r\n\r\n","description":"","footnote":"","page_name":" 544 ","page_number":646},
  {"content":"\r\n\r\nخود را بتاليف كتب صرف مىنمود تا در حدود سنه هزار و دويست و سى از اين سراى سپنج درگذشت و در قرب مزار مشتاقعلى شاه آسوده گشت ، اگر مرگ را لذتى نباشد همين لذت كافيست كه از جور جابران و از ظلم ظالمان خلاصى مىدهد و از دست اشرار روزگار و مردم تبه‌كار مىرهد ، آن بزرگوار از علوم ظاهرى نيز بهره‌ور و در فنون نظم و نثر سر دفتر بوده و قرب چهل‌هزار بيت تأليف فرموده است من‌جمله چهار جلد جنات الوصال از اوست و ديوان غزليات و قصايد و رساله مرآة المحققين و رساله‌ئى كه احوال مشتاقعلى شاه را نظم فرموده است . چون ديوان غزليات حاضر نبود بتحرير چند بيت از جنات الوصال مبادرت نمود\r\nنظم :\r\n چار وادى در محبت پس به كار * ز آنكه القاب حروفش هست چار\r\nچون محبت تخت شاه آمد نخست * چارپايه شد ز القابش درست\r\nو آن بر عشاق بىبرك و نوا * حب و ودّ و ديگران عشق و هوا\r\nپايه‌ها هريك در اين ره وادى است * هر قدمشان ماتمى و شاديست\r\nماتمش چبود سر افشاندن به راه * شاديش قرب قبول پادشاه\r\nهين بيان حب نخستين واديست * هر قدم صد ماتم است و شادى است\r\nوادى حب است تو سهلش مگير * مانده سرگردان براهش چرخ پير\r\nاى بسا تن كز مغيلان شد هلاك * اندرين وادى فتاده چاك‌چاك\r\nهيچ رهرو گامى از وى طى نكرد * تا كميت جان به صد جا پى نكرد\r\nصد هزاران كاروان در ره بمرد * وين بيابان را به پايان كس نبرد\r\nريك اين صحرا مگر كوه بلا است * كش به هر گامى هزاران مبتلاست\r\nنى غلط گفتم به روى يكديگر * او فتاده خستگان را پا و سر\r\nجان پاكان بس در اين ره گشته خاك * خيزد از خاشاك و خاكش جان پاك\r\nاين بيابان رمزى از دوم لقب * كان بود وادى ودّ اى منتخب\r\nدومين پايه ز تخت پادشاه است * كه ز دل او را بدوم خانه جا است\r\nخانه دل هست هفت اى سينه‌صاف * صدر و قلب است و سيم خانه شغاف \r\n\r\n","description":"","footnote":"","page_name":" 545 ","page_number":647},
  {"content":"\r\n\r\n پس فؤاد و مهجة القلب اربعين « 1 » * پس سويدا پس جنانش هفتمين\r\nنور ود آمد بحب گرديد يار * جان و دل را داد آرام و قرار\r\nهان ز القاب محبت سيمين * كان بود عشق آورم شرحى مبين\r\nهركه عاشق گشت او هرگز نمرد * چون دلش از چشمهء خضر آب خورد\r\nعشق باشد حب و ودش چون دو بال * در هواى حسن هو جل جلال\r\nشاه‌باز عشق چون پر باز كرد * در هواى صيدگه پرواز كرد\r\nكش‌كشانش برد رو سوى هوا * از محبت چارمين القاب را\r\nآن هوا نه كز هواى نفس خاست * آن هوائى كز ولاى پادشا است\r\nآن هوا كز حب و ودّ و عشق خاست * آن هوا محبوب ذات كبريا است\r\nآن هوائى كاوليا را در سر است * آن هوائى كانبيا را رهبر است\r\nآن هوائى كاصفيا را صفوتست * آن هوائى كاتقيا را قربت است\r\nمتقى را عين قربست آن هوا * زانكه تقوى زهد شد از ما سوى\r\nاندرين وادى كه نام آن هوا است * يك‌قدم باشد فنا ديگر بقا است\r\nآن فنا نه كز غم دنيا بود * آن فنا كاندر ره مولا بود\r\nچه غم دنياى محسوس الزوال * چه غم حورا و غلمان در خيال\r\nحور و غلمان نيست وجه اللّه يقين * كل شىء هالك الا هو ببين\r\nغير وجه اللّه باقى هست نيست * اندرين ميخانه ساقى هست نيست\r\nساقى و باقى چه وجه اللّه ما است * فانى و باقى دل آگاه ما است \r\n\r\nمولانا مظفر على شاه بن ميرزا كاظم قدس سره\r\nزبده عرفاى زمان و قدوهء حكماى دوران بود ، در علوم عقليه وحيد عصر و در فنون نقليه فريد دهر بود ، كتاب بحر الاسرار بر كمال آن قدوهء احرار دليل قاطع ، و ديوان مشتاقيه برهان ساطع است ، همانا سالهاست « 2 » كه مانند وى دانائى ظهور ننموده و مثل او حقايق و دقايق بيان نفرموده است .\r\nآن حضرت ثانى عارف قيومى جلال الدين رومى است و ميان آن دو بزرگ\r\n\r\n\r\n","description":"","footnote":"\r\n( 1 ) - بستان : از يقين\r\n( 2 ) - بستان : قرنهاى بسيار است .\r\n","page_name":" 546 ","page_number":648},
  {"content":"\r\n\r\nمناسبت نيز هست چنان كه مشهور است كه مولانا شمس الدين امى بود و مولانا ربودهء وى شد « 1 » مشتاقعلى شاه نيز امى بوده و مولانا مظفر على شاه را ربوده ، و چنان كه مولانا مقطع غزليات خود را بنام نامى شمس الدين كرده مولانا مظفر على شاه نيز مقطع غزليات باسم سامى مشتاقعلى شاه كرده « 2 » . آباء و اجداد آن مولانا بشغل طبابت اشتغال مىنمودند و در كمال عزت و احترام مىبودند و آن مولانا در بدايت حال به تحصيل كمال اشتغال مىنمودند در اندك زمان در علوم عقليه و نقليه گوى مسابقت از همگنان ربود چون از علوم ظاهرى باطنى نديد و از معالم صورت بوى معنى نشنيد لاجرم طالب پير و مرشد گرديد و در همان ديار به خدمت عارفان باللّه نور على شاه و مشتاقعلى شاه و رونق على شاه رسيد و ربوده مشتاق‌على شاه گرديد باذن نور على شاه رونق على شاه مولانا را تلقين نمود و چند سال در ملازمت آن حضرت و مشتاقعلى شاه سلوك مىكرد از يمن همت پاكان از لوث ظنون و شكوك پاك گشت و از عالم صورت و علوم ظاهر درگذشت به مرتبه اعلا و درجه قصوى رسيد و اجازت يافته خليفه آن حضرت گرديد ، مولانا از علماء ظاهر جور بسيار ديد و زحمت زياده از حد كشيد ملا عبد اللّه كرمانى كه يكى از معاندين اهل يقين بود در خدمت قهرمان ايران آقا محمد خان سعايت نمود چون آن شهريار دانا و در عواقب امور بينا بود و به ناخن معرفت گره حقيقت مىگشود بمضمون ارباب الدول ملهمون شهريار دريافت كه عرض ملا عبد اللّه خالى از شايبه غرض نيست و آنچه دربارهء مولانا عرض نموده در وى مدعى است لاجرم بعرض ملا عبد اللّه التفات نفرمود و مولانا را از كرمان بدار الملك طهران طلبيد چون آن پادشاه به حكم  كُلُّ مَنْ عَلَيْها فانٍ  از جهان فانى بسراى جاودانى خراميد آقا محمد على كرمانشاهى كه با زمره عرفاء و مشايخ معاندت مىنمود باعتضاد حاجى ابراهيم خان شيرازى مولانا را به كرمانشاهان طلبيد و نسبت بمولانا بسا ايذاء و آزار رسانيد چون فضيلت مولانا را نسبت به خود به مرتبه اعلا مىديد لهذا درصدد مناظره و مكالمه نگرديد مدتى به عذاب وى گرفتار بود تا آنكه در حدود سنه هزار\r\n\r\n\r\n","description":"","footnote":"\r\n( 1 ) - بستان : و مولانا رومى را ربوده\r\n( 2 ) - بستان : شمس الدين را به درجه شهادت رسانيدند و مشتاقعلى شاه را نيز شهيد كردند\r\n","page_name":" 547 ","page_number":649},
  {"content":"\r\n\r\nو دويست و پانزده در بلدهء مذكوره انتقال نمود و در خارج شهر درب شرقى مدفون گشت رحمة اللّه عليه .\r\nمولانا را وراى بحر الاسرار و مشتاقيه در اكثر علوم تصانيف مفيده است من‌جمله آن جناب را كتابيست مسمى بخلاصة العلوم مشتمل است بر علوم عقليه و نقليه و رساله‌ايست موسوم به كبريت احمر در روش طاعت قلبيه و عبادت لسانيه و جنانيه در طريقت سلسله نعمت‌اللهيه بطريق رمز چون آن رساله مانند اسمش كمياب و عزيز الوجود است لهذا آن رساله و قدرى از بحر الاسرار و از ديوان مشتاقيه تحرير يافت وجه تسميه ديوان مشتاقيه آنكه چون مشتاقعلى شاه به سعادت شهادت رسيد مولانا از شدت محنت و مصيبت ديوانى ترتيب داده مقطع آن را بنام نامى مشتاق على شاه قدس سره مزين گردانيد چنان كه در آخر ديوان مولانا به اين فقره اشارت فرموده و گفته : چون فقرهء شهادت كثير السعادة مشتاق حضرت شاه ولى على مشتاق على « 1 » قدس سره العلى اتفاق افتاد و آتش جان‌سوز اين مصيبت دل محبت منزل بنده آستان ايشان مظفر على را بىطاقت داشت خاطر محبت مآثر تسلى خود را در اين ديد كه ديوانى كه مقاطع غزليات آن مسمى باسم سامى و نام نامى آن حضرت باشد مرتب گرداند در اواخر محرم سنه هزار و دويست و شش شروع شد و در آن عرض مدت كه مشغول نظم غزليات بود فرزند مكرم و سيد محترم سلالة السادات العظام ميرزا عبد الرحيم الحسينى الملقب بدرويش نعمت على و فقه اللّه تعالى متعهد تحرير كتاب شده و در ليلة الاثنين يازدهم شهر ذي قعدة الحرام همين سال اتمام اين ديوان شريف بر خامه مشگين رقم فرزند مشاراليه جارى گرديد و الحق از بركت انفاس قدسى اساس آن حضرت بود كه در اين زمان قليل اين ديوان جليل به اين نظم جميل باتمام رسيد  ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ . * \r\n\r\nرساله كبريت احمر\r\nبسم الله الرحمن الرحيم الحمد لله الحليم الكريم العلى العظيم و الصلاة على النبى المصطفى و الولى المرتضى و عترتهما اصحاب التسليم و الرضا .\r\nو بعد چون مقتضاى عبوديت حقيقى اشتغال قلب و قالب عبد است به عبادت معبود\r\n\r\n\r\n","description":"","footnote":"\r\n( 1 ) - نسخه : حضرت شاه ولى على مشتاق و مشتاقعلى\r\n","page_name":" 548 ","page_number":650},
  {"content":"\r\n\r\nباستحقاق و توجه ظاهر و باطن به طاعت مقصود على الاطلاق تعالى شانه و عظم برهانه چنان كه ظاهر و باطن او نشنود جز كلام حق را ، و ديده سر و سرّا و نه بيند جز كتاب حق را ، و زبان قلب و قالب او نگويد جز نام حقرا تا در سلك فرقه  صُمٌّ بُكْمٌ عُمْيٌ *  منسلك نگردد و در تحت زمرهء  لَهُمْ قُلُوبٌ لا يَفْقَهُونَ بِها وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ بِها  مندرج نگردد ، همچنين ساير اعضاء و جوارح و باطن و ظاهر و باقى حواس و قوى و مدارك و مشاعر لهذا همچنان‌كه عبادت قلب بعد از تحصيل عقايد حقه اشتغال لسان قلب است بذكر على الدوام بحسب اجازه صاحب نفس مأذون از امام معصوم عليه الصلاة و السلام كما قال اللّه تعالى  أَلا بِذِكْرِ اللَّهِ تَطْمَئِنُّ الْقُلُوبُ  و استغراق عين در مشاهدهء صور نفوس مكتوبه بر لوح قلب بواسطة قلم اعلى كه عبارت از روح اعظم است كما قال سبحانه و تعالى  أُولئِكَ كَتَبَ فِي قُلُوبِهِمُ الْإِيمانَ وَ أَيَّدَهُمْ بِرُوحٍ مِنْهُ  و اشتغال اذن قلب بر تلقى و ارادت و الهامات ربانيه و حكم و خطابات سبحانيه كما قال عز و جلّ  وَ تَعِيَها أُذُنٌ واعِيَةٌ »  همچنين عبادت قالب بعد از اقامت اركان ظاهره شرعيه « على صادعها و آله الف صلاة و سلام و تحية » مشغول ساختن جوارح و اركانست به خدمت آن صاحب نفس مأذون كه شيخ راه و پير آگاه عبارت از آن كامل ذوفنونست و همچنين مشغول ساختن لسان به تلاوت اوراد وارده از نفس و اجازه شيخ راه « او من ينوب عنه » كه ماخوذ است از انفاس و اجازات مشايخ سلسلهء طريقت و مرشدان راه حقيقت كه سلسلهء اجازتشان يدا بيد و نفسا بنفس منتهى شود به امام .\r\nو چون مقصود از تحرير اين صفحه بيان اوراد موظفه است به جهت يكى از فرزندان با توفيق اذاقه الله عن رحيق التحقيق و آن اوراد موظفه بر دو قسم است قسمى كه مداومت بر آن منتج قرب نوافل و مداومت بر آن موجب عروج بر معارج و منازلست و مهما امكن ترك نبايد نمود تا وقتى معين و مدتى معهود و قسمى كه در هنگام جمعيت و اقبال و فرصت و فراغ بال به آن اشتغال نمايد و اگر حضور و جمعيت و فرصت و فراغت نباشد ترك آن خسران و ضررى ندارد لهذا آنچه بيان آن\r\n\r\n","description":"","footnote":"","page_name":" 549 ","page_number":651},
  {"content":"\r\n\r\nمتصور است در ضمن دو فصل ايراد مىشود بعد از مقدمه جامعه و من اللّه تعالى لا معه\r\n\r\nمقدمة جامعة\r\nبدان اى فرزند باتوفيق ثبتك الله على سواء الطريق كه سالك طريق قويم و ناهج صراط مستقيم را اشتغال به هيچ عبادت از عبادات قلبيه و قالبيه و مداومت بر هيچ طاعت از طاعات جنانيه و لسانيه و اركانيه بدون حضور نافع نيست و چون به حكم حديث قدسى لا يسعنى ارضى و سمائى و لكن يسعنى قلب عبدى المؤمن محل ظهور نور خدا و آينهء تجليات حضور مولا حقيقت قلب است كه لطيفه‌ايست ربانى و مجردى روحانى و حقيقت قلب روحانى را صورتيست جسمانى كه عبارت از مضغه صنوبريه واقعه در ايسر تجويف صدر است و هر تجلى معنوى كه در قلب معنوى واقع مىشود در اين قلب صورى كه به‌منزله روزنه لطيفه ربانى و به مثابهء خليفه‌اى از مجرد روحانيست صورتى مطابق آن معنى و مثالى موافق آن تجلى جلوه‌گر مىگردد هرگاه آن تجلى از تجليات جامعه باشد لا محاله صورت تمثليه صورتى جامع خواهد بود كه در جميع صور به حكم\r\nخلق الله آدم على صورته\r\nو بر طبق  وَ عَلَّمَ آدَمَ الْأَسْماءَ كُلَّها  صورت انسانست چنانچه حضرت على بن موسى الرضا عليه التحية و الثناء در شرح سكينه قلبيه مذكوره در آيه شريفه  هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ  فرموده كه\r\nالسكينة ريح تفوح من الجنة لها وجه كوجه الانسان\r\n، و گاه باشد كه آن تجلى قلبى به حدى قوت كند كه از باطن به ظاهر ظهور كند و در خارج ممثل گردد و ملحوظ چشم ظاهر شود چنان كه حكايت تمثيل جبرئيل به صورت دحيه كلبى از براى نبى عربى مشهور و تمثيل روح القدس به صورت انسان مستوى الاجزاء و الاركان از براى مريم بنت عمران در قرآن مذكور است ، و از جمله انفاس الهيه كه از لسان حقايق ترجمان حضرت فياض الحقائق مولانا ابو عبد اللّه جعفر بن محمد الصادق ظهور كرده اين كلمات شريفه است\r\nالصورة الانسانية هى اكبر حجة الله على خلقه و هى الكتاب المبين الذى كتبه بيده و هى الهيكل الذى بناه بحكمته و هى مجموع\r\n\r\n","description":"","footnote":"","page_name":" 550 ","page_number":652},
  {"content":"\r\n\r\nصور العالمين و هى الطريق المستقيم الى كل خير و هى الجسر الممدود بين الجنة و النار\r\n. بناء على هذه المقدمات لازم است سالك را كه در جميع احوال و افعال و اقوال و حركات و سكنات و لهجات و لمسات و لمحات و در هنگام ذكر و ورد و طاعت و خدمت مراقب قلب صنوبرى باشد تا انواع تمثيلات كه از انواع تجليات بر قلب صنوبرى از قلب معنوى منعكس مىگردد ملحوظ چشم و دل گردد چنان كه عارف فرموده\r\nبيت :\r\n عجايب نقشها بينى خلاف رومى و چينى * اگر با دوست بنشينى ز دنيا و آخرت غافل \r\nو ادله بر صحت اين مطلب از آيات الهيه و اخبار معصوميه به اضافه براهين عقليه و شواهد كشفيه بسيار است كه در اين مقام نمىگنجد و من اللّه الاعانة و التوفيق .\r\n\r\nفصل اول\r\nدر ذكر قسمى از اوراد كه مداومت بر آن منتج قرب نوافل و موجب عروج بر معارج و منازلست و مهما امكن نبايد ترك نمود تا وقتى معين و مدتى معهود چون به مقتضاى حديث\r\nكما تنامون تموتون و كما تستيقظون تبعثون »\r\nنوم و يقظه انسان كه عبارت از توجه روح است از ظاهر به باطن و التفات آن از باطن به ظاهر نمونهء موت و بعث است پس بنابراين سالك راه را لازم است كه در هنگام بيدار شدن از خواب و هنگام ارادهء خواب متذكر حالتين مذكورتين باشد و از اينجا است كه غالب اورادى كه در اين فصل مذكور مىشود تعلق به اين دو وقت دارد صبح كه از خواب بيدار و از مستى هشيار مىشود قبل از تكلم بكلام و اشتغال به همهء اقوال و افعال بالتمام بر طبق آيهء كريمه  إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ  متخلق باخلاق اللّه و متادب بآداب ملائكة اللّه گرديده چنانچه صباح بامر فالق الاصباح به مقتضاى  وَ الصُّبْحِ إِذا تَنَفَّسَ  متنفس بنفس رحمانى مىگردد سالك نيز متنفس بنفس رحيمى\r\n\r\n","description":"","footnote":"","page_name":" 551 ","page_number":653},
  {"content":"\r\n\r\nگرديده كلمه محمديه اجماليه را بعدد معصومين صلوات اللّه عليهم اجمعين بر زبان عقيدت ترجمان جارى گرداند ، و همچنان‌كه از ظلمت ليل ظاهر بيرون آمده داخل نور نهار ظاهر مىگردد بر وفق  هُوَ الَّذِي أَنْزَلَ السَّكِينَةَ   عَلَيْكُمْ وَ مَلائِكَتُهُ لِيُخْرِجَكُمْ مِنَ الظُّلُماتِ إِلَى النُّورِ وَ كانَ بِالْمُؤْمِنِينَ رَحِيماً  بواسطهء تاثير نفس رحيمى از ظلمات حجب ليالى بيرون آمده داخل نور نهار شود و ظهور و تجلى و حضور گردد و به همان عود اقلا به اقامه صلوات كبرى و مراقب سكينه قلبيه بايد بود تا از اداى فريضه فجر فارغ شود و بعد از فراغ به تلاوت آيهء العظمة تامة كه صراط المستقيم عقايد حقه است و بر اسرار اصول معارف محتويست و بر سر علو و دنو ذات « تعالى مجده » منطوى و بنفى تعطيل و تشبيه و اثبات امر بين الامرين از صفات و نفى جبر و تفويض و اثبات امر بين الامرين در افعال بيشتر اشتغال نمايد و بعد از آن به قرائت كلمه طاهره يعنى سبحه زاهره كه كتاب اجمالى معارف الهيه و علوم ربانيه است مشغول گردد\r\nو اين دو ورد را اعنى تلاوت آيه العظمة تامة و قرائت سبحه زاهره اختصاص به صلات فجر ندارد بلكه بعد از مجموع صلاة خمس بر وجهى كه از ائمه هدى صلوات اللّه عليهم مأثور است بايد خوانده شود بعد از آن متخلق باخلاق لاهوتى و متادب بآداب ملكوتى گرديده يك‌دفعه به كلمهء محمديه اجماليه متكلم و بنفس رحيمى اجمالى متنفس گردد .\r\nچون سالك را از صورت بمعنى انتقالى و از ظاهر به باطن التفاتى و از شهادت به غير توجهى مىباشد و مقرر است كه صورت ظاهر و شهادت و نبوت محمديه معنى و باطنى و غيبى به غير از ولايت علويه نيست لهذا بايد بعد از تخلق بخلق حضرت لاهوت و تادب بادب حضرت ملكوت استنزال رحمت رحيميه از حضرت ذات بر صاحب نبوت و امين رسالت عليه و آله افضل الصلاة از ظاهر نبوت به باطن ولايت توجه نموده يك‌دفعه به كلمهء جبرئيليه كه مانند كلمه توحيد بر نفى و اثبات مشتمل است تكلم نمايد و به‌واسطه تخليه اولى نفى كمال و جمال و كرم و نعم و مروت و فتوت از اولياء طاغوت نموده به‌واسطه تحليه اولى اثبات مروت و كمال و كرم و فتوت و نعم و جمال از براى حضرت ذو الجلال نمايد كه  اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ وَ \r\n\r\n","description":"","footnote":"","page_name":" 552 ","page_number":654},
  {"content":"\r\n\r\n الَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ  و بواسطهء تخليه ثانيه نفى حول و قوت و سلطنت و قدرت و ارادت و اختيار از اغيار نموده به‌واسطه تحليه ثانيه اثبات جلال و قدرت و قهر و قوت و اختيار و ارادت از براى صاحب اختيار مالك اقتدار يعنى صاحب ذو الفقار « 1 » نمايد كه  الَّذِينَ آمَنُوا يُقاتِلُونَ فِي سَبِيلِ اللَّهِ وَ الَّذِينَ كَفَرُوا يُقاتِلُونَ فِي سَبِيلِ الطَّاغُوتِ فَقاتِلُوا أَوْلِياءَ الشَّيْطانِ إِنَّ كَيْدَ الشَّيْطانِ كانَ ضَعِيفاً  و اين نفى و اثبات مجاهده‌ايست باطنيه و همچنان‌كه صاحب مجاهده ظاهريه در مقام نفى كفار و فجار ظاهر و اثبات ابرار و اخيار ظاهر مىباشد صاحب اين مجاهده نيز كفار و فجار باطن را كه عبارت از جنود جهليه دنيه است نفى مىنمايد كه  أَلا إِنَّ حِزْبَ الشَّيْطانِ هُمُ الْخاسِرُونَ  و ابرار و اخيار باطن را كه عبارت از جنود عقليه عليه است اثبات مىفرمايد كه  أَلا إِنَّ حِزْبَ اللَّهِ هُمُ الْمُفْلِحُونَ  بعد از آن از مقام مجاهده بمقام مشاهده عروج نموده اغيار را بالكليه فراموش و نقش جمال يار را بر لوح سينه منقوش فرموده باقبال كلى و توجه تام متوجه حضرت ولايت كليه گرديده يك‌دفعه به كلمه علويه اجماليه كه بسبب اشتمال بر چهار اسم عظيم الاقتدار محيط بر چهار قائمه عرش اسرار و چهار ركن كرسى انوار است تكلم نمايد .\r\nو چون سالك را بعد از توجه كلى به حضرت ولايت كليه آثار جلال مولانا ظاهر مىشود و نظر بضعف وجود بسا باشد كه تزلزل باركان و اطمينان او راه يابد به حكم لا منجى منك الا اليك باز ملتجى به ملجإ ولايت و متمسك بعروةالوثقاى هدايت گرديده يك‌دفعه به كلمه علويه تفصيليه تكلم نمايد و چون انسان انموذج عالم كبير است و از حقايق الوهيت و ولايت و نبوت و مراتب ملكوت و جبروت و لاهوت در عالم او نمونه و نشانه مىباشد لاجرم بايد اولا بلسان حضرت جبرئيل كلى روح از جناب حضرت اعلاى الوهيت ذات تعالى شانه حضرت نبوت كليه قلب را كه مبعوث به مقاتله كفار جنود نفس است امر به ندا كردن حضرت ولايت كليه سر فرموده بفتح باب اول از كلمه علويه تفصيليه كه مسمى است بباب الظاهر و باب النبوة و باب المحمدية و باب الامر و باب الندا افتتاح نمايد .\r\n\r\n\r\n","description":"","footnote":"\r\n( 1 ) - نسخه : يعنى ذو الفقار\r\n","page_name":" 553 ","page_number":655},
  {"content":"\r\n\r\nآنگاه بلسان حضرت نبوت كليه قلب در مقام امتثال امر حضرت اعلاى الوهيت ذات تعالى شانه حضرت ولايت كليه سرّ را ندا كرده بدخول باب ثانى از كلمه علويه تفصيليه كه مسمى است بباب الباطن و باب الولايت و باب العلوية و باب الامتثال و باب الاجابة اختتام فرمايد تا به‌واسطه تاييدات ربانيه الهيه و الهامات « 1 » ملكوتيه جبروتيه و شفاعات احمديه محمديه نشئات علويه و جذبات ولويه بر باطن او فايض شود بايد حروف آخر را از كلمه علويه تفصيليه كه مسمى است بسر مكنون بعدد عين الجمع مكرر نمايد و چون از غلبه نشأ علويه و قوت جذبه ولويه كار سالك به جائى رسد كه عنان سلوك از دست او بيرون رود و مجذوب مطلق اگرچه گليم خويش از امواج خطرات بيرون مىآورد ليكن غريقان شطوط و بحار جهالت را دستگيرى نمىتواند نمود و اگر قانون سلوك كه نتيجه مقام نبوتست از ميانه مرتفع شود راه افاضه عالى بر سافل و استفاضه سافل از عالى منقطع گردد چرا كه وصول فيض موقوف بر وجود برزخ ذو جهتين و متوسط بين العالمين كه عبارت از انسان كامل كه نسخه انسان سالك مجذوب و مجذوب سالك باشد منقطع است « 2 » .\r\nلهذا سالك بايد از جذب مطلق رجوع بسلوك نموده و نشئه و شراب زنجبيلى جذب را با كيفيت شراب كافورى سلوك بياميزد و عود بمقام نبوت كه فرق بعد الجمع است فرموده ثانيا متخلق بخلق لاهوت و متأدب بآداب ملكوت گرديده و يك‌دفعه به كلمهء محمديه تفصيليه كه عبارت از نفس رحيمى تفصيلى است تكلم نمايد و كام جان و مذاق روان را از نشآت مقامات محمديه اوليه و اوسطيه و اخرويه كه مستفاد است از كلمه جامعه\r\n« اولنا محمد و اوسطنا محمد و آخرنا محمد »\r\nملتذ فرمايد و چون به‌واسطه اشتغال بلوازم سلوك و تربيت قواى بدنيه آينه قلب را غبارى عارضى عارض مىگردد و حجابى رقيق چهره خاطر را مىپوشاند مىبايد در خواتيم اعمال و اوراد موظفه يعنى در ختم سجده شكر نماز عشا با حضور تمام و مراقبه قلب و توجه به حضرت الوهيت ذات تعالى شانه و استشفاع از حضرت انسان كامل كه جامع ميان ظاهر صورت نبوت محمدى و باطن معنى ولايت علوى است به كلمه فتحيه كه مفتاح ابواب كنوز دل است تكلم نمايد\r\n\r\n\r\n","description":"","footnote":"\r\n( 1 ) - نسخه : الهيات\r\n( 2 ) - كذا\r\n","page_name":" 554 ","page_number":656},
  {"content":"\r\n\r\nاقلا سه دفعه با پنج دفعه يا هفت دفعه و اگر حضور و وقتى باشد هر قدر خواهد اين كلمه را تكرار مىتواند نمود و اوراد صلاة فجر و عشا را به زيارت حضرت سيدالشهدا و قرة عين الاوليا سبط النبى و ابن الولى مولانا ابى عبد الله الحسين بن على صلوات الله عليه و على آبائه و ابنائه الطاهرين و حضرت قطب سلاسل الاولياء و منبع ولايت الاصفياء مولانا ابو الحسن على بن موسى الرضا صلوات الله و سلامه عليهما و على الطاهرين من آبائهما و ابنائهما ختم نمايد .\r\nو در هنگام خواب كه بموجب\r\nالنوم اخ الموت\r\nبه مثابه حالت نزع و احتضار اموات و مناسب وقت مرگ و توديع حيات و صورت مقام فنا و مقدمه منزل بقا است بايد محتضروار به پشت خوابيد به تلاوت اوراد صلاة فجر رطب اللسان گرديد يعنى يك‌دفعه به كلمه محمديه اجماليه و يك‌دفعه به كلمه جبرئيليه و يك‌دفعه به كلمه علويه اجماليه و يك‌دفعه به كلمه علويه تفصيليه به شرط تكرار حرف اخير كه مسمى بسر مكنونست بعدد عين الجمع و يك‌دفعه به كلمه محمديه تفصيليه تكلم نمايد آنگاه بختم باب قلب بخاتم سكينه صدريه و ترقيم لوح ناصيه برقم سكينه عقليه ابواب ظاهره را كه مدخل اغيارند مغلق نموده باب باطن را كه مدخل يار است بر رخسار خويش گشايد و در هنگام ختم باب قلب بخاتم سكينه صدريه تشهد كامل را بختم مذكوره منضم سازد بر وجهى كه افتتاح تختم با افتتاح تشهد و اختتام تختم با اختتام تشهد مقارن باشد با شرائط مأخوذهء شفاهيه .\r\nو در هنگام ترقيم لوح ناصيه برقم سكينه عقليه دفعه ديگر به كلمه محمديه تفصيليه تكلم نمايد بر اين وجه كه افتتاح ترقيم با افتتاح تكلم و اختتام ترقيم ، اختتام تكلم مقارن باشد با شرائط مقرره معهوده و چون سكينه صدريه خليفه سكينه قلبيه و سكينه عقليه خليفه سكينه صدريه است مناسب اين است كه با سكينه قلبيه كه نعت بطون او را ثابتست صلاة كبرى كه اشاره ببطون محض و دالست بر مصداق مفهوم « انا المعنى الذى لا يقع عليه اسم و لا شبه » مقارن باشد و با سكينه عقليه كه وصف طهور او را ثابت است كلمه محمديه تفصيليه كه اشاره است بظهور حرف و دال است بر مظاهر حقيه تفصيليه و مراتب نوريه ظهوريه\r\n\r\n","description":"","footnote":"","page_name":" 555 ","page_number":657},
  {"content":"\r\n\r\nاولنا و اوسطنا و آخرنا محمد مقارن باشد و با سكينه صدريه كه جامعست بين الظهور و البطون و برزخ است بين الغيب و الشهود تشهد كامل جامع مراتب الوهيت و رسالت و ولايت و مشتمل بر مراتب ثلاثه غيب مطلق و شهادت مطلقه و غيب مضاف مقارن باشد تا استيفاء حقوق منازل و معارج و استقصاء واجبات مقامات و مدارج به عمل آمده باشد .\r\nو بدانكه همچنان‌كه سالك را مراقبه سكينه قلبيه كه از اعمال مستمره عين قلب است در هنگام اقامهء صلاة كبرى كه از فرائض دائمه لسان قلبست علىالدوام فى الليالى و الايام در مجامع حركات و سكنات لازم است همچنين مراقبه سكينه صدريه و سكينه عقليه از باطن شيخ نشئهء جامعه بين الجذب و السلوك و البطون و الظهور است و گاهى كه حجاب مراقبه سكينه قلبيه نشود خالى از تقويتى نخواهد بود مخفى نماند كه در مراقبه سكينه قلبيه كه فى الحقيقة توجه بجانب كعبه باطنيه و تولى بسوى شطر قبله معنويه است در هنگام اقامه صلاة كبرى خصوص بر تقديرى كه اقامهء مذكوره به كلمه سر السر باشد رموز خفيه عظيمه و كنوز مخفيه جليله است كه در اين مختصر نمىگنجد و از عنايت مولى مشرف توفيق ترقيم رساله علىحده مىباشد ان‌شاءالله العلى العظيم .\r\nو بدانكه عبادات سالك بعد از عقايد حقيه و اركان شرعيه منحصر بر دو قسم است اول اقامه صلاة كبرى و صلاة صغرى دوم مراقبه سكينه قلبيه و صدريه و عقليه ، و اقامه صلوات كبرى از مقوله عبادات لسانيه است غالبا و لا محاله عبادت سمعيه لازم عبادت لسانيه است از آنجا كه هرچه لسان قلب به آن ناطق گردد سمع قلب آن را واعى شود و هرچه لسان به آن تكلم نمايد اذن قالب آن را سامع گردد و مراقبه سكينه قلبيه از مقوله عبادات بصريه است قلبا و مراقبه سكينه قلبيه و صدريه از مقوله عبادات بصريه است مثالا و در اين مقام عبادت اركانيه نيز هست و آن ختم باب قلب است بقلم ذو شفتين اعنى صورت معنى\r\n« قلب المؤمن بين الاصبعين »\r\nو همچنين ترقيم لوح ناصيه بقلم مذكور .\r\nو نظير اين معنى است ترقيم سكينه قلبيه بر لوح قلب بقلم مصورهء قلبيه كه خليفهء\r\n\r\n","description":"","footnote":"","page_name":" 556 ","page_number":658},
  {"content":"\r\n\r\nقلم اعلا و مظهر اسم المصور است و مشتملست بر دو شق جمع و فرق و مجلا است هر دو اسم راتق و فاتق را كما قال سبحانه و تعالى  أَ وَ لَمْ يَرَ الَّذِينَ كَفَرُوا أَنَّ السَّماواتِ وَ الْأَرْضَ كانَتا رَتْقاً فَفَتَقْناهُما . \r\nو از اين مقام است ظهور قرآنى كه نزول جمعى اجمالى است و ظهور فرقانى كه نزول تفصيلى بيانيست كما قال سبحانه و عز شانه    إِنَّ عَلَيْنا جَمْعَهُ وَ قُرْآنَهُ فَإِذا قَرَأْناهُ فَاتَّبِعْ قُرْآنَهُ ثُمَّ إِنَّ عَلَيْنا بَيانَهُ »    و از اين حقيقت است فصل و جمع يوم القيمة كه يوم الجمع و يوم الفصل عبارت از آنست كما قال جل سلطانه  هذا يَوْمُ الْفَصْلِ جَمَعْناكُمْ وَ الْأَوَّلِينَ »  و اين بابى عظيم است از علم كه مجموع علوم و صناعات ظاهره و باطنه از آن استخراج مىشود و سر اين اعمال لسانيه و سمعيه و بصريه ظاهريه و باطنيه آنست كه هر اسم از اسماء حسنى الهيه كه لا محاله در عالم غيب حقيقتى مجرده دارد چون بعالم شهادت ظهور كند ظهور آن بر دو نوع ممكنست اول ظهور در عالم اصوات و حروف و الفاظ و كلمات كه عبارت از اسماء مكتوبه است « 1 » ، و همچنين ظهور اسماء در عالم مثال كه خيال حقيقى غير وهمى و برزخ ميان دو عالم غيب و شهادتست به دو نوع تواند بود نوع اول ظهور در عالم اصوات و حروف قلبيه كه منطوق لسان قلب و مسموع سمع قلب است ، نوع دويم ظهور در عالم خلوت و نقوش قلبيه كه مكتوب لوح قلب و ملحوظ عين قلبست و چون سالك راه خدا را بايد مجامع باطن و ظاهر و معنى و صورت و قلب و قالب به حق مشغول باشد پس همچنان‌كه حقيقت قلب او بايد مشغول به ياد حق و حضور ذات تعالى شانه باشد بايد لسان قلب او به اقامهء صلاة كبرى كه نطق قلبى است مشغول باشد و عين قلب او در مراقبه سكينه قلبيه كه رقم قلبى است مستغرق باشد و لسان قالب او به اقامهء صلاة صغرى كه نطق قالبى است اشتغال نمايد و سمع باطن او باستماع صلاة كبرى و سمع ظاهر او باستماع صلاة صغرى ملتذ گردد و باب قلب او كه عنوان صدر است برقم سكينه صدريه مرتسم گردد و لوح ناصيهء او بنقش سكينه عقليه منقش باشد تا هيچ از اجزاى ظاهره و باطنه او از حق خالى نباشد و راهزنان شياطين جن و انس را به هيچ حال و از هيچ منفذ در او مجال تطرق و نفوذ نماند چنان كه عارف لا ريب لسان الغيب\r\n\r\n\r\n","description":"","footnote":"\r\n( 1 ) - اينجا نسخه افتادگى دارد : « دوم ظهور در عالم . . . . »\r\n","page_name":" 557 ","page_number":659},
  {"content":"\r\n\r\nقدس سره فرموده‌اند .\r\nبيت :\r\n من آن نيم كه دهم نقد جان بهر شوخى * در خزانه به مهر تو و نشانه تست \r\nو من اللّه التوفيق .\r\n\r\nفصل دويم\r\nدر ذكر قسمى از اوراد كه در هنگام جمعيت و اقبال و فرصت و فراغ بال اشتغال بايد نمود و اگر حضور و جمعيت و فرصتى و فراغتى نباشد ترك آن را مضرتى نباشد از آن جمله بعد از فراغ از اوراد مذكوره صلاة فجر اگر خواهد كلمه جبرئيليه را بعدد عين الجمع بخواند و همچنين آية القدرة را بعدد خمس عين الجمع مكرر نمايد و آية القدرة مشتمل است بر پنج فعل كه دالست بر پنج اصل لهذا چون بعدد خمس عين الجمع خوانده شود ضمنا رعايت عدد عين الجمع به عمل آمده باشد و در تلاوت آية القدرة و جهة قلب را متوجه حضرت قدرت كامله كه يد اللّه معنويست و لازمه قبض و بسط ظاهر و باطن اعنى منع « 1 » و اعطاء صورت و معنى به كف كفايت و قبضهء ولايت او است نموده انسان كامل را كه مظهر تام مالك الملك و ولايت بخش اولياء هادين و ولايت‌ستان گستاخان راه دين است و در اصطلاح دردكشان مصطبهء توحيد و جرعه‌نوشان جام تجريد تعبير از وى به قلندر مىكنند كما قال الحافظ العارف .\r\nبيت :\r\n بر در ميكده رندان قلندر باشند * كه ستانند و دهند افسر شاهنشاهى\r\nخشت زير سر و بر تارك هفت اختر پاى * دست قدرت نگر و منصب صاحب جاهى \r\nو همچنين آية الاعتراف كه مشتملست بر سه فصل و محتويست بر سه اصل بعنوان خطاب با رب الارباب در مقام حضور حضرت نور النور علا سلطانه و جل برهانه بعدد عين الجمع تلاوت نمايد و باصل اول اثبات وحدانيت ذات و باصل ثانى تصديق بقدس صفات نموده و باصل ثالث كه متضمن اعتراف بظلم نفس است اشاره بعدل در افعال نمايد تا به مقتضاى « الاعتراف بالذنب كفارة له » يونس‌وار از ظلمات بطون حوت طبيعت برآيد كما قال سبحانه و تعالى  فَاسْتَجَبْنا لَهُ وَ نَجَّيْناهُ مِنَ الْغَمِّ وَ كَذلِكَ نُنْجِي الْمُؤْمِنِينَ \r\n\r\n\r\n","description":"","footnote":"\r\n( 1 ) - نسخه : و اعن من\r\n","page_name":" 558 ","page_number":660},
  {"content":"\r\n\r\nو بعد از نماز عصر كلمه جبرئيليه را بعدد عين الجمع بخواند و بعد از نماز مغرب و فراغ از تلاوت آية العظمة تامة و سبحهء زاهره بر وجهى كه در فصل اول نگارش يافت به تلاوت سورة العظمة اشتغال نمايد و همچنين بعد از فراغ از نماز عشاء و تلاوت آيه و سبحه مذكورتين به قرائت سورة البركة مشغول گردد و قرائت سورتين مذكورتين را به قصد اتحاف و اهداء ارواح طاهره زاكيه و بواطن طيبه عليه عاليه ائمه معصومين صلوات اللّه عليهم اجمعين و ارواح مؤمنان ممتحن كه در حديث شريف\r\nان حديثنا صعب مستصعب لا يحتمله الا ملك مقرب او نبى مرسل او عبد امتحن الله قلبه بالايمان\r\nاشاره بكمال درجه و علو مقام ايشان فرموده‌اند و در اصطلاح اهل البيت عليهم السلام اسم شيعه بر ايشان اطلاق مىشود و ايشان را درويشان و فقراء و عرفاء و اولياء مىنامند به عمل آرد و چون سورتين مذكورتين طولى دارد بيان دقايق و اسرار هريك مفصلا در اين مختصر نمىگنجد بايد با حضور كامل خوانده شود و بارواح قدسيه متحف اليهم توسل جسته شود كه منتج افاضهء انوار عجيبه و اسرار غريبه خواهد بود و در قلب رقتى كامل حاصل خواهد شد بعون اللّه العلى الاعلى .\r\nو بعد از قرائت سورة البركة تلاوت سورة النبوة يك‌دفعه و سورة الولاية سه دفعه اشتغال نمايد به قصد استعجال ظهور حضرت صاحب‌الامر و العصر و الزمان و خليفة الرحمن و قاطع البرهان عليه و على آبائه صلوات اللّه الملك المنان و قصد تقويت دين مبين و تنوير شمع يقين و اذلال مكذبين بيوم الدين  « فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ »  .\r\n\r\nدر ذكر اذكارى كه در هنگام وقوع عطسه و مشاهدهء نور و شمع و چراغ شاهد بيان را با ياغ مواظبت آن تردماغ بايد نمود\r\nبدانكه چون انتقال هر نفس از عالمى بعالمى بدون ظهور و حضور حضرت ولايت\r\n\r\n","description":"","footnote":"","page_name":" 559 ","page_number":661},
  {"content":"\r\n\r\nكليه كه واسطهء ايجاد عوالم و رابطهء انعقاد سلسله وجود بنىآدم و برزخ بين الحدوث و القدم است صورت نمىبندد چرا كه از فقرات بلاغت آيات خطب نهج البلاغه كه اخبار مأثور و بموجب بعضى احاديث صحيحه كه بين الخواص و العوام مشهور است البته در حين توليد مولدات و در هنگام توديع حيات حضرت ولايت كليهء بتجلى جلالى و جمالى بر مودع و متولد متجلى مىگردد چنان كه عارف لا ريب حضرت لسان الغيب مىفرمايد .\r\nبيت :\r\n اين جان عاريت كه بحافظ سپرده دوست * روزى رخش ببينم و تسليم وى كنم \r\nو همچنين در هنگام عود روح به بدن در قبر نيز چون در حقيقت يك نوع از حيات و ممات و يكى از عوالم انتقالى است ظهور حضرت ولايت كليه ضرور و سؤال نكيرين نيز در قبر بىحضور و استيذان از ايشان صورت صدور نمىگيرد در اين اوقات عود روح به بدن باعث وقوع عطسه و ظهور آن آفتاب عالمتاب سپهر وجود موجب ظهور روشنى در نظر مودع و منتقل خواهد بود و از آنجا كه بموجب براهين محكمه طبيعت انسانى از امر معاديه منصرف نمىگردد بر سالك طريق حق لازم و بر متذكرين محقق و متحتم است كه در حين وقوع عطسه به قرائت آية الاستشهاد كه در حقيقت اقرار به عبوديت و استشهاد بر اين معنى از آن حضرتست مواظبت نمايد تا در اين حين كه به علت معاودت روح به بدن متعطس خواهد گرديد بعنوان عادت زبان به آن جارى و از حضرت ولايت كليه و حضرات نكيرين به شهادت بر عبوديت خود و ربوبيت رب الارباب معاونت و يارى نمايد .\r\nو پيوسته در هنگام مشاهده شمع و چراغ ببيان عقايد حقه اسلاميه رطب اللسان گردد تا در هنگامى كه بظهور آفتاب جمال مولى چشمش روشن و بضياء شموع عيون نكيرين بزم عود و محفل قبرش مزين گردد سطوات ظهور نور النور تزلزل در اركان حواس او نينداخته صولت وقوع آن واقعه‌اش چون وحشت‌زدگان خاموش نساخته قبل از سؤال باعتبار ساير احوال ببيان عقايد حقه اسلاميه اشتغال نمايد و الحمد اللّه رب العالمين و الصلاة و السلام على محمد و آله اجمعين و صلوات اللّه على الائمة - الطاهرين الهادين المهدين و سلم تسليما كثيرا كثيرا .\r\n\r\n","description":"","footnote":"","page_name":" 560 ","page_number":662},
  {"content":"\r\n\r\n\r\nمن بحر الاسرار\r\n\r\nشرح حديث سؤال كميل بن زياد عن مولانا امير المؤمنين عن الحقيقة\r\nقال : يا امير المؤمنين ما الحقيقة ؟\r\n مرتضى آن پادشاه پاك ذيل * ريخته فيض حقيقت بر كميل\r\nگفت با او آن كميل پاك دين * ما الحقيقة يا امير المؤمنين\r\nخوش از اين دريا نجاتم راه كن * از حقيقت خوش مرا آگاه كن\r\nجان من عطشان و تو ساقى جان * ساقى آن بادهء باقى جان\r\nيا على مستسقى عطشان منم * تشنه اين چشمه حيوان منم\r\nساقى فياض اين ميخانه تو * مطرب دمساز اين كاشانه تو\r\nساقيا يك جرعه در جامم بريز * جرعه‌ريزا فيض در كامم بريز\r\nمطربا يك نغمه بهر گوش من * ساز كن تا رخت بندد هوش من\r\nساقى ميخانه يزدان توئى * مطرب كاشانه سبحان توئى\r\nذوق من اين باده را جاذب شده * سمع من اين نغمه را طالب شده \r\nقال امير المؤمنين عليه الصلاة و السلام : مالك و الحقيقة\r\n مرتضى گفتا به آن كامل عيار * با حقيقت مر تو را باشد چه‌كار\r\nتو كجا و اين حقيقت از كجا * ذره را كو طاقت شمس الضحى\r\nذره‌ئى تو اين حقيقت آفتاب * ذره را با آفتاب حق چه تاب\r\nقطره‌اى تو اين حقيقت همچو يم * پيش يم طاقت نيارد قطره نم\r\nذره‌ها را از حضور آفتاب * دايما مىآيد اين‌گونه خطاب \r\n\r\n","description":"","footnote":"","page_name":" 561 ","page_number":663},
  {"content":"\r\n\r\n كه شما گر طالب ذات منيد * از وجود خويشتن دل بركنيد\r\nبگسليد از خويش اى ذرات من * محو بايد ذاتتان در ذات من\r\nقطره‌ها را دايم از درياى جان * اين‌چنين آيد خطابى بىزبان\r\nكاى گروه قطرهء ذو المسكنه * غالبم من قاهرم ذو السلطنه\r\nگر دلت را غالبى مطلوب شد * دل هر آن مطلوب را مغلوب شد\r\nهان منم شمس حقيقت يا كميل * كه نيالايم بدين ذرات ذيل\r\nهان منم بحر حقيقت اى ولد * قطره‌اى تو قطره را باشد چه حد\r\nمالك و الشمس اى ذره حقير * مالك و البحر اى قطره صغير \r\nقال كميل بن زياد قدس سره اولست صاحب سرك ؟\r\n موج زن شد بهر استغناء و ناز * چاره چبود قطره را الا نياز\r\nتيغ زن شد آفتاب پرستيز * كو علاج ذره جز عجز و گريز\r\nچون كميل از آن مهابت رنك ريخت * لاجرم سوى در ديگر گريخت\r\nگفت شاها گرچه من فانيستم * صاحب سر تو آيا نيستم\r\nتو نگفتى ذره احقر كميل * صاحب سر منست اى پاك ذيل\r\nنه توئى گنجور و من گنجينه‌ات * نه توئى منظور و من آيينه‌ات\r\nذره را گر آفتابى دل دهد * خوش‌قدم بر فرق ه ؟ ؟ ؟ گردون نهد\r\nخاصه مانند تو شاهى آفتاب * ذره‌ئى را التفاتت بىحساب \r\nقال عليه السلام بلى و ليكن يرشح عليك مما يطفح منى\r\n شاه فرمودش ولى اى محترم * صاحب سر منى بىبيش‌وكم\r\nمحرمى ليكن عليك يرشح * كل فيض من جنابى يطفح\r\nمن كه فياضيت را آماده‌ام * ساقيم اما چه خم باده‌ام\r\nچون شوم لبريز از فيض و دود * بر تو ريزم رشحه‌ئى ز آن فيض جود \r\n\r\n","description":"","footnote":"","page_name":" 562 ","page_number":664},
  {"content":"\r\n\r\n ساقى مختار مطلق چون منم * باده‌خواران را به راهى روشنم\r\nهرچه خواهم باده بخشم اى عيار * مىچشانم مىدهم بىاختيار\r\nقدرت محض اختيار مطلقم * هم حقم هم با حقم هم بر حقم\r\nباده خوارا تو چه دانى حد من * تو اسيرى بر قبول ورد من\r\nتو چه مجبور منى بىاختيار * تو چه مقهور منى بىاقتدار\r\nدر حضور قدرتم اى بىادب * دعوى قدرت كنى ذاك العجب \r\nقال قدس سره العزيز : او مثلك يخيب سائلا\r\n اى سؤالت در حضور شاه فرد * بوى هستى مىدهد نه بوى ورد\r\nز آتش غيرت چه آن شه گرم شد * موم آتش ديده زان‌رو نرم شد\r\nآن كميل پاكدل مانند موم * گرم شد بگداخت از برد رسوم\r\nرسم عادت بارد و جامد بود * عشق خواهد كز برودت وارهد\r\nآتش عشقش چنان آورد زور * كه برودت رفت و شد گرم حضور\r\nگرم شد چون در حضورى لاجرم * عجز آوردش بدرگاه كرم\r\nقال يا من صرت منك كاملا * مثلك رب يخيب سائلا\r\nمن كميلت كاين زمان سائل شدم * ناقصى بودم ز تو كامل شدم\r\nاز تو كامل شد كميل معنوى * از تو راشد شد كميل بس غوى\r\nرب من شاها تو ، من مربوب تو * غالبى بر من تو ، من مغلوب تو\r\nعشق تو بر جان من غالب شده * جان من را عشق تو جاذب شده\r\nجذبه‌ات بر جان من آورده زور * كه برودت رفت شد گرم حضور\r\nاز تو من گرديده‌ام غرق كرم * ريخته فيضت بجانم دم‌به‌دم\r\nاين كرم را از دل من وامگير * رشح فيض از حاصل من وامگير\r\nمىنگر شاها به اشك سايلم * سائلى را رد مكن اى ذو كرم\r\nقطرهء اشك من آن در يتيم * اوفتاده بر ره چون تو كريم \r\n\r\n","description":"","footnote":"","page_name":" 563 ","page_number":665},
  {"content":"\r\n\r\n رب لا تقهر يتيما خاملا * رب لا تنهر فقيرا سائلا\r\nتو يتيمان را پدر باشى پدر * سائلان را درگهت نعم المقر\r\nنه ز تو محروم سائل نه يتيم * تو كريمى تو كريمى تو كريم \r\nقال : الحقيقة كشف سبحات الجلال من غير اشارة\r\n چون كميل آمد بدرگاه كرم * موج زن شد بحر احسان لاجرم\r\nدر جوابش گفت آن بحر نوال * الحقيقة كشف سبحات الجلال\r\nاين حقيقت سر تو كشف الغطاست * انكشاف آمد بگو پرده كجاست\r\nمنكشف شد وجه معشوق ستير * انكشافى بىاشارات مشير\r\nمنكشف گرديد سبحات جلال * پرده‌هاى وجه شاه لايزال\r\nپرده خورشيد جز انوار چيست * شمس را جز نور او ستار چيست\r\nچون بر آن انوار افتد چشم جان * ذات را تسبيح گويد بىزبان\r\nشاه چون درّ حقيقت خوش بسفت * ز آن سبب انوار را سبحات گفت\r\nچيست آن سبحات انواع شئون * ذات را هم زان ظهور و هم بطون\r\nچيست آن سبحات حق جلوات نور * نور چبود گوش كن عين ظهور\r\nذات از فرط ظهور و انجلا * دائما اندر بطونست و خفا\r\nچون بطونش را ظهور آمد سبب * لاجرم از آن شئون بوالعجب\r\nمرتضى آن شاه اقليم كمال * كرد تعبيرى بسبحات الجلال\r\nمنكشف شد چون حجابات صفا * ديده جان را و لايح گشته ذات\r\nقاصر است آنجا اشارات عقول * خاسر است آنجا عبارات عقول \r\nقال قدس سره : زدنى بيانا\r\n گفت چون بشنيد اين شرح عجيب * با على زدنى بيانا كى اصيب « 1 »\r\nساقيا يك جرعهء ديگر بده * بس حريصم باده افزونتر بده \r\n\r\n\r\n","description":"","footnote":"\r\n( 1 ) - بيان را زياده كن تا راه صواب بيابم\r\n","page_name":" 564 ","page_number":666},
  {"content":"\r\n\r\n مطربا يك نغمه ديگر بساز * بهر گوشم پردهء ديگر نواز\r\nتا ز جانم پرده‌ها منشق شود * از مقيد وارهد مطلق شود\r\nبهر جانم پردهء اجلى نواز * بهر ذوقم شربتى احلى بساز \r\nقال محو الموهوم مع صحو المعلوم\r\n چونكه ساقى ديد حرصش بيشتر * ريخت در كامش يكى جام دگر\r\nمطربش در جان چه وجد تازه يافت * ذوق و شوقى بىحدواندازه يافت\r\nتا كه سازد جان او كامل شناخت * بهر سمعش پردهء ديگر نواخت\r\nبار ديگر شاه فياض النعم * در جوابش گفت از روى كرم\r\nكاين حقيقت محو موهوم آمده * كه قرين با صحو معلوم آمده\r\nپرده‌هاى شمس وجه لايزال * كه معبر شد بسبحات الجلال\r\nنيست الا هستى موهوم تو * باش حاضر تا شود معلوم تو\r\nليس بين ربنا و بيننا * حاجبا يحجبه الا عيننا\r\nشمس حقرا هستى و همى حجاب * ابر واشد منكشف شد آفتاب\r\nصحو چبود انكشاف آن غمام * از رخ شمس منير بىظلام\r\nمحو مستى صحو هشيارى بود * اين چه خواب و اين چه بيدارى بود\r\nمحو چبود آن فنا اندر فنا * صحو چبود آن بقا اندر بقا\r\nواصلان منزل حق اليقين * جملگى مستان هشيار آفرين\r\nفانى فى اللّه همه بىاختيار * باقى باللّه همه با اقتدار \r\nقال قدس سره : زدنى بيانا\r\n چون كميل از جام ساقى گشت مست * دست ساقى برد خوش او را ز دست\r\nپردهء هستى موهومش دريد * حرص او افزود شوقش شد فريد\r\nباده را اين‌گونه خاصيت بود * هرچه نوشى بيشتر رغبت بود \r\n\r\n","description":"","footnote":"","page_name":" 565 ","page_number":667},
  {"content":"\r\n\r\n چون فزودش ذوق باده حرص جان * آمدش زدنى بيانا بر زبان\r\nساقيا جام دگر انعام كن * جرعهء ديگر به من اكرام كن\r\nساقى فياض چون شوقش بديد * وجد سكر و مستى و ذوقش بديد\r\nاز كرم جامى دگر كردش عطا * شد صفا اندر صفا اندر صفا \r\nقال عليه السلام : هتك السر لغلبة السر\r\n ما الحقيقة گوش كن گر طالبى * هتك سر عند سر غالبى\r\nگشت غالب چونكه سر معنوى * شاه دل در ملك جانت شد قوى\r\nهستى مطلق وجود بس لطيف * چون قوى آمد تعين شد ضعيف\r\nنور هستى غالب آمد شد مزيد * پرده‌هاى سر معنى را دريد\r\nسر چه غالب شد غلق مغلوب شد * صرصر آمد خار و خس جاروب شد\r\nسيل از كهسار آمد بر شتاب * بند و بست و پشته و پل شد خراب\r\nبحرها يخ شد ز بد شد بر كنار * سوخت ابر و گشت خورشيد آشكار\r\nتيغ زن شد آفتاب باشكوه * لشكر ظلمت گريزان شد به كوه\r\nزور آتش ديگ را پرجوش كرد * رخنه اندر هستى سرپوش كرد\r\nعشق آمد عقل بىمعنى گريخت * شاه آمد شحنه بند دل گسيخت \r\nقال قدس سره : زدنى بيانا\r\n چون كميل اين نكته از شه گوش كرد * جرعهء سيم ز ساقى نوش كرد\r\nهستى ديگر فزودش باده‌خوار * نشئه‌ئى ديگر ربودش اختيار\r\nساقيت بخشد چه در دور سوم * جرعه تحقيق از سر جوش خم\r\nشسته گردد از دلت رجس و دنس * پاك گردد جانت از لوث هوس\r\nحافظ عارف كه درّ عشق سفت * زان ثلاثه جرعه را غساله گفت\r\nچون مى پرزور ديرين‌ساله خورد * آن ثلاثه جرعه را غساله خورد \r\n\r\n","description":"","footnote":"","page_name":" 566 ","page_number":668},
  {"content":"\r\n\r\n شسته گشتش نقش هشيارى ز دل * ميفزودش عشق و مستى متصل\r\nكرة اخرى ز پاكيزه‌دلى * گفت خوش زدنى بيانا يا على\r\nدر حقيقت نكته واضح‌تر بگو * پرده را بردار و لا يحتر بگو\r\nباده را پالوده‌تر كن ساقيم * روى بنما ساقى اشراقيم\r\nصاف من زين پيش دردآلود بود * از مى صافت مرا صفوت فزود\r\nجرعه‌ام از جود صافىتر بده * قسمتم از فيض وافىتر بده\r\nچشم از نور رخت روشن شده * از بهارت گلخنم گلشن شده\r\nچشم از نور رخت بىنور نيست * گر ز رخ برقع گشائى دور نيست\r\nپرده‌ها دارد جمال شاه ما * تا كه بگشايد دل آگاه ما\r\nشاه گر بىپرده آيد در حضور * دل نيارد طاقتش از فرط نور\r\nپرده‌ها از نور ظلمت آن جليل * خوش فكنده او به رخسار جميل\r\nاهل دل را در مقامات كمال * در پس هر پرده وجد و ذوق و حال\r\nانكشاف هر حجابى زين حجب * هست معراجى براى اهل لب\r\nچون يكى پرده گشايد شاه دل * دل شود اندر مقامى مستقل\r\nمستقل شد دل چه اندر منزلى * بايدش چشمى دگر ، ديگر دلى \r\nقال عليه السلام : جذب الاحدية به صفت التوحيد من غلبة السر\r\n تا مقامى ديگرش اليق بود * منزل ديگر بوى اوفق بود\r\nپرده‌پرده پادشاه پاك ذيل * منكشف مىكرد بر چشم كميل\r\nچون حجاب سيمش از چشم و دل * منكشف فرمود كردش مستقل\r\nباده‌اش پالوده بود و صاف صاف * كرده استدعاى ديگر انكشاف\r\nپردهء ديگر گشودش آن ودود * ديده ديگر ببخشيدش ز جود\r\nمر حقيقت را چهارم شارحى * شاه فرمودش بقول واضحى\r\nالحقيقة ماهى جذب الاحد * بالاحد ما لا يجزى لا يعد \r\n\r\n","description":"","footnote":"","page_name":" 567 ","page_number":669},
  {"content":"\r\n\r\n چون احد توحيد را جاذب شود * اين شود مغلوب و آن غالب شود\r\nزانكه مجذوبست مغلوب جذوب * شاه جذابست غالب بر قلوب\r\nقل لنا التوحيد ما هواى پناه * حكمنا بالواحدية لا إله\r\nقل لنا ما الواحدية اى سند * اندراج الكل فى جمع الاحد\r\nشرح بحر الواحد و بحر الاحد * پيش از اين گفتيم با تو اى ولد\r\nآن معانى را تذكر كن دگر * كين معانى بر تو گردد جلوه‌گر\r\nچونكه توحيد اعتبار وحدتست * و اندر و شوقى ز وصف كثرتست\r\nچون شود جاذب ورا ذات احد * مىشود توحيد مغلوب احد\r\nچونكه مغلوبش شود حكم كثير * مىرود از وى ايا مير و وزير « 1 »\r\nحكم جاذب كرد اين مجذوب تو * نعت غالب كرد اين مغلوب تو\r\nسر غالب گه كند هتك ستير * نيست جز ذات احد اى بىنظير\r\nسر مهتوكى كه مغلوب ويست * هست توحيدى كه مجذوب ويست\r\nپس جواب سيم و چارم جواب * متحد شد با هم اى مرد صواب\r\nوصف موهومى كه با محو آمده * ذات معلومى كه با صحو آمده\r\nآن بود توحيد كآمد ذو العدد * اين بود ذات احد كه لا تعد\r\nپس جواب دوم و چهارم جواب * متفق شد با هم اى شخص لباب\r\nهمچنين آن كشف سبحات الجلال * عين اين معنى است اى صاحب‌كمال\r\nوصف توحيد است آن سبحات حق * محتجب در وى جمال ذات حق\r\nچون شود مجذوب آن ذات احد * منكشف گردد حجاب لا يعد\r\nپس جواب اولين و چارمين * عين يكديگر شدند اى پاكدين \r\nقال قدس سره : زدنى بيانا\r\n چون كميل آن جرعه چارم چشيد * نشئهء بحر الاحد آمد پديد\r\nنشئهء ديگر گرفت از اين عقار * مغز او وارست ز آسيب خمار \r\n\r\n\r\n","description":"","footnote":"\r\n( 1 ) - نسخه : بصير\r\n","page_name":" 568 ","page_number":670},
  {"content":"\r\n\r\n غرق شد در بحر جمع لا تحد * بحر جمع مطلق آن بحر الاحد\r\nجمع مطلق آن‌چنان او را ربود * كه ز فرقش آگهى مطلق نبود\r\nز آن مى صافى كه بد سر جوش خم * مستيش افزود از خود گشت گم\r\nبىخبر شد از وجود خويشتن * رست يكسر از حجاب ما و من\r\nچونكه غالب گشت بر وى حكم حال * شد كميل و ماند باقى ذو كمال\r\nاز ميان شد چون كميل معنوى * شد ضعيفش صورت و معنى قوى\r\nچيست معنى كميل اى برحقم * آن كمال مطلق با رونقم\r\nآن كمال مطلق سلطان كميل * بار ديگر زان امام پاك ذيل\r\nگشت سائل گفت اماما عارفا * خامسا زدنى بيانا كاشفا\r\nاى گزيده ساقى فرخنده‌خو * جام لبريز از مى انعام تو\r\nاز ميت سيرابى از دون همتى است * ذوق جامت را نهايت نيست نيست \r\nقال عليه السلام : نور يشرق من صبح الازل فيلوح على هياكل التوحيد\r\n هر كه نوشد از كفت شاها شراب * در طلب آيد الى يوم الحساب\r\nشاه چون ديدش ببحر جمع غرق * بىخبر گرديده از احكام فرق\r\nجانش در بحر احد غرق آمده * آن‌چنان‌كه بى خود از فرق آمده\r\nنشئه جمع احد غالب شده * عين جمعش فرق را حاجب شده\r\nاز مقامات و مراتب بىخبر * غرق بحر جمع از پا تا بسر\r\nحكم باطن گشته غالب بر ظهور * بىخبر گرديده از جلوات نور\r\nاز شئونات صفات لا يزال * بىخبر مستغرق درياى حال\r\nبر دلش حكم ولايت جلوه‌گر * گشته احكام نبوت مستتر\r\nمر شريعت را حقيقت غالبى * بل طريقت را حقيقت حاجبى \r\n\r\n","description":"","footnote":"","page_name":" 569 ","page_number":671},
  {"content":"\r\n\r\n لاجرم تا جانش گردد معتدل * وارهد ز افراط و تفريط مضل\r\nخوش كشانيدش ببحر تفرقه * تا ز تعطيلش برد در زندقه\r\nجعفر صادق شه عالى اثر * اين‌چنين گفتا باصحاب نظر\r\nان جمعا ينفرد عن تفرقه * محض تعطيل است و عين زندقه\r\nان تفريقا عن الجمع خلا * كان تشبيها و شركا ظاهرا\r\nجمع بين الجمع و الفرق اى مدل * هست توحيد قويم معتدل\r\nآن حقيقت دان كه از صبح الازل * شارق آيد نور شمع لم يزل\r\nپس شود آثار آن لايح ترا * پس شود احكام آن واضح ترا\r\nبر مراياى تجلى وجود * بر مجالى ظهور نور جود\r\nهريكى از آن مراياى كمال * هريكى از آن مجالى جمال\r\nواحديت راست تمثالى دگر * هيكل توحيديست اى بابصر\r\nآن هياكل آن تماثيل لطيف * واحديت راست مرآتى شريف\r\nوصف وحدت در همه سارى بود * حكم وحدت در همه جارى بود\r\nاز دم رابع كميل با نظام * كرد چون سير الى اللّه را تمام\r\nوقت آن شد كه بارشاد على * متصف گردد به وصف اكملى\r\nاولا از يمن شاه پاك ذيل * بود مرد معنوى نامش كميل\r\nگشت از جام ساقى جانش مست * وصف تصغير از وجودش رخت بست\r\nاز دم آن شاه كامل اقتدار * شد كميل معنوى كامل عيار\r\nوقت آن شد كه كميل اكمل شود * فاضلى عارج شود افضل شود\r\nچون شود سير الى اللّه‌ات تمام * كامل الذاتى تو اى عالىمقام\r\nاى عجب زين كامل بىتفرقه * كه كمالش هست عين زندقه\r\nمرحبا و حبذا زنديق خاص * كه زند صد طعنه بر صديق خاص\r\nكيست اين زنديق غرق بحر جمع * او چه پروانه احد او را چه شمع\r\nكيست اين زنديق آن مست عتيق * كه امامش خواند زنديق طريق \r\n\r\n","description":"","footnote":"","page_name":" 570 ","page_number":672},
  {"content":"\r\n\r\n عاشقى را نسبت از معشوق پاك * سوى زنديقى دهد با اشتراك\r\nجرح او نبود حد بيگانگان * الحذر زين قوم اى فرزانگان\r\nعاشق حقست چون شمشير حق * كه گرفته در كف او را شير حق\r\nگر بود شمشير حق كج باك نيست * گر تو بينى كج دلت چالاك نيست\r\nراست بين شو تا ببينى كج تراست * راست بينى تيغ حق بىكم‌وكاست\r\nتيغ را خود راستى اندر كجى است * اقوميت تيغ را در اعوجى است\r\nگر بود ابروى خوب يار كج * هست عين استقامت آن عوج\r\nخال گر باشد سيه عارى ز نور * ظلمتش دان عين نور اى باحضور\r\nآن سواد الوجه درويش فقير * خود سواد اعظم آمد اى امير\r\nكفر اينجا عين ايمان شريف * زندقه شد عين توحيد لطيف\r\nزندقه عين كمالست اى پسر * هركه اين زنديق نه خاكش بسر\r\nكامليت لاجرم اين زندقه است * زندقه جمع عرى از تفرقه است\r\nاكمليت چيست دانى اى رفيق * منزل سير مع اللّه اى عشيق\r\nدر مرايا همچو حق ظاهر شدن * در همه بر خويشتن ناظر شدن\r\nسوى فرق از جمع خوش باز آمدن * همچو حق سر تا به پا ناز آمدن\r\nدر همه اطوار ساير آمدن * با همه ادوار داير آمدن\r\nفرق بعد الجمع باشد اين مقام * هست ذو العينين اين مرد تمام\r\nآن يكى عينش سوى جمع آمده * وان دگر عينش سوى فرق آمده\r\nفرق چشمش را حجاب از جمع نيست * فرق وى چون فرق اهل سمع نيست\r\nفرق قبل الجمع فرق اهل سمع * عين فرق آنجا حجاب عين جمع\r\nآنكه جانش گشت اندر جمع غرق * عين جمعش شد حجاب عين فرق\r\nمرد جمع الجمع زين هر دو حجاب * فارغ آمد نيست بر جمعش نقاب\r\nعين فرقش نه حجاب عين جمع * سالك مطلق نه چون اصحاب سمع\r\nسالك مطلق نباشد سمع محض * نه بود مجذوب مطلق جمع محض \r\n\r\n","description":"","footnote":"","page_name":" 571 ","page_number":673},
  {"content":"\r\n\r\n جمع كرده خوش بهم جذب و سلوك * جامع وصف عبيد و هم ملوك\r\nمالك ملك بقا شد جان او * غالب آمد بر جهان سلطان او\r\nعاشقان جمله عبيد او شده است * نايب ربانى ظل اللّه است \r\nقال قدس سره : زدنى بيانا\r\n چون كميل از جام پنجم ز آن عقار * مالك ملك بقا شد تاجدار\r\nتاج‌دارى خواست گردد تاج‌بخش * بعد معراجش شود معراج‌بخش\r\nخواست صوفى تا قلندر دل شود * ذات حقرا مظهر كامل شود\r\nحى مطلق خواست قيومى شود * بود دايم خواست ديمومى شود\r\nتاج شاهى خواست بخشد تاجدار * سرّ تؤتى الملك سازد آشكار\r\nتاج بربايد ز فرق پادشاه * تنزع الملكى شود ممن تشاء\r\nكسوت سلطان آن تاج بقا * بر سر ارباب عزّ و ارتقا\r\nآن قلندر جلوه‌گاه ذات هو * گه ستاند تاج و گه بخشد به تو\r\nشد كميل آن شاه عالىمرتبه * خواست گردد ساقى اين مصطبه\r\nبود مستسقى كنون ساقى شود * نشئه بخش نشئهء باقى شود\r\nگفت كاى ساقى فياض ودود * سادسا زدنى بيانا كى اجود\r\nساقيا اى شاه كامل بخششم * در گلويم ريز آن جام ششم\r\nتا قلندر دل شوم ساقى شوم * ساقى آن جرعهء باقى شوم\r\nهركه را خواهم دهم جام بقا * هركه را خواهم ببخشم ارتقا\r\nجلوه‌گاه ذات سبحانى شوم * خوش قلندروند و فردانى شوم\r\nپيش از اين محتاج بودم بعد از اين * گردم از فيض تو مشتاقى مبين\r\nبعد محتاجيم مشتاقى شوم * بعد مخلوقيم خلاقى شوم \r\n\r\n","description":"","footnote":"","page_name":" 572 ","page_number":674},
  {"content":"\r\n\r\nقال عليه السلام : اطف السراج فقد طلع الصبح\r\n در جوابش گفت اى عادل مزاج * كاى كميل معنوى اطف ؟ ؟ ؟ السراج\r\nاطف مصباحا فان الصبح لاح * سكن المصباح اذ لاح الصباح\r\nصبح لايح چيست آن صبح ازل * حضرت ذات احد عز و جلّ\r\nلام الف در لفظ الصبح اى امير * سوى آن صبح ازل آمد مشير\r\nدر جواب پنجمين صبح الازل * ياد كن از قول شاه بىبدل\r\nدر جواب چارمين جذب الاحد * جذب آن صبح الازل دان اى سند\r\nچيست آن نور احد صبح ازل * اولست و باطنست و لم يزل\r\nنور واحد چيست مصباح كمال * آخر است و ظاهر است و لا يزال\r\nاين‌همه اطلاق و تجريد آمده * اين‌همه تعليق و تقييد آمده\r\nنور توحيد است آن لامح سراج * هيكل التوحيد مشكات الزجاج\r\nآن هياكل آن حقايق آمده * از حقايق نور شارق آمده\r\nگاه اللهى و ربانى بود * گاه اعيانى و اكوانى بود\r\nعالم اسماء بود قسم يكم * عالم اكوان بود قسم دوم\r\nقسم اول آمده همچون زجاج * قسم دوم چيست مصباح و سراج\r\nاى كميل خاص اطلق عن قيود * اطف مصباحا بدا صبح الشهود\r\nاين هياكل جمله قيد جان تست * اين حقايق حاجب عينان تست\r\nحاجبين شه كه قوسين آمده * خود حجاب و پردهء عين آمده\r\nاز حجاب قاب قوسين كن گذر * ا به  « أَوْ أَدْنى »  رسى اى بابصر\r\nگر حجاب قاب قوسين بر درى * خوش به خلوتگاه او ادنى درى\r\nچون به او ادنى رسيدى زين دنو * حاصل آمد جان تو سر علو\r\nزانكه حق را در دنو آمد علو * ذات شه را در علو باشد دنو\r\nقاب قوسين چيست بحر احمدى * اجتماع باحدى و بىحدى \r\n\r\n","description":"","footnote":"","page_name":" 573 ","page_number":675},
  {"content":"\r\n\r\n آن يكى قوسش بود بحر احد * قوس ديگر بحر واحد ذو عدد\r\nچيست او ادنى بگو بحر احد * خالص از تعليق و تقييد و عدد\r\nلى مع اللّه است اينجا اى على * احمدا تو خود نبى مرسلى\r\nاحمديت خود حجاب تست بين * خرقه احمد بينداز اى امين\r\nدر مقام لى مع ما ذا الوصول * مىنگنجد نه نبى و نه رسول\r\nتو سراج و بس منيرى احمدا * نوربخش هر ضميرى احمدا\r\nگشت طالع از دل صبح احد * منطفى شد آن سراج ذو العدد\r\nآن نبوت از ميان شد بر كنار * جلوه‌گر ذات العلى با اقتدار\r\nجلوهء ذات آن على مقتدر * چون عيان شد شد نبوت مستتر\r\nاستتار اينجا نه بطلان و فنا است * بلكه خود تكميل نور كبرياست\r\nمعنى اطف السراج ابطال نيست * سر اين اطفا به جز اكمال نيست\r\nانما اللّه متم نوره * يخرق الاستار عن مستوره\r\nچيست اين اتمام تخريق حجاب * پرده وا شد منكشف شد آفتاب\r\nنيست اين كشف الغطا ابطال نور * بلكه خود ابطال نور است و ظهور\r\nذات از كشف الغطا شد مستبين * بعد كشف الحجب از دار اليقين\r\nهركسى از كشف افزودش كمال * غير ذات آن على ذو الجلال\r\nزانكه پيش از كشف شد كامل يقين * شمس حق عين يقينش را ببين\r\nدر شبش بود آفتاب بىزوال * جلوه‌گر بر ديدهء صاحب كمال\r\nدر دل انگور مى را ديده بود * در فناى محض شىء را ديده بود\r\nسر لو كشف الغطاء از آن جناب « 1 » * اين بود و اللّه اعلم بالصواب \r\n\r\nو له ايضا من قصائده\r\n راهيست سوى كوى تو چون موى تو اى محتشم * باريك و تاريك و سيه طولانى و پرپيچ‌وخم\r\nبسيار در وى عقدها چون عقدهاى توبه‌تو * بسيار در وى دامها چون دامهاى خم به خم \r\n\r\n\r\n","description":"","footnote":"\r\n( 1 ) - اشاره بفرموده آن حضرت است : « لو كشف الغطاء ما ازددت يقينا » يعنى اگر پرده برداشته شود مرا يقين زياد نگردد\r\n","page_name":" 574 ","page_number":676},
  {"content":"\r\n\r\n راهيست وضاح و مبين ليك از يسار و از يمين * و اندر مرا صد در كمين در هر قدم يك شير دم\r\nعشاق مست ذو فنون سر تا به پا عشق و جنون * احرام كويت بسته چون لبيك‌گويان حرم\r\nذكر تو ورد هر زبان در مسجد و در ميكده * نام تو حرز هر جنان در كعبه و بيت الصنم\r\nاز خاكيان اى نازنين دامان عزت برمچين * آخر غزالا ؟ ؟ ؟ بيش از اين وحشى مشو از ما مرم\r\nروزى كه چون سرو روان سوى چمن آئى چمان * سرو سهى را بين چسان در گل فرورفته قدم\r\nدر گفت آرى چون دو لب منسوخ سازى اين عجب * رسم فصاحت از عرب سر ملاحت از عجم\r\nدلبر چه بيدار آمده چالاك و عيار آمده * اى دل تو را كار آمده تا چند خسبى لا تنم\r\nتو با نياز آن نازنين تو تيره‌بخت او مه‌جبين * تو خاكسار و مستكين او تاجدار و محتشم\r\nساقى گلاب و مى بهم تركيب كن اندر قدح * مطرب رباب و مى بهم تأليف كن اندر نغم\r\nتاريخ نمايد جلوه‌اى از صنع وهاب الصور * برقع گشايد عشوه‌ئى از حسن خلاق العدم\r\nدر باطل معدوم‌وش بينم وجود حق عيان * در حادث موهوم خوش بينم رخ شاه قدم\r\nاى شاه درويشت منم درويش بىخويشت منم * يار وفاكيشت منم اين الوفا اين الكرم ؟\r\nاغيار گرداگرد من لشكر به لشكر صف به صف * نام خوش تو ورد من لحظه‌به‌لحظه دم‌به‌دم\r\nعزت كجا ماند مرا من دور و ايشان مقترب * حرمت كجا ماند مرا من خوار و ايشان محترم\r\nلطفست ما را قهر تو نوش است ما را زهر تو * ترياق باشد بهر تو گر روز و شب نوشيم سم\r\nاى شاه شاهان زمين اى ماه ماهان يقين * اى نعمة اللّه نور دين سلطان فياض النعم\r\nدر حضرت « 1 » علم و عيان نور تو كشاف الحجب * در ظلمت شك و گمان روى تو مصباح الظلم\r\nاصحاب غم اهل طرب چه باادب چه بىادب * پيش از تقاضا و طلب نوشند از فضلت نعم\r\nجودت برى از لا و لن بودت عرى از ما و من * شأنت برون از علم و ظن ذاتت فزون از كيف و كم\r\nنور جمال عصمتت هرگز نگردد مختفى * ذيل كمال عفتت هرگز نگردد متهم\r\nدر معرض جولان تو خرگوش‌وش گرگ جرى * در عرصهء ميدان تو رو به صفت شير اجم\r\nكوچك نبرد همتت درياى پهن موج‌زن * كوته ز ذيل عزّتت ادراك ارباب همم\r\nبا شمس نور كاملت شمس مضىء آمد هبا * با بحر جود ساملت يم وسيع آمد چه نم\r\nعالم همه يك‌ذره‌ئى رخسار تو شمس الضحى * كونين همه يك قطره‌ئى هستى تو مانند يم \r\n\r\n\r\n","description":"","footnote":"\r\n( 1 ) - نسخه : در حضرتت .\r\n","page_name":" 575 ","page_number":677},
  {"content":"\r\n\r\n آئينه‌دار روى تو اسكندر آئينه‌گر * ساقى بزم كوى تو تركيب ساز جام جم\r\nاى شاه مشتاقت منم مشتاق عشاقت منم * در عاشقى طاقت منم تا چند باشى جفت غم\r\nاز جور اغيار دغا مستدرجين بىحيا * بىحد رود بر من جفا افزون شود بر من ستم\r\nاغيار را مطرود كن حساد را مردود كن * اشرار را نابود كن يكباره از شمشير دم\r\nگيسوى ليل مدلهم تا گشته ستار الفيا * رخسار روز مبتسم تا گشته كشاف البهم\r\nجان محبان سربه‌سر با نورت اى نعم المقر * همواره چون شير و شكر آميخته ما را بهم\r\nارواح اعداى لزج با كبر و كينه مزدوج * همواره بادا ممتزج يكسر بظلمات نقم \r\n\r\nمن غزليات له فى الاخبار عن ظهور الكامل و افاضة الفيض عن المستفيض الطالب\r\n از در درآمد صبحدم ساقى سيمين ساق ما * آورد بهر دفع سم اندر قدح ترياق ما\r\nز افعى نفس جان گسل مسموم بود اين خسته دل * جام شراب معتدل تعديل كرد اخلاق ما\r\nزين مى بيا شام اى پسر بشنو نصيحت از پدر * كين پند ننيوشى اگر البته باشى عاق ما\r\nتا كى ز مشاء اى صبىّ تا چند ز اشراق اى غبى * يمشى سويا از نبى بشنو ببين اشراق ما\r\nز اشراق نور وجه هو راه حقيقت را بپو * رب‌المشارق را بجو آن حضرت خلاق ما\r\nمشائى اندر راه شو خوش چابك و دلخواه شو * ز اشراق حق آگاه شو در حلقه عشاق ما\r\nچند از رواقى اى مضل اندر رواق قهر دل * بنشين و دركش متصل جام مى رواق ما\r\nخوش نعمت اللّه از كرم گسترده الوان نعم * بر خوان او بنشين تو هم تا بنگرى رزاق ما\r\nخواهى شوى ز اهل نظر تحصيل كن چشم دگر * نور على را مىنگر ز آئينه مشتاق ما \r\n\r\nو له قدس اللّه روحه فى الترغيب على الصبر و الجد و التصفية و الوفاء و الذكر و الاستقامة و الدخول فى متابعة الكامل\r\n در راه عشق آن صنم هرگه ترا آيد حرج * در صبر ثابت كن قدم كه الصبر مفتاح الفرج\r\nيكدم مياسا از طلب زان‌رو كه من جدّ وجد * مىزن در دل باادب زيرا كه من لجّ ولج \r\n\r\n","description":"","footnote":"","page_name":" 576 ","page_number":678},
  {"content":"\r\n\r\n دل از كدورت كن صفى ، عهد خدا را شو وفى * همواره با ذكر خفى ، مىباش خوش بر يك نهج\r\nپيوسته بر راه سوى ، مىباش عدل و مستوى * بگذر ز راه هر غوى ، وز هر طريق ذى عوج\r\nربانى باهوش شو ، با خاطر خاموش شو * از پاى تا سر گوش شو ، ورنه رعاعى و همج\r\nربانى كامل شود ، حلال هر مشگل شود * لا شك ز اهل دل شود ، من عن هوى النفس خرج\r\nآن جمع مشتاقعلى اصحاب مشتاق على * يكسر ز مشتاقعلى آموخته بذل مهج \r\n\r\nو له قدس سره فى الاشارة الى وخامة عاقبة المنكرين و سوء خاتمة الشياطين\r\n آن‌كس كه ز كين بما درافتاد * با ما نه كه با خدا درافتاد\r\nآن‌كس كه شكست جام باده * با ساقى دلربا درافتاد\r\nآن‌كس كه گسست تار قانون * با مطرب جانفزا درافتاد\r\nتحريف كتاب كبريا كرد * آن‌كس كه به كبريا درافتاد\r\nتكذيب بآل مصطفى كرد * آن‌كس كه بمصطفى درافتاد\r\nهركس دل اولياء بيازرد * با سرور اولياء درافتاد\r\nنعمت بشمرد مرد عاشق * آنگاه كه در بلا درافتاد\r\nراحت بشناخت شخص صادق * آنگاه كه در عنا درافتاد\r\nمشتاقعلى گرفت دستش * آن‌كس كه ز غم ز پا درافتاد \r\n\r\nو له عزت حكمته فى تبشير قرب ظهور الحق و اضمحلال الباطل و زهوقه ان الباطل كان زهوقا\r\n عاشقان مژده كه فريادرسى مىآيد * شاه روحانى و عيسى نفسى مىآيد\r\nدل بود اينكه به گوش آيدم از وى سخنى * يا كه از دير صداى جرسى مىآيد \r\n\r\n","description":"","footnote":"","page_name":" 577 ","page_number":679},
  {"content":"\r\n\r\n باب احسان و عطا را بكرم بگشادند * هركس اينجا ز پى ملتمسى مىآيد\r\nغم‌زدائى برسد خاطر هر غم‌زده را * بىكس دل شده را باز كسى مىآيد\r\nبوالعجب بازى شطرنج جهان را بنگر * بيدقى مىرود اينك فرسى مىآيد\r\nزاهدى رو بسوى ميكدهء ما آورد * يا بسر منزل عنقا مگسى مىآيد\r\nعشق سلطان و خرد شحنه بىپا و سرى * شاه پروا نكند گر عسسى مىآيد\r\nخوان احسان ولى نعمت ما هركه بديد * نه فلك در نظرش چون عدسى مىآيد\r\nجان و دل را ز هوا و هوسى پاك كنيد * كه قلندر دل پاك از هوسى مىآيد\r\nارجعوا فالتمسوا نور على منا * موسى اينجا به اميد قبسى مىآيد\r\nبيدلان شكوه مداريد ز بيداد فلك * كه چه مشتاقعلى دادرسى مىآيد \r\n\r\nو له دام علوه فى اتصال النفس بالقلب و القلب بالروح و الروح بالذات و بيان سر استوى على العرش\r\n جان عرش ذات مستعان ، دل عرش جان مستقل * حق مستوى بر عرش جان ، جان مستوى بر عرش دل\r\nدل عرش جان نور على ، جان عرش هو ذات على * از هو شده جان منجلى ، از جان شده دل معتدل\r\nدل عرش روحانى بود ، جان عرش رحمانى بود * اين اول آن ثانى بود ، اين مستقر آن مستقل\r\nجان باشد از حق مستمد ، دل گردد از جان مستعد * جان گشته با حق متحد ، دل گشته با جان متصل\r\nگاه از تجلى خدا ، جان همچو طور منجلى * گاه از فروغ جان ما ، دل همچو كوه مضمحل\r\nجان موسىآسا متسع ، القلب و النفس وسع * نه نفس از دل منقطع ، نه قلب از جان منفصل \r\n\r\n","description":"","footnote":"","page_name":" 578 ","page_number":680},
  {"content":"\r\n\r\n نفسى كه خود عادل شده ، حمال سرّ دل شده * جان ذات را حامل شده ، دل گشته جان را محتمل\r\nلا بلكه جان را اى ولى ، حامل بود ذات على * جان كرده دل را حاملى ، دل حامل اين مشت گل\r\nذات على را مستوى ، عرش العلى مشتاق ما * مشتاق عين و لام و يا ، شد مستوى بر عرش دل \r\n\r\nو له قدس سره فى ظهور نور الولاية و الاشارة الى الظهور و البطون و الدنو و العلو و التعطيل و التشبيه و غيرهما\r\n قد بدا منكشفا منجليا نور على * من حجاب احدى ابدى ازلى\r\nجلوه‌گر گشت چه نور على از پرده غيب * عابدا دان له كل نبى و ولى\r\nپرده كى عشق ولى « 1 » پرده آن حسن نبى * عشق سريست خفى حسن كماليست جلى\r\nآن بود نور ظهور حق و آن سر بطون * لا يزال ابد اين ، آن ابد لم‌يزلى\r\nدر بطونش متحقق مثل ذو صفتى * در ظهورش متقرر صفت بىمثلى\r\nدر علوش همه وصلست و بما مقتربى * در دنوش همه بعد است و بما منفصلى\r\nذات او عين صفاتست و علو عين دنوّ * بعد او قرب بود منفصلى متصلى\r\nاشعرى سر علوش به حقيقت نشناخت * كور از نور دنوش بصر معترفى\r\nاشعرى راست در اين منظره عيب عورى * نظر معتزلى راست قصور حولى\r\nعارفان گشته ز تعطيل و ز تشبيه برى * اشعرى ذو الشبهى معتزلى ذو العطلى\r\nاين بتفريط زره دور شده آن ز افراط * مستقيمى دل عارف بود و معتدلى \r\n\r\nو له ايضا رباعيات\r\n اول قدم عشق بود درد طلب * دويم قدمش بريدن از كل سبب\r\nسيم قدمش بندگى و عجز و ادب * چارم چه وصول فهم نعم المطلب \r\n\r\n\r\n","description":"","footnote":"\r\n( 1 ) - كذا .\r\n","page_name":" 579 ","page_number":681},
  {"content":"\r\n\r\nو له ايضا\r\n در قدرت مرتضى است فتح در دل * تسخير عدو نفس و هم كشور دل\r\nجز شير خدا كه مىكشد مر حب نفس * جز ذات على كه مىكند خيبر دل \r\nو له ايضا\r\n با من تو بگو تو را كه ماها گفته * كين طره به رخسار كنى آشفته\r\nگر نرگس فتان بنمائى ز نقاب * بيدار شوند فتنه‌هاى خفته \r\nو له ايضا\r\n اى مست شراب عشق سرمد مددى * اى آينهء على اوحد مددى\r\nوى محرم خاندان احمد مددى * اى رند قلندر مجرد مددى \r\n* * * \r\nمعطر على شاه\r\nاسم شريفش مهدى ابن آقا شفيع عارف بلندپايه و صوفى گرانمايه بود در علوم ظاهرى و باطنى يگانه مىنمود جذبهء آن جناب بر سلوك غلبه داشت و در مراتب اذواق و وجدان عديل و نظير نداشت نسب گراميش بمولانا محمود شبسترى مىرسد خاندان آن جناب اباعن‌جد ارباب قلم و عامل ديوان بوده در به دو حال ترك مشاغل دنيوى فرموده و در خدمت مولانا مظفر على شاه و ساير علماء تحصيل علم مىنموده از غايت تقوى و پرهيزكارى ترك متعلقان كرده و در مدرسه بسر مىبرده بالاخره مشتاقعلى شاه قدس سره آن جناب را مىربايد و از مشاغل درس و تدريس يكباره فارغ مىنمايد .\r\nبيت :\r\n هركسى را حضرت ايزد بخواند * از همه كار جهان بيكار ماند \r\nبه اشاره عارف ربانى نور على شاه اصفهانى قدس سره از خدمت رونق على شاه كرمانى رحمه اللّه تلقين يافت و از بركت انفاس قدسى اساس آن حضرت باعلى مراتب فقر و فنا رسيد و از خلفاى جناب نور على شاه طيب اللّه ثراه گرديد چه قبل از سلوك و چه بعد از آن در خدمت مولانا مظفر على شاه مىبود هنگامى كه شهريار ايران\r\n\r\n","description":"","footnote":"","page_name":" 580 ","page_number":682},
  {"content":"\r\n\r\nآقا محمد خان مولانا مظفر على شاه را از كرمان به‌پاى تخت احضار فرمود باحضار آن بزرگوار نيز فرمان داد مدتى در پايتخت سكونت داشت و چندگاه در همدان ساكن گرديد و بار ديگر بفرمان شاهى بدار الملك معاودت نمود بنا بر حسد حساد و سعايت اهل فساد بامر پادشاه زمان آن جناب را چوب زدند و بعد از شش هفت روز وفات يافت در امامزاده ناصر الدين مدفون گرديد اين واقعه در حدود سنهء هزار و دويست و هفده روى نمود رحمة اللّه عليه ،\r\n\r\nآقا محمد على\r\nوى برادر جناب معطر على شاه قدس سره است باوصاف حميده آراسته و به خصايل پسنديده پيراسته بصدق نيت و صفاى طويت موصوف و به لطافت طبع و بساطت حال معروفست عمر گراميش به هفتاد سال رسيده و تمام آن به عزت و حرمت گذرانيده خاندان ايشان در ولايت كرمان مشهور به خواجگانست آن بزرگ را شش فرزند ارجمند بل شش گوهر گرامند است همگى جمال حالشان به زيور حال و كمال آراسته و از خصايل نكوهيده پيراسته : آقا على اكبر ولد ارشد آقا محمد على است به اصابت راى و صفوت ضمير منفرد و به قوت عقل و حسن تدبير متفرد ، بكسر نفس و علو همت ممتاز و بوفور دانش و كثرت ادراك بىانباز است ، وى مستوفى ديوان ولايت كرمان است با وجود كثرت مشاغل ديوانى مصاحب اهل عرفانست از عوالم ذوق و وجدان بهره‌مند و در معالم صدق و صفا پايه بلند مكرر سفر عراق نموده و با اكثر بزرگان صحبت داشته اكنون كه سنه هزار و دويست و سى و هفت هجريست در آن ولايت بشغل مذكور اشتغال دارد اميد از كرم صاحب كرم چنانست كه آن خاندان صفوت‌نشان را از حوادث دوران و سوانح زمان در امان خويش نگاه دارد بمحمد و آله الامجاد ،\r\n\r\nنظام على شاه بن حاجى عبد الواحد\r\nاسم شريفش مولانا احمد آن جناب از خاندان فضل و كمالست و از كبراى اصحاب\r\n\r\n","description":"","footnote":"","page_name":" 581 ","page_number":683},
  {"content":"\r\n\r\nوجد و حال و از مريدان عارف باللّه رونق على شاه كرمانى قدس سره و از خلفاى مولانا مجذوبعلى شاه همدانيست در فقر و فنا و صدق و صفا وحيد زمان و در تشويق مريدان و ترغيب طالبان فريد دوران ، در به دو حال به تحصيل علوم اشتغال داشت و در ريعان جوانى قدم در سلوك گذاشت آن جوانمرد بصحبت پير رسيد و از همت پيران بمنزلى آرميد هنگامى كه فقير در مدينه شيراز مىبود آن جناب بصحبت فقير ميل نمود و از آن ولايت بصوب شيراز حركت فرمود چندى در فارس تشريف ارزانى داشت آنگاه علم مراجعت به طرف كرمان برافراشت ،\r\nالحق صحبت لازم‌السعادتش روح‌افزا و مجلس ارم مونسش به‌غايت دلگشا اكنون در آن ولايت تشريف دارد و همواره در سرانجام امور فقراء و ضعفا همت مىگمارد انواع لطف و احسان به مسكينان و بيوه‌زنان مىنمايد و اصناف الطاف به عاجزان و غريبان مىفرمايد از جناب حق سبحانه و تعالى مرجو است كه وجود آن بزرگوار را ديرگاه نگاه دارد بمحمد و آله الامجاد .\r\n\r\nهدايت على شاه\r\nاسم شريفش مولانا محمد اصل آن جناب از بلوك كهبنان است و در زهد و تقوى و ورع سرآمد اهل زمان ، در بدايت احوال به تحصيل علوم مشغول بود در اندك زمانى در فن فقه و حديث از علماى عصر قصب السبق ربود بعد از حاصل تحصيل تحصيل حاصل ديده دست طلب گريبان‌گير آن جناب گرديده « 1 » سفر عراق عرب و عجم و خراسان كرده و بصحبت بسيارى از علماء و عرفاى ايران رسيده روزگار بسيار و ايام بيشمار در وادى طلب شتافته بالاخره در خدمت شيخ ربانى ملا عبد الصمد همدانى قدس سره تلقين يافته بعد از واقعه شهادت كثير السعادة آن جناب بفيض خدمت عارف ربانى حسين على شاه اصفهانى قدس سره فايز گشت و از بركت آن جناب در فقر و فنا از اين و آن درگذشت بعد از مدتى اذن ارشاد يافته متوجه وطن مألوف گرديد ،\r\nاكنون ولايت كرمان بوجود ذىجود آن قدوهء اهل عرفان زينت گرفته و از\r\n\r\n\r\n","description":"","footnote":"\r\n( 1 ) - بستان : چون در تحصيل علوم ظاهرى حاصل نديد از حاصل تحصيل بىحاصل گرديد و درد طلب در باطن آن جناب پيدا شد .\r\n","page_name":" 582 ","page_number":684},
  {"content":"\r\n\r\nنفوس ميمنت مأنوس آن زبدهء اصحاب ايقان رونق پذيرفته در ترويج شريعت غرا سعى بليغ دارد و در اهتمام طريقت بيضا دقيقه‌ئى مهمل نمىگذارد و اوقات فرخنده ساعاتش را بعد از وظايف طاعات و عبادات در ترفيه فقراء و ضعفا است اميد صادق و رجاء واثق است كه جناب حق سبحانه و تعالى آن بزرگوار را از سوانح روزگار و حوادث ليل و نهار محفوظ دارد بمنه و كرمه .\r\n\r\nماهان\r\nدهى است دلنشين و قريه‌ايست نزهت قرين ، در زمين هموار واقع و اطرافش چون دل آزادگان واسع ، آبش خوشگوار و هوايش سازگار ، مشتملست بر باغات نيكو و بساتين چون مينو ، محتويست بقرب هفتصد باب خانه و مردمش متوسط و ميانه در هفت فرسخى كرمان و سمت شرقى آنست .\r\nمزار كثير الانوار ماه ماهان و خورشيد تابان سيد نور الدين شاه نعمت اللّه ولى قدس سره در آنجاست .\r\n\r\nذكر احوال شاه نعمت اللّه ولى قدس سره\r\nو هو سيد نور الدين نعمت اللّه ابن عبد اللّه بن محمد بن عبد اللّه بن كمال الدين موسى بن يحيى بن هاشم بن موسى بن جعفر بن صالح بن محمد بن حسن بن محمد بن جعفر بن محمد ابن محمد بن اسماعيل بن ابى عبد اللّه بن محمد باقر بن على زين العابدين ابن حسين السبط بن على الوصى و فاطمة بنت النبى صلوات اللّه و سلامه عليه و عليهم اجمعين\r\nو به همين ترتيب خود سيد نور الدين نعمت اللّه فرموده‌اند\r\nبيت\r\n بيستم جد من رسول خداست * آشكار است نيست پنهانى \r\nگويند در روز پنجشنبه بيست و دويم رجب در حلب متولد شده بعد بعجم آمده چنان كه خود گفته\r\nنظم\r\n نعمت اللّه نور دين دارد لقب * نور دين از نعمت اللّه مىطلب \r\n\r\n","description":"","footnote":"","page_name":" 583 ","page_number":685},
  {"content":"\r\n\r\n مدتى هستم مجاور در عجم * گرچه اصلم باشد از ملك عرب\r\nمن مجاور حاليا در ملك فارس * جد من آسوده در ملك حلب \r\nو خود فرموده دال بر ولادت من ذال ملفوظ است لهذا معلوم مىشود ولادت جناب سيد نور الدين نعمت اللّه الحسينى طاب ثراه در سنه هفتصد و سى و يك در شهر حلب بوده است و از صغر سن آيات و كرامات از او بظهور مىآمده و بعبادات شرعيه و رياضات شاقه مىپرداخته مقدمات علوم را در نزد سيد ركن الدين شيرازى و فقه و تفسير و كلام را خدمت سيد شمس الدين خوارزمى و سيد شمس الدين مكى اخذ نموده متن فصوص را حفظ داشته ، در بيست و چهار سالگى بر كتب اربعه عالم شده به مسافرت و سياحت و ديدن علماء و حكماء رغبت نموده بسيارى از مشايخ خاصه و عامه را ديده هفده سال در يك نمد بسر برده .\r\nگويند در اوايل حال و آغاز طلب ارادتى به سيد محمد آفتابى كه پير و مرشد سيد حسين اخلاطى بوده به هم رسانيده و آن سلسله اغلب سادات عظام و منتهى به حضرت امام موسى عليه السّلام مىشوند و در زمان ارادت سيد محمد آفتابى دوازده سال سياحت ايران كرده بر قلهء كوه دماوند كه معدن گوگرد است دو اربعين برآورده و قوت افطار او برف بوده پس به كوه الوند رفته مدتى در آنجا مىزيسته بابا حاجى محمد صامت در آنجا به حلقهء ارادت سيد درآمده و بعد از سى سال ديگرباره در كرمان بحضور سيد رسيده گويند سيد از همدان قصد زيارت عتبات عاليات عرش درجات حضرت امام حسين عليه السّلام كرد در حوالى حله كه بجز آب شور آبى ديگر بدست نيامدى چاهى حفر نموده كه آب شيرين داشته و به چاه سيد نعمت اللّه معروف شده بعد از زيارت كربلا چهل روز در هواى گرم تابستان در محل قتلگاه بصيام يوم و قيام ليل و عبادت و رياضت و سوگوارى و اشكبارى بسر برده پس به زيارت امام موسى الكاظم و حضرت امير المؤمنين على مشرف شده و قصيده‌اى در مدحت آن حضرت عرضه داشته پس بجانب اراضى مصر و سرچشمهء نيل مسافرت گزيده اگرچه در آن راه خطر و ضرر سباع درنده بسيار بود عون خداوند سيد را محفوظ داشت .\r\n\r\n","description":"","footnote":"","page_name":" 584 ","page_number":686},
  {"content":"\r\n\r\nگويند وقتى سيد نعمت اللّه با سيد حسين اخلاطى رحمه اللّه صحبت داشته جمعى از اعاظم سادات و علماء با سيد همراه بودند و از آن جمله سيد قاسم انوار تبريزى و خواجه ضياء الدين تركه و مولانا شرف الدين على يزدى و پير تاج كيل رحمهم اللّه اجمعين مىبوده‌اند و سيد حسين ايشان را در حوالى خلوتش در طاقى منزل داده و نقل فرستاده جناب سيد نعمت اللّه به همراهان گفته كه از اين منزل نقل از نقل اولى است چون تغيير منزل دادند طاق و سقف به ناگاه فرود آمد و سيد حسين از خلوت خود بدر آمده با سيد مصافحه كرده بصحبت مشغول شدند ،\r\nهم گفته‌اند سيد حسين اخلاطى صاحب بعضى علوم غريبه از قبيل كيميا و سيميا و ليميا بوده و بعضى از آنها را به خرج سيد نعمت اللّه داده چنانچه در غرفه‌اى كه برود نيل مشرف بوده است نشسته بودند سيد اخلاطى دريچه را گشاده چنان به نظر آمد كه در تمام آب دست و پاى بريده است كه روانست ديگرباره بست و گشود و چنان نمود كه همه شير است و باز چنان نمود كه همان آبست كه بوده سيد اعتنائى به آنها نفرموده گفت مقصود ما كيمياى فقر محمديست روز ديگر عزيمت مكه معظمه كرده و در عرض راه حقه سربسته به درويشى داد كه به سيد اخلاطى رساند چون گرفت و سر حقه را گشاد قدرى پنبه و آتش در حقه ديد متفكر و متأثر شده گفت دريغ كه صحبت سيد نعمت اللّه را قدر ندانستم گويند درويشى كه حامل حقه بود چون شنيده بود كه سيد حسين اخلاطى صاحب عمل كيميا بوده بخاطرش گذشت كه كاش سيد نعمت اللّه روزى چند در صحبت سيد اخلاطى توقف نموده تا ما كيميا مىآموختيم و به فقر و فاقه نمىگذرانيديم سيد نعمت اللّه سنگى از زمين گرفته به آن درويش داد و گفت به صيرفى برده قيمت بپرس و بازگوى چون رفت و بازآمد گفت صيرفى مىگويد قيمت اين لعل يك‌هزار دينار است اگر مىفروشى زر حاضر است سيد آن لعل را به زير سنگى صلايه كرده شربتى ساخت و بهر درويشى قطره‌اى چكانيد و اين غزل را در آن‌وقت منظوم كرد\r\nبيت :\r\n ما خاك راه را به نظر كيميا كنيم * صد درد را به گوشه چشمى دوا كنيم \r\n\r\n","description":"","footnote":"","page_name":" 585 ","page_number":687},
  {"content":"\r\n\r\nالى آخره و خواجه حافظ نيز گفته\r\nبيت :\r\n آنان كه خاك را به نظر كيميا كنند * آيا بود كه گوشه چشمى بما كنند \r\nگويند در مغاره مصر درويشى بود كه بابا حاجى على نام داشت و پيوسته در پيش او آتش افروخته بود و جذبهء قوى داشت و با مردم نمىآميخت چون سيد به مغارهء ؟ ؟ ؟ او رفته بنشست و از خود غايب شده توجهى بدرويش آتش‌افروز كرده بعد از اندك‌وقتى كه سيد از آن توجه رجوع كرده بوقت خود بازآمد درويش را ديد بر روى افتاده و آتش او خاكستر شده چون مجذوب به خويش آمد در خدمت سيد اظهار ارادت كرده از مغاره بيرون رفته به عبادت پرداخت و تكميل يافت ،\r\nگويند وقتى به سيد گفتند كه درويشى به اربعين مىپردازد سيد فرمود زنانه يا مردانه عرض كردند در مدت يك اربعين چهل دانه مغز بادام مىخورد پس سيد فرمود اين اربعين زنانه است اربعين مردانه آنست كه چهل روز هر روز روزه دارند و هر شب يك گوسفند بافطار بخورند و وضوى روز اول اربعين تا روز چهلم در نمازهاى فرض و سنت باطل و ضايع نگرديده باشد حضار استدعاى ديدن اين اربعين را كردند سيد قبول كرد و اربعينى به همان نحو بسر آورده بعد از فراغت از اربعين مريدان به خدمت آمدند و سيد تجديد وضو مىفرموده از نظر آن جماعت غايب شد و خادم آن مغاره كه سيد در آن به اربعين نشسته بود بابا حاجى لطف اللّه نام داشت و يك‌صد و ده سال عمر يافت و بعد به ديگرى واگذاشت .\r\nگويند جناب سيد پس از زيارت مكه معظمه در حرم كعبه بصحبت شيخ عبد اللّه يافعى ملقب بتنزيل الحرمين رسيده به او ارادت حاصل كرد و مدت هفت سال خدمت و شبانى او مىكرده و هفت حج با شيخ گذاشته بعد از توقف مكه به سياحت ايران رغبت كرده بمشهد مقدس رفته از آنجا بسمرقند حركت كرده بماند و با امير تيمور ملاقات كرده حكايت بره و پيره‌زن كه نذر سيد كرده بود و ناظر امير از او بعنف گرفته مشهور است\r\nنوشته‌اند كه سيد چندى به كوه مالك‌دار از كوهستان سمرقند رفته زمستان سرد به اربعينى برآورده صاحب تاريخ مرقاة الادوار نوشته كه چون سورت سرماى\r\n\r\n","description":"","footnote":"","page_name":" 586 ","page_number":688},
  {"content":"\r\n\r\nسمرقند به حد افناء رسيد امرائي كه ارادت با سيد داشتند مشوش شده پوستين‌ها پوشيده با آذوقه به كوه مذكور رفتند و برف را بريده خود را به مغاره سيد رسانيدند سيد را ديدند بر روى برف نشسته و پيراهنى از نمد پوشيده چنان متذكر است كه عرق بر جبهه‌اش متراكم گرديده و برف از گرمى او آب شده و از اطرافش مىريزد از صحت و سلامتى سيد مسرور شدند و مزيد ارادت ايشان شده مراجعت كردند . و كثرت مريدان سيد به جائى رسيد كه نودهزار سوار از ايلات آن صفحات با سيد بيعت كردند و امير كلال نقشبندى اين معانى را بنا خوب‌تر صورتى بامير تيمور عرض كرده او را متوحش نمود و چنان كه مذكور شد امير تيمور سيد را از توقف سمرقند منع كرد سيد فرمود  يَعْرِفُونَ نِعْمَتَ اللَّهِ ثُمَّ يُنْكِرُونَها وَ أَكْثَرُهُمُ الْكافِرُونَ  و از سمرقند بيرون آمده به خانه خواجه زكرياى باغى رفته متوقف شده در هفت فرسخى آنجا خانقاه و باغى ساختند و حاصل آن باغ را بر فقراء وقف نمود و قريه تل حله را خريده وقف خانقاه نموده بعد از زيارت امام همام على بن موسى الرضا عليه السّلام يك اربعين در آنجا توقف و عبادت نمود پس بهرات آمده در محله ميرحسينى سادات رحمت اللّه عليه بماند ميرحسينى در سنه هفتصد و بيست و شش رحلت يافته وصيت كرده بود كه در سنه هفتصد و شصت و سه سيدى مرتاض نعمت اللّه نام به اينجا آيد و صبيه‌زادهء من كه دختر سيد حمزه است بطلبد البته بدهيد كه امانت اوست در آن‌وقت سيد نعمت اللّه شصت‌ساله بود كه زن گرفته و سيد برهان الدين خليل اللّه بن سيد نعمت اللّه بعد از هفت سال در كوه بنان كرمان روز جمعه يازدهم شهر شعبان سنه هفتصد و هفتاد و پنج از آن سيده متولد گرديده و متدرجا بكمال رسيد كه جناب سيد در مدحش فرموده\r\nنظم :\r\n خليل اللّه من اى نور ديده * كه مثلت ديده گردون نديده\r\nبمانى يادگار نعمت اللّه * بسا روز و بسا سال و بسا ماه \r\nدر ايام توقف در كوه بنان جمعى از اطراف بديدن سيد آمدند از جمله فضلاى شيراز سيد عماد الدين و سيد نظام الدين احمد شرفياب شدند و توبه و تلقين و تعليم ذكر يافتند سيد عماد الدين بهندوستان و سيد نظام الدين احمد و برادرش كه هر دو\r\n\r\n","description":"","footnote":"","page_name":" 587 ","page_number":689},
  {"content":"\r\n\r\nخليفه سيد بودند بشيراز مأمور شدند شيخ آذرى طوسى اسفراينى و شاه داعى اللّه شيرازى و شيخ ابو اسحاق داخل در ارادتمندان بوده‌اند روزى سيد بابو اسحاق اطعمه كه اشعارش متضمن خوردنيها و اطعمه بوده بر وجه طيبت فرموده كه طرزى تازه اختراع كردى عرض كرد چون من نمىتوانم از اللّه سخن گفت از نعمت اللّه مىگويم\r\nاما طريقه تلقين ذكر كلمه طيبهء لا إله الا اللّه چنين بوده نوشته‌اند كه سيد بهر دو زانو متوجه قبله مىنشسته و كف دست راست بر روى ران و زانوى چپ نهاده و به كف دست چپ ساق دست راست گرفته حركت از جانب قلب كه طرف چپ است بجانب راست نمايند حمايلى لا إله گفته شود و از جانب راست رجوع كرده و سر زير آورده ميل بجانب چپ تا به محاذى قلب الا اللّه گفته شود و در نفس هرچه توانند مكث نمايند .\r\nالحاصل جناب سيد نعمت اللّه ولى بعد از هفت سال توقف در كوه بنان كرمان به تماشاى يزد رغبت كردند و مردم يزد استقبال نمودند و سيد به قريهء تفت مقام كردند و خانقاه و عمارت بنياد نهاده به ابرقو نيز رفته در منزل بابا حاجى شيرازى نزول نمود گويند اگرچه فصل بهار بود درخت سيبى در آنجا ديد كه شكوفه نكرده بود سيد فرمود عجبست كه اين درخت شكوفه نكرده عرض كردند كه چون اطفال هر سال سنگ بسيارى بر اين درخت مىانداختند بابا حاجى دعا كرده كه اين درخت شكوفه و سيب نياورد تا از آسيب سنگ در امان باشد سيد فرمود اى درخت\r\nبيت :\r\n هركجا سيبى است بىآسيب نيست * سيب بىآسيب در بستان ماست \r\nو درخت را در بر گرفته گفت امسال سيب بياور\r\nمصرع :\r\n هر كه سنگت زند ثمر بخشش \r\nو همچنين شد كه فرمود\r\nگويند سيد در حوالى آسيا طرح باغى انداخته عمارتى در ميان باغ از در و كاشى كرده به خط جلى بر آن نقش فرمود كه شفاء القلوب فى لقاء المحبوب و باز بجانب موقف تفت بازگشته عمارت و بستان را باتمام آورده به شهر يزد درآمد و بعد از چندى از راه بافق باز به كوه بنان رفت ،\r\n\r\n","description":"","footnote":"","page_name":" 588 ","page_number":690},
  {"content":"\r\n\r\nگويند وقت رفتن در چاه قادر قطاع الطريق بر قافله ريخته بگرفتند و ببستند و قصد سيد نيز نمودند سيد از روى غضب به ايشان نهيب داده دست و پاى دزدان از كار افتاد و كاروانيان بر دزدان غلبه كرده همه را گرفته به خدمت سيد آوردند سيد آنها را نصيحت فرمود و توبه داده مرخص كرده برفتند .\r\nصاحب تاريخ فرشته نوشته كه سلطان فيروز شاه بهمنى دكنى كه معاصر امير تيمور است برادر خود احمد خان را امير الامراء كرده خان خانان لقب داده بود و مير فضل اللّه شيرازى انجوى را كه ناصح خيرخواه او بود وكيل السلطنه خوانده در سال ششصد و ده مير سيد محمد گيسو دراز كه از معاريف عرفا بوده از دهلى بدكن آمده در حسن‌آباد گلبرگه كه تختگاه شاه بود آرميد احمد خان خان خانان را ارادتى به سيد پيدا شده با او رابطه آمدوشد حاصل كرد و در ششصد و هيجده فيروز شاه پسر اكبر خود حسن خان را وليعهد كرده ممضى شده به سيد پيغام داد كه ما حسن خان پسر خود را شاهى داده‌ايم شما هم درباره او دعاى خير نمائيد سيد جواب داد كه چون شما شاهى به او داده‌ايد به دعاى فقير چه احتياج است سلطان در اين باب اصرار افزود ، سيد گفت از عالم بالا تاج شاهى تو به برادرت احمد خان نامزد شده است كوشش بىفايده است سلطان از سيد رنجيده او را از شهر عذر خواسته وى بيرون رفته در كنار شهر خانقاهى عالى ساخته كه اكنون مرقد او است .\r\nسلطان فيروز شاه در سال ششصد و بيست قصد تسخير قلعه پانگل نمود با وجود محاصره مفتوح نشد و در اردو و با افتاده اعاظم متفرق شده برفتند و ديوراى هند و باراجهاى ديگر بر سر سلطان آمدند و در آن منازعه مير فضل اللّه وكيل شهيد شد سلطان انهزام يافت و اكثر ولايات او بدست ديوراى هندو افتاد و لشكرش در قتل و غارت و خرابى مساجد كوشيدند و بسعى احمد خان ديوراى از ولايت مراجعت نموده برفت و سلطان فيروز از غم و غصه مريض شده در وليعهدى حسن خان اصرار افزود امناى دولت گفتند وقتى پسرت وليعهد و شاه خواهد بود كه احمد خان در ميان نباشد سخن سيد محمد گيسودراز\r\n\r\n","description":"","footnote":"","page_name":" 589 ","page_number":691},
  {"content":"\r\n\r\nبه يادش آمده قرار داد كه احمد خان را كور كند وى همان شب خبردار شده با پسرش علاء الدين خدمت سيد آمده سيد دستار خود را دو پاره كرده به او و پسرش داد و بهر دو مژده سلطنت رسانيد و هر سه در يك طبق غذا خوردند و احمد خان فردا از شهر بيرون رفته تاجرى موسوم بخلف حسن بصرى كه آشنائى سابقه با احمد خان داشت بيرون دروازه ايستاده و بطريق سلطنت بر احمد خان تعظيم كرده در ركاب او روانه شد سلطان فيروز شاه از فرار احمد خان آگاه و امراء را بگرفتن او مأمور كرد احمد خان ملول و متحير در سايه درختى فرود آمده خوابش در ربود در خواب شخصى را ديد در لباس درويشان كه تاجى سبز دوازده ترك بر كف گذاشته بسوى او مىآيد احمد خان استقبال كرده سلام كرد و آن درويش تهنيت گفته تاج را بر سر احمد خان نهاده گفت اين تاج شاهى را يكى از مشايخ گوشه‌نشين براى تو فرستاده احمد خان از خواب برجسته حال را با خلف حسن بصرى گفت « 1 » و با وى مستعد مقاتله و مجادله شدند و بتدبيرى كه موافق تقدير بود بر سپاه سلطان كه عين الملك و نظام الملك بزرگ آنها بودند غلبه كردند و اسب و فيل و غنايم بسيار بدست احمد خان درآمد .\r\nسلطان فيروز شاه با وجود ضعف بيمارى پس از استماع شكست لشكر در محفه نشسته چتر شاهى بر سر حسن خان گرفته با سپاهى به محاربه احمد خان درآمدند و در حوالى حسن‌آباد گلبرگه صف آراستند چون سلطان مريض بود در آن‌وقت بر حسب تقدير ضعفى بر او مستولى شده از خود برفت و آوازهء فوت او انتشار يافت و سپاه باحمد خان پيوستند نظام الملك پالكى سلطان را برداشته روانه شهر شد چون به دروازه رسيد سلطان به هوش آمده از بازى روزگار بلكه از قدرت كردگار حيران بماند احمد خان در گرد قلعه فرود آمده بالاخره وارد شهر شد و به خدمت سلطان رفته بگريست سلطان گفت الحمد للّه تو را در زندگى خود شاه ديدم اكنون تو را به خدا و حسن را به تو سپردم احمد خان در هشتصد و بيست و پنج تاج شاهى بر سر نهاده بر تخت فيروز آمده احمد شاه بهمنى شد و سلطان فيروز در پانزدهم شوال وفات يافت .\r\nاحمد شاه بهمنى در هشتصد و سى و هشت صيت بزرگوارى سيد نور الدين\r\n\r\n\r\n","description":"","footnote":"\r\n( 1 ) - گوئى اينجا افتادگى داشته باشد .\r\n","page_name":" 590 ","page_number":692},
  {"content":"\r\n\r\nنعمت اللّه ولى را شنيده شيخ حبيب اللّه را كه از مريدان خاندان فقرا بود با شمس الدين قمى و هداياى وافر از هند بكرمان روانه كرد كه به وكالت سلطان دست ارادت به دامن آن قطب زمان زنند و همت طلبند بعد از رسيدن به خدمت آن بزرگوار جناب سيد مولانا قطب الدين كرمانى را كه از علماء و مريدين بود با آنها روانه دكن فرمودند و صندوقچه‌اى به او دادند كه اين امانت سلطان احمد شاه بهمنى است بايد بوى برسانى چون مولانا بدكن رسيد و از دور نظر سلطان بر وى افتاد بىاختيار فرياد برآورد كه اين همان درويش است كه در زير فلان درخت در وقت محاربه با لشگر سلطان فيروز شاه در خواب ديدم كه تاج سبز دوازده تركى به من داده بود و من چگونگى تاجر را هنوز باحدى نگفته‌ام اگر اين قسم تاج با وى باشد امر غريبى است چون قطب الدين بحضور شاه آمد گفت جناب شاه نور الدين نعمت اللّه دعا و سلام رسانيده و گفته كه از فلان تاريخ تا حال اين تاج را برسم امانت نگاه داشته بودم چون امرى كه موجب فرستادنش شود بوقوع نمىآمد اكنون كه شيخ حبيب اللّه جنيدى را فرستاده بوديد و بازمىگرديد و تقربى پيدا شده واجب افتاد كه امانت شما را بشما برسانم .\r\nاز سلطان احمد شاه نقل كرده‌اند كه گفته چون سخن قطب الدين كرمانى بدينجا كشيد حالتى عجيب در خود مشاهده كردم سراپا حيرت شده در دل گفتم كه اگر اين تاج سبز و دوازده ترك باشد جاى شك نخواهد بود قطب الدين در عالم كشف و صفا دريافته گفت اى شاه دغدغه بخاطر راه مده كه من همان كسم كه در زير فلان درخت در عالم رؤيا به حكم شاه ولايت پناه اين تاج را كه دوازده ترك و سبز است به نظر شما درآوردم من بىاختيار در صندوق را گشاده تاج متصف بصفات مذكوره را بر سر نهادم و بر مراتب صداقت و ارادت افزودم .\r\nعلى الجمله چون شاه نعمت اللّه ولى سلطان احمد را در مكتوب به خط خود اعظم السلاطين شهاب الدين احمد شاه ولى نوشته بود از آن پس مقرر شد كه همان القاب را در خطب و منابر و محراب مذكور نمايند و اين كرامت عجيب و تصرف غريب\r\n\r\n","description":"","footnote":"","page_name":" 591 ","page_number":693},
  {"content":"\r\n\r\nكه برهان قاطع و تبيان ساطع است بر بزرگوارى و ولايت و غلبه و احاطه نفس سيد نور الدين نعمت اللّه رحمة اللّه عليه معروف و مشهور و شعرى كه در اين باب گفته‌اند در كتب تواريخ مسطور است .\r\nبيت :\r\n شاه در هند و شيخ در ماهان * تاج بخشند اين چنين شاهان \r\nو در همين سال احمد شاه ولى خواجه عماد الدين سمنانى و سيف اللّه حسن‌آبادى را با عريضه و هديه به خدمت جناب شاه نعمت اللّه ولى فرستاده استدعا نمود كه جناب شاه فرزندى از فرزندان خويش را روانه دكن فرمايند . لهذا آن جناب نور اللّه بن شاه خليل اللّه نبيره خود را كه در سن صباوت پادشاه هند « 1 » مىناميدند روانه دكن فرمودند .\r\nچون سيد نعمت اللّه ولى از روى علم و مكاشفه دانسته بود كه كرمان در احاطه شيخ نور الدين ابدال خوارزمى خلوتيست درويشى را با تحفهء لايق به خدمت او فرستاده مقصود را بيان كرد شيخ از دريافت سيد متحير شده به مراقبه مشغول شده درجه سيد را در نهايت علو ديد فرمود دانستم كه از جانب سيد نعمت اللّه ولى آمده‌ايد كه ولايت كرمان را از ما بگيريد بلى متعلق به ايشانست بعد از اين واقعه سيد از كوه بنان بكرمان آمده شاه سيد خليل اللّه و عيال خود را به شهر خواسته در حوالى بقعهء شيخ قطب الدين مقام و خانه ساخته متوقف شدند گويند وقتى بسر آسياى ماهان رفته پيرزنى سفره نان و كاسهء ماست بحضور سيد آورده استدعاى توقف در ماهان كرد و سيد طرح خانقاه خيرآباد و باغ خلوت و باغ شهدا را در آنجا انداخته گاهى در شهر كرمان و گاهى در قريه ماهان مىزيست در اين ايام ميرزا اسكندر از اولاد امير تيمور حكومت فارس داشت خواهش نمود كه سيد از كرمان بشيراز آيد سيد قبول كرده روانه شد روز ورود بشيراز از راه قلات مرقد شيخ سعدى مىآمد و بر مزار سعدى فاتحه خوانده جناب مير سيد شريف علامهء شريف جرجانى كه در شيراز بود باستقبال سيد با جمعى از علماء و مشايخ تقدم جسته در آن‌وقت باران مىباريد مير سيد شريف گفت الحمد لله رحمة الله علينا و نعمت الله معنا\r\n\r\n\r\n","description":"","footnote":"\r\n( 1 ) - كذا\r\n","page_name":" 592 ","page_number":694},
  {"content":"\r\n\r\nروز جمعه در جامع عتيق كه از آثار عمروليث صفاريست ميرزا اسكندر و جمعى براى اداى نماز اجتماع كردند و مقرر بود كه شاه نعمت اللّه ولى به همراه مير سيد شريف و ساير علماء به مسجد آيند چون سيد نعمت اللّه به شهر رسيد و راه مسجد گرفت چندان ازدحام و اجتماع خلايق براى زيارت و دست‌بوس سيد نعمت اللّه شده بود كه مير سيد شريف با آن معروفيت و تقرب سلطان در زير دست و پاى مردم قريب به هلاكت شده بود و سيد دست او را گرفته از ميان خلايق بيرون آورده مير سيد شريف گفته كه اگر امروز نعمت اللّه دست شريف را نگرفته بود پايمال خلقى و هلاك قومى بودمى .\r\nگويند حافظ رازى كه صدر ميرزا اسكندر والى شيراز و شاگرد مير سيد شريف بوده گفته بود كه سجاده شاه نعمت اللّه را بر طرف يسار والى بگسترانند و سجادهء مير سيد شريف را بر يمين بگشايند مير سيد شريف بر خلاف آن مقرر كرد سجادهء سيد را بر يمين و از خود را بر يسار گستردند و گفت بحافظ رازى كه تو احوال اولياء را نمىدانى شرط ادب اينست كه من كردم .\r\nگويند جناب سيد نعمت اللّه در شيراز بر كوهى كه در حوالى تنك اللّه اكبر است و بمزار پهلوان على شمس مشهور است و سرچشمه فيضان آب ركن‌آباد است نزول فرموده‌اند و خواص و عوام غالبا در آنجا شرفياب مىشده‌اند در ايامى كه سيد - نعمت اللّه در شيراز بوده قريب سى هزار كس در حلقه ارادتش درآمدند از جمله فخر - الدين نام درويشى بود كه از مريدان خواجه عبد اللّه اصفهانى بود « 1 » و خواجه طريقه نقشبنديه داشت و فخر الدين نيز پيرو او بود سالها بود كه مشگلى در خاطر داشت و به‌هيچ‌وجه حل نمىشد روزى بمحض ورود بمجلس سيد نعمت اللّه آن مطلب مشكل بر او مكشوف شد و دست ارادت به سيد نعمت اللّه داد چون ديگر بار به خدمت خواجه عبد اللّه نقشبندى رفت خواجه بوى گفت دور شو كه بوى گند غيرى از تو مىآيد فخر الدين شرح باز گفت خواجه متغير شده براى حجت و غلبه قصد مجلس سيد كرده چون بمجلس رسيد سيد نعمت اللّه مشغول بيان بود و مردم همه ساكت و صامت گوش داشتند خواجه عبد اللّه\r\n\r\n\r\n","description":"","footnote":"\r\n( 1 ) - نسخه : خواجه امامى اصفهانى و خواجه . . . تا آخر .\r\n","page_name":" 593 ","page_number":695},
  {"content":"\r\n\r\nادب رعايت ناكرده خواست سخن سيد را بحرفى و بيانى قطع نمايد ولى زبانش بسته شد و نتوانست سخنى بگويد بعد از ساعتى از سيد عذرخواهى كرده اظهار خلوص نمود و از طريقت نقشبنديه به طريقت نعمة اللهى بازگشت و به كسوت خاص درآمد جناب سيد نعمت اللّه فرمود\r\nبيت :\r\n بىتكلف نعمت اللّه را نگر * وز طريق نقشبندان درگذر \r\nاز خلفاى سيد جمعى بوده‌اند و اكمل آنها حاجى نظام الدين كيجى بود كيج و مكران ولايات معروفست همانا او را دشمنى به هم رسيده بر او غلبه كرده وى از كيج و مكران عزيمت كرمان نمود كه استمدادى از سلطان كرده مراجعت نمايد و بر دشمن خود غالب شود و با غلامان بسيار بكرمان مىآمد روزى كه وارد شد سيد در باغ چهار طاق در خلوت انزوا بود درويشى را طلبيده گفت سواران بسيار مىآيند در ميان آنها سواريست بفلان علامت و نشانها از شمايل و شكل مخصوص و اسب و و اسباب ، نزد او رو بگو نعمت اللّه ترا مىطلبد درويش رفته آن سوار را ديده و وى را شناخته پيغام سيد را بوى رسانيده حاجى نظام الدين اطاعت كرده روانه شد چون قريب به خلوت سيد شد سيد از خلوت بيرون آمده آن سوار را تنگ در بغل گرفته چون دست از او بازداشت امير نظام الدين بىهوش شد و سيد بدرون خلوت خود رفته و نظام الدين سه روز و سه شب بى خود و بىهوش و بىقوت افتاده بود بعد از آن به خويش آمده سواران خود را احضار كرده لباس امارت خود را برآورده به ايشان داده بولايت خويش مرخص گردانيد و خود در لباس فقر درآمده در ولايتى ديگر ولايت يافت در خدمت شاه نعمت اللّه ولى بماند و بعد از چندى خليفة الخلفاء شد .\r\nمصرع\r\n چنين كنند بزرگان چه كرد بايد كار * بابا گاهى در ابرقو و گاهى در اقليد بسر مىبرد \r\nو سيد نعمت اللّه در پنجشنبه بيست و دويم رجب سنه اربع و ثلاثين و ثمانمائة جامه گذاشت وصيت كرده بود كه بابا حاجى نظام الدين بعد از فوت او را غسل دهد و در آن‌وقت بابا غايب بود به ناگاه حاضر شده سيد را تغسيل نموده باتفاق سيد ابراهيم بمى و ديگران نعش سيد را بماهان برده به خاك سپردند رحمة اللّه عليه .\r\n\r\n","description":"","footnote":"","page_name":" 594 ","page_number":696},
  {"content":"\r\n\r\nشمار مريدان سيد نعمت اللّه را كس نداند چرا كه شصت سال حالت سياحت داشت چهل سال و كسرى حالت سكونت و در اين عرض مدت يك‌صد و چهار سال غالبا از همه ولايت مريدين بوى رجوع داشتند .\r\nارباب تواريخ و تحقيق نوشته‌اند كه دوازده‌هزار سيد صحيح النسب در سلك ارادتمندان منسلك بوده‌اند به غير از علماء و مشايخ و اواسط الناس و اسامى بعضى از آنها از اين قرار است : شيخ نعمان محمودآبادى از فرزندان جناب شيخ تاج الدين ابراهيم زاهد گيلانى قدس سره ، شيخ عبد الحميد اصفهانى ، شيخ فخر الدين احمد المعروف به سيد خرمى ، امير ناصر الدين بمى ، سيد حسين كوثرى ، نظام الدين سيد احمد ترمدى ، حاجى شيخ نظام الدين معروف بشيخ خرجن « 1 » ، سيد على سبزوارى ، سيد شمس الدين اقطابى در تبريز معين بوده ، سيد نور الدين ايجى ، سيد مجنون رومى ، شيخ محمود مورچه‌گير مدرس هرات ، شيخ داود مشهدى ، سيد محمد بدخشانى ، سيد عماد الدين شيرازى ، سيد محمد حلوائى شيرازى ، سيد عز الدين آملى ، سيد محب شيرازى ، شيخ محمد شيروانى ، شيخ قاسم شيروانى ، درويش حسين گيلانى ، سيد محمد ترمدى كابلى ، سيد تاج الدين سيستانى ، شيخ محمد طوسى ، مولانا طبسى ، سيد قنبر طونى ، ملا شادى كوه صافى ، مولانا حاجى بن مولانا عبد اللّه سندى ، سيد حبيب اللّه پابرهنه ، سيد شمس الدين الهروى ، شيخ كمال الدين شيرازى ، سيد جلال الدين هريونى ، مولانا شيخ اردبيلى ، حاجى اختيار تفتى يزدى ، سيد شمس الدين خاكى كرمانى ، مولانا علاء الدين محمد قاضى گازرون فارسى ، سيد باباى قلندر ، سيد منهاج ، پير خير الدين گيلانى ، شيخ برهان الدين خليل اللّه طاوسى پدر جناب سيد نصر اللّه .\r\nديوان شاه نور الدين نعمت اللّه ولى معروفست مكرر ديده شده و رسالات جناب سيد بسيار است از سيد علاء الدين مهدى نقل كرده‌اند كه گفته من در شام سيصد و چهل رساله فارسى و عربى و نظم و نثر جناب شاه نعمت اللّه در حضور خود حاضر دارم اسامى بعضى از آنها را در اينجا مرقوم مىداريم ( 1 ) در تاويل فاتحة الكتاب ( 2 ) در\r\n\r\n\r\n","description":"","footnote":"\r\n( 1 ) - كذا\r\n","page_name":" 595 ","page_number":697},
  {"content":"\r\n\r\nتفسير سوره اخلاص ( 3 ) در تفسير آيهء  اللَّهُ نُورُ السَّماواتِ وَ الْأَرْضِ  ( 4 ) در حرف مقطعه ( 5 ) در سجدات كلام اللّه ( 6 ) در معنى الولاية احاطة بكل شىء ( 7 ) رساله مكاشفات ( 8 ) رساله روحيه ( 9 ) رساله جامع اللطائف ( 10 ) رساله معرفت ( 11 ) رساله كميلية ( 12 ) رساله برازخ ( 13 ) رساله محبت ( 14 ) رساله ذوقيه ( 15 ) رساله لطائف تصوف ( 16 ) رساله حقايق الايمان ( 17 ) رساله اصول تصوف ( 18 ) رساله صغار ( 19 ) رساله تحقيقات ( 20 ) رساله اعتقادات ( 21 ) هدايت المسلمين ( 22 ) رساله فتوحات ( 23 ) رساله فتوح ( 24 ) مقامات القلوب عربى ( 25 ) رساله مطالع ( 26 ) رساله اختطاب ( 27 ) رساله لوائح ( 28 ) رساله لوامع ( 29 ) رساله حورانيه ( 30 ) در شرح رباعيات شيخ ابو سعيد ابو الخير ( 31 ) جنب عربى ( 32 ) اسم و رسم ( 33 ) اسئله سلطان اسكندر و اجوبه سيد ( 34 ) در شرح ابيات فصوص الحكم ( 35 ) در بيان هر فصى از فصوص با كلمه آن پيغمبر و شرح نقش الفصوص ( 36 ) مناقب مهدى ( 37 ) نصيحت ( 38 ) رساله وجود و شجرهء نسب خود ( 39 ) شرح لمعات ( 40 ) نقطه ( 41 ) منشئات ( 42 ) بلوغ كمال و كمال بلوغ ( 43 ) اصطلاحات شيخ محى الدين در ترجمه اصطلاحات كمال الدين عبد الرزاق كاشى ( 44 ) مقامات صوفيه بطريق پير هرات عبد اللّه انصارى ( 45 ) در بيان معنى توكل ( 46 ) توحيد ( 47 ) تنزلات وجود ( 48 ) در تحقيق اركان اسلام ( 49 ) ترجمهء سؤال و جواب ( 50 ) رساله زن ( 51 ) ترجمه و ارادت شيخ قال كذا و كذا لا يعول عليه ( 52 ) رساله الاذواق ( 53 ) الهامات ( 54 ) انعامات ( 55 ) رساله فى الاعيان بل رسالات فى الاعين ( 56 ) رسالة الاعيان فى السلوك ( 57 ) رساله التنبيهات ( 58 ) صفات مهدى ( 59 ) نكات ( 60 ) حواس ( 61 ) لطائف ( 62 ) نصايح ( 63 ) در نصيحت سيد برهان الدين خليل اللّه ( 64 ) سؤال و جواب اسم اعظم و آيات سبعه الهيه و غيرها ( 65 ) در تحقيق مراتب و بيان مسائل ( 66 ) فيوض اسرار ( 67 ) ذوق ( 68 ) رسالة التعاريف ( 69 ) اصول ( 70 ) امانات ( 71 ) رساله‌ها ، كما قال رحمة اللّه عليه\r\nبيت :\r\n اين رساله نام او كرديم ها * از هويت نكته‌اى بشنو ز ما \r\n( 72 ) آداب خلوت ( 73 ) خلق افعال ( 74 ) در غيبت و حضور ( 75 ) در ادب ( 76 ) در بيان حديثى كه در تسبيحات اربعه وارد شده ( 77 ) اسئله و اجوبه ( 78 ) در تحقيق\r\n\r\n","description":"","footnote":"","page_name":" 596 ","page_number":698},
  {"content":"\r\n\r\nالف و نقطه ( 79 ) در تحقيق مناقب ( 80 ) در ترك علايق ( 81 ) در كمالات انسان ، كه به استدعاى همام الدين عبد الرزاق كرمانى نوشته ( 82 ) در بيان نبوت و ولايت ( 83 ) در بيان تفصيل مراتب نفس ( 84 ) فى المقدمات ( 85 ) در بيان مستى ( 86 ) در بيان اركان ايمان ( 87 ) در معرفت مشتمل بر ده فصل ( 88 ) معنون بهدايت ( 89 ) در بيان فص فصوص از فلوك ( 90 ) در ترتيب منازل و مناسبت بعضى از اسماء با بعضى از كواكب و منازل ( 91 ) در بيان معنى ان اللّه خلق آدم على صورته ( 92 ) در معنى حديث السلمان منا اهل البيت ( 93 ) در تنزلات و مراتب ( 94 ) در مراتب ( 95 ) رساله موسومه بجامع الانوار و مجمع الاسرار ( 96 ) حروف مبسوطه ( 97 ) در بيان محبت آل عباء و مراتب ايشان ( 98 ) رساله فيها الدوائر ( 99 ) در بيان آيهء  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ  ( 100 ) در كلام ( 101 ) در حمد و شكر ( 102 ) در خلق افعال و اختلاف علماء ( 103 ) رساله نسبت خرقه سلطان احمد شاه بهمنى .\r\nمخفى نماند كه مدار طريقت اين سلسله اعنى نعمت‌اللهيه در راه صدق و صفا و متابعت شريعت مصطفى و اطاعت بطريق مرتضى بودن است و مخالفت نفس و هوا و مجانبت از بدعت و معصيت نمودن و پيوسته به تصفيهء قلب و تزكيه نفس و تخليه روح كوشيدن و روش خود را از نظر اغيار و نامحرم پوشيدنست ذكر جهر و خلوت و ترك حيوانى و سماع در طريقه آن حضرت نيست و سلوك ايشان خلوت در انجمن است يعنى در ظاهر با خلق و در باطن با حق سبحانه و تعالى بودنست\r\nبيت :\r\n از درون باش آشنا و از برون بيگانه باش * اين‌چنين زيبا روش كم مىبود اندر جهان \r\nو فرموده است هركس نه در متابعت رسول اللّه است اگر همه زاهد زمانه بود گمراه است و هر سالكى نه در پيروى مرتضى عليست گر همه شيخ روزگار باشد دغلى است سلوك سالكان آن سلسله در ليالى جمعه با يكديگر بسر بردن « 1 » و آنچه برسد برسم نياز در حضور شيخ صرف كردن و بذكر و مراقبه شب را بروز آوردن و همواره در تزكيه نفس و تصفيه قلب و تخليه سر و تجليه روح كوشيدن و پيوسته كسوت رضا و تسليم و توكل و قناعت و بردبارى پوشيدنست .\r\n\r\n\r\n","description":"","footnote":"\r\n( 1 ) - نسخه : در ليالى جمعه سالكان آن سلسله با يكديگر بسر بردن . . . تا آخر\r\n","page_name":" 597 ","page_number":699},
  {"content":"\r\n\r\n\r\nو نيز در نسخه ديگر احوالات سيد نور الدين شاه نعمت اللّه ولى قدس سره اين قسم نوشته شده « 1 »\r\nمظهر آيات و مجمع كرامات بود در علوم ظاهرى و باطنى گوى مسابقت از ابناى زمان مىربود در تكميل ناقصان و تربيت مريدان يگانه و در فقر و فنا و صدق و صفا وحيد زمانه بود وصف فضائل و كمالات آن جناب مستغنى از بيانست و از محامد و محاسن آن بزرگوار هرچه نويسم بيشتر از آن است نسبت طريقت آن حضرت بقطب الاولياء و غوث الاصفياء حضرت على بن موسى الرضا عليه آلاف التحية و الثناء مىپيوندد و در اكثر محل در اين دفتر مذكور شده است بتكرار آن حاجت نيست و نسب شريفش به حضرت امام الهمام محمد الباقر عليه السلام مىرسد چنانچه آن جناب نسب خويش را بسلك نظم كشيده\r\nنظم :\r\n نعمت اللهيم ز آل رسول * محرم عارفان ربانى\r\nقرة العين مير عبد اللّه * مرشد وقت و پير روحانى\r\nپدر او محمد السيد * كه نبودش به هيچ‌رو ثانى\r\nباز سلطان اوليا ز جهان * مير عبد اللّه است تا دانى\r\nمير كامل كمال دين يحيى * سيد مسند مسلمانى\r\nپدرش هاشم است و جد موسى * مادرش شاهزاده سامانى\r\nديگر آن جعفر خجسته لقا * روح محض و لطيف روحانى\r\nسيد صالح است و احمد نام * جمع مىبود از پريشانى\r\nپس محمد كه نزد همت او * مختصر بود عالم فانى\r\nباز جعفر كه بود عاليقدر * كان احسان و بحر عرفانى\r\nپس حسن پس محمد آن سيد * روح بخشد گه سخندانى\r\nپادشاه ممالك دانش * جعفر اكبر است خاقانى \r\n\r\n\r\n","description":"","footnote":"\r\n( 1 ) - و اين نسخه با مطالب و عبارات بستان السياحة غالبا مطابقت مىنمايد بخلاف آنچه گذشت\r\n","page_name":" 598 ","page_number":700},
  {"content":"\r\n\r\n مير احمد « 1 » كه بندگان درش * در جهان يافتند سلطانى\r\nشاه سادات سيد اسماعيل * آفتاب سپهر سبحانى\r\nابى عبد اللّه آنكه روح امين * گفت او را كه جمله را جانى\r\nباز امام محمد باقر * مخرب كفر و دين را بانى\r\nپدر او على ابن حسين * آنكه زين للعباد مىخوانى\r\nباز امام به حق حسين شهيد * نور چشم على عمرانى\r\nآن وصى رسول بامر خدا * والى ملكت سليمانى\r\nآنكه باشد در مدينه علم * كورى خارجى و مروانى\r\nبيستم جد من رسول خداست * آشكار است نيست پنهانى\r\nهست فرزند من خليل اللّه * باد يا رب به بنده ارزانى \r\nاصل آن جناب از بلوك كهبنان بوده و در به دو طلب سفر ايران و توران و ديار عرب نموده بسيارى از علماء عصر را ديده و بصحبت مشايخ حرمين شريفين رسيده و چندين اربعين در خدمت شيخ خود شيخ عبد اللّه يافعى كشيده و مرارت زحمت و اذيت از علماء ظاهر چشيده .\r\nمنقولست كه آن حضرت مدتى در يزد ساكن بود اهل آن شهر نسبت به آن جناب اهانت كرده بالاخره حكم بر اخراج نمودند هنگامى كه بيرون مىرفتند اين آيهء كريمه را خواندند  يَعْرِفُونَ نِعْمَتَ اللَّهِ ثُمَّ يُنْكِرُونَها وَ أَكْثَرُهُمُ الْكافِرُونَ . \r\nدر تواريخ مسطور است كه قرب سيصدهزار كس بدست آن جناب توبه نمودند و در سلك ارادت آن جناب منسلك شدند ميرزا شاهرخ بن امير تيمور از كثرت مريدان بترسيد و آن جناب را بدار الملك هرات طلبيد مدتى حسب الحكم ميرزا شاهرخ آن جناب در هرات ساكن بود و همواره نشر علوم ظاهرى و باطنى مىنمود اكثر امراى شاه‌رخيه بدان جناب ارادت داشتند و از قواعد خدمت و ارادت فرونمىگذاشتند چون آن جناب با شاهرخ ميرزا بطريق استغنا سلوك مىفرمود لهذا از اين رهگذر غبار كدورت و ملال بر حاشيه ضمير شهريار نشسته بود با وجود آن پيوسته به زيارت آن جناب مىرسيد و از باطن آن جناب مستفيض مىگرديد روزى ميرزا شاهرخ از\r\n\r\n\r\n","description":"","footnote":"\r\n( 1 ) - نسخه : محمد .\r\n","page_name":" 599 ","page_number":701},
  {"content":"\r\n\r\nآن جناب پرسيد با آنكه شما بولايت معروف و مشهوريد با امراء دولت ما مجالست نموده چرا لقمهء شبهه‌ناك ميل مىكنيد آن جناب فرمود\r\nبيت :\r\n گر شود از خون دو عالم مال‌مال * كى خورد مرد خدا الا حلال \r\nكلام كرامت انجام آن جناب ميرزا شاهرخ را پسند نيامد و در مقام امتحان برآمد يكى از ملازمان را فرمود بيرون رفته بره‌اى به ستم گرفته بياور و بر طباخ سپار و طباخ طبخ نمود به نظر شهريار درآورد « 1 » چون خوان حاضر گرديد روى به آن جناب نموده گفت از اين طعام تناول فرمائيد جناب شاه نعمت اللّه « 2 » طعام تناول فرموده و حمد بارىتعالى بجاى آورد ميرزا شاهرخ گفت اين چه حالت است و آن چه مقام طعام حرام مىخوريد و حلال مىانگاريد آنگاه ماجراى پير زال را گفت آن جناب فرمود اى پادشاه در تحقيق اين امر سعى نماى و تفحص فرماى شايد در ضمن اين حكمتى باشد ميرزا شاهرخ امر فرمود كه پيره زال بيايد و احوال خويش را بيان نمايد چون پيره زال حاضر گرديد عرض نمود اى پادشاه فرزندى داشتم بسرخس به جلابى رفته بود مدتى شد نيامد و خبرى ناخوش شنيدم و مشوش گرديدم نذر كردم كه اگر فرزندم به سلامت بيايد بره‌اى نياز شاه نعمت اللّه ولى نمايم روز گذشته هنگام شام فرزندم وارد گشته بر وفق نذر بره‌اى به جهت آن جناب مىآوردم ملازم شهريار در اثناى راه از من بگرفت هرچه عجز نمودم نپذيرفت چون ميرزا شاهرخ سخن پيره زال شنيد منفعل و شرمسار گرديد و عذر تقصير خويش درخواست كرد و مراسم خدمت و ارادت بجاى آورد آنگاه آن جناب را مرخص نموده به وطن تشريف ارزانى فرمود مدت العمر در قريه ماهان ساكن بود زياده بر نود و هفت سال زندگانى نمود چنان كه خود بيان نموده است\r\nرباعى :\r\n نود و هفت سال عمرى خوش * بنده را داد حى پاينده\r\nگرچه امسال هست سال قران * تا چه زايد ز سال آينده \r\n\r\n\r\n","description":"","footnote":"\r\n( 1 ) - كذا - بستان : آن ملازم بموجب فرموده عمل نموده بيرون شهر رفته بره‌اى از پير زالى بظلم و ستم گرفته تسليم طباخ كرد و طباخ از آن بره اقسام طعام ترتيب داده به خدمت شهريار آورد\r\n( 2 ) - بستان : جناب شاه بسم اللّه گفت و از آن طعام . . .\r\n","page_name":" 600 ","page_number":702},
  {"content":"\r\n\r\nوفات آن جناب در سنه هشتصد و هفتاد و هفت اتفاق افتاده ، مزار فيض آثار آن بزرگوار در قريه ماهان در غايت اشتهار است تصنيفات خوب و تأليفات مرغوب از آن جناب در روزگار يادگار است من جمله ديوان اشعار و غيره آن جناب قرب نودهزار بيت است غزلى و رباعى تيمنا و تبركا در اين مجموعه ثبت افتاد\r\nغزل :\r\n گفتيم خداى هر دو عالم * گفتيم محمد و على هم\r\nگفتيم نبوت و ولايت * در ظاهر و باطنند همدم\r\nآن بر همه انبيا است سيد * وين بر همه اوليا مقدم\r\nواو ار طلبى طلب كن از نون * وز واو الف بجوى فا هم\r\nدر اول و آخرش نظر كن * تا دريابى تو سر خاتم\r\nدر عين على نگاه مىكن * مىبين تو عيان جمله عالم\r\nشهباز على است نيك درياب * دانه روح است و دام آدم\r\nرو تابع آل مصطفى باش * نى تابع پور ابن ملجم\r\nكم باد محب آل مروان * هرچند كم‌اند كمتر از كم\r\nبر بيدق ما نشان آل است * ز آنست ولايتم مسلم\r\nبر عرش زديم سنجق خويش * بربسته ز زلف يار پرچم\r\nبىحضرت او بهشت باقى * جامى است وليك خالى از جم\r\nاى نور دو چشم نعمت اللّه * اى مرد موالى معظم \r\nرباعى\r\n آن شاه كه او قسيم نار است و جنان * در ملك و ملك صاحب سيفست و سنان\r\nملك دو جهان مسخر اوست بلى * آن را بسه نان گرفت و اين را بسنان \r\nآن جناب را چند خليفه بوده مولانا محمود و مولانا شاه داعى اللّه و مولانا نور - الدين آذرى از جمله خلفاء بودند مولانا محمود را به جهت ارشاد و هدايت عباد بولايت دكن ارسال نمود و مولانا شاه داعى اللّه را بولايت فارس ارسال داشت و مولانا نور الدين آذرى را به مملكت خراسان فرستاد و سلسله طريقت آن جناب در اقليم دكن تا حال باقيست و در كشور ايران قريب پنج سالست كه جارى است .\r\n\r\n","description":"","footnote":"","page_name":" 601 ","page_number":703},
  {"content":"\r\n\r\n\r\nگفتار در طريقت آن جناب كه معروف به سلسله نعمت‌اللهيه است\r\nبر ارباب معارف عرفان و اصحاب مواقف ايقان پوشيده و پنهان نماند كه طريقه‌ئى كه به آن جناب منسوبست خصوصيات چند به آن سلسله منسوبست اول آنكه بر سالكان آن سلسله بسط بيشتر از قبض است بخلاف بعضى سلاسل ، دويم آنكه كسوتى جهت عاملان طريقت آن جناب معين نيست و فرموده است كه حق‌پرستى و خداجوئى در هر لباس ممكنست و لباس را اعتبار نيست و اين نيز خلاف جمعى از سلاسل است زيرا كه اكثر ايشان براى خود لباسى و طرزى معين نموده‌اند سيم آنكه در آن سلسله ترك كسب و كار كردن و روى در بطالت آوردن نمىباشد و فرموده است حق جل و علا انسان را براى معرفت و عبادت آفريده و بسه چيز محتاج و مفتقر گردانيست ؟ ؟ ؟ : اول اكل كه قوام بدن به اوست ، دويم لباس كه ستر عورت و دفع اذيت از اوست ، سيم مسكن كه آرام و آسايش بدوست و اين سه چيز حاصل نمىگردد و ممكن نمىشود مگر از سه چيز : اول بكسب ، دويم بطمع ، سيم به سرقت ، و باتفاق جمهور دانايان دو قسم آن مذموم و مردود حضرت بارى است پس در اين سه قسم كسب محمود و در آن رستگاريست پس انسان را لازم بل متحتم است كه بيكار ننشيند و به جهت خود كسبى بگزيند و در آن ضمن معرفت اللّه تحصيل نمايد و باب عبادت بگشايد  « رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ »  اشاره به همين مقام است .\r\nمدار طريقت آن جناب على الدوام در راه صدق و صفا و متابعت شريعت مصطفى و اطاعت بطريق مرتضى عليه السّلام و مخالفت نفس و هوا نمودنست « 1 » .\r\n\r\n\r\n","description":"","footnote":"\r\n( 1 ) - اين گفتار در بستان السياحة بيشتر و بهتر است به صفحه 558 از آن كتاب رجوع شود .\r\n","page_name":" 602 ","page_number":704},
  {"content":"\r\n\r\n\r\nحديقه سيم مشتمل است بر چهار چمن :\r\n\r\nچمن اول در ذكر كشور عراق عجم\r\nبر راى مساحان كشور دانش و بر ضمير مهندسان اقليم بينش مخفى و مستور نماند كه عراق عجم كشوريست مشهور و باعتدال هوا و عذوبت ماء در السنة و افواه مذكور مشتمل است بر بلاد قديمه و مداين عظيمه و جبال عاليه و تلال راسيه و مرغزارهاى خوش و شكارگاه‌هاى دلكش ، محدود است از طرف مشرق بولايت مفازه و كرمان و از سمت مغرب بديار كردستان و خوزستان و از جانب جنوب به مملكت فارس و از جهت شمال بدار المرز و آذربايجان ، طولش از سفيد رود الى يزد صد و شصت فرسخ و عرضش از گيلان تا خوزستان صد فرسخ ، محتويست بر چهل پاره مدينه و قصبه اكثر آن از اقليم چهارم و قليلى از سيم ، جبال و تلال آن بيشتر از صحارى و بيابانست مسكن طوايف تاجيك و ترك و لر و كرد ، قديم الزمان اهل آن مكان گبر بودند چون اسلاميان گشودند مردم آنجا به حكم شافعى عمل مىنمودند در حدود سنه نهصد و پنج به نيروى قوت بازوى شاه اسماعيل صفوى شيعه شدند .\r\nاكنون كه سنه هزار و دويست و سى و هفت هجريست هفت مذهب در آن ديار است : اول شيعه اثنىعشرى ، دويم اهل سنت ، سيم غالى ، چهارم اسماعيلى ، پنجم زردشتى ، ششم يهود ، هفتم عيسوى . قبل از اين چهار شهر معتبر در آن كشور بوده : اصفهان و رى و قم و همدان اكنون رى و قم رو به خرابى نموده .\r\nدر تواريخ مسطور است كه از به دو سلطنت پيشداديان تا نهايت دولت ساسانيان آن ملك در تصرف ملوك عجم بوده مگر دو كس از بيگانگان آنجا را مسخر نمود :\r\nنخست افراسياب ترك كه مدت دوازده سال در آن ولايت حكومت داشت دويم اسكندر رومى آن ولايت را گرفته به كف كفايت ملوك اشكانيان گذاشت ، در سنه بيست\r\n\r\n","description":"","footnote":"","page_name":" 603 ","page_number":705},
  {"content":"\r\n\r\nو دو هجرى در زمان خلافت عمر بن خطاب بدست اسلاميان افتاد چون ماه خلافت خلفاء به مغرب زوال روى نهاد طايفه امويه آن ولايت را تصرف كردند و مراسم جور و عدوان بجا آوردند چون دولت ايشان به نكبت مبدل شد و زمان تغلب آن گروه درگذشت خلافت بنى عباس ظهور نمود مدتهاى مديد آن ديار در تصرف ايشان بود در اواسط دولت ايشان ملوك صفاريان آنجا را گرفتند و جمهور رعايا و برايا فرمان آن فرقه پذيرفتند چندى سلاطين طبرستان در حيطهء تصرف كشيدند چون ملوك ديالمه ظاهر گرديدند سالهاى فراوان در فرمان آن فرقه بود تا آنكه سلطان محمود غزنوى از ايشان انتزاع فرمود چندگاه در حكم غزنويه بود آنگاه در تصرف ملوك سلجوقيه درآمده ضبط كردند سلاطين خوارزم‌شاهيان از حكم ايشان برآوردند چون خانان چنگيزيه بدان ولايت استيلا يافته ملوك خوارزمشاهيان به بيغوله عدم شتافتند چون دولت مغولان رو بتراجع و تنزل نهاد بدست آل مظفر افتاد ، تيموريه از آن فرقه انتزاع كردند و مدتى ديگر در حيطهء تصرف ملوك آق‌قويونلو و قراقيونلو بود تا آنكه حضرت شاه اسماعيل صفوى انار اللّه برهانه ظهور نمود و قرون بسيار آل صفويه در آن ولايت شاهى كردند و در آخر دولت ايشان جماعت افغان ظهور كرده آن مملكت را از اولاد صفوى گرفتند و نادر شاه از آن طايفه بازگرفت و بعد از انقراض دولت نادرى و ظهور هرج و مرج بسيار كريمخان زند آن ملك را مسخر كرد و در حيطهء تصرف درآورد چون زمان حكومت زنديه درگذشت اوان سلطنت قاجاريه گشت اكنون كه سنه هزار و دويست و سى و هفت هجريست آن ولايت در تصرف اولياى دولت قاجاريه است .\r\nدر تاريخ حمد اللّه مستوفى مسطور است كه حقوق ديوانى عراق در زمان دولت سلجوقيان دوهزار و پانصد و بيست تومان مغولى بوده كه هر تومان مغولى دويست و پنجاه تومان رايج و شايع اين زمانست .\r\n\r\n","description":"","footnote":"","page_name":" 604 ","page_number":706},
  {"content":"\r\n\r\n\r\nاصفهان\r\nدر اصل اسپهان بوده عربان معرّب نموده‌اند صاحب معجم البلدان گفته كه الاصبهان اسم مشتق من الجندية و ذلك ان لفظ اصبهان إذا ردّ الى اسمه بالفارسية كان اسباهان و هى جمع اسباه و الاسباه الجند . در اول لشكرگاه كيقباد بوده بمرور ازمنه روى به عمارت آورده ، وى از بلاد قديمه ايران و در عظمت شان مشهور جهانست از اقليم چهارم اما بحسب طول و عرض حكماء آن را از اقليم سيم گفته‌اند ، طولش از جزاير خالدات « قوم » و عرضش از خط استوا « لب » در زمين هموار اتفاق افتاده جنوب وى فىالجمله گرفته سه طرفش گشاده است در اول چهار قريه بوده : باب الدشت ، و باب القصر ، و جوباره ، و كران ، بتدريج زمان ازدحام تمام در آن شهر روى نموده .\r\nدر بناى آن اختلافست بعضى گويند كيقباد كه اول ملوك كيانست آنجا را دار الملك ساخته بقاع خوب و عمارات مرغوب در آنجا طرح انداخته و برخى گويند طهمورث ديوبند پيشدادى آن شهر را بنا نهاده و جمعى برآنند كه جمشيد بنياد كرده و اسكندر در عظمت آن شهر سعى بليغ بجا آورد ظاهرا سلاطين اربعه در عمارت او تصرف نموده‌اند و در وسعت و عظمتش طريق سعى پيموده‌اند و طالع بنايش را برج قوس گفته‌اند ، ركن الدوله حسن بن بويه ديلمى دور آن شهر را حصار كشيده و دور آن را بيست و يك‌هزار گام قرار داده و در تعمير آن كوشيده سلطان ملك شاه سلجوقى نارين قلعه تبرك نام در غايت استحكام طرح انداخت و اشرف بن مير عبد اللّه غلجائى « 1 » از جماعت افغان در آن بلده حصار محكم ساخت در زمان دولت صفويه آن شهر به‌غايت معمور بوده بعد از انقراض دولت آن خاندان رو به خرابى نموده ،\r\nاكنون كه سنه هزار و دويست و سى و هفت هجريست محتويست بر هفده محله و قرب پانزده هزار باب خانه و هزار پاره قريه و مزرعه در بعضى محلات آن آب جاريست آبش معتدل و هوايش باعتدال مايلست خاكش بدن ميت را متفرق نگرداند و هرچه به دو سپارند نيكو محافظت نمايد اقسام ميوه‌اش به غير از انجير و انار وسط\r\n\r\n\r\n","description":"","footnote":"\r\n( 1 ) - نسخه : اشرف بن محمود غلجائى - بستان : اشرف پسرعم محمود غلجائى\r\n","page_name":" 605 ","page_number":707},
  {"content":"\r\n\r\nو ارزان و به و خربزه‌اش از ساير ميوه‌ها ممتاز و حبوباتش فىالجمله گران و بىامتياز است ، نهر زنده رود كه آن را زاينده رود نيز گويند ابتداى آن از سمت غربى آن ولايت از جبال بختيارى برمىخيزد و از جانب آن شهر گذشته در موضع گاوخانى مىريزد\r\nدر عجايب المخلوقات آورده كه فاضل آب زاينده رود در موضع گاوخانى فرومىريزد و بعد از مسافت شصت فرسنگ در ولايت كرمان پيدا مىشود و به درياى فارس مىريزد . دانائى مىگويد كه اين روايت مردود خردمندانست زيرا كه زمين گاوخانى فروتر از كرمانست . اهل اصفهان در قديم الزمان يهود بوده‌اند و بدين سبب آنجا را دار اليهود گفته‌اند آنگاه مجوسى شده بعد از ظهور اسلام بر مذهب شافعى عمل مىنمودند به قوت و اهتمام شاهان صفوى شيعه اثنىعشرى گشته‌اند و از ملت آباء و اجداد خويش گذشته‌اند اكنون همگى شيعه اثنىعشرى و قرب هزار باب خانه عيسوى در خارج شهر در قريه جلفا و دويست خانه موسوى و صد خانه سنى سنوى در اندرون شهر سكونت دارند و به‌غايت ذليل و بىاعتبارند مردمش زيرك « 1 » و به تحصيل دنيا راغب و بزخارف آن طالب و مكر و تزوير بر مزاجشان غالب چنان كه در مذمت اهل آنجا گفته‌اند\r\nنظم :\r\n اصفهان شهركيست پرنعمت * هرچه در او طلب كنى شايد\r\nهمه چيزش نكوست الا آنك * اصفهانى در او نمىبايد \r\nعموما به شرارت نفس مشهورند چنان كه در تواريخ مذكور است كه خواجه بهاء الدين ولد خواجه شمس الدين در زمان حكومتش قرب هفتادهزار كس از اهل آن ديار قتل نمود و بعد از وفات بهاء الدين اهل آنجا با هم نزاع كردند زياده بر هفتادهزار نفس كشته شدند و خلاق المعانى كمال الدين اسماعيل اصفهانى از شرارت خلق آنجا رنجيده قطعه‌اى در نفرين آن گروه بسلك نظم كشيده و عن‌قريب بهدف اجابت رسيده لشكر مغول و تاتار بر آنجا استيلا يافته اهالى آن ديار را بقتل رسانيده‌اند و آن قطعه اينست :\r\n اى خداوند هفت سياره * پادشاهى فرست خونخواره\r\nتا كه دردشت را چه دشت كند * جوى خون آورد به جوباره \r\n\r\n\r\n","description":"","footnote":"\r\n( 1 ) - بستان : چنان كه لفظ زيرك و اصفهانى در عدد جمل يكى است .\r\n","page_name":" 606 ","page_number":708},
  {"content":"\r\n\r\n عدد مردمان بيفزايد * هريكى را كند دو صد پاره \r\nو امير تيمور گورگانى بنا بر افساد اهل فساد آن ديار را در سنه هفتصد و هشتاد حكم بر قتل عام نموده اكثر مردمش را بديار عدم فرستاد و سلطان مسعود بن سلطان محمود در سنه چهارصد و بيست و سه بدان ولايت استيلا يافته بنا بر خباثت باطنى فرمان بر قتل عام داد « 1 » و اشرف بن مير عبد اللّه « 2 » افغان در سنهء هزار صد و سى و چهار بسبب مخالفت صورى و معنوى تيغ كين بر ايشان نهاد و قتل بافراط كرد و دمار از روزگار ايشان برآورد و گاه نيز لشكر و با و طاعون به‌آنجا مىرسيد و مردم را بسيار تلف مىكرد چنان كه در سنه هزار و چهار طاعونى بدان ولايت رسيده اكثر اهالى آنجا به شهر نيستى روان گرديدند و گروه انبوه جلاى وطن كردند .\r\nدر كتب متداوله مسطور است كه هركس چهل روز آنجا بماند بخست طبع و لئامت مزاج مبتلا گردد و ديگر گفته‌اند در زير نوبت خانه آن ولايت چاهيست چون فكر مدققان عميق ، دجال بدمآل از آن چاه برآمده خلق را به چاه ضلالت خواهد انداخت و مردمان را از دين و ايمان برى خواهد ساخت ، حديث در مذمت اصفهان مشهور و در السنة و افواه مردمان مذكور است معنى حديث آنكه مردمان اصفهان را عفت و عصمت نيست و غيرت و حميت و مروت و سخاوت در آنجا مفقود و نادر است و سماحت ناموجود در تواريخ مسطور است كه ابتداء قحط و غلا در عالم از آنجا ظاهر مىشود .\r\nحاجى لطف‌على بيك شاملو آذر تخلص كه از اشعار شعراى متقدمين و متاخرين كتابى ترتيب داده و اسم آن كتاب را آتشكده نهاده و بزعم فقير اگر اسم آن كتاب را يخچال نمودى بدان كتاب مناسب‌تر بودى زيرا كه اشعار خنك و ابيات بىمزه بسيار در آن كتاب درج كرده اصفهان را نصف جهان گفته و نصف وصف جهان كرده\r\nدانائى مىگويد كه اين سخن دلالت بر خوبى اصفهان نمىكند بلكه به كنايت مذمت آنجا مىرسد زيرا كه بموجب حديث\r\nالدنيا ملعونة\r\nنصف لعنت جهان بايد در اهل اصفهان بوده باشد ديگر آنكه عظمت شهر سبب مدح و تعريف نمىشود به جهت آنكه\r\n\r\n\r\n","description":"","footnote":"\r\n( 1 ) - مناسب بود كه اين جمله قبل ذكر شده باشد\r\n( 2 ) - نسخه : اشرف بن محمود\r\n","page_name":" 607 ","page_number":709},
  {"content":"\r\n\r\nمكه معظمه با وجود خوردى خاتم‌الانبيا و سيد الاوصيا از آنجا ظهور نموده و اصفهان با آن عظمت شان محل ظهور دجال خواهد بود معنى حديث\r\nعليكم بالسواد الاعظم\r\nآن نيست كه ولايت بزرگ بوده باشد بلكه در حقيقت سواد اعظم انسان كامل است چنان كه گفته‌اند\r\nبيت\r\n سواد الوجه فى الدارين درويش * سواد اعظم آمد بىكم‌وبيش \r\nاگر معنى حديث نه چنين بودى لازم آمدى كه در بغداد و شام و مداين هند و فرنك كه بمراتب سواد آنها از اصفهان اعظمند بايستى سكونت نمود و در مكه معظمه و مدينه منوره و اماكن شريفه كه سواد اعظم نيست نبايد بود و حال آنكه اكثر انبياى عظام و اولياى گرام از قراء و قصبات ظهور نموده‌اند و در محل خويش يا مانند او ساكن بوده‌اند .\r\nدر تاريخ اصفهان مذكور است كه از اثر دعاى حضرت ابراهيم ، اصفهان از سى نفر ولى خالى نيست بسبب آنكه چون بامر نمرود بن كنعان سى نفر از اصفهان در پاى منجنيق حضرت حاضر شده از سطوت نمرودى انديشه نكرده به حضرت رب العالمين ايمان آوردند و تصديق رسالت ابراهيم را كردند . و اين كلام نيز خالى از اشكال نيست زيرا كه در هنگام ظهور حضرت صاحب‌الامر و خاتم‌الاوليا از هر اقليمى و ولايتى اهل ايمان و اصحاب ايقان بيرون آمده شرفياب خدمت آن حضرت مىشوند و در ركاب آن حضرت خواهند بود و در هيچ جا مذكور نيست كه شخصى از اصفهان بيرون آيد چه جاى آنكه سى نفر ظهور نمايند مگر آنكه بگويند كه در زمان ظهور آن حضرت آن سى نفر مفقود خواهد بود و دجال در آن‌وقت خروج خواهد نمود چه مضايقه ارباب دانش و اصحاب بينش از آنجا ظهور نموده باشند چنانچه بسيارى از علماء و حكماء از آنجا برخاسته‌اند و به زيور كمالات ظاهرى و باطنى پيراسته‌اند كه عن‌قريب احوال بعضى از اصحاب كمال و اهل حال آنجا نوشته خواهد شد ان‌شاءالله تعالى .\r\nمخفى نماند كه اصفهان اكثر زمان مركز سلاطين جم شوكت بوده و خواقين فريدون حشمت آنجا را دار الملك نموده‌اند چون بعضى از ملوك سلاجقه آنجا را\r\n\r\n","description":"","footnote":"","page_name":" 608 ","page_number":710},
  {"content":"\r\n\r\nمقر سلطنت كرده‌اند لاجرم در تلو احوال آن ديار ذكر آن فرقه را نمودن مناسب خواهد بود .\r\n\r\nگفتار در بيان احوال ملوك سلجوقيه بطريق اختصار\r\nبر راى جهان‌گيران كشور خبر و بر ضمير جهان‌داران اقليم سبر مخفى و پوشيده نماند كه ملوك سلاجقه متفرق بسه فرقه‌اند اول ملوك روم دويم ملوك توران و خراسان و عراق و فارس و آذربايجان سيم ملوك كرمان به دو خروج و عروج ايشان به درجه سلطنت چنان بود كه در ولايت قبچاق مردى بود از امراى معتبر آن ديار موسوم به سلجوق « 1 » كه تركان او را تيمور تاليغ گفتندى يعنى سخت كمان بعد از فوت سلجوق « 2 » پسرش قايم‌مقام او گرديد و در اندك زمانى او را ترقى دست داده به مرتبه بلند رسيده نوبتى سلجوق « 3 » بمجلس پادشاه خوارزم رفته بر خاتون بزرگ او تقدم نمود خاتون با ملك گفت اين پسر اكنون چنين جرئتها مىكند چون استقلال يابد پيداست چه خواهد كرد پادشاه قصد ايذاء سلجوق نموده وى از اين قضيه آگاه شده با خيل و حشم از ديار قبچاق بيرون آمده متوجه ماوراءالنّهر گشت چون بحوالى سمرقند رسيد فضاى سينه او با نوار ايمان روشنى پذيرفته ايمان آورد در زمستان در حوالى بخارا و در تابستان صحراى سمرقند را مسكن كرد مدتى بدين منوال روز بسر مىبرد در آن اثنا طايفه‌ئى از كفار كه هر سال از اهل جند خراج مىگرفتند و اهل اسلام حكم آن گروه را به كراهت مىپذيرفتند محصلى براى خراج معمولى بدان طرف فرستادند سلجوق « 4 » از صورت آن معنى خبردار شده به زبان آورد كه من راضى نيستم كه مسلمانان كافران را باج دهند و فرمان آن گروه را اهل اسلام به گردن نهند سلجوق مردم خود را جمع نموده اهل آن ديار نيز با او اتفاق كرده با گروه كفار مصاف دادند و جماعت كفار شكست فاحشى يافته مسلمانان تيغ بىدريغ بر آن قوم نهادند بدين سبب علم دولت سلجوق بر اوج عيوق رسيد و در عدل و داد مشهور آفاق گرديد صد و هفت سال زندگانى يافته آخرالامر از اين سراى فانى بسراى جاودانى شتافت .\r\n\r\n\r\n","description":"","footnote":"\r\n( 1 و 2 ) - نسخه : دقاق .\r\n( 3 و 4 ) - نسخه : سلجوقى\r\n","page_name":" 609 ","page_number":711},
  {"content":"\r\n\r\nاز سلجوق چهار پسر نامدار بل چهار گوهر شاهوار در صفحه روزگار يادگار ماند : اسرائيل ، و ميكائيل ، و موسى ، و يونس . اسرائيل كه جد سلاطين روم است سلطان محمود غزنوى وى را گرفته محبوس ساخت :\r\nمفصل اين مجمل آنكه چون سلطان محمود از كثرت و شوكت آل سلجوق خبر يافت ايلچى نزد ايشان فرستاد و استدعاى قدوم يكى از اولاد سلجوق نمود اسرائيل از ميان برادران متوجه غزنين گرديد چون به خدمت سلطان محمود رسيد سلطان او را تعظيم موفور نمود و با خود بر تخت نشاند و پايه مرتبه‌اش را به اوج عيوق رساند روزى در اثناى مكالمه با وى گفت اگر وقتى ما را مددى احتياج افتد چه مقدار سوار از خيل شما به اعانت ما تواند آمد اسرائيل سه چوبه تير و كمان داشت يك تير از آن پيش سلطان گذاشت گفت اگر تير را بخيل ارسال نمائى صد هزار سوار بمدد شهريار توجه نمايند سلطان تعجب نموده پرسيد اگر زياده بايد اسرائيل تير ديگر را داد و گفت اگر اين تير را بخيل ارسال فرمائى صد هزار ديگر متوجه خدمت پادشاه خواهند گرديد سلطان گفت اگر زياده احتياج شود اسرائيل تير سيم را تسليم نمود و گفت اگر اين تير را بماوراءالنهر رسانند صد هزار ديگر بيايند سلطان گفت اگر لشكر كافى نباشد اسرائيل كمان را تسليم كرد گفت اگر اين كمان را به ميان اهل ما روان سازى دويست هزار مرد متوجه خدمت شوند سلطان محمود از كثرت آل سلجوق خوف نموده بگرفتن اسرائيل فرمان داد و او را در قلعه كالنجر در حوالى ملتان در حبس نهاد تا فوت شد پسرش قتلمش كه باستخلاص پدر رفته بود چون خبر فوت پدر شنيد از راه بيابان سرخ كلاهان برگرديد با قوم خود پيوسته ايشان را بر انتقام تحريص نمود طايفه سلجوقيه بعد از فوت سلطان محمود از جيحون عبور كرده ايلچى نزد سلطان مسعود فرستادند و جهت سكونت يورتى درخواست كردند سلطان مسعود جواب داد كه انسب به حال سلاجقه آنست كه در مملكت من نباشند چون سلجوقيان اين خبر را شنيدند در مخالفت سلطان مسعود يكدل گرديدند و خاطر بر انتقام اسرائيل قرار دادند و دست قتل و غارت بر ملك سلطان گشادند سلطان مسعود خبر مخالفت ايشان شنيده مهم آن طايفه را سهل\r\n\r\n","description":"","footnote":"","page_name":" 610 ","page_number":712},
  {"content":"\r\n\r\nانگاشت و علم عزيمت به طرف كشور هندوستان و غزاى كافران برافراشت هرچند بعضى امراى صاحب راى عرض كردند كه دفع تركان سلجوقى اهم و اولى است قبول ننمود و بعد از مراجعت از هندوستان دفع ايشان در حيز قدرت احدى نبود چند مرتبه پسران ميكائيل طغرل بيك و جعفر به يك كه مقدم الوس « 1 » بودند با حاكم خراسان كه امير الامراء سلطان بود محاربه نمودند و اردوى سلطان را منهزم ساختند و مملكت خراسان را از وجود مخالف پرداختند و سلطنت خراسان بر ايشان مقرر گشت و پايهء قدر و منزلت ايشان از اين و آن درگذشت .\r\n\r\nمحمد بن ميكائيل بن سلجوق\r\nملقب به طغرل‌بيك و مكنى به ابو طالب بود و مجموع مملكت خراسان را مسخر نمود در روز جمعه غرهء رمضان المبارك سنه چهارصد و سى و دو در نشابور خطبه بنام او خوانده گشت و در همان روز شيخ الرئيس ابو على سينا در همدان از جهان گذران درگذشت بعد از تسخير خراسان طغرل بيك در قليل زمان ديار عراق عجم و عرب و فارس و خوزستان و آذربايجان را مسخر كرد چون لباسيرى غلام بهاء الدوله ديلمى به مستنصر اسماعيلى پيوسته لشكر از وى گرفته بتسخير بغداد آمده بود القائم باللّه عباسى و ملك رحيم ديلمى قوت رفع او نداشتند قائم قاصدى به طغرل بيك فرستاده او را ببغداد طلب نمود لهذا طغرل بيك ببغداد رفته ميان تركان و بغداديان نزاعى روى نمود و در آن خصومت اكثر بغداد به غارت رفت طغرل بيك ملك رحيم را دستگير كرده و دفع لباسيرى كرد و دختر خليفه را بنكاح درآورد برى آمده خواست زفاف كند در هشتم شهر رمضان المبارك سنه چهارصد و چهل و دو رعاف مفرطى بر وى مستولى گشت و به همان علت از عالم فانى درگذشت مدت ده سال پادشاهى نمود او را فرزندى نبود\r\nچون سلاجقه ايران را متصرف شدند ممالك را قسمت كردند خراسان نصيب برادر كهتر طغرل بيك جعفر به يك گرديد و او امّ البلاد بلخ را دار الملك گردانيد و آل سبكتكين را مغلوب ساخت و نيكان و بزرگان خراسان را بنواخت در سنه چهارصد و\r\n\r\n\r\n","description":"","footnote":"\r\n( 1 ) - مقدم وارى الوس\r\n","page_name":" 611 ","page_number":713},
  {"content":"\r\n\r\nپنجاه و يك وفات نمود اسمش داود كنيتش ابو سليمان بود از او سه پسر ماند : سليمان و الب‌ارسلان ، و قادر . طغرل بيك والدهء سليمان را خواسته او را وليعهد فرمود و بعد از وفات طغرل بيك وزيرش عميد الملك كندرى سليمان را پادشاه نمود چون ديد كه ايل و الوس به سلطنت او تن در نمىدهند و فرمانش را به گردن نمىنهند خطبه بنام الب‌ارسلان خواندند و پايه قدرش را به درجهء پادشاهى رساندند .\r\n\r\nالب‌ارسلان ابو شجاع بن جعفر به يك\r\nپادشاه دولت يار و شهريار گردون اقتدار بود بعد از عم بر تخت نشسته از آب جيحون الى شرط فرات مسخر نمود در سنه چهارصد و پنجاه و سه با قيصر روم در ملك ارمن با قليل لشكرى مصاف داد لشكر او را منهزم كرده او را گرفته خراج بر قيصر نهاد ، در سنه چهارصد و پنجاه و هشت حسب الصلاح نظام الملك در النك رادگان پسر خود ملك شاه را وليعهد گردانيد و بر سرير سلطنت و ولايت نشانيد و قدمى چند در ركاب ملكشاه رفت و گستوان اسبش را بر دوش گرفت آخر عزيمت تسخير توران نمود و در كنار آب و قلعه بزم آن عزم فتح نمود يوسف كوتوال خوارزمى كه حاكم قلعه بود به نظر سلطان رسيد يوسف بموجب مثل مشهور « هركه دست از جان بشويد هرچه در دل دارد بگويد » دست از جان برداشته و قدم بميدان سربازى گذاشته كاردى از موزه كشيده بر سلطان زد ، و سلطان در سنه چهارصد و پنجاه و چهار بدان زخم درگذشت و در مرو نزد پدر خود مدفون گشت مدت پادشاهى او دوازده سال بود\r\n\r\nجلال الدين ابو الفتح ملكشاه بن الب‌ارسلان\r\nپادشاه عالم و عادل و باذل بود از حد يمن تا سرحد ختن ضبط نمود و چهل و شش هزار لشكر همواره در ركاب داشت و امور ملك را بر راى و رويت خواجه نظام الملك باز گذاشت با وجود آن به دقايق امور ملكى و مالى مىرسيد و سالى يك‌بار در مملكت خويش مىگرديد مدت بيست و سه سال در غايت استقلال پادشاهى كرد و قلوب اعالى و ادانى را نيز در حيطهء تصرف آورد و تاريخ جلالى را وضع نمود آخرالامر در سنه چهارصد و هفتاد و هفت بجهان جاودان انتقال فرمود .\r\n\r\n","description":"","footnote":"","page_name":" 612 ","page_number":714},
  {"content":"\r\n\r\n\r\nبو الفوارس بركيارق بن ملكشاه\r\nبه حكم وصيت پدر افسر شاهى بر سر نهاد و با برادران خود محمود و محمد مكرر مصاف داد و محمود در زمان آن شهريار رحلت فرمود و حسن صباح در زمان او خروج نمود و عبد الملك عطاش را باصفهان فرستاد و سلطان بركيارق در سنهء چهارصد و هشتاد و نه پاى بعالم ديگر نهاد مدت پادشاهى او دوازده سال بود .\r\n\r\nبو شجاع غياث الدين محمد بن ملك شاه\r\nبعد از برادر پادشاه گرديد به قصد بغداد بعراق خراميد اياز و صدقه كه غلامان پدرش بودند با آن شهريار مصاف نمودند صدقه بقتل رسيد و اياز اسير گرديد آنگاه باصفهان عزيمت كرد عبد الملك عطاش را گرفته بقتل آورد مدت سيزده سال سلطنت يافت در سنه پانصد و دو به كشور نيستى شتافت ،\r\n\r\nمعز الدين ابو الحارث سنجر بن ملكشاه\r\nسلطان تاج‌بخش و ممالك‌ستان بود پاى جور بربست و دست عدل بگشود در ايام برادران در ملك خراسان بود بعد از ايشان سلطان گشت و پايه سلطنتش از ايوان كيوان درگذشت مغيث الدين ابو القاسم محمود بن محمد بر سلطان خروج كرده منهزم شده روى بوادى فرار نهاد بعد از آن به خدمت سلطان آمده عذر خواست سلطان بنيابت خود ولايت عراق بوى داد ابو القاسم بعد از چهار سال فوت شد . و در زمان سلطان سنجر طايفه غزان از جيحون گذشتند و مدبر الملك عجمى كه وزير سلطان بود سلطان را بر آن داشت كه بديشان بتازد و آن فرقه را پريشان و مستاصل سازد سلطان در جنگ غزان اسير شده ملك خراسان و كرمان را گرفتند و به جاروب ظلم و جور اكثر آن بلاد را رفتند جمعى كه از غلامان و ملازمان سلطان با غزان آميخته بودند سلطان را گريزانده به قلعهء ترمد بردند سلطان مىخواست كه از غزان انتقام كشد اجل امان نداد و در سنه پانصد و چهل و دو بسراى جاويد روى نهاد مدت پادشاهى او چهل سال بوده در حالت نزع اين ابيات را انشاء نموده\r\nشعر :\r\n به زخم تير جهانگير و گرز قلعه‌گشاى * جهان مسخر من شد منم مسخر راى \r\n\r\n","description":"","footnote":"","page_name":" 613 ","page_number":715},
  {"content":"\r\n\r\n بسى حصار گرفتم به يك نمودن دست * بسى مصاف شكستم به يك فشردن پاى\r\nچو مرگ تاختن آورد هيچ سود نكرد * بقا بقاى خدايست و ملك ملك خداى \r\n\r\nابو طالب ركن الدوله طغرل بيك بن محمد بن ملك شاه\r\nقايم‌مقام سلطان سنجر بود و با برادران بكرات محاربات نمود در زمان او نواب و موالى آن خاندان دم از استقلال زدند چنان كه اتابك ايلدگز در آذربايجان و اتابك پهلوان در عراق و سنقريان در فارس\r\n\r\nمغيث الدين ملكشاه بن محمود بن محمد\r\nپسران خود محمود و مسعود را با اتابك بوزانه و تاج الدين وزير بفارس فرستاد و خود روى توجه بدار السلام بغداد نهاد بوزانه ايشان را باصفهان آورده بر سرير حكومت نشانيد سلطان آهنگ ايشان كرد بوزانه را بقتل رسانيد آخر امراء او متفق شدند در ضيافت وى را گرفته محبوس كردند .\r\n\r\nغياث الدين ابو شجاع مسعود بن محمود\r\nپادشاه دانا و بر عواقب امور بينا بود بعد از پدر بر تخت سلطنت جلوس نمود بعزم تسخير بغداد بعراق رفته آنجا را محاصره كرد در خلال آن حال استماع نمود كه برادرش ملكشاه و اتابك ايلدكز كه شوهر مادر ارسلان بن طغرل بود با ارسلان با هم همدان را محاصره نموده‌اند بدين سبب بازگشت تا رفع ايشان نمايد چون بهمدان رسيد ايشان منهزم شدند و سلطان عازم بلاد ايلدكز گرديد و به علت مرض سلسل البول در سنه پانصد و پنجاه و چهار درگذشت .\r\nدر تواريخ مسطور است كه سلطان در حالت نزع فرمود تا امراء آن دولت و امناى آن حضرت حاضر شوند و سران سپاه و سروران كينه‌خواه بحضور آيند سپاهان تيغ‌زن و لشكران صف‌شكن در مقابل صف‌آرايند تمام اموال كه در خزاين بود از زر و جواهر حاضر كردند و غلامان ماهروى و كنيزان مشك‌بوى به نظر درآيند پس سلطان از منظر در ايشان نگريست و فراوان بگريست و گفت اين‌همه سرداران و سواران و حشم موفور و خدم نامحصور يك‌ذره از رنج من كم نمىتوانند نمود و اين\r\n\r\n","description":"","footnote":"","page_name":" 614 ","page_number":716},
  {"content":"\r\n\r\nغلامان زرين كمر و اين كنيزان سيمين‌بر و گنجهاى از حد افزون و جواهر از حساب بيرون يكدم بر عمر من نمىتوانند افزود و اين‌همه نعمت و حشمت گرهى از محنت و الم من نمىتوانند گشود بدبخت كسانى كه در جمع اسباب دنيوى سعى نمايند و در تحصيل زخارف فانى عمر گرامى ضايع فرمايند بسبب حب مال دشمن اهل كمال شوند و وزر و و بال عامه ناس به گردن گيرند و به هزار رنج و محنت گرد آرند و با هزار سوز و حسرت بوارث گذارند و در روز شمار به عذاب حساب گرفتار شوند و بعقاب مخلد گردند .\r\nسلطان بيدار بخت بعد از تقرير اين سخنان همه آن اموال و اسباب را به حاضران بخشيد و خود را از عذاب حساب فارغ گردانيد و نام نيك در صفحه روزگار يادگار گذاشت و علم ذكر جميل بر سپهر برين برافراشت مدت سه سال و چهار ماه پادشاهى نمود او را پسرى طفل بود فرمود دانم كه امراء مطيع نشوند و منقاد او نگردند او را به اقسنقور احمد ديلمى والى مراغه سپرد و از اين جهان فانى نام نيك برد .\r\n\r\nمؤيد الدين ابو الحارث سليمان بن مسعود\r\nبعد از غياث الدين امراء مخالفت كردند بعضى بملك شاه برادرش مايل شدند و جمعى به سليمان شاه كه عم ايشان بود چون سليمان باصفهان رسيد اتابك الكه فارس و سكمه تركان والىگرى خوزستان با وى بود پسر قاضى صدر الدين خجندى اصفهان را بوى سپرد و لشكرگه در حدود همدان بود طلب داشت ايشان متابعت ننمودند سليمان شاه به محاربه آن گروه رفته گرفتار گشت و در سنه پانصد و پنجاه بجور امراء درگذشت مدت پادشاهى او شش ماه بود .\r\n\r\nارسلان شاه بن طغرل بيك\r\nپسران اتابك ايلدگز او را در همدان بسرير پادشاهى نشاندند و خطبه بنام آن شهريار در منابر خواندند مدت پانزده سال و هفت ماه پادشاهى نمود در آن مدت اتابك محمد بن ايلدكز حاكم كل بود ،\r\n\r\n","description":"","footnote":"","page_name":" 615 ","page_number":717},
  {"content":"\r\n\r\n\r\nسلطان طغرل بن ارسلان شاه بن طغرل بن محمد بن ملكشاه\r\nبعد از پدر پادشاه گرديد و در زمان او اختلال به دولت سلاجقه رسيد بلكه به نهايت انجاميد مفصل اين مجمل آنكه سلطان خوارزمشاه در سنه پانصد و نود قصد عراق كرد قبل از اين به دو سال قتلغ اينانج بن اتابك محمد بن ايلدكز بسبب آنكه مادرش سلطان طغرل را قصد زهر دادن نمود از اين مقدمه كنيزكى آگاه گشته سلطان را اعلام نمود چون شربت مسموم حاضر گرديد سلطان بدان خاتون گفت از اين شربت بخور ناچار بخورد و در ساعت بمرد و سلطان قتلغ را محبوس گردانيد چون خلاص يافت در آن‌وقت با امراء عراق به خدمت خوارزمشاه شتافت و خوارزم شاه آن نمك به حرام را با لشكر عراق در مقدمه بازگردانيد و سلطان طغرل در سه فرسخى رى لشكرگاه عظيم ساخته قتلغ نزديك لشكر سلطان رسيد سلطان طغرل سوار گشته مصاف داد در اثناى محاربه گرزى بر سر زانوى اسب سلطان خورده بيفتاد و قتلغ به دو رسيده مقتول گردانيد جسد او را پيش خوارزمشاه آوردند و سرش را ببغداد نزد خليفه فرستادند و بعضى اعضاى او را در بازار رى بدار كشيدند و خون اكثر امراء سلطان طغرل را ريختند ،\r\nدر تواريخ مسطور است كه يكى از ندماى سلطان طغرل را پيش وزير خوارزم شاه نظام الملك مسعود بن على بردند وزير گفت صيت « 1 » و آوازه طغرل بيك همه اين بود كه طاقت مقدمه پادشاهى اسلام ننمود آن نديم بديهه گفت ،\r\nبيت :\r\n ز بيژن فزون بود هامان به زور * هنر عيب گردد چه برگشت هور \r\nدولت سلجوقيان در مملكت ايران به دو سپرى گشت .\r\n\r\nمقال در ذكر احوال بعضى از علماء و عرفاى آن ديار بر سبيل اجمال\r\n\r\nمولانا محمد باقر بن مولانا محمد تقى مجلسى ره\r\nفاضل گرانمايه و عالم بلندپايه بود در اكثر علوم گوى تفوق از همگنان ربوده سيما در فن فقه و حديث به‌غايت دانا و در تأليف و ترجمه توانا آن مقدار كه كتب عربى و فارسى آورده\r\n\r\n\r\n","description":"","footnote":"\r\n( 1 ) - نسخه : حيلت\r\n","page_name":" 616 ","page_number":718},
  {"content":"\r\n\r\nو اخبار ائمه معصومين ترجمه فرموده اگر اصل داشته باشد ظاهرا در اين عرض مدت كه هزار و دويست و سى و هفت هجريست كسى نياورده باشد اما چنان منقولست كه چون مولانا در زمان شاه سلطان حسين صفوى ملاباشى بود و رفع و رجوع علماء و فضلا را مولانا مىنمودند سى نفر شاگرد داشت ايشان همگى عالم بودند من‌جمله پانزده نفر اصحاب شمال و پانزده نفر اصحاب يمين مشهور بودند و خدمت مولانا در ترويج شريعت غرا و نشر علوم ملت بيضا سعى بليغ داشت و دقيقه‌ئى از دقايق جدوجهد در انتظام امور دين و ملت مهمل و معطل نمىگذاشت لاجرم اصحاب يمين و شمال بنام مولانا تأليف و تصنيف نموده به نظر ايشان مىرسانيدند چون منظور مولانا مىگرديد امضا مىفرمودند و اين سخن از دو وجه خالى از قوتى نيست : نخست آنكه مشهور است كه دانايان عدد تأليفات مولانا را حساب نمودند از به دو تولد مولانا تا هنگام وفات بايد روزى هزار بيت تأليف فرموده باشد و اين خود از جمله محالاتست دويم آنكه با منصب كذائى و كثرت مشاغل و ازدحام ارباب حوايج اين معنى صورت نه‌بندد .\r\nمخفى نماند كه در افواه و السنة اكثر ناس مذكور است بلكه در ميانه عامه معامله‌شناس مشهور كه جناب مولانا منكر مطلق صوفيه بوده و مخرب اساس ذكر و اوراد و رياضات شده چنان كه در بعضى كتب نيز اين فرقه را مذمت نموده است .\r\nدانائى مىگويد كه مولانا منكر مطلق اين طايفه نبوده است و مذمت اهل ذكر و اوراد نفرموده بلكه طايفه‌ئى را انكار نموده است و صفات چند در حق آن فرقه بيان كرده كه فى الواقع آنان كه متصف به آن صفاتند مردود جناب اقدس الهى و مطرود حضرت رسالت پناهى و مذموم ائمه هدى و مقدوح جمله اولياءاند بناى كلام مولانا بر اينست بلى فى الحقيقة چنين است :\r\nچنان كه يكى از افاضل زمان در سه مسئله كه از مهمات مسائل اسلاميه است از مولانا استفسار نموده است : اول در طريقه حكماء و حقيقت و بطلان آن ، دويم طريقه مجتهدين و اخباريين ، سيم طريقه فقهاء و صوفيه آنچه مولانا در جواب سه سؤال فرموده است فقير صورت آن را مىنگارد صورت اجوبه اينست :\r\n\r\n","description":"","footnote":"","page_name":" 617 ","page_number":719},
  {"content":"\r\n\r\nمخفى نماند كه هركه در راه دين خود را از اغراض نفسانى خالى و طالب حق شود البته حق تعالى به مقتضاى  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  او را به راه راست هدايت مىنمايد و به حمد اللّه شما را باخبار و آثار آشنا كرده‌اند و خود مىتوانيد از كلام هدايت نظام ايشان آنچه حق است در اين مسائل استخراج نمائيد و چون مبالغه فرموده بوديد طريقه حقه اماميه را در اين سه مسئله كه از امهات مسائل اسلاميه است اين شكسته تحرير مىنمايد لهذا ، به جهت اطاعت امر و رعايت حقوق اخوت ايمائى بذكر آنها نموده مجملا مصدع مىگردد و تفاصيل آنها را حواله بكتب مبسوطه مىنمايد\r\nاما مسئله اول يعنى طريقهء حكما و حقيقت و بطلان آن بايد دانست كه حقتعالى اگر مردم را در عقول خود مستقل مىدانست انبياء و رسل عليهم السلام را بر ايشان نمىفرستاد و همه را حواله بعقول ايشان مىنمود و چون چنين نكرده و ما را به اطاعت انبياء و اوصياء مامور گردانيده و فرموده است  وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  پس در زمان حضرت رسول رجوع به او بايد نمود و چون آن حضرت را ارتحال بعالم بقا پيش آمد فرمود كه\r\nانى تارك فيكم الثقلين كتاب الله و عترتى\r\nو ما را حواله بكتاب خدا و اهل بيت خود نمود و فرمود كتاب با اهل بيت است و معنى كتاب را ايشان مىدانند پس ما را رجوع به ايشان بايد كرد در جميع امور دين از اصول و فروع و چون معصوم غايب شد فرمود كه رجوع كنيد در امور مشگله كه بر شما مشتبه شود آثار ما و راويان احاديث ما را پس در امور بعقل خود مستقل بودن و قرآن و احاديث متواتره را از شبهات ضعيفه حكماء تاويل كردن و دست از كتاب برداشتن عين خطاست .\r\nاما مسئله دويم كه طريقه مجتهدين و اخباريين سؤال فرموده بوديد از جواب و سؤال سابق جواب اين مسئله نيز قدرى معلوم مىشود و مسلك فقير در اين باب وسط است افراط و تفريط در جميع امور مذموم است و بنده سلك جماعتى را كه گمانهاى بد بعلماء اماميه مىبرند و ايشان را بقلت تدين متهم مىدانند خطا مىدانم و ايشان اكابر دين بوده‌اند مساعى ايشان را مشكور و زلات ؟ ؟ ؟ ايشان را معذور مىدانم و همچنين مسلك گروهى\r\n\r\n","description":"","footnote":"","page_name":" 618 ","page_number":720},
  {"content":"\r\n\r\nكه ايشان را پيشوا قرار مىدهند و مخالفت ايشان را در هيچ امر جائز نمىدانند و مقلد ايشان مىشوند درست نمىدانم و عمل باصول عقليه كه در كتاب و سنت مستنبط نباشد « 1 » و ليكن اصول و قواعد كليه كه از عمومات كتاب و سنت معلوم شود با عدم معارض نص بخصوصه اين‌ها را متبع مىدانم و تفصيل اين امور در مجلد بحار الانوار مذكور است .\r\nاما مسئله سيم كه از حقيقت طريق فقهاء و صوفيه سؤال كرده بوديد بايد دانست كه راه دين يكتاست حقتعالى يك پيغمبر فرستاد و يك شريعت مقرر ساخت و ليكن مردم در مراتب عقل و تقوى مختلف مىباشند و جمعى از مسلمانان عمل بظواهر شرع نبوى نمايند و بسنن و مستحبات عمل نمايند و ترك مكروهات و شبهات كنند و متوجه زوايد دنيا نگردند و پيوسته اوقات خود را صرف عبادات و طاعات كنند و از اكثر خلق كه معاشرت ايشان موجب تضييع عمر است كناره جويند ايشان را مؤمن و زاهد و متقى مىگويند و مسمى به صوفيه نيز ساخته‌اند زيرا كه در پوشش خود از نهايت قناعت به پشم كه خشن‌تر و ارزان‌ترين جامه‌ها است قناعت مىكرده‌اند و اين جماعت زبدهء مردمند و ليكن چون در هر سلسله جمعى داخل مىشوند كه آنها را ضايع مىكنند و در هر فرقه از سنى و شيعه و زيدى و صاحبان مذاهب باطله مىباشند تميز ميان آنها بايد كرد چنانچه ميان علماء بايد كرد و چنانچه علماء اشرف مردمند ميان ايشان بدترين خلق هم مىباشند و يكى از علماء شيطانست و يكى ابو حنيفه است و همچنين ميان صوفيه شيعه و سنى و ملحد مىباشند و چنانچه سلسله شيعه در ميان اين امت از سلسله‌هاى ديگر ممتاز بوده‌اند همچنين سلسله صوفيه شيعه از غير ايشان ممتاز بوده و چنانچه در عصرهاى ائمه معصومين عليهم السلام صوفيه اهل سنت معارض ائمه بوده‌اند در زمان غيبت امام صوفيه اهل سنت معارض و معاند صوفيه اهل حق بوده‌اند و بر اين معنى شواهد بسيار است :\r\nاول آنكه ملا جامى كه نفحات را نوشته به اعتقاد خود جميع صوفيه را ذكر كرده است حضرت سلطان العارفين و برهان الواصلين شيخ صفى الدين نور اللّه برهانه را كه از آفتاب مشهورتر بود و در علم و حلم و فضل و حال و مقام و كرامات از همه\r\n\r\n\r\n","description":"","footnote":"\r\n( 1 ) - كذا - محتمل : مستنبط نباشد صحيح نمىدانم\r\n","page_name":" 619 ","page_number":721},
  {"content":"\r\n\r\nپيش بوده ذكر نكرده است و از مشايخ نقشبنديه و غير ايشان جمعى را ذكر كرده است كه به غير از اوزبكان نادان ديگرى نام ايشان را نشنيده و همچنين سيد بزرگوار على بن طاوس كه صاحب كرامات و مقامات بوده و شيخ بن فهد حلى كه در زهد و ورع و كمال مشهور آفاق بوده و كتب او در دقايق اسرار صوفيه مشهور است و امثال ايشان از صوفيه اماميه از براى تعصب و مخالفت طريقه ايشان را ذكر نكرده\r\nدويم صوفيه شيعه كه علم و عمل با يكديگر جمع مىكرده‌اند در زمانهاى تقيه مردم را برياضات و مجاهدات از اغراض باطله صاف مىكرده‌اند و به حليه علم و عمل محلى مىگردانيده‌اند و صوفيه كه تابع اهل سنتند مردم را منع از تعلم علم مىكنند زيرا كه مىدانند كه با وجود علم كسى عمر را بهتر از امير المؤمنين نمىداند پس بايد جاهل باشند كه اين قسم امر باطل را قبول كنند چنانچه حضرت شيخ صفى الدين چندين هزار كسرا به اين طريقه مستقيمه بدين حق تشيع آورده از بركات اولاد امجاد آن بزرگوار عالم بنور ايمان منور شد .\r\nسيم طريقه صوفيان عظام كه حاميان دين مبين بوده‌اند در ذكر و فكر و رياضت و ارشاد مباين است با طريقه صوفيان كه مشايخ منسوبند به آن مثل چرخ زدن و سماع كردن و برجستن و شعرهاى عاشقانه خواندن كه در ميان ايشان نمىباشد و به غير تهليل و توحيد حقتعالى و توسل بانوار ائمه بدى و حمايت حاميان و شيعيان امير المؤمنين چيزى در ميان ايشان نيست و اين‌ها همه موافق شريعت مقدسه است و در ايام بسيارى از علماء دين طريقه مرضيه صوفيه حقه « 1 » داشته‌اند و اطوار و اخلاق ايشان ميان اين جماعت مشهور بود مانند شيخ بهاء الدين محمد رضوان اللّه عليه كه كتب او مشحونست بتصنيفات صوفيه و والد مرحوم فقير از او تعلم ذكر نموده و هر سال يك اربعين به عمل مىآورد و جمع كثير از تابعان شريعت مقدسه موافق قانون شريعت رياضت نيز مىداشتند و فقير نيز مكرر اربعين‌ها بسر آوردم و در احاديث معتبره وارد شده است كه هركه چهل صباح اعمال خود را از براى خدا خالص گرداند حقتعالى چشمهاى حكمت از دل او به زبان او جارى مىگرداند پس از اين شواهد و دلايل كه ذكر آنها موجب\r\n\r\n\r\n","description":"","footnote":"\r\n( 1 ) - نسخه : صوفيه خود\r\n","page_name":" 620 ","page_number":722},
  {"content":"\r\n\r\nتطويل كلام است بايد بر شما ظاهر باشد كه اين سلسله عليه را كه مروجان دين مبين و هاديان مسالك يقينند با ساير سلاسل صوفيه كه سالك مسالك اهل ضلالتند ربطى نيست و ايشان براى ترويج امر خود به اين سلسله عليه خود را منسوب مىگردانند\r\nو بايد دانست كه آنها كه تصوف را عموما نفى كنند از بىبصيرتى ايشانست كه فرق نكرده‌اند ميان صوفيه شيعه و صوفيه اهل سنت و چون اطوار و عقايد ناشايست از آنها ديده و شنيده‌اند گمان مىكنند كه همه چنين‌اند و غافل شده از اينكه طريقه خواص شيعيان اهل بيت عليهم السلام هميشه رياضت و مجاهده و ذكر خدا و ترك دنيا و انزواى از اشرار خلق بوده و طريقه صوفيه حق طريقه ايشانست .\r\nو مجملا بايد دانست كه در همه امور تفريط خوب نيست و طريقه خوب طريق وسط است چنانچه حقتعالى فرموده است  وَ كَذلِكَ جَعَلْناكُمْ أُمَّةً وَسَطاً  و اگر در آنچه گفتيم تفكر نمائيد در هر باب حق بر شما ظاهر مىشود  وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ . * \r\nوفات مولانا در زمان دولت افغان اتفاق افتاد و در مسجد جامع اصفهان مدفون گرديد مزارش در غايت اشتهار است يزار و يتبرك به .\r\n\r\nمولانا محمد تقى مجلسى\r\nسردفتر علماى زمان و سرحلقه عرفاى دوران بود و در علوم صورى و معنوى بر علماى عصر تقدم مىنمود ، در زهد و تقوى درجه عالى حاصل كرده و چندين اربعين در رياضت و مجاهده بسر آورده و به روش باطن از مريدان شيخ المله شيخ بهاء الدين عاملى بوده بعد از تحصيل كمالات اجازه يافته بتكميل ناقصان و تربيت طالبان اشتغال مىنمود و سلسله طريقت شيخ بهاء الدين بمعروف كرخى مىرسد .\r\nمولانا در فقه و حديث و غيره تصانيف مفيده دارد از آن جمله بر من لا يحضره الفقيه شرح عربى و فارسى نوشته و رساله فارسى مسمى بحديقة المتقين در فروع تاليف فرموده است اكثر علماء برآنند كه در فروع هركس بدان عمل نمايد كافيست و احتياج بتقليد مجتهدى نيست و رساله ديگر بر رد ملا طاهر قمى در اثبات طريقت تحرير\r\n\r\n","description":"","footnote":"","page_name":" 621 ","page_number":723},
  {"content":"\r\n\r\nكرده و رساله‌ئى در بيان سلوك و روش باطن و مراقبه در تفسير آيه شريفه  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنِينَ  بيان فرموده است چون آن رساله عزيز الوجود بود لهذا نوشته در اين مجموعه ثبت افتاد مولانا فرموده است كه :\r\nسالك بايد عزلت و انقطاع تام داشته باشد از خلايق و مطلق با مردم الفت نداشته باشد و شب و روز بذكر مشغول باشد و نماز را با حضور قلب به عمل آورد و هميشه رعايت دل كند كه در خاطرش چيزى درنيايد و اگر درآيد رفع آن را بتضرع و ابتهال از خداوند طلب نمايد و باز مشغول شود و گاهى مشغول دعاها باشد مثل دعاى پانزده مناجات و گاهى متوجه ذكر يا اللّه شود و مىبايد ملاحظه نمايد و بداند كه حق سبحانه و تعالى همه جا حاضر است نه بعنوان آنكه جسمى تصور نمايد خداوند خود را خواه جسمى لطيف و خواه جسمى كثيف ، بزرگش داند نه بزرگ جسمانى و نه كوچكش داند به كوچكى جسمانى ، حاضرش داند نه بحضور جسمانى و نه غايبش داند بغيب جسمانى كه اعظم حجب اعتقادات فاسده است و از لوازم بشريت است « 1 » كه آدمى خداوند خود را جسم نداند چنان كه روح نه در بدنست و نه خارج بدن نه بزرگست و نه كوچك و نه سياه است و نه سفيد پس مىبايد ذات مقدس خداوند خود را حاضر داند نه از قبيل حضور جسمانيات و نه روحانيات چون چيزى هرچند اقوى است رفيع‌تر است و بااين‌همه تنزه كه حق سبحانه و تعالى دارد نهايت قرب ببندگان دارد و  أَقْرَبُ إِلَيْهِ مِنْ حَبْلِ الْوَرِيدِ  است و مدبر و مربى او است انواع مكوّنات را\r\nو به اين نحو ذكر كردن و خداوند خود را حاضر دانستن و در هر ذكر او را ياد كردن و دل را متوجه او ساختن و ذكر را از دل كردن به اندك زمانى ترقيات عظيمه حاصل مىشود و آنچه اين فقير تجربه كرده‌ام فتح ابواب در ده روز شده است و در حين اربعين تمام چيزها ظاهر شده است كه وصف نمىتوان كرد و ليكن شياطين جن و انس ممانعتهاى عظيمه مىكنند و چون هرچند راه نزديك‌تر است ممانعت ايشان عظيم‌تر است و لهذا شياطين در مباحات متعارفه هرگز ممانعت نمىكنند بلكه معاونت مىنمايند و هركه متوجه اين راه شد هزار وجه مىگويند كه اين خوب نيست و\r\n\r\n\r\n","description":"","footnote":"\r\n( 1 ) - كذا .\r\n","page_name":" 622 ","page_number":724},
  {"content":"\r\n\r\nتحصيل علم واجبست و اوقات ضايع مىشود چنانچه اگر خواهد تصدقى خالص از جهت خدا كند هزار وجه از ممانعت دارند و اگر خواهد چيزى باطل صرف نمايد هزار وجه در تحسين او مىكوشند و مجاهده همين معنى دارد كه بر نفس دشوار است و بر شياطين دشوارتر پس مىبايد كه مبتدى هرچند كه ايشان معارضه نمايند او نيز بجناب اقدس الهى متوجه شود ايشان را بسهام لا حول و لا قوة الا بالله العلى العظيم از خود دور نمايد تا آنكه به مرتبه محبت فايز شود و ديگر معارضه كم شود در اوقات صلاة مىبايد كه همه با حضور قلب باشد و آيات و اذكار و دعوات را بفهمد و دل را با خداوند تعالى داشته باشد كه مطلب عظيم از اين مجاهدت اينست كه نمازهاى او همه با حضور قلب شود و لمحه‌ئى كه شياطين خاطر را بجاى ديگر مىبرند باز تدارك كند و خود را متوجه سازد و متوسل بجناب احديت شود تا به مرتبه محبت برسد و از آن مشقت نماز بالكليه بر طرف شود چنان كه سيد المرسلين مىفرمايد .\r\nارحنا يا بلال فقرة عينى فى الصلاة\r\n. مجملا تا كسى به مرتبه محبت فايز نشود نه اسلام دارد و نه ايمان و نه نمازش مقبولست و نه ساير عبادات و نه تصور كنى كه كتب حكمت خواندن منافات ندارد با راه خدا بلكه از حجب ظلمانيه است كه ضد صريح اين راه است و همچنين كتب كلاميه و معارضات و محاورات لهذا ممانعت عظيمه « 1 » در نهى از همه وارد شده است و اصلا از دلايل آنها ايمان زياده نمىشود بلكه آنست كه ايمان فطرى كه حقتعالى به او عطا فرموده است زائل مىشود و يك شبهه تأثيرش بيشتر از هزار برهانست و زيادتى ايمان و ايقان به رياضت مىشود بقانون شريعت مقدسه و نصوص قرآنيه و حديثيه پس اگر معارضات نفس و شيطان بكثرات و جلوات و تضرعات كم نمىشود استعانت جويد به تضرعات و توجهات مقربان كه در اين راه هستند .\r\nوفات مولانا در روزگار شاه سليمان صفوى اتفاق افتاد رحمة اللّه عليه\r\n\r\nجمال الدين عبد الرزاق\r\nمقدم شعراى عراق و در فضل و كمال مشهور آفاق بود و در قصيده‌گوئى قصب السبق از سخنوران زمان مىربود و در\r\n\r\n\r\n","description":"","footnote":"\r\n( 1 ) - نسخه : متابعت عظيمه\r\n","page_name":" 623 ","page_number":725},
  {"content":"\r\n\r\nعهد سلطان محمد خوارزمشاه بوده معاصر ابو الفضائل خاقانى شيروانيست و پايهء خود را بلندتر از وى مىدانسته و اين دور از سخندانى است اما بر انواع سخن قادر و بر دقايق آن قاهر است اين ابيات از او است\r\nنظم :\r\n الحذر اى غافلان زين وحشت‌آباد الحذر * الفرار اى غافلان زين ديو مردم الفرار\r\nاى عجب دلتان نه بگرفت و نشد جانتان ملول * زين هواهاى عفن وين آبهاى ناگوار\r\nعرصهء نادلگشا و بقعهء نادلپذير * فرقهء ناسودمند و شربتى ناسازگار\r\nمرگ در وى حاكم و آفات در وى پادشاه * ظلم در وى قهرمان و فتنه در وى پيشكار\r\nامن در وى مستحيل و عدل در وى ناپديد * كام در وى نادر و رحمت در او ناپايدار\r\nماهرا ننگ محاق و مهر را نقص كسوف * خاك را عيب زلازل چرخ را رنج دوار\r\nمهر را خفاش دشمن شمع را پروانه خصم * جهل را در دست دار و عقل را در پاى خار\r\nنرگسش بيمار بينى لاله‌اش دل سوخته * غنچه‌اش دلتنگ يا بى و بنفشه سوگوار\r\nشير را از مور صد زخم اينت انصاف جهان * پيل را از پشه صد رنج اينت عدل روزگار\r\nاز پس قصد من و تو موش همدست پلنگ * از پى قتل من و تو چوب و آهن گشته يار\r\nاى تو محسود فلك هم آز را گشتى اسير * وى تو مسجود ملك هم ديو را گشتى شكار\r\nزير تو گرد است و دود بگريز از ميان * پيش از آن كز دود و گردت ديدگان گردد فكار\r\nتو چنين بىبرگ در غربت به خوارى تن زده * وز براى مقدمت روحانيان در انتظار\r\nدر گشاده بار داده خوان نهاده بهر تو * تو چنين اعراض كرده از همه بيگانه‌وار\r\nخوشدلى خواهى نه بينى در سر چنگال شير * عافيت خواهى نيابى در بن دندان مار\r\nچند سختى با برادر اى برادر نرم شو * تا كى آزار مسلمان اى مسلمان شرم دار\r\nبودهء يك قطره آب و مىشوى يك‌مشت خاك * در ميانه چيست اين آشوب و چندين كارزار\r\nقوت پشه ندارى جنگ با پيلان مجوى * همدم مورى نئى پيشانى شيران مخار\r\nلقمهء از شير مرگ و زين پلنگان يك جهان * قطرهء از بحر قهر و زين نهنگان صد هزار\r\nاز تو مىگويند هر روزى دريغا جور دى * از تو مىگويند هر سالى عفا اللّه ظلم پار\r\nروىها گشتت بو العباس و دلها بو لهب * زانكه سرها ذو الخمار است و زبانها ذو الفقار\r\nظلم صورت در نبندد در قيامت ورنه من * گفتم اينك شد قيامت نقد و دوزخ آشكار \r\n\r\n","description":"","footnote":"","page_name":" 624 ","page_number":726},
  {"content":"\r\n\r\nدر رستخيز روز قيامت گويد\r\n چو درنوردد فراش امر كن فيكون * سراى پرده سيماب رنگ آينه‌گون\r\nمخدرات سماوى تتق براندازند * بجا نماند اين هفت قلعه مدهون\r\nنه كله بندد شام از حرير غاليه‌رنگ * نه حله پوشد صبح از نسيم سقلاطون\r\nعدم بگيرد ناگه عنان دهر شموس * فنا درآرد در زير زان جهان حرون\r\nفلك بسر برد او را ز شغل كون و فساد * قمر بسر برد او را ز  « عادَ كَالْعُرْجُونِ » \r\nمكونات همه داغ نيستى گيرند * كسى نماند از ضربت زوال مصون\r\nنه صبح بندد بر سر عمامه‌هاى قصب * نه شام گيرد زربفت حله اكسون\r\nچهار مادر كون از قضا شوند عقيم * بصلب هفت پدر در سلاله گردد خون\r\nز روى چرخ بريزد قراضه‌هاى نجوم * ز زير خاك برافتد ذخاير قارون\r\nچهار قابله شش ما شطه سه طفل حدوث * سبك گريزند از رخنه عدم بيرون\r\nطلاق جويند ارواح از مشيمهء خاك * از اينكه كفو نباشند اين شريف آن دون\r\nنه خاك تيره بماند نه آسمان لطيف * نه روح قدس بماند نه نجدى ملعون\r\nبنفح صور شود مطرب فنا موسوم * برقص و ضرب و بايقاع كوهها مأذون\r\nهمه زوال پذيرند جز كه ذات خدا * قديم و قادر وحى و مدبر و بىچون\r\nچه خطبه لمن الملك بر جهان خواند * نظام ملك ازل با ابد شود مقرون\r\nندا رسد سوى اجزاى مرگ فرسوده * كه چند خواب فنا گر نخورده‌ايد افيون\r\nبرون جهند ز كتم عدم عظام رميم * كه مانده بود به مطمورهء عدم مسجون\r\nهمىگرايد هر جزو سوى مركز خويش * كه هيچ جزو نگردد ز ديگرى مغبون\r\nعظام سوى عظام و عروق سوى عروق * جفون بسوى جفون و عيون بسوى عيون\r\nهمه مفاصل از اجزاى خود شود مجموع * همه قوالب از اعضاى خود شود مشحون\r\nچه دردمند به ناقور لشكر ارواح * چه خيل نحل شود منتشر سوى هامون\r\nبقصر جسم درآرند باز هودج روح * سواد قالب بار دگر شود مسكون\r\nپس آنگهى به ثواب و عقاب حكم كنند * بحسب كرده خود هركسى شود مرهون \r\n\r\n","description":"","footnote":"","page_name":" 625 ","page_number":727},
  {"content":"\r\n\r\n يكى به حكم ازل مالك نعيم آيد * يكى بسبق قضا هالك عذاب الهون\r\nهرآن‌كه معتقدش نيست اين بود جاهل * و گر حكيم ارسطالس است و افلاطون \r\nو له ايضا فى الرباعيات\r\n در راه دلم ز عشق تو صد دام است * اميد من سوخته دل بس خام است\r\nآن را كه توئى يار چه بىيار كس است * و آن را كه توئى دوست چه دشمن كام است \r\nرباعى\r\n در هجر تو گفتم كه ز جان مىترسم * وصل آمده و من همچنان مىترسم\r\nآنگه ز زبان دشمنان ترسيدم * امروز ز چشم دوستان مىترسم \r\n\r\nعلى بن سهل بن الازهر\r\nكنيت او ابو الحسن و از طبقه ثانيه و از قدماى مشايخ آن ديار بود و ارادت خود را بمحمد بن يوسف بناء درست مىنمود از اقران سيد الطايفة شيخ جنيد بود و ميان ايشان مكاتب و رسالت روى نموده و با ابو تراب نخشبى صحبت داشته وى را رياضات عجيبه بوده گاه بودى بيست شبانه روز اكل و شرب تناول نفرمودى و تمام شب را بايستادى و دست تضرع بدرگاه بىنياز گشادى اين رياضات بعد از آن بود كه در تنعم نشو و نما نموده چه او از ابناى دولت و ثروت بوده\r\nوى فرموده است التصوف التبرى عمن دونه و التخلى عمن سواه يعنى تصوف بيزار شدنست از هركه غير او است و تهى شدن از هرچه غير او است .\r\nجمعى از وى سؤال نمودند از حقيقت توحيد وى فرمود كه توحيد بفهم قريبست و از تحقق دور زيرا كه تحقق توحيد گاهى پيدا شود كه قوه مدركه از وى تهى گردد و اين متعسر است و ديگر گفت محبوب ما حكم آفتاب دارد در اينكه روشنى و اثر وى نزديكست اما رسيدن بذات وى محال .\r\nو هم وى فرموده است كه روا نيست اين طايفه را پيش ما محتاج و درويش خوانند كه ايشان توانگرترين مردمانند زيرا كه هركه بغنى مطلق توكل نمود و بدرگاه حق سبحانه و تعالى بود وى توانگر است و هركه بزخارف دنياى فانى حريص\r\n\r\n","description":"","footnote":"","page_name":" 626 ","page_number":728},
  {"content":"\r\n\r\nگرديد و به جهت تحصيل آن بدر مخلوق دويد وى محتاج‌ترين مردمانست اگرچه او پادشاه زمانست .\r\nمنقولست كه عمرو بن عثمان مكى را در مكه معظمه سى هزار درهم قرض برآمد و به جهت اداى قرض عزيمت اصفهان كرد و نزد على بن سهل رفت و على مطلب او را معلوم نموده بىآنكه معلوم عمرو شود مبلغ مذكور را به مكه فرستاد و او را از بند قرض آزادى داد آنگاه عمرو را بنواخت و به مكه روان ساخت عمرو با دل پرانديشه روان گرديد چون به مكه معظمه رسيد دريافت كه على بن سهل قرض او را اداء نموده و بند تفرقه كه در خاطر او است گشوده است\r\nكان على بن سهل يقول ليس موتى كموت احدكم انما هو دعاء و اجابة ادعى فاجيب فكان كما قال كان يوما قاعدا فى جماعته فقال لبيك و وقع ميتا .\r\n\r\nشيخ نجم الدين عبد الله بن محمد\r\nآن جناب مريد شيخ ابو العباس مرسى بوده و سالهاى فراوان در مكه معظمه مجاورت نموده مناقب آن جناب بسيار و كرامات آن حضرت بيشمار است ، به خط يكى از اكابر خراسان يافته‌اند كه در تاريخ هفتصد و سه به سعادت زيارت حرم شريف مشرف شدم و در آن وقت شيخ حرم محترم شيخ نجم الدين بود به خدمت وى گاهى مىرسيدم روزى از من پرسيد كه اين حديث بتور رسيده است كه « بدلاء امتى اربعون اثنىعشر فى العراق و ثمانية عشرون فى الشام » گفتم رسيده است امام را مشگلى است كه چون اين طايفه همى در شام و عراق مىباشند شيخ فرمود كه حضرت رسالت پناه جميع عالم را دو قسمت فرموده است نصف شرقى و نصف غربى از عراق نصف شرقى خواسته است و از شام نصف غربى ، پس عراق فرموده عراق و خراسان و هند و سند و توران و تركستان و ساير بلدان در عراق داخل است ، و شام و غير آن چون بلاد مصر و مغرب همه در شام داخل است . ناقل نوشته كه در اين وقت در خاطر من افتاد كه از حال خواجه قطب الدين يحيى نشابورى سؤال نمايم قبل از آنكه سؤال كنم فرمود كه خواجه قطب الدين يحيى يكى از آن دوازده تن است كه در عراقند .\r\n\r\n","description":"","footnote":"","page_name":" 627 ","page_number":729},
  {"content":"\r\n\r\n\r\nكمال الدين اسماعيل بن جمال الدين عبد الرزاق\r\nبمضمون\r\n« الولد سر ابيه »\r\nبفضل و هنر مشهور و بر استادى بين الشعراء مذكور است از معاريف دانشوران و افاضل سخنوران بوده بانواع سخن قادر و در اكثر علوم ماهر بود به سكه از او مضامين غريب و افكار « 1 » بديع ظهور نموده وى را خلاق المعانى گفته‌اند آنچه گفته‌اند سزاست و اشعار و ابياتش شاهد مدعا .\r\nدر هنگام قتل عام به حكم اوكتاى قاآن به علت مطالبه مال در سنه ششصد و سى و پنج در زير شكنجه درگذشت و در همان ولايت مدفون گشت منقولست كه در وقت شهادت اين رباعى را گفته .\r\nرباعى :\r\n دل خون شد و شرط جانگدازى اينست * در حضرت او كمينه بازى اينست\r\nبااين‌همه هيچ دم نمىيارم زد * شايد كه ترا بنده‌نوازى اينست \r\nو اين اشعار آبدار از اوست\r\nغزل :\r\n دلا بكوش كه باقى عمر دريابى * كه عمر باقى از اين عمر بر گذر يا بى\r\nتو گر ز خويش برآئى و در جهان گردى * اگرچه عرش مجيد است مختصر يا بى\r\nز هرچه جستن او مىكند تو را مشغول * فراغت تو از آن بهتر است گر يا بى\r\nبهر زه بانگ چه دارى كه دردمند نئى * تو درد جوى كه درمانش بر اثر يا بى\r\nچه شير مادر خون پدر حلال كنى * به گاه كينه اگر دست بر پدر يا بى\r\nچنان بعالم صورت دلت برآشفته است * كه گر بعالم معنى رسى نمىيابى\r\nچو مطمح نظر تو جهان قدس بود * وجود را همه خاشاك رهگذر يا بى\r\nبه‌پاى فكر نظر كن در آفرينش خويش * بسا غنيمت آن كاندرين سفر يا بى\r\nكشيده دار بدست ادب عنان نظر * كه فتنهء دل از آمد شد نظر يا بى\r\nطواف قبله دل كرد صورت معنى * چو آن‌قدر طلبى لايق آن‌قدر يا بى\r\nترا بملك ابد تهنيت كنم روزى * كه تو بميرى و از خويشتن ظفر يا بى\r\nبذوق تو سخن حق اگرچه تلخ بود * فروبرش كه از او لذت شكر يا بى\r\nبدين رهى كه تو گم كرده‌اى طريق نجات * ز پيروى بزرگان راه دريابى \r\n\r\n\r\n","description":"","footnote":"\r\n( 1 ) - نسخه : ابكار\r\n","page_name":" 628 ","page_number":730},
  {"content":"\r\n\r\n از اين بزرگان امروز در زمانه يكيست * كه مثل او نه همانا ببحر و بر يا بى\r\nشهاب دين عمر سهروردى آن رهرو * كه از مهالك « 1 » آن پير برحذر يا بى \r\nو له ايضا فى الرباعيات\r\n درديست اجل كه نيست درمان او را * بر شاه و وزير هست فرمان او را\r\nشاهى كه به حكم دوش كرمان مىخورد * امروز همىخورند كرمان او را \r\nرباعى\r\n گل خواست كه چون رخش نكو باشد و نيست * چون دلبر من به رنگ و بو باشد و نيست\r\nصد روى فراهم آورد هر سالى * باشد كه يكى چه روى او باشد و نيست \r\nرباعى\r\n وقت است كه باز بلبل آشوب كند * فراش چمن ز باد جاروب كند\r\nگل پيرهن دريدهء خون‌آلود * از دست رخ تو بر سر چوب كند \r\nرباعى\r\n خورشيد اگرچه در جهان فرد بود * ز آمد شدنش دلى پر از درد بود\r\nهم وقت برآمدن دمش سرد بود * هم وقت فروشدن رخش زرد بود \r\nرباعى\r\n برخيز مخور غم ز جهان گذران * بنشين و دمى به شادمانى گذران\r\nدر طبع جهان اگر وفائى بودى * نوبت به تو خود نيامدى از دگران \r\nرباعى\r\n گر بازآئى دلم به من بازآرى * هوشم بسر و روان بتن بازآرى\r\nجانى كه ز تن رفته اگر راى كنى * از نيم نازش به يك‌سخن بازآرى \r\nرباعى\r\n هر دم ز دمى به جورم آهنگ كنى * تا چون دهن خويش دلم تنگ كنى\r\nتو سنگ زنى بر سر و من شكر كنم * من بوسه زنم بر لب و تو جنگ كنى \r\n\r\n\r\n","description":"","footnote":"\r\n( 1 ) - نسخه : مسالك\r\n","page_name":" 629 ","page_number":731},
  {"content":"\r\n\r\n\r\nحكيم ناصر خسرو علومى\r\nحكيم بىمانند و داناى پايه‌بلند بوده و حقيقت احوال خود را حسبا و نسبا در رساله‌ئى تحرير نموده و در آن وقايع خود را بطريق اجمال بيان فرموده است چون كمياب و عزيز الوجود است لاجرم بنگارش آن اقدام مىنمايد صورت آن رساله اينست :\r\nاما بعد چنين گويد كمترين خلق اللّه ناصر بن خسرو بن حارث ابن عيسى بن حسن بن محمد بن على بن موسى الرضا عليه آلاف التحية و الثناء كه در ريعان عمر مشغول بودم به تحصيل علوم و كمالات تا مشرف بحفظ كتاب الهى و سر تنزيلات سماوى كه نازل گرديده است بر پيغمبر ما در سن نه سالگى شدم و بعد از آن مدت پنج سال ديگر بعلم لغت و صرف و نحو و عروض و قافيه مشغول گشتم و سه سال ديگر تتبع نجوم و هيئت و رمل و اقليدس و مجسطى نمودم و از هفده سالگى تا پانزده سال ديگر اوقات بعلم فقه و تفسير و اخبار و ناسخ و منسوخ و وجوه مختلفه مصروف داشتم و جامع كبير و سير كبير را كه تصنيف كرده است امام اعلم و زكى اقدم محمد بن الحسن شيبانى و كليات مسائل را كه فرموده است جدم حضرت على بن موسى الرضا و تصنيف امام رضا و تصنيف محمد شيبانى و نسخ متداوله بسيار از كتب فقه و اخبار خوانده‌ام و قريب هفده تفسير بعضى به تلمذ و برخى به مطالعه گذشتم و در سن سى و دو سالگى زبان اصحاب هر سه كتاب يعنى تورات و انجيل و زبور آموختم و اين سه كتاب را بفضلاء آن مذاهب درس گفتم و مدت شش سال ديگر درين كتابها فكر كردم و بعد از رسوخ در ايمان و اسلام و شرايع بتهذيب باطن مشغول شدم و بمنطق اكبر و حكم جاماسبى و الهى و طبيعى و قانون اعظم و طب و رياضى و شكل صددرصد كه جد بزرگوارم حضرت امير المؤمنين در روز قلع در خيبر حق سبحانه و تعالى او را حاصل نموده و در سن چهل سالگى تسخيرات و طلسمات و نيرنجات و آنچه به آنها تعلق دارد از اول تا به آخر همه را فراگرفتم و كتاب قسطاى لوقا كه از حضرت عيسى شنيده بود كشف نمودم و به حقيقت آن رسيدم .\r\nو بعد از آن به خاطرم رسيد كه در دنيا هيچ دقيقه از دقايق نمانده كه بر من ظاهر\r\n\r\n","description":"","footnote":"","page_name":" 630 ","page_number":732},
  {"content":"\r\n\r\nشده آنگاه به‌واسطه گردش روزگار و اختلاف ليل و نهار بمصر افتادم و بامر وزارت پادشاه مشغول شدم و به جائى خطير و مالى كثير و اعوان بسيار و خدم بيشمار رسيدم در آن زمان مرا تعلق نزد پسر پادشاه به هم رسيده بود و تسخير او كرده بودم به نوعى كه در هيچ‌وقت از مطالعه نسخه ملاطفت و التفات محو نبودم و مضمون اين مقال بمسامع آن سپهر اقبال مىرسانيدم\r\nرباعى :\r\n ما عشق ترا به يادگار آورديم * بر خاك تو عجز و انكسار آورديم\r\nناگاه غمت در دل ما كرد نزول * جان پيش رهت بهر نثار آورديم \r\nو در آن ايام عزت زياده از حد نزد آن پادشاه يافتم و در امور ملكى و مالى صاحب اختيار گشتم به‌غايتى كه علماء و فضلاء همگى بر من حسد بردند و در غيبت من مرا به نزد ملك بكفر و زندقه نسبت كردند و بر قتل من فتوى نوشتند و كتاب من كه در فقه تصنيف كرده بودم و آن كتاب موسوم است به مستوفى بسوختند و ملك مصر از سخن ايشان از جاى درآمده انقياد راى باطل ايشان نموده قصد من كردند پسرش كه نزد من چيزى مىخواند و شاگردى من مىكرد مرا از اين معنى خبردار ساخت\r\nالقصه كار به جائى رسيد كه در شب تيره و تاريك از جمله موالى و اعيان و خدم و حشم و اسباب سلطنت دل برداشته با برادر كهتر خود ابو سعيد بن خسرو علوى با دل حزين و خاطر اندوهگين بىزاد و راحله از شهر مصر بيرون آمدم و توكل بر علام ضماير كرده راه مىپيمودم تا آنكه ببغداد رسيدم و در زمان دولت القادر باللّه به وزارت اختصاص به هم رسانيدم و مرتبه‌ام اضعاف مرتبه اول گرديده در جميع امور ملكى و مالى او دست تصرف من قوى گشت و بعد از مدتى مرا بديار ملاحده يعنى قلاع جيلان و نواحى آن به رسالت فرستاد چون با برادرم ابو سعيد به گيلان رسيدم ملك ملاحده كه سابقا خواهان و جوياى من بود و با خليفه ضمنا ياغى و در مقام خلاف و من از اين معنى غافل بودم چون بديار او رسيدم و پيغام خليفه بگذاردم اول نام مرا پرسيد گفتم ناصر است و وزير خليفه‌ام پرسيد كه كدام ناصر از سؤال او سخت بترسيدم و بخلاف آنچه مطلب او بود جواب گفتم و اين پادشاه ملاحده شخصى بود زيرك و عاقل و پرفهم و نيكوروى و خوش‌خوى گفت تو پسر خسرو علوى نيستى ؟ جواب\r\n\r\n","description":"","footnote":"","page_name":" 631 ","page_number":733},
  {"content":"\r\n\r\nگفتم او مرد حكيم دانشمند است او را به رسالت چه‌كار گفت بر سيماى حكيمانى ، هيچ چيز از حكمت مطالعه كرده‌اى ؟ گفتم خالى از حكمى نخواهم بود فرمود كتابى آوردند مرا گفت اين از جمله تصنيفات ناصر خسرو است و هيچ‌كس از علماء قادر بر تحقيق معانى اين كتاب نمىتوانند بود بارى تو نظر كن چون كتاب برگرفتم و نگاه كردم ديدم كتابى بود كه منطق الهى را جمع آورده او را اكسير اعظم نام كرده بودم مرا گفت مسأله‌اى از وجود واجب براى من بيان كن من از آن كتاب مسئله چند اداء نمودم به من گفت مگر تو اين كتاب را خوانده‌اى ؟ گفتم نخوانده‌ام اما اين سهل است .\r\nما در اين سخن بوديم كه ناطوس مغربى كه در نزد من در بابل شاگرد بود در آن انجمن حاضر شد چون چشمش به من افتاد نعره‌اى بزد و بىهوش شد رئيس ملاحده از اين حالت در تعجب افتاد چون بعد از زمانى ناطوس به هوش آمد پادشاه از او پرسيد كه اين چه كس است كه تو را از وى اين حال پيش آمد ناطوس گفت اى شهريار اين حكيم ناصر خسرو علويست چون رئيس ملاحده اين سخن را بشنيد بر خاسته مرا در كنار گرفت و دست مرا بوسيده گفت الحمد للّه كه طالب بمطلوب و عاشق بمعشوق رسيد بعد از آن پرسيد كه اين شخص كيست گفتم اين برادر من ابو سعيد خسرو علوى است او را نيز مراعات بسيار كرده بعد از فراغت از صحبت و گفتگو مكتوب خليفه را بوى دادم چون آن را مطالعه نمود مخالفت و عصيان ظاهر ساخت من از آن متفكر و آزرده خاطر گشتم اما هيچ نتوانستم گفت در همان روز جميع امور ملكى و مالى را به من بازگذاشت و به نوعى با من سلوك پيش گرفت كه شرح نتوانم كرد چون مدت غيبت من بدور و دراز كشيد خليفه رسول ديگر فرستاده تا حقيقت احوال من دريابد چون رسول خليفه اداى رسالت نمود پادشاه ملاحده گفت ما تو را انقياد نخواهيم نمود و حكيم ناصر خسرو را نيز به خدمت تو نخواهيم فرستاد چون رسول خليفه بازگشت و خليفه را از آن حالت آگاهى داد به‌غايت آزرده گشت اما علماء و فضلاء و حكماء خوشحال شدند و خليفه چون ديد حكيم بازنيامد قرار به آن داد كه مرتبهء ديگر كس نزد پادشاه ملاحده فرستد چون مدتى برآمد من از ملك ملاحده بگريختم پادشاه جماعتى از عقب من فرستاد تا مرا گفته آوردند بندم\r\n\r\n","description":"","footnote":"","page_name":" 632 ","page_number":734},
  {"content":"\r\n\r\nنموده گفت اى پسر خسرو علوى من ترا سالها مىخواستم بجان طالب تو بودم اكنون كه فلك ترا بدست من انداخته به‌هيچ‌وجه مفارقت ممكن نيست مگر بموت ، و من دو سال در حبس بودم و همان وزارت او با من بود و پسران او نزد من چيز مىخواندند و بسيارى از حكمت و نجوم و ساير علوم را تحصيل كردند روزى ملك ملاحده مرا طلب كرد و گفت اى حكيم فاضل تفسيرى مىخواهم از براى من به قرآن بنويسى من كلام الهى را به نوعى تاويل كرده كه موافق مذهب ايشان بود و در اتيان آن امر مجبور بودم و از خوف تلف نفس خود بنا بر خصت شرع شريف آن تفسير را نوشتم و حق سبحانه و تعالى اعتقاد و اخلاص ضمير مرا مىداند پس آن پادشاه نسخه آن را به اطراف و اكناف عالم فرستاد و علماء و فقهاء آن روزگار آن كتاب را مطالعه نمودند و مرا بكفر و زندقه نسبت مىكردند و بر من نفرين و لعنت مىنمودند و عجب از ايشان كه نظر به رخصت شرع شريف نفرمودند و از مسئله غافل گشتند و خداى تعالى و تقدس بر حال من مطلع است كه بصحبت او راضى نبودم و مصاحبت من با او نبود مگر از روى ترس و ضرورت .\r\nچون در ميان ايشان عالمى نبود كه با او صحبت توان داشت دلگير و آزرده خاطر بودم تا آخر پرسيدم كه در مملكت شما هيچ‌كس هست كه با او صحبتى توان داشت گفتند آرى در اين حوالى بزرگوارى است كه او را فارابى گويند اگر او را طلب نمائى فىالجمله از آن دلگيرى خلاصى يا بى من چون اين سخن بشنيدم از ملك التماس حضور او كردم پادشاه كس بطلب او فرستاد بعد از چندگاهى خبر آوردند كه بجوار رحمت ايزدى پيوسته است از اين رهگذر بسيار اندوهگين گشتم زيرا كه از آن‌طور جائى آن‌طور دوستى غنيمت بود القصه بطريق اضطرار در ميان ايشان مىبودم تا روزى برادرم ابو سعيد گفت اى برادر چرا از علم روحانيان كه به روزگار تحصيل كرده‌اى دور مانده‌اى طلسم اعظم بساز و روحانيان را بخوان و شر اين كافر را از خود دور گردان بفكر دور و دراز افتادم و سخن او را قبول كردم بعد از آن به خدمت ملك آمدم و گفتم ايها الملك برادر مرا در جميع امور مهارتى تمام است اميدوارم كه وزارت و رتق و فتق امور دولت را از من بازگرفته به او تفويض فرمائى تا من به دعاى تو\r\n\r\n","description":"","footnote":"","page_name":" 633 ","page_number":735},
  {"content":"\r\n\r\nمشغول بوده نشر علوم مىكرده باشم رئيس ملاحده گفت اين منصب از آن تست از هركه خواهى بگير و به هر كه خواهى بده من شغل وزارت را به برادرم ابو سعيد گذاشتم و خود به دعوت روحانيان مشغول شدم چون روحانيان را مسخر كردم حاجت خود را عرض نمودم و التماس كردم كه مرا در اين دو روز از شر اين ظالم خلاصى دهيد يكى از روحانيان گفت اگر فرمان دهى اين لحظه او را هلاك كنم گفتم نه بيمارش كن تا بتدريج از هم بگذرد « 1 » و هيچ‌كس را ظن بدى در حق من نباشد آنگاه مدت بيمارى او را به بيست و پنج روز قرار دادم در همان روز حالت او متغير شد در ساعت مرا طلبيد و گفت نظر كن كه علاج اين مرض چيست و اين چه بيماريست گفتم دو سه روز صبر مىبايد كرد تا مرض تشخيص يابد چون دو سه روز بگذشت باز مرا طلب كرده گفت نظر كن تا معلوم شود كه اين مرض از چيست تامل كردم و گفتم كه من حقيقت اين بيمارى را نمىدانم و مثل اين مرض هرگز نديده‌ام پس فرمود تا جميع اطبا را حاضر كردند و علاج اين بيمارى را نتوانستند نمود چون وقت مرگ نزديك شد روحانى به نوعى او را حركت داده كه از هيبت آن مدهوش شد چون به هوش آمد مرا طلب نمود از او سخت ترسيدم زيرا كه هلاك آدمى كاريست خطير چون نزديك او رفتم گفت اى پسر خسرو علوى دانستم كه تو مرا كشتى و اين بيمارى من نيست مگر از تو و تسخير تو مر روحانيان را حواله كردى ايشان را بر من تا كار به اينجا رسيد بعد از آن گفت من تو را و شرف علم تو را دوست مىدارم و به تو هيچ آزارى نمىرسانم اگر راست گفتى و اگر دروغ گفتى برخيز و از مملكت من بيرون رو كه بعد از من تو را هلاك كنند اى پسر خسرو علوى من معامله ترا و خود را به خداى واگذاشتم آنگاه از نزد او بيرون آمدم و ترسان و لرزان به خانه رفتم و برادر خود ابو سعيد را طلب كردم و گفتم اين ظالم كشته شد و ما را بايد امشب از اين شهر بيرون رفت چون شب درآمد يكى از روحانيان را گفتم كه زبان او را بگير تا سخن نگويد روحانى زبان او را بگرفت و بعد از آن به خاطرم بگذشت كه چون روز شود به حيله و تدبير از شهر بيرون رويم چون روز شد به خدمت پسر ملك رفتم و گفتم در صحراهاى دمشق\r\n\r\n\r\n","description":"","footnote":"\r\n( 1 ) - كذا\r\n","page_name":" 634 ","page_number":736},
  {"content":"\r\n\r\nگياهيست كه اين مرض را علاج است اگر فرمان دهى من بروم و آن گياه را بياورم پسر ملك رخصت داده آنچه از ضروريات در كار داشتم برداشتم و باتفاق برادر خود بيرون آمديم چون اين سخن را علماء و فقهاء ايشان شنيدند به خدمت پسر ملك رفتند و گفتند حكيم ناصر را مگذار برود كه ملك را او كشته و بالفعل گريخته مىرود پسر ملك گفت چگونه نگذارم و حال آنكه بطلب دواى مرض ملك مىرود عاقبت سيصد نفر همراه من كردند و مرا با برادر رخصت دادند چون بيست فرسنگ از شهر دور شديم شبى در قبرستان فرود آمديم ابو سعيد نزد من آمده گفت چرا بمريخ التجا نمىبرى تا اين جماعت را دفع كند روز ديگر بمريخ التجا بردم چون شب شد مريخ فرود آمده تمام آن ملحدان را بقتل آورد به نوعى كه يك نفر نماند كه خبر بيرون برد .\r\nالقصه بعد از مشقت بسيار به نشابور رسيديم و با ما شاگردى بود حكيم و فاضل و دانشمند و در تمام شهر نشابور هيچ‌كس ما را نمىشناخت آمديم در مسجد قرار گرفتيم در اثناى سير و طواف در شهر بر هر مسجد و مدرسه و مجمعى كه مىگذشتيم مرا لعنت مىكردند و بكفر و زندقه نسبت مىدادند و شاگرد من از اعتقاد خلق نسبت به من خبرى نداشت روزى در بازار مىگذشتم شخصى از اهل مصر مرا ديد و بشناخت نزد من آمده گفت ناصر خسرو نيستى و اين ابو سعيد برادر تو نيست من از ترس دست او را بگرفتم و به حرفش مشغول ساختم و به منزل آوردم و گفتم سىهزار مثقال طلا بستان و اين راز آشكارا مكن آن شخص راضى شده در حال روحانى را گفتم تا وجه را حاضر ساخته به او دادم و از منزل خود بيرون كردم پس با ابو سعيد به بازار آمدم و بدر دكان موزه‌دوزى رسيدم موزه خود را دادم تا مرتب كند و از شهر بيرون رويم ناگاه از طرف بازار غوغا برخاست و موزه‌دوز بر اثر آن روان شد و بعد از ساعتى بازگشته پاره گوشتى بر سر درفش كرده من سؤال كردم چه غوغا بود و اين چه گوشت است موزه‌دوز گفت همانا در اين شهر از جمله شاگردان ناصر خسرو شخصى پيدا شده بود با علماء اين شهر مباحثه كرده فقهاء قول او را انكار داشته هريك بقول معتمدى تمسك مىجويند وى از اشعار ناصر خسرو شعرى بر طبق مطلب خود مىخواند فقهاء\r\n\r\n","description":"","footnote":"","page_name":" 635 ","page_number":737},
  {"content":"\r\n\r\nقول او را انكار كرده از جهت ثواب او را پاره‌پاره كرده و من پاره‌اى از گوشت او را به جهت ثواب بريدم من چون احوال تلميذ خود را يافتم تاب در من نمانده موزه‌دوز را گفتم موزه به من ده كه در شهرى كه شعر ناصر خسرو را خوانند نمىتوان بود موزه را گرفتم و با برادر خود از نشابور بيرون آمدم و اندوه و حيرت بر من غلبه كرده و هميشه در كوهها و بيابانها با برادر خود مىرفتم تا كسى از احوال من مطلع نگردد\r\nتا بعد از قطع منازل به بلدهء بدخشان رسيدم و به خدمت فخر آل رسول عيسى بن اسد علوى ملك بدخشان مشرف گشتم و او مرا اعزاز زياده از حد مىكرد و روز بروز نوازش مىافزود تا به مرتبه وزارت رسيده در آن ولايت احوالم بهتر از اول گرديد مصر و بغداد از خاطرم محو شد و آن كتابى كه بفرموده ملك ملاحده نوشته بودم به آن ديار رسيد حكيم نصر اللّه ساورى مردى بود فاضل و دانشمند در آن ديار بكرامات مشهور و معروف و مردم آن ديار اكثر بمذهب اهل بيت بودند مگر نصر اللّه كه در تسنن تعصب داشت و مع هذا بنا بر رفعت جاه و مرتبه با من عداوت مىنمود القصه به خدمت ملك رفت و بر آن كتاب مستند شده بر قتل من فتوى نوشت من مضطرب شده از آن ديار بطريق فرار شب بيرون رفتم و در همان شب با برادرم به قريه سمنگان بدخشان رسيدم و اهالى آنجا را محب اولاد پيغمبر يافتم آنگاه به خدمت كلانتر آنجا رفته حال خود را اظهار كردم و مرا به‌غايت عزت نمود وزارت بر من عرضه كرد گفتم كه ديگر عمل دنيا از من نيايد و پيرى بر من غلبه كرده كلانتر عذر من درپذيرفت اما من از عداوت فقهاء بر نفس خود خائف بودم\r\nغارى در آن قريه اختيار كردم و طلسمات بسيار از بهر دفع دشمن خود ساختم و پيوسته در آن مقام به عبادت قيام مىنمودم تا مدت بيست و پنج سال در آن غار به عبادت پروردگار گذرانيدم و رياضت نفس را به جائى رسانيدم كه در هر سى شبانه‌روز يك‌مرتبه طعام و آب مىخوردم و بعد از آنكه جور ملك و عداوت علماء و جبر فقهاء مشاهده كردم دامن سلامت در پاى پيچيدم و از ميان ايشان كناره گرفتم و در هفته يك‌مرتبه سلطان به خدمت من مىرسيد و از انفاس من تبرك مىجست و من او را بعدل\r\n\r\n","description":"","footnote":"","page_name":" 636 ","page_number":738},
  {"content":"\r\n\r\nو داد ترغيب مىنمودم و در اين مدت ابو سعيد همراه من بود و خدمت مىكرد .\r\nبالفعل ايام عمر من به صد و چهل سال رسيده و قوى در غايت انحطاط شده و عقل روى در نقصان آورده و تقصيرات از حد گذشته در اثناى اين حال هاتف غيبى آواز داد و زوال حيات تقرير كرد و گفت اى پسر خسرو علوى در بلاد حق سبحانه و تعالى تنعم كردى و بعباد او انواع « 1 » معامله نمودى و از لطف او حيات بىاندازه يافتى و در تمام مذاهب راه پيمودى و ارواح سماوى ترا انقياد و نفس تو بنفوس علوى پيوست اين زمان وقت رحيل و هنگام زوال قال و قيل است پس از خواب غفلت بيدار گشتم و بعضى حالات خود را در اين رساله نوشتم تا اهل روزگار را اعتبارى باشد .\r\nيا اخى السعيد روح من از بدن مفارقت خواهد نمود در روز جمعه از ماه ربيع الاول در غار نهنگان بدخشان در هنگامى كه شمس در اسد و قمر در سرطان باشد .\r\nيا اخى السعيد چون ندانم اين مرتبه را كه دريافتم\r\nيا اخى السعيد چون خطاب   يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً   دررسد اين رساله را باهل اسلام برسان و به رسالت تقصير مكن .\r\nيا اخى السعيد بدان و آگاه باش كه حق سبحانه و تعالى قادر بر حق است و موصوفست بجميع صفات كمال و منزه است از نقصان و زوال ، كتب و رسل و ملائكه او حقند و نشر خلايق در حشر ، و او خالق جزو و كل است و نزول جبرئيل و پرواز نامه‌ها در روز قيامت و جواب و عذاب قبر حق است و افضل انبياء پيغمبر ما است و خلفاء راشدين بعد از او بوده‌اند و اكرم و افضل و اشجع و سرخيل ايشان جد بزرگوارم امير المؤمنين على بن ابى طالب عليه الصلاة و السلام است .\r\nيا اخى السعيد حاضر بودى در محفل عراق كه فاريابى را چگونه الزام نمودم دربارهء بحث نشور در زمانى كه مىگفت اگر قيامت حق بودى آن‌قدر در او تاخير نمىشد من گفتم هرگاه پيغمبر ما از روى كلام الهى بواسطهء جبرائيل خبر داده باشد و وعده فرموده باشد البته در آن وعده خلافى نيست آنچه در كلام الهى وعده داده شده به عمل خواهد آمد فاريابى در آن‌وقت به من گفت از چه ظاهر مىشود صدق پيغمبر شما\r\n\r\n\r\n","description":"","footnote":"\r\n( 1 ) - نسخه : نوع\r\n","page_name":" 637 ","page_number":739},
  {"content":"\r\n\r\nكه البته در آن خلافى نيست و گفت چون ثابت مىشود اصل پيغمبرى او ؟ من گفتم كه اين سخن مكابره است چرا كه معجزه آن حضرت از غايت شهرت و وضوح احتياج باثبات ندارد معلم اول ارسطو گفته است كه چون معجزه با دعوت نبوت جمع شد ديگر محل تامل نيست .\r\nيا اخى السعيد هاتف غيب آواز داد كه يك روز و نيم ديگر از عمر من باقى مانده است مرا بدعا مدد كن و از براى من از جناب اقدس الهى مغفرت خواه و مرا اين زمان نظر به نماز و روزه و زكات و حج و صدقات و مجاهدات نيست و اميد بكرم رب العالمين دارم كه آبروى مرا نريزد و مرا ضايع مطلق نگذارد بنا بر آنچه خود فرموده  إِنَّا لا نُضِيعُ أَجْرَ مَنْ أَحْسَنَ عَمَلًا  و ايمان مقدم اعمال حياتست .\r\nيا اخى السعيد چون روح من مفارقت كند هيچ‌كس را خبردار مكن تا وقتى كه مرا بدست خود بشوئى و قبر مرا در ميان اين سنگ‌خاره در ميان حقيقى اين غار بكن چون بكندن قبر مشغول شوى دو نفر از علماء جن كه هريك بزرگ افاضل عصر خودند نزد تو حاضر خواهند شد و مدد تو خواهند نمود تو به‌هيچ‌وجه من الوجوه متعرض حال ايشان مشو و با ايشان مصاحبت منما كه ترا در اين مصيبت يارى مىنمايند و بعد از آن كه قبر مرا تمام كرده باشى و از همه جهت خاطر جمع نموده نزديك پادشاه و علماء و فضلاء رو و بگو كه برادر بزرگ من رحلت كرده به حق اسلام و آخرت و ايمان كه او را ضايع مگذاريد چون ايشان بر من نماز گذارند و باز گردند تو جنازهء مرا بردار كه آن دو جنى ترا مدد خواهند كرد چون مرا بقبر درآوردى بگو خداوندا بنده گنهكار تو را آورده‌ام بر او رحمت كن .\r\nو چون مرا مدفون سازى آن كتاب مرا كه در علم يونانى است و آن كتاب ديگر من كه در سحريات و الحاد است بسوزان اگرچه مشهور شده و قانون اعظم مرا نزد پسر عمم منصور فرست و كتاب ديگر مرا كه زاد المسافرين نام دارد نزد سيد الحكماء عيسى بن اسد علوى فرست و آن كتاب ديگر مرا كه در فقه است و دستور اعظم نام دارد بنصر اللّه قاضى بدخشان ده و كتاب اشعار مرا به جهت پادشاه اين كشور نمنكائى ده\r\n\r\n","description":"","footnote":"","page_name":" 638 ","page_number":740},
  {"content":"\r\n\r\nو باقى منوط برأى تست بكن آنچه خواهى و بده بهر كه دانى و بعد از من در اين قريه ساكن باش و آنگاه كه خواهى سفر كنى اين قاروره را بردار و از آنكه در ويست بر در غار شكل سيزده در سيزده طرح كن پس اين قاروره را بر آن شكل كه طرح كرده‌اى بزن تا بشكند و قدرت الهى را ملاحظه كن و مرا بكرم خدا واگذار و بهرجا كه دلت خواهد برو و توكل بر علام ضماير كن .\r\nيا اخى السعيد زمان ديگر بعد از اعتصام بحبل المتين حق است و من بر نفس خود ترسانم به جهت بدى احوال و قلت طاعات و بضاعت مزجاة اين زمان در مناجات بجد بزرگوارم امير المؤمنين على عليه السّلام اقتدا مىكنم :\r\nالهى مرا از ظلمت شب عدم بيرون آوردى و بمحض خود « 1 » تربيت فرمودى علم و معرفت و حكمت روزى كردى و ملك و رياست ارزانى داشتى و بعد از آن به راه راست خود هدايت فرمودى و از من هيچ كارى كه مقرون رضاى تو باشد در وجود نيامد ، بىآنكه نظر بر عمل من اندازى اميدوارم كه رحمت كنى زيرا كه تو باحسان سزاوارى . الهى اگرچه مستحق رحمت نيستم تو مستحق احسانى . هذا آخر كلام الحكيم .\r\nابو سعيد برادرش نقل مىكند كه چون مناجاتش به اينجا رسيد دست مرا گرفته گفت توكلت على الله رب السماء لا إله الا الله محمد رسول الله من چند نوبت اعاده اين كلمات كردم و او تكرار نمود و من ديرگاه بود تمناى آن داشتم كه فوت حكيم ناصر را مشاهده كنم زيرا كه در باب فوت حكماء و دانشمندان سخنان زياده از حد گفته‌اند در آن ساعت برادرم حكيم ناصر اشارتى كرد من گمان كردم كه آب مىطلبد قصد كردم كه آب بسوى او ببرم گفت حمد و ثناى پروردگار كه مرا از زلال رحمت خود سيراب كرد پس ترك آب دادن كردم و در برابر او قرار گرفتم و او به من التفات نمىكرد روى خود را بر قدمش مىماليدم و اضطراب مىكردم تا ديدم نزديك شد كه چشمان او در چشمخانه غايب شود و عرق از پيشانى همچو مرواريد مىغلطيد در آن‌وقت در\r\n\r\n\r\n","description":"","footnote":"\r\n( 1 ) - كذا - محتمل : بمحض لطف خود\r\n","page_name":" 639 ","page_number":741},
  {"content":"\r\n\r\nخنده افتاد و بسيارى بخنديد من از خندهء او شادمان شدم و گفتم اى جان برادر با برادر تنها مانده‌اى خود حرفى بگو كه نزديكست جان من مفارقت كند پس با من نگاه كرد آن‌چنان نگاهى كه مشتاق به مشتاقى يا عاشقى به معشوقى كند آنگاه گفت لا إله الا الله محمد رسول الله على ولى الله و آب از چشم او روان شد .\r\nچون نگاه كردم ديدم بجوار رحمت الهى پيوسته است چون اين حالت را مشاهده كردم بىهوش شدم چون زمانى شد كه به هوش آمدم بىاختيار روانه شهر شدم و مصالح كفن و دفن بدست آوردم و بغار آمدم و بفكر كندن قبر در آن سنگ‌خاره فرورفتم كه ناگاه دو نفر از علماء جن بر من سلام كردند و نوحه و زارى زياده از حد بظهور رسانيدند كه من خود را فراموش كردم پس مرا گفتند اى برادر حكيم زمانه اكنون تنها ماندى و بيچاره گشتى كه همچنين برادرى سفر آخرت اختيار كرد غم مخور كه همه را اين راه در پيش است صابر باش و جزع مكن كه خدا صابران را دوست مىدارد پس شروع در كندن قبر كردند و در آن كوه زمينى در كمال آسانى قبرى چنان كه بايد فروبردند و من در كنار حيران مانده بودم و آب از چشمم چون فواره روان بود و به‌هيچ‌وجه ضبط خود نتوانستم نمود چون قبر تمام شد يكى از آن دو جنى آب آورده تا حكيم را غسل داده در منديل مصرى كه دو سه مرتبه به زيارت همراه خود برده بود پيچيدم و كفن كردم بعد از آن بجانب علماء و فضلاء و نصر اللّه قاضى و ملوك و اهالى رفتم و ايشان را خبردار كردم بعضى گفتند كه خوب شد كه آن كافر گمراه بمرد و بعضى گفتند وا حسرتا از آن علم و دانشمندى او و من از هركسى چيزى شنيدم اما ساكت و صابر بودم ملك جهانشاه كه پادشاه آن ولايت بود جيب خود را تا دامن چاك زد و مرا در كنار گرفت و زياده از حد زارى نمود و جميع مردم آن شهر جمع شدند و خواستند كه حكيم را بشويند من گفتم اين كفايت شده بر وى صلاة بگذاريد رئيس علماء گفت كه اى حكيم زمان و اى نادر دوران مانند رسول در غار زيستى اما آن حضرت از غار بيرون آمد و تو از غار بيرون نيامدى آنگاه گفتند كه او را كجا دفن خواهيم كرد گفتم وصيت كرده كه او را\r\n\r\n","description":"","footnote":"","page_name":" 640 ","page_number":742},
  {"content":"\r\n\r\nدر ميان همين غار كه مقام طاعت او است دفن كنيم اكثر تعجب كردند كه در صخرهء صما چون قبر حفر توان كرد من گفتم بتوفيق اللّه تعالى او نيز كفايت شده جمله دانشمندان گفتند كه همهء آنها از عنايت الهى است آنگاه چون آن جماعت را تمام مرخص ساختم و عذر ايشان را خواستم هريك بمقام خود رفتند غير از رئيس علماء كه مىخواست دفن حكيم فاضل را مشاهده كند و او محرم نبود پس او را نيز عذر خواستم چون تمام رفتند و هيچ‌كس نماند جنازه او را برگرفتم و جنيان مرا نصرت دادند تا حكيم را در قبر گذاردم گفتم خداوندا بنده گنهكار تو را آورده‌ام بر او رحمت كن چون او را دفن كردم كتابهاى او را كه وصيت كرده بود برگرفتم و ندانستم كه در آنها چه چيز بود اما مىدانستم كه قول حكماء خلاف و گزاف نخواهد بود چون از آن غار بيرون آمدم عرض و طول آن غار صد و شصت و پنج ذرع بود بواسطهء طلسمى كه حكيم از درون آن غار بسته بود آن غار بطريق صبح صادق روشن مىنمود پس بموجب فرموده شكل سيزده در سيزده بدر غار كشيدم و آن قاروره را بر آن شكستم در آن ساعت در غار بهم برآمده با ساير اجزاء كوه يكسان شد .\r\nحاصل آنكه سيد آن‌قدر فاضل منشرح الصدر بوده آن جناب را اشعار آبدار است اين چند بيت از او نوشته مىشود\r\nشعر :\r\n جهان شد دگرگونه و روزگارش * بر آن مهربان گشت صورت نگارش\r\nبه ديبا بپوشيد نوروز رويش * بلؤلؤ بشست ابر گرد عذارش\r\nبدين‌سان همى جامه سبز پوشد * درختى كه آبان برون كرد ازارش\r\nگر از رنگ خواهى به بستان نگه كن * كه پرنقش چين شد زمين و نگارش\r\nبصحرا بگسترد نيسان بساطى * كه ياقوت پود است و فيروزه تارش\r\nنگه كن به اين كاروان هوائى * كه پردرّ نابست يكرو ببارش\r\nسوى بوستانش فرستاده دريا * بدست صبا داده گردون مهارش\r\nكه ديده است هرگز چنين كاروانى * كه جز قطره بارى ندارد قطارش\r\nبه سالى تو ايدون شد آن سال خود را « 1 » * كه برخاست از هر سوئى خواستارش \r\n\r\n\r\n","description":"","footnote":"\r\n( 1 ) - كذا\r\n","page_name":" 641 ","page_number":743},
  {"content":"\r\n\r\n چه حورا كه آراست اين پيره‌زن را ؟ * همان كس كه آراست پيرار و پارش\r\nكناره كند زو خردمند مردان * نگيرد بجز جاهل اندر كنارش \r\nو له ايضا فى المقطعات\r\n روزى ز سر سنگ عقابى به هوا خاست * از بهر طمع بال‌وپر خويش بياراست\r\nاز راستى بال منى كرد و چنين گفت * امروز همه روى زمين زير پر ما است\r\nچون من كه تواند كه پرد در همه عالم * چه كركس و چه ققنس و سيمرغ كه عنقاست\r\nبر اوج چه پرواز كنم از نظر خويش * بينم سر موئى اگر اندر ته دريا است\r\nگر بر سر خاشاك يكى پشه بجنبد * آن پر زدن پشه عيان در نظر ماست\r\nبسيار منى كرد و نترسيد ز تقدير * بنگر كه از اين چرخ جفا پيشه چها خاست\r\nناگه ز كمين‌گاه يكى سخت كمانى * تيرى ز قضا و قدر انداخت بر او راست\r\nبر بال عقاب آمد آن تير جگرسوز * كز عالم علويش به سفليش فروكاست\r\nبر خاك بيفتاد و بغلطيد چه ماهى * وانگه نظر خويش گشود از چپ و از راست\r\nاينش عجب آمد كه ز چوبى و ز آهن * اين تندى و تيزى و بريدن ز كجا خاست\r\nچون نيك نظر كرد پر خويش در آن ديد * گفتا ز كه ناليم كه از ماست كه بر ماست\r\nناصر تو منى را ز سر خويش بدر كن * ديدى كه عقابى كه منى كرد چها خاست \r\nو له ايضا\r\n ناصر خسرو به راهى مىگذشت * مست و لا يعقل نه چون مىخوارگان\r\nديد قبرستان و مبرز روبرو * بانگ برزد گفت كاى نظارگان\r\nنعمت دنيا و نعمت‌خواره بين * اينش نعمت اينش نعمت‌خوارگان \r\nو له ايضا\r\n چند گردى گرد اين بيچارگان * ناكسان را جوئى از بس ناكسى\r\nتا توانستى ربودى چون عقاب * چون شدى عاجز گرفتى كركسى\r\nفاسقى بودى بوقت دسترس * پارسا گشتى كنون از مفلسى \r\n\r\n","description":"","footnote":"","page_name":" 642 ","page_number":744},
  {"content":"\r\n\r\n\r\nگفتار در ذكر احوال بعضى از معاصرين بطريق اختصار\r\n\r\nمحمد حسين خان بن حاجى محمد على\r\nبر راى ارباب هوش و بر ضمير اصحاب معرفت نيوش پوشيده نماند كه جدّ وى رحيم نام مرد فقيرى بىاوضاعى بود در اصفهان بكسب علافى اشتغال مىنمود او نيز در به دو حال و ابتداء احوال بشغل پدر اشتغال داشت بسبب همت عالى به آن كسب خسيس سر فرونياورده بازگذاشت در اوايل طلوع اختر اقبال قاجاريه از مشرق جلال نزد ارباب منصب و اصحاب دولت بنياد تردد كرد و قلوب امراء دولت و امناء آن حضرت را بجاى آورد بسبب ترددات شايسته و خدمات بايسته عامل بعضى از بلوك اصفهان گرديد چون او را فىالجمله دولت و سامانى به هم رسيد عزيمت مكه معظمه و مدينه منوره نمود بعد از حج بيت اللّه الحرام به وطن خويش مراجعت نمود و ابواب تردد بر وى مقربان قهرمان ايران بگشود و در مراسم ملازمت و خدمت بيشتر بيفزود بالجمله در روزگار قهرمان گيتىستان سلطان ايران آقا محمد خان اعتبارى به هم رسانيد و خويش را معروف بيگانه و آشنا گردانيد تا آنكه بمضمون\r\nبيت :\r\n هر آنكه زاد به ناچار بايدش نوشيد * ز جام دهر مى « كل من عليها فان » \r\nشهريار كشورگير باقليم ديگر خراميد و زمان جلوس « شهريار اعظم » بر سرير سلطنت ايران رسيد چون باولياء دولت آن حضرت خدمات پسنديده داشت و از مراسم جان‌سپارى و خدمتگزارى مهمل و معطل نمىگذاشت امناء دولت رشد و كاردانى وى به استادگان پايه سلطانى انهاء نمودند و فراست و كياست او را در امور رعيت‌دارى و زراعت‌كارى عرض كردند و فرمان قضا جريان باحضار او از پيشگاه پادشاهى صدور يافت .\r\nچون شرف بساط پايه سلطنت دريافت پادشاه جهان پناه از ناصيهء حالش علامات اقبال دريافت فرمود لاجرم عواطف خسروانه شامل حالش گشته ملقب بخان و اكثر حكومت بلوك اصفهان را بوى عنايت نمود و چون در خدمات سلطانى و حقوق ديوانى طريق امانت و ديانت بجاى آورده و پيشكشهاى لايق به حضرت و الا و امراء درگاه كرد\r\n\r\n","description":"","footnote":"","page_name":" 643 ","page_number":745},
  {"content":"\r\n\r\nعواطف شاهانه زياده بر زياده وى را دريافته ملقب بامين الدوله گرديد و خلعت حكومت اصفهان و توابع آن درپوشيد چندگاه ايالت آن ديار به دو مفوض بود و در نظام مهام ملكى و مالى سعى تمام و جد ما لا كلام فرمود پيشكشهاى خوب و خدمات مرغوب كرد و مراسم جان‌فشانى و كفايت‌رسانى بجاى آورد همگى مطبوع طبع حضرت اعلا و مقبول مزاج و الا افتاد بنابراين پادشاه فريدون جاه امين الدوله را نظام الدوله خطاب داد و پرتو اصناف الطاف بر وجنات حالش انداخت و او را حاكم اصفهان و و كاشان و قم و يزد و ابرقو و قمشه ساخت درجه‌اش را بيشتر از پيشتر افزود و بر اكثر امراء ترك و تاجيك مقدم فرمود مدتى به ايالت بلاد مذكوره اشتغال داشت و چندى نيز بعلاوه حكومت رايت وزارت فارس برافراشت\r\nچون كارهاى بزرگ و مشاغل سترك به انجام رسانيد و امورات كه در عهده او بود بر وفق خاطر دريا مقاطر شاهى گردانيد خدمات پسنديده او همگى بر وفق فرمان شهريارى افتاد لهذا نظام الدوله از نظامت پاى بر مسند صدارت نهاد مجددا شفقت پادشاهى بيش از پيش وى را دريافته مخلع به خلعت وزارت و مشرف بتشريف صدارت گشت و پايه قدرش از اين و آن و خورد و كلان درگذشت به جهت زيادتى عطوفت شهريار گردون مدار پسرش را بعز مصاهرت مفتخر و سرافراز ساخت و جميع امور مملكت ايران را برأى و رويت وى انداخت درجهء اعتبارش به جائى رسيد كه شاهزادگان بىمشورت او در امر جزوى اقدام نتوانستند نمود چه جاى امور كليه سبحان الله مالك الملك بىنيازى كه زمام اختيار مملكت ايران را به كف كفايت بىاوضاعى و بىدولتى مىسپارد و امور جمهور اعالى و ادانى و افاضل و اراذل را بتدبير چنين شخصى مىگذارد چنان كه مجتهد دار الملك اصفهان بطور فخريه بدين لفظ مىفرمايد كه صدر با من كمال شفقت و نهايت مرحمت را دارد بلى  تُعِزُّ مَنْ تَشاءُ وَ تُذِلُّ مَنْ تَشاءُ . \r\nدانائى مىگويد كه بر خردمندان از اينجاى معلوم مىشود كه اين دنياى دون و جهان بوقلمون نزد حضرت بىچون بىاعتبار است و مردود انبياء عظام و مطرود ائمه اطهار است اگر حق سبحانه و تعالى دنيا را مقدار پر پشه وزنى نهادى كف آبى\r\n\r\n","description":"","footnote":"","page_name":" 644 ","page_number":746},
  {"content":"\r\n\r\nبه گروه ظالمان و كافران ندادى و در راحت به روى طاغيان و ياغيان خود نگشادى .\r\nاستفهام خردمندان در ميزان خرد سنجيده‌اند و مكرر نيز مشاهده گرديده است كه هر شخصى كه بالجمله طالب حضرت إله بوده و حركت لمرضات اللّه نموده است البته همان قدر در محنت روزگار به روى او گشاده و بمضمون\r\nالدنيا سجن المؤمن\r\nانواع زحمت براى او آماده است ، المؤمن لا راحة له فى الدنيا مؤيد مقالست و مؤمن در دنيا خالى از علت و قلت و ذلت نيست المؤمن لا يخلو من علة و قلة او ذلة شاهد حال است و كلام معجز نظام حضرت : البلاء موكل على الانبياء ثم الاولياء ثم الامثل فالامثل دلالت تام دارد بر اينكه كسانى كه در احوال و اعمال به انبياء مشابهت دارند و قدم انقياد در وادى طاعت و متابعت ايشان مىگذارند بايد كه لا محاله مبتلا باشند به آزارى و گرفتار شوند به مذلت و خوارى از حديث\r\nكلامنا صعب مستصعب لا يحتمله الا ملك مقرب او نبى مرسل او مؤمن امتحن الله قلبه بالايمان\r\nنيز معلوم مىشود و اگر مؤمنى ببلائى مبتلا نگرديده باشد و زحمت مذلت به او نرسيده او را از كمال ايمان بهره نيست و كسى را كه در كورهء امتحان ذلت و اهانت نگداخته باشند اگر دعوى كمال ايمان نمايد و زبان ادعاى نيابت گشايد كذاب و مدعى است\r\nبيت :\r\n شير را بچه همىماند به دو * توبه پيغمبر چه مىمانى بگو \r\nحديث ديگر از اهل بيت عصمت وارد است مضمون آنكه مؤمنى نيست مگر آنكه موذى دارد كه او را ايذاء رساند اگرچه همسايه او بوده باشد اى عزيز تو كه خار محنت به‌پاى دلت نرفته و جاروب زحمت گرد جانت نرفته اهانت نديده‌ا و مذلت نكشيده‌اى و سخنان حقارت نشنيده‌اى و زهر ملامت نچشيده‌اى پاى خاطرت بتيغ طعن نخسته و دست دلت به سنگ جفا نشكسته ، از جور اهل روزگار به تنگ نيامده‌ئى و از ظلم ابناء روزگار از جان سير نشده‌اى همواره در مسند عزت بوده‌اى و در چهار بالش راحت غنوده‌ئى در آغوش دولت پرورش نموده‌اى و راح راحت از جام مراد چشيده‌اى اگر بد كرده‌اى خوب شنيده‌ئى و اگر قدح نموده‌اى مدح ديده‌ئى پيوسته بر مسلمانان اهانت\r\n\r\n","description":"","footnote":"","page_name":" 645 ","page_number":747},
  {"content":"\r\n\r\nكرده‌اى و بر اهل ايمان مذلت رسانيده‌ئى در پوست ضعيفان افتاده‌ئى و گوشت بيوه‌زنان در خوان نهاده‌اى ، خون بيچارگان خورده‌اى و دمار از مسكينان برآورده‌اى بسا خونهاى ناحق ريخته‌ئى و بسى دلها بدار ستم آويخته‌ئى ، بسيار مال مردم بظلم و جور گرفته و بيشمار وزر و و بال خلق پذيرفته و بىحد نفوس جوهر جور گشته « 1 » و بىمر عاجزان به خون آغشته با وجود اين‌همه آلودگى دعوى كمال ايمان مىنمائى و طريق تقوى و پرهيزكارى مىپيمائى و مىگوئى مثل من مؤمن كجا است و مانند من مرد حق نه پيداست\r\nبيت :\r\n هم خدا خواهى و هم دنياى دون * اين خيالست و محالست و جنون \r\nجناب حق سبحانه و تعالى همگى را از شر نفس اماره در امان خويش نگاه دارد بمحمد و آله الامجاد\r\nمصرع :\r\n كجا بودم اكنون فتادم كجا . \r\nالحال كه سنه هزار و دويست و سى و هفت هجريست جناب صدارت مآب بر مسند وزارت ايران در غايت كامرانى است اگرچه بلدهء يزد و قمشه و بعضى امكنه در تصرفش نيست اما شأنش اجل و ارفع از آنست كه بود .\r\n\r\nمولانا حسين‌على شاه قدس سره\r\nاعرف عرفاى زمان و اكمل مشايخ دوران بود در علوم ظاهرى و باطنى كسى با آن جناب برابرى نمىنمود در فقر و فنا و صدق و صفا درجه عالى داشت و در مجاهده و رياضت و زهد و عبادت رتبه ارجمندى داشت در ترويج شريعت نبوى و طريقت رضوى سعى بليغ فرمودى و در تربيت مريدان و تكميل ناقصان وحيد زمانه بودى در كشف حقايق و شرح دقايق يد و بيضا نمودى و در تصرف مريدان و طالبان آن جناب را عديل نبودى بزعم فقير سالهاست كه مانند آن جناب در اين طايفه پا به دايره ظهور نگذاشته آرى\r\nبيت\r\n قرنها بايد كه تا يك مرد حق آيد پديد * بايزيد اندر خراسان يا اويس اندر قرن \r\nآن جناب ثانى اثنين مقرب البارى خواجه عبد اللّه انصارى است اگرچه حقيقت مراتب در يوم تبلى السرائر معلوم مىشود اما بحسب ظاهر ميان مولانا و خواجه مناسبت تمام است چنانچه بر متتبعين احوال اين طايفه مخفى نيست اصل آن جناب از\r\n\r\n\r\n","description":"","footnote":"\r\n( 1 ) - كذا - محتمل : و بىحد نفوس را بجور كشته\r\n","page_name":" 646 ","page_number":748},
  {"content":"\r\n\r\nقصبهء خونسار بوده و شاه عباس ماضى اجداد آن جناب را باصفهان آورده سكونت داد و جد اعلاى آن جناب شيخ زين الدين جامع علوم عقلى و نقلى و حاوى كمالات صورى و معنوى بوده و سلاطين صفويه نسبت بجناب شيخ كمال عزت و احترام مىنموده‌اند مولانا در ريعان جوانى در اصفهان به تحصيل كمالات و فضائل اشتغال داشت بعد از كسب علوم ظاهرى دست طلب گريبان‌گير گشته قدم در وادى جستجو گذاشت در كشور ايران سفر كرد و با بسيارى از علماء و مشايخ ليالى و ايام بسر آورده بالاخره فيض صحبت العارف باللّه نور على شاه طيب اللّه ثراه دريافته از مريدان آن حضرت گرديد و بحسن تربيت و بركت انفاس آن حضرت به رتبه اعلا و درجه قصوى رسيد و مدت چند سال در خدمت آن حضرت در سفر و حضر مىبود آنگاه اجازت يافته بمولد شريف مراجعت فرمود و در آنجا بارشاد عباد و هدايت اهل بلاد اشتغال مىنمود و بارشاد شيخ خويش بامر وعظ و امامت و درس و تدريس مشغول بود .\r\nتا در سنه هزار و دويست و دوازده در محل زهاب من مضافات كردستان جناب نور على شاه قدس سره مولانا و جمعى از كبراء سلسله عليه را احضار فرموده در حضور ايشان مولانا را خليفة الخلفاء فرمود و زمام اختيار و تربيت سالكان سلسله عليه بمولانا تفويض فرمود جناب شاه در سنه مذكوره بلبل روحش در بلدهء موصل به آشيان عليين پرواز نمود عن‌قريب احوال آن مرشد كامل مذكور خواهد شد مولانا بمقر خويش مراجعت نموده بترويج شريعت نبوى و نشر طريقت رضوى مشغول بود تا در حدود سنه هزار و دويست و بيست و پنج از راه فارس عزيمت حج بيت اللّه نمود و جمعى به بركت انفاس قدسى اساس مولانا به راه قويم و صراط مستقيم داخل شدند بعد از مناسك حج بيت اللّه الحرام و زيارت خير الانام و ائمه بقيع عليهم السلام به ايران مراجعت نموده در وطن مألوف مسكن گرفت و جمعى كثير و جم غفير از فرقه علماء و حكماء و غيره بهمت آن حضرت از خواب غفلت بيدار و از مستى و جهالت هشيار شدند و بر طريق مستقيم و راه قويم سالك آمدند بعضى ديگر ايذاء و آزار بمولانا رسانيدند و افعال حسنه آن حضرت را در نزد پادشاه عالم پناه با قبح وجهى تقرير گردانيدند\r\n\r\n","description":"","footnote":"","page_name":" 647 ","page_number":749},
  {"content":"\r\n\r\nبه سعايت آن حضرت ساعى گشتند و بر قتل آن جناب فتوى نوشتند لاجرم شهريار اعظم در سنه هزار و دويست و بيست و نه مولانا را بدار الملك طلبيد چه در اصفهان و چه در اثناى راه زحمت بىاندازه كشيد زحمتهاى گوناگون بر آن حضرت دادند چنان كه زنجير بر پاى آن حضرت نهادند\r\nبيت\r\n عار نبود شير را از سلسله * او ندارد از رضاى حق گله \r\nچون به‌پاى تخت رسيد و پادشاه جهان پناه به نظر امعا ديد « 1 » بمضمون ارباب الدول ملهمون شهريار دريافت فرمود كه آنان كه سعايت نموده‌اند و طريق حسد پيموده‌اند گروه بيهوده‌گوى و قوم فتنه‌جوى بوده‌اند لهذا شهريار گردون وقار نسبت بدان بزرگوار مراتب مرحمت و شفقت بظهور رسانيد و در كمال عزت و حرمت به وطن خويش بازگردانيد چندگاه ديگر در اصفهان تشريف و از علماء سوء زحمتهاى گوناگون كشيد و مشقتهاى از حد افزون بمولانا رسيد .\r\nآخرالامر در سنه هزار و دويست و سى و سه قطع علاقه از وطن نموده به عتبات عاليات مشرف شد و در كربلاى معلى مسكن گزيد و جمعى از كبراى سلسله عليه را مخبر و حاضر گردانيد در حضور كبراى سلسله قطب العارفين و زين الواصلين كهف الحاج جناب حاجى محمد جعفر همدانى ادام اللّه بركاته را خليفة الخلفاء نموده در شب چهارشنبه پانزده شهر محرم الحرام در سنه مذكوره در حين نماز مغرب در هنگام قنوت خواندن داعى حق را اجابت فرمود و در  مَقْعَدِ صِدْقٍ عِنْدَ مَلِيكٍ مُقْتَدِرٍ  منزل گزيد و در خارج دروازهء نجف اشرف مساوى دويست و هفتاد و چهار گام از دروازه دور مدفون گرديد رحمة اللّه عليه - رسالات و تصنيفات در فقه و طريقت و معرفت از مولانا در صفحه روزگار يادگار است چون حاضر نبود لاجرم تحرير نيافت .\r\n\r\nدرويش حسن‌على قدس سره\r\nدرويش بىخويش و فقير يگانه‌انديش بود در فقر و فنا گوى تفوق از عرفاى جهان مىربود آواز خوشش مرغ را از طيران و آب را از جريان بازداشتى و تقرير دلكشش در قلوب سالكان و طالبان غم و اندوه نگذاشتى وى عامى بود « قال يقول » نخوانده بود اگر\r\n\r\n\r\n","description":"","footnote":"\r\n( 1 ) - كذا\r\n","page_name":" 648 ","page_number":750},
  {"content":"\r\n\r\nراست پرسى سخنى متعارف نيز نتوانست گفت فقير اگر چيزى خوانده‌ام فى الحقيقة در نزد آن حضرت خوانده‌ام يعنى اگر به خدمت وى نرسيد مى مطلب اين طايفه را نفهميد مى مدت چهار سال در خدمت آن حضرت بودم و از انفاس قدسى اساسش استفاده مىنمودم اصل وى از قريه جورنان من قراى اصفهان است از مريدان جناب ارشاد مآب نور على شاه و تربيت يافته مشتاق على شاه است در خدمت سيد معصوم‌على شاه و حسين‌على شاه و مشتاقعلى شاه سفر خراسان كرده و در بلدهء هرات حسب التمناى تيمور شاه بن احمد شاه افغان و به اشاره بزرگان بدار الملك كابل رفت و در نزد سلاطين افغان و امراء و عظماء ايشان به‌غايت با احترام بود طايفه قزلباشيه در حق آن جناب مراسم ارادت بجاى آوردندى و جهت ميمنت و فتح و نصرت سلاطين افغان آن حضرت را در سفر همراه داشتندى قرب بيست و دو سال در كمال احترام در مملكت افغان عمر گذرانيد و اكثر اوقات خود را بعد از وظايف طاعات و عبادات بامور حوائج فقراء و مساكين صرف مىگردانيد همواره به زيردستان شفقت و مرحمت نمودى و در تعمير بقاع خير ساعى بودى در مدت العمر زن نگرفت و وام نپذيرفت لاجرم درويشى آزاده بود و خانه بر باد داده\r\nبيت :\r\n مرد آزاده به گيتى نكند ميل دو كار * تا همه وقت ز آفت به سلامت باشد\r\nزن نگيرد اگرش دختر قيصر بدهند * وام نستاند اگر وعده قيامت باشد \r\nفى الواقع چنين است جناب درويش در سنه هزار و دويست و شانزده در ماه شعبان المعظم در بلدهء پيشاور داعى حق را لبيك گفت و به روضهء رضوان خراميد و در مزار كثير الانوار سيد كريم حيدر از اولاد حضرت على بن موسى الرضا عليه التحية و الثناء مدفون گرديد رحمة اللّه عليه .\r\n\r\nفيض على شاه قدس سره\r\nعارف معارف ربانى و واقف سر سبحانى بود در فضل و كمال و وجد و حال بر مشايخ زمان تفوق مىنمود اصل آن جناب از شهر تون بوده و در اصفهان متولد شده والد جناب نور على شاه و مريد معصوم‌على شاه است جامع علوم ظاهرى و باطنى بوده و در بدايت حال چندى در كشور ايران\r\n\r\n","description":"","footnote":"","page_name":" 649 ","page_number":751},
  {"content":"\r\n\r\nسفر نموده و بسيارى از مشايخ را ايران ديده و بصحبت بزرگان دين رسيده است بالاخره از مريدان العارف باللّه السيد معصوم على شاه قدس سره گرديده و از يمن انفاس قدسى اساس آن حضرت مقام عالى يافته و از خلفاى آن حضرت گشته در حدود سنه هزار و دويست از اين جهان فانى بسراى باقى شتافت مدفن آن جناب اصفهان است رحمة اللّه عليه .\r\n\r\nمشتاقعلى شاه قدس سره\r\nعاشقى است جان باز و عارفيست خانه‌برانداز در جذب و فقر و فنا يگانه و به كثرت عشق و وفور شوق و بسيارى وجد وحيد زمانه بود در مشرب توحيد و عالم تجريد و مقام تفريد كسى با او برابرى نمىنمود از مريدان العارف باللّه فيض على شاه است و مختار سلسله عليه شاه نعمت اللّه است\r\nبيت\r\n مختار مطلق آمده مشتاق از على * بگشاى چشم دل بنگر اختيار حسن \r\nقرنهاى بيشمار است كه چشم روزگار چنان گرم روى نديده و گوش زمانه چنين عاشقى خودسوز نشنيده دانائى مىگويد كه وى نظير مولانا شمس الدين تبريزى و شاه قاسم انوار است و كتاب مشتاقيه و بحر الاسرار از مولانا مظفر على شاه قدس سره شاهد اين گفتار است ، معارف آگاه « 1 » رونق على شاه در رساله غرايب احوال ايشان را من البداية الى النهاية بيان نموده و جناب ارشاد مآب نور على شاه در كتاب جنات الوصال چگونگى شهادتش را ذكر فرموده است و گفته است سبب قتل و غارت كرمان و مردم آن مكان قتل مشتاقعلى شاه بوده و فقير مجملى از مفصل آن را مذكور مىنمايد\r\nنظم\r\n ز اولياى حق يكى فرزانه‌اى * از مى اسرار حق مستانه‌اى\r\nدر شريعت مصطفايش پيشوا * در طريقت رهنمايش مرتضى\r\nپيروى شرع احمد مذهبش * چشمهء « الفقر فخرى » مشربش\r\nگشته عارى از لباس اغنياء * كرده در بر كسوت فقر و فنا\r\nسينه‌اش گنجينه اسرار فيض * ديده‌اش آئينه ديدار فيض \r\n\r\n\r\n","description":"","footnote":"\r\n( 1 ) - بستان . عارف آگاه\r\n","page_name":" 650 ","page_number":752},
  {"content":"\r\n\r\n پردهء عشاق را قانون‌نواز * در مجاز و در حقيقت نغمه‌ساز\r\nبه سكه مشتاق رخ عشاق بود * نزد عشاقش لقب مشتاق بود\r\nبود اندر راه فقر خويشتن * بر طريق نعمت اللّه گام زن\r\nچون به‌هرحالى مرا آن يار بود * از دل و جان محرم اسرار بود\r\nروز و شب بوديم خوش با يكدگر * گه جليس خانه گه يار سفر\r\nدر معارج كرده با هم سيرها * در مدارج كرده با هم طيرها\r\nهر دو گشته از مى جام الست * ظاهر و باطن به يك جانانه مست\r\nگرچه مىبودم منش اندر سبيل * بر طريق سالكان حق دليل\r\nليك مىبوديم با هم هم‌قدم * در مسالك راه‌پيما بيش‌وكم\r\nمقتداى مرشدان راه ما * بد چو سيد نعمت اللّه شاه ما\r\nوان گرامى پادشاه شه‌نشان * بود در ماهان كرمانش مكان\r\nجذبه شوقش ز شهر اصفهان * برد سوى خويش ما را كش‌كشان\r\nچون طواف مرقدش دريافتم * فيضها زان بىحد و مر يافتم\r\nخواستم آن جايگه منزل كنم * عزلتى در بقعه‌اش حاصل كنم\r\nتا مگر مانيم در آن آستان * از شر و شور خلايق در امان\r\nچون نداده در سكون و در قرار * دور دوران هيچ‌كس را اختيار\r\nبعضى از سلاك و اصحاب طريق * برخى از ياران و احباب شفيق\r\nجمع گرديدند در آن سرزمين * مدتى گشتند باهم همنشين\r\nرشته صحبت چون محكم گشته شد * تار الفت در ميان پيوسته شد\r\nاز ارادت حلقه‌ئى بر در زدند * بر ميان دامان خدمت برزدند\r\nاز صراط المستقيم آگه شدند * گمرهى بگذاشتند در ره شدند\r\nشرط عهدى نزد ما بگذاشتند * فكر و ذكرى در عوض برداشتند\r\nهريك اسمى يافته ز اسماء حق * زان نموده پرده معراج شق\r\nسيرها كردند در معراج جان * باده‌ها خوردند در بزم جنان\r\nجانشان از باده چون لبريز شد * آتش مستى شرارانگيز شد \r\n\r\n","description":"","footnote":"","page_name":" 651 ","page_number":753},
  {"content":"\r\n\r\n مستى آمد هوش و گوش از دست رفت * هركه هشيار آمد آنجا مست رفت\r\nبوى مستيشان چه خورد اندر دماغ * فرقه‌اى گشتند ز ايشان تر دماغ\r\nاز پى مستى بماهان آمدند * همچو مستان باده‌خواهان آمدند\r\nبود ماهان چون ز كرمان قريه‌اى * مىشد افزون هر دم آنجا فرقه‌اى\r\nرخت بربستيم از آن جايگاه * روى آورديم با ياران به راه\r\nنرم‌نرمك سوى كرمان آمديم * مىپرست و باده‌خواران آمديم\r\nچون درون شهرمان مأواى شد * شهربان را شورشى بر پاى شد\r\nآتش رشك و حسد شد شعله‌ور * حاسدين را كرد دامان پرشرر\r\nامتحان آمد چو رسم سالكان * سالكان را گشت وقت امتحان\r\nاهل ظاهر چون همه بازاريند * از طريق اهل باطن عاريند\r\nبىخبرشان از خلوص اعتقاد * مىدهند از جهل نسبت بر فساد\r\nاز حسد تكفير ايشان مىكنند * بىگنه قصد تن و جان مىكنند\r\nاز ملامت گردنى انگيختند * بيش‌وكم طرح عداوت ريختند\r\nواعظى بودش در آن كشور مقام * اهل ظاهر را در آن كشور امام\r\nجوش زد بر سينه‌اش ديگ حسد * بر ضميرش راه دانش كرد سد\r\nبانگ زد هر سوى بر اصحاب خويش * كاى گروه مؤمنين صدق كيش\r\nاهل باطن رخنه در دين كرده‌اند * وز بدع تجديد آئين كرده‌اند\r\nچون ضرورت هست در دين اجتهاد * قلع ايشان بايد از تيغ جهاد\r\nچون بلا نوبت زن مشتاق شد * در ولايت از حريفان طاق شد\r\nواعظ بىدين و غدار شقى * كان به ظاهر داشت خود را متقى\r\nسوى مسجد رفت با اصحاب خويش * جمع كرد از هر طرف احباب خويش\r\nگفت اينك هست وقت اجتهاد * تيغ مىبايد كشيدن در جهاد\r\nقتل اين درويش و يارانش كنيد * تيغ بر كف سنگبارانش كنيد\r\nچون به ناحق كشت آن مشتاق را * نغمه‌ساز پردهء عشاق را \r\n\r\n","description":"","footnote":"","page_name":" 652 ","page_number":754},
  {"content":"\r\n\r\n بود جعفر نام آنجا صادقى * بر جمال دوست محو و عاشقى\r\nچون به خون غلطان تن مشتاق ديد * رفت از خويش و به دامانش كشيد\r\nخون او را هم به ناحق ريختند * چون دو خون با يكديگر آميختند\r\nجمله غافل زانكه خون بىگناه * مىكند گيتى بسى جانها « 1 » تباه\r\nواعظ بىدين چو شد دنياپرست * عاقبت از سكر دنيا گشت مست\r\nريخت خون بىگناهان را به خاك * ساخت جان خويش با خلقى هلاك\r\nكارش از دنياى دون حاصل نشد * حاصل از دنياش كام دل نشد\r\nچونكه واعظ بهر دنياى دنى * شد مجاهد با هزاران ره زنى\r\nكشت ناحق جعفر و مشتاق را * زخمها زد بس دل عشاق را\r\nوجه حق را در جهان بىوفا * آينه بشكست با سنگ جفا\r\nبحر قهارى حق آمد به جوش * موج‌زن شد جمله طوفان در خروش\r\nسيل غارت روى در كرمان نمود * خانه كرمانيان ويران نمود\r\nچونكه ظل اللّه آمد پادشاه * پادشاهى يافته او از إله\r\nقهر و لطف حق از او اندر ظهور * گاه ظلمت مىنمايد گاه نور\r\nپادشاه عهد را كرمانيان * بازپيچيدند از فرمان عنان\r\nوز جهالت فتنه‌ها انگيختند * بىمحابا طرح عصيان ريختند\r\nپادشه گرديد از ايشان خشمناك * جمله را فرمود در يكدم هلاك\r\nكرد يكسر خانها زير و زبر * ذره‌ئى نگذاشت از كرمان اثر\r\nاز قيامت باز شد هر سو درى * تا فلك افراشت از شيون سرى\r\nوعظ رفت و واعظ از منبر فتاد * مجلس وعظش بمحشر درفتاد\r\nماند از يك وعظ بى جا كردنش * طوق لعنت تا ابد در گردنش\r\nهيچ بر نفسش نكرده اجتهاد * نفسها بس داد بر باد اجتهاد \r\nاين واقعه هايله در سنه هزار و دويست و بيست و شش اتفاق افتاد و در خارج شهر در مزار ميرزا حسين خان مدفون گشت رحمة اللّه عليه .\r\n\r\n\r\n","description":"","footnote":"\r\n( 1 ) - بستان : مىكند كشتى بس جانها\r\n","page_name":" 653 ","page_number":755},
  {"content":"\r\n\r\n\r\nالعارف بالله نور على شاه قدس سره\r\nعارف كنوز معرفت و واقف رموز حقيقت بود و در تكميل ناقصان و تربيت مريدان يد بيضا مىنمود آن حضرت حالات غريب و مقامات عجيب داشته و قرنهاى فراوانست كه مانند آن حضرت قدم در حلقه وجود نگذاشته دانائى مىگويد كه آن حضرت نظير فخر الدين عراقى و اوحد الدين مراغى است و مريد مجدد سلسله عليه السيد معصوم‌على شاه دكنى است از به دو حال طالب منهج قويم و صراط مستقيم بوده در جمال صورى و كمال معنوى كسى با آن حضرت برابرى ننموده است الحق بر عارفان ايران و سالكان آن مكان منت عظيم و حق جسيم دارد بعد از آنكه رسم فقر و فنا و صدق و صفا از كشور ايران برافتاده بود ايشان را آگاه ساخت و گروهى كه از راه معرفت و طريقت بىخبر بودند به راه انداخت زيرا كه در زمان دولت شاه سلطان حسين صفوى تا اواخر حكومت كريمخان زند قانون فقر و رسوم طريقت از ايران برافتاده و بسبب انكار سلطان حسين صفوى سلاسل فقر و طريقت از ايران رفتند و در گوشه خمولى عزلت گرفتند تا آنكه جماعت افغان به ايران مستولى شده خورد و بزرگ آنجا را ناچيز ساخت و خاندان دانا و نادان آن ولايت را برانداخت   يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ   ظاهر گشت و ظلم و ستم آن جماعت از حد و اندازه درگذشت هركس هرچه از معارف و طريقت دانسته بود به عدم‌آباد رفته و برخى ديگر از لوح ضمير محو نموده مدت هفت سال در كمال پريشانى مردم ايران اوقات گذرانيدند و در تيه حيرانى و نادانى مىگرديدند همگى در فكر جان بودند طريقت و معرفت كجا بود ،\r\nچون دولت افغان به آخر رسيد و نوبت نادر شاه گرديد آن مرد تركى بود و بجز جهانگيرى و لشكركشى انديشه نمىنمود به جهت تردد سپاه دوست و دشمن و ظهور شور و فتن كسى طالب طريقت نگشت و بر خاطرش تحصيل معرفت نگذشت اگر احيانا در گوشه و كنار كسى اسم طريقت مذكور كردى علماء منع كردندى و اين فرقه را مذمت نمودندى تا آنكه دولت نادرى نيز درگذشت و ايران لربازار گشت بر اهل خرد مخفى نيست صاحب دولتى كه افغان شود آنگاه ترك كردد بعدها به لر برسد\r\n\r\n","description":"","footnote":"","page_name":" 654 ","page_number":756},
  {"content":"\r\n\r\nطريق عرفان چون پرى از نظرها پنهان خواهد بود و شاهد معرفت روى نخواهد نمود\r\nبيت :\r\n چونكه نامحرم درآيد از درم * لاجرم پنهان شوند اهل حرم \r\nقرب هفتاد سال كشور ايران از فقر و طريقت خالى بود و اسم طريقت گوش كسى نشنيده و چشم احدى اهل فقر نديده مگر چند كس از فقراء در مشهد مقدس از طريقه نوربخشيه و چند نفر در شيراز از سلسله ذهبيه در زواياى گمنامى بودند و اگر جاى ديگر نيز بوده باشد خود را مشهور و در السنة و افواه مذكور نمىنمودند اسم طريقت در ايران مانند سيمرغ و كيميا گشته بود .\r\nتا آنكه مجدد سلسله عليه و مبرهن طريقه عاليه سيد معصوم‌على شاه دكنى قدس سره به اشاره شاه علىرضاى ولى قدس سره از اقليم دكن به ايران تشريف آورد و فيض على شاه و نور على شاه قدس اللّه اسرارهما را تلقين كرد و تربيت نموده بكمال رسانيد آنگاه اذن ارشاد فرمود نور على شاهرا خليفة الخلفاء گردانيد بعد از عرض مدت هفتاد سال كه اسم طريقت به گوش اهل ايران نخورده و نام فقر به زبان نبرده بودند فقر شنيدند و اهل طريقت ديده جمعى طالب گرديدند و بعضى بفيض رسيدند گروهى باقرار و گروهى در انكار زدند اكثر مردم بسبب حب جاه دشمن فقراء شدند و جمعى ديگر حقيت ايشان دانستند اما عمل نمودن نتوانستند و زمرهء ديگر حسد بردند و عناد كردند و بعضى ديگر از كساد بازار خويش ترسيدند و چون صفات انبياء و اخلاق اولياء در ايشان مىديدند و خود را از آن صفات عارى و خالى مىيافتند خوف كردند كه اگر مدح طريقه ايشان نمائيم قدح خود كرده‌ايم و اگر اقرار بر كردار و گفتار ايشان كنيم زبان انكار بر كردار خويش گشوده‌ايم نه قوت آن داشتند كه خود را باوصاف ايشان متصف سازند و نه قدرت آنكه خود را بمحفل ايشان اندازند النار و لا العار گفته لاجرم بنياد مذمت فقر نهادند و زبان بطعن و تشنيع ايشان گشادند .\r\nاكنون اهل ايران عموما چنانند كه هركه از رياضت و عزلت و مجاهده و تهذيب اخلاق سخن گويد و طريق تكميل باطن و تحصيل كمال معنوى جويد و اسم طريقت\r\n\r\n","description":"","footnote":"","page_name":" 655 ","page_number":757},
  {"content":"\r\n\r\nو حقيقت به زبان آرد و قدم در راه زهد و تقوى گذارد بىشاهد و بينه آن‌كس كافر و ملحد است اگرچه علامه زمان بوده باشد و اگر شخصى همواره از مسائل تجارت و تحصيل دنيا دم زند بىشبهه و شايبه آن شخص مؤمن و موحد است اگرچه بىمعرفت بوده و بر جميع معاصى آلوده باشد عجب‌تر آنكه ايشان مىگويند كه تقليد كردن دين آباء خويش مذموم است و هركه تحقيق مذهب ننمايد جاى او در دوزخ معلوم است با وجود اين گفتار اگر شخصى درصدد تحقيق دين برآيد و تجسس و تفحص مذهب نمايد هرآينه بتيغ طعن هلاكش كنند و بضرب لعن وجودش را از لوح هستى پاك مضمون آيهء شريفه  يَقُولُونَ بِأَفْواهِهِمْ ما لَيْسَ فِي قُلُوبِهِمْ  همان در شأن ايشان وارد است .\r\nاگر خردمندى در تمام ولايت ايران سفر كند و با هر فرقه مجالست و معاشرت نمايد و بر اعمال و احوال مردمش به ديدهء انصاف بنگرد در هيچ فرقه از فرق آن ديار اهل زهد و ورع و طاعت و رياضت و مجاهدت نخواهد ديد و سالك طريق عزلت و قناعت و تسليم و رضا و توكل و صبر و بردبارى نخواهد شنيد مگر آنكه اطلاق كنند بر آن‌كس اسم صوفى و عارف از اين نيز معلوم مىشود كه اكثر مردمان زمان عبيد البطون و بندهء شهوتند ، علاوه بر آنكه عداوت با فقراء داشتند ملوك و سلاطين را بسخنان واهى به واهمه انداخته با خود يار ساختند و كلمات پريشان و بىاصل گفتن گرفتند كه اين طايفه داعيه دارند زيرا كه سر به كسى فرونمىآرند بمضمون الملك عقيم ايشان نيز اين افسونها را پذيرفتند و دست ايذاء بر اين گروه گشادند و بسا ذلت و اهانت به فقيران دادند و هرجا درويشى ديدند بعد از آزار بسيار اخراج بلد كردند و لوازم ذلت و خوارى بجاى آوردند .\r\nنخست اين امر شنيع را كريمخان زند نمود عارفان باللّه سيد معصوم‌على شاه و نور على شاه قدس سرهما را اخراج كرد و خود نيز از نهال عمر خويش بر نخورد و يك سال از اين مقدمه نگذشت كه عمر و دولتش منقرض گشت دويم علىمراد خان بود كه در به دو حال اظهار ارادت نمود چون ازدحام مريدان بديد كرد آنچه كرد\r\n\r\n","description":"","footnote":"","page_name":" 656 ","page_number":758},
  {"content":"\r\n\r\nعن‌قريب خود هم ديد آنچه ديد بسبب اين دو حركت دولت زنديه به آخر رسيد و حكومت ايشان به نهايت انجاميد .\r\nاول كسى كه بر قتل اقدام نمود ملا عبد اللّه كرمانى بود بسبب دو روزه عمر بر اين فعل قبيح مرتكب شد و هم در آن نزديكى كرمان بقتل و غارت رفت و خود از وطن دور و از دين و دنيا مهجور گرديد و متعلقان او اناثا و ذكورا اسير تركمان شده شهر به شهر تا به سرحد توران رسيد .\r\nدويم آقا محمد على كرمانشاهى كه بر قتل اولاد حيدر و سيد پاك گوهر به قوت حاجى ابراهيم خان شيرازى جرأت كرد گويند سبب انقراض دولت حاجى ابراهيم خان اين امر شنيع بود .\r\nغرض از اين مقدمات آنكه جناب ارشاد مآب در كشور ايران بسى جور كشيد و در ولايت عراق و فارس و كرمان و خراسان از گروه عرب و عجم ظلم بىحد ديد در كربلاى معلى به اشاره علماء دو مرتبه زهر چشيد چون در اجل تأخير بود لاجرم كارگر نگشت .\r\nبيت\r\n قتل اين خسته به شمشير تو تقدير نبود * ورنه هيچ از دل بىرحم تو تقصير نبود \r\nآخرالامر در سنه هزار و دويست و دوازده در بلده موصل از جهان پرمحنت بسراى راحت خراميد و در قرب مزار فيض آثار حضرت يونس آسوده گشت رحمة اللّه عليه\r\nاز آن جناب تصانيف مفيده در صفحه روزگار يادگار است من جمله سه جلد جنات الوصال است مركوز خاطر معرفت كنوزش چنان بود كه هشت جلد بوده باشد چون اتمام آن مقدر نبود لهذا دو جلد آن را اتمام نموده و قدرى از جلد ثالث را تأليف فرموده بود كه رحلت نمود ، عارف ربانى رونق على شاه كرمانى قدس سره از خلفاء آن حضرت چهار جلد بر آن افزوده شش جلد گردانيد « 1 » ديگر رساله جامع الاسرار باسلوب گلستان و اما بهتر از آن ، و رساله در اصول و فروع و تفسير سورهء بقره منظوم و ديگر رساله كبرى بسلك نظم كشيده ، و دو ديوان « 2 » در يكى تخلص « نور على است » و\r\n\r\n\r\n","description":"","footnote":"\r\n( 1 ) - بستان : 2 جلد را رونق على شاه و يك جلد را نظام على شاه افزود\r\n( 2 ) - نسخه : در ديوان\r\n","page_name":" 657 ","page_number":759},
  {"content":"\r\n\r\nيكى « نور » به تنهائى چون ديوان دويم در ملك اهل تسنن ترتيب نموده بسبب تقيه نور تخلص فرموده است اين اشعار از انفاس قدسيه آن بزرگوار است :\r\nنظم\r\n شرع احمد را بجان مجذوب باش * تخم جذبى در دل مجذوب پاش\r\nشرح حال دام ناسوتى شنو * رشح بال مرغ لاهوتى شنو\r\nكى رهد كى مرغ لاهوتى تو * از شكنج دام ناسوتى تو\r\nتا نگردد جذبه‌اى جاذب ورا * در طريقت پيروى مصطفى\r\nكيست دانى مرغ لاهوتى تو * چيست دانى دام ناسوتى تو\r\nمرغ تو آن روح انسانى بود * دام تو خود نفس حيوانى بود\r\nچون كند مرغ تو آهنگ وصال * برگشايد سوى اصل خويش بال\r\nصورت معنى در آن اعمالهاست * ظاهرى و باطنيش بالهاست\r\nظاهرى او را دو بال محكم است * در يسار و در يمينش همدم است\r\nدر يسارش بال قرآن مبين * سنت پيغمبرش بال يمين\r\nدر فضاى صورت از اين بالها * مىكند پرواز در اعمالها\r\nهم دو بال باطنى باشد متين * ذكر و فكرش در يسار و در يمين\r\nدر رياض معنى از اين بالها * باشدش طيارى اعمالها\r\nذكر چبود ياد حق در جان و دل * فكر چبود سير اندر آب و گل\r\nجان و دل مرآت انوار يقين * آب و گل خلق سماوات و زمين\r\nآنچه در آفاق مىباشد عيان * جمله در انفس بود فاش و نهان\r\nو آنچه در آفاق و انفس محتويست * جمله در انسان كامل منطويست\r\nكامل ارچه با همه ملحق بود * ليك از قيد همه مطلق بود\r\nپاى تا سر به سكه باشد باصفا * گشته است آئينه گيتىنما\r\nصورت و معنى عالم سربه‌سر * اندرين آئينه باشد جلوه‌گر\r\nآينه با تست دايم روبرو * عيب تو با تو نمايد موبه‌مو\r\nعيب چبود زنگ مرآت دلت * كز قبايح گشته در دل حاصلت \r\n\r\n","description":"","footnote":"","page_name":" 658 ","page_number":760},
  {"content":"\r\n\r\n دل بذكر حق نگشته صيقلى * كى شود آئينه سانت منجلى\r\nهرچه در دل ز آينه بنمايدت * ذكر حق آن را ز دل بزدايدت\r\nدل چه از زنگ قبايح شد تهى * يابد از نور محاسن آگهى\r\nآگهى در پيروى مصطفى * سوى حق بنمايدت راه هدى\r\nآگهى سازد شناساى حقت * سازد از قيد دو عالم مطلقت\r\nآگهى از دام ناسوتى تو * وارهاند مرغ لاهوتى تو\r\nمرغ لاهوتى چه بيرون شد ز دام * قرب حقش آشيان گردد مدام\r\nهشت جنت را تماشاگاه بين * هفت دوزخ ليك اندر راه بين\r\nبازآمد بحر معنى موج زن * گوهرافشان شد بصحراى سخن\r\nكز بهشت و دوزخ و تعداد آن * در حقيقت رمزها سازد بيان\r\nجنت و نارى كه موعود تو است * گر بدانى جمله مشهود تو است\r\nآنچه فردا از كم‌وبيشت بود * بيش‌وكم امروز در پيشت بود\r\nوعدهء فردا به بيع نسيه است * نقد تو امروز مىباشد بدست\r\nنقد اگر از كف ندادى بىشكى * نسيه و نقدت شود هر دو يكى\r\nآن يكى امروز فردا نقد تست * نقد و نسيه هر دو اندر عقد تست\r\nاز بهشت نقد اكنون گوش كن * بر مراد خويش جامى نوش كن\r\nآن موافق بودن اخلاق تست * وفق اخلاق تو باخلاق تست\r\nچون شود خلقت بخلق حق يكى * خوش مراد خويش يا بى بىشكى\r\nچون حقيقت از بهشتت يافتى * بر مراد خويشتن بشتافتى\r\nباز از دوزخ حقيقت گوش كن * ساغرى از نامرادى نوش كن\r\nآن مخالف بودن اخلاق تست * خلق اخلاق تو با خلاق تست\r\nگرنه خلقت شد يكى با خلق حق * نار ناكاميت سازد محترق\r\nاز بهشت و دوزخ و نقدت بجان * چون حقيقت يافتى اكنون بدان\r\nباب‌ها دارند آن دو بىشمار * قول و فعلت جمله را دارد به كار \r\n\r\n","description":"","footnote":"","page_name":" 659 ","page_number":761},
  {"content":"\r\n\r\n قول و فعلى كان بود حقرا پسند * باب جنت باشدت بىچون و چند\r\nقول و فعلى كان پسند حق نشد * غير باب دوزخ از وى شق نشد\r\nراحت و رنجى كه در احوال تست * جمله از اقوال و از افعال تست\r\nقول و فعلت نيك بايد اى پسر * جمله اخلاق تو باشد سربه‌سر\r\nسالكانى كز حقيقت واقفند * از بهشت و دوزخ خود عارفند\r\nبابهاى دوزخ و باب بهشت * آن يكى هفت آن يكى گفتند هشت\r\nپنج حس ظاهر و وهم و خيال * هفت و هشتم باب عقل با كمال\r\nگرنه در فرمان عقل اين هفت باب * قبض و بسط خود نمايد اكتساب\r\nلاجرم خود هفت باب دوزخند * عقل ايشان را ندارد خودپسند\r\nور همه باشند در فرمان عقل * بندهء فرمان‌بر سلطان عقل\r\nهفت باشد از بهشت و هريكى * باب هشتم عقل باشد بىشكى\r\nمردم از دوزخ كنند اول عبور * در بهشت آنگه درآيند از سرور\r\nنيست از دوزخ گروهى را گذر * دوزخ ايشان راست پيوسته مقر\r\nخلق بد چون كرده دوزخ حالشان * نيست جا در جنةالمأوايشان \r\nو له ايضا\r\n اى رخت مهر سپهر انما * قامتت سرو رياض هل اتى\r\nشرحى از موى تو و الليل آمده * آيتى از وصف رويت و الضحى\r\nاز ازل بهر ثنايت تا ابد * ذكر تسبيح ملك شد لا فتى\r\nدر وجود اثبات الا كس نكرد * تا نكردى نفى شرك از تيغ لا\r\nعاشقان هستند در فرمان تو * نقطهء تسليم و پرگار رضا\r\nهركه شد مفتون زلف دلكشت * مطلق آمد از قيود ما سوى\r\nاز تو خواهد يك نظر نور على * تا شود خاك وجودش كيميا \r\nو له ايضا\r\n ما عاشقان مستيم افتاده در خرابات * با ما سخن مگوئيد از زرق و شيد و طامات \r\n\r\n","description":"","footnote":"","page_name":" 660 ","page_number":762},
  {"content":"\r\n\r\n چندان شديم سرمست از جام عشق جانان * كز خود نمىشناسيم تسبيح از تحيات\r\nاى زن صفت به غفلت خواب و خيال تا كى * مردانه‌وار بگذر زين خواب و زين خيالات\r\nاز كشف و از كرامات بيهوده چند لافى * حيض الرجال آمد اين كشف و اين كرامات\r\nاى زاهد فسرده دم در دهان فروكش * از بىنشان چه گوئى ناكرده طى مقامات\r\nتا با خودى تو هرگز ديدار حق نه‌بينى * وان دم كه با خود آئى با حق كنى ملاقات\r\nتنها نه اندرين بزم نور عليست سرمست * از جام وحدت حق مستند جمله ذرات \r\nو له ايضا\r\n كرد شهنشاه عشق در حرم دل ظهور * قد ز ميان برفراشت رايت اللّه نور\r\nموسى جان مىشتافت در طلب جذبه‌اى * كرد تجلى ز غيب بارقه نخل طور\r\nشرح بيان قاصر است از صفت اشتياق * انك انت الخبير تعلم ما فى الصدور\r\nاى ز تو مشتاق را وى ز تو عشاق را * ديده بساط نشاط سينه سراى سرور\r\nاى بشئون صفات وى به تقاضاى ذات * با همه نزديك تو وز همه پيوسته دور\r\nحسن تو در هر زمان جلوهء ديگر كند * افكند اندر جهان فتنه و غوغا و شور\r\nهركه در اين ره شتافت با قدم نيستى * هستى جاويد يافت از تو به بزم حضور\r\nوانكه جمال تو ديد جام وصالت چشيد * باده كوثر نخواست از كف غلمان و حور\r\nنور على راهبر تا نشود در نظر * زين ره خوف و خطر كس ننمايد عبور \r\nو له ايضا\r\n دوش رفتم بدر ميكده با عجز و نياز * ساقيم داد به كف ساغرى از عشوه و ناز\r\nوه چه ساغر كه چه نوشيدمش آئينه دل * آمد از ظلمت زنگار برون مهر طراز\r\nجلوه‌گر گشت در آن آينه ناگاه عيان * وه چه جلوه كه ربودم به حقيقت ز مجاز\r\nيافتم چون بسرا پرده تحقيق رهى * شاهدى را شدم از جان بحرم محرم راز\r\nوه چه شاهد كه ربوده مهش از شعبده‌اى * حقه مهر ز دست فلك شعبده‌باز\r\nپاى تا سر زر خالص شدم از هر غل و غش * به سكه دادم بجسد جلوه مى عشق گداز\r\nريخت تا نور على اين غزل از كلك بيان * زهره گشتش به بساط مه خود زمزمه‌ساز \r\n\r\n","description":"","footnote":"","page_name":" 661 ","page_number":763},
  {"content":"\r\n\r\nو له ايضا\r\n زاهد از تزوير تا كى گسترى دام هوس * شاه‌باز دست شاهم كى شود صيد مگس\r\nمحمل آن مه در اين منزل عبث ننمود روى * سالها در سينه‌ام ناليد دل همچون جرس\r\nگل‌عذار من ميان گلعذاران جهان * چون گل نشكفته باشد در ميان خار و خس\r\nدور باشى گر ندارم پس من ديوانه را * هىهى و هيهاى طفلان دور باش پيش و پس\r\nتا شده نور على طالع مرا از بام دل * گردد از نور دلم خورشيد تابان مقتبس \r\nو له ايضا\r\n توئى جان و توئى جانانه دل * توئى ساكن ميان خانه دل\r\nمنور باشد اى ساقى مدامم * ز عكس طلعتت پيمانه دل\r\nدمى از غلغل مىهاى « 1 » وصلت * تهى هرگز نشد خمخانهء دل\r\nچنان شمع رخت در دل برافروخت * كه شد فانوس تن پروانه دل\r\nخيال گنج مهر جان‌فزايت * گرفته سربه‌سر ويرانه دل\r\nمرا نور على شد مهر تابان * شده روشن ز بام خانه دل \r\nو له ايضا\r\n موج بحر و كشتى و طوفان منم * گوهر درياى بىپايان منم\r\nتا گشايم ديده بر ديدار خويش * جلوه‌گر در چشم اين و آن منم\r\nدر تن جانان منم جان اى عزيز * چه تن و چه جان كه جان جان منم\r\nعاشقان را روز و شب در وصل و هجر * نور و نار و جنت و نيران منم\r\nصاحب‌الامر ديار جان و دل * فاش گويم اندرين دوران منم\r\nتا به عشقش بىسروسامان شدم * عاشقان را خوش سروسامان منم\r\nدم‌به‌دم رندانه چون نور على * فيض‌بخش جمله رندان منم \r\nو له ايضا\r\n ما محو تجلى الهيم * آسوده ز حب مال و جاهيم\r\nمحرم بطواف كعبه دل * محرم بحريم لا الهيم \r\n\r\n\r\n","description":"","footnote":"\r\n( 1 ) - نسخه : غلغل فيساى\r\n","page_name":" 662 ","page_number":764},
  {"content":"\r\n\r\n عريان ز لباس خودپرستى * وارسته ز جبه و كلاهيم\r\nنى در پى ملك و مال دنيا * نه در غم لشكر و سپاهيم\r\nهمواره بمسند قناعت * در كشور فقر پادشاهيم\r\nسباح ببحر همچو ماهى * سياح بر آسمان چو ماهيم\r\nگريان بسحر چه شمع خندان * چون گل ز نسيم صبحگاهيم\r\nداريم اميد عفو هرچند * مستغرق لجهء گناهيم\r\nچون نور على مسافران را * بر درگه دوست خضر راهيم \r\nو له ايضا\r\n به ياد ساغر كامم لبالب كن ز مى ساقى * كه بر لب آمده جانم ز سالوسى و زراقى\r\nبياور راح روح‌افزا و چندان ده مرا ساغر * كه بى خود گردم و يابم ز قيد هستى اطلاقى\r\nز اشراقى و مشائى چه مىپرسى بياور مى * كه اندر كيش سرمستان چه مشائى چه اشراقى\r\nتو را زيبد كه از خوبان زنى لاف خداوندى * كه همچون ابرويت جانا به خوبى در جهان طاقى\r\nز جام وصلش اى ساقى شراب روح بخشم ده * كه هستم قالبى بىجان ز مهجورى و مشتاقى\r\nهنوز از عالم فانى برون ننهاده‌ئى گامى * برو زاهد چه مىدانى تو سر عالم باقى\r\nبجز نور على اكنون كه همچون مغربى گويد * انا الشمس التى طلعت هو الانوار اشراقى \r\n\r\nمقال در بيان ذوق المتالهين بطور اجمال\r\nشيخ ما أدام اللّه بركاته مىفرمايد كه اين طايفه وجود را واحد مىدانند و موجود را متعدد و اين طريقه را بذوق المتألهين منسوب ساخته‌اند و بنابراين مذهب انبساط و عروض وجود و مخالطه او با تعينات لازم نمىآيد ، مير سيد شريف جرجانى و ملا جلال دوانى و قاضى نور اللّه شوشترى اين قول را اختيار نموده‌اند و شيخ بهاء الدين عاملى در كشكول و محقق خفرى و مولانا احمد اردبيلى در حاشيه الهيات و غير ايشان اختيار اين قول را فرموده‌اند و همين قول را به محى الدين عربى در شرح مفتاح الغيب در مجالس المؤمنين نسبت داده‌اند بلكه صدر المحققين در اسفار گفته است كه اكثر اشخاص كه\r\n\r\n","description":"","footnote":"","page_name":" 663 ","page_number":765},
  {"content":"\r\n\r\nبعد از ملا جلال آمده‌اند اين قول را اختيار كرده‌اند و تحقيق اين مذهب لازم است بر دو مقدمه : اول آنكه حقايق كسب نمىشود از قبل اطلاقات عرفيه و گاه هست كه اطلاق مىشود لفظى در عرف به معنائى كه مساعدت نمىكند به او دليل بلكه حكم بخلاف او مىكند و از براى اين نظايرى مىباشد از آن جمله لفظ علم است كه اطلاق مىشود در عرف بمعنى مصدرى كه دانستن باشد و مرادفات اين‌ها از چيزهائى كه موهم مىشود بودن او را از قبيل نسبت و فكر صائب و نظر ثاقب اقتضا مىكند اينكه امر همچنان نيست بلكه حقيقت او صورت مجرده قايم بنفس است و بسا باشد كه قايم بنفس جوهر باشد مثل علم بجوهر در نزد اشخاصى كه مىگويند علم هر مقوله از آن مقوله است و بسا باشد كه قايم بنفس باشد نفس خود مثل علم نفس بذات خود و از آن نظاير است كه تعبير نموده‌اند از فصول جوهريه به الفاظى كه موهم مىشوند آنها كه فصول از امور اضافيه مىباشد و عارض به اين جواهر امور عدميه مىباشند مثل قول معلم اول در حد كم متصل اينكه او چيزيست كه ممكن باشد اينكه فرض كرده شود در او اجزائى كه متلاقى شوند بر حدود مشتركه ، و در حد رطب اينكه او قابل بودن اشكالست به سهولت ، و در حد انسان حيوانى است كه مدرك كليات باشد و در حد هيولى جوهريست مستعد ، با اينكه تحقيق آنست كه فصول از قبيل نسب و اضافات و امور عدميه نمىباشد چه جزء جوهر نمىباشد الا جوهر\r\nمقدمه ثانى آنست كه صدق مشتق بر شىء اقتضا نمىنمايد قيام مبدا اشتقاق را به آن شىء هرچند كه عرف لغت موهم اين باشد تا به مرتبه‌اى كه تفسير نموده‌اند اهل عربيت اسم فاعل را به چيزى كه دلالت كند بر امرى كه قائم است به او مشتق منه و اين كلام دور است از تحقيق چرا كه صدق حداد بر زيد بسبب بودن حديد است موضع صناعت او چنانچه شيخ و غيره با آن تصريح كرده‌اند و صدق مشمس بر آب بسبب نسبت اوست بشمس بتسخين نمودن شمس او را به جهت مقابله شمس به او نه به جهت قيام مبدا اشتقاق به آن شخص حداد يا به آب\r\nو هرگاه مرتسم شد صورت اين دو مقدمه در ذهن تو پس بدانكه جائز است كه بوده باشد وجودى كه مبدأ اشتقاق موجود است امرى كه قائم باشد بذات خود و او حقيقت واجب الوجود باشد و وجود غير او عبارتست از انتساب اين غير بوجود پس موجود\r\n\r\n","description":"","footnote":"","page_name":" 664 ","page_number":766},
  {"content":"\r\n\r\nاعم است از اين حقيقت و از غيرى كه منتسبست به او و اين مفهوم عام امر اعتباريست كه شمرده شده از معقولات ثانيه و گرديده است اول بديهيات و اگر كسى بگويد كه چگونه متصور مىشود بودن اين حقيقت موجود و حال اينكه اين حقيقت عين موجود است و چگونه تعقل كرده مىشود بودن موجود اعم از حقيقت و غير او جواب مىگوئيم كه نيست موجود و آنچه متبادر مىشود بفهم و توهم مىكند او را عرف اينكه بوده باشد مغاير مع وجود بلكه معناى او آن چيزيست كه تعبير مىكنند از او به فارسيه به « هست » و مرادفات او پس هرگاه فرض كرده شود وجود مجرد از غيرش كه قائم بذات او باشد مىباشد وجود از براى نفس خود پس مىباشد موجود وجود قائم بذات خود چنان كه هرگاه صور مجرده قائم باشد بذات خود مىباشد عالم بنفس خود پس مىباشد خود علم و عالم و معلوم همچنان‌كه هرگاه فرض كرده شود تجرد حرارت از نار مىباشد حار و حرارت و اگر كسى بگويد چگونه متصور مىشود اين معناى اعم مىگوئيم ممكن است اينكه بوده باشد معناى عام احد الامرين از وجود و آنچه منتسب مىشود به او انتسابا مخصوصا و معيار او اينست كه مىباشد وجود مبدأ آثار ، و ممكنست كه بوده باشد معنى عام ما قام به الوجود اعم از اينكه وجود قائم بنفس باشد پس مىباشد قيام وجود به او قيام شىء بنفس خود و لازم نمىآيد از بودن اطلاق قيام بر اين معنى مجاز اينكه بوده باشد اطلاق موجود به او مجاز پس وجودى كه مبدا اشتقاقست امر واحد موجود فى نفسه است و او حقيقت خارجيه است ، و موجود اعم از او و از آنچه منتسب به اوست مىباشد\r\nو حاصل كلام اينست كه هرگاه نظر كنيم در وجودى كه مشتركست ميانه موجودات پس مىدانيم اينكه اشتراك او نيست اشتراك من حيث العروض بلكه من حيث النسبة است پس ظاهر شد اينكه وجودى كه منسوبست به او جميع ماهيات امريست قائم بذات غير عارض مر غير او را و واجبست لذاته همچنان‌كه هرگاه نظر نمائيم بمفهوم حداد و مشمس توهم مىنمائيم در بادى نظر اينكه حديد و شمس مشتركند ميانه افراد خودشان پس متفطن شديم به اينكه اين‌ها نيستند مشترك بحسب عروض بلكه بحسب نسبت به هر دو پس ظاهر شد اينكه توهم عروض باطلست و آنچه توهم نموديم او را عارض\r\n\r\n","description":"","footnote":"","page_name":" 665 ","page_number":767},
  {"content":"\r\n\r\nمشترك در واقع او غير عارض است بلكه امرى است قائم بذات و اين افراد را نسبتى است به او و نيست در اينجا دو شمس و دو حديد پس هرگاه نسبت داده شود وجود حقيقى به انسان مثلا حاصل مىشود موجودى و هرگاه نسبت داده شود بفرس پس موجود ديگر بهم مىرسد و هكذا پس معنى قولنا « الواجب موجود » انه وجود ، و معنى الانسان موجود او الفرس يا غير اين دو موجود اينكه از براى او نسبتى است بواجب تعالى تا اينكه قول ما وجود زيد و وجود عمر و به‌منزله قول ما اللّه زيد و اللّه عمرو است و مىباشد مفهوم موجود در اين هنگام اعم از وجود قائم بنفس و از امور منتسبه به او به‌نحوى از اتصاف ، و دليل بر حقيقت اين مذهب آنچه ذكر كرده‌اند اينست كه هر مفهومى كه مغاير است مر حقيقت وجود را مثل انسان مثلا مادام كه منضم نشده است به او وجود بوجهى از وجوه در نفس الامر نمىباشد موجود قطعا و مادام كه ملاحظه ننمايد عقل انضمام وجود را به او ممكن نيست حكم به بودن او موجود پس هر مفهومى كه مغاير است وجود را پس او در بودنش موجود در نفس الامر محتاج است به غير او كه وجود باشد و هرچه محتاجست در بودنش موجود به غير خود پس او ممكنست زيرا كه نيست معنائى از براى ممكن مگر آن چيزى كه محتاج است در بودنش موجود به غير خود چه اين غير موجد باشد از براى او يا وجود باشد از براى او پس هر مفهوم كه مغاير است مر وجود را ممكنست و نيست شيئى از ممكن بواجب پس نيست شيئى از مفهومات مغاير مر وجود واجب الوجود و حال آنكه ثابت شده است ببرهان اينكه واجب موجود است پس او نمىباشد مگر وجود آن‌چنانى كه او موجود است بذاته و مستغنى است در بودنش موجود از غير ذات خود اگرچه متبادر از لفظ موجود بحسب لغت ما قام به الوجود است چه متبع آن چيزيست كه برهان او را مىرساند نه غير او و چونكه واجبست كه واجب تعالى جزئى حقيقى متعين بنفس و قائم بذات باشد واجب است كه وجود نيز از جهت بودنش واجب همچنان باشد پس نمىباشد وجود مفهوم كلى تا ممكن باشد از براى او افرادى پس او جزئى حقيقى است كه نيست در او امكان تعدد و انقسام و قائم است بذات خود و منزه است از اينكه بوده باشد\r\n\r\n","description":"","footnote":"","page_name":" 666 ","page_number":768},
  {"content":"\r\n\r\nعارض مر غير خود را پس مىباشد واجب وجود مطلقى كه معراست از تقييد و انضمام به غير و بنابراين متصور نمىشود عروض وجود بماهيات ممكنه پس نيست معناى بودنش موجود مگر اينكه از براى اوست نسبتى مخصوصه به حضرت وجود قائم بذات و اين نسبت بر وجوه مختلفه و انحاء شتى مىباشد كه متعذر است اطلاع بر ماهيات آنها پس موجود كلى است هرچند كه وجود جزئى حقيقى باشد همچنين ذكر نموده است محقق شريف ملخصا مر آنچه را ذكر نموده است بعضى مشايخ ايشان و او گفته است « لا يعلمه  إِلَّا اللَّهُ وَ الرَّاسِخُونَ فِي الْعِلْمِ »  و متابعت نموده است او را محقق دوانى و اكثر متاخرين و فرموده است محقق لاهيجى در كتاب شوارق كه مخفى نيست كه اين دليل مناسب مذهب متكلمين است چه آنها نافىاند مر بودن وجود را صاحب افراد حقيقيه و اما بر مذهب حكماء پس وارد مىآيد به او اينكه بودن وجود موجود بذات و مستغنى در بودنش موجود از غير ذات خود مسلم است در وجود قائم بذاتى كه ممكن نيست بوده باشد قائم به ماهيتى از ماهيات و نيست شبهه در بودن او واجب - الوجود و از اين لازم نمىآيد كه نبوده باشد وجودى غير از اينكه قائم باشد بماهيات ممكنه و اينكه بوده باشد هر حقيقت وجوديه قائم بذات خود و آنچه ذكر كرده است از وجوب بودن وجود جزئى حقيقى او مسلم است در وجود حقيقت كه قائم بذات خود باشد و از اين لازم نمىآيد كه مفهوم وجودى كه او كون در اعيان است كلى نباشد و از براى او افراد حقيقى كه بعضى از او قائم بذات و بعضى قائم بماهيات ممكنه باشد نباشد اين بود فىالجمله اعتقاد ذوق المتالهين .\r\n\r\nبروجرد\r\nشهريست آباد و بلده‌ايست خجسته‌بنياد آبش خوشگوار و هوايش سازگار ، از اقليم رابع و در زمين هموار واقع و طرف شمالش گرفته و ساير اطرافش فىالجمله واسع است شاهزاده كامكار حصار دورش كشيده و روستا بازار مسقف و دكاكين مكلف احداث نموده ، مشتملست بر قرب دوهزار خانه مردمش خالى از مردمى نيست باغات\r\n\r\n","description":"","footnote":"","page_name":" 667 ","page_number":769},
  {"content":"\r\n\r\nخوب و بساتين مرغوب دارد و ديوار باغات آنجا اشجار است و در جميع بساتينش عمارات دلگشا و چمن‌هاى بهجت‌افزاست ميوه‌اش ارزان و نانش فراوانست و چيت آن بلده مشهور جهان خلقش سفيد رخسار و از متاع حسن برخوردارند قراى دلنشين و دهات نزهت قرين بسيار دارد ، اهل طريقت و اصحاب معرفت در آن بلده بهم مىرسد و بعضى از علماء آنجا خالى از ذوق نيستند .\r\n\r\nتويسركان\r\nقصبه‌ايست دلگشا و شهركيست روح‌افزا آبش معتدل و هوايش باعتدال مايل مشتملست بر باغات نيكو و بساتين چون مينو و محتويست بر نود پاره قريه خرم بنيان هريك روضة من رياض الجنان سمت شمال نهاوند و جنوب جبل الوند اتفاق افتاده شرق آن گرفته و غربش گشاده است در زمين هموار واقع و سه طرفش واسع است ميوه‌اش ارزان و غله‌اش فراوان سابق بر اين در آنجا قصبه‌اى بوده موسوم به رودآور در فترات هلاكو خان رو به خرابى نموده و بعد از انهدام رودآور عموم ناس باعتضاد هم قصبه تويسركان را احداث كرده‌اند قرب هزار باب خانه در او است مردمش خوب و نيكوسير همگى شيعه‌مذهب و گروه باادبند فقيرپرور و غريب‌نواز و در نيك نهادى ممتازند گويا اصل خواجه حافظ مردم آنجا بوده و در شيراز تولد نموده چنان كه در بعضى ديوان عتيق آن جناب اين مطلب به نظر رسيده است\r\nرباعى :\r\n مقبول همه خواص و مشهور عوام * خوش‌لهجه و موزون حركت بدر تمام\r\nدر خطه شيراز بنام است مدام * رود آورى و محمد و حافظ نام \r\nو اللّه اعلم\r\n\r\nخوانسار\r\nقصبه‌اى شيرين و محلى رنگين است در ميان دو كوه واقع و در محل ضيق اتفاق افتاده اما آبش گوارا و هوايش روح‌افزا و باغاتش دلگشا ، قرب سه فرسخ طول باغات\r\n\r\n","description":"","footnote":"","page_name":" 668 ","page_number":770},
  {"content":"\r\n\r\nآنجاست اكثر فواكهش ممتاز و سيبش از ساير ميوه‌اش بامتياز است و گزانگبينش در جاى ديگر ديده نشده مردمش خالى از آدميت نيستند عموما كاسب و پيله‌ورند و نويسندهء خط نسخ در آن قصبه بسيار است و ارباب فضل و كمال نيز از آنجا برخاسته‌اند آقا جمال و آقا حسين كه در زمان شاه سليمان و شاه سلطان حسين صفوى سرآمد افاضل عصر خود بوده‌اند هر دو بزرگوار از آنجا ظهور نموده‌اند .\r\n\r\nرى\r\nآنجا را « راز » نيز گويند از بلاد قديمه و مداين عظيمه بوده و بسبب صدمات پىدرپى رو به خرابى نموده حضرت شيث بن آدم آنجا را بنا نموده و هوشنگ پيشدادى در عمارت آن بيفزود بعد از او منوچهر بن ايرج مرمت كرد بار ديگر رو به خرابى آورد مهدى عباسى در احياى عمارت او كوشيد و كسوت عظمت شان به دو پوشيد در زمان هجوم چنگيزخانى قتل عام رفت و ديگر صورت عمارت نگرفت دلالت بر نحوست آنجا همين بس كه بشومى ايالت آن ديار عمر بن سعد بر قتل سيد شباب اهل جنت جرأت نمود و ابواب لعنت تا روز قيامت بر روى خود گشود .\r\nبيت :\r\n يثرب بباد رفت به تعمير ملك شام * بطحا خراب شد به تمناى ملك رى \r\nآبش ناگوار و هوايش ناسازگار بسبب آنكه شمالش بسته و جنوبش گشاده است در اغلب اوقات هواى آنجا وبائى است چنان كه گفته‌اند .\r\nبيت :\r\n ديدم سحرگهى ملك‌الموت را بخواب * بىكفش مىگريخت ز دست و باى رى \r\nبا وجود اين حمد اللّه مستوفى از كثرت و ازدحام آن ولايت نقل غريب نوشته و گفته است هشت هزارهزار و ششصد و نود و شش خانوار در آنجا مسكن داشته و شيخ نجم الدين صاحب مرصاد العباد فرموده كه در فتنه چنگيزى از رى كه مسقط الراس من است هفت‌صدهزار نفر مردمان معروف و معتبر بقتل رسيدند .\r\n\r\n","description":"","footnote":"","page_name":" 669 ","page_number":771},
  {"content":"\r\n\r\n\r\nگفتار در ذكر ملوك اشكانيان بر سبيل اختصار\r\nچون عروج و هبوط زبدهء آن طايفه از آنجا بوده لاجرم در تلو آن ديار احوال آن فرقه را مذكور مىنمايد .\r\nبر راى مستحفظان وقايع ايام و بر ضمير منير مستخبران حوادث شهور و اعوام مخفى و پوشيده نماند كه جمله اخبار امم و نقله آثار ملوك عجم مرقوم كلك خجسته رقم نموده‌اند كه چون كشور ايران بر اسكندر مسلم گشت و ابناى ملوك فرس در خدمت او كمر بستند اسكندر بسبب شوكت و شجاعت ايشان بترسيد كه مبادا فتنه انگيزند و اهل ايران با ايشان بياميزند در اين باب از رأى جهان‌آراى معلم اول ارسطو استفسار نموده ابواب استعانت گشود كه با ابناى ملوك عجم چگونه سلوك نمايم و طريق مواسا چه نوع پيمايم اگر ايشان را مطلق العنان گردانم از فتنه و فساد آن گروه هراسانم و اگر هلاك كنم از منتقم جبار ترسان ارسطو فرمود كه هريك از شاهزاده‌ها را ايالت ولايتى مقرر گردان و هيچيك را بر ديگرى مرجح مگردان بلكه مجموع را اقطاعات يكسان باشد تا بضبط ملك خود مشغول باشند اسكندر بموجب فرمودهء استاد عمل نمود و بتدبير حكيم روشن ضمير مدت سيصد سال آن طايفه به همان دستور حكومت نمودند بعضى گفته‌اند پانصد و بيست سال از كنار رود جيحون تا سرحد شام هشتاد پادشاه با استقلال بود و هيچيك را بر ديگرى قدرت استيلا نبود\r\nدر تواريخ مسطور است كه بعد از اسكندر يكى از ملوك روم كه موسوم نبانطخس « 1 » بود به سرحد ايران لشگر كشيده از كنار فرات تا ملك رى تسخير نموده چند نفر از ملك الطوايف را اسير و قتيل گردانيد و در آن مملكت علم استيلا به عيوق رسانيد در آن اثنا اشك بن داراء ابن داراب بن بهمن كه در زمان اسكندر مخفى زندگانى مىكرد در مملكت رى سر استبداد از گريبان خروج برآورد و از ملوك طوايف استمداد خواست مشروط بر آنكه بعد از تسلط بر انطخس از ايشان خراج طلب نكند و به همان قدر ولايت انطخس كه تصرف نموده اكتفا كند بعد از تاكيد پيمان ملوك -\r\n\r\n\r\n","description":"","footnote":"\r\n( 1 ) - در اصل « آنطيوكوس » بوده\r\n","page_name":" 670 ","page_number":772},
  {"content":"\r\n\r\nالطوايف به جهت عظمت خاندان نام اشك را بر بالاى نام خود نوشتندى و او را تعظيم و توقير كردندى اما خراج ندادندى و بار مذلت باج به گردن خود ننهادندى اما درفش كاويانى و تخت كيانى نزد اشك بود بعد از انطخس قسطنطين قيصر روم قصد ايران نمود اشك بار ديگر از ملوك‌الطوايف استعانت خواست همه او را امداد كرده لشگرى بياراست و پادشاه حيره كه از مداين عراق عرب بود بنفسه پيش اشك آمده او را تعظيم بسيار نمود قرب صد هزار سوار كه از اطراف مملكت ايران بمدد اشك آمده بودند با پادشاه حيره به جنگ قسطنطين ارسال داشت اهل ايران ظفر يافته ، روميان مقهور شده قسطنطين پاى فرار بوادى گريز گذاشت و از بيم اشك شهرى محكم به جهت خود طرح انداخت و باسم خويش موسوم ساخت .\r\nبعد از اشك اسامى ملوك طوايف در كتب تواريخ مختلف مذكور است و احوال ايشان چنانچه بايد در هيچ نسخه مسطور نيست فقير بر اين‌گونه اختصار مىسازد\r\nاشك بن دارا - سه سال حكومت نمود ،\r\nشاپور بن اشك - بيست و يك سال سلطنت فرمود ،\r\nبهرام بن شاپور - يازده سال پادشاهى يافت ،\r\nبلاش بن بهرام - نيز يازده سال رشته شاهى تافت ،\r\nهرمز بن بلاش - ده سال بزرگى ديد ،\r\nگودرز بن ايقود بن اشك - پنجاه و هفت سال به خسروى رسيد ،\r\nايران بن بلاش - برادرزاده گودرز چهل و هشت سال شهريار بود ،\r\nگودرز بن ايران - سى سال ايالت نمود ،\r\nنرسى بن گودرز - نه سال بر سرير فرماندهى قدم گذاشت ،\r\nهرمز بن نرسى - سى و چهار سال استيلا داشت ،\r\nفيروز بن هرمز - سى سال جهاندار بود ،\r\nخسرو بن فيروز - چهل سال دارائى نمود ،\r\nبلاش بن فيروز - پنج سال حكومت كرد ،\r\n\r\n","description":"","footnote":"","page_name":" 671 ","page_number":773},
  {"content":"\r\n\r\nاردوان بن بلاش - بعد از آنكه سى و يك سال پادشاهى كرد در جنك اردشير بن بابك بقتل رسيد و دولت اشكانيان به دو به نهايت انجاميد بعد از كشته شدن انطخس تا خروج اردشير مدت سيصد و چهل سال پادشاهى كردند و الله اعلم بحقايق الامور\r\n\r\nمقال در ذكر احوال حسن صباح و چگونگى ظهورشان در كشور ايران و حكومت او و متابعان او موافق اعتقاد پيروان او\r\nبر راى محققان دين مبين و بر ضمير مدققان مذهب يقين پوشيده نماند كه مورخان والانژاد و مستخبران صاف‌اعتقاد بيان نموده‌اند كه ملوك اسماعيليه در ايران هفت تن بودند اول ايشان سيدنا حسن اسماعيليان حسن را سيدنا مىگويند پدر سيدنا حسن از يمن به كوفه آمد و از كوفه بقم و از قم برى و آنجا سكونت نمود مردى بود زاهد و صالح و متورع و در آنجا بسر مىبرد و حاكم رى ابو مسلم رازى بواسطهء مخالفت مذهب با او عداوت مىورزيد چون موفق نشابورى از علماء اهل سنت بوده والد حسن جهت دفع مظنه سيدنا حسن را بنيشابور آورده بمجلس امام موفق به استفاده مشغول گردانيد و خود در زاويهء قناعت نشسته به عبادت معبود اشتغال مىنمود گاهى سخنان بلندتر از ادراك عوام از وى ظهور مىكرد ناكسان آن را به كلام اصحاب اعتزال و الحاد نسبت مىدادند و زبان طعن و لعن بوالد سيدنا مىگشادند .\r\nو سيدنا با نظام الملك طوسى و عمر خيام نشابورى همدرس بود و در خدمت امام موفق طلب علم مىنموده سيدنا از پدر شنيده بود كه نظام الملك به درجهء بلند خواهد رسيد و مرتبهء او ارجمند خواهد گرديد لاجرم حسن با نظام الملك گفت هركس از ما به مرتبه دولت رسد دولتى كه او را ميسر گرديده هر سه علىالسويه مشترك باشد بر اين موجب عهد كردند و پيمان آوردند چون خواجه وزارت الب‌ارسلان يافت حكيم\r\n\r\n","description":"","footnote":"","page_name":" 672 ","page_number":774},
  {"content":"\r\n\r\nعمر خيام به خدمت خواجه شتافت خواجه بعضى از قراى نشابور باقطاع وى داده منزوى گرديد و بكسب كمال و نشر علوم و فضائل بكوشيد و سيدنا انتظار مىكشيد كه خواجه نظام الملك او را بخواند و بوعده عمل كرده به مقصد رساند چون آن معنى صورت نه‌بست سيدنا در سلطنت الب‌ارسلان به خواجه نپيوست چون دولت الب‌ارسلان درگذشت و نوبت ملكشاه گشت سيدنا در نشابور بحضور خواجه رسيد اما خواجه بدانچه عهد رفته بود التفات نكرد و از آن ياد نياورد بلكه بمجلس پادشاهش نرسانيد سيدنا با خواجه گفت اى خواجه تو از اهل تحقيقى و از اصحاب طريقى مىدانى كه دنيا فانى است و هزار او يك و بسيار او اندكست روا نباشد كه به جهت جاه و منصب دنيا عهد را نقض سازى و خود را در زمرهء  يَنْقُضُونَ عَهْدَ اللَّهِ *  اندازى .\r\nبيت :\r\n دست وفا در كمر عهد كن * تا نشوى عهدشكن جهد كن \r\nخواجه ناچار او را در مجلس سلطان درآورد و از وفور كياست او قدرى تقرير كرده و نيز بعرض سلطان رسانيد كه تند و گريز و صاحب طيش است اعتماد را نشايد و بر سخن او اعتقاد كردن نبايد چون سيدنا مرد دانا و بر عواقب امور بينا بود بنا بر ديانت و صيانت و تدبيرى كه داشت در اندك فرصتى در مزاج سلطان تصرف نموده در بسى از امور خطير و مهمات بزرگ پادشاه دست تسلط نهاد و عقد امورات كليه ملكى و مالى بگشاد چون سلطان دانست كه نظام الملك در حق سيدنا آنچه گفته محض افتراست و مطلب خواجه تقبيح احوال سيدناست ازاين‌جهت و جهات ديگر سلطان را از خواجه اندك غبارى بر حاشيهء ضمير نشست و خاطر مرآت مآثر پادشاه جهان پناه از حركت خواجه بشكست .\r\nروزى سلطان از خواجه سؤال فرمود كه به چند گاه دفترى منقح توان نمود كه محتوى باشد بر جمع و خرج بلاد و ترتيب آن را در چند مدت توان داد خواجه نظام الملك جواب داد كه در دو سال بنياد تنقيح آن توان نمود سلطان ملكشاه فرمود كه دير مىشود سيدنا حسن گفت كه ترتيب آن در چهل روز منقح مىگردد مشروط بر آنكه در مدت مذكوره نويسندگان پيش بنده باشند سلطان را اين سخن مستحسن افتاد و\r\n\r\n","description":"","footnote":"","page_name":" 673 ","page_number":775},
  {"content":"\r\n\r\nسيدنا بموجب وعده دفترى مشتمل بر جمع و خرج ممالك در غايت تنقيح ترتيب داد خواجه از اين خبر نهايت مضطرب گرديد و قلق و اضطرابش به‌غايت رسيد خواجه را غلامى بود كه با خادم سيدنا دوستى داشت و رقم محبت ملازم سيدنا بلوح ضمير خويش مىنگاشت به اشاره خواجه آن غلام خادم سيدنا حسن را به مبلغ هزار دينار زر فريب داده كه دفتر را برهم زده ابتر ساخت و بقول خود خواجه در وقتىكه سيدنا در بيرون بارگاه دفتر در دست داشت از سيدنا گرفته برهم زد و از ترتيب انداخت چنان كه سيدنا نفهميد تا آنكه به خدمت سلطان رسيده در وقت عرض دفتر را ابتر ديد و بتنظيم آن مشغول گرديد و برهم نهاد سلطان تعجيل مىنمود و سيدنا جواب نمىتوانست داد هان و هون گفت سلطان از طول مكث برآشفت و فرمود موجب تعلل چيست و مانع آن كيست جواب مطابق سؤال نشنيد سلطان متغير گرديد خواجه فرصت يافته عرض نمود كه امرى كه ترتيب آن در دو سال خواهد بود جاهلى كه دعوى نمايد كه در چهل روز آن مهم را كفايت كنم جواب آن را سلطان جز هان و هون نخواهد شنيد و سابقا بعرض رسانيده بودم كه در طبيعت او طيش تمامست و سخنان او در نزد خرد نافرجام سلطان از اين سخن برنجيد و روى از وى برتافت سيدنا فرار برقرار اختيار كرده به رودبار شتافت .\r\nدر آن ولايت با عبد الملك عطاش كه داعى اسماعيليه بود ملاقات كرد و از آنجا روى توجه باصفهان آورد از بيم سلطان و خواجه در خانه ابو الفضل نهان گشت روزى بر زبان سيدنا گذشت كه اگر دو رفيق موافق بدست مىآوردم دولت اين ترك و تاجيك را منهدم مىكردم ابو الفضل اين سخن را حمل بر خبط دماغ نمود و بىآنكه بر سيدنا اظهار كند اغذيه‌اى كه تعلق به تقويت دماغ داشت حاضر فرمود سيدنا از كمال فراست بر ما فى الضمير او اطلاع يافت و از آنجا بيرون رفته بجاى ديگر شتافت بعد از آنكه بر قلعه الموت مستولى گشت ابو الفضل نزد او آمد سيدنا فرمود كه دماغ من مخبط بود يا از آن تو ؟ ديدى كه دو يار موافق يافتم چگونه مدعا حاصل كردم و دمار از روزگار منافقان برآوردم\r\n\r\n","description":"","footnote":"","page_name":" 674 ","page_number":776},
  {"content":"\r\n\r\nالقصه سيدنا بولايت مصر توجه نمود و در آن‌وقت مستنصر اسماعيلى بر مسند خلافت متمكن بود او را منظور نظر الطاف گردانيد و پايه قدرش را به‌منزله اعلا رسانيد سيدنا مدت يك سال و نيم در پناه مستنصر بود و بعد از آن ميان او و امير الجيوش مخاصمت ظهور نمود بسبب آنكه مستنصر پسر خود نزار را از ولايت عهد عزل فرمود و منصب وى را به كف كفايت پسر ديگرش كه المستعلى باللّه لقب داشت گذاشت ظاهرا حكم ثانى بنا بر هجوم عام بوده و امير الجيوش به اين معنى همداستان شده سيدنا گفت كه اعتبار نص اول دارد و خلق را به امامت نزار دعوت نمود امير الجيوش باتفاق بعضى امراء بعرض مستنصر رسانيد و سيدنا را بدين جرم در قلعه دمياط محبوس گردانيد به مجرد رسيدن سيدنا بقلعه برجى از بروج آن قلعه كه در غايت متانت بود بيفتاد مردم چون اين كرامت بديدند از سيدنا ترسيدند امير الجيوش سيدنا را در كشتى نشانده با طايفه فرنگان بجانب مغرب فرستاد چون سفينه به ميان دريا رسيد باد به‌غايت تندى بوزيد و طوفان برخاست اهل كشتى بكنج اضطراب نشستند سيدنا همچنان آرام بود\r\nبيت :\r\n تا بهر بادى نجنبى پا به دامن كش چه كوه * كآدمى مشت غبار و عمر باد صرصر است \r\nيكى از ساكنان كشتى از سيدنا پرسيد كه سبب چيست كه تو را اضطراب نيست سيدنا جواب داد كه مولاى من خبر داده كه آسيبى به ساكنان كشتى نمىرسد همان لحظه طوفان تسكين يافت و اهل كشتى محبت سيدنا را در دل جاى دادند و كشتى به شهرى از شهرهاى نصارى افتاد و سيدنا باز بكشتى نشسته رو بجانب شام نهاد در حدود شام بيرون آمده از آنجا عزيمت حلب كرد و از حلب رو ببغداد آورد و از آنجا بخوزستان رفت و از خوزستان راه اصفهان گرفت بر اين قياس با خوف و هراس در ولايت عراق و آذربايجان همواره در سفر بود و خلق را بمذهب اسماعيليه و امامت نزار دعوت مىنمود داعيان به قلعهء الموت و رودبار و قهستان و ساير بلاد فرستاد و بهر گروه و طايفه پيغام سنجيده داد تا خلايق را بمذهب حق و ملت بيضا دعوت نمايند و مردم را به روش مستقيم و نهج قويم هدايت فرمايند به اندك روزگارى گروه بسيارى و قوم بيشمارى بكيش سيدنا گرويدند و به حقيقت آئين اسماعيليان رسيدند\r\n\r\n","description":"","footnote":"","page_name":" 675 ","page_number":777},
  {"content":"\r\n\r\nسيدنا در قريه‌اى كه قرب قلعهء الموت بود سكونت نمود و در كمال زهد و صلاح و تقوى بسر مىبرد و بانواع مواعظ زنك شكوك و اوهام از دل طالبان مىسترد چون ساكنان آن قريه تقدس ذات آن خجسته صفات را ديدند و مردم آن نواحى جمال حالش را شنيدند همگى بسيدنا بيعت كردند و در ماه رجب سنه چهارصد و هفتاد و هفت شبى جمعى از سكان الموت سيدنا را بقلعه الموت درآوردند تاريخ صعود سيدنا به قلعهء الموت لفظ الموت است چون سيدنا پاى عزت بقلعه الموت در گذاشت مهدى علوى از قبل سلطان ملكشاه حكومت آنجا را داشت سيدنا مهدى را گفت از اين قلعه آن‌قدر زمينى كه پوست گاوى محيط آن شود به مبلغ سه هزار دينار بيع من نما تا طاعت من در آنجا مباح گردد مهدى فروتنى نموده تن در داد سيدنا پوست گاو را ريشه‌هاى باريك گردانيد و آن ريشه‌ها را بر سر هم كرده گرد قلعه كشيد برئيس مظفر كه در گردكوه دامغان حاكم بود و بيعت سيدنا را قبول مىنمود رقعه‌ئى به اين عبارت بنوشت كه رئيس مظفر حفظه اللّه تعالى مبلغ سه هزار دينار در بهاى قلعه الموت به علوى مهدى رسانيد على النبى المصطفى و آله السلام حسبنا الله و نعم الوكيل آن نوشته را به مهدى داده نزد رئيس مظفر فرستاد مهدى بعد از مدتى بدامغان رسيده به‌واسطه احتياج رقعه برئيس مظفر داد رئيس مظفر رقعه را گرفته مبلغ مذكوره را تسليم نمود .\r\nو سيدنا بعد از صعود بحصار الموت ترقى عظيم كرد و به اندك زمانى تمامى رودبار و قهستان را در حيطه تصرف درآورد و مدت سى و پنج سال به دولت و اقبال گذرانيد و تمام عمر را بترويج شريعت غرا و ملت بيضا مصروف گردانيده در ترويج شريعت به حدى مبالغه مىنمود كه شخصى در قلعه الموت نى مىنواخت سيدنا وى را از حصار بيرون ساخت هرچند مردم التماس نمودند و زبان استدعا گشودند قبول نفرمود و در اوقات حكومت زياده بر دو نوبت به بام خانه صعود ننمود و هرگز از حصار قدم بيرون نگذاشت و همواره بتدبير امور ملك و ملت اشتغال داشت و در ايام سيدنا فدائيان بسيارى از اكابر و اشراف مخالفين اطراف را بقتل رسانيدند و چندين علماء و فضلاء منافقين را نابود و ناچيز گردانيدند\r\n\r\n","description":"","footnote":"","page_name":" 676 ","page_number":778},
  {"content":"\r\n\r\nحسين قاينى عمده اصحاب سيدنا بود با طايفه‌اى از رفيقان قهستان را مسخر نمود يكى از امراء ملكشاهى كه در رودبار بود چندين نوبت قلعه الموت را غارت كرد و مراسم قتل و نهب بجاى آورد كار ساكنان حصار باضطراب رسيد و صبر و شكيبائى ايشان به نهايت انجاميد خواستند كه قدم در وادى فرار گذارند و طريق هزيمت سپارند سيدنا ايشان را بصبر و ثبات وصيت فرمود و گفت كه امام يعنى مستنصر مرا گفته است كه الموتيان را باب اقبال خواهد گشود بايد كه به هيچ طرف نروند و به هيچ وادى فرار نكنند هم در آن ايام آن امير بعالم ديگر خراميد سيدنا از تشويش نجات يافته آن قلعه را بلدة الاقبال موسوم گردانيد .\r\nدر سنه چهارصد و هشتاد و پنج امير ارسلان بفرمان ملكشاه به بلدهء اقبال لشكر كشيد چون كار اهل قلعه باضطرار انجاميد ابو على كه از جمله اتباع سيدنا بود و در قزوين بسر مىبرد سيصد مرد مكمل بامداد سيدنا فرستاد آن گروه باشكوه ناگاه شبى خود را بقلعه افكندند آنگاه شبيخون به ارسلانيان زده ايشان را منهزم گردانيدند و كار ارسلان را به انجام رسانيدند و غنيمت فراوان بدست آوردند گريختگان به اردوى سلطان رسيده كيفيت را عرض كردند سلطان دگرباره قزل‌ارسلان را با سپاه كينه‌خواه روان ساخت حسين قاينى با رفيقان در مؤمن‌آباد متحصن شده بلوازم محاصره پرداخت چون نزديك به آن رسيد كه پيك ظفر جلوه‌گر آيد ناگاه خبر قتل نظام الملك بر دست ابو طاهر كه از جمله فدائيان سيدنا بود انتشار يافت و هم در آن نزديكى سلطان ملكشاه بعالم آخرت شتافت لاجرم لشگر قزل‌ارسلان از هم فروريخت و سلك جمعيت آن سپاه يك‌بار بگسيخت و نزاع بركيارق و سلطان محمد علت ضعف ايشان گشت و شوكت سيدنا ترقى كرده از اين و آن درگذشت .\r\nسيدنا چندين بقاع بگشود و چندين بقاع بنا نمود فدائيان جهت قتل علماء و فقهاء مخالفين تعيين گشتند و ايشان در اطراف متفرق شده بسيارى از آن طايفه را بضرب كارد و خنجر كشتند بنابراين علماء منافقين به‌غايت ترسيدند و در زواياى خمول مخفى گرديدند چون سلطان بركيارق بجهان جاويد خراميد و كدخدائى\r\n\r\n","description":"","footnote":"","page_name":" 677 ","page_number":779},
  {"content":"\r\n\r\nدولت بسلطان محمد رسيد احمد بن نظام الملك را با سپاه گران بولايت رودبار تعيين فرمود و در سنه چهارصد و نود و يك اتابك نوشتكين شير را بمدد وزير ارسال نمود قريب يك سال جنگ بود نزديك بدان شد كه قلعه الموت را بگيرند و مردم قلعه فرمان شاهى پذيرند از باطن سيدنا خبر فوت سلطان محمد در لشكر اتابك شايع گشت و ناچار وزير از قلعه درگذشت و لشكر خودبخود انهزام يافتند و از خوف فدائيان به بيغوله هزيمت شتافتند چون سلطان سنجر افسر شاهى بر سر نهاد چند نوبت لشكر به محاربه سيدنا فرستاد در آن اثنا سيدنا يكى از خادمان سلطان را كه دعوت حق قبول نموده بود فرمود كه بالاى سر سلطان كاردى فروكوب و آسيب بسلطان مرسان چون تو نمك‌پروردهء اوئى دست بولى نعمت رسانيدن نه سزاست و بر قتل مولاى خود اقدام نمودن نه رواست خادم بموجب فرمان سيدنا به انجام رسانيد چون سلطان از خواب بيدار شد كارد را ديد به‌غايت خائف گرديد و در اخفاى راز بكوشيد بعد از روزى چند رسول سيدنا برسيد و گفت اگر ما را بسلطان محبت نبودى آن كارد را به سينه سلطان فروبردن آسان‌تر بودى سلطان از استماع اين سخن هراسان گشت و طالب صلح شده از سر بلدة الاقبال درگذشت و سيدنا بيشتر از پيشتر قوىدست گرديد .\r\nدر خلال اين احوال حسين قاينى با فساد پسر ناخلف سيدنا به شهادت رسيد حكم فرمود پسرش را بقصاص رسانند مقارن اين حال پسر ديگرش را بجرم شرب خمر بقتل رسانيد سيدنا در سنه پانصد و هشت بيمار گرديد و كيابزرگ اميد را وليعهد گردانيد و منصب وزارت او را با بو على تفويض نمود و اين دو شخص را وصيت فرمود كه در امور از صواب ديد حسن قصرانى بيرون نروند و از فرموده او خارج نشوند چون از امثال اين وصايا فارغ گشت در بيست و هشتم ربيع الآخر در سنه مذكوره از جهان درگذشت .\r\n\r\nكيا بزرگ اميد\r\nدر اصل از ولايت رودبار بوده و بقولى در ولايت ورامين تولد نموده بدستور سيدنا به طاعت و عبادت و تقويت ملت كوشيد در ايام سيدنا لشكركش بود او را به قلعه‌اى ارسال گردانيده آن را بگرفت و مدت\r\n\r\n","description":"","footnote":"","page_name":" 678 ","page_number":780},
  {"content":"\r\n\r\nبيست سال بفرمان سيدنا در آن قلعه ساكن بود بعد از سيدنا بر سرير خلافت جلوس فرمود در زمان او رفيقان بسيارى از مخالفين را بقتل رسانيدند بزرگ اميد در سنه پانصد و بيست و شش وفات يافت مدت حكومت او چهارده سال بود .\r\n\r\nكيا محمد بن بزرگ اميد\r\nبه حكم وصيت پدر حكومت يافت در اوايل دولت او الراشد باللّه عباسى بتيغ فدائيان بعدم شتافت از آن زمان خلفاء از ضرب تيغ فدائيان ترسيدند و از مردم پنهان گرديدند در سنه پانصد و پنجاه و پنج وفات نمود مدت حكومتش سى و سه سال بود .\r\n\r\nمحمد بن حسن بن محمد\r\nمشهور بعلى ذكره السلام است اسماعيليان در نسب او مىگويند در ايام دولت سيدنا شخصى از اهل اعتماد موسوم و ملقب با بو الحسن سعيدى بعد از فوت مستنصر خليفه علوى به يك سال از مصر بالموت رسيد و كودكى از اولاد نزار بن مستنصر همراه آورد و غير سيدنا هيچ‌كس بر آن سر مطلع نگرديد و در تعظيم و تكريم ابو الحسن بكوشيد آن طفل قابل امامت بود و مهدى نام داشت و سيدنا او را در محل مناسب گذاشت بعد از انقضاى شش ماه ابو الحسن را اجازت انصراف داد امام مهدى به عبادت حق سبحانه و تعالى مايل بود و در آن قلعه مستوره‌اى عقد نمود آن مستوره از امام مهدى حمل گرفت او را بمحمد بن بزرگ اميد سپرد و باخفاء آن حكم كرد و فرمود اگر پسر متولد شود اين زن را عقد نماى و اين راز را نزد كسى مگشاى محمد قبول نمود و بفرمان امام عمل فرمود در زمان حكومتش على ذكره السلام از مبدا عدم به فضاى وجود قدم گذاشت و شهرت چنان يافت كه او پسر محمد است و مدعيان در نسب على ذكره السلام بعضى سخنان طعن‌آميز مىزنند اسماعيليان قبول ندارند و از جمله مفتريات شمارند .\r\nالقصه در هفدهم رمضان سنه پانصد و پنجاه و نه طريق الحاد پيش گرفت و نماز عيد گذارده بر منبر رفت و مكتوبى بيرون آورده بخلق تقرير كرد كه امام مخفى است اين مكتوب را به من فرستاده و تكاليف شرعى از گردن شما برافتاد گروهى او را امام به حق دانند و نفس او را قيامت خوانند زيرا كه اعتقاد ايشان آنست كه قيامت وقتى\r\n\r\n","description":"","footnote":"","page_name":" 679 ","page_number":781},
  {"content":"\r\n\r\nقايم شود كه مردم به خدا رسيده تكاليف شرعيه مرتفع گردد اين معنى عبارت از قيامتست آن حضرت در زمان امامت خود خلق را به خالق و اصل ساخت و رسوم شريعت را برانداخت گفت من امام زمانم خلق را به حق رسانم و تكليف زمان قديم براندازم الحال قيامتست بايد كه مردم باطنا با خدا باشند و ظاهرا هرطور خواهند رفتار كنند بعد از تقرير اين گونه كلمات از منبر فرود آمده افطار كرد و بدستور عيد به شادى و طرب و لهو و لعب بسر آورد و در سنه پانصد و هفتاد و هفت بضرب كارد حسن بن نامور درگذشت .\r\n\r\nجلال الدين حسن بن محمد\r\nاو دين پدر نگرفت و مذهب اهل سنت پذيرفت مخالفين اسماعيليه او را نومسلمان مىگفتند در غزاى گرجستان با سلطان جلال الدين همراه بود در ماه رمضان در سنه ششصد و هيجده فوت شد .\r\n\r\nمحمد بن جلال الدين\r\nجمعى را كه هم مشرب پدرش بودند بكشت و شيوهء جد را پيش گرفت بعد از پنج سال بىمشورت طبيبى فصد كرده خون بسيارى از او برفت علت ماليخوليا بر وى مستولى گشت و هم بدان علت درگذشت آن گروه مىگويند كه زمرهء انبياء و اولياء از عيوب جسمانى سالم نتوانند بود چنان كه موسى الكن بود و شعيب نابينائى ديد و ايوب آن‌همه زحمت كشيد .\r\n\r\nعلاء الدين محمد بن حسن ناصر محتشم\r\nدر نه سالگى قايم‌مقام پدر گرديد كتاب اخلاق ناصرى را خواجه محقق طوسى بنام او تاليف فرموده ، در زمان علاء الدين از مشايخ روزگار شيخ جمال الدين كيلى بود در قزوين بارشاد عباد اشتغال مىنمود علاء الدين او را تعظيم نمودى و همواره بر اهل قزوين منت نهادى و گفتى اگر شيخ در آن بلده نبودى خاك قزوين را در توبره كرده بالموت آوردمى ، حسن مازندرانى وى را بقتل رسانيد .\r\n\r\n","description":"","footnote":"","page_name":" 680 ","page_number":782},
  {"content":"\r\n\r\n\r\nركن الدين خورشاه بن علاء الدين\r\nبعد از پدر پادشاه گشت و حسن مازندرانى را با اولادش بقتل آورد هلاكو خان باعتضاد خواجه نصير بر وى مستولى شد و او درخواست كرد تا وى را بدرگاه منكو قاآن فرستند هلاكو خان التماس وى را مبذول داشت و بدرگاه منكو قاآن ارسال نمود در آن سفر وى را كشتند و حكومت اسماعيليان به دو منتهى گشت اين واقعه در سنه ششصد و پنجاه و چهار بود چنان كه مولانا محقق طوسى در اين باب گفته\r\nقطعه :\r\n سال عرب چو ششصد و پنجاه و چهار شد * يكشنبه ماه ذوالقعده و بود بامداد\r\nخورشاه پادشاه سماعيليان ز تخت * برخاست پيش تخت هلاكو بايستاد \r\nمدت سلطنتش يك سال بود\r\n\r\nگفتار در بيان مذهب اسماعيليان بر وفق اعتقاد ايشان\r\nاين فرقه مىگويند باخبار متواتر و نقل متواصل مقرر است كه چون حضرت رسالت پناه بشغل نبوت اشتغال نمود مردم را به كسوت شريعت و طريقت آراسته فرمود و از دار دنيا بسراى بقا رحلت نمود در آن‌وقت در همه عرب سه مسجد بيش نبود مسجد الحرام و مسجد مدينه و مسجد بحرين بعد از انتقال حضرت متغلبان مستولى شدند چون مسيلمه كذاب و طليحة بن خويلد و اسود اليمنى و ديگر اعراب بر سر فتنه آمدند پس خلفاء تدارك خللها بتيغ مبارزان كردند اما گروه ديگر از براى منصب دنيا سيما معاوية ابن ابى سفيان كه فى الحقيقة فرعون آل محمد بود خروج كرد و بعضى صحابه را بمال مسلمانان فريب داد و ابواب فتنه بگشاد و برخى كه با او نفاق داشتند چون خالد بن وليد و سعد بن وقاص را بزهر هلاك نمود و محمد بن ابو بكر را با يك نفر ديگر در مصر شكم چاك كرده بسوختند جور بر جور و فساد بر فساد اندوختند و حضرت امام حسن بن على عليهما السلام را زينهار داده بزهر هلاك ساخت و بقول زمخشرى در ربيع الابرار عايشه را به چاه انداخت و يزيد پليد را بقتل حضرت حسين اشارت نمود از مكر و حيلهء او يكى آن بود كه به امام زمان به بهانه دروغ خروج\r\n\r\n","description":"","footnote":"","page_name":" 681 ","page_number":783},
  {"content":"\r\n\r\nنمود و تيغ به روى آن حضرت كشيد و مصحف بر سر نيزه گردانيد و هلم جرا اگر كسى متذكر قبايح او شود\r\nمصرع :\r\n صد قيامت بگذرد و آن ناتمام \r\nعلى مرتضى با اولاده مصطفى « 1 » و صحابه باوفا در راه خدا كشته شدند از آن زمان مسلمانان دو فرقه آمدند و اين دو فرقه هفتاد و سه فرقه شدند و مذاهب مختلفه ظهور يافت و هريك بر وفق اشتهاى خود بوادى خود سرى شتافتند چنان كه دانائى گفته :\r\nنظم\r\n دين تازى چو به هفتاد و سه فرقه باشد * كه نسازند از اين جمله دو با يكديگر\r\nمرد ترسا پس از اين‌ها ز كه جويد ره راست * چون شود در ره دين دور مسيحا مضطر\r\nپيشوايان امم گرنه رياست جويند * پس چه يك قول نىاند از پس يك پيغمبر\r\nگر نبى راهبر است اين دگران راه برند * راه بر مىنشناسى بيقين از رهبر\r\nگر نبى آمد و گر نى تو نكوسيرت باش * كه به دوزخ نرود مردم آزاده سير \r\nحضرت رسالت پناه امت را فرمود\r\nانى تارك فيكم الثقلين كتاب الله و عترتى اهل بيتى\r\nو ديگر فرمود\r\nمثل اهل بيتى كمثل سفينة نوح من ركبها نجى و من تخلف عنها فقد غرق\r\nو ديگر فرمود\r\nستفرق امتى من بعدى على ثلاثة و سبعين فرقة كلهم فى النار الا فرقة واحدة\r\nاز دو حديث سابق معلوم شد كه فرقه ناجيه يكيست .\r\nنظم :\r\n بعد احمد شد به هفتاد و سه فرقه امتش * زان يكى ناجى و ديگر هالكند اى هوشيار\r\nاتفاق اهل بيت مصطفى يك فرقه‌اند * ديگران هفتاد و دو با اختلاف بيشمار\r\nناجى اكنون اهل پيغمبر بود يا ديگران * باز كن چشم خرد برگو جواب و گوشدار\r\nمن گرفتم دامن آل نبى را ز آن ميان * هرك را خواهى تو هم از ديگران كن اختيار\r\nهرچه بادا باد بارى من نگردم ز آن طريق * تو سبيل خود نگهدار و مرا اينجا گذار\r\nمن چه در كشتى نوحم با نبى و با على * گو زمين طوفان بگير و آسمان آفت ببار\r\nرستگار آمد سگى كو بود با اصحاب كهف * من كه با آل رسولم چون نباشم رستگار \r\nچون به‌واسطه مكر و حيله و تزوير معاويه نسبت بعلى مرتضى چنان كه اشاره\r\n\r\n\r\n","description":"","footnote":"\r\n( 1 ) - نسخه مجتبى .\r\n","page_name":" 682 ","page_number":784},
  {"content":"\r\n\r\nشد مسلمانان به دو فرقه شدند و ميان ايشان فتنه و فساد ظاهر گشت فرقه‌اى از بهر دوستى مال و جاه دنيا به بنى اميه ميلان و اقرار دادند و طايفه‌ئى از ايشان بيزار شده بناى عداوت نهادند بسبب اختلاف امت كارها و قانون شريعت منحرف و امورات از قاعدهء طريقت منصرف گرديد و تفرقه در ميان اهل اسلام پديد آمد و هركدام ميل به جائى كردند و دعوى آغاز نهادند و به اسمى موسوم شدند و مذاهب مختلفه پيدا شد چنان كه ذكر رفت پس طايفه‌ئى از جهت غيرت دين تعدى بنى اميه و جور و ستم ايشان را با اهل بيت نه پسنديدند و طاقت مقاومت آن ظالمان را نداشتند خود را شيعه نام گذاشتند و هر جائى محل قبول يافتند به‌آنجا شتافتند و ابواب دعوت گشودند و به دو چيز تمسك نمودند اول مخالفت و عداوت جماعتى مخصوص ، دويم بخروج مهدى بدليل حديث نبوى\r\nقال رسول الله صلى الله عليه و آله يظهر فى اخر الزمان من اولادى شخص اسمه اسمى و خلقه خلقى يملأ الارض قسطا و عدلا بعد ما ملئت جورا و ظلما\r\nو خلايق بسيار بدين مذهب رغبت نموده نخستين كسى كه قبول نمود عبد اللّه بن سبا بود كه افعال معاويه را انكار كرد و بولايت على مرتضى اقرار آورد و هم بدست معاويه كشته شد همچنين متعاقب در هر ديارى برخاستند و در دعوات داستانها پرداختند و مردم را بدليل و برهان ملزم ساختند و سعىها كردند كه حق را در مركز خود قرار دهند و مردمان از جور و ستم متغلبان برهند چون تقدير خلاف تدبير ايشان بود از سعى و اجتهاد ايشان گرهى نگشود ملك بدست بيگانگان بماند .\r\nچون روزگار جور بنى اميه را به آخر رسانيد بنى عباس بسعى و اهتمام ابو مسلم مروزى منصب خلافت يافتند و ايشان نيز بسان بنى اميه به تيه جور و ستم شتافتند چون آل على در منصب خلافت رغبت مىكردند زيرا كه آن را حق خود مىدانستند از اين سبب عباسيان متفكر و متضرر بودند چون نوبت خلافت بمنصور رسيد هركه از فرزندان فاطمه را مخالف يافت ناچيز گردانيد و بقايا را بجعل نسب « 1 » مطعون ساخت و در اطراف و اكناف جهان ايشان را برانداخت تا در نظر مردم خوار و بىمقدار شوند و خلق به ايشان نگروند و ايشان در ملك و خلافت طمع نتوانند نمود چون آل على به ذروهء دولت عباسيان\r\n\r\n\r\n","description":"","footnote":"\r\n( 1 ) - نسخه : تحصيل نسب\r\n","page_name":" 683 ","page_number":785},
  {"content":"\r\n\r\nنظر كردند ميان ايشان از مردان خالى يافتند خصم غافل و امور مهمل و همتها قاصر ديدند و بر شهوات نفسانى راغب و بلذات هوا و هوس طالب بودند و در ايشان نهى از منكر كمتر و ملاهى و مناهى بيشتر بود لاجرم فرصتى يافتند و داعيان خردمند نيكوبيان بر دعواها شتافتند و اين در اول سنه صد و هشتاد و شش واقع شد از آن جمله يكى ميمون قداح بود و پسرش ميمون بن عبد اللّه قداح از علماء زمان خود بود .\r\nمرويست كه حضرت جعفر الصادق را چهار پسر بود بزرگتر ايشان اسماعيل بود امام عليه السّلام بنص جلى امامت را به دو تفويض نمود و با مادر وى هيچ زن و جاريه نگرفت چنانچه حضرت رسول با خديجه و على با فاطمه درگذشتن اسماعيل از اين دار فنا اختلافست بعضى گويند در زمان حيات امام وفات يافت و فائده نص انتقال امامتست از امام جعفر الصادق به اولاد اسماعيل چنانچه موسى بهارون نص فرمود و هارون در زمان موسى درگذشت و نص به قهقرى بازنمىگردد و بداء محالست كه حضرت امام بىاذن ملك العلام و بىاسناد آباى گرام تعيين يكى از اولاد عظام نفرمايند و طريق جهل و نادانى را نپيمايند بر امام سهو و غفلت جائز نيست و هركه امام معصوم را خطاكار داند شقى است و در آنكه حضرت صادق در حق اسماعيل نص فرموده اثناعشريه نيز بر اين قايلند و بعضى گويند اسماعيل فوت نكرد ليكن اظهار كردند فوت او را جهت تقيه تا مخالفان به هلاكت او نشتابند و بر فوت او محضرى نوشتند ،\r\nمنقولست كه بمنصور عباسى رسانيدند كه اسماعيل را در بصره ديدند و به دعاى او رنجورى شفا يافت منصور از حضرت صادق استفسار نمود امام همان محضر را كه خط عامل منصور نيز در آن بود براى خليفه فرستاد امام بعد از اسماعيل ، محمد بن اسماعيل بود و به او امام سبعه تمام شد و بعد از او ائمه مستور شدند و داعيان ظاهر و زمان بىامام ظاهر يا مستور خالى نباشد چون امام ظاهر شود حجتش ظاهر گردد\r\nمدار احكام ائمه هفت است مانند ايام هفته و سماوات سبعه و كواكب هفت‌گانه و نقباء را مدار بر دوازده است و شيعه اثنىعشرى از اينجا غلط كرده‌اند و ائمه را بعدد\r\n\r\n","description":"","footnote":"","page_name":" 684 ","page_number":786},
  {"content":"\r\n\r\nنقباء شمرده‌اند . پيروان اسماعيل را بانتساب وى اسماعيلى گويند چون ايشان به مجرد نظر و استدلال در معرفت الهى كافى نمىدانند مگر بتعليم معلم و بارشاد مرشد بدين جهت ايشان را معلميه خوانند و باعتبار آنكه مىگويند هر كلمه قرآنى را معنى ظاهرى و باطنى است كه عوام را بر ظاهر لفظ اطلاع است و خواص را بر باطن و تاويل وقوفست ايشان را باطنيه گويند .\r\nچون كسى در طريق ايشان راسخ شود و اجازت كلام يابد او را مأذون نامند و چون به درجهء دعوت رسد او را داعى خوانند ، و چون به مرتبه دعوت رسد و معتبر باشد او را حجت گويند ، و چون رتبت درجه و كمال يافت و از تعليم بىنياز گشت او را امام گويند و بالائى امام اساس است و بالائى اساس در منزلت ناطق . امام هفت است و داعى دوازده باشد و مأذون هر امامى را بايد دانست .\r\nآن گروه به ظاهر شرع كار مىكنند و مىگويند كه ما نگوئيم خدا موجود يا معدوم است و عالم يا معلوم است و قادر است يا قادر نيست و همچنين در ساير صفات زيرا كه در اثبات حقيقت او ساير موجودات شريك شوند و آن تشبيه است و از نفى مطلق بمعدومات انباز گردد و اين تعطيل است و اطلاق اين حقايق بر حضرت واجب الوجود بطريقى است كه به هيچ‌گونه مشاركت متصور نيست حضرت حق سبحانه و تعالى إله متقابل « 1 » و خالق متضادين است چون حضرت وهاب به عالمان موهبت علم نمود او سبحانه را عالم گفتند و چون قدرت دربارهء قادر افاضه فرمود او جل شانه را قادر خواندند عالم و قادر اطلاق نمودن بر ذات حقتعالى باعتبار اين است كه واهب علم و قدرتست و نيز گويند كه حضرت حق بامر واحد عقل را خلق كرد كه از جميع جهات تام است و بتوسط آن عقل تام نفس را كه ناتمام بود پديد آورد و نسبت نفس با عقل نسبت نطفه است با طفل يا نسبت بيضه است با جوجه يا نسبت پدر است با پسر يا نسبت زنست با شوهر پس مشتاق و آرزومند شد نفس بكمال عقل تمام كه از او فيض بگيرد لاجرم محتاج و نيازمند گرديد به جنبش و حركت از نقصان بكمال و حركت تمام نكرد مگر به آلت پس ايجاد كرد اجرام سپهر و افلاك و كواكب را و جنبيد فلك به حركت دورى بتدبير نفس\r\n\r\n\r\n","description":"","footnote":"\r\n( 1 ) - بهتر : متقابلين\r\n","page_name":" 685 ","page_number":787},
  {"content":"\r\n\r\nو بواسطهء او حادث شد طبايع عنصرى پس پديد آورد مركبات را از مواليد ثلثه يعنى جمادات و نباتات و حيوانات را و بهترين همه انسانست از استعداد انوار قدسى « 1 » و پيوند او بعالم علوى چنان كه عالم بر اين مشتملست و بر عقل كامل كلى و نفس ناطقه كليه كه مصدر كائنات است واجبست كه در جهان سفلى عقل كامل كلى و نفس كليه بوده باشد تا به‌وسيله ايشان جهانيان رستگار شوند آن عقل رسول ناطقست و نفس امام است و چنان كه افلاك متحركند بتحريك عقل و نفس همچنين رستگار شوند نفوس ديگر بتحريك رسول ناطق و وصى او ، و چنين باشد در هر عصر و هر زمان و هر دو بر هفت شخص داير است تا منتهى شود بدور آخر و زمان قيامت درآيد و تكاليف و شرايع برخيزد چه انبعاث حركات فلكى و التزام شرايع جهت وصول نفس است بكمال و كمال انسان است كه به مرتبه عقل برسد و اين قيامت كبرى است .\r\nو مىگويند هر ظاهرى را باطنى است كه آن باطن مصدر آن ظاهر است و آن ظاهر مظهر باطن هيچ ظاهرى نيست كه او را باطنى نباشد و اگر باطن نباشد لازم مىآيد كه در عالم هيچ نباشد و نفوس و عقول بىاصل باشند امام حاكم است در عالم باطن هيچ‌كس عالم به خدا « 2 » نبود جز بتعلم او و نبى حاكمست در عالم ظاهر و شريعت جز به نبى تمام نشود ، شريعت را ظاهرى بود كه او را تنزيل خوانند و باطنى دارد كه آن را تاويل نامند زمان خالى نباشد از نبى يا از شريعت او همچنين خالى نباشد از امام يا از دعوت او ، گويند دعوت گاه پنهان و مخفى بود اگرچه امام ظاهر باشد و گاه ظاهر و هويدا بود اگرچه امام مخفى و پنهان باشد همچنان‌كه نبى را به معجزهء قولى و فعلى شناسند امام را به دعوت و دعوى داعى دانند ، و بارى تعالى را نتوانند شناخت مگر به امام پس وجود امام واجب بود خواه ظاهر باشد خواه مستور همچنان‌كه هيچ وقتى از اوقات خالى نباشد روز از روشنى و شب از تاريكى .\r\nسيدنا حسن را كتابى است مشتمل بفصول چند در فصل اول آن فرموده است كه مفتى را در معرفت حضرت بارى بيرون از دو قول نيست يا آنكه گويد خداوند را بعقل توان شناخت و احتياج بتعليم معلم صادق نيست يا گويد كه معرفت حضرت حق\r\n\r\n\r\n","description":"","footnote":"\r\n( 1 ) - نسخه : از استعداد انواع قدسى\r\n( 2 ) - نسخه : باله - بستان : به ايزد متعال\r\n","page_name":" 686 ","page_number":788},
  {"content":"\r\n\r\nجل شانه حاصل نمىشود مگر بتعليم معلم صادق هرگاه فتوى بقول اول دهد او را انكار غير نرسد زيرا كه چون انكار كند تعليم است و دليلست بر آنكه منكر عليه محتاج است به غير يا گويد هر دو قسم ضروريست زيرا كه چون مفتى بقولى فتوى دهد يا قول او باشد يا غير او همچنين چون اعتقاد كند يا از نفس خويش مبدا آن اعتقاد رسوخ پذيرد يا از غير و اين مضمون عبارتيست « 1 » كه فصل اول كتاب متضمن آن بود و در ضمن اين فصل كسرى است بر اصحاب عقل و رأى .\r\nدر فصل دويم آن كتاب ذكر كرده است كه چون احتياج بمعلم ثابت شد آيا هر معلمى باطلاق صلاحيت تعليم دارد يا از معلم صادق ناگزير است اگر قائل شود به‌آنكه هر معلمى صلاحيت تعليم دارد او را روا نباشد انكار معلم خصم كردن كه چون انكار كند بر معلم خصم هرآينه مسلم داشته باشد كه لا بد است از معلم صادق و اين فصل كسرى است بر اصحاب حديث .\r\nدر فصل سيم ذكر كرده است كه چون احتياج بمعلم صادق ثابت شد آيا لا بد است از معرفت بمعلم اولا و ظفر بر او يا تعليم از هر معلمى جائز است بىتعيين شخص و تبيين صدق او و چون سلوك طريق بىرفيق ممكن نيست پس هرآينه اول رفيق باشد و بعد از آن طريق و اين كسريست بر شيعه .\r\nدر فصل چهارم گويد كه افراد بشرى بر دو صنفند فرقه‌اى گويند در معرفت حضرت بارى محتاجيم به معلمى صادق و تعيين و تشخيص او واجبست و بعد از آن تعليم از او ، و فرقه ديگر گويند معرفت هر علمى از هر شخصى اخذ توان كرد خواه معلم باشد خواه غير معلم چون بمقدمات سابق معلوم شد كه حق با فرقه اولى است پس هرآينه رئيس فرقه اول رئيس محققان باشد و چون دانسته شد كه فرقه دويم بر باطلند پس رئيس ايشان رئيس مبطلان باشد گويد اين طريقه‌ايست كه محق را به حق مىشناسيم معرفتى مفصل ما را در آن مسائل ببايد « 2 » و مراد ما به حق در اين مواضع احتياجست بمحق ، و گويد ما باحتياج امام را شناسيم و به امام حق را چنان كه بجواز وجوب دانيم يعنى بممكنات كمال ذات واجب الوجود دانيم و گويد طريقه دانستن توحيد همين است\r\n\r\n\r\n","description":"","footnote":"\r\n( 1 ) - نسخه : يا از غير مضمون آن غيريت است .\r\n( 2 ) - بستان : اين طريقه‌ايست كه محق را به حق شناسيم مجملا پس شناخته مىشود حق بمحق مفصلا\r\n","page_name":" 687 ","page_number":789},
  {"content":"\r\n\r\nو گويد در عالم حق و باطلست و علامت حق وحدتست و علامت باطل كثرت وحدت مقرون بتعليم است و كثرت مقارن راى و تعليم با جماعتست و جماعت به امام و رأى با فرق مختلفه و ايشان با رؤساى خويش متفقند و جهت افتراق حق از باطل و تشابهى كه حقرا با باطل است و جهت تمايز وجهين و تضاد طرفين ميزانى بايد ساخت كه جمع را در آن وزن كنند و گويد آن ميزان را از كلمه شهادت اقتباس كرديم و آن مركب است از نفى و اثبات و آنچه مستحق اثباتست حق است و آنچه مستحق نفى است باطل و به اين ميزان خير و شر و صدق و كذب و ساير متضادات را وزن كنيم و سر اين سخن آنست كه هر كلمه از اين مقاله راجع است به حقيقت اثبات معلم و توحيد و اثبات داخل امامتست يا نبوت به مرتبه‌اى كه نبوت با امامت باشد .\r\nدر تاويلات گويد وضوء عبارت از پذيرفتن آئين است از امام ، و تيمم عبارت از مأذون در غيبت امام ، و نماز عبارتست از رسول بدليل قول حقتعالى  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ ،  احتلام عبارتست از افشاى سر نزد ايشان به غير قصد هدايت كسى ، غسل تجديد عهد است ، و زكات تزكيه نفس است به معرفت دين ، و صوم عبارت از محافظت اسرار امام است ، و زنا عبارت از افشاء اسرار دين ، و نيز گفته‌اند نماز جماعت عبارت از متابعت امام است و زكات كنايه از آنست كه خمس اموال به امام دهند و كعبه پيغمبر است و باب على است و صفا و مروه و ميقات وصى انبياء است و تلبيه عبارت از اجابت مدعو است هفت طواف خانه مولاست جنت عبارت از راحت ابدانست از تكاليف و سقر عبارت از زحمت ابدان است بتكاليف و قيامت عبارت از مرك آن شخص است كه مرده است من مات فقد قامت قيامته .\r\nو مىگويند هر پيغمبرى را وصى و وليعهدى باشد كه در حال حيات او در شهرستان علم او است و تمام دور او به هفت امام منقضى شده پيغمبر نخستين آدم بود بدين صفات و شرائط كه قائم مقام و وليعهد وى بعد از وفات او شيث بود و تمامى دور به هفت امام منقضى شد بعد از دور آدم حضرت نوح بود شريعت آن حضرت نسخ شريعت آدم نمود و دور او به هفت امام تمام شد و وصى او سام بود بعد از آن حضرت ابراهيم بود و شريعت آن حضرت نسخ شريعت\r\n\r\n","description":"","footnote":"","page_name":" 688 ","page_number":790},
  {"content":"\r\n\r\nنوح نمود و بعد از او حضرت اسماعيل بود و دور او بگذشتن هفت امام تمام شد و بعد از آن موسى بود و شريعت او نسخ شريعت ابراهيم نمود و وصى او هارون در حال حيات موسى رحلت نمود وصى او يوشع بن نون بود و چون دور او به هفت امام تمام گرديد بعد از آن عيسى پديد آمد و آن حضرت نسخ شريعت موسى نمود وصى او شمعون بود و دور او به هفت امام اتمام يافت بعد از آن خاتم الانبياء محمد المصطفى پديد آمد شريعت ديگر نهاد و شريعت عيسى برافتاد وصى او على بن ابى طالب و حسن و حسين و زين العابدين و محمد الباقر و جعفر الصادق و امام هفتم اسماعيل بن جعفر بود و دور مهدى به دو تمام شد و همچنين گويند كه ممكن نيست امام وفات يابد مگر آنكه يك پسر او امام خواهد بود و معنى آيه  ذُرِّيَّةً بَعْضُها مِنْ بَعْضٍ  اين است و فحواى  وَ جَعَلَها كَلِمَةً باقِيَةً فِي عَقِبِهِ  همين است چون حجت آورند كه حسن بن على باتفاق همه شيعه امام بود و فرزندان او امام نبودند گويند امامت او مستودع بود يعنى غير ثابت و آن عاريتست و امامت حسين بن على مستقر بود و آيه  فَمُسْتَقَرٌّ وَ مُسْتَوْدَعٌ  اشارت به‌آنست ،\r\nو همچنين گويند كه ناطق كسى است كه شرع متقدمان منسوخ كند و اساس كسى كه تاويل شريعت نزد او باشد و اسرار باطن همه خلق بداند ، ناطق واضع شريعت را گويند و اساس باطن آن را بيان كند كار ناطق وضع تنزيلست و كار اساس تاويل شريعت و بيان شريعت پيش او باشد .\r\nو گويند در عهد هيچ پيغمبرى دنيا از امام خالى نباشد و همه پيغمبران در هر روزگارى كه بوده‌اند بوجود امام اشارت نموده‌اند زيرا كه امام باطنست و اصل باطنست مانند جواهر كه باطن سنگ تيره تعبيه است و لؤلؤ كه در صدف و صدف در قعر بحر و روح آدمى كه در جسم تيره نهانست و در اين معنى دليل آورند از قول بارى تعالى  لَهُ بابٌ باطِنُهُ فِيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ  و آيهء كريمه  لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها وَ لكِنَّ الْبِرَّ مَنِ اتَّقى وَ أْتُوا الْبُيُوتَ مِنْ أَبْوابِها  يعنى نيكوكارى نه آنست كه به ظاهر مشغول شوند چنان كه عوام شده‌اند بلكه به‌آنست كه بپرهيزند و پرهيزگار\r\n\r\n","description":"","footnote":"","page_name":" 689 ","page_number":791},
  {"content":"\r\n\r\nباشند كه خورسندى نه به ظاهر نمودنست .\r\nاين بود مختصرى از اعتقادات اسماعيليه كه مذكور شد اين طايفه در اكثر معمورهء عالم هستند در سمت مغرب قرب ولايت طرابلس و در محال ايران و كابل و در نواحى كوهستان مشرق و نواحى مملكت ختا و در ولايت كجرات هند بسيارند اكنون كه هزار و دويست و سى و هفت هجريست مقتداى آن طايفه در عراق عجم است و هرساله گروه انبوه از پيروان او با خمس مال به زيارت وى آمده و خدمت نموده مراجعت نمايند .\r\n\r\nيحيى بن معاذ قدس سره\r\nاز طبقه اولى و از كبار اولياء است كنيت آن جناب ابو زكريا و لقبش واعظ بوده علوم ظاهرى و باطنى جمع نموده يوسف بن حسين رازى فرموده كه به صد و بيست شهر رسيدم و به ديدار علماء و مشايخ مشرف گرديدم قادرتر بر سخن از يحيى بن معاذ نديدم .\r\nآن جناب فرموده است كه انكسار العاصين احب الى من صولة المطيعين . « 1 » مقرب البارى خواجه عبد اللّه انصارى در اين خصوص گفته است وقتى باشد حقتعالى مرد را به طاعت آورد و از آنجا بد بيرون آورد يعنى بچنگ غرور و عجب سپارد و گاه باشد كه در غفلت و معصيت اندازد و عاقبت او را نيكو سازد غنى مطلق است هرچه خواهد كند و كسى بر او چون و چرا نتواند پس از مكر او ايمن بودن و در مهد اطمينان غنودن گناه را كوچك « 2 » شمردن و معصيت را حقير كردن خطائى بزرگ و گناه عظيم است\r\nيحيى بن معاذ را گفتند فرقه‌اى مىگويند ما به جائى رسيده‌ايم و در محلى آرميده‌ايم كه ما را طاعت نبايد و عبادت نشايد يحيى فرمود كه بلى رسيده‌اند اما به دوزخ و آرميده‌اند ليكن در سقر .\r\nآن جناب فرموده است صدق المحبة العمل بطاعة المحبوب يعنى علامت محب صادق فرمان‌بردارى محبوبست ، و ديگر فرموده است هركه از دوست جز دوست ديد وى دوست نديد ، و ديگر فرموده است كه حقيقت محبت آنست كه به نيكوئى افزون نشود و به جفا كم نگردد .\r\n\r\n\r\n","description":"","footnote":"\r\n( 1 ) - نسخه : صولة المحبين -\r\n( 2 ) - نسخه : بزرگ شمردن\r\n","page_name":" 690 ","page_number":792},
  {"content":"\r\n\r\nگويند چون يحيى ببلخ رفت و از آنجا بنيشابور مراجعت فرمود در آنجا در سنه دويست و پنجاه و هشت در زمان خلافت معتمد عباسى و حكومت عمرو بن ليث رحلت فرمود رحمة اللّه عليه .\r\n\r\nنجم الدين رازى المعروف بالدابة قدس سره\r\nاز اكابر صوفيه و اعاظم اين طايفه است از مريدان نجم الدين كبرى بوده و تربيت آن حضرت بمجد الدين بغدادى حواله نموده صاحب مرصاد العباد و تفسير بحرالحقايقست و در كشف حقايق و شرح دقايق بر همگنان فايق است ،\r\nدر واقعه چنگيز خان از خوارزم بيرون آمده روى توجه بسوى روم نهاد و در قونيه با شيخ صدر الدين قونيوى و مولانا جلال الدين رومى اتفاق صحبت افتاد گويند وقتى در يك مجلس جمع بودند نماز شام رسيد از وى التماس امامت نمودند و او در هر دو ركعت سورهء   قُلْ يا أَيُّهَا الْكافِرُونَ   خواند و چون نماز را به آخر رسانيد مولانا جلال الدين با شيخ صدر الدين به مطايبه گفت يك‌بار براى شما خواند و يك‌بار براى ما . جناب شيخ بعد از گردش روم عزيمت بغداد كرد و در آنجا در سنه ششصد و پنجاه و چهار در زمان خلافت مستعصم عباسى روى توجه بصوب آخرت آورد و در شويزيه بغداد بيرون مقبره شيخ سرى سقطى و شيخ جنيد مدفون گشت رحمة اللّه عليه از مقولات آن جنابست\r\nغزل :\r\n دشمن ما را سعادت يار باد * از جهان وز عمر برخوردار باد\r\nهركه خارى مىنهد در پاى ما * خار ما در پاى او گلزار باد\r\nهركه چاهى مىكند در راه ما * چاه در راه او همواره باد\r\nهركه گويد نجم دين مستست مست * نجم دين مست است او هشيار باد \r\nو له رباعى\r\n هر سبزه كه در كنار جوئى رسته است * گوئى ز رخ فرشته خوئى رسته است\r\nتا بر سر لاله پا به خوارى ننهى * كان لاله ز خاك ماهروئى رسته است \r\n\r\n","description":"","footnote":"","page_name":" 691 ","page_number":793},
  {"content":"\r\n\r\nرباعى\r\n شمع ارچه چو من داغ جدائى دارد * با گريه و سوز آشنائى دارد\r\nسر رشته شمع به ز سر رشته من * كان رشته سرى به روشنائى دارد \r\n\r\nيوسف بن حسين رازى قدس سره\r\nاز طبقه ثانيه و كنيت وى ابو يعقوب بود در زمان خويش كسى با وى برابرى نمىنمود طريقه ملامتيه داشت و از مراسم خلوص فرونمىگذاشت مردمان را به خود مىشورانيد و قبول ايشان را به خويشتن تباه مىگردانيد خود را از انظار مردم ساقط مىساخت و خلق را در تردد مىانداخت مريد ذو النون مصرى بوده و با ابو تراب نخشبى و يحيى بن معاذ و غير ايشان صحبت نموده و در اسفار بسيار با ابو سعيد خزاز رفاقت فرموده است وى را مكاتبات بسيار است با جنيد بغدادى .\r\nاو گفته است كه راه مصر گرفتم و نزديك ذو النون رفتم چون وى را ديدم موى بر اندام من برخاست نشستم به من نگريست و گفت از كجائى و از كدام شهر مىآئى ؟\r\nگفتم از ملك رى مىآيم گفت زمين بر تو تنگ شده بود كه بمصر آمدى گفتم آمدم كه خدمت تو را دريابم گفت دور باش و دروغ متراش چرا دروغ مىگوئى و راه خيانت مىپوئى آنگاه گفت يا بنى صحح حالك مع الله لا يشغلك عنه شاغل و لا تشغل بما يقول الخلق منك فانهم لن يغنوا عنك من الله شيئا و اذا صححت حالك مع الله ارشدك للطريق اليه و اقتد بسنة النبى صلى الله عليه و آله و سلم و ظاهر العلم و اياك ان تدعى فيما ليس لك فما اهلك عامة المريدين الا الادعاء يعنى اى پسرك من نسبت خود به حق‌تعالى درست كن به مرتبه‌اى كه هيچ چيز مانع آن نسبت نشود و مشغول مساز خاطر خود را به‌آنچه مردم كه در حق تو گويند چه نيك و چه بد زيرا كه جميع مهمات از حقتعالى ساخته گردد و خلق از جانب حقتعالى كفايت مهمى نتوانند كرد براى تو و چون درست شود نسبت تو به حق تعالى بنمايد حق سبحانه بلطف و كرم خود طريقى كه مفضى « 1 » شود بوصل وى پيروى كن ظاهر علم و سنت نبى را و بپرهيز از دعوى امرى كه تو را آن نبود زيرا كه هلاك نساخت مريدان و طالبان را مگر دعويهاى باطل .\r\n\r\n\r\n","description":"","footnote":"\r\n( 1 ) - نسخه : منقضى - افضاء : كشيده شدن . انقضاء : بسر آمدن\r\n","page_name":" 692 ","page_number":794},
  {"content":"\r\n\r\nروزى از ذو النون طلب نصيحت كرد او فرمود : لا تسكن الى مدح الناس و لا تجزع من قبولهم و ردهم فانهم قطاع الطريق و اسكن الى الحقيقة من احوالك سرا و علنا يعنى آرام مگير بستايش مردم و جزع و اضطراب مكن از رد و قبول ايشان زيرا كه ايشان راهزنانند و مانع وصولند بمطلوب حقيقى و آرام‌گير بصفات حميده كه به آن متحقق گشته‌اى در نهان و آشكار .\r\nو يوسف بن الحسين فرموده الخير كله فى بيت و مفتاحه التواضع و الشر كله فى بيت و مفتاحه الكبر يعنى مجموع نيكيها در خانه‌ايست و كليد آن خانه تواضع است با خداى تعالى و مظاهر قدرت وى ، و مجموع بديها در خانه‌ايست و كليد آن خانه كبر است\r\nوفات وى در سنه سيصد و سه در زمان خلافت مقتدر عباسى و حكومت سامانيان در همان ديار ظهور نمود رحمة اللّه عليه .\r\n\r\nزنجان\r\nقصبه‌ايست شهر مانند و محلى است خاطرپسند آبش خوب و هوايش مرغوب ميوه‌اش ارزان و غله‌اش فراوان ، وى سمت مغرب شهر سلطانيه واقع است از اقليم رابع و در زمين هموار اتفاق افتاده و اطرافش واسع است دور آن شهر حصارى كشيده‌اند و مكرر بسم ستوران مخالف و مؤالف خراب گرديده اكنون محتويست بر قريب به دو هزار خانه و پنج بلوك آنجا معروفست بولايت خمسه مردمش ترك زبان و خالى از نخوت و خشونت نيستند اكثر قراى آن ديار مسكن ايل شاهسون و افشار و شهرش دارالأماره شاهزاده والاتبار است مردم نيك از آنجا برخاسته‌اند كه بكمالات نفسانى و فضائل انسانى پيراسته‌اند بذكر يك نفر آن اكتفا مىنمايد .\r\n\r\nاخى فرج قدس سره\r\nعارف معارف يقين و سالك مسالك تمكين بوده و بعضى بلاد دور و نزديك را سياحت نموده وى مريد شيخ ابو العباس نهاوندى و او مريد جعفر خلدى و او مريد سيد الطايفة جنيد بغدادى است در سنه چهارصد و پنجاه و هفت در زمان مقتضى عباسى در همان ديار انتقال نمود .\r\n\r\n","description":"","footnote":"","page_name":" 693 ","page_number":795},
  {"content":"\r\n\r\nدر نفحات مسطور است كه شيخ را گربه‌اى بوده است هرگاه جمعى از مهمانان بخانقاه توجه مىنمودند آن گربه بعدد هريك از ايشان بانگ مىكرد و خادم خانقاه بهر بانگى كاسهء آبى در ديگ مىريخت يك روز عدد مهمانان بر عدد بانگهاى گربه افزوده گشت حاضران تعجب كردند ناگاه گربه به ميان آن جماعت درآمده يكان‌يكان استشمام نمود و بر يكى از ايشان بول كرد چون تفحص كردند از دين بيگانه بود .\r\nروزى خادم مطبخ مقدارى شير در ديگ كرده براى اصحاب شيربرنج طبخ نمايد مارى از ممر بخارى در ديگ افتاده گربه آن را بديد و گرد ديگ مىگرديد و فرياد مىكرد و اضطراب مىنمود خادم چون از آن معنى غافل بود وى را زجر مىنمود و دور مىانداخت و منزجر مىساخت چون خادم به هيچ نوعى متنبه نشد گربه خود را در ديگ انداخته هلاك ساخت چون شيربرنج را ريختند مارى سياه از آنجا ظاهر شد چون اين خبر بشيخ رسيد فرمود كه آن گربه خود را فداى درويشان ساخت وى را در قبر كنيد و محلى سازيد .\r\n\r\nطهران\r\nشهرى مشهور و معروف و نسبت به ساير محال رى به خوبى هوا موصوفست حبوباتش ارزان و فواكهش فراوان اكثر ميوهء آنجا ممتاز سيما خربزه و انجير و انگورش بامتياز است در قديم آن شهر قصبه‌اى بوده و بتدريج روى به عمارت نموده شاه طهماسب بن شاه اسماعيل صفوى در وسعت و عظمت آن كوشيد و بر آن حصار حصين و قلعهء متين كشيد كريم خان بن ايناق زند به عمارت آن افزود و در كثرت و عظمت آن سعى نمود اكنون كه سنه هزار و دويست و سى و هفت هجريست قرب چهل سالست كه دار الملك سلاطين قاجار است .\r\nآن شهر در زمين هموار اتفاق افتاده سمت شمالش فىالجمله گرفته ساير اطرافش گشاده است مشتملست بر قرب پانزده هزار سراى و چندين اسواق بهجت‌افزا و دكاكين زيبا و كاروانسراهاى محكم بنياد و حمامهاى پاكيزه نهاد و مدارس وسيعه\r\n\r\n","description":"","footnote":"","page_name":" 694 ","page_number":796},
  {"content":"\r\n\r\nو مساجد رفيعه ، امراء آن دولت عمارات نيكو ساخته‌اند و امناى آن حضرت بناهاى چون مينو طرح انداخته‌اند اما در تابستان هواى آن شهر به گرمى مايل و در زمستان كوچه‌هايش پرگل است در خارج آن شهر باغات دلگشا و بساتين روح‌افزا طرح انداخته‌اند و قصور خوب و عمارات مرغوب ساخته‌اند نارين قلعه‌اش سمت مشرق و شمال آن ديار و مسكن شهريار گردون وقار است .\r\n\r\nگفتار در بيان احوال سلاطين قاجاريه بطريق اختصار\r\nبر راى عالم‌آراى شاهان كشور اخبار و بر ضمير مهر تخمير پادشاهان اقليم آثار مخفى و مستتر « 1 » نماند كه در تبيين احوال ملوك قاجار و ظهور دولت ايشان تأليفات ساخته‌اند و مجلدات پرداخته‌اند اگر در اين مختصر بتفصيل آن اقدام نمايد زبان از تحريرش عاجز آيد لاجرم طريق اجمال\r\n« ان خير الكلام ما قل و دل »\r\nمىپيمايد\r\n\r\nفتحعلى خان قاجار\r\nنخستين ايشان فتحعلى خان بود امير جليل القدر و كبير منشرح الصدر بود در خدمت شاه طهماسب بن شاه سلطان حسين صفوى به عظمت شأن و سمو مكان گوى مسابقت از همگنان مىربود در زمان آن شهريار به‌غايت جاه و جلال داشت و همواره رايت شوكت و حشمت بر سپهر استيلا مىافراشت چون نادر شاه او را ازهرجهت از خود برتر مىديد و وجودش را عدم استقلال خود مىدانست و با وجود او نادر شاه در نزد شاه طهماسب هيچ نمىتوانست گفت لاجرم هنگامى كه شاه طهماسب در ملك خراسان بود نادر شاه آن امير بىنظير را متهم نموده معدوم ساخت در حقيقت خاندان خود را برانداخت چنان كه منتقم حقيقى قهرمان ايران آقا محمد خان پسر محمد حسن خان بن فتحعلى خان را بر اولاد او استيلا داد بعد از مؤاخذه و مصادره بعضى را بعدم و جمعى را به بيغوله پريشانى فرستاد و بقيه اولاد نادرى را كه از آن جمله يكى نادر ميرزا بن شاهرخ ميرزا بود سلطان فتحعلى شاه قتل نمود ،\r\nدانائى مىگويد نكته‌ايست در اين باب كه نادر شاه فتحعلى خان را معدوم و\r\n\r\n\r\n","description":"","footnote":"\r\n( 1 ) - نسخه : استتار\r\n","page_name":" 695 ","page_number":797},
  {"content":"\r\n\r\nنابود ساخت و فتحعلى شاه نادر ميرزا و اولاد نادر شاه را برانداخت  فَاعْتَبِرُوا يا أُولِي الْأَبْصارِ  فى الواقع اين دار بيم‌دار محل مكافاتست اگر صاحب هوشى و خداوند گوشى به چشم خرد بر احوال عالم بنگرد و بر اوضاع جهان نظر كند يقين داند دنيا دار مكافاتست لاجرم بد نكند و به بد كردن راضى نشود و بگرد بدان نگردد چنان كه از به دو خلقت آدم تا اين دم اقتضاى خداوندى چنين و برين نمط ظهور نموده كه هر كسى بد كند و بد كارد البته آن بد را به بيند و يا بر اولاد او راجع شود و مضمون اخبار بر اين مقال گواهى مىدهد و تجربه نيز رسيده و مكرر مشاهده گرديده : گروه بنى اميه به خاندان رسالت ظلم و جور كردند طايفه بنى عباس ظهور يافته دمار از روزگار بنى اميه برآوردند چون بنى عباس بسى بيدادگرى نمودند و ابواب رنج و عنا بر روى اعالى و ادانى گشودند حضرت جبار مغول و تاتار را بر ايشان برانگيخت و آبروى آن تيره‌بختان را به خاك مذلت ريخت اساس بنى عباس را يكباره معدوم ساخت و دولت پانصد و بيست‌ساله را برانداخت ، چون تركان در ولايت ايران و توران و و ساير مكان ستمهاى فراوان نمودند و بر انواع بدعتها و ستمها و ظلمها افزودند لهذا غيرت الهى آن گروه را چنان ناچيز گرداند كه در تواريخ ديده و از دانايان شنيده‌ايد بعد از انقراض دولت جور ملوك‌الطوايف در ايران شيوع و انواع فتنه و فساد وقوع يافت حقتعالى امير تيمور را بر ايشان استيلا داده همگى بوادى عدم شتافتند چون آل تيمور و فرقه آق‌قويونلو مراسم فسق و فجور را بكمال رسانيدند و انواع ظلم و جور را به آخر گردانيدند لاجرم شاهى بيك خان را بر آل تيمور برگماشت و شاه اسماعيل بر هر دو ايشان ابقا نگذاشت چون اولاد شيخ صفى بديها كردند و ستمها نمودند ( طايفه افغان بر آنها استيلا يافتند « 1 » ) و چون فساد گروه افغان به نهايت رسيد و جورشان بكمال انجاميد حضرت قهار نادر شاه افشار را بر ايشان استيلا داد و او همگى را از ساحت ايران بديار نيستى فرستاد ، چون نادر شاه بنياد ستم نهاد و داد ظلم و جور بداد لهذا خودبخود افتاده يكديگر را كور و قتل نمودند عاقبت‌الامر ناچيز و نابود شدند و هلم جرا\r\nبيت :\r\n\r\n\r\n","description":"","footnote":"\r\n( 1 ) - نسخه افتادگى داشت اين جمله را بجاى آن گذاشتم\r\n","page_name":" 696 ","page_number":798},
  {"content":"\r\n\r\n هركه بدى كرد به بد يار شد * هم به بد خويش گرفتار شد \r\nفرخنده بختى كه وقتى حق سبحانه و تعالى به دو قدرت دهد وى نام نيكو در صفحه روزگار يادگار گذارد و تخم ذكر جميل در جهان فانى جهت سراى جاودانى بكارد\r\nبيت :\r\n نام نيكو گر بماند ز آدمى * به كزو ماند سراى زرنگار \r\nآدمى بايد بدين دو روزه كه عاقبت آن البته فانيست مغرور نشود و بگرد آزار هركسى و گزند خاطر هر بىكسى نگردد .\r\nبيت :\r\n دهقان سالخورده چه خوش گفت با پسر * كاى نور چشم من بجز از كشته ندروى \r\n\r\nمحمد حسن خان بن فتحعلى خان\r\nپادشاهى با همت و خسروى با شوكت بود و در شجاعت و سماحت گوى سبقت از ملوك روزگار مىربود آن شهريار عزم راسخ و همت ثابت داشت و همواره بقلم عزم خط جهان گيرى بر لوح ضمير مىنگاشت در به دو حال بسبب استيلاى نادر شاه افشار با متعلقان در جرجان و نواحى آن اوقات مىگذرانيد و انتظار لطيفه غيبى مىكشيد بعد از انقراض دولت نادرى پاى همت بر ركاب جهان‌گيرى نهاد و با آزاد خان افغان و كريمخان زند و غيره چندين بار مصاف داده در اكثر حروب بر اعداى دولت غالب گشت و پايه حشمت و شوكت آن شهريار از ايوان كيوان درگذشت در اندك زمانى ولايت دار المرز و عراق و كردستان و آذربايجان را مسخر نمود آنگاه با عدت تمام و شوكت لاكلام بملك فارس بدفع كريمخان بن ايناق نهضت فرمود چون مضرب خيام گردون احتشام را در ظاهر شيراز زدند اعاظم و اكابر فارس از دور و نزديك فوج‌فوج بدرگاه عالم پناه آمدند و بعز بساطبوسى مفتخر و سرافراز شدند كريمخان در شهر متحصن گرديد و مرتبه اضطرارش به‌غايت رسيد نزديك به آن شد كه صورت فتح در آئينه ظهور جلوه‌گر گردد و ابواب فتح و نصرت عن‌قريب مفتوح شود بسببى از اسباب شهريار به طرف جرجان عزيمت نمود و مدت هفت سال در كمال استقلال سلطنت فرمود عاقبت يكى از غلامان آن شهريار كه نمك‌پروردهء آن خاندان بود طريق نمك‌به‌حرامى پيموده بقتل آن پادشاه والاجاه اقدام نمود و سر آن سرور را بريده نزد كريمخان\r\n\r\n","description":"","footnote":"","page_name":" 697 ","page_number":799},
  {"content":"\r\n\r\nآورد بطمع آنكه او را خلعت خواهد داد چون خيانت بولى نعمت در هر مذهب و ملت مذموم است لاجرم كريمخان گفت كسى كه بولى نعمت خود وفا نكند و پاس نمك و حقوق ندارد و طريق بىوفائى و ناسپاسى سپارد تنش در زير خاك و وجودش از جهان پاك بودن اولى است لهذا آن نمك به حرام را بسزاى خويش رسانيد و آن بدبخت روسياه هر دو جهان گرديد .\r\n\r\nآقا محمد خان بن محمد حسن خان\r\nپادشاه جهانگير و خسرو جهاندار بود در لشكركشى و دشمن‌كشى و تربيت احباء و قهر اعداء بسلاطين روزگار تفوق مىنمود بزعم فقير قرنهاست كه چنين پادشاهى با عزم به كشور وجود پاى ننهاده و چنين خسروى با همت بر وساده سلطنت تكيه نداده الحق پادشاه جهان‌ديده و زحمت روزگار كشيده بر كارهاى خطير توانا و در تدبير مملكت دانا و بر اوضاع و احوال عالم بينا بود و بر جمهور رعايا و برايا و زيردستان به‌غايت شفقت و عطوفت مىنمود چنان كه امراى عظيم بر ادنى فقيرى دست ستم نتوانستند گشود\r\nدر به دو حال على شاه بن ابراهيم خان برادر نادر شاه بنا بر عداوت موروثى آلت رجوليت آن شهريار را قطع نمود الحق تمام آن شهريار غيرت و رجوليت بود بعد از انقراض دولت محمد حسن خان اكثر اولاد آن شهريار با جمعى از اعاظم قاجار دستگير كريمخان گرديدند آن شهريار در شيراز در كمال عزت اوقات گذرانيد تا آنكه در حين احتضار كريمخان خسرو ايران مخبر شده بر خنگ جهان‌پيما سوار گرديده بطريق ايلغار بدار الملك استراباد رسيد همان زمان به نيروى اقبال بر سرير جاه و جلال عروج نمود و بسيارى با اعداء دولت مصاف داد در اندك فرصتى اكثر بقاع ايران بگشاد و دولت امراء زنديه را برانداخت و هركس مخالف اولياى دولت بود نابود ساخت در مدت قليل عراق و فارس و كرمان و خوزستان و طبرستان و گيلان و آذربايجان و كردستان از وجود خس و خاشاك دشمن مصفا گشت و پايه حشمت و شوكتش از ايوان كيوان درگذشت بنا بر مخالفت شهر كرمان را خراب كرد و اهلش را اسير و قتيل نمود .\r\n\r\n","description":"","footnote":"","page_name":" 698 ","page_number":800},
  {"content":"\r\n\r\nآنگاه غزاى كفار وجههء همت ساخته بعزم جهاد به گرجستان روى نهاد جبرا و قهرا آنجا را گرفته قتل وافر كرد و بقية السيف را اسير و دستگير ساخته بسيار دختران ماه‌پيكر و پسران خورشيدمنظر بدست آورد و همگى را مسلمان كرد او را در مملكت مذكوره هيچ مخالف نمانده مگر ابراهيم خان بن پناه خان لاجرم در سنه هزار و دويست و يازده بر استيصال وى به سمت شوشه توجه نمود چون ابراهيم خان خبر وصول مقدمة الجيش شهريارى استماع كرد ناچار فرار بر قرار اختيار نمود و شهريار كشورگشاى به شوكت هرچه تمام‌تر بوجود خويش آن قلعه را زيب و زينت داد و فتح نامها به اطراف ممالك محروسه فرستاد و در همان قلعه بعد از دو سه روز سه چهار فراش خلوت باهم هم‌عهد شده آن شهريار را در فراش خود بقتل رسانيدند و رسوم نمك‌به‌حرامى بجاى آوردند\r\nبيت :\r\n جهان اى برادر نماند به كس * دل اندر جهان‌آفرين بند و بس \r\nميان عارفان چنان مشهور است كه شهريار بر اهل دلى رسيده بود و به اجازت آن بزرگ به اوراد و اذكار اشتغال مىنمود\r\n\r\nسلطان فتحعلى شاه بن حسين‌قلى خان بن محمد حسن خان\r\nپادشاهى است با اقبال و خسرويست با استقلال به كثرت اولاد و وفور نژاد و بسيارى خدم و فراوانى حشم از سلاطين روزگار منفرد و به دولت وافر و لشكر متكاثر و شوكت بىغايت و حشمت بىنهايت از خواقين زمان متفرد ، بموجب وصيت عم بر سرير سلطنت جلوس نمود و جمهور برايا را بعواطف خسروانه اميدوار و مستظهر فرمود در به دو جلوس آن شهريار جمعى از اشرار به فتنه‌انگيزى برخاسته باقبال همايون فال به زودى شعله آتش فتنه انطفا يافت و دشمن ملك و دولت به بيغوله عدم شتافت و شهريار گردون وقار بر مملكت موروثى مستقل گشت وصيت صلابت و مهابتش از شرق و غرب درگذشت\r\nايلچيان روم و فرنگ و هند و سند و غيره بدرگاه عالم پناه آمدند و بعز بساطبوسى مفتخر و سرافراز شدند ، طرق و مسالك روى به امنيت نهاد و تاجران و\r\n\r\n","description":"","footnote":"","page_name":" 699 ","page_number":801},
  {"content":"\r\n\r\nسوداگران تردد نمودند و بار امتعه و اقمشه بلاد دور و نزديك در كشور ايران گشودند لاجرم مملكت معمور و رعيت موفور شد .\r\nاكنون كه هزار و دويست و سى و هفت هجريست مدت بيست و شش سالست آن پادشاه فريدون جاه فرماندهى عراق و فارس و كرمان و خراسان و طبرستان و گيلان و آذربايجان و اران و كردستان وارد « 1 » و در اكثر ممالك محروسه شاهزادگان و الا حكمران ، اميد چنانست كه حضرت كريم و خداوند قويم آن پادشاه فريدون جاهرا فقيرپرور و مسكين‌نواز گرداند و چنان كه اسباب دنيا و دولت آن پادشاه به مرتبه اعلاست عاقبت آن شهريار را نيز به درجه قصوى رساناد بمحمد و آله الامجاد .\r\n\r\nقزوين\r\nشهريست دلنشين از اقليم رابع و در زمين هموار واقع و اطراف اربعه‌اش واسع است ، طولش از جزاير خالدات « قدع » و عرضش از خط استوا « لدع » « 2 » اصلش كژوين بوده عربان معرب نموده ، در بناى وى اختلافست بعضى گويند بهرام اول آنجا را بنا نهاده اكثر مورخان برآنند كه چون شاپور ذو الاكتاف بعد از آنكه بامداد كنيزكى از مجلس قيصر نجات يافت در جائى مكث نكرد بدان ولايت شتافت همان وقت بطالع جوزا در آنجا شهرى ساخت و عمارات خوب و قصورات مرغوب طرح انداخت آبش از قنوات اما خوشگوار و هوايش منقلب و ناسازگار است شاه طهماسب بن شاه اسماعيل صفوى آنجا را پايتخت گردانيده در زمان آن شهريار به‌غايت معمور و آباد بود اكنون مشتمل بر قرب ده دوازده هزار باب خانه و سيصد پاره قريه ، از فواكه هندوانه و انگور و فستق آن ديار ممتاز و خلقش در بدگوئى و درشت‌خوئى بىانباز است در قديم گروهى حنفى مذهب بوده‌اند اكنون همگى شيعه‌مذهب و قليلى غاليند حمد اللّه مستوفى صاحب نزهة القلوب در تعريف آن ديار حديث چند مذكور نموده .\r\nاشخاص نيك از آنجا بسيار برخاسته‌اند و به زيور كمالات و فضائل آراسته‌اند بذكر يك نفر از آنها مبادرت مىنمايد :\r\n\r\n\r\n","description":"","footnote":"\r\n( 1 ) - نسخه : اران كه كردستان است\r\n( 2 ) - بستان : طولش : « ع و » عرضش « له يح »\r\n","page_name":" 700 ","page_number":802},
  {"content":"\r\n\r\n\r\nميرزا شرف جهان بن قاضى جهان\r\nجامع علوم نقلى و عقلى بوده و كسب كمالات و فضائل انسانى نزد مير غياث الدين منصور شيرازى نموده در خدمت شاه طهماسب اعتبار تمام داشت و همواره تخم بر و احسان بر دلهاى ارباب فضل و كمال مىكاشت اشعار آبدار از آن بزرگوار در صفحه روزگار يادگار است اين ابيات از او است\r\nغزل :\r\n مىدهد بوى مشگ باد بهار * ساقيا خيز و جام باده بيار\r\nخوش بود باده خاصه موسم گل * خوش بود عيش خاصه فصل بهار\r\nمنم آن رند لاابالى مست * منم آن عاشق قلندروار\r\nچار تكبير گفته بر ناموس * بر سر چارسوى آن بازار\r\nدر ضميرم همه محبت دوست * بر زبانم همه محبت يار\r\nدر ميانم گرفته بدنامان * نيك نامى ز من گرفته كنار\r\nگاه پوشيده دلق رسوائى * گاه سر پابرهنه در بازار\r\nگرچه شهرى به گفتگوى منست * ور چه شهره شدم به شهر و ديار\r\nكس نداند كرا گزيدم دوست * كس نداند كرا گرفتم يار\r\nاى شرف نيست عشق و مىترسم * كه كنى راز خويشتن اظهار\r\nچند گوئى سرود از اين پرده * پردهء خويش مىدرى هشدار \r\nمن ساقىنامه\r\n دريغا ز ياران خاكى نهاد * كه رفتند از اين خاكدان همچو باد\r\nبصحبت همه شمع مجلس‌فروز * چه انجم شب آن صباح هم بروز « 1 »\r\nهمه روز در بوستان يار هم * چو گلها شكفته به ديدار هم\r\nدريغا كه پرده‌نشينان راز * نرفتند جائى كه آيند باز\r\nبر آن خاك فرياد كردم بسى * به گوشم نيامد جواب كسى\r\nگذشته چنان شد كه گفتى نبود * رود نيز آينده چون رفته زود\r\nز انديشه خون شد جگرها بسى * ولى حل نكرد اين معما كسى \r\n\r\n\r\n","description":"","footnote":"\r\n( 1 ) - كذا\r\n","page_name":" 701 ","page_number":803},
  {"content":"\r\n\r\n بيا ساقى آن بكر پرشور را * بيا ساقى آن مست و مستور را\r\nبه من ده كه عقلش به كابين دهم * ازين گوژپشت جهان وارهم \r\n\r\nقم\r\nشهرى عظيم بوده بتدريج ايام رو به خرابى نموده ، در زمين هموار اتفاق افتاده جوانب اربعه‌اش گشاده است از اقليم چهارم از بناهاى طهمورث ديوبند و از بلاد عظيمه عراق بوده بمرور دهور و كرور شهور رو به خرابى نموده حجاج ثقفى بر احداث آن همت گماشته در زمان دولت صفويه عمارات عالى داشته .\r\nاكنون مشتملست بر قرب دو سه هزار باب خانه و سى چهل قريه ، هوايش معتدل و آبش به خوبى مايل از سمت جربادقان آمده در زمستان در چاهها بندند و در تابستان در كمال برودت و عذوبتست . جمعى از نيكان در آنجا مدفونند سيما سيده معصومه فاطمه بنت الامام الهمام موسى الكاظم عليه السلام احاديث بسيار در اوصاف حميده آن معصومه وارد و شرافت آن زمين نيز باخبار اهل بيت ثابتست ، از فواكه انار و انجير و خربزه آنجا ممتاز ، عموما در بىمدركى بىانباز « 1 » علماء و فضلاء از آنجا بسيار برخاسته‌اند كه همگى به زيور كمالات و فضائل انسانى پيراسته‌اند بذكر دو نفر از آنها اقدام مىنمايد .\r\n\r\nلوائى مشهور به بابا قلندر\r\nدر عهد شاه عباس ماضى در فقر و فنا سردفتر بوده و شاه جنت مكان تكيه چهارباغ اصفهان را به او تفويض فرموده و او نيز به خدمت فقراء و ضعفاء اشتغال مىنموده اشعار خوب نيز بسلك نظم مىكشيد اين قطعه از آن نوشته در اين مجموعه ثبت افتاد .\r\nقطعه\r\n عربى در ميان مكه و شام * كسب اسباب مىنمود مدام\r\nبهر تحصيل مال و كسب هنر * از حضر رخت بست سوى سفر\r\nمدتى سير كرد و هيچ نيافت * باز سوى مكان خويش شتافت\r\nچند گه راه باديه ببريد * تا به يك‌روزهء وطن برسيد \r\n\r\n\r\n","description":"","footnote":"\r\n( 1 ) - بستان : مردمش عموما فرومايه و در مراتب ادراك كم‌پايه و شرير و طامع و بخيل و دون‌همت مىباشند\r\n","page_name":" 702 ","page_number":804},
  {"content":"\r\n\r\n از كمر باز كرد انبانى * كه در او بود يخنى و نانى\r\nچون به خوردن نشست آن سره مرد * عربى در رسيد باديه‌گرد\r\nبدوى چون شنيد بوى طعام * پيش رفت و ستاد و كرد سلام\r\nداد او را جواب و گفت كئى * پيش من ايستاده بهر چئى\r\nگفت من چاكر سراى توام * دشت‌پيماى از براى توام\r\nگفت از خيل من خبر دارى * بدوى در جواب گفت آرى\r\nگفت چونست احمدك پسرم * كه ز هجرش كباب شد جگرم\r\nگفت از فضل و رحمت يزدان * باغ حسنى است خرم و خندان\r\nگفت چونست مادر احمد * گفت صد چون برابر احمد\r\nگفت چونست قصر و ايوانم * كز غمش بر فلك شد افغانم\r\nگفت آن قصر دلكش و ايوان * باغ رشگى است بر دل كيوان\r\nگفت آن باركش شتر چونست * كز غمش دامنم چو جيحونست\r\nگفت با وى كه فربه است چنان * كه مساويست پشت با كوهان\r\nگفت چونست آن سگ در من * كه بود به ز شير در بر من\r\nگفت آن خاك آستانهء تست * روز و شب پاسبان خانه تست\r\nچون عرب قصه را شنيد تمام * با دل جمع كرد ميل طعام\r\nخورد چندانكه سير گشت از آن * بدوى را نداد دست انبان\r\nبدوى چون رذالت او ديد * بر خود از درد جوع مىپيچيد\r\nناگهان ديد كز كناره دشت * آهوئى در رسيد و تند گذشت\r\nبدوى چون بديد آهو را * از دل خسته جست آه او را\r\nچون عرب آه دردناك شنود * گفت با او كه آه به هرچه بود\r\nگفت از آن كه سگ در تو * گر نمىگشت صدقه سر تو\r\nآهوك را نمىگذاشت اكنون * كه از اين دشت پا نهد بيرون\r\nگفت اىواى آن سگك چون مرد * گفت از به سكه خون اشتر خورد \r\n\r\n","description":"","footnote":"","page_name":" 703 ","page_number":805},
  {"content":"\r\n\r\n گفت خون شتر كه ريخت بگو * خاك بر فرق من كه ريخت بگو\r\nگفت كشتند اشتر سره‌ات * كه دهند آب و آتش همسره‌ات\r\nگفت اىواى زوجه‌ام چون شد * كز ديار وجود بيرون شد\r\nگفت از به سكه كوفت سر به زمين * از غم فوت احمد مسكين\r\nگفت اىواى چون گذشت احمد * گفت قصرش بسر فرود آمد\r\nچون عرب قصه فراق شنيد * خاك بر سر فكند و جامه دريد\r\nبعد از آن راه خيل خويش گرفت * بدوى نان و گوشت پيش گرفت\r\nاى لوائى تو نيز چون بدوى * بهر نان مدح سنج كس نشوى\r\nكه اگر مدعات برنايد * از زبان بدت نياسايد \r\n\r\nابو محمد الياس بن يوسف المتخلص به نظامى\r\nاصل آن بزرگوار از قريه تفرش بوده در بلدهء گنجه من بلاد اران تولد نموده چنان كه بر اين اشاره فرموده است .\r\nبيت :\r\n نظامى ز گنجينه بگشاى بند * گرفتارى گنجه‌اى تا به چند\r\nچه درّ گرچه در شهر گنجه گمم * ولى از قهستان شهر قمم \r\nدر بدايت حال تحصيل علوم ظاهرى نموده آنگاه بعالم باطن روى آورده چنان كه مىگويد .\r\nبيت :\r\n هرچه هست از دقيقه‌هاى نجوم * با يكايك نهفته‌هاى علوم\r\nخواندم و سرّ هر ورق جستم * چون تو را يافتم ورق شستم\r\nهمه را روى در خدا ديدم * در خدا بر همه تو را ديدم \r\nسلسلهء ارادتش باخى فرج زنجانى مىرسد و سلسلهء اخى فرج بشيخ معروف كرخى مىپيوندد و از اول جوانى تا آخر زندگانى سلاطين به خدمتش مىرسيدند و از انفاس قدسى اساسش بهره‌مند مىگرديدند چنان كه مىفرمايد\r\nشعر :\r\n چون بعهد جوانى از بر تو * بدر كس نرفتم از در تو\r\nهمه را بر درم فرستادى * من نمىخواستم تو مىدادى \r\n\r\n","description":"","footnote":"","page_name":" 704 ","page_number":806},
  {"content":"\r\n\r\n چونكه بر درگه تو گشتم پير * ز آنچه ترسيدنى است دستم گير \r\nدر تواريخ مسطور است كه اتابك قزل‌ارسلان روزى به قصد امتحان به زاويهء شيخ رو نهاد و شيخ از عالم باطن قصد وى را يافته و هم از عالم معنى گويند كوكبه‌ئى در نظر سلطان جلوه داد چون بعد از ساعتى سلطان چشم بگشاد ديد كه پيرى بر نمد پاره نشسته و رشته تعلق گسسته سلطان را درباره شيخ اعتقاد تمام حاصل شد و دست ارادت بر آن جناب داد .\r\nمثنويهاى پنجگانه از آن جناب كه مشهور به خمسه است هريك از آنها را به استدعاى سلاطين روزگار منظوم نموده به اميد آنكه نام ايشان به‌واسطه آن در صفحهء روزگار بماند اگرچه اكثر آن‌ها بحسب صورت افسانه است اما از روى حقيقت كشف حقايق و بيان معارف را بهانه است چنان كه يك جا در بيان آن معنى كه اين طايفه گفته‌اند كه طالبان وصال و مشتاقان جمال حق را دليل وجود او نيز وجود اوست و برهان شهود او هم شهود او « 1 » مىفرمايد\r\n پژوهنده را ياوه زان شد كليد * كز اندازه خويشتن در تو ديد\r\nكسى كز تو در خود نظاره كند * ورقهاى بيهوده پاره كند\r\nنشايد تو را جز به تو يافتن * عنان بايد از هر درى تافتن \r\nو در جاى ديگر در ترغيب و تحريص بر اعراض از ما سوى اللّه و اقبال بر توجه به حضرت كبريائى مىگويد .\r\nنظم :\r\n بر پر از اين دام كه خونخواره است * زيركى از بهر چنين چاره است\r\nگرگ ز روباه به دندان‌تر است * روبه از آن دست پرودانتر « 2 » است\r\nجهد در آن كن كه وفا را شوى * خود نپرستى و خدا را شوى \r\nتاريخ اتمام اسكندرنامه كه آخرين كتابهاى اوست در سنه پانصد و نود و دو بوده و عمر گراميش در آن‌وقت از شصت تجاوز نموده وفاتش بر فقير معلوم نشد مزار كثيرالانوارش در گنجه در كمال اشتهار است يزار و يتبرك ، گويند قريب بيست هزار بيت از قصايد و غزليات و غيره و راى خمسه از آن بزرگوار يادگار مانده فقير\r\n\r\n\r\n","description":"","footnote":"\r\n( 1 ) - نسخه : و برهان مشهور او هم مشهور او .\r\n( 2 ) - كذا .\r\n","page_name":" 705 ","page_number":807},
  {"content":"\r\n\r\nدر مرزوبوم روم ديوانى ملاحظه نمود كه تخلص آن نظامى بود ولى معلوم نشد كه از نظامى سمرقندى بوده يا از جناب شيخ ، باى حال اين چند بيت از تذكره‌ها نوشته شد\r\nشعر :\r\n هم جرس جنبيد و هم در جنبش آمد كاروان * كوچ كن زين خيل خانه سوى دار الملك جان\r\nشحنهء ما دانش آنگه دزد در همسايگى * رستم ما زنده وانگه ديو در مازندران\r\nهم زمين را با خلايق ناموافق شد مزاج * هم فلك را با كواكب نامناسب شد قران\r\nزان قران ايمن شوى چون چنگ در قرآن زنى * مهد قرآن جوى كآمد مهدى آخر زمان\r\nهرچه نز قرآن طرازى برفشان زان آستين * هرچه نز ايمان بساطى درنورد آن آستان\r\nدر مرقعهاى خاك‌آلوده يا بى روشنى * پره زن زين روى كرد آتش به خاكستر نهان\r\nچند از اين سلطان و سلطان از تو سلطان بنده‌تر * بندهء او شو كه او شد صاحب سلطان نشان\r\nدست عدلى را كه آرى بر سر يك زيردست * در لحد خورشيد يا بى در قيامت سايه‌بان\r\nظالمان را در قيامت خصم باشد مملكت * حشويان را بر مسافت چاه باشد نردبان\r\nگر همه جلاب باشد آب جوى كس مخور * ور همه تسبيح باشد نقش نان كس مخوان \r\n\r\n","description":"","footnote":"","page_name":" 706 ","page_number":808},
  {"content":"\r\n\r\n چونكه آب ديده دارى از ضعيفى باك نيست * زانكه مرواريد را باريك بهتر ريسمان\r\nپرده بردار از زمين بنگر چه بازى مىرود * با عزيزان زمانه زير پرده هر زمان\r\nتا به خرمن خار بينى بر كلاه يزدجرد * تا به دامن خاك بينى بر سر نوشيروان\r\nچند گوئى كعبه را كاينك به خدمت مىرسم * چون نخوانندت هنوز از دور خدمت مىرسان\r\nسيم را رونق نباشد تا برون نايد ز سنگ * لعل را قيمت نباشد تا برون نايد ز كان \r\n\r\nگلپايگان\r\nدر اصل گلپادگان بوده عربان جرفادقان گفته‌اند شهركى است قصبه مانند و قصبه‌ايست خاطرپسند از اقليم چهارم طولش « مدلب » و عرضش « مدلم » از بناهاى هماى بنت بهمن بن اسفنديار آبش معتدل و هوايش سازگار چون هماى آنجا را بنا نمود گلپادگان موسوم ساخت عمارات دلگشا و قصور روح‌افزا طرح انداخت خلفاء بنى عباس در تعمير آن بلده كوشيدند آن شهر در زمين هموار واقع و اطراف اربعه‌اش واسع است مشتملست بر دو هزار باب خانه نيكو بناى و پنجاه پاره قريه بهجت‌فزاى غله‌اش ارزان و ميوه‌اش فراوان سابقا در كمال معمورى بوده اكنون چون دل عاشقان رو به خرابى نموده دو سه سال است كه دارالامارهء شاهزاده والاتبار است اميد چنانست كه كسوت عمارت و آبادى به دو پوشيده شود قديم الزمان وزراء و علماء و شعراء از آنجا بسيار برخاسته‌اند اما در اين روزها از معارف انسانى دور و از كمالات نفسانى مهجورند\r\n\r\nملاير\r\nبلوكى معروف و به عذوبت ماء و خوبى هوا موصوفست قرب سيصد پاره قريه\r\n\r\n","description":"","footnote":"","page_name":" 707 ","page_number":809},
  {"content":"\r\n\r\nو مزرعه در او است طرف شمالى بروجرد و شرقى تويسركان واقع است ميوه‌اش فراوان و غله‌اش ارزانست يكى از شاهزادگان والاتبار در آنجا حكمرانست .\r\n\r\nنهاوند\r\nشهرى كوچكست بر سر تل بزرگ اتفاق افتاده سه طرف آن مسدود و جانب جنوبش فىالجمله گشاده است از اقليم چهارم آبش خوب و هوايش خرم است مشتمل است به دو سه هزار خانه و سى چهل پاره قريه ، غله‌اش موفور و ميوه‌اش نامحصور اكنون دارالحكومهء شاهزادهء عالىتبار است خلقش اهل و مهمان‌نواز و در طرز مردمى از ساير اهل آن ديار ممتاز به صباحت منظر و ملاحت پيكر موصوفند مردم نيك از آنجا بسيار برخاسته‌اند و به زيور كمالات صورى و معنوى آراسته‌اند .\r\n\r\nهمدان\r\nاز مداين قديمه عراق و بحسب آب و هوا مشهور آفاق است از اقليم چهارم و شهرى به‌غايت خرم است طولش « فج » و عرضش « له كه » در بناى او اختلافست صاحب عجايب البلدان گفته در ازمنه سابقه آن ديار در غايت برودت بوده حضرت سليمان عليه السّلام هنگام سير بدان محل عبور نموده جائى خوش و محلى دلكش ديده صخرهء جنى را فرمود كه حيله‌اى سازد كه شدت سرما و صولت بارندگى تسكين شود صخرهء جنى حسب الفرمودهء آن حضرت صورت شيرى از سنك تراشيده طلسمى در آن شير انجام داد فىالجمله هواى آن ديار رو باعتدال نهاد در همان وقت همدان را طرح انداختند و عمارات خوب و قصور مرغوب ساختند ، بعضى گويند آن طلسم از اعمال بليناس حكيم بوده .\r\nحمد اللّه مستوفى قزوينى در نزهة القلوب گفته همدان را جمشيد پيشدادى بطالع حمل بنا كرده و داراب اكبر بدور او قلعه گلين مسافت دو فرسخ كشيد و در وسعت و عظمت آن شهر كوشيد بعضى گفته‌اند كه همدان از بناهاى همدان بن سام بن نوح است ،\r\n\r\n","description":"","footnote":"","page_name":" 708 ","page_number":810},
  {"content":"\r\n\r\nآن شهر در دامن كوه الوند اتفاق افتاده سمت جنوبش گرفته ساير اطرافش گشاده است مشتملست بر قرب دوازده هزار باب خانه و در جميع خانه‌هاى آن آب روان و باغچه چون جنان و مضمون آيهء  ما تَشْتَهِيهِ الْأَنْفُسُ وَ تَلَذُّ الْأَعْيُنُ  در آنجا عيان و انواع فواكه و حبوب فراوانست در زمان خلفاء بنى عباس به‌غايت معمور و آباد بوده و در سنه سيصد و اند مرداويج بن زياد آنجا را قتل‌عام نموده گويند دو خروار ابريشم از ازار مقتولين برآوردند و بعضى از سلاجقه آنجا را دار الملك كردند مكرر چشم زخم روزگار بدان ديار رسيده و باز جامه معمورى و آبادى پوشيده است چون مدتى حاكم آنجا على شكر تركمان بهارلو بوده لهذا آن ولايت مشهور به قلمرو على شكر شده محتويست بر نه بلوك در شهر و بلوكش امام‌زاده و اولياء بسيار آسوده‌اند من‌جمله امام‌زاده محسن بن على در دو فرسخى مدفونست الحق آن مكان رشك باغ جنان و غيرت روضه رضوان است مزار ابو دجانه انصارى نيز در خارج شهر سمت غربى واقع است و حارث بن على در ميان شهر مدفونست ، و اسماعيل بن موسى الكاظم عليه السّلام در خارج شهر جانب جنوب آسوده است ، و حسين بن على النقى عليه السّلام در وسط شهر قرب جامع كبير مدفون است .\r\n\r\nكوه الوند\r\nكه آن را نيز اروند گويند طرف قبله واقع و شهر همدان در دامن آن كوه با شكوه اتفاق افتاده آن جبل بجبال متصل نيست و دورش سى فرسخ است گويند بيست و چهارهزار چشمه از آن كوه جارى و چهل و دو رودخانه از آنجا بصحراى همدان و تويسركان و غيره سارى است .\r\nدر تواريخ مسطور است كه چهارصد كس از اولياء بزرگوار در آنجا به درجهء كمال رسيده‌اند و هرگز از ابدال و اقطاب آن كوه خالى نباشد و ملاقات حضرت خضر و الياس در آن كوه مىشود ، عقاقير و ادويه و كان لعل و غيره در آنجا بسيار است از قديم الايام مسكن سادات عظام و اولياء گرام بوده و هميشه اهل عرفان و اصحاب\r\n\r\n","description":"","footnote":"","page_name":" 709 ","page_number":811},
  {"content":"\r\n\r\nايقان از آنجا ظهور نموده است بذكر بعضى از ايشان مبادرت مىنمايد :\r\n\r\nمقال در بيان احوال بعضى از ارباب معارف آن ديار بطريق اجمال\r\n\r\nابو الحسن على بن عبد الله بن حسين بن جهم\r\nاز كبراى اين طايفه بوده مريد جعفر خلدى است مدتى در مكه معظمه سكونت اختيار نموده و شيخ آن ديار بوده او را كتابيست معتبر مسمى به بهجة الاسرار در ذكر احوال اخيار و ابرار وفات آن بزرگوار در زمان خلافت القادر باللّه عباسى روى نموده است رحمة اللّه عليه ،\r\nنقل است كه وى را پسرى بود كه رفتار او خوب نبود از اعمال سيئه پدر را رنجه مىنمود روزى به ميان مسجد الحرام مىگذشت يكى با شيخ شيروانى عرض كرد اى شيخ اين فرزند شيخ ابو الحسن است چه ملامت و رنج از اين پسر بر آن پدر است شيخ فرمود ملامت و رنج از پدر بر پسر است نه از پسر بر پدر زيرا كه اگر پدر وى بزرگ نبودى كسى با او التفات ننمودى و او را ياد نكردى و به زبان نياوردى از بزرگى پدر او است كه پسر بر زبان مردم افتاده و انگشت‌نماى خلق شده .\r\n\r\nابو يعقوب يوسف همدانى قدس سره\r\nعالم ربانى و عارف سبحانى بوده در كشف حقايق و شرح دقايق و تربيت مريدان يد بيضا مىنموده در بدايت حال بدار السلام بغداد رفت و ملازمت شيخ ابو اسحاق شيرازى را التزام گرفت مدتى در خدمت شيخ درس خواند و در فقه و نظر به مرتبه اعلا رسيد با صغر سن شيخ ابو اسحاق او را بر اكثر اصحاب خود مقدم مىداشت از جمعى كثير در بغداد و اصفهان و سمرقند حديث استماع كرد آنگاه ترك همه نموده قدم در وادى رياضت و مجاهده گذاشت از مريدان شيخ ابو على فارمدى گشت و از همت آن حضرت پايه قدرش از اين و آن درگذشت و با شيخ عبد اللّه جوينى و شيخ حسن سمنانى صحبت نموده و چندگاه در مرو و هرات ساكن بوده بالاخره ما بين هرات و مرو در سنه پانصد و سى و پنج در زمان خلافت الراشد باللّه عباسى و حكومت سلطان مسعود سلجوقى\r\n\r\n","description":"","footnote":"","page_name":" 710 ","page_number":812},
  {"content":"\r\n\r\nوفات يافت و در همان‌جا مدفون شد بعد از چندگاه جسدش را بمرو نقل كردند مزار وى در مرو مشهور است آن حضرت را چهار خليفه بوده خواجه عبد اللّه برقى و خواجه حسن اندقى و خواجه احمد سوئى و خواجه عبد الخالق غجدوانى قدس اللّه اسرارهم ، بعد از خواجه اين چهار نفر خليفه در مقام دعوت بوده و خلق را هدايت و ارشاد مىنمودند و ساير خلفاء در خدمت آن حضرت بوده‌اند در نفحات مذكور است كه شيخ محى الدين عربى قدس سره در بعضى از مصنفات خود مىگويد كه در سنه ششصد و دو شيخ اوحد الدين كرمانى در شهر قونيه در منزل من بود تقرير نمود كه در بلاد ما خواجه يوسف همدانى زياده از شصت سال بر سجاده شيخى و ارشاد نشسته بود روزى در زاويه خود به عبادت اشتغال مىنمود بيرون رفتن در دل وى خطور كرد و عادت آن نبود كه در غير جمعه بيرون آيد و آن بر وى گران بود و نمىدانست كه چه مىبايد كرد ناچار بر مركبى سوار شد و سر وى را بگذاشت تا هركجا حقتعالى خواهد برود آن مركب او را از شهر بيرون برده به باديه رسيد و در مسجد ويرانى رسانيد و بايستاد شيخ فرود آمده به مسجد داخل شد شخصى را ديد كه دلقى بر سر كشيده بعد از ساعتى سر بالا نمود جوانى باهيبت بود زبان بگشود كه يا يوسف مرا مسأله‌اى مشگل شده و ذكر كرد شيخ آن را جواب فرمود بعد از آن گفت اى فرزند هرگاه تو را مشگلى شود به شهر درآى و از من سؤال نماى و مرا در زحمت روا مدار شيخ گفته است كه آن جوان به من نظر كرده گفت اى شيخ هرگاه مرا مشگلى شود هر سنگى يوسفى است مثل تو ، شيخ ابن العربى مىگويد كه من از آنجا دانستم كه مريد صادق بصدق خود تحريك شيخ بجانب خود مىتواند نمود .\r\n\r\nعين القضاة ابو الفضائل عبد الله بن محمد الميانجى الهمدانى\r\nميانج و ميانه قريه بزرگست ميان تبريز و زنجان اصل آن جناب از آنجا بوده و در شهر همدان تولد شده جامع علوم ظاهرى و باطنى بوده در طريقت و معرفت كتب مفيده تصنيف فرموده و اين‌قدر كه آن جناب حقايق و دقايق كشف كرده كم كسى كرده است از وى كشف و كرامات و خارق عادات مانند احياء اموات ظهور\r\n\r\n","description":"","footnote":"","page_name":" 711 ","page_number":813},
  {"content":"\r\n\r\nكرده با شيخ محمد بن حمويه صحبت نموده و مريد شيخ احمد غزالى بوده چنان كه در كتاب زبدة للحقائق خود مىگويد :\r\nبعد از آنكه از گفتگوى علوم رسمى ملول شدم به مطالعه مصنفات حجة الاسلام اشتغال نمودم مدت چهار سال در آن بودم چون مقصود خود از آن حاصل كردم پنداشتم كه به مقصود خود و اصل شدم با خود گفتم :\r\nبيت :\r\n انزل به منزل زينب و رباب * و اربع فهذا مربع الاحباب \r\nنزديك بود كه از طلب بازايستم و بر آنچه حاصل كرده بودم از علوم اقتصار نمايم و مدت يك سال بر اين احوال بماندم ناگاه سيدى و مولائى الشيخ الامام سلطان الطريقة احمد بن محمد الغزالى رحمه اللّه تعالى بهمدان كه موطن من بود تشريف آورد و در صحبت او در بيست روز بر من چيزى ظاهر شد كه از من و طلب من غير خدا هيچ باقى نگذاشت الا ما شاء اللّه و مرا اكنون شغلى نيست جز طلب فنا در آن چيز اگر چنانچه عمر نوح يابم و بر طلب آن شتابم هيچ نكرده باشم و آن چيز همه عالم را فروگرفته است چشم من بر هيچ‌چيز نمىافتد كه روى او را در آن نمىبينم معنى\r\nما رايت شيئا الا و رايت الله\r\nهمين است و هر نفسى كه نه استغراق من در آن بيفزايد بر من مبارك مباد .\r\nو هم در آن كتاب فرموده است كه پدرم و من و جماعتى از ائمه شهر ما حاضر بودند در خانه مقدم صوفى پس ما رقص مىكرديم و بو سعيد ترمدى بيتكى مىگفت پدرم بنگريست و گفت خواجه احمد غزالى قدس روحه را ديدم كه با ما رقص مىكرد و لباس او چنين و چنان بود و نشان مىداد بو سعيد گفت مرگم آرزوست من گفتم بمير در حال بىهوش شد و بمرد مفتى وقت حاضر بود گفت چون زنده را مرده مىكنى مرده را نيز زنده توانى كرد گفتم مرده كيست گفت فقيه محمود گفتم خداوندا فقيه محمود را زنده گردان در ساعت زنده شد .\r\nو ديگر فرموده است كه اى عزيز كارى كه با غير منسوب بينى بجز از خداى تعالى آن را مجازى ميدان نه حقيقى فاعل حقيقى خداى را دان آنجا كه گفت  قُلْ يَتَوَفَّاكُمْ \r\n\r\n","description":"","footnote":"","page_name":" 712 ","page_number":814},
  {"content":"\r\n\r\n مَلَكُ الْمَوْتِ  مجازى ميدان ، حقيقتش آن باشد كه  اللَّهُ يَتَوَفَّى الْأَنْفُسَ حِينَ مَوْتِها  راه نمودن محمد صلّى اللّه عليه و آله و سلّم مجازى ميدان و گمراه كردن ابليس مجازى ميدان  يُضِلُّ مَنْ يَشاءُ وَ يَهْدِي مَنْ يَشاءُ *  حقيقت ميدان ، گيرم كه خلق را اضلال ابليس مىكند ، ابليس را بدين صفت كه آفريد مگر موسى نه اين « 1 » مىگفت :  إِنْ هِيَ إِلَّا فِتْنَتُكَ  .\r\nبيت :\r\n خدايا راست گويم فتنه از تست * ولى از ترس نتوانم چغيدن\r\nلب و دندان تركان ختا را * به اين خوبى نبايد آفريدن\r\nكه از دست و لب و دندان ايشان * بدندان دست و لب بايد گزيدن \r\nجناب عين القضاة را بجرم تشيع يكى از وزراء ملوك سلجوقيه به درجه شهادت رسانيد رحمة اللّه عليه .\r\n\r\nامير سيد على بن شهاب - الدين الهمدانى\r\nداراى علوم ظاهرى و باطنى بوده و در علوم اهل باطن تاليفات نموده مانند كتاب اسرار النقطة و شرح اسماء اللّه و شرح فصوص الحكم و شرح قصيدهء خمريه و فارضيه و غيره اما مريد شيخ شرف الدين محمود بن عبد اللّه مزدقانى و كسب طريقت پيش صاحب السر بين الاقطاب تقى الدين على دوستى نموده چون شيخ تقى الدين على بعالم بقا انتقال كرد باز رجوع به شيخ شرف الدين محمود آورد و گفت فرمان چيست وى توجه نموده فرمود كه فرمان آنست كه در اقصاى بلاد عالم گشت نمائى و طريق غربت و سياحت‌پيمائى مير سيد على سه نوبت ربع مسكون را سير نمود و صحبت هزار و چهارصد ولى دريافت فرمود و چهارصد را در يك مجلس دريافت ، در سنه هفتصد و هشتاد و شش در زمان سلطنت امير تيمور در ولايت بكر « 2 » بعالم جاودانى شتافت از آنجا او را به ختلان آوردند و هم در آنجا دفن كرديد رحمة اللّه عليه .\r\n\r\nگفتار در بيان احوال بعضى از معاصرين آن ديار\r\n\r\nذكر احوال مجذوب على شاه همدانى\r\nسلطان العارفين و برهان المحققين سيدى و سندى و روحى فى جسدى مولانا الحاج محمد جعفر بن الحاج عبد اللّه بيك ادام اللّه بركات وجوده على مفارق الطالبين - لقب آن حضرت\r\n\r\n\r\n","description":"","footnote":"\r\n( 1 ) - نسخه : مگر موسى اين مىگفت .\r\n( 2 ) - نفحات : بولايت كبر و سواد .\r\n","page_name":" 713 ","page_number":815},
  {"content":"\r\n\r\nمجذوب على است منت ايزد را كه امروز بوجود ذىجود آن مظهر آيات سلسله عليه زيب و زينت گرفته و بيمن انفاس ميمنت اساس آن مصدر كرامات طريقه معروفيه رونق و طراوت پذيرفته اگر جميع سلاسل اولياء به آن نور حلقه بينش افتخار كنند رواست و اگر مجموع سالكان طريق عرفان به آن سرحلقه اهل دانش مفتخر شوند سزا ، از فضل پروردگار اميدوارست كه به بركت وجود آن حضرت سلسله عليه تا روز قيامت التيام گيرد و شيرازه طريقه معروفيه انتظام پذيرد اگرچه تعريف و مدحت آن حضرت مناسب مرتبه امثال ما فقيران نيست زيرا كه هركس بحسب استعداد و مرتبه خويش از آن حضرت چيزى حاصل تواند نمود پس هرچه انديشد و گويد مناسب مرتبه و استعداد خود خواهد بود اما اقل درويشان بنده آستان ايشان نخواست كه اين مجموعه از نام نامى و اسم گرامى آن حضرت خالى باشد .\r\nنظم\r\n گرچه نتوان خورد طوفان سحاب * كى توان كردن به ترك خورد آب\r\nمن بگويم وصف او تا ره برند * پيش از آن كز فوت او حسرت خورند\r\nنور حق است و به حق جذاب جان * خلق در ظلمات وهمند و گمان\r\nگرچه عاجز آمده عقل از بيان * عاجزانه جنبشى بايد در آن \r\nرزقنا الله نصيبا من احواله\r\nبر رأى معرفت‌پيراى نزديك و دور پوشيده و مستور نماند كه فقير آن حضرت را نظير شاه نعمت اللّه ولى و صدر الدين قونيوى مىداند چنان كه در عالم رؤيا آن حضرت را خود شاه نعمت اللّه ولى قدس سره ديده . اصل آن بزرگوار از ايل جليل قراگوزلو من طوايف قزلباش است ابا عنجد بزرگ ايل و سرخيل قبيله خود بوده‌اند و گاهى نيز حكومت و فرماندهى ولايت قلمرو نموده‌اند و جد آن حضرت عبد اللّه بيك در زمان ملوك زنديه اعتبار تمام داشت و همواره تخم برّ و احسان بر قلوب خورد و بزرگ مىكاشت چون لواى عزيمت از سراى فانى بجهان جاويدانى برافراشت فرزندان ارجمند و پسران پايه بلند در صفحه روزگار يادگار گذاشت از آن جمله حاجى مينا خان و نصر اللّه خان و حاجى فضل اللّه بيك و حاجى محمد خان و حاجى صفر خان\r\n\r\n","description":"","footnote":"","page_name":" 714 ","page_number":816},
  {"content":"\r\n\r\nاما حاجى مينا خان در زمان سلطنت آقا محمد خان به‌غايت معتبر بوده و آن شهريار در امور كلى از خان والاشان مشورت مىنموده و هم در روزگار آن پادشاه كشورگشاى اين جهان گذران را بدرود فرمود ، اما نصر الله خان وى امير جليل القدر و كبير منشرح الصدر است مدتها سپهسالار پادشاه جهان بود چند سال وزارت فارس بالاستقلال نمود اكنون كه سنه هزار و دويست و سى و هفت هجريست از امراء دولت و امناء حضرت پادشاه است ، اما حاجى محمد خان احوال خجسته مآل آن امير غازى عن‌قريب مذكور خواهد شد اما حاج فضل الله بيك كدخدا و ريش‌سفيد آن ايل بوده در مهمان‌نوازى و غريب‌پرورى گوى سبقت از همگنان مىربود ، اما حاجى صفر خان به‌غايت متقى و پرهيزكار و از امور دنيا متعرض و بر كنار بود ، با وجود رفعت جاه و وسعت دستگاه از مأكول و ملبوس باقل ما يقنع اقتصار مىنمود ليلا و نهارا به طاعت و عبادت و اوراد و اذكار اشتغال داشت و دقيقه‌ئى از دقايق اوقات فرخنده ساعات خود را مهمل و معطل نمىگذاشت در اكثر سنوات به زيارت ائمه هدى شرفياب مىگشت تا سال آخر در كربلاى معلى از عالم پرملال بسراى بهجت مآل درگذشت و در رواق مقدس مدفون گشت رحمة اللّه عليه\r\nآن حضرت از هنگام طفوليت به تحصيل علوم و كسب كمال اشتغال مىنمود تا بسن هفده سالگى در بلدهء همدان مشغول تحصيل علوم ادبيه و منطق بود آنگاه بدار الملك اصفهان تشريف آورده در نزد علماء آن ديار كسب علوم كلام و رياضى و حكمت طبيعى نمود مدت پنج سال به تحصيل آنها اشتغال داشت و دقيقه‌ئى از دقايق آن علوم مجهول نگذاشت بعد از آن به خطهء كاشان عزيمت نمود و در نزد مولانا مهدى نراقى مدت چهار سال كسب علم الهى و فقه و اصول و غيره فرمود و همواره طريق تحقيق و تحقيق طريق مىپيمود در آن اثنا در كمال زهد و تقوى و پرهيزگارى اوقات مىگذرانيد و عمر گراميش را بعد از هنگام تحصيل به طاعت و عبادت مصروف مىگردانيد و كسب علوم آن حضرت مانند بعضى اشخاص نه از براى حب جاه و وسعت دستگاه بود بلكه از براى رضاى خدا و قرب حضرت إله تحصيل مىنمود بسيارى از\r\n\r\n","description":"","footnote":"","page_name":" 715 ","page_number":817},
  {"content":"\r\n\r\nكتب محققين و متكلمين از مخالف و مؤالف لا تعد و لا تحصى از نظر معرفت اثر آن حضرت گذشت و بصحبت بسيارى از اولياى دين و زهاد و عباد اهل يقين مانند ميرزا محمد على ميرزا مظفر اصفهانى و مولانا محراب جيلانى و مير محمد على كاشانى و غيرهم فايض گشت چون علوم ظاهرى ايصال بمطلوب نبود و كمالات صورى عقدهء يقين نگشود بموجب فرموده شيخ بهاء الدين آملى عليه الرحمة\r\nبيت\r\n علم رسمى سربه‌سر قيل است و قال * نه ازو كيفيتى حاصل نه حال \r\nلاجرم دست طلب گريبان‌گير شده بصحبت جمعى از اين طايفه در كشور ايران رسيده و گروه بسيارى از ايشان ديده آخرالامر ارادت قطب العارفين و غوث الواصلين مولانا حسين‌على شاه اصفهانى قدس سره را لازم گرفت و حكم آن جناب را از جان و دل پذيرفت از همت والانهمت آن جناب به درجه اعلى و مرتبهء قصوى رسيد بعد از تحصيل كمال يقين و تعيين مقام تمكين مامور بارشاد عباد گرديد تا در سنه هزار و دويست و سى و چهار هجرى در مشهد حسين عليه السّلام در هنگام رحلت بالهام غيبى آن حضرت مولانا را خليفة الخلفاء ساخت و امور كليه و جزئيه سلسله عليه را بر ذمت همت آن حضرت انداخت اكنون كه سنه هزار و دويست و سى و هفت هجريست اوقات فرخنده ساعات آن حضرت بعد از وظايف طاعات و عبادات بترويج شريعت نبوى و طريقت رضوى مصروفست و بنشر علوم ظاهرى و باطنى و تربيت سالكان مشغول مدت العمر ذيل پاكش بلوث ملاهى و مناهى نيالوده و بظلم و جور و عدوان ميل ننموده و هميشه طريق عزلت و خلوت و طاعت و عبادت پيموده عمر شريفش كه اكنون به شصت سال نزديك است هرگز بگرد اعمال نكوهيده و افعال ناپسنديده نگرديده چنان كه اعداء آن حضرت مىگويند كه آن حضرت در اعمال سلمان عصر و در صدق مقال ابو ذر وقتست با وجود آن همواره از علماء سوء جور بىحد كشيده و بظلم از آن فرقه رسيده و فتوى بر كفر و قتل آن حضرت نوشته‌اند و بر اطفاى نور ذاتش متفق گشته‌اند\r\nدانائى مىگويد كه چنين بايد باشد زيرا كه مجانست علت ضم است چون\r\n\r\n","description":"","footnote":"","page_name":" 716 ","page_number":818},
  {"content":"\r\n\r\nجنسيت مفقود گردد نفرت و عداوت قايم شود اين مقدمه نزد خرد مبرهن است كه هر چه شخص به مبدأ نزديكتر و قرب او به حق تعالى بيشتر است نفرت و عداوت اهل دنيا با آن شخص زيادتر و دشمنى ابناء روزگار با او افزونتر است\r\nبيت\r\n هركه در اين بزم مقرب‌تر است * جام بلا بيشترش مىدهند \r\nچنان كه معاويه كه از جمله طلقاء بود با سرور اولياء على مرتضى مقاتله نمود و بر او كفايت نكرد سب و لعن نيز بر آن افزود ، از زمرهء انبياء و اولياء احدى به اين دار فنا نيامده مگر آنكه مبتلا ببلاء و گرفتار به زحمت اهل دنيا شده‌اند و نادانان كه خود را دانا مىدانسته‌اند بر نفى و قتل ايشان فتوى نوشته‌اند و بر انعدام وجود ايشان متفق گشته‌اند و پيوسته خاطر مهر مآثر ايشان را بتيغ جفا خسته‌اند و دل محبت منزل ايشان را بسنك ستم شكسته‌اند نظر به فحواى\r\n« يا على انا و انت ابوا هذه الامة »\r\nامتان فرزندان ايشانند و بمضمون\r\n« الولد سر ابيه »\r\nو بر طبق\r\n« العلماء ورثة الانبياء »\r\nارث پدر بر فرزند رسد ، ميراث انبياء مال دنيا و اسباب فنا نيست و هم قال و يقول و فعل يفعل و صورت و هيولى نيست بر وفق المؤمنون كنفس واحدة و به مصدوقه  الْمُؤْمِنُونَ إِخْوَةٌ »  نبى مؤمن و وصى او مؤمن است و اولياء ايشان نيز مؤمنند و معنى مؤمن ممتحن همين است كه هرچه از بلا و امتحان بر ايشان رسيد بر مؤمنان نيز به قدر استعداد خويش برسد و به قدر قابليت ارثى به ايشان عايد شود\r\nبيت :\r\n ناز پرورد تنعم نبرد راه بدوست * عاشقى شيوهء رندان بلاكش باشد \r\nطرفه‌تر آنكه هركه از مبدا دور تر كار او به سامان‌تر و هركه بلوث غفلت و معصيت آلوده‌تر در بستر راحت و فراغت آسوده‌تر ، و هركه با ظلم و جور همدوش با عروس مراد پيوسته هم‌آغوش و هركه با فتنه و فساد همنشين با تمنا و آرزوى خويش هم‌قرين است اين دهر دون‌پرور عجب سفله‌نواز است و هميشه دست بىرحمش بر آزادگان دراز\r\nبيت :\r\n فلك را عادت ديرينه اين است * كه با آزادگان دايم بكين است \r\nغرض از اين مقدمات آنكه فقير در اكثر معمورهء اقاليم سبعه گرديده‌ام و\r\n\r\n","description":"","footnote":"","page_name":" 717 ","page_number":819},
  {"content":"\r\n\r\nبصحبت اكابر و اعاظم اكثر فرق و طوايف رسيده‌ام بكمال فقر و فنا و زهد و تقوى مانند آن حضرت نديده‌ام بلكه نشنيده‌ام سه چيز به آن حضرت يار است كه جمع بودن آن در شخص واحد دشوار است :\r\nنخست اصل و نژاد كه هميشه ابا عن جد بزرگ ايل و سرخيل طايفه خود بوده‌اند و در دولت و عزت نشو و نما نموده‌اند و دست لطف و احسان هميشه بر ارباب حاجت گشوده‌اند اگر اصل و نژاد را اثر و اعتبار نبودى بايستى كه انبياء و ائمه هدى از خاندان رذل و دون ظهور نمودندى و هر علاف و سرنائى و كرباسى و گاوچران نبى مرسل بودندى اصل و نژاد در حيوانات نيز دخيل است چنان كه اسب تازىنژاد و بارگير اوزبكى فرق هريكى نزد خرد معلوم است اگر بموجب  يُخْرِجُ الْحَيَّ مِنَ الْمَيِّتِ *  احيانا از گروه بىاصل و نسب شخص كامل و عالم و عامل ظهور نمايد نادر خواهد بود و اگر هم ظهور كند نبى مرسل و ولى كمل نمىشود يعنى از وجهى او قصورى خواهد داشت\r\nدويم علوم ظاهرى و فضائل صورى چه كه آن حضرت در علوم نقليه مجتهد زمان و در فنون عقليه سرآمد دورانست و گروه مخالف و مؤالف بر اين اتفاق دارند .\r\nسيم مراتب عرفان و ذوق و وجدان اگر شخصى به‌پاى دقت سير كند و بقدم فكرت سياحت نمايد يقين داند كه اگر كسى را اصل و نسب يار است اما جهل و نادانى وى را شعار است و اگر كسى را علوم صورى و فضائل ظاهريست اما او را اصل و نژاد نيست يا پسر كرباس‌فروشى است يا ولد علافى و يا آنكه بريند از علوم نقلى و عاريند از علوم عقلى اگر اقل قليلى از ايشان اصل و نژادى دارند و تحصيل علوم عقلى و نقلى نموده‌اند اما بعالم زهد و تقوى و طاعت و عبادت گذر نكرده و رو به خلوت عزلت و تخليه و تصفيه نياورده و بسيف مجاهده نفس كافر كيش را نكشته و در ميدان رياضت به خون‌جگر غرق نگشته‌اند - اگر تصديق نمايند بر اينكه هدايت موقوفست به تحصيل علوم و دانش در اين صورت نمىرسد ايشان را كه رد و انكار نمايند آن حضرت را زيرا كه فضل و دانش آن حضرت مسلم‌الثبوتست نزد ايشان و اگر قايل شوند بر اينكه هدايت مربوط به تحصيل علوم ظاهرى نيست بلكه امر موهبى است در اين ولا بطريق\r\n\r\n","description":"","footnote":"","page_name":" 718 ","page_number":820},
  {"content":"\r\n\r\nاولى مذمت و انكار آن حضرت را نتوانند نمود چون كمالات و فضائل آن حضرت را ديدند و غايت بذل و جهد ايشان را در طاعت و عبادت شنيدند اگر اذعان نمايند كمالات صورى و معنوى آن حضرت را لازم مىآيد كه رضاى خاطرش را بجويند و طريق طاعت و انقيادش بپويند پس در اين ولا بازار ايشان كاسد و هنگامهء ايشان فاسد مىگردد حب جاه و ميل دنيا مانع مىشود از آنكه منقاد چنين شخصى بشوند و بر چنين كسى بگروند پس لا بد شدند كه مذمت و انكار آن حضرت نمايند و زبان بطعن و تشنيع ايشان گشايند تا بازار ايشان با رونق بماند و امور دنياى ايشان با نسق باشد و ديگر آنكه چون اكثر دانايان اين زمان بىاصل و نسب و نژاد درست ندارند بلكه اغلب فرومايه و رذل زاده‌اند بسبب كسب علم و اصطلاحات چند فىالجمله نزد عوام خواص محسوب مىشوند و بر پست‌فطرتى و بداصلى باقى مىمانند و بتهذيب اخلاق و كسب مكارم نمىكوشند و به تازيانه رياضت نفس را ادب نمىكنند و بسيف مجاهده نفس اماره را نمىكشند لاجرم در مرتع خودروئى و خودرائى مىچرند و در هواى تمناى نفس مىپرند .\r\nدر تواريخ مسطور است كه سلاطين عجم بداصلان را از تحصيل علم منع مىكردند چه كه بداصل و بدنژاد تحصيل علم نمايد آن را آلت جاه و علامت دستگاه مىسازد و جهت راحت خويش خلق را برنج و تعب مىاندازد لهذا در بلاد باعث فتنه و فساد مىشود و خود را از ارباب صلاح و سداد وانمود مىكند .\r\nنظم :\r\n بداصل اگرچه خواجه گردد نه نكوست * مغرور شود نداند از دشمن دوست\r\nگر دايرهء كوزه ز گوهر سازند * از كوزه همان برون تراود كه در او است \r\nدر تاريخ سلجوقيان مذكور است كه سلطان ملكشاه را به صدهزار دينار احتياج افتاد خواجه نظام الملك را به جهت سرانجام آن زر باصفهان فرستاد خواجه امتثال فرمان نموده در اثناى راه بدهى رسيد رئيس آن ده خواجه را بنزول اجلال تكليف كرد آن رئيس فراخور مهمان تكلف كرد و مراسم مهمان‌دارى بجاى آورد در اثناى محاوره دهقان از خواجه سبب اختيار سفر بر حصر استفسار نمود و خواجه\r\n\r\n","description":"","footnote":"","page_name":" 719 ","page_number":821},
  {"content":"\r\n\r\nقصد خويش تقرير فرمود دهقان عرض كرد اين مقدار لايق آن نيست كه خواجه رنج سفر كشد اگر خواجه مقرر فرمايند بنده مبلغ را حاضر نمايم و بار خاطر خواجه را از اين قيد بگشايم مشروط به‌آنكه مرا بنده‌زاده‌ايست خواجه بنده‌نوازى نموده او را در دفترخانه تربيت فرموده تا دانش حساب و شمار آموزد و در سايه عاطفت خواجه چراغ دانش افروزد اين سخن خواجه را پسند آمده قبول فرمود و بر ضمير الهام‌پذير سلطان عرض و اعلام نمود سلطان در جواب نوشت كه اگر قيام خدمت تو در دولت ما ثابت نبودى تو را ادب بليغ كردمى و ضمير تو را آزردمى مىبايد كه بتعجيل تمام رفته بموجب فرمان امر را سرانجام داده مراجعت نمائى خواجه بعد از سرانجام مهام بعز بساطبوسى مفتخر و سرافراز شده حكايت دهقان را از سلطان باز پرسيد سلطان فرمود كه دهقان‌زاده بىاصل و نژاد است چون بدفتر درآيد و دانش دفتر حاصل كند آنگاه جهت تحصيل قرب حضرت ما دانش خود را وسيله سازد و بسى خانهاى رعيت را براندازد و بسا خاندان را تباه كند و نام آن را كفايت و توقير گذارد - فى الواقع چنين است مكرر ديده شده و مىشود حاصل آنكه ذات خجسته صفات آن حضرت جامع فضائل اربعه حكمت و عفت و شجاعت و عدالت است جناب حق سبحانه و تعالى وجود آن حضرت را از سوانح روزگار و حوادث ليل و نهار در امان خويش نگاه داراد\r\nمصرع :\r\n يا رب دعاى خسته‌دلان مستجاب كن \r\n\r\nكوثر على شاه همدانى\r\nالعارف باللّه مولانا محمد رضا ابن مولانا محمد امين لقب گراميش كوثر على است عالم گرانمايه و عارف بلندپايه است از به دو طفوليت در ظل عطوفت والد و شيخنا و مولانا مجذوب على شاه ادام اللّه بركاته على مفارق الطالبين تربيت يافته و در مرافقت آن حضرت تحصيل علوم عقلى و نقلى نموده و تكميل باطن در خدمت مولانا حسين‌على شاه قدس سره فرموده و از خلفاء ايشانست و در فضل و كمال صورى و معنوى معروف و مشهور جهانيانست سفر عراقين و خراسان و حج بيت اللّه الحرام كرده و با بسيارى از علماء و مشايخ زمان طريق صحبت پيموده است در فن مناظره به‌غايت قادر و بانواع سخن و مباحثه ماهر است\r\n\r\n","description":"","footnote":"","page_name":" 720 ","page_number":822},
  {"content":"\r\n\r\nفىالجمله از علماء زمان سنگ طعن خورده و قسمت خويش از كالاى ضرب و شتم از دانايان برده است چنان كه از بسيارى زحمات آنها ترك وطن كرده با اهل و عيال به شهر تبريز رفت و در آن ديار مسكن گرفت حضرت و الا نايب‌السلطنه شاهزاده والاتبار عباس ميرزا كمال تعظيم و توقير نسبت به آن جناب مىدارد و از مراسم اكرام و احترام فرونمىگذارد آن جناب در فن فقه و اصول مجتهد زمان و در مراتب حكمت سرآمد حكماء دورانست تصانيف مفيده از ايشان در صفحه روزگار يادگار است از آن جمله تفسيرى است فارسى موسوم بدر النظيم لطائف بلند و معارف ارجمند در او درج كرده و رساله‌ئى در رد مارتين ارمنى در اثبات نبوت قريب ده هزار بيت مىشود به‌غايت نيكوست و مثنوى كه قرب هشت نه هزار بيت مىشود از تأليفات او است و غزليات نيز دارد اين دو سه بيت در نظر بود نوشته شد\r\nنظم :\r\n صد گونه بلا راضيم آيد بسر دل * يك‌مرتبه كان يار درآيد ز در دل\r\nما را خبرى از دل خود نيست مگر هست * اندر بر دلدار خدا را خبر دل \r\nبيت\r\n كوثر اگر بهجر تو سازد ز لابدى است * با اختيار كس نرود در دهان گاز \r\n\r\nالعارف الربانى مولانا عبد الصمد الهمدانى قدس سره\r\nفاضل كامل و عارف و اصل بود در مراتب طاعت و عبادت و رياضت مرتبه عالى داشت و از مراسم زهد و تقوى و پرهيزكارى دقيقه‌ئى فرونمىگذاشت قرب چهل سال در عتبه حضرت ابا عبد اللّه الحسين عليه السّلام مجاورت نموده و هم تحصيل علوم در آن ديار نموده از هر فنى حظ وافر و هنر متكاثر يافته علىالخصوص در منقولات سرآمد روزگار و مسلم صغار و كبار بوده قرب سى سال در مسند اجتهاد و فتاوى متمكن بود چون از علوم ظاهرى حظ كامل و فيض شامل نيافت لاجرم دست طلب گريبان‌گير شده بوادى جستجو شتافت آخرالامر به خدمت قطب زمان و غوث دوران حضرت نور على شاه قدس سره رسيد و به اشارهء آن حضرت در خدمت مولانا حسين‌على شاه قدس سره تلقين گرديد تمادى هشت سال در بندگى آن حضرت بتكميل باطن كوشيد و از توجهات ايشان به مرتبه اقصى و درجهء قصوى رسيد و از خلفاء آن حضرت\r\n\r\n","description":"","footnote":"","page_name":" 721 ","page_number":823},
  {"content":"\r\n\r\nگرديد و در تبليغ طريق رشاد و هدايت عباد مساعى جميله بظهور مىرسانيد و از علماء زمان جور بسيار و جفاى بيشمار ديد آخرالامر در شهر ذىحجه سنه هزار و دويست و شانزده از تيغ جفاى وهابيان شربت شهادت چشيد رحمة اللّه عليه قبل از وقوع اين واقعه مكرر مىفرمود كه عن‌قريب اين محاسن سفيد به خون سرخ خويش از دست ظالمان روسياه آلوده خواهد گشت در حين شهادت عمر شريفش از شصت متجاوز بود آن جناب را در فقه و اصول و اخلاق تصانيف مفيده بوده است .\r\n\r\nحاجى محمد خان همدانى\r\nامير مكرمت نشان الحاج محمد خان بن حاجى عبد الله بيك به جلالت قدر و انشراح صدر و علو مكان و رفعت شان معروف و به اصابت راى و حسن تدبير و لطافت طبع و حسن خلق موصوف از وفور كرم و سخاء زر و خاكستر در نظر همتش يكسان و برابر است آن امير بىنظير ابا عنجد از امراء بزرگ بوده‌اند و در خدمت سلاطين طريق تقرب و محرميت پيموده‌اند خان والاشان از ريعان جوانى در سلك امراء عظام منسلك بوده و در ملازمت پادشاه عالم پناه طريق محرميت پيموده هنگامى كه شهريار زمان ايالت دار الملك هلاكو خان يعنى ولايت آذربايجان را به كف كفايت نايب‌السلطنه گذاشت امير معظم را بريش سفيدى معين فرموده امير در خدمت شاهزاده بآذربايجان آمده خدمات پسنديده بظهور رسانيد و با طايفه روسيه محاربات نمود و در همه اوقات فتح و نصرت با آن امير معدلت مصير بود چندگاه حكومت بلدهء خوى و غيره بوى تعلق داشت اكنون وزارت شهر مراغه به ايشان تعلق دارد و در عدل و داد و صلح و سداد دقيقه‌ئى فرونمىگذارد و با وجود امور حكومت و مشاغل امارت با اهل حال قرين و با اصحاب كمال همنشين در صدق و صفا يگانه و با فقر و فنا همخوابه از مريدان مولانا معطر على شاه كرمانى است الحق اميرى كه در ترويج شريعت غراء كوشيده و كسوت طريقت بيضا پوشيده در امور حكومت دانا و در مراسم عدل و داد بينا بر زحمات و صدمات روزگار توانا بوده باشد در اين زمان در كشور ايران بهتر از خان والاشان مشاهده نشده ، اميد از كرم صاحب كرم چنان است كه آن امير\r\n\r\n","description":"","footnote":"","page_name":" 722 ","page_number":824},
  {"content":"\r\n\r\nمكرمت مصير را از سوانح روزگار و حوادث ليل و نهار در حمايت خويش نگاه دارد بمحمد و آله الامجاد .\r\n\r\nدار العباد يزد\r\nولايتى مشهور و در السنة و افواه مذكور است در كتب سلف آنجا را از ولايت فارس نوشته‌اند و بر بودنش از بلاد عراق متفق گشته‌اند از اقليم سيم و در زمين هموار واقع و جوانب اربعه‌اش واسع طولش « قط مح » و عرضش « لب ح » و اكثر عمارات آنجا به علت يبوست هوا از خشت خام اما در غايت استحكام ، مشتمل است بر قرب دوازده هزار باب خانه بارندگى آنجا كم است و بسيار معمور است و مسكن اهل تجارت « 1 » و ارباب دولتست فىالجمله كوچه و بازارش پاكيزه زيرا كه فضله انسان و حيوان را بيرون مىاندازند و صرف زراعت و باغات مىسازند ميوه‌اش فراوان و غله‌اش اكثر زمان تسعير دارد زيرا كه از ولايت فارس و كرمان مىآرند « 2 » مردمش كم‌فرصت و غريب‌آزارند قبل از اين شافعى مذهب بوده‌اند اكنون همگى شيعه اثنىعشرى و قرب پانصد خانه گبر زردشتى و قليلى يهود اهلش عمل‌پيشه و قناعت انديشه اكنون به دنائت طبع و خست مزاج معروف و به صفت عجب و طمع و سستى و بىغيرتى موصوفند و ميل مردمش بتفريط و افراط است . اردكان ، و عقدا ، و بافق ، و ميبد ، از توابع او است .\r\n\r\n\r\n","description":"","footnote":"\r\n( 1 ) - بستان : بلوك و نواحى يزد به‌غايت بهتر از شهر يزد است معلوم نيست كه بانى آن شهر چه انديشه نموده و در چه خيال بوده كه آنجا را احداث كرده رود آب ندارد و باران كم بارد و بسيار كم‌زراعت و مسكن ارباب تجارت است\r\n( 2 ) - بستان : از ابريشم پارچه‌هاى خوب و لطيف در آنجا بافته مىشود و در اكثر بلاد ايران مىخرند\r\n","page_name":" 723 ","page_number":825},
  {"content":"\r\n\r\n\r\nچمن دوم در تحقيق مداين عراق عرب\r\nبر رأى مساحان ملك خبر و بر ضمير محاسبان كشور سير پوشيده و مخفى نماند كه عراق عرب ملكى است مشهور و در افواه و السنة مذكور در مسالك الممالك مسطور است كه عراق عرب به‌منزلهء دل ايرانست و در عظمت شان و قدمت بنيان مشهور جهانست مشتملست ببلاد قديمه و قصبات عظيمه و هفت مدينه بزرگ داشته محدود است از طرق مشرق بكردستان و خوزستان و از سمت مغرب بديار بكر و ملك ربيعه و از جانب جنوب بولايت كوه‌كيلويه و ببحر عمان و صحراى نجد و از جهت شمال بديار ارمن و كردستان بيابان آنجا بيشتر از كوهستانست طولش از تكريت تا عبادان صد و بيست فرسخ و عرضش از عقبه حلوان الى قادسيه هشتاد فرسخ بعضى گويند صد و هشتاد فرسخ مجموعش از اقليم سيم و هوايش به گرمى مايل\r\nدار الملك ملوك ساسانيان بوده بعد از دارا چندى اسكندر رومى تصرف نموده آنگاه سلاطين عجم استرداد كردند و بعضى اوقات ملوك عرب و روم از تصرف عجم بيرون آوردند در زمان شاپور ذو الاكتاف بطريقى كه در كتب تواريخ مسطور است بدست قياصره افتاد و هم شاپور از ايشان بگرفت از آن زمان در تصرف ملوك ساسانيان بود ، در عهد خلافت عمر بن الخطاب در سنه شانزده هجرى سعد بن وقاص فتح نمود و عمر آن ولايت را بر اهل اسلام وقف كرده به مساحت آنجا فرمان داد\r\n\r\n","description":"","footnote":"","page_name":" 724 ","page_number":826},
  {"content":"\r\n\r\nسى و شش هزار هزار جريب و هر جريبى شصت در شصت گز برآمده خراجى نهاد بر اين موجب كه بر يك جريب گندم‌كار چهار درم و بر جوكار دو درم و بر نخلستان هشت درم و بر رز و ميوه شش درم و بر اهل ذمت نيز خراج مقرر كرد مجموع خراج ديوانى آن ولايت در زمان خلافت وى صد و بيست هزار هزار مثقال نقره بود در زمان حجاج بن يوسف خراج آنجا به پانزده هزارهزار « 1 » رسيد بسبب ظلم او اين تفاوت فاحش روى نمود بعد از خلافت خلفاء حكام بنى اميه به زحمت بيشمار بر آن ديار استيلا يافتند و مدت هزار ماه رشته تعنت و طغيان تافتند عاقبت بدار الجزاء شتافتند آنگاه ايالت آن ولايت بخلفاء بنى عباس رسيد و چون دولت ايشان نيز به نهايت انجاميد و هلاكو خان عباسيان را برانداخت و از جور ايشان جهان را مصفا ساخت آفتاب اقبال چنگيزيان بر آن ديار پرتو انداخت بعد از انقراض دولت چنگيزيان نوبت ايلكانيان آمده و بعد از چندگاه بر اولياى امير تيمور مقرر شد آنگاه ملوك تراكمه آن ديار را گشودند و مدتهاى مديد در آنجا حكومت نمودند چون دولت ايشان درگذشت شاه اسماعيل صفوى متصرف گشت چندى روميان در حيطهء تصرف درآوردند و ملوك صفويه از ايشان استرداد كردند تا آنكه در عصر شاه صفى بن صفى ميرزا « 2 » ابن شاه عباس ماضى سلطان مراد بن سلطان احمد قيصر روم تصرف نمود از آن زمان الى الآن در تصرف امناء دولت آل عثمان است مردمش عرب و اعرابند\r\n\r\nاستعلام در صنف عرب\r\nمخفى نماند كه عرب قومى مشهور و امتى موفورند قرآن مجيد بلسان اين طايفه نازل شده بحسب طلاقت لسان و فصاحت بيان بر ساير امم مقدم و چون حضرت خاتم الانبياء صلّى اللّه عليه و آله و سلّم در ميان ايشان ظهور يافته لاجرم آن طايفه زبدهء اولاد آدمند در اصل و نسب ايشان اختلاف فراوانست در كتب انساب مسطور است كه يعرب و جرهم و حضرموت فرزندان قحطانند و نسب اعراب به ايشان منتهى مىشود و بقولى يعرب به دو واسطه به حضرت اسماعيل مىرسد بعضى اصحاب ايشان را اعتقاد آنست كه قحطان پسر عابرين شالخ بن ارفحشد بن سام بن نوح است و برخى از ارباب اين فن گفته‌اند طايفه عرب بر دو قسمند قسمى از اولاد\r\n\r\n\r\n","description":"","footnote":"\r\n( 1 ) - بستان : پانصدهزارهزار مثقال نقره\r\n( 2 ) - بستان : شاه عباس بن صفى ميرزا\r\n","page_name":" 725 ","page_number":827},
  {"content":"\r\n\r\nقحطان و قسمى ديگر از اولاد عدنان و طبقات ايشان بر شش طبقه‌اند : اول شعوب دويم قبايل سيم عماير چهارم بطون پنجم افخاذ ششم بنى فرقه .\r\nو بعضى از مورخان گفته‌اند كه عرب بر دو صنفند صنفى عاربه و صنفى مستعربه طايفه عاربه از نسل عاد و ثمود و طسم و جديس و امسيم و عيل و عليو و عبد الضحم‌اند گويند همگى ايشان از صفحه جهان معدوم و نابود شده‌اند و طايفه مستعربه به حضرت اسماعيل بن ابراهيم مىپيوندد .\r\nو برخى از علماء مىگويند كه عرب متفرق به دو فرقه‌اند فرقه باديه‌نشين و فرقه ديگر برعكس اين فرقه نخستين كه باديه‌نشين بودند مثل قوم عاد و ثمود و غيره كه قبل مذكور نمود باديه‌پيماى عدم شدند .\r\nاكنون كه سنه هزار و دويست و سى و هفت هجريست طايفه عرب بر سه صنفند اول صنف عاربه‌اند كه ايشان از اولاد قحطان بن عابرين شالخ بن ارفحشد بن سام بن نوح‌اند و جمعى مىگويند كه قحطان بن هميسع بن تيمر بن ابنت بن جمل بن قيدار بن اسماعيل است و يعرب از فرزندان قحطان است اول كسى كه از اولاد قحطان به عربى تكلم نمود او بود و از وى پسرى بوجود آمد يشحب نام شد و از يشحب فرزندى آمد موسوم به سبا گشت چه كه بسيار سب كردى ، از سبا فرزندان بسيار در وجود آمدند اما پنج فرزند بدين ترتيب باقى ماند اول حمير دويم كهلان سيم عمرو چهارم اشعر پنجم عامله بقدرت كامله حق سبحانه و تعالى از هريك از فرزندان سبا قبايل از حد افزون و شعوب از حساب بيرون در جهان ناپايدار يادگار بماند . دويم از صنف عرب مستعربه‌اند كه ايشان از حساب بيرون و اولاد حضرت اسماعيل‌اند در كتب سير مذكور است كه قبل از هزار و هفتاد و سه سال از هجرت نبوى حضرت اسماعيل در مكه معظمه دختر مكرمه‌اى از قبيله جرهم نكاح نمود حضرت واهب العطايا از آن دختر دوازده پسر به حضرت اسماعيل عطا فرمود و عدنان به هفت واسطه به آن حضرت مىرسد برين موجب عدنان بن اود بن مقوم بن تاخور بن بترح بن يعرب بن يشحب بن ثابت بن اسماعيل و بعضى گويند نسب عدنان به قيدار مىپيوندد بر اين‌گونه عدنان بن اود بن هميسع بن سلامان بن ابنت بن خمل بن قيدار بن اسماعيل . و طايفه مستعربه نيز پنج طبقه‌اند\r\n\r\n","description":"","footnote":"","page_name":" 726 ","page_number":828},
  {"content":"\r\n\r\nو منشعب‌اند به چندين شعوب و قبايل كه تفصيل آنها در اين مقام باعث تطويل كلام است\r\nسيم از اصناف عرب مختلفه‌اند كه ايشان را برابره گويند اين طايفه دو اصلند و نه قبيله اصل اول البرانس اصل دويم بنو برنس و ايشان پسران بربر بن قيدار بن اسماعيلند و بعضى از مورخان گفته‌اند كه اهل برابره خارج از عرب بودند اما داخل عرب شده‌اند .\r\nمخفى نماناد كه اصل مسكن عرب را جزيره گويند و او محدود است از طرف مغرب بصحراى شام قريب ببحر قلزم و از سمت مشرق به درياى فارس و عمان و از جانب جنوب به درياى هند و يمن و از جهت شمال ببحرين و فارس و مسافت دور آن هفت ماه و يازده روز است تفصيل آنجا در موضع خود مذكور خواهد شد قديم الزمان اماكن عرب همان جزيره بوده بمرور ليالى و ايام و كرور شهور و اعوام در ايشان عدت و كثرت پيدا گشت و قوت و قدرت و شوكت ايشان از غرب و شرق درگذشت و مملكت عراق و مصر و شام و ولايت مغرب و بربر و اكثر اراضى سودان مانند بلاد تكرور و سنار و نوبه و سوس « 1 » بلكه بعضى از جزاير هند گشودند و مسكن و مأمن خويش نمودند - الحق قبايل عرب به صفت شجاعت و سخاوت و فراست موصوف و به حمايت و غيرت و ضيافت نمودن معروفند اما گروه بىادب و بر مزاج ايشان مكر و دغا و تزوير و ريا غالب و بر جور و عناد و فتنه و فساد طالبند حرص و طمع بسيار دارند لاجرم همواره طريق راهزنى و قطاع الطريقى مىسپارند قديم الزمان بر ملت ابراهيم بوده‌اند و پيروى دين آن حضرت مىنموده‌اند بسبب تصاريف زمان در ميان ايشان اختلاف افتاد و هريك سر به‌پاى هواى نفس نهادند جمعى دهرى شدند و گفتند  ما هِيَ إِلَّا حَياتُنَا الدُّنْيا نَمُوتُ وَ نَحْيا -  و جمعى به عبوديت ملائكه اقرار آوردند و گفتند ملائكه دختران خدا هستند قوله تعالى  وَ يَجْعَلُونَ لِلَّهِ الْبَناتِ  سبحانه و تعالى - و برخى به عبادت اصنام قيام نمودند و گفتند  ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى \r\nو اول كسى كه در عرب بت‌پرستى را رواج داد و اين بدعت را در ميان ايشان\r\n\r\n\r\n","description":"","footnote":"\r\n( 1 ) - اين‌ها از بلاد افريقيه است\r\n","page_name":" 727 ","page_number":829},
  {"content":"\r\n\r\nنهاد عمرو بن عبد الحى بود از آن زمان تا ظهور حضرت خاتم الانبياء آن طريقه مذمومه رواج تمام داشت تا آنكه آن حضرت مبعوث شده لواى دين مبين بر سپهر برين بر افراشت به نيروى پيغمبر و زور بازوى حيدر آن فعل شنيع را ترك كردند و بدين تازى و مذهب تازه ايمان و اقرار آوردند .\r\nاكنون كه سنه هزار و دويست و سى و هفت هجريست در طوايف عرب اكثر مذاهب مىباشد اما در بلاد عراق عرب سالكان مذاهب اربعه و طريقه اماميه بسيارند و گروه يزيدى و خوارج و غلات و ارامنه و يهود نيز در آنجا سكونت دارند قريب به دويست هزار خانوار در آن ديار طريق ييلاميشى و قشلاميشى مىسپارند آنچه در آن بلاد ديده و شنيده گرديده مذكور مىنمايد التوفيق من الله المعبود .\r\n\r\nانبار\r\nبر كنار فرات بجانب مشرق واقع و جوانب اربعه‌اش واسع است لهراسب آنجا را به جهت سكونت اسراء بنى اسرائيل كه بخت‌النصر آورده بود بنا كرد بمرور ازمنه آن شهر رو به خرابى آورد اكنون اثرى از آبادى او نيست\r\n\r\nدارالسلام بغداد\r\nشهريست دلگشا و مدينه‌ايست روح‌افزا در كنار دجله واقع و اطرافش واسع است از اقليم سيم طولش « لح فح » و « عرضش لح له » « 1 » آبش گوارنده و هوايش فرخنده خاكش حاصل‌خيز و زمينش بهجت‌انگيز انواع نعمت در آنجا بسيار و مضمون  ما تَشْتَهِيهِ الْأَنْفُسُ وَ تَلَذُّ الْأَعْيُنُ  در آن شهر آشكار ، در قديم سمت غربى آن شاپور ذو الاكتاف قريه پرداخت و آن قريه را موسوم بكرخ ساخت و طرف شرقى وى نيز دهى بنا نموده مسمى بساباط كرد و نوشيروان در صحراى آنجا باغى بنا نهاد كه نام آن باغ داد بوده چه كه آنجا مىآمده دادرسى مىكرده بعضى گويند باغ داد نام بتى بوده شهر مذكور باسم آن بت مشهور شده .\r\n\r\n\r\n","description":"","footnote":"\r\n( 1 ) - بستان : طولش : « فج » و عرضش « كح »\r\n","page_name":" 728 ","page_number":830},
  {"content":"\r\n\r\nابو جعفر منصور بن على بن عبد اللّه عباس در سنه صد و چهل و پنج بطالع قوس آن شهر را بنا نمود عمارات رفيعه و قصور منيعه طرح انداخت مساجد بلند و خوانق دلپسند ساخت در تاريخ عباسى مسطور است كه مخارج عمارات بغداد از برج و بارو و مساجد و اسواق و مقابر موافق دفتر ابو جعفر چهارهزارهزار و هشتصد و سى و شش هزار درهم خرج شده . مهدى بن منصور آنجا را دار الخلافه كرده و وسعت و كثرت عمارت او كوشيد و هارون بن مهدى در تكلف و عظمت او مرتبه‌اى اهتمام كرد كه طول آن شهر چهار فرسخ و عرضش يك فرسخ گرديد ، المستظهر باللّه بن المقتدر در جانب شرقى او باروئى كشيد و دور آن را هيجده هزار گام قرار داد و چهارده دروازه بر آن بارو نهاد و جانب غربى آن كه مسمى بكرخ بود باروئى بنا نمود و دور آن بارو را دوازده هزار گام قرار داد و در وسعت و عظمت آنجا مساعى جميله بجاى آورد .\r\nابن جوزى در كتاب خود ذكر نموده است كه شهر بغداد در زمان خلفاى بنى عباس به درجه‌ئى آباد بود كه شصت هزار حمام در آنجا داير بود چون رو به خرابى نهاد بعضى اوقات به بيست و شش هزار رسيد و گاهى هفده‌هزار گرديد و ساير تكلفات آن شهر را بر اين قياس بايد كرد بمرور ايام معمورى دارالسلام رو به خرابى آورد\r\nبيت :\r\n آن مصر مملكت كه تو ديدى خراب شد * وان نيل مكرمت كه تو ديدى سراب شد \r\nدر استيلاى هلاكوخان به روايت يافعى بعد از قتل مستعصم و اولادش هزارهزار و هشت‌صدهزار كس بقتل رسيدند و امير تيمور صاحب قران بنا بر مخالفت فرمان بقتل عام داده چندين هزار كس سايه‌نشين ديوار عدم گرديدند . مكرر خرابى بدانجا رسيده و باز حليه آبادى پوشيده است از عهد سلطان مراد خان تا اين زمان فىالجمله به زيور آبادى آراسته و به حليه معمورى پيراسته است .\r\nاكنون كه سنه هزار و دويست و سى و هفت هجريست مشتمل بر قرب چهل هزار باب خانه و مجموع عماراتش از آجر است و اسواق مسقف و دكاكين مكلف از حد افزون مساجد منيعه و خوانق رفيعه از شماره بيرونست مسكن ارباب دولت و اصحاب ثروت ،\r\n\r\n","description":"","footnote":"","page_name":" 729 ","page_number":831},
  {"content":"\r\n\r\nمردمش سفيد چهره و از متاع حسن برخوردار نيك و خوش‌اخلاق و خوش‌كردار و تن‌پرور و بىآزارند اكثر ايشان مذاهب اربعه دارند و شيعه اثنىعشرى بسيارند و قوم ارامنه و يهود در آنجا سكونت دارند خصوصيات آن ديار بيشمار است چنان كه حكيم انورى در وصف آن شهر گويد :\r\n خوشا نواحى بغداد و جاى فضل و هنر * كسى نشان ندهد در جهان چنان كشور \r\nو كسى ديگر گفته :\r\n بغداد خوش است ليك از بهر كسى * كو را بمراد دل بود دسترسى \r\nبسيارى از مشايخ عظام در آن مقام آسوده‌اند مانند شيخ معروف كرخى و شيخ جنيد بغدادى و شيخ شبلى و بشر حافى و حسين بن منصور و شيخ بهلول دانا و شيخ شهاب الدين سهروردى و شيخ حارث محاسبى و شيخ عبد القادر جيلانى و شيخ سرى سقطى و احمد مسروق و ابو الحسين خضرى ، و از علماء شيخ مفيد بعضى طرف شرقى مدفون و برخى سمت غربى آسوده‌اند و جمعى ديگر در قريه ابو حنيفه مدفونست و آن قريه‌ايست باصفا و مشتملست بر باغات دلگشا و عمارات روح‌افزا در كنار شط واقع و اطرافش واسع است « 1 » .\r\nدر تواريخ مسطور است كه شاه اسماعيل صفوى هنگام استيلا قبر ابو حنيفه را كنده و به نجاست آكنده ساخت و بناهاى عتيق و جديد او را تمام برانداخت و چندين گاه همان‌جا مبرز بوده و هركسى آنجا طهارت مىنموده چون سلاطين روم آنجا را مسخر نمودند بنا بر تأليف قلوب عوام در محل مبرز قبرى ساخته و گنبد عظيم پرداختند و خلق را به زيارت آن مبرز دلالت كردند و عوام نيز مراسم زيارت بجاى آوردند و نپرسيدند و گرد سؤال نگرديدند كه مبرز را چرا بايد زيارت نمود و بچه سبب سر بر آستانش بايد سود سبحان اللّه طرفه حالى است\r\nدانائى مىگويد جهان پر از خر است و خربازار است چنان كه عارفى گفته :\r\n\r\n\r\n","description":"","footnote":"\r\n( 1 ) - بستان : مزار عالىمقدار ابو حنيفه ثابت بن نعمان كوفى در آن ديار مطاف خلق روزگار است گنبد عالى در نهايت متانت و ضريح نقره خالص بالاى قبرش ساخته‌اند و حجرات بسيار استوار جهت آسايش فقراى هر ديار طرح انداخته‌اند .\r\n","page_name":" 730 ","page_number":832},
  {"content":"\r\n\r\n اى خر تو چه مظهرى كه در كل وجود * بر هرچه نظر كنم ترا مىبينم \r\nلو لا الحمقاء لخربت الدنيا همين معنى دارد اگر تخم حمق و غفلت در جهان پاشيده نبودى هرگز جهان روى عمارت مشاهده ننمودى و جهان به اين خوبى آراسته نگشتى و تخم امل بر زمين خاطر كسى نكشتى\r\nباى حال دارالسلام بغداد را ازهرجهت اشرف البلاد توان گفت از محاسن آن شهر يكى آنكه هر فرقه در آنجا مسكن دارند و راه و رسم خويش بجاى مىآرند ظلم و جور در آن شهر نيست و هركس مىتواند در آنجا زيست نمايد\r\nبيت\r\n بهشت آنجاست كآزارى نباشد * كسى را با كسى كارى نباشد \r\nلاجرم خلايق از هر طرف سيما اهل ايران ترك اوطان نموده در آنجا مسكن ساخته‌اند و عمارات دلنشين پرداخته‌اند اكثر سلسله فقر در آنجا خانقاه دارند علىالخصوص سلسله بكتاشى و رفاعى و قادرى و مولوى - شهر بغداد قرب پانصد سال دار الملك خلفاء عباسى بوده عجب‌تر آنكه در اندرون آن شهر خليفه فوت نشده\r\n\r\nگفتار در بيان خلفاء بنى عباس بطريق اختصار\r\nبر راى طالبان كشور سخن و بر ضمير مالكان اقليم نو و كهن پوشيده و مسطور نماند كه خلفاء بنى عباس سى و هفت تن بودند و مدت پانصد و بيست و چهار سال حكومت نمودند اول ايشان ابو العباس بن عبد اللّه سفاح و آخر آن قوم مستعصم بود و اين ابيات مشتمل بر اسامى ايشانست\r\nنظم :\r\n از بنى عباس سى و هفت تن بودند امير * كز سنان و سيفشان شد سينه اعداد فكار\r\nبود سفاح آنگهى منصور و مهدى از عقب * هادى و هارون بدند آن دو امير كامكار\r\nمعتصم آنگاه واثق بعد از او متوكل است * منتصر پس مستعين بوده است مرد پيشكار\r\nمهتدى و معتضد باشد پس آنگه مكتفى * مقتدر پس قاهر و راضى امير روزگار\r\nمتقى مستكفى و آنگه مطيع و طايع است * قادر و قايم پس آنگه مقتدى شد آشكار\r\nبعد از او مستظهر و مسترشد است و راشد است * مقتضى مستنجد آن كش شير گردونش شكار\r\nمستضىء و ناصر و طاهر دگر مستنصر است * آخر اين قوم مستعصم بامر كردگار \r\n\r\n","description":"","footnote":"","page_name":" 731 ","page_number":833},
  {"content":"\r\n\r\n\r\nابو العباس السفاح بن محمد بن على بن عبد الله بن عباس\r\nدر تواريخ مسطور است كه سفاح روزى هزار ركعت نماز كردى و نوافل و سنن بسيار بجاى آوردى از كثرت زهد و عبادت او را سجاد گفتندى مرويست كه روزى سرور اولياء على مرتضى نماز صبح نموده عبد اللّه بن عباس را در صف نديد حضرت پرسيد كه عبد اللّه كجاست عرض كردند كه امروز او را پسرى متولد شده بر آن مشغولست آن حضرت به تهنيت او تشريف ارزانى داشته سؤال فرمود كه يا بن عم پسر خود را چه نام گذاشته‌ئى عبد اللّه عرض كرد يا امير المؤمنين مرا چه حد آنكه با وجود تو او را نام گذارم و يا آنكه كنيتى بردارم حضرت فرزند او را طلبيده بوسه داد و او را على نام نهاد و ابو الحسن كنيت داد آنگاه عبد اللّه را مخاطب ساخته فرمود خذ بالملوك و نام جميع سلاطين و ملوك بنى عباس را مذكور فرمود چون معاوية بن ابى سفيان استيلا يافت با على بن عبد اللّه گفت اسم يا كنيت خود را تغيير نماى كه من دوست نمىدارم كه شخصى به اين كنيت و اسم مكنى و مسمى باشد من تو را ابو محمد كنيت دادم واقدى « 1 » در كتاب خود آورده كه بنى اميه اولاد عباس را از تزويج بنات بنى حارث بن كلاب منع مىكردند زيرا كه منجمان به ايشان خبر داده بودند كه چون صد سال از دولت بنى مروان گذشته باشد از اولاد عباس شخصى بر مسند دولت نشيند كه مادر او از بنى حارث شد چون عمر بن عبد العزيز در مسند حكومت متمكن گرديد محمد بن على از او رخصت طلبيده يكى از دختران بنى حارث را عقد نموده و ابو العباس سفاح از آن عورت بود .\r\nدر تواريخ مسطور است كه چون روز آدينه دوازدهم شهر ربيع الاول سنه صد و سى و دو خراسانيان ابو العباس را با اقرباء از خانه ابو مسلم بيرون آوردند خلايق فوج‌فوج به او بيعت كردند و سفاح عم خود عبد اللّه را به حكومت شام ارسال داشت چون عبد اللّه لواى استيلا در آنجا برافراشت اكابر و اعاظم بنى اميه نزد وى تردد آغاز كردند در روزى كه هفتاد نفر از آن طايفه در مجلس او حاضر بود يكى از موالى بنى هاشم قصيدهء غراء مشتمل بر مدح آل عباس و ظلمى كه از بنى اميه نسبت بآل عباس\r\n\r\n\r\n","description":"","footnote":"\r\n( 1 ) - نسخه : وافرى\r\n","page_name":" 732 ","page_number":834},
  {"content":"\r\n\r\nصادر شده بود انشاء نموده در آن مجلس در پاى ايستاده بخواند و به گوش هوش اهل مجلس رسانيد چون رسيد به‌آنجائى كه بنو اميه امام حسين عليه السّلام را با اهل بيت و برادران كشتند و سواره بر جسد مطهر ايشان گذشتند و عورات و اهل بيت طاهرين او را به شتران نشانده بشام بردند و زيد بن على بن الحسين عليه السّلام بعد از دو سال كه مرده بود از قبر بيرون آوردند بر دار كردند آنگاه جسدش را سوختند و آتش ظلم در جهان افروختند غضب بر عبد اللّه چنان مستولى شد كه دود از دودمان آن طايفه برآورد و امر كرد بضرب گرزها استخوانهاى آن هفتاد نفر را شكستند و فرشها بر زبر ايشان انداخته بر روى آنها نشستند و شيلان نهاد « 1 » و بقيه بنو اميه را گرفته بعدم فرستادند و اجساد ايشان را بر سر راهها انداختند تا كلاب و ذئاب طعمه ساختند و قبور تمام بنو اميه را سواى قبر عمر عبد العزيز شكافتند در قبر معاويه قدرى خاك سياه و در گور يزيد پارهء خاكستر يافتند كله سر عبد الملك مروان با ساير رميم و جسد هشام بن عبد الملك را كه هنوز از هم نريخته بود در آتش افروخته سوختند طرفه‌تر آنكه بعد از انقراض دولت بنى عباس در موضعى كه قبر ملوك بنى اميه بوده همان موضع قبرى ساخته و گنبدى پرداخته و فرشهاى ملوكانه انداخته زيارتگاه مردم ساخته‌اند\r\nابو العباس مدت چهار سال و هشت ماه خلافت نمود در سنه صد و سى و شش بعالم آخرت رحلت نمود زمان عمرش بقولى بيست و چهار و بروايتى بيست و هشت سال بود .\r\n\r\nابو جعفر منصور دوانقى ابن محمد بن على بن عبد الله عباس\r\nمورخان در تأليف خود آورده‌اند كه ابو جعفر خليفه بحسن تدبير و اصابت راى و قوت عقل موصوف بود اما در بخل و امساك از بخيلان و ممسكان روزگار گوى سبقت مىربود ازاين‌جهت او را دوانقى گويند كه چون بر مسند حكومت متمكن شد منادى فرمود كه خليفه مىخواهد كه اهل عراق را عطا دهد به اينكه از كودك هفت‌ساله تا پير هفتادساله اسامى خود را بنويسند چون تفصيل اسامى كوفيان نوشتند و به او دادند و آن بيچارگان بطمع عطاء رو بدرگاه منصور نهادند منصور به ايشان فرمود كه شهر شما در صحراست\r\n\r\n\r\n","description":"","footnote":"\r\n( 1 ) - كذا\r\n","page_name":" 733 ","page_number":835},
  {"content":"\r\n\r\nو حصارى ندارد اگر دشمن تاختن آرد مال و حال بر شما نگذارد صواب آنست كه بر گرد شهر خندقى بكنيد آنگاه گفت هركس از شما جهت خندق كندن نيايد چهل درم بدهد تا ديگرى به آن مشغول گردد بدين سب ايذاى بسيار بخلق رسيد ، و هم ابو مسلم مروزى را كه حق عظيم بر بنى عباس داشت بعهد و پيمان آورده بقتل رسانيد\r\nنوبتى ابو جعفر سليمان وابل را كه از امراء معتبر بود به امارت موصل فرستاد هزار سوار عجم با او همراه نمود و گفت يا سليمان هزار سوار از شياطين همراه تو كردم تا در تنظيم امور معاون تو باشند چون سليمان بموصل رسيد لشكر عجم دست تعدى گشودند باموال رعايا اهل موصل نزد منصور شكايت آوردند منصور بسليمان نوشت كه « كفرت النعمة يا سليمان » او در جواب نوشت كه  « وَ ما كَفَرَ سُلَيْمانُ وَ لكِنَّ الشَّياطِينَ كَفَرُوا »  منصور را جواب سليمان پسند افتاد و هزار سوار عرب نزد او فرستاد و سپاه عجم را طلب نمود وفات منصور در راه مكه در سنه صد و پنجاه و هشت بود مدت بيست و دو سال خلافت كرد .\r\n\r\nمهدى بن منصور\r\nبموجب وصيت پدر رايت خلافت برافراخت و اطراف مملكت را مضبوط ساخت آنگاه به نيت حج اسلام و زيارت خير الانام روى توجه بصوب حجاز نهاد و امر كرد تا هيچ‌كس در راه طبخ ننمايد و دوازده هزار پياده را زاد و راحله داد و پانصد شتر برف و يخ بار نمود و در راه به تشنگان باديه يخ و آب مىداد چون به مكه معظمه رسيد اهل حرم عرض كردند كه خانه كعبه از كثرت جامه‌ها گران گرديده نزديك به آن رسيده كه اركانش فروريزد از عهد خاتم الانبياء تا اين غايت جامه‌ها در خانه پوشيده‌اند از كثرت جامه بنو اميه گران گردانيده‌اند مهدى فرمان داد كه جامه‌ها فروگرفته بر فقراء قسمت نمودند و دو دست جامه زربفت به خانه پوشانيده در و ديوار و بام خانه را به مشگ و زعفران بيندود چون به مدينه منوره رسيد خورد و بزرگ آن بلدهء طيبه را به عطاى فراوان خورسند گردانيد در وقت مراجعت ببغداد ارباب دفتر اخراجات آن سفر را در قلم آوردند هزارهزار درم و دويست‌هزار مثقال طلا خرج شده بود مهدى بساط عدل گسترده ابواب ظلم مسدود\r\n\r\n","description":"","footnote":"","page_name":" 734 ","page_number":836},
  {"content":"\r\n\r\nنمود لاجرم خلايق در زمان او برآسودند و مرفه الحال و فارغ البال بودند چون مدت پانزده سال و يك ماه خلافت كرد آنگاه در سنه صد و شصت و نه رو بدار الجزاء آورد در قريه ماسبذان درگذشت و هم در آنجا مدفون گشت كنيزكان او گليم‌پوش شده مادام‌الحيات گليم‌پوش بودند مهدى را محمد نام بود حقتعالى او را دو فرزند عطا فرمود : هادى و هارون و بنام هر دو از مردم بيعت گرفت و مقرر كرده بود كه اول هادى كه برادر بزرگتر بود خليفه باشد .\r\n\r\nهادى بن مهدى\r\nمردى بيدادگر و ستم‌پرور بود و در ظلم به هيچ‌كس ابقا نمىنمود در زمان مهدى در جرجان بود هارون بنام برادر از مردم بيعت گرفته قاصدى فرستاد و او را اعلام كرد او بسرعت تمام ببغداد آمده بر سرير خلافت نشست دست ظلم بگشاد و ابواب عدل بربست .\r\nدر روزگار او چند كس از سادات عالىدرجات بطلب ملك برخاستند چون حق ايشان بود لهذا در طلب آن لشگر آراستند از آن جمله حسين بن على بن حسين در مدينه خروج كرده جمعى از سادات او را متابعت نمودند و او عامل مدينه را اخراج كرده بيت‌المال را به غارت داد هادى عيسى بن موسى را بحرب او فرستاد بعد از التقاى فريقين حرب صعبى اتفاق افتاد اصحاب حسين متفرق شده وى نيز اسير گشته بقتل آمد و عيسى سرش را ببغداد ارسال داشت .\r\nبعد از آن ادريس بن عبد اللّه بن حسين بن امام حسين رايت خلافت برافراشت آن نيز نماند ،\r\nهرثمة بن اعين روايت كرده كه من از مقربان هادى بودم چون به‌غايت سفاك و خونريز بود هميشه از وى خوف مىنمودم هادى مىخواست برادر خود هارون را از ولايت عهد مخلوع گرداند و پسر خود جعفر را بمسند خلافت نشاند يحيى بن خالد برمكى هارون را از خلع خويش منع نمود هادى از اين معنى مخبر شده يحيى را به زندان حبس فرمود روزى در هنگام حرارت مرا طلبيد و گفت مدتيست خاطر من از يحيى آزرده است زيرا كه هارون را از خلع خود منع كرده است اكنون بايد كه همين\r\n\r\n","description":"","footnote":"","page_name":" 735 ","page_number":837},
  {"content":"\r\n\r\nلحظه بقتل وى پردازى و خاطر مرا از ممر او فارغ سازى و من امشب بنفس خود هارون را كفايت خواهم گردانيد و كار او را به انجام خواهم رسانيد من گفتم هارون برادر اعيانى « 1 » امير المؤمنين است اگر بىجرمى بقتل او اقدام نمائى خلاف آئين است و خلايق نيز از تو متنفر مىشوند و بر تو نگروند از سخن من نايره خشم هادى مشتعل شده گفت ترا به اين فضولى چه كار آنچه فرمايم البته بجاى آور و الا سر ترا تخته‌بند پايت نمايم من انگشت بر ديده نهادم گفتم بنده فرمانم آنگاه هادى برخاست و گفت در همين موضع اقامت نماى و نظر بانتظار فرمان بگشاى هرگاه كه ترا آگاه سازم بايد فىالفور با فوجى قدم به زندان گذارى و يحيى را با جميع آل على كه در زندانند بقتل آرى آنگاه به كوفه شتافته اولاد عباس را همراه به يارى ، من همان‌جا نشستم چون پاسى از شب گذشت خادمى آمده گفت امير المؤمنين تو را مىخواهد من از خوف كلمه شهادت بر زبان آوردم و گفتم شايد كه مىخواهد مرا بكشد به جهت آن نصيحت كه او را كردم رفتم تا بموضعى كه صداى عورات بسمع من رسيد توقف نمودم و به آواز بلند گفتم كه تا امير مرا بنفس خود نطلبد از اينجا پيشتر نيايم ناگاه صداى زنى شنيدم كه گفت ويلك يا هرثمه منم خيزران مادر هادى و هارون بيا و بنگر كه ما را چه حال روى داده تو را و كافه مردم را حق تعالى از ظلم او نجات داد ، آنگاه گفت چون هادى بحرم درآمد من مقنعه از سر گرفته زارى كردم و عجز بسيار آوردم كه شايد بالتماس من بنگرد و از خون برادر بگذرد قبول نكرد و گفت از پيش من برو و به خون خويش شريك مشو من در نماز ايستادم و از درگاه الهى دفع آن بلا استدعا نمودم در خلال اين احوال هادى آب خواسته چون جرعه‌اى بخورد قطره‌اى چند در حلق او جسته سرفه عظيم كرد و همان لحظه رو بعالم آخرت آورده هرثمه مىگويد كه من درون رفته جامه خواب از روى او برگرفتم ديدم همانا هزار سالست كه وفات يافته و هم در آن شب نزد يحيى شتافته او را از زندان بيرون آوردم و از مجارى احوال خبر كردم پس باتفاق خدمت هارون رفتيم و تمامى حال را گفتيم جميع اكابر بغداد در آن شب به هارون بيعت كردند و به شادى تمام شب را بروز آوردند\r\nمصرع\r\n عالمى را زنده كردى آفرين بر مردنت \r\n\r\n\r\n","description":"","footnote":"\r\n( 1 ) - نسخه : برادر ايمانى\r\n","page_name":" 736 ","page_number":838},
  {"content":"\r\n\r\nوفات هادى در قريه عيسىآباد روى نموده ، زمان دولتش يك سال و يك ماه بوده مدت عمرش بقولى بيست و پنج سال بود\r\n\r\nهارون بن مهدى\r\nدر تواريخ مسطور است كه در شبى كه هادى وفات نمود هارون بر سرير خلافت جلوس فرمود و همان شب مامون متولد گشت چون در يك شب خليفه بعقبى گذشت و خليفه ديگر متولد گشت لهذا آن شب را ليلة الهاشمية گفتند اين قضيه از نوادر روزگار است ، چون هارون بر سرير خلافت جلوس كرد و اطراف و اكناف مملكت را به حيطه تصرف درآورد وزارت خود را بيحيى بن خالد برمكى داد و امارات خراسان را به كف كفايت عباس بن جعفر نهاد و علويان را از خود ايمن و مطمئن ساخت آنگاه پرتو التفات بر احوال بنى هاشم انداخت خمس غنايم به جهت ايشان بيرون نمود و در ميان آن جماعت قسمت نمود هر مردى را هزار درم و هر زنى را پانصد درم رسيد و ابناء مهاجر و انصار را به انعامات وافر مخصوص گردانيد در سنه صد و هفتاد و پنج محمد امين را كه بسن پنج‌ساله بود وليعهدى داد و فضل بن يحيى را به جهت بيعت او بخراسان فرستاد و در صد و هفتاد و شش عزيمت حج كرد و امين و مأمون را همراه آورد و فرمان داد كه نوبت ديگر بامين بيعت كردند بعد از آن هارون مملكت خود را ميان پسران قسمت كرده ايشان را سوگند داد كه با يكديگر مخالفت ننمايند و طريق قناعت پيمايند و بر اين جمله اكابر و اعاظم جهان را گواه گرفت و قسمت مملكت چنان كرد كه از كريوهء اسدآباد همدان تا نهايت مغرب از امين باشد و از كريوهء مذكوره تا نهايت مشرق از مأمون باشد ، در سنه صد و هشتاد و سه هارون فرمود كه مأمون مرو را دار الملك سازد و امين در بغداد لنگر اقامت اندازد و هريك از برادران كه زودتر وفات كرد از برادر ديگر باشد . دانائى مىگويد كه هارون سخت نادان بوده و طرفه توقعى مىنموده چه كه خود با هادى از يك مادر و پدر بود و هادى هميشه قصد قتل او مىكرد بروايتى شبى كه هادى ارادهء قتل هارون داشت مادرش وى را زهر داده بعالم ديگر فرستاد ، امين از بطن زبيده بنت عم هارون بود و مأمون از جاريهء سياه ظهور نمود مع هذا بقول خود\r\n« الملك عقيم »\r\nتوقع اتفاق\r\n\r\n","description":"","footnote":"","page_name":" 737 ","page_number":839},
  {"content":"\r\n\r\nو تمناى اتحاد داشت و در وادى اصرار و تكرار قدم مىگذاشت\r\nمصرع :\r\n تو به خويشتن چه كردى كه بما كنى نظيرى . \r\nاز الطاف بىچون نسبت بهارون يكى آن بود كه او را وزيرى مانند يحيى بن خالد برمكى لطف نمود يحيى در علم و فضيلت و فراست و كفايت و سخاوت عديل و نظير نداشت و همواره تخم لطف و احسان بقلوب اعالى و ادانى مىكاشت او را چهار پسر بود . جعفر و فضل و محمد و موسى . جعفر و فضل بنيابت پدر مهم وزارت رونق و فيصل مىدادند و محمد و موسى از امراء بوده بلاد و امصار مىگشادند از زمان ايام خلفاء الى يومنا هذا وزيرى به كثرت دولت و حشمت و وفور مروت و سخاوت مانند آل برمك نيامده و به مكنت و استقلال ايشان نشان نداده‌اند با وجود آن چون مدت وزارت ايشان به طول انجاميد بدين سبب بخاطر هارون ملالت رسيد اول وهنى كه به حال ايشان راه يافت آن بود كه نوبتى جبرئيل بن بختيشوع طبيب ترسا در خلوتى نزد هارون رفته هارون از وى حال مزاج خويش استفسار مىنمود كه يحيى درآمد و يحيى هرگاه كه خدمت هارون مىرفت رخصت نمىطلبيد و چون آن روز بدستور معهود بجاى خود آمده آرميد هارون از جبرئيل پرسيد كه كسى بىرخصت شما در خانه‌هاى شما درمىآيد و با شما اين‌گونه رفتار مىنمايد عرض كرد : نه . هارون بر زبان آورد كه بايد منازل ما از خانه‌هاى شما كمتر نباشد يحيى از جا برخاست و زبان به دعاى خليفه بياراست كه جمال دولت خليفه به حال خلود مزين باد چون بارها بنده را به اين عنايت كه هرگاه خواهى بىرخصت بمجلس خلافت درآى و هروقت خواهى برآى مخصوص گردانيده‌اى و به اين عطيه سر بنده را بر سپهر مفاخرت رسانيده اين جرأت بدان سبب از بنده صادر شده اكنون توبه كردم و عذر آوردم كه مثل اين حركت نكنم هارون خاموش گرديده از حيا سر در پيش انداخت و بيش از اين يحيى را شرمنده نساخت و ديگر يحيى بىرخصت بمجلس او نرفت\r\nبيت :\r\n ز خنديدن شه نگردى دلير * نه خنده است دندان نمودن ز شير \r\nمآل حال يحيى و اولاد او در ضمن احوال بلخ مذكور شده است احتياج بتكرار نيست\r\n\r\n","description":"","footnote":"","page_name":" 738 ","page_number":840},
  {"content":"\r\n\r\nدر كتب اخبار مذكور است كه نوبتى هارون به حضرت امام موسى كاظم عرض كرد فدك را حدود فرماى و اطراف آن را تعيين نماى تا به خدمت تو باز گذارم و حق به صاحب آن سپارم زيرا كه بر من روشن است كه در اخذ آن بر اهل بيت ستم نمودند و دست ظلم بر خاندان رسالت گشودند حضرت رسالت پناه در حال حيات خود آن قريه را به فاطمه بخشيده و اين در نزد من محقق گرديده آن حضرت فرمود كه اگر من فدك را محدود نمايم و ثغورش را مقرر فرمايم ترا دل نخواهد داد كه آن را به من گذارى و دست تصرف از او بازدارى هارون سوگند خورد و حق سبحانه و تعالى را شاهد آورد كه در اين مضايقه نكنم و هرچه فرمائى دم نزنم سرور اولياء فرمود كه حدّ اول او عدنست رنگ روى هارون از اين سخن دگرگون شد ، حضرت فرمود حد دوم آن سمرقند است رنگ روى هارون زرد گشت و از غايت اضطراب بر زبان آورد كه ثالث آن كدام است ؟ حضرت فرمود حد سيم او افريقيه و مغربست لون بشرهء هارون از زردى به سرخى مبدل گرديد و از حد چهارم پرسيد حضرت فرمود حد چهارم آن ارمنيه است رنگ روى هارون از سرخى به سياهى مبدل شد و از غايت غضب سر در پيش انداخت آنگاه سر برآورده مذكور ساخت كه اى موسى تو حدود ممالك را نام بردى و ثغور آن معين كردى يعنى ملك حق بنى فاطمه است و بنى عباس بظلم تصرف نموده‌اند و دست غصب بر مملكت گشوده‌اند آن سرور جواب داد :\r\nمصرع :\r\n من از اول به تو گفتم كه تو بىمهر و وفائى . \r\nو حقوق ما اهل بيت را تسليم نخواهى نمود و رضاى تو بتسليم مقرون نخواهد بود و تو نشنيدى هارون كينه آن خلاصهء كاف و نون را در دل گرفته كمر قتلش بر ميان بست عاقبت آن حضرت را زهر داده بآباء طاهرين پيوست .\r\nآورده‌اند كه هارون دو نوبت در ايام دولت خود بخراسان عزيمت نمود نوبت اول به‌واسطه آنكه آل برمك على بن عيسى بن ماهان را كه حاكم خراسان بود بعصيان منسوب ساختند و هارون بنفس خويش متوجه او گرديد چون على بن عيسى شنيد باستقبال شتافته تحف و هداياى از حد افزون به نظر هارون رسانيد هارون دانست كه\r\n\r\n","description":"","footnote":"","page_name":" 739 ","page_number":841},
  {"content":"\r\n\r\nآن سخن بنا بر غرض بوده بار ديگر ايالت آن ولايت را بعلى تفويض نموده مراجعت كرد نوبت دويم در آخر عمر متوجه خراسان شد بسبب آنكه خبر رسانيدند كه على بنياد ظلم نهاده و داد تعدى داده اموال مردم بتغلب گرفته است ديگر آنكه رافع بن ليث بن نصر صفار خروج كرده و ماوراءالنّهر را به حيطه تصرف درآورده اهل خراسان به جهت ظلم على برافع پيوسته از ظلم و تعدى او رسته‌اند و على نيز تاب مقاومت نياورده صورت حال مخفى از آنها كرده و مدد خواسته لاجرم هارون بنفس خود متوجه خراسان گشت و دانست كه آن‌همه بسبب برانداختن برامكه شده اما ندامت سودى نداشت هارون قبل از توجه هرثمة بن اعين را طلبيده و بيست هزار سوار بوى داده او را با عدت هرچه تمام‌تر بخراسان فرستاد و به او گفت نامه‌اى بعلى بن عيسى بنويس مضمون آنكه خليفه مرا بمدد تو ارسال داشته با حشم خويش نيز بگوى كه بمدد على بن عيسى مىروم تا با رافع حرب نمايم چون بخراسان رسى هرگاه فرصت يا بى او را گرفته بند كرده نزد من فرست هرثمه بموجب فرمان روى توجه بصوب خراسان نهاد و هنگام فرصت على بن عيسى را گرفته بند كرده به خدمت خليفه فرستاد و جميع اموال او را ضبط كرده بدار الخلافه ارسال نمود\r\nهارون در وقت توجه بخراسان رنجور بود امين را در بغداد گذاشته وصيت فرمود كه زينهار با برادر خود مخالفت منماى و باب مفارقت مگشاى الحال من بخراسان مىروم و مآل حال معلوم نيست آنگاه مأمون را در مقدمه با بيست هزار كس ارسال داشت و خود به آرام تمام و آهسته قدم مسافرت پيش گذاشت چون برى رسيد بيمارى او بيشتر گرديد چون بطوس رسيد بعالم ديگر خراميد در آن اثنا هرثمه با رافع حرب كرده او را گريزانده بود و مأمون در مقدمه پدر با بيست هزار كس بمرو رسيده خراسان و ماوراءالنّهر را ضبط كرده مدت خلافت هارون بيست و سه سال و زمان عمرش چهل و هفت سال بود وفات او در سنه صد و نود و سه روى نمود .\r\n\r\n","description":"","footnote":"","page_name":" 740 ","page_number":842},
  {"content":"\r\n\r\n\r\nمحمد امين بن هارون الرشيد\r\nبموجب وصيت پدر بر تخت خلافت نشست و اهل بغداد كمر مطاوعت بر ميان بسته بتجديد بيعت پرداختند و مأمون نيز در خراسان بيعت از مردم گرفته روزى چند باهم ساختند آخرالامر تفاق ايشان بنفاق انجاميد و محبت ايشان به عداوت رسيد تفصيل آن اينكه چون هارون به شهر طوس شتافت امين مىدانست كه پدرش از آن مرض نجات نخواهد يافت لاجرم بكر بن معقر را بخراسان فرستاده و مكتوبات چند به دو داده و گفت اگر پدرم در حيات بوده باشد فلان مكتوب را تسليم وى نماى و فلان رقعه را مخفى دار مضمون مكتوب كه بكتمان آن امر كرده بود اين بود كه امين بفضل بن ربيع وزير پدرش نوشته بود كه چون واقعه پدرم رو نمايد يعنى طريق عدم پيمايد آنچه از خزانه و سلاح و غيره همراه اوست مصحوب خود ببغداد رسان و بيعت مرا از اهل خراسان و لشكريان بستان و حال آنكه هارون وصيت كرده بود كه بعد از وفات من آنچه همراه منست تسليم مأمون خواهيد كرد و امين را در آن نصيبى نيست چون بكر بطوس رسيد هارون هنوز در حيات بود مكتوبى كه امين نوشته تسليم نمود با هارون گفتند كه بكر مكتوب ديگر دارد هارون آن مكتوب را از او طلب كرده بكر انكار نمود رشيد فرمود اگر مكاتيب ديگر داشته باشى ترا سياست نمايم و بر قتل تو امر فرمايم بكر تن در داد اما هارون در همان لحظه رو بعدم نهاد و بكر نامه‌ها را بفضل داد و فضل خزاين و اسباب را برداشته ببغداد آورد چون فضل به خدمت امين رسيد امين او را وزير خود گردانيد و خود بلهو و لعب و عيش و طرب مشغول گرديد و چون مأمون خبر فوت پدر شنيد و مخالفت فضل بن ربيع را در باب وصيت ديد با فضل بن سهل بساط مشورت منبسط گردانيد فضل عرض نمود كه مرا بر عهد و پيمان اهل عراق اعتماد نيست و بر اعمال و اقوال ايشان اعتقاد نى مأمون را بر آن داشت تا بساط عدل و داد ممهد ساخت و بنفس خود بانتظام دين و دولت مىپرداخت حقوق ديوانى يك‌ساله به رعايا عطا فرمود و حاجب و دربانان از درگاه منع نمود تا هركسى كه حاجتى داشته باشد بىزحمت دربان نزد او تواند آمد ، و امين در بغداد دل بشرب خمر نهاد و باب عيش و طرب بگشاد و داد لهو و لعب بداد از امور مملكت غافل و از احوال رعيت ذاهل بود و بر امور ملك و ملت\r\n\r\n","description":"","footnote":"","page_name":" 741 ","page_number":843},
  {"content":"\r\n\r\nالتفات نمىنمود چون فضل بن ربيع در مآل حال امين و مأمون نظر كرد ديد كه عن‌قريب مأمون بواسطهء غفلت امين به درجه خلافت خواهد رسيد لاجرم بسبب جريمه‌اى كه از وى نسبت بمأمون صادر شده بود هراسان شده امين را تحريص نمود كه صلاح در آنست كه برادر خود مأمون را خلع نمائى و اين منصب را به پسر خود موسى عنايت فرمائى امين مامون را ببغداد طلبيد مامون با فضل مشورت كرده فضل جواب داد كه از اوضاع افلاك و كواكب چنان معلوم مىشود كه عن‌قريب تو به خلافت خواهى رسيد و بر امين غالب خواهى گرديد الحال بايد كه سكون را به حركت ترجيح دهى و قدم از مرو بيرون ننهى لاجرم مامون از رفتن نزد امين امتناع نمود امين نام مامون را از خطبه و سكه بينداخت و شخصى به مكه معظمه فرستاد تا آن صفحه كه هارون در باب اولاد نوشته بر در خانه كعبه آويخته بود برداشته پاره گرداند و مردم را تكليف كرد تا به پسر او موسى بيعت كنند بعضى قبول نموده بيعت كردند و سر اطاعت فرود آوردند او را الناطق بالحق لقب دادند و بر جميع ممالك خبر فرستادند امين على بن عيسى را كه پدرش حبس كرده بود اطلاق كرده و دويست‌هزار درم به او انعام نمود و پنجاه هزار سوار به او داده فرمود كه بخراسان رفته مامون را گرفته ببغداد بياور و در هيچ محل درنگ جائز ندار مامون به مشورت فضل طاهر بن الحسين بن مصعب را امارت داد و با بيست هزار سوار بدفع على بن عيسى فرستاد چون التقاى فريقين روى نموده جنگ عظيم اتفاق افتاد على بن عيسى در آن معركه بقتل رسيد و طاهر فتحنامه با سر على نزد مامون ارسال گردانيد چون قاصد طاهر سر على بن عيسى را با فتحنامه نزد مامون رسانيد خلايق فوج‌فوج آمده داخل بيعت شدند و او را امير المؤمنين گفتند و فرمانش از جان و دل پذيرفتند طاهر متوجه بغداد گشت مامون هرثمة بن اعين را با سىهزار سوار بمدد او ارسال داشت طاهر قدم در ميدان جرأت گذاشته از طرف همدان در حركت آمد و هرثمه از سمت آذربايجان بغداد را محاصره كردند بعد از مدتى امين را به تنگ آورده خزانه‌اش از نقود خالى گشته و مردم از وى برگشته و خود از جهان گذشته خواست نيم‌شب نزد هرثمه رفته خود را از خلافت خلع كند طاهر از اين معنى آگاه شده سر راه بر وى گرفته\r\n\r\n","description":"","footnote":"","page_name":" 742 ","page_number":844},
  {"content":"\r\n\r\nفى الحال به قتلش مبادرت نمود مدت خلافتش چهار سال و هشت ماه و زمان عمرش بيست و هشت سال بود\r\n\r\nمأمون الرشيد بن هارون الرشيد\r\nچون امر خلافت بر مأمون قرار گرفت فضل با او گفت كه خليفه را ببغداد بايد رفت مأمون جواب داد كه مرا هواى خراسان خوش‌تر مىآيد لاجرم دل به سكونت مرو نهاد امارت عراق را به برادر فضل ، حسن بن سهل ارزانى داشت و حكومت شام را به كف كفايت طاهر ذو اليمينين گذاشت چون حسن بعراق رسيد در آن ديار حوادث متنوع بوقوع انجاميد از آن جمله ابراهيم بن موسى الكاظم بطلب خلافت برخاست و لشكر بىحد و بىمر بياراست چون اين خبر بسمع مأمون رسيد با فضل در دفع آن حادثه مشورت نمود فضل عرض كرد كه صلاح در آنست كه يكى اكابر اهل بيت را وليعهد گردانى و خود را از اين دغدغه برهانى قرعه اختيار بر امام همام على بن موسى الرضا عليه آلاف التحية و الثناء افتاد و مأمون خال خود رجاء بن ضحاك را به مدينه كه مسكن آن حضرت بود فرستاد آن حضرت را بمرو آورد و به‌واسطه يا بىواسطه از آن حضرت مسئلت كرد كه مىخواهم دست از سرانجام مهام مملكت و خلافت كوتاه گردانم و حق را به مستحق رسانم و ترا بمسند خلافت نشانم التماس آن دارم كه اين امر را از من قبول دارى و دست رد بر سينه التماس من نگذارى آن حضرت قبول نفرمود مأمون گفت اگر بالفعل از قبول اين مهم امتناع مىنمائى از قبول ولايت عهدى امتناع نفرماى حضرت از آن نيز امتناع نمود چون كار بتهديد رسيد آن حضرت بجز قبول چاره نديد فرمان داد كه مجموع اولاد عباس از صغير و كبير حاضر شدند و سىهزار نفر از آن طايفه بشمار آمدند همچنين تمام علويان و معارف بنى هاشم را احضار نمود نخست امر فرمود پسرش عباس به آن حضرت بيعت كرد آنگاه ساير علويان و عباسيان و امراء و اعيان مبايعت نمودند و البسه و اعلام اسواد را برايات و البسه اخضر مبدل كردند مجموع متوطنان اقصى بلاد از اين خبر مسرور و دلشاد شدند مگر جمعى از عباسيان و غلات شيعهء ايشان كه در بغداد استيلا داشتند و لواى مخالفت خاندان ولايت\r\n\r\n","description":"","footnote":"","page_name":" 743 ","page_number":845},
  {"content":"\r\n\r\nمىافراشتند و مىگفتند كه مأمون از صلب هارون نيست زيرا كه نعمت خلافت را از خاندان خود به ديگر دودمان نقل كرد و دود از دودمانهاى ايشان برآورد بنابراين بر مأمون لعنت كرده دست بيعت بعم او ابراهيم بن مهدى دادند و دل بر مخالفت مأمون نهادند ابراهيم چند نوبت با حسن بن سهل محاربه نمود و در جميع معارك ظفر ابراهيم را بود اين اخبار بمرو رسيد و فضل از مأمون به جهت برادر خود مخفى مىداشت و باعلام آن بمأمون ديگران را نمىگذاشت روزى سرور اصفياء را با مأمون خلوتى روى نمود به تقريبى سخن بذكر عراق كشيده كما هى حالات را بمأمون بيان فرمود مأمون بعد از اطلاع بر اوضاع عراق روى توجه ببغداد نهاد چون بسرخس رسيد فضل را در حمام به اشارهء مأمون كشتند قبل از اين فضل از علوم نجوم معلوم كرده بود كه در فلان روز خون او در ميان آتش و آب ريخته گردد با خود گفت موضعى كه اين دو ضد با هم جمع شده خون من ريخته شود حمام خواهد بود پس در همان روز حمام رفته فصد نمود آن نادان خواست كه تقدير يزدان را بتدبير انسانى مندفع سازد و خاطر خويش را از كيد بيگانه بپردازد همان وقت كه از فصد فارغ گرديد پنج كس با تيغهاى كشيده بحمام درآمده او را بقتل آوردند و جسدش را پاره‌پاره كردند چون اين خبر بمأمون رسيد آن بىانجام آغاز اضطراب نمود و ابو العباس دينورى را به پيدا ساختن قاتلان فضل مأمور فرمود چون ابو العباس ايشان را پيدا كرد و به نزد مأمون آورد مامون از ايشان پرسيد كه چرا اين حركت كرديد گفتند تو ما را زر و خلعت وعده كردى و بقتل وى امر فرمودى از خدا بترس اگر امر تو نبودى كرا چنين جرأتى بودى مأمون گفت دانستم كه شما در جواب من اين‌گونه بهانه خواهيد آورد آنگاه حكم كرد آن جماعت را گردن زدند و سرهاى ايشان را ببغداد نزد حسن فرستاد و او را تعزيت رسانيد و تهنيت وزارت داد و توران دخت دختر او را خطبه نمود چون قاصد بعراق رسيد علت صرع و ماليخوليا بر حسن عارض شده بود او را بند كرده خزاين و لشكر بابو حميد طوسى سپرده بودند چون اين خبر بمأمون رسيد فى الحال طبيب خود را نزد او فرستاد و خادمى به جهت محافظت طبيب معين كرد و ايشان را وصيت نمود كه\r\n\r\n","description":"","footnote":"","page_name":" 744 ","page_number":846},
  {"content":"\r\n\r\nزينهار بند از پاى حسن برمداريد و او را به خود بگذاريد ما را بند بر پاى او بايستى نهاد\r\nچون مامون در خدمت على بن موسى الرضا عليه آلاف التحية و الثناء بطوس رسيد خاك بىمروتى در چشم انسانيت كشيد آن ثمرهء شجرهء نبوت و ولايت را مسموم ساخته بجنة المأوى خراميد چنان كه در ضمن احوال مشهد مقدس مذكور گرديد .\r\nچون مأمون ببغداد رسيد فضل و ابراهيم در زواياى اختفا خزيده و اهل بغداد باستقبال استعجال نمودند و ابواب عيش و طرب بر يكديگر گشودند مأمون فرمود هركه ابراهيم را نزد من آورد صد هزار مثقال طلا از خزانه بردارد و هركه فضل را حاضر سازد او را به صدهزار مثقال نقره بنوازم شاهك سندى را مقرر فرمود كه ايشان را پيدا سازد بعد از مدتى فضل را كه در خانه سوداگرى پنهان شده بود نزد مأمون حاضر نمود مأمون از جرايم او گذشته عفو فرمود بعد از چندگاه عسسان ابراهيم بن مهدى را در لباس نسوان گرفته نزد مأمون آورده از ان نيز عفو كرد .\r\nدر سنه دويست و هجده پسر خود عباس را كه وليعهد كرده بود خلع نمود و برادر خود ابو اسحاق معتصم را بولايت عهدى نصب فرمود ، سبب عزل عباس آنكه وقتى مأمون شنيد كه عباس خادم خود را مىگفت فلان محل رفته يك درم به سبزىفروش بده يك دانگ سبزى بستان و پنجدانگ ديگر از وى پس گرفته بياور مأمون گفت كسى كه شمار يك دانگ و يك درم داند چگونه خلافت راند رعيت را مضطر و مستأصل گرداند آن‌كس قابل سلطنت نيست و من زمام اختيار مسلمانان را بدست چنين كس ندهم و فىالفور او را خلع نمود .\r\nآورده‌اند كه نوبتى هارون الرشيد به سائلى صد دينار انعام فرمود يحيى بن خالد برمكى به گوشه چشم اشارت كرد كه خليفه خطا نمود چون مجلس خلوت شد هارون از يحيى پرسيد كه چه خطا كردم يحيى عرض كرد بايد كه خلفاء كمتر از هزار ندانند و بايستى گفت كه هزار درم به او بدهيد تا شامل صد دينار باشد و عدد ناقص بر زبان خليفه نيايد .\r\nدر تواريخ مسطور است كه مأمون در سنه مذكوره عزيمت غزاى روم نمود چون\r\n\r\n","description":"","footnote":"","page_name":" 745 ","page_number":847},
  {"content":"\r\n\r\nبه آن مرزوبوم رسيد بر لب آب رودى فرود آمده لشكرها به اطراف فرستاد روزى بر لب آن رود نشسته پاىها در آب نهاد و گفت بسيار جاى ديده‌ام هرگز آبى به اين سردى و لطافت نديدم طعامى خواهم كه اشتهاى آب آورد چه چيز بخورم معتصم گفت آنچه رأى خليفه اقتضا كند خليفه گفت خرماى آزاد نيكوست اكنون آن خرما در بغداد رسيده است در اين اثنا صداى درآمده مأمون گفت بنگريد كه چه آورده‌اند چون تفحص كردند خرماى آزاد بود مأمون از آن حسن اتفاق اظهار مسرت نمود و از آن خرما بسيار تناول كرد و آب بسيار خورد همان شب تب كرد و بعد از هيجده روز در سنه دويست و نوزده وفات يافت عمرش چهل و هشت سال بود مدت بيست و پنج سال خلافت نمود .\r\nبيت :\r\n داده خويش دهر بستاند * نقش اللّه جاودان ماند \r\n\r\nالمعتصم بالله : ابو اسحاق محمد بن هارون الرشيد\r\nبعد از برادر روى بانتظام امور جمهور آورد و او اول خليفه‌ايست كه غلامان ترك خريده تربيت كرد از اين صورت امراء عرب سستى پذيرفتند و غلامان قوت و شوكت گرفتند چون اين طايفه بداصل و بدنژاد بودند بر ولىنعمت‌زادگان خود خروج مىنمودند هركه را نمىخواستند بقتل مىرسانيدند و هركه را مىخواستند خليفه مىگردانيدند و هر كه را اراده مىكردند خلع مىنمودند و ابواب رنج و تعب بر روى ولى النعم خود مىگشودند از قوت ايشان ضعف فراوان به اساس خلافت بنى عباس راه يافت و در اطراف ممالك هر متغلبى بوادى خود سرى شتافت بالجمله به اندك زمانى قرب هشت هزار غلام ترك بر معتصم جمع شدند و بواسطهء حركات ناشايست ايشان اهل بغداد به تنگ آمدند و كمر عداوت آن طايفه بر ميان بستند در هرجا تنها مىديدند مىكشتند بنابراين معتصم شهر سامره را كه در زمان ملوك عجم شهرى بوده بمرور ازمنه رو به خرابى نموده بتجديد آنجا را تعمير كرده دار الملك ساخت و عمارات خوب و قصور مرغوب در آنجا طرح انداخت .\r\nاز معظم وقايع زمان معتصم خروج بابك خرم دين بود و او هزارهزار كس در معارك و غيره قتل نمود آخرالامر بدست آمده در بغداد بقتل رسيد احوال او در\r\n\r\n","description":"","footnote":"","page_name":" 746 ","page_number":848},
  {"content":"\r\n\r\nضمن نشابور مذكور گرديد .\r\nمعتصم در سنه دويست و بيست و هشت از اين جهان فانى بسراى جاودانى درگذشت مدت هشت سال و هشت ماه و هشت روز خلافت نمود و زمان حيات او چهل و هشت سال بود او هشتمين خلفاى بنى عباس بود و هشت واسطه از او تا عباس بن عبد المطلب بود هشت‌هزار غلام و هشت‌هزار كنيز داشت و هشت شهر بنا گذاشت هشت‌هزارهزار مثقال طلا و هشت‌هزارهزار درم نقره داشت كه بميراث گذاشت بنابراين او را خليفه ثمان « 1 » مىگفتند قوت بازوى او به مرتبه‌اى بود كه دو گوسفند را بهر دست نگاه داشتى تا قصاب پوست كندى با اين قوت بسيار و آن دولت بيشمار آخرالامر بمرد و هزار حسرت با خود ببرد .\r\n\r\nالواثق بالله : هارون ابن المعتصم بالله\r\nاو مذهب اعتزال داشت بنا بر آن نضر بن مالك تخم مخالفت مىكاشت به جهت منصب خواست خروج كند عاقبت قبل از خروج بقتل رسيد بيان اين مجمل آنكه نضر مقتداى اشاعره بغداد بود با ياران مقرر نمود كه شبى از شبهاى معين كه آواز طبل بشنويد مستعد شده خروج نمائيد اتفاقا قبل از موعد طايفه‌ئى از يارانش در حين مستى طبل بىهنگام زدند عسسان خبردار شدند به حكم حاكم بعد از تفتيش نضر را گرفته به سامره نزد خليفه فرستادند واثق هرچند مبالغه نمود كه نضر به مخلوقيت قرآن و حدوث آن اقرار نمايد تا از چنك اجل امان يابد مفيد نيفتاد خليفه در خشم شده بدست خويش به شمشير عمرو بن معد يكرب الزيدى او را قتل نمود .\r\nدر سنه دويست و سى الواثق باللّه به علت استسقا انتقال كرد مدت خلافتش پنج سال و پنج ماه و عمرش چهل و شش سال بود يكى از اعاظم روايت كرده در وقت نزع واثق نزد وى رفتم از روى غضب به گوشه چشم به من نگاه كرد من از بيم عقب رفته از صفه بيفتادم و شمشيرم بشكست و دل بر مرگ نهادم همان لحظه واثق درگذشت و اضطراب من به آرام مبدل گشت چادرشبى بر روى او گذاشته بعد از لحظه‌ئى كه چادرشب را برداشتند موشى از زير آن چادر ظهور نمود قضا را به يك‌لحظه همان\r\n\r\n\r\n","description":"","footnote":"\r\n( 1 ) - كذا - ظاهر : ذو الثمان\r\n","page_name":" 747 ","page_number":849},
  {"content":"\r\n\r\nچشم او را كه بغضب جانب من نگريسته بود موش خورده بود  فَاعْتَبِرُوا يا أُولِي الْأَبْصارِ \r\n\r\nالمتوكل على الله جعفر بن المعتصم بالله\r\nبعد از فوت الواثق باللّه بر سرير خلافت جلوس نمود اول محمد بن عبد الملك وزير خواست با پسر واثق كه در صغر سن بود بيعت كند برغاى كبير كه مهتر اتراك بود قبول ننمود و گفت شرم نمىدارى با كسى بيعت مىكنى كه نماز در عقب او جائز نيست آنگاه جعفر بن معتصم را از حبس بيرون آورده با او بيعت كردند .\r\nآورده‌اند كه جعفر در زمان برادر در خواب ديد كه از آسمان رقعه‌ئى از براى او رسيده بر آن نوشته بود المتوكل على اللّه چون هارون اين خواب شنيد جعفر را محبوس گردانيد بعد از واثق چون با او بيعت كردند المتوكل على اللّه ملقب گرديد متوكل با خاندان رسالت طرفه عداوت داشت و همواره تخم كينه دودمان ولايت بر سينه خويش مىكاشت چنانچه فرمانى داد عمارتى كه بر سر تربت حسين بن على عليه السلام بود منهدم ساختند و بنيادش برانداختند و با زمين برابر نمودند و جهت زراعت بر آن آب گشودند چون آب به محل مدفن آن حضرت و ساير شهداء رسيد بقرب صد گز در صد گز پيش نرفته متحير گرديد لهذا آن موضع به حاير موسوم شد در خلال آن حال متوكل به مدينه رفته حربه حضرت رسول را كه نزد يكى از ابناى صحابه بود گرفته بجواهر ثمين مرصع نمود چون سوار مىشد آن را به جهت تعظيم پيش‌پيش او بردندى خلايق زبان اعتراض گشودند و گفتند كه زهى بىبصيرت نادان و زهى احمق بىايمان چوبى را روزى پيغمبر دست گرفته اين عزت و حرمت از او مىدارد و نسبت به فرزند عزيزش مذلت و خوارى روا مىدارد و حق عزت و حرمتش را فرومىگذارد و طريق حقارت و اهانت مىسپارد طرفه‌تر آنكه اين فعل قبيح را حسن مىشمارد و اين روش نكوهيده را نيكو مىپندارد\r\nبيت\r\n ابلهان تعظيم مسجد مىكنند * در جفاى اهل دل جد مىكنند \r\nدانائى مىگويد الآن كما كان زيرا كه ابناى دنيا بنام انبياء و ائمه هدى بانواع\r\n\r\n","description":"","footnote":"","page_name":" 748 ","page_number":850},
  {"content":"\r\n\r\nتكلف مجلسها مىسازند و باقسام زينت منبرها مىپردازند محلى را حسينيه گفته بتكلفات بسيار زيب و زينت مىدهند و به صفتهاى از حد افزون نقش و نگار مىكنند و مردان و امردان را به لباسهاى فاخر زنان آرايش مىنمايند و آن را شبيه مىنامند و اهل دولت و اصحاب ثروت را انواع اطعمه و اقسام اشربه اطعام مىكنند و فراش و دربان مقرر مىنمايند كه اگر سيدى و مسكينى بيايد منع نمايند بسيارى از سادات عالىدرجات در خانه آمده از راه استيصال چيزى طلب نمايند و زبان حاجت نزد خداوند آن خانه گشايند بسيار وقت صاحب تعزيه در جواب فحش مىگويد و طعن مىزند آن بيچاره گرسنه و برهنه محروم مىگردد نام اطعام را نذر امام حسين عليه السّلام نهاده‌اند خود را از مخلصان امام مىشمارند و از شيعيان آن حضرت مىپندارند عجب‌تر آنكه توقع حور و قصور از شفاعت آن حضرت دارند زهى احمق بدبخت و زهى ابله يك لخت\r\nدر تواريخ مسطور است كه متوكل را پنج پسر بود از آن جمله منتصر و معتضد و مؤيد را حاضر كرده فرمود كه مردم اول بيعت بولايت منتصر كردند آنگاه با معتضد و مؤيد و هركدام را اقطاعى مقرر كرد و معتمد و موفق را در نظر نياورد اما قضاى الهى اقتضاى آن نمود كه دولت منتصر و معتضد به اندك زمانى بسر آيد و شاهد حكومت بمؤيد روى نمايد معتمد را سالها بر سرير خلافت بنشاند بعد از آن دولت به دودمان موفق بماند چنان كه خلفاء بنى عباس از نسل موفق بودند .\r\nمتوكل با ندماى خويش ظرافتهاى خنك كردى و حركات بارد پيش آوردى گاهى مارى در آستين بيچاره‌اى انداختى چون او را بگزيدى بترياق او را معالجه ساختى و گاهى شيرى را بار آورده يكى را در زير دست و پاى او كردى آخر يكى را حكم نمودى تا آن مستمند را از زير دست و پاى شير خلاص نمودى و گاهى سبوهاى پرعقرب بمجلس آورده مىشكستند . آنها هر طرف متفرق شده اهل مجلس را مىخستند اهل مجلس و ندماى او ياراى حركت نداشتند وليعهد خود منتصر را به شراب وافر مست ساخته به سيلىهاى پىدرپى پشت سرش نواخته مىگفت تو را منتظر بايد گفت نه منتصر زيرا كه مرگ مرا منتظرى عاقبت به اغواى منتصر اولياى منتصرى در سنه دويست و چهل و\r\n\r\n","description":"","footnote":"","page_name":" 749 ","page_number":851},
  {"content":"\r\n\r\nهشت روزى كه متوكل از شراب انگور مست و بىشعور بود با تيغ‌هاى كشيده بمجلس او درآمدند يكى از ندماء آن طايفه را ديده تصور كرد كه آن اشارهء متوكل است لاجرم گفت يا امير المؤمنين نوبت مار و شير گذشت اكنون نوبت شمشير گشت متوكل متأثر شده پرسيد كه چه گفتى هنوز سخن تمام نكرده بود كه تركى شمشيرى بدوش او رسانيد كه تا جگرگاهش شكافته شد فتح بن خاقان برخاسته به مخالفت پيش رفت و دست مخالفت پيش گرفت غلامان گفتند كه دست از فضولى بردار و حيات را غنيمت شمار فتح متوكل را مخاطب ساخته گفت يا امير المؤمنين مرا بىتو چنين نمىبايد و جان در بدن و سر در تن نمىشايد تركان فتح را با متوكل ملحق ساختند برى عطاى مسخره بالش بزرگ كه آنجا افتاده بود برداشته بر بالاى خود انداخته گفت يا امير المؤمنين بىتو صد سال زندگانى مىخواهم .\r\nدر بعضى كتب مسطور است كه متوكل بخواب ديد كه سرور اولياء على مرتضى هفت تازيانه بر وى زده فرمود اى فاسق تا چند اولاد مرا ايذا مىكنى و ايشان را ضرب زنى بعد از چند روز متوكل را بقتل آوردند منتصر گفت بنگريد كه او را چند پاره كرده‌اند بعد از تفحص گفتند كه او را شش پاره نموده‌اند منتصر گفت پدرم بخواب ديد كه على بن ابى طالب او را هفت تازيانه زده تازيانه آن حضرت ذو الفقار است البته مىبايد كه او را به هفت پاره كرده باشند چون نيك نظر كردند انگشت او با انگشترى به گوشه افتاده بود . متوكل مدت چهارده سال و نه ماه حكومت نمود .\r\n\r\nالمنتصر بالله : محمد بن المتوكل على الله\r\nچون منتصر بر سرير خلافت قدم نهاد سيف ترك را به غزاى روم فرستاد و مثالى به دو نوشت كه بايد همان‌جا مقام نمائى و هر سال با كفار مقاتله فرمائى گويند منتصر شبى متوكل را بخواب ديد كه با او مىگفت يا محمد مرا بظلم و ستم قتل نمودى و باب بدنامى به روى خود گشودى به خدا كه از دولت تمتعى نيابى و به زودى بدار الجزاء شتابى بموجب شعر نظامى .\r\nبيت :\r\n پدركش پادشاهى را نشايد * اگر شايد بجز شش مه نپايد \r\n\r\n","description":"","footnote":"","page_name":" 750 ","page_number":852},
  {"content":"\r\n\r\nبعد از شش ماه وفات نمود مدت عمرش بيست و پنج سال بود .\r\n\r\nالمستعين بالله : احمد بن المعتصم بالله\r\nدر تاريخ عباسى مسطور است كه چون منتصر وفات يافت احمد بن خطيب اتراك را جمع نموده گفت اگر خلافت به پسران متوكل برسد طلب خون پدر نمايند و طريق قصاص و عناد پيمايند اولى آنست كه يكى از اولاد معتصم را به خلافت نشانيم و خود را از اين دغدغه و پريشانى برهانيم لاجرم احمد بن معتصم را طلبيده با او بيعت كردند و رسم خلافت بجاى آوردند در به دو خلافت مستعين تركان بر احمد بن خطيب خروج كرده او را بقتل رسانيدند و امور ملك و ملت بر او مختل گردانيدند از اطراف خصمان قوى دست پيدا شده مملكت را ضبط كردند از آن جمله يعقوب بن ليث بر سيستان و بعضى از بلاد خراسان استيلا يافت و در وادى مخالفت بنى عباس شتافت و تركان قصد قتل مستعين كردند لهذا خليفه نقود و جواهر خزانه در كشتىها نهاده در جوف ليل مانند باد بر روى آب روان شده ببغداد آمد و عبد اللّه بن طاهر كه از قبل او امير بغداد بود خليفه را استقبال نمود صباحى تركان به قصد مستعين بدار الخلافه آمدند ابواب گشاده ديدند و متحير گرديدند بعد از استشاره سلام‌نامه ببغداد نزد خليفه ارسال داشتند و تمهيد معذرت كردند مستعين جواب داد كه آمدن من از بغداد به سامره متعذر است اما گناهان تركان را بخشيدم و قلم عفو بر جريده جريمهء ايشان كشيدم چون اتراك از آمدن مستعين مأيوس شدند نزد معتضد بن متوكل آمدند و او را از حبس بيرون آوردند و با او بيعت كردند معتضد اموال بيت‌المال را به لشكر داد و برادر خود احمد را سردار كرده بحرب مستعين فرستاد عبد اللّه بن طاهر از بسيارى جنگ به تنگ آمده مستعين را بر آن داشت كه خود را خلع نمايد مشروط به‌آنكه معتضد دست بقتل او نگشايد و بدستور سابق امارت بغداد را بعبد اللّه گذارد و از تابعان مستعين كسى را بقتل نرساند آخرالامر معتضد نقص عهد كرد و مستعين را بقتل آورد آن واقعه در سنهء دويست و پنجاه و دو روى نمود . مدت حكومتش سه سال و نه ماه بود .\r\n\r\n","description":"","footnote":"","page_name":" 751 ","page_number":853},
  {"content":"\r\n\r\n\r\nالمعتضد بالله عمرو بن المتوكل على الله\r\nچون معتضد باعتضاد تركان بر تخت خلافت نشست وزارت خود باحمد بن اسرائيل داد و حسن بن مخلد را مستوفى گردانيد بعد از چهار سال و شش ماه از خلافت او تركان مخالفت كرده احمد بن اسرائيل و حسن بن مخلد را بطمع مال گرفتند چون آمال ايشان حاصل نشد بدار الخلافه رفتند و معتضد را بيرون طلبيدند وى جواب داد كه مسهل خورده‌ام تركان نشنيدند و بحرم آمده پاى معتضد را گرفته كشيدند او فرياد مىكرد كه از من چه مىخواهيد گفتند خود را از خلافت خلع كن وى قبول كرد پس از وى مال بسيار گرفتند آنگاه او را در خانه كرده در خانه را به گل برآورده از گرسنگى و تشنگى قالب تهى گردانيد و اين واقعه در سنه دويست و پنجاه و پنج بوقوع انجاميد\r\n\r\nالمهتدى بالله محمد بن الواثق بالله\r\nدر تواريخ مسطور است كه وى به‌غايت زاهد و عابد بود و به مجالست دانايان رغبت مىنمود بعد از معتضد با او بيعت كردند بعد از پانزده روز و بروايتى پانزده ماه او را نيز بقتل آوردند .\r\nآورده‌اند كه طبيبى بمجلس مهتدى آمده عرض كرد اى خليفه زمان و اى زبدهء خلفاى دوران براى تو سه تحفه آورده‌ام و در تحصيل آن بسى سعىها كرده‌ام\r\nاول خضابى كه موى سفيد را سياه سازد بر وجهى كه ديگر سفيد نشود ، دويم معجونى كه هر طعام غليظ كه تناول كنى معده گران نگردد ، سيم تركيبى كه پشت و كمر را قوى نمايد و قوت باه افزايد و هرچند مباشرت نمائى قوى ضعيف نشود خليفه لحظه‌ئى تأمل نموده گفت من ترا داناتر از آن گمان داشتم و عاقل‌تر از اين مىپنداشتم اما خضاب كه گفتى سرمايهء فريب و غرور است چه سياهى معنى ظلمت و سفيدى آن نور است زهى مغرور كسى كه در آن كوشد كه نور را به ظلمت پوشد ، اما معجونى كه گفتى من از آن قبيل نيستم كه طعام بسيار خورم و به جائى بگذرم كه ناديدنى بايد ديد و نشنيدنى بايد شنيد ، اما تركيبى كه نام آن بردى بدانكه مباشرت شعبه‌ايست از جنون و حركتى است خارج از قانون ، و از قاعده خود بيرونست كه پادشاه جهان\r\n\r\n","description":"","footnote":"","page_name":" 752 ","page_number":854},
  {"content":"\r\n\r\nپيش زنان به دو زانو درآيد و تملق و چاپلوسى نمايد .\r\nنظم :\r\n اى زده لاف خرد چند به شهوت گيرى * گيسوى شاهد و زنجير جنون جنبانى\r\nچه جنون باشد از آن بيش كه پيش زنكى * بنشينى بسر زانو و كون جنبانى \r\n\r\nالمعتمد على الله ابن المتوكل على الله\r\nبعد از قتل مهتدى تركان با او بيعت كردند و رسم خلافت بجاى آوردند چون معتمد بر تخت خلافت شتافت امور ملك و دولت رواج يافت اتراك را بطريق سابق قوت تغلب نماند و به قوت دانش هريك از متغلبان را بجاى خود نشاند عبد اللّه بن يحيى بن خاقان را وزارت داد و برادر خود ابو محمد را به امارت حرمين شريفين فرستاد و در سنه دويست و شصت و سه عمرو بن ليث كه پاى بر سرير سلطنت گذاشته بود تحف و هداياى بسيار بدار الخلافه ارسال داشت معتمد امارت خراسان به دو تفويض فرمود و ايالت بغداد را نيز به او مكرمت نمود و عبد اللّه بن طاهر را به نيابت در بغداد حاكم ساخت در سنه دويست و شصت و هشت عمرو لشكر بفارس كشيد خليفه از او رنجيده فرمود در منابر او را لعنت كردند و نام او را به بدى بر زبانها آوردند عمرو سپاه ببغداد كشيد معتمد بنفس خود به حرب او متوجه گرديد و در همان‌جا بعالم ديگر خراميد مدت خلافتش پنج سال بود برادرش ابو احمد با عمرو صلح كرده امارت خراسان و بغداد را بعمرو گذاشت آنگاه رايت مراجعت بصوب دار الخلافه افراشت ابو احمد را الموفق باللّه لقب بود و علتى در همان ايام پيدا نمود چنان كه از جاى خود نتوانستى حركت كرد چون ببغداد رسيد روى به آخرت آورد خلايق با پسرش معتضد بيعت كردند اما صاحب روضة الصفا نوشته كه مدت خلافت معتمد بيست و سه سال بود و در سنه دويست و هشتاد وفات نمود و موفق در ايام حيات معتمد روى به آخرت نهاد معتمد اول پسر خود را وليعهد كرده مفوض لقب داد بعد از مدتى از پسر رنجيده برادرزادهء خود معتضد بن موفق را وليعهد گردانيد .\r\n\r\n","description":"","footnote":"","page_name":" 753 ","page_number":855},
  {"content":"\r\n\r\n\r\nالمعتضد بالله : ابو العباس احمد بن الموفق بالله\r\nوى مردى شايسته و عادل و با خلايق بطريق پسنديده سلوك مىنمود يكى از افعال حسنه او اين بود كه نسبت بسادات رفيع الدرجات محبت ورزيدى حكم كرد بر سر منابر بر معاويه لعن نمايند و در سبّ و لعن بر روى بنى اميه گشايند اركان دولت مانع شدند و گفتند موجب خروج علويان مىشود و باعث اذيت دولت مىگردد اما در رعايت سادات به‌غايت كوشيدى و اموال بسيار به ايشان بخشيدى چه كه پيش از خلافت بخواب ديد كه با سپاه بسيار بسر جسر رسيد مردى ديد كه بر بالاى جسر در نماز ايستاده هيچ‌كس را زهرهء آن نيست كه از پيش او بگذرد چون سلام نماز داد پيش رفته سلام كرده جواب شنيد آنگاه دست سوى دجله دراز كرده تمام آب در كف دست او مجتمع شد چون دست از دجله برآورد بدستور معهود روان مىشد بيلى آنجا افتاده بود با من فرمود اين بيل را بردار و اين زمين را بكن من بيل را برداشتم و بكندن زمين مشغول گشتم چون بيلى چند بر زمين زدم فرمود مرا مىشناسى گفتم لا و اللّه فرمود منم على بن ابى طالب بعدد هر بيلى كه بر زمين زدى يكى از اولاد تو به سلطنت خواهد رسيد و عن‌قريب امر خلافت به تو متعلق خواهد گرديد بايد كه اولاد مرا نيازارى و ايشان را رنجه مدارى و فرزندان خود را نيز وصيت نمائى كه بر ايذاء ايشان اقدام ننمايند چون معتضد ده سال و نه ماه خلافت نمود در سنه دويست و نود در سراى جاويد بياسود .\r\n\r\nالمكتفى بالله : محمد بن المعتضد بالله\r\nدر كتب تواريخ مسطور است كه از معتضد خليفه دو خلف ماند :\r\nمحمد و جعفر . خلايق با محمد كه بزرگتر بود بيعت كرده او را مكتفى لقب دادند .\r\nاز معظمات وقايع زمان مكتفى خروج ذكرويه و قرمطى بود ذكرويه دو پسر داشت يحيى و حسن اما حسن خال بزرگ سياهى بر روى داشت مىگفت اين علامت امامتست و خود را صاحب الشامة السوداء خواندى در باديه طايفه بنى كلاب را دعوت كرده ايشان متابعت وى نمودند و صاحب الشامه بشام رفته دمشق و حمص را\r\n\r\n","description":"","footnote":"","page_name":" 754 ","page_number":856},
  {"content":"\r\n\r\nگرفته قتل عام كرد چون مكتفى اين خبر شنيد با لشكر فراوان بدرقه رفته محمد بن سليمان را با بيست هزار سوار در مقدمه فرستاد چون بخوارج نزديك شدند كسان محمد هزار من نفت آورده در گوشه ميدان ريختند آنگاه بر آنها حمله كردند بعد از لحظه‌ئى از ميدان گريختند و خوارج ايشان را تعاقب كردند محمد فرمود نفت را آتش زدند شعلات نار بالا گرفت و خوارج را فروگرفت محمد عنان يكران بگردانيد و هركه را از شر آتش خلاصى يافته بود بقتل رسانيد و صاحب الشامه با هر دو پسرش گرفتار شدند .\r\nديگر خروج قرامطه بود ابو سعيد قرمطى كه در زمان معتضد خروج كرده و بوادى طريق بغى مىپيمود و معتضد يك نوبت بر سر او لشگر فرستاد\r\nابو سعيد آن سپاه را شكست داد ديگر معتضد نام ابو سعيد بر زبان نياورد او نيز روى به آبادى نكرد در زمان مكتفى عزيمت عراق نمود و مكتفى يوسف بن ابى الناج را با شصت هزار سوار بحرب او نامزد فرمود چون ميان ابو سعيد و يوسف آشنائى قديم بود يوسف رسولى نزد ابو سعيد فرستاد و پيغام داد كه از راه من برخيز و چندان فتنه نينگيز تا ضررى به تو لاحق نشود و لشگر تو متضرر نگردد در آن‌وقت ابو سعيد را زياده از شصت سوار نبود چون رسول يوسف مراسم پيغام اداء نمود ابو سعيد پرسيد كه يوسف چند نفر همراه دارد كه كسى را به نظر نمىآورد گفت شصت هزار كس دارد ابو سعيد گفت و اللّه شصت كس ندارد آنگاه سه نفر از مردم خود را فرمود يكى از بلندى خود را به زير انداخت و ديگرى شكم خود را به دشنه پاره ساخت و يكى ديگر خود را در آب فرات انداخت غرق گردانيد آنگاه با رسول گفت اينست كه به نظر تو رسيد يوسف با مردمى كه بدين‌گونه مطيع و منقادند چگونه مصاف تواند داد و اشارت به سگى سياه كرد كه نزديك او به زنجير بسته بودند گفت فردا سپاه يوسف را شكست خواهم داد و او را با اين سگ در يك زنجير خواهم بست چون روز ديگر تلاقى فريقين دست داد بر لشگر يوسف شكست افتاد و يوسف بدست ابو سعيد گرفتار آمده با آن سگ سياه هم‌قطار شد\r\n\r\n","description":"","footnote":"","page_name":" 755 ","page_number":857},
  {"content":"\r\n\r\nدر زمان مكتفى قرامطه به مكه معظمه رفتند و در موسم حج حجاج را گرفتند و قتل بافراط كردند و فساد بىنهايت بجاى آوردند آنگاه حجر الاسود را از جاى خود كنده بجانب بحرين بردند تا زمان دولت اسماعيليان مصر حجر الاسود بدست ايشان بود چون المعز لدين اللّه علوى در مصر بر سرير خلافت جلوس نمود كس نزد آن طايفه فرستاد تا حجر الاسود را به مكه برند قرامطه حجر الاسود را در مكه رسانيدند و در محل خويشتن نصب گردانيدند گويند در هنگامى كه حجر را مىبردند چهار شتر پرقوت مردند و در وقت باز آوردن يك شتر لاغر به مكه رسانيد\r\nمكتفى در سنه دويست و نود و شش بعالم ديگر خراميد مدت دولتش شش سال بود\r\n\r\nالمقتدر بالله : ابو الفضل جعفر بن المعتضد بالله\r\nدر تاليفات مورخان مسطور است كه بعد از مكتفى با مقتدر بيعت نمودند و باب انقياد بر روى وى گشودند چون مقتدر بر سرير خلافت نشست ابواب جور و اعتساف بربست و دست احسان بگشاد پنج‌هزار دينار « 1 » بر بنى هاشم داد و هزارهزار دينار به درويشان و مستحقان بخشيد و در زمان او ملك از فتنه بيارميد ابو العباس هاشمى را وزير خود گردانيد مدت بيست و چهار سال و يازده ماه و شانزده روز خلافت نمود ، مقتدر مرد كريم النفس و خير « 2 » بود با خلايق برفق و مدارا زندگانى مىفرمود\r\nدر مدت دولتش سپاه دو بار بر وى خروج كرده او را خلع نمودند نوبت اول با عبد اللّه بن معتز بيعت كردند يكى از معارف حكايت نمود كه در آن روز كه با ابن معتز بيعت كردند و رسم انقياد بجاى آوردند من پيش محمد بن جرير طبرى « 3 » صاحب تاريخ رفتم و با وى گفتم كه با عبد اللّه بيعت نمودند و داود بن جراح را وزير كردند پرسيد قاضى كه خواهد بود گفتم حسن منى « 4 » ساعتى تامل نموده گفت اين كار باتمام نخواهد رسيد و با سرانجام نخواهد گرديد گفتم از كجا جواب داد كه اين هر سه در منصبى كه به ايشان رجوع شده كمال استحقاق دارند و هر سه ايشان كاردان و كارگزارند اما روزگار در تنزل و تراجعست و مستحق بايد كه محروم باشد همچنان شد كه او گفته\r\n\r\n\r\n","description":"","footnote":"\r\n( 1 ) - كذا - محتمل : پنج هزارهزار دينار\r\n( 2 ) - نسخه : مخير\r\n( 3 ) - نسخه : محمد بن جرير طوسى\r\n( 4 ) - كذا\r\n","page_name":" 756 ","page_number":858},
  {"content":"\r\n\r\nبود و آن منصب يك شب بيش نماند و روزگار ايشان را به گوشه نشاند تا عاقلان را معلوم شود كه هنر در هر زمان باعث حرمان بوده است\r\nبيت :\r\n گناه موجب حرمان بسى است در عالم * و ليك صعب‌ترين موجبى هنر باشد \r\nچون دو نوبت مقتدر از خلافت منخلع گرديد و باز به خلافت رسيد مونس خادم بسبى از اسباب از خليفه رنجيده بموصل رفت و با هشتصد نفر مرد با سىهزار نفر موصلى محاربه كرد غالب آمده موصل را بگرفت بعد از ضبط موصل لشكر ببغداد كشيد و مقتدر بنفس خود متوجه دفع او گرديد بعد از محاربه مقتدر را در حربگاه بدست آوردند هرچند گفت من خليفه‌ام قبول نكردند و او را گردن زدند اين واقعه در سنه سيصد و بيست و يك روى نمود ، در زمان مقتدر امير خراسان احمد بن اسماعيل سامانى بود .\r\n\r\nالقاهر بالله ابو منصور محمد بن المعتضد بالله\r\nچون بر اورنك خلافت جلوس كرد مونس خادم و على بن جابليق حاجب را بقتل آورد با آنكه ايشان در بيعت او اهتمام تمام كرده بودند ، و حرم برادر خود مقتدر را گرفته مصادره نمود و كنيزان او را شكنجه كرد و بر سر مادر مقتدر چوب زده مجموع اموالش را بستد و او در آن عقوبت بمرد و برادر احمد را گرفته چهار ميخ كشيد عاقبت تركان از او رنجيدند او را گرفته ميل كشيدند مدتى زنده بود و مانند ساير كوران بر در مسجد گدائى مىنمود و مىگفت ايها الناس صدقه دهيد شخصى را كه خليفه شما بود و بر شما حكم مىنمود . تا عهد متقى خود را خلع نكرد چون با متقى بيعت كردند متقى از قاهر رخصت خواست قاهر گفت به جهت رعايت كه تو كردى خود را از خلافت خلع كردم مدت خلافتش يك سال و پنج ماه و هشت روز بود و اين واقعه در سنه سيصد و بيست و دو روى نمود ، وزيرش على بن مقله واضع خط نسخ بود .\r\n\r\nالراضى بالله : ابو العباس احمد بن المقتدر بالله\r\nبعد از آنكه قاهر را مقهور كردند با او بيعت آوردند و او خليفه فاضل و اديب و فصيح بود و اشعار آبدار منظوم مىنمود نقود كم‌عيار را از ميان برانداخت و درم و دينار را خالص ساخت ، آورده‌اند كه قاهر راضى و ابراهيم را كه هر دو\r\n\r\n","description":"","footnote":"","page_name":" 757 ","page_number":859},
  {"content":"\r\n\r\nدر صغر سن بودند محبوس گردانيد بعد از مقهور شدن قاهر بمحبس رفته هر دو برادر را بيرون آوردند ايشان متحير مانده نمىدانستند كه با آنها چه خواهند كرد راضى فرمود اى مسلمانان ما گروكان خوديم پدر ما را كشتيد از ما چه مىخواهيد ايشان گفتند شما را بيرون آورديم تا بر سرير خلافت بنشانيم و شما را خليفه گردانيم هر دو برادر گفتند ما را بگذاريد و دست از ما بداريد كه روزى چند حيات عاريتى را در ظلال عافيت بگذرانيم و اين دو روزهء عمر را غنيمت بدانيم امراء گفتند ناچار شما را بقبول امر خلافت اقبال بايد نمود و جز اينكه قبول نمائيد چاره‌ئى نخواهد بود اكنون بگوئيد كه از شما مستحق اين منصب كدام است ابراهيم گفت برادر بزرگتر احمد مردى تمام است گفتند اگر چنين است اول تو مبايعت نماى و طريق اهتمام بيعت پيماى لاجرم ابراهيم نخست با راضى بيعت كرد آنگاه ساير اعيان بيعت كردند اول كسى كه از خلفاى بنى عباس در امامت و خلافت نايب تعيين كرد او بود ، در سنه سيصد و بيست و نه از جهان گذران انتقال نمود ، مدت خلافتش هفت سال بود .\r\n\r\nالمتقى بالله : ابو اسحاق ابراهيم بن المقتدر\r\nبعد از راضى بر مسند خلافت برآمده مدت سه سال و يازده ماه و شش روز سكه دولت زد و در سنه سيصد و سى و سه تركان از او ملول گرديدند آخر او را گرفته ميل كشيدند و در سنه مذكوره وفات نمود وزيرش احمد بن ميمون بود .\r\n\r\nالمستكفى بالله : ابو القاسم عبد الله بن مكتفى\r\nدر تواريخ مسطور است كه اركان دولت مستكفى را بر سرير خلافت نشاندند و پايه قدرش را بر سپهر برين رساندند در زمان او معز الدوله احمد بن بويه ديلمى در سنه سيصد و چهار بغداد را گرفته امير الامراء گشت و پايه منزلت ديالمه از ايوان كيوان درگذشت بسببى از اسباب معز الدوله از مستكفى بدگمان شده او را از تخت خلافت كشيد و با خفت تمام به منزل خود برده نور بينش وى را عاطل و باطل گردانيد بعد از ميل كشيدن مستكفى زندگانى نيافت و در سنه سيصد و سى و پنج بصوب عقبى شتافت زمان حكومتش شانزده ماه بود .\r\n\r\n","description":"","footnote":"","page_name":" 758 ","page_number":860},
  {"content":"\r\n\r\n\r\nالمطيع لامر الله : فضل بن المقتدر بالله\r\nبعد از مستكفى بر سرير خلافت جلوس نمود و مدت بيست سال و شش ماه و بيست و پنج‌روز خلافت فرمود آخرالامر امراء مخالفت كرده او را از خلافت خلع كردند و در سنه سيصد و شصت و شش وفات يافت .\r\n\r\nالطائع بامر الله : ابو بكر عبد الكريم بن المطيع لامر الله\r\nبموجب فرمان پدر خلافت نمود مدت هفده سال و هفت ماه و پنج‌روز خليفه بود عز الدوله در عهد او بواسطهء دفع اتراك پسرعم خود عضد الدوله را بمدد طلبيد و عضد الدوله چون ببغداد رسيد طمع در امارت آن ولايت كرد و عز الدوله را بقتل آورد بعد از فوت عز الدوله پسر او بهاء الدوله قايم‌مقام پدر شده طايع را گرفته بند كرد و جميع اسباب او را در حيطه تصرف آورد اين واقعه در سنه سيصد و هفتاد و شش روى داد .\r\n\r\nالقادر بالله : ابو العباس اسحاق بن المقتدر بالله\r\nبعد از قتل الطائع باللّه قادر به طنجه نزد مهذب الدوله ديلمى بود و از طايع همواره توهم مىنمود لاجرم بهاء الدوله قادر را ببغداد طلبيد و بر مسند خلافت نشانيد مدت دولت او چهل سال امتداد كشيد در سنه چهارصد و بيست و هفت بعالم ديگر خراميد زمان عمرش هفتاد و دو سال بود وزارت او را ابو الفضل حاجب ابن معمر مىنمود .\r\n\r\nالقائم لامر الله : ابو جعفر عبد الله بن القادر بالله\r\nچون بعد از قادر بر تخت خلافت متمكن گرديد در روزگار او خلافت را رواجى بهم رسيد تسلط تركان و ديلمان تراجع و تنزل نمود از زمان متوكل تا عهد او هيچ خليفه بجزوى مستقل نبود مگر معتضد و معتمد مدت خلافت قائم چهل و چهار سال و هشت ماه بود در سنه چهارصد و هشتاد و دو وفات نمود .\r\n\r\nالمقتدى بالله : ابو القاسم عبد الله بن القائم بالله\r\nدر زمان او سلطان ملكشاه بن الب‌ارسلان سلجوقى پادشاه ديار اسلام بود وى دختر ملكشاه را خطبه نمود ملك دختر خود را از اصفهان با وزير خواجه نظام الملك و مادر دختر\r\n\r\n","description":"","footnote":"","page_name":" 759 ","page_number":861},
  {"content":"\r\n\r\nبا تجمل هرچه تمام‌تر ببغداد ارسال نمود از جمله اسباب عروسى يك‌صد و سى قطار شتر بود همه به ديباى رومى و زربفت پوشيده و بار آنها اقمشه و امتعه نفيسه و طلا و نقره بود و بر شش شتر دوازده صندوق نقره بار نموده و آن صندوقها مشحون بود بجواهر قيمتى و سى و سه جنيبت پيش‌پيش عمارى مىبردند با زينهاى مرصع به در و ياقوت و غيره و آنسه عمارى مرصع داشت كه بر شتران كوه‌پيكر بار كرده بودند و خلخالهاى مرصع بر دست و پاى اشتران انداخته چون دختر به آن تجمل ببغداد رسيد طوى كردند در آن طوى چهل‌هزار من شكر صرف گرديد\r\nمدت خلافت او نوزده سال و دو ماه بود ، در سنه چهارصد و نود و يك وفات نمود .\r\n\r\nالمستظهر بالله : ابو العباس احمد بن المقتدى بالله\r\nبه حكم ولايت عهدى بعد از مقتدى بر اورنگ خلافت جلوس فرمود و بركيارق بن ملكشاه كه در آن اوان بغداد بود با او بيعت نمود مدت خلافت مستظهر بيست و پنج سال و كسرى كشيد در سنه پانصد و شانزده متوفى گرديد .\r\n\r\nالمسترشد بالله : ابو منصور فضل بن المستظهر بالله\r\nدر كتب تواريخ مسطور است كه در روزگار او جمعى از خرّم دينان خروج نمودند و آن بىانجامان آغاز فتنه و فساد كردند مسترشد بنفس خود لشگر بدان طرف كشيد چون بدان ولايت رسيد جمعى از فدائيان روزى كه در مجلس او خلوت بود به خرگاه درآمده او را بضرب كارد بقتل آوردند مدت خلافتش هفده سال و شش ماه بود اين واقعه در سنه پانصد و سى و چهار روى نمود اما در روضة الصفا و غيره مذكور است كه مسترشد با سلطان محمود ابن مسعود سلجوقى محاربه نموده بدست افتاد و عم مسعود سلطان سنجر رسولى نزد محمود فرستاد كه خليفه را ببغداد ارسال دارد و آنچه از او و از سپاه او گرفته واگذارد سلطان باستقبال رسول سلطان سنجر شتافته فرمود كه خليفه را بقتل آوردند و آوازه درانداخت كه فدائيان او را قتل كردند\r\n\r\nالراشد بالله : ابو جعفر منصور بن مسترشد\r\nچون خبر قتل مسترشد ببغداد رسيد در سنه پانصد و سى و چهار بر مسند خلافت متمكن شد سلطان مسعود در همان ايام ببغداد رسيد چون طاقت مقاومت او نداشت لاجرم به طرف\r\n\r\n","description":"","footnote":"","page_name":" 760 ","page_number":862},
  {"content":"\r\n\r\nموصل بطريق هزيمت قدم گذاشت مسعود راشد را خلع كرد و با مقتفى بيعت نمود و راشد بعد از يك سال كه در اطراف عراق و آذربايجان سرگردان بود در ظاهر اصفهان بر اثر كارد فدائيان بقتل آمد زمان دولتش بقولى يك سال بود\r\n\r\nالمقتفى لامر الله « 1 » ابو عبد الله محمد بن المستظهر\r\nچون سلطان مسعود با او بيعت كرد و مملكت بغداد را در حيطه ضبط درآورد به مقتفى پيغام فرستاد كه تفصيل نماى كه هر روز خرج تو چند است تا بر جائى حواله نمايم كه وكيل تو زر را از آن محل بستاند و در حضرت خلافت برساند مقتفى جواب داد كه هر روز چهل استر آب بدار الخلافه مىكشند باقى ما يحتاج را از اين قياس بايد نمود مسعود گفت ما مردى رفيع الشأن را بر مسند خلافت نشانده‌ايم و عجب شخصى را به دولت رسانده‌ايم حق تعالى شر او را از سر مسلمانان بگرداند تا مسعود زنده بود مهم خلافت رواجى نداشت بعد از فوت او مقتفى ديگر ملوك سلجوقى را ببغداد راه نداد مدت خلافت او بيست و چهار سال و نه ماه بود و در سنه پانصد و پنجاه و دو وفات نمود\r\n\r\nالمستنجد بالله يوسف بن المقتفى لامر الله\r\nچون بر سرير خلافت جلوس نمود خيرات و حسنات بسيار فرمود بعد از آنكه يازده سال و يك ماه خلافت كرد در سنه پانصد و هفتاد روى به آخرت آورد\r\n\r\nالمستضيء بنور الله : ابو محمد حسن بن مستنجد\r\nدر كتب علماء تاريخ مسطور است كه در آن روز كه خليفه گرديد هزار خانه قيمتى به مردم بخشيد و غير اين عطاء وكيل را اجازت داده بود آنچه كم از دوهزار دينار به مستحقان رساند اعلام خليفه نگرداند و چون به دو هزار دينار برسد از خليفه اجازت طلبد مدت خلافت او نه سال و هشت ماه بود در سنه پانصد و هشتاد وفات نمود\r\n\r\n\r\n","description":"","footnote":"\r\n( 1 ) - نسخه : در همه جا المقتضى\r\n","page_name":" 761 ","page_number":863},
  {"content":"\r\n\r\n\r\nالناصر لدين الله : ابو العباس احمد بن مستضىء\r\nبعد از پدر بر تخت دولت پا نهاد و عالميان را بعدل و داد نويد داد و در اواخر دولت مستضىء در بغداد قحط عظيم روى نموده بود چون ناصر خليفه شد باران رحمت بسيار باريد و قحط و غلا برخص و وسعت مبدل گرديد\r\nدر تواريخ مذكور است كه منهيان بسمع ناصر رسانيدند كه طلبه علم در مدرسه نظاميه اكثر اوقات بشرب خمر و زنا و لواطه اقدام مىنمايند و رسم فسق و فجور در آن مدرسه مىپيمايند مصرع\r\n چه كفر از كعبه برخيزد كجا ماند مسلمانى \r\nگويند ناصر به‌غايت خوش‌منظر و نيكوپيكر بود با ملاحت گفتار و حلاوت رفتار دل از پير و جوان مىربود در آن ايام سبزه‌اش بر گردكان ندميده و دست خزان بر بهارستان رخسارش نرسيده بود خواست اين معنى را بنفس خود تحقيق نمايد لاجرم در گرمى روز بيرون خراميده به مدرسه نظاميه درآمده در صحن مدرسه جلوه‌گر شد و بهر طرف نگاه مىكرد و اهلش را به نظر امعان درمىآورد در آن اثنا طالب علمى را نظر به چهره باطراوت خليفه افتاد هوس وصول او بخاطرش سر برزده از كنج حجره بيرون آمده آن بدانجام آغاز نياز نهاد و آهنگ عشق‌بازى ساز داد ناصر از اين حركت معلوم نمود كه آنچه در باب متوطنان آن مدرسه مىگويند بيان واقعست لاجرم همان‌دم مراجعت نمود فرمان داد كه مجموع اهل آن مدرسه را اخراج كنند و مدرسه را به خربندگان داد تا اسب و استر در آن بستند و سر و دست طالبان علم را شكستند - مدت خلافت ناصر چهل و هفت سال بود در سنه ششصد و بيست و هفت وفات نمود\r\n\r\nالظاهر بالله : « 1 » ابو منصور محمد ابن الناصر لدين الله\r\nعلماء اخبار بيان نموده‌اند كه ناصر خليفه او را در ايام حيات وليعهد ساخت و مدت شانزده سال او را در حبس انداخت و در آن مدت بعد از ناصر او را دعا مىكردند چون بر سرير خلافت نشست ابواب جور و اعتساف بربست و دست لطف و احسان بگشاد و اول فرمانى كه داد آن بود كه تمغاى ممالك و باج و خراج را برانداخت و بدعتهائى كه پدرش نهاده بود معدوم ساخت و\r\n\r\n\r\n","description":"","footnote":"\r\n( 1 ) - نسخه : الطاهر باللّه\r\n","page_name":" 762 ","page_number":864},
  {"content":"\r\n\r\nگفت هركس در ذمهء پدرم ناصر چيزى داشته باشد بايد به ملازمت آن را طلب نمايد و و اگر خود عرض نتواند كرد بقلم آرد جمع كثيرى بدار الخلافه آمده هرچه دعوى كردند و شاهد و بنيه آوردند بديشان داد املاك و ضياع و عقار اهل سواد و عراق و بغداد را كه ناصر بعضى را به علت خراج و باسم باج و نام جريمه گرفته بود بديشان رد نمود و قباله‌هاى آن را در خزانه يافته به صاحبان آنها باز داد .\r\nدر تواريخ مذكور است كه تاج الدين رشيق حكايت نمود كه نوبتى بعد از فوت ناصر در خدمت الظاهر باللّه به خزينه درآمدم و دفاين و نفايس را به دو مىنمودم حوضى بود سى گز در سى گز كه در عهد ناصر طلاها گداخته در آن انداخته بودند چون ظاهر بدان نظر كرد به زبان آورد كه شايد مرا حقتعالى چندان امانم دهد كه اين زر را مصرف رسانم و ارباب حاجت را از فقر و فاقه برهانم من خنديدم خليفه از سبب خنده پرسيد عرض كردم روزى در ملازمت ناصر بدين جا آمدم اين بركه هنوز پر نشده بود به زبان آورد كه آيا خداوند تعالى مرا چندان امان دهد كه اين بركه را پر گردانم و خويش را به اين تمنا برسانم اكنون مرا از اين دو دعاى مختلف تعجب آمده خنده كردم\r\nمدت خلافت ظاهر نه ماه و چهارده روز بود در سنه ششصد و بيست و هشت وفات نمود .\r\n\r\nالمستظهر بالله : ابو جعفر ابن ظاهر بالله\r\nوى كردار پسنديده و اطوار حميده داشت بعد از پدر رايت خلافت برافراشت سخى طبع و رحيم دل بود هر مالى كه در مدت پانصد سال و كسرى خلفاى بنى عباس جمع كرده بودند جمله را بذل نمود در روزگار او مملكت عراق در آبادى مشهور آفاق گرديد و رفاهيت رعايا و برايا به‌غايت رسيد در بغداد ضيافت خانها نهاد كه در ليالى و ايام الوان اطعمه و انواع فواكه و حلويات در آنجا حاضر بود هركس به يكى از آن ضيافت خانها رسيدى مدت سه روز هرچه خواستى ميسر گرديدى ، زمان خلافت مستظهر شانزده سال و دو ماه و هفت روز بود در سنه ششصد و چهل و چهار انتقال نمود .\r\n\r\n","description":"","footnote":"","page_name":" 763 ","page_number":865},
  {"content":"\r\n\r\n\r\nالمستعصم بالله عبد الواحد بن مستنصر بالله\r\nبعد از پدر بر تخت خلافت جلوس كرد و ممالك را در حيطه تصرف درآورد او ولد بيست و پنجم است و خليفه سى و هفتم از اولاد عباس بن عبد المطلب وى به كثرت سيم و زر و وفور درّ و جواهر و بسيارى نخوت و تكبر از ساير خلفاء ممتاز و مستثنى بود و از سلاطين اطراف و خوانين اكناف هيچ‌كس را در حضرت او بار نبود در آستانه دار الخلافه سنگى به رنگ حجر الاسود انداخته و از پيش طاق قصر آستينى از اطلس سياه آويخته بود هركه بدانجا مىرسيد آن سنگ را مىبوسيد و آن آستين را مانند جامه كعبه بر ديده مىماليد چون سوار شدى طيلسان سياه بر سر كشيدى و مردم برگذار او غرفه‌ها و منظرها ساخته بودند و در روز سوارى آنها را كرايه مىنمودند نوبتى حساب اجارهء آنها را كردند هزار مثقال طلا برآمد .\r\nدر تواريخ مسطور است كه چهل‌هزار سوار از ديوان خليفه علوفه مىخوردند و جميع ايشان از خزانه مواجب مىبردند سواى لشكرى كه در عهدهء ضبط امراء و اركان دولت بودند - مستعصم وزارت خود را بابن علقمى تفويض نمود . نوبتى ميان ساكنان محله كرخ كه شيعه‌مذهب بودند و محله ديگر كه اهل سنت و جماعت بودند در روز عاشورا نزاعى بوقوع انجاميد و امير احمد بن مستعصم جانب اهل سنت را گرفته محله كرخ را غارت كرد و دود از دودمان شيعيان برآورد بسيارى از سادات بنى فاطمه را اسير كرده زنان و دختران ايشان را سر برهنه بر اسبان نشانده در بازار بگردانيدند و ايشان را به سرحد فضيحت نشانيدند چون ابى علقمى شيعه‌مذهب بود با خليفه عرض نمود كه امير احمد نسبت به اولاد رسول اللّه استخفافى چنين نمود التماس آنكه او را منع فرمائيد كه ديگر به چنين امور اقدام ننمايد مستعصم به سخن وزير التفات نكرد و ابن علقمى را به نظر نياورد لاجرم در فكر استيصال آل عباس افتاد و سزاى كردار آن طايفه را كنار ايشان نهاد مفصل اين مجمل آنكه ابن علقمى چون شنيد كه هلاكو خان از آب آمويه عبور نموده و قلاع اسماعيليه را مسخر فرموده است بنابراين بعرض مستعصم رسانيد كه به حمد اللّه امروز جميع\r\n\r\n","description":"","footnote":"","page_name":" 764 ","page_number":866},
  {"content":"\r\n\r\nحكام انام و سلاطين ايام داغ عبوديت بر جبين دارند و باج و خراج را بىدغدغه بدرگاه خلافت پناه مىآرند و چندين زر و مال بىموجبى در مواجب لشكر صرف مىگردد اگر امير المؤمنين فرمايد كه ايشان را باشتغال اعمال ارسال نمايم هم مواجب ايشان به آن طايفه برسد و هم خزانه عامره را توفيرى حاصل شود مستعصم از جهت حب مال دشمن خاندان خود شد و صلاح و فساد اين مهم را بر رأى وزير گذاشت ابن علقمى در اندك زمانى جميع سپاه را پراكنده داشت و عرضه داشتى نزد هلاكو خان فرستاد و نيز لسانا پيغامى داد مضمون آنكه عساكر اين بلاد مانند حسن اعتقاد من نسبت به خليفه مفقود است اگر خان عظيم الشأن متوجه اين ديار گردد من نوعى نمايم كه بغداد مسخر او شود هلاكو خان در به دو حال آن مكتوب را وقعى ننهاد و تصور كرد كه ابن علقمى حيله كرده است چون ابن علقمى مكتوب ديگر فرستاد هلاكو خان مكاتيب وزير را به خواجه نصير طوسى نمود و با خواجه طريق مشورت گشود خواجه جواب داد كه آنچه ابن علقمى نوشته در باب فساد اعتقاد خود نسبت به مستعصم راستست اگر خان متوجه آن صوب شود فتح آن شهر ميسر گردد چه اوضاع كواكب دلالت بر آن مىكند كه دولت بنى عباس نهايت انجاميده هلاكو خان بعد از شنيدن اين سخنان در سنه ششصد و پنجاه و دو بر تسخير عراق همت گماشت بايجونويان را با دوازده هزار سوار در مقدمه ارسال داشت\r\nچون خبر توجه هلاكو خان به خليفه رسيد بىآرام گرديد از ابن علقمى مشورت نمود وزير عرض كرد سپاه مغول و تاتار را چه ياراى آنكه ببغداد توانند آمد اگر عورات و اطفال از بام خانها ايشان را سنگباران كنند مجموع آنها در كوچها نابود گردند چون آمدن بايجونويان بتحقيق پيوست مستعصم امير فتح الدين و امير مجاهد الدين را با دوازده‌هزار سوار باستيصال ايشان فرستاد آن دو خيل در نواحى دو جبل به هم رسيده درهم تاختند و همديگر را از خانه زين برانداختند چون آن روز غالب از مغلوب معلوم نشد شب هنگام در برابر يكديگر نزول نمودند سپاه تاتار در آن شب تا كنار آب دجله را بر لشكر بغداد گشودند و احمال و اثقال ايشان را بباد فنا\r\n\r\n","description":"","footnote":"","page_name":" 765 ","page_number":867},
  {"content":"\r\n\r\nو طوفان بلا دادند و اكثر آن طايفه به غرقاب هلاكت پاى نهاده سر نهادند و آنچه از گرداب فنا خلاص شده بودند بضرب شمشير مغول كشته گشتند و امير مجاهد الدين با سه نفر از آن غرقاب گذشتند و ببغداد آمدند چون خليفه آمدن او را معلوم كرد سه بار اين كلمات را به زبان آورد « الحمد للّه على سلامة المجاهدين » خليفه همچنان در مقام غفلت مىبود و در مهد امن‌وامان مىغنود تا هلاكو خان در ظاهر بغداد نزول نمود مستعصم متحصن گشت چون مدت دو ماه از ايام محاصره گذشت خاطر خليفه را از طول مدت ملال رسيد و از ابن علقمى طريق چاره پرسيد وزير جواب داد كه صلاح در آنست كه ابواب نزاع و جدال مسدود نماييم و دروازه‌هاى بغداد را بگشائيم و سلسله مصالحه را بجنبانيم و ايشان را به صلح و صلاح بخوانيم و از جنك و جدال و مقاتله بگذريم و مخدره‌اى از خاندان چنگيز خان بنكاح خليفه درآوريم تا بدان وسيله بار ديگر عقد خلافت انتظام يابد و مخالف خلافت به بيغوله عدم شتابد خليفه لاهى و غافل بسخنان واهى و باطل وى فريفته شد و خليفه با دو پسرش ابو بكر و عبد الرحمن و جمعى كثير از علويان و عباسيان و گروه انبوه از فضلاء و علماء ميان خوف و رجا از دروازهء بغداد بيرون آمده چون بدرگاه هلاكو خان رسيدند او را با دو پسرش بار داده باقى را موقوف گردانيد همان لحظه آن طايفه را بقتل رسانيد و لشگر مغول و تاتار را اجازت دادند و آن سپاه كينه‌خواه روى بقتل و غارت بغداد آوردند و از كثرت مقتولان آب دجله خوناب گرديد گويند عده كشتگان بغداد به هزارهزار و هشتصد هزار رسيد و تركى بايجو نام به خانه يكى از معاريف رفته چهل طفل رضيع بقتل رسانيد آتش قهر و زبانه غضب به‌طورى برافروخت كه اسواق و محلات و حور و قصور را جمله بسوخت و از آن‌همه اثرى نماند و روزگار در طرفة العينى به آخر رساند\r\nنظم :\r\n از روى ماه خرگهى ايوان همىبينم تهى * وز قد آن سرو سهى خالى همىبينم چمن\r\nبر جاى رطل و جام مى گوران نهادستند پى * بر جاى چنگ و ناى و نى آواز زاغ است و زغن \r\n\r\n","description":"","footnote":"","page_name":" 766 ","page_number":868},
  {"content":"\r\n\r\nهلاكو خان در نهم صفر سنه ششصد و پنجاه و شش بدار الخلافه رفته امرا را طوى داد و باب عيش و طرب بر روى اركان دولت بگشاد و خليفه را احضار نمود با او فرمود تو ميزبانى و ما ميهمان بايد آنچه درخور ما دارى به يارى و از مراسم مهمان‌نوازى فرونگذارى مستعصم اين سخن را حقيقت انگاشت در آن حال چندين خوف بر او استيلا داشت كه مفاتيح خزاين را نمىشناخت و به دنائت خود را بطوفان بلا انداخت فرمود قفلهاى ابواب خزاين را گشودند و شكستند و دو هزار جامه و هزار دينار زر و بعضى مرصع آلات به نظر هلاكو خان رسانيدند هلاكو خان التفات به آنها ننمود و مجموع را به حاضران بخشيد و با خليفه گفت اموالى كه در ظاهر است از بندگان ما است اما مخفيان را بگو در كجاست مستعصم اشارت بصحن سراى دار الخلافه كرده آن زمين را كندند و حوضى مملو از سنگهاى طلا برآوردند هريك به وزن صد مثقال آنگاه هلاكو خان در باب خليفه با خواص مشورت نمود ايشان گفتند اهل اسلام او را خليفه خدا مىخوانند و بر نفوس و اموال خود حاكم مىدانند اگر از اين ورطه خلاص شود ممكنست كه از اطراف لشكر به دو پيوندد و استعداد حرب بهم رساند و كار بر ما مشكل گرداند دشمن را بهتر از تنگناى لحد جائى و نيكوتر از مطمورهء عدم مأوايى نيست هلاكو خان چون دانست كه نصيحت مشفقان از شايبه ريا و غرض مبراست لاجرم بقتل خليفه فرمان داد و ماه جاه بنى عباس به مغرب فنا روى نهاد ، گويند چون حسام الدين منجم شنيد كه مستعصم را هلاكو خان خواهد كشت و از خونش نخواهد گذشت گفت اگر خليفه كشته شود عالم تاريك و سياه گردد و آثار قيامت ظاهر شود هلاكو خان از اين سخنان متوهم گرديد و حقيقت احوال را از خواجه نصير پرسيد خواجه ترسيد كه مبادا هلاكو خان كار را باتمام نرساند و مطلب او ناتمام بماند لاجرم جواب داد كه زكريا و يحيى را بقتل رسانيدند و سرور اوليا على مرتضى و حسين بن على را شهيد گردانيدند هيچيك از اين علامات بظهور نرسيد و آشكار نگرديد حسام الدين از كجا مىگويد كه آنها بر قتل امير بنى عباس مترتب مىگردد خان در اين باب از حسام الدين مجلكاه خواست و آن ابله نادان نيز مجلكاه داد و بعضى گفتند شمشير\r\n\r\n","description":"","footnote":"","page_name":" 767 ","page_number":869},
  {"content":"\r\n\r\nبر خليفه نتوان نهاد لهذا فرمود كه خليفه را بر نمدى پيچيدند و بر شيوهء آنكه نمد مىمالند ماليدند تا بدار الجزاء منزل گرفت و جور و ظلم عباسيان نهايت پذيرفت .\r\n\r\nمقال در بيان احوال بعضى از مشايخ آن ديار بر سبيل اجمال\r\n\r\nابو اسحاق ابراهيم الصياد قدس سره\r\nمذهب وى انقطاع و تجريد و انزوا بود ، و ارادت خود را با معروف درست مىنمود ، وى فرموده است فقر را لازم گير و خوف مكن از آن و خود را از ما سوى اللّه برهان .\r\nجنيد گويد كه روزى نزد سرى سقطى قدس سره بودم ابراهيم آمد پارهء حصير ازار خود ساخته و پلاسى بر دوش انداخته بود سرى چون وى را ديد اصحاب را فرمود كه براى وى جبه‌ئى بخريد چون جبه را آوردند گفت يا ابا اسحاق اين را بپوش كه با من ده درم بود با آن اين جبه را براى تو خريدم ابراهيم گفت با فقراء مىنشينى و ده درم ذخيره مىكنى جبه را نپوشيد و روان گرديد .\r\n\r\nابو حمزه محمد بن ابراهيم قدس سره\r\nاز فرزندان عيسى بن ابان بوده و با سرى سقطى و بشر حافى صحبت نموده و در سفر با ابو تراب نخشبى طريق مرافقت پيموده ابو بكر كنانى و خير نساج و غيرهما از وى حديث روايت فرموده‌اند .\r\nوى گفته است كه حق سبحانه و تعالى مىفرمايد  « وَ أَعْرِضْ عَنِ الْجاهِلِينَ »  جاهل‌ترين جاهلان نفس اماره است از وى اعراض كردن نيكو و لايق‌تر است .\r\nو هم وى گفته است حب الفقراء شديد لا يصبر عليه الا صديق يعنى محبت و ارادت فقرا و لوازم آن بجا آوردن كارى است دشوار و صبر نخواهد كرد بر اين كار مگر نيك‌كردار و راست‌گفتار .\r\nنوبتى به شهر طرطوس رفت وى را آنجا قبولى عظيم پيدا شده مردمان روى بوى\r\n\r\n","description":"","footnote":"","page_name":" 768 ","page_number":870},
  {"content":"\r\n\r\nآوردند و خدمات شايسته كردند ناگاه از وى در حال بيخودى سخنى صادر گشت كه مردم فهم آن نكردند و او را بحلول و زندقه نسبت دادند و زبان طعن و لعن بر وى گشادند\r\nبيت :\r\n الا اى مغربى كم گو سخن با مرد صحرائى * كه صحرائى نمىداند زبان اهل دريا را \r\nاو را از شهر طرطوس بيرون كردند و چهارپايانش را غارت نمودند و فرياد مىكردند كه چهارپايان زنديق است چون از طرطوس بيرون رفت اين بيت را بخواند\r\nبيت :\r\n لك فى قلبى المكان المصون * كل بحث على فيك هيون \r\nدر سنه دويست و هشتاد و نه در روزگار خلافت المعتضد باللّه عباسى وفات يافت\r\n\r\nسيد الطايفة ابو القاسم جنيد بغدادى قدس سره\r\nاصل آن جناب نهاوند و مولد و منشأش بغداد بوده و ارادت خود را با خالوى خود سرى سقطى درست نموده و با حارث محاسبى و محمد قصاب صحبت داشته ابو سعيد خراز و ابو الحسين نورى و ابو على رودبارى و ابو بكر سنبلى و رويم بن احمد و عمرو بن عثمان مكى و زياد الكبير همدانى و ابو بكر كسائى دينورى و ابو محمد جريرى و غيلان سمرقندى و ابو جعفر خفار و ابو جعفر ضرغانى و ابو بكر واسطى و ابو بكر دقاق و كبير بصرى و ابو بكر كتانى بغدادى و ابى بكر بن ابو سعدان بغدادى و ابو بكر عطوفى و جعفر بن محمد خلدى و عبد اللّه بن محمد رازى شعرانى و بسيارى ديگر از اين طايفه مريدان شيخ جنيد بوده‌اند - و جمعى كثير ديگر زمان آن جناب را دريافت نموده‌اند مانند ابو الحسن نساج و ابو العباس مسروق و ابو طالب اخميمى و ابو يعقوب نهرجورى و ابراهيم الخواص و ابو عبد اللّه الخاقان و ابو احمد قلانسى و ابو العباس بن عطا و ابو ثابت ابراهيم رازى و ابو عثمان حيرى نشابورى و محمد بن افضل بلخى و ممشاد دينورى و ابو عبد اللّه مغربى و محمد بن طاهر مقدس و ابو عمر و دمشقى و ابو بكر دقاق و عبد اللّه بن محمد الخراز و ابو حامد برنجى و ابو جعفر صيدلانى و ابو الحسين الوارق و ابو الحسين هاشمى و ابو بكر طاهر ابهرى و محمد بن ابراهيم مصرى و ابو على محمد مشفقى و عبد اللّه بن محمد المرتعش بغدادى و ابو الحسين بن هند فارسى و ابو عبد اللّه خفيف شيرازى و\r\n\r\n","description":"","footnote":"","page_name":" 769 ","page_number":871},
  {"content":"\r\n\r\nيوسف بن الحسين رازى و على بن سهل اصفهانى و شيخ على جورجانى و غير ايشان نيز بسيار بوده‌اند .\r\nدر روزگار المعتضد باللّه و پسرش المقتفى باللّه بوده و در سنه دويست و نود و نه و بروايتى نود و هشت و در ايام خلافت المقتدر باللّه وفات يافت شيخ ابو جعفر گفته اگر عقل مردى بودى در صورت جنيد ظهور نمودى و گفته از اين طايفه سه تن بوده كه چهارم ايشان ظهور ننموده .\r\nو او فرموده است اصرف همك الى الله عز و جلّ و اياك و ان تنظر بالعين التى بها تشاهد الله الى غير الله عز و جلّ فتسقط عن عين الله تعالى يعنى بايد كه بايد كه قصد و توجه تو نبود مگر به حق سبحانه و تعالى و بپرهيز از آنكه به قوهء بصيرتى كه حق را مشاهده مىكنى و مىتوانى كرد غير را مشاهده مىكنى و چون به آن قوه غير را مشاهده كنى بيفتى از نظر حق سبحانه و تعالى\r\nو ديگر فرموده است اشرف المجالس و اعلاها الجلوس مع الفكرة فى ميدان التوحيد يعنى شريف‌تر و بزرگتر مجالس آنست كه شخص بنشيند با انديشه يكتا ساختن دل از غير حق سبحانه و اشارت بر اين معنى است كه حذيفه رضى اللّه عنه گفته است اجلس ساعة حتى نؤمن يعنى بنشين ساعتى تا ايمان آريم ايمان حقيقى كه يكتا ساختن دل است از غير و برآسائيم از ياد اغيار\r\nاز وى پرسيدند كه بلا چيست گفت البلاء هو غفلة عن المبلى يعنى بلا غافل شدنست از فرستنده بلا\r\nشخصى خنديد گفت كه مشايخ خراسان برآنند كه حجاب سه است اول حجاب خلق دويم حجاب دنيا سيم حجاب نفس فرموده كه اين حجب دل عام است و خاص محجوب به چيزى ديگر است : روية الاعمال و مطالبة الثواب عليها و روية النعمة هركه كردار خود مشاهده كند از اللّه تعالى محجوبست و آنكه پاداش خواهد بدان عمل و آنكه از منعم نعمت نگرد آن نيز محجوبست چنان كه شيخ واسعى گفته است اياكم و لذات الطاعات فانها سموم قاتلة يعنى بپرهيزيد\r\n\r\n","description":"","footnote":"","page_name":" 770 ","page_number":872},
  {"content":"\r\n\r\nخود را از فرود آمدن و انس گرفتن بلذات كه مترتب گردد بر اعمال زيرا كه فرود آمدن بلذات اعمال زهريست كشنده كه مانع شهود حق است و موجب اعراض از وى سبحانه و مراد اينست كه طاعات بايد كه خالى بود از لذات زيرا كه ترتب لذت بر عمل علامت عدم قبول « 1 » عملست و عيسى بغدادى گفته كه خوش كردن طاعات با شرك برابر است چه خوش كردن طاعت متضمن پسنديدنست و پسنديدن از خود متضمن خود را ديدن است و خود را ديدن شريك ساختن غير است با حق در ملاحظه و انديشه .\r\nاز جنيد پرسيدند كه عطا بىعمل مىشود فرمود كه عمل نيز عطاى اوست چه عمل و مبادى عمل از او است سبحانه و تعالى .\r\n\r\nسرى بن المفلس السقطى قدس سره\r\nمراد شيخ جنيد و ساير بغداديان است و مريد شيخ معروف كرخى است از طبقه اولى است طايفه‌ئى كه از طبقه ثانيه‌اند نسبت خود را بوى درست نمايند ، از كلمات اوست من تزين للناس بما ليس فيه سقط من عين الله عز و جلّ يعنى كسى كه بيارايد خود را و بنمايد به مردم به چيزى كه وصف او نيست و از آن احوال مبراست بيفتد از نظر عنايت حقتعالى - در وقت احتضار جنيد را گفت اياك و صحبة الاشرار و لا تقطع عن الله بصحبة الاخيار يعنى بپرهيز از صحبت بدان و قطع مكن از خدا بصحبت نيكان - وفات جناب شيخ در سيم رمضان المبارك سنه دويست و پنجاه و سه در روزگار خلافت المعز باللّه روى نموده است رحمة اللّه عليه .\r\n\r\nابو محفوظ معروف بن فيروز كرخى قدس سره\r\nبعضى گفته‌اند اسم پدرش على و بكرى « 2 » بوده بر دست على بن موسى الرضا مسلمان شده و معروف دربانى آن حضرت را اختيار نموده و مدتها سر به آستان راستان سوده ، مزيد محرميت آن جناب نسبت به خاندان ولايت معروفست - سائلى از وى سؤال نمود كه محبت چيست جواب فرمود المحبة ليس من تعليم الخلق انما هو من مواهب الحق و فضله يعنى محبت آموختنى و تعريف‌كردنى نيست بلكه امريست ذوقى و از مواهب حق\r\n\r\n\r\n","description":"","footnote":"\r\n( 1 ) - نسخه : علامت قبول .\r\n( 2 ) - كذا - محتمل : گبرى بوده . در نفحات و مجالس :\r\nپدرش على الكرخى بوده\r\n","page_name":" 771 ","page_number":873},
  {"content":"\r\n\r\nسبحانه و تعالى است ، كسى گفت مرا وصيتى كن گفت احذر ان لا يراك الله الا فى زى المسكين يعنى با حذر باش تا نه بيند ترا خداى تعالى مگر در طور و كسوت مسكين .\r\nگويند روزى به اراده‌اى بود آن مقدار ازدحام روى نمود كه از كثرت خلق صدمه‌اى به آن حضرت رسيد وفات يافت و اين در سنه دويست در زمان خلافت مأمون اتفاق افتاد .\r\n\r\nبابل\r\nاز مداين سبعه عراق عرب بوده قينان بن انوش بن شيث بن آدم آنجا را بنا نمود طهمورث ديوبند در تعمير آن كوشيد و ضحاك و نمرود باروئى بر آن كشيده و هر دو آنجا را دار الملك ساخته عمارات محكم و قصور مستحكم طرح انداخته‌اند ضحاك بر سر تلى قلعه پرداخته آن را كنك نام نهاد اكنون آن قلعه خراب و آن شهر چون سراب است گويند بر سر آن تل چاهى است كه هاروت و ماروت در آن چاه به حكم ايزدى محبوسند مدتهاى مديد شهر بابل پايتخت بخت‌النصر و اولاد او بوده و از جانب ملوك عجم در آن ديار حكومت مىنموده‌اند آن طايفه چهل و دو نفر بوده‌اند ظهور ايشان چهارهزار و پانصد و نود و هفت سال از هبوط آدم گذشته بود و مدت حكومت آن فرقه چهارصد و سى و چهار سالست .\r\n\r\nحله\r\nشهريست دلنشين و مدينه‌ايست نزهت قرين آبش خوشگوار و هوايش سازگار مشتملست بر باغات نيكو و نخلستان چون مينو ، از اقليم سيم و بقولى چهارم در كنار فرات واقع و در زمين هموار اتفاق افتاده و اطراف اربعه‌اش گشاده است طولش « عظم » و عرضش « لانه » امير سيف الدولة بن صدقة بن منصور اسدى در سنه چهارصد و سى و شش در زمان خلافت القائم باللّه عباسى آنجا را ساخت و عمارات دلگشا و قصور روح‌افزا طرح انداخت شط فرات در وسط شهر روان و اكثر عمارات وى سمت غربى واقع و جانب مشرق معمورى اندكست .\r\n\r\n","description":"","footnote":"","page_name":" 772 ","page_number":874},
  {"content":"\r\n\r\nو ملوك بنى اسد هفت نفر بوده‌اند در سنه چهارصد و هفت ظهور نمودند و مدت صد و چهل سال دولت ايشان طول كشيد و حكومت آن فرقه در زمان خلافت المقتفى باللّه عباسى در سنه پانصد و چهل و هفت منقرض گرديد آن ولايت همواره مسكن علماء اماميه و فضلاء اثنىعشريه بوده مولانا جمال الدين علامه صاحب قواعد و مولانا ابو القاسم مؤلف شرايع از آنجا ظهور نموده‌اند .\r\n\r\nمنبع فرات\r\nجبال ارمنيه كبرى و ارزن الروم در او چشمه عظيمه است و دور آن قرب دويست گز در دويست گز واقع چندان آب از آن چشمه جاريست كه گذر اسب به دشوارى است چون مسافتى مىرود و عيون و انهار بر آن ملحق مىگردد رودى عظيم گشته از جنوب ولايت آذربايجان گذشته كنار قلعه كماخ قطع نموده بر ظاهر بلدهء اكن آمده شهر ملاطيه را قطع كرده نهرهاى جبال اوجق داخل وى شده بولايت شام داخل گردد و انهار بسيار به دو پيوندد و قديم در سواد عراق رود چندان از آن برداشته بودند و قراء و مزارع بر آنها ساخته كه مدار اكثر مداين سبعه بر آنها بوده اكنون همه آنها خراب است و آن آب از كنار شهر حله و واسط گذشته در زير قريه قطاره به آب دجله بغداد منضم گشته شط العرب تشكيل شده داخل درياى بصره مىشود طول شط العرب چهارده فرسخ است .\r\n\r\nسامره\r\nاو را سر من رأى نيز گويند آبش خوشگوار و هوايش سازگار در زمين هموار اتفاق افتاده و اطراف اربعه‌اش گشاده است قديم الزمان يكى از ملوك عجم آنجا را بنا نموده بمرور زمان آن مكان خراب شده معتصم عباسى آنجا را تجديد كرده و در وسعت و عظمت آن مساعى جميله به عمل آورد طول عمارت آن هفت فرسخ و عرضش يك فرسخ رسيد و آبادى آن ديار در زمان بنى عباس به نهايت انجاميد و معتصم\r\n\r\n","description":"","footnote":"","page_name":" 773 ","page_number":875},
  {"content":"\r\n\r\nمسجد جامعى ساخت و منارى در آن مسجد پرداخت كه ارتفاع آن صد و هفتاد گز و راهش از بيرون بود شاه اسماعيل صفوى بر استرى سوار شده بر بالاى آن عروج فرمود ميان آن مسجد معتصم سنگى وضع كرده بود دورش بيست و سه گز و بلندى او هفت گز و حجم آن نيم‌گز آن را كاسه فرعون مىگفتند اكنون بجز خبرى از آن اثرى نيست و از عمارت سامره قلعه محقرى مانده .\r\nمدفن امام الهمام على بن محمد النقى و فرزند او امام حسن عسكرى عليهما السلام است و حضرت صاحب‌الامر محمد بن حسن المهدى در سردابه‌اى كه آنجا واقع است غايب شده‌اند و خلايق از اطراف و اكناف عالم به جهت زيارت آنجا مىروند و مردمش اهل سنت و جماعتند و خالى از ركاكت نيستند قرب هزار باب خانه در آنجا باقى است .\r\n\r\nذكر امام دهم على بن محمد بن على بن موسى الرضا\r\nاسم گرامى آن جناب على و كنيت او ابو الحسن و مشهورترين القاب آن حضرت نقى و هادى بوده آن حضرت را نجيب و مرتضى و عالم و فقيه و امين و مؤتمن و طيب و متوكل و عسكرى نيز فرموده‌اند ، ولادت باسعادت آن حضرت در ماه ذىحجه سنه دويست و دوازده و بقولى چهارده در نواحى مدينه منوره روى نموده و زياده بر اين نيز گفته‌اند ، والدهء ماجده‌اش ام ولد بود - شهادت كثير السعادة آن حضرت در ماه رجب سنه دويست و پنجاه و چهار بسم متوكل و بقولى بظلم پسرش معتضد و بروايتى معتمد برياض جنان خراميد در حين وفات والد بزرگوارش شش‌ساله بود بعضى زياده بر اين نيز گفته‌اند در هنگام شهادت چهل سال بروايتى چهل و يك از عمر گرامى آن حضرت گذشته بود در زمان امامت سى و سه‌ساله و كسرى بوده .\r\nدر كتب علماء اخبار مذكور است كه متوكل عباسى در زمان حكومت خود يحيى بن هرثمة بن الحسين را به مدينه منوره فرستاد كه آن حضرت را به سرمن‌راى بياورد آن جناب بموجب فرمان آن جورپرور به سامره تشريف ارزانى داشت مدت دو\r\n\r\n","description":"","footnote":"","page_name":" 774 ","page_number":876},
  {"content":"\r\n\r\nسال و چند ماه در آنجا مقيم بود در همان‌جا بسراى جاودانى انتقال فرمود و در محل خود مدفون گرديد اولاد آن حضرت پنج نفر بودند حسن عسكرى و حسين و محمد و جعفر و عايشه .\r\n\r\nذكر امام يازدهم حسن عسكرى بن على النقى عليهما السلام\r\nاسم سامى آن حضرت حسن و كنيت او ابو محمد و القاب همايونش زكى و هادى و عسكرى بوده ولادت با سعادتش در ماه ربيع الثانى سنه دويست و سى و يك در مدينه منوره روى نمود و بعضى سى و دو گفته‌اند و مادر پاكيزه گوهرش ام ولد بوده و شهادت كثير السعادة آن حضرت در ماه ربيع الاول سنه دويست و شصت بسم معتمد عباسى وقوع يافت در زمان فوت والد بزرگوار خود بيست و دوساله و بروايتى بيست و سه‌ساله بود و آن حضرت مدت بيست و نه سال زندگانى نمود و زمان امامت آن حضرت پنج سال كم‌وبيش گفته‌اند و در جنب والد بزرگوارش مدفون گشت آن حضرت به غير از حضرت مهدى محمد بن الحسن فرزندى نداشت .\r\n\r\nذكر امام دوازدهم ابو القاسم محمد بن الحسن العسكرى بن على النقى بن محمد الجواد بن على الرضا بن موسى الكاظم بن جعفر الصادق بن محمد الباقر بن على السجاد بن الحسين الشهيد بن على بن ابى طالب بن عبد المطلب بن هاشم بن عبد مناف عليهم السلام\r\nاسم و كنيت آن جناب با حضرت رسالت مآب موافق است در زمان غيبت نام نامى آن حضرت را مذكور ساختن جائز نيست و القاب همايونش مهدى و قائم و منتظر و حجت و صاحب است ولادت با سعادت آن حضرت در ماه شعبان سنه دويست و پنجاه\r\n\r\n","description":"","footnote":"","page_name":" 775 ","page_number":877},
  {"content":"\r\n\r\nو پنج در سر من رأى ظهور نموده بعضى زياده بر اين نيز گفته‌اند در هنگام وفات پدر بزرگوارش پنج‌ساله بوده در سنه دويست و پنجاه و شش در زمان معتمد عباسى در سردابهء سر من رأى از نظر فرق برايا غايب شد تا حال غايب است هرگاه ارادهء ازلى بظهور آن تعلق گيرد نقاب اختفا از چهرهء آفتاب‌آساى خود خواهد گرفت و بظهور وجود او بوستان دين و ملت رونق و طراوت خواهد پذيرفت بنا بر صحاح اخبار كه از سيد ابرار رسيده جميع فرق امت نبوى و تمامت طوايف ملت مصطفوى متفقند كه ظهور مهدى بظهور خواهد انجاميد اما اين مسئله مختلف فيه است كه مهدى موعود محمد بن حسن است يا ديگرى از بنى فاطمه است اعتقاد اهل سنت و جماعت آنست كه قائم آل محمد شخصى خواهد بود از اولاد بتول كه در آخر الزمان تولد نمايد و عالم را بعد از آنكه پر از جور شده باشد پر از عدل فرمايد ، و در نزد اماميه متولد شده است و غيبت نموده است و آن حضرت را دو غيبت بوده است يكى صغرى و آن از وقت ولادت او است تا زمان انقطاع سفارت ، دويم غيبت كبرى و آن از زمان انقطاع سفارتست تا وقتىكه اراده ازلى بظهور او متعلق گردد ، در غيبت صغرى آن حضرت را سفيران بوده‌اند كه حاجات خلايق به او عرض مىنموده‌اند و جواب مىگرفته‌اند آن سفارت در عهد راضى بن مقتدر عباسى بر شخص على بن محمد سمرى اختتام يافت و على بن محمد در سنه دويست و هفتاد و شش بجهان جاويد شتافت ديگر هيچ سفيرى آن حضرت را نديده و به خدمت آن امام نرسيد - روايت كرده‌اند از ابى محمد حسن بن احمد المكتب كه گفت در دارالسلام بغداد بودم در سالى كه على بن محمد از عالم فانى مىرفت نزد او رفتم قبل از وفات توقيعى بيرون آورده نزد جمعى كه پيش او بودند نهاد مضمون آن اين بوده است\r\nيا على بن محمد السمرى اعظم الله اجر اخوانك فيك فانك ميت ما بينك و بين ستة ايام فاجمع امرك و لا توص الى أحد فيقوم مقامك بعد وفاتك فقد وقعت الغيبة التامة فلا ظهور الا باذن الله تعالى و ذلك بعد طول الامد و قسوة القلوب و امتلاء الارض جورا و سيأتى من شيعتى من يدعى المشاهدة قبل خروج السفيانى و الصيحة فهو كذاب مفتر و لا حول و لا قوة\r\n\r\n","description":"","footnote":"","page_name":" 776 ","page_number":878},
  {"content":"\r\n\r\nالا بالله العلى العظيم\r\nراوى گويد چون برين توقيع نگريستم و از نزد على بن محمد بيرون آمدم بروز ششم وفات نمود و كسى را وصيت نفرمود بعد از آن غيبت كبرى است باذن اللّه تعالى از مكه معظمه ظهور خواهد كرد و عالم را از عدل و انصاف مملو خواهد ساخت .\r\nاز امام ناطق جعفر الصادق منقولست كه چون حضرت قائم ظاهر شود پشت بر ديوار خانه كعبه نهد و سيصد و سيزده مرد بر او جمع گردند و اول كلامى كه به آن ناطق گردد اين آيه خواهد بود  بَقِيَّتُ اللَّهِ خَيْرٌ لَكُمْ إِنْ كُنْتُمْ مُؤْمِنِينَ  از درگاه حضرت حق سبحانه و تعالى اميدوارم كه آن بقية اللّه ظهور كند و باقى عمر را در ملازمت آن جناب گذارم .\r\nبيت\r\n اين عمر عاريت كه بحافظ سپرده دوست * روزى رخش بينم و تسليم وى كنم \r\nشهر سامره آبش دجله است و آن آبى است در غايت گوارندگى و آن از بلاد ارمن و بايزيد و ديار بكر برمىخيزد و آن از كنار شهر آمده و از ديار ربيعه مىگذرد و ولايت عماديه و موصل و سامره را قطع مىكند و از بغداد و مداين گذشته و در قريه مطاره به آب فرات منضم گشته داخل شط العرب شده و بصره را قطع نموده به درياى بصره مىريزد .\r\n\r\nكاظمين\r\nقصبه‌ايست دلگشا و جائيست روح‌افزا در يك فرسخى بغداد واقع و جوانب اربعه‌اش واسع سمت غربى شط اتفاق افتاده اكثر فواكه گرمسيرى آنجا به‌غايت خوب‌سيما خرمايش به نهايت مرغوبست مشتملست به دو سه هزار خانه و مدفن امامين الهمامين موسى بن جعفر الكاظم و محمد بن على الجواد آنجاست .\r\n\r\nذكر امام هفتم موسى الكاظم عليه السلام\r\nاسم سامى آن حضرت موسى و كنيت آن جناب ابو الحسن بوده و ابو ابراهيم و ابو على و ابو اسماعيل نيز فرموده‌اند و القاب شريف آن بزرگوار كاظم و صابر و صالح و\r\n\r\n","description":"","footnote":"","page_name":" 777 ","page_number":879},
  {"content":"\r\n\r\nو امين است مشهورترين القاب آن حضرت كاظم است پدر آن سرور منبع الحقائق امام جعفر صادق است مادر آن پدر عالميان ام ولد بود او را حميده بربريه مىگفتند ولادت آن حضرت ميان مكه معظمه و مدينه منوره در منزل ايواء يوم يكشنبه هفتم شهر صفر المظفر سنه صد و بيست و هشت و بروايتى بيست و نه روى نموده و شهادت آن حضرت به سعايت على بن اسماعيل بن امام جعفر صادق و بسم هارون و بظلم يحيى بن خالد برمكى و سندى بن شاهك در ماه رجب سنه صد و هشتاد و سه ، كم‌وبيش نيز گفته‌اند اتفاق افتاده است .\r\nعمر گرامى آن حضرت در هنگام وفات والد عالىمقامش بيست و سه سال بود و در وقت شهادت پنجاه و چهار سال از سن شريفش مرور نموده بود و زمان امامت آن ولى مطلق سى و پنج سال بوده و كم‌وبيش نيز گفته‌اند .\r\nدر كتب علماء اخبار مذكور است كه آن حضرت از اهل طغيان بسا جور ديد و از خلفاء عدوان بسى ستم كشيد از آن ظالمان اهانت و اذيت فراوان به آن حضرت رسيد چنان كه در نزد تربت جد خود خاتم الانبياء به حكم هارون فضل بن ربيع آن خلاصه كاف و نون را گرفته و مقيد نموده ببصره نزد عيسى بن جعفر بن منصور عباسى ارسال داشت و اين منقصت و خيانت را در خاندان خويش گذاشت نه از خلق شرم و نه از خالق آزرم نمود و ابواب قهر حق تعالى را بر روى خود گشود هرچند هارون خواست عيسى بر قتل آن امام مظلوم اقدام نمايد عيسى بر اين امر شنيع و فعل قبيح اقدام ننمود آخر آن معصوم را ببغداد طلبيده محبوس گردانيد مدتهاى مديد آن حضرت در حبس هارون بود چون حب دنيا و دوستى جاه بر هارون غلبه نمود نفس اماره جهان را به زيور سرخ و زرد در نظرش آرايش داد و ابليس پرتلبيس خوان رياست را به چرب و شيرين زيب و زينت داد لاجرم دنياى فانى را كه متاعى بس قليلست كثير پنداشت و عالم بقا و جاويد را مهمل گذاشت بنابراين قتل انسان كامل را سهل انگاشت و هلاك نفس كلى را جزوى پنداشت لاجرم كرد آنچه كرد و آتش از نهاد خود برآورد .\r\nآن حضرت را بيست پسر و هجده دختر بود\r\nاسامى اولاد ذكور آن جناب بدين موجب است : على الرضا ، زيد ، ابراهيم ، عقيل\r\n\r\n","description":"","footnote":"","page_name":" 778 ","page_number":880},
  {"content":"\r\n\r\nهارون ، حسن ، حسين ، عبد اللّه ، اسماعيل ، عبيد اللّه ، عمر ، احمد ، جعفر ، يحيى ، اسحاق ، عباس ، حمزه ، عبد الرحمن ، قاسم ، جعفر الاصغر ، بعضى در عوض عمر محمد نوشته .\r\nو اسامى بنات مكرمات آن حضرت بر اين تفصيل است خديجه ، ام فروه ، اسماء ، عليه ، فاطمه كبرى ، فاطمه صغرى ، ام كلثوم ، آمنه ، زينب الكبرى ، زينب الصغرى ، ام القاسم ، اسماء الصغرى ، محموده ، امامه ، ميمونه « 1 »\r\nحمد اللّه مستوفى گويد كه آن امام را سى و يك پسر و هشت دختر بوده ، در كشف الغمة مسطور است كه آن حضرت را سى و هشت پسر بوده و اللّه اعلم\r\n\r\nذكر امام نهم محمد بن على الجواد\r\nولادت آن حضرت در ماه رجب و بقولى شهر رمضان در مدينه منوره در سنه صد و نود و پنج بوده و زياده بر اين نيز فرموده‌اند شهادت كثيرالسعادتش در ماه محرم سنه دويست و بيست به حكم المعتصم باللّه و بقولى الواثق باللّه بسم ام الفضل زوجهء آن حضرت دختر مأمون روى نموده در اين باب روايتى ديگر نيز گفته‌اند اسم شريف آن جناب محمد و كنيت او ابو جعفر است و ابو على نيز گفته‌اند مشهورترين القاب آن حضرت تقى و جواد است ، مختار و منتخب و مرتضى و قانع و عالم نيز از القاب همايون آن بزرگوار بوده است در زمان وفات والد بزرگوارش هفت‌ساله بود و كم‌وبيش نيز گفته‌اند مادرش ام ولد مسماة بخيزران بوده و نوبيه بوده اوقات حيات آن جناب بيست و پنج سال بود و از آن حضرت دو پسر و دو دختر ظهور نمود على النقى و موسى و فاطمه و امامه ، مدفنش در مقبره قريش پهلوى جد بزرگوار خود واقعست\r\n\r\nكربلاى معلى\r\nقديم الزمان صحرا بوده آنجا را علقمه نيز مىگفته‌اند بسبب شهادت باسعادت حسين بن على رو به عمارت نمود بمرور ازمنه شهرى گرديده و در اين ايام يكى از\r\n\r\n\r\n","description":"","footnote":"\r\n( 1 ) - بنابراين پانزده دختر را نام برده و در بستان هجده دختر را نام برده يعنى آنچه اينجاست بعلاوه ( ساريه ، حليمه ، كلثوم ، ام عبد اللّه ) و بجاى دو فاطمه يك فاطمه\r\n","page_name":" 779 ","page_number":881},
  {"content":"\r\n\r\nملوك هند دور آن باروئى كشيده - مشتملست بر قرب شش هزار باب خانه بيوت آنجا همگى دو طبقه واقع و آن شهر در زمين هموار اتفاق افتاده جوانب اربعه‌اش گشاده است باغات بسيار و نخلستان بيشمار در آن ديار است آبش معتدل و هوايش به گرمى مايل مردمش مختلف ترك و تاجيك و عرب همگى شيعه‌مذهب قليل اهل سنت و جماعت .\r\nمسكن فقهاء اماميه و علماء اثنىعشريه در زمان ما آقا محمد بهبهانى و آقا سيد على صهر بهبهانى « 1 » از مجتهدان عصر بوده‌اند و در آنجا تحصيل فقه و اصول و اجتهاد نموده‌اند و پسر مير سيد على آقا سيد محمد اكنون مجتهد زمان و افقه فقهاى دورانست .\r\n\r\nذكر امام سيم حسين بن على عليه السلام\r\nدر كتب علماء مذكور است كه حضرت فاطمه بعد از ولادت امام حسن به پنجاه روز به آن حضرت حامله گرديد و در سوم ماه شعبان سنه چهارم هجرت در مدينه منوره متولد گشت و مدت حمل آن جناب شش ماه بود گويند بعد از يحيى بن زكريا و حسين بن على عليه السّلام فرزندى ششماهه متولد نگشته كه به زودى از جهان نگذشته باشد چون خبر ولادت آن غنچه گلشن امامت به حضرت رسالت پناه رسيد خانه حضرت فاطمه را مشرف گردانيد آن قرة العين نبوت را در دامن عنايت خود جاى داد و اذان در گوش راست و اقامه در گوش چپ او گفته حسين نام نهاد و حسين مرادف شبير است و شبير نام پسر دويم هارون برادر موسى بود و براى او يك كبش و بقولى دو كبش « 2 » عقيقه فرمود روز هفتم سر آن سرور را تراشيده به وزن موى صدقه نمود و كنيت آن حضرت ابو عبد اللّه و ابو على بود و القاب همايونش رشيد و طيب و وفى و سبط و سيد و زكى و مبارك و سعيد گفته‌اند .\r\nدر حين وفات خير الانام آن امام عاليمقام شش سال و چندماهه بوده در زمان شهادت سرور اولياء على مرتضى سى و شش‌ساله بود هنگام انتقال امام حسن چهل\r\n\r\n\r\n","description":"","footnote":"\r\n( 1 ) - نسخه : سيد على نيز بهبهانى\r\n( 2 ) - كبش : گوسفند\r\n","page_name":" 780 ","page_number":882},
  {"content":"\r\n\r\nو شش سال داشت بعد از فوت برادر والاگهر ده سال و كسرى زندگانى كرد در محرم سنه شصت و يك به حكم يزيد بن معاويه و بغدر ابن زياد حاكم كوفه و بجور عمر بن سعد و ستم شمر ذو الجوشن در آن ديار با هفتاد و دو نفر بروايتى هشتاد نفر از مخلصان و خويشان و فرزندان رايت عزيمت بفردوس اعلا برافراشت از آن جمله شانزده نفر از اولاد و اخوان و برادرزاده و بنى اعمام آن حضرت بودند و ساير شهداء سر در قدم آن حضرت نهاده طريق شهادت پيمودند و بمضمون صدق مشحون  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  در قرب پروردگار آسودند .\r\nقبل از اين مذكور شده كه هركس به حق سبحانه و تعالى نزديكتر است زحمت و بلاى او بيشتر است چنان كه در كتاب كافى از\r\nحضرت ابى عبد اللّه مرويست : قال ان فى كتاب على ان اشد الناس بلاء النبيون ثم الوصيون ثم الامثل فالامثل فانما يبتلى المؤمن على قدر اعماله الحسنة فمن صح دينه و حسن عمله اشتد بلائه و ذلك ان الله لم يجعل الدنيا ثوابا لمؤمن و لا عقوبة لكافر من استخف دينه و ضعف عمله قل بلائه ان البلاء اسرع الى المؤمن المتقى من المطر الى قرار الارض\r\nاز مضمون حديث شريف معلوم مىشود و مؤيد اين احاديث بسيار است كه مؤمن متصف به صفت انبياء و اولياء بايد باشد و هركس در صورت و صفت و اخلاق بر ايشان نزديكتر است هرآينه زحمت و بلا به دو بيشتر مىرسد اگر شخصى را ذلتى و زحمتى عايد نشود و رنج و عنا و زحمت و بلا به او لاحق نگردد بر طبق حديث مذكور اگر آن شخص دعوى ايمان نمايد و يا زبان بكمال ايمان گشايد كذاب و مدعى است حديث\r\nالدنيا سجن المؤمن\r\nاين معنى است .\r\nدانائى مىگويد كسى كه زر و سيم در راه دوست ايثار كند و جاه و منزلت خويش بذل نمايد و جان عزيز خود را فداى محبوب سازد آنگاه دعوى محبت كند و باب اخلاص زند آن‌كس در آن دعوى صادق و راستگو است بر وفق آيهء كريمه  لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ  هيچ چيز نزد آدمى شريف‌تر از جان نيست زيرا كه زر و سيم و جاه و منزلت فداى آدميست هركه از سر جان عزيز خود\r\n\r\n","description":"","footnote":"","page_name":" 781 ","page_number":883},
  {"content":"\r\n\r\nبرخاست اگر دعوى محبت نمايد بجاست تو قياس از خويش گير اگر محتاجى پيش تو آيد و زبان احتياج گشايد نخست باب بهانه گشائى و سؤال از نكير و منكر نمائى « 1 » و اگر احيانا درمى بدهى به خداى تعالى منت بنهى و حجت  مَنْ جاءَ بِالْحَسَنَةِ فَلَهُ عَشْرُ أَمْثالِها  پيش آرى و ده در دنيا و صد در آخرت عوض مأمول دارى تو حق سبحانه و تعالى را از جهت جاه و منزلت پرستش نمائى و اگر امتحان  وَ جاهِدُوا فِي اللَّهِ حَقَّ جِهادِهِ  پيش آيد آيهء  وَ لا تُلْقُوا بِأَيْدِيكُمْ إِلَى التَّهْلُكَةِ  را حجت آورده طريق هنرمندان پيمائى « 2 »\r\nبيت :\r\n گر شير نئى مگذر از اين بيشه شيران * كآغشته به خونند در اين بيشه دليران \r\n\r\nكوفه\r\nاز اقليم سيم طولش از جزاير خالدات « عط لت » و عرضش از خط استواء « لت » چون طول و عرض آن عط و لت اتفاق افتاده « 3 » لهذا دلالت بر آن دارد كه از متوطنان آنجا كارى نيايد و از اتفاق ايشان نفاق آيد و قولشان را اعتماد نشايد ، اين مثل ميان عرب مشهور است الكوفى لا يوفى\r\nهوشنگ بن سيامك ابتداء عمارت آن كرده و بعد از خرابى سعد وقاص در عهد عمر در عمارت آنجا سعى بليغ بجاى آورده سرور اولياء على مرتضى عليه السّلام مدينه هاشميه را در جنب آن بنا فرموده و ابو جعفر دوانقى در زمان خود در عمارت آن بيفزود و باروئى بر آن قصبه و آن شهر كشيد و در اتمام آن كوشيد و هجده هزار گام دور آن را قرار داد هوايش گرم‌تر از بغداد است و شمالش بيشتر است اكنون كه سنه هزار و دويست و سى و هفت هجريست خراب افتاده و به غير از مسجدى كه حضرت شاه ولايت را ضربت زده‌اند و آن حضرت دست مبارك در ستونى زده اثر پنجهء اسداللهى در آن پديد شده از به سكه مردم به جهت تبرك روى خود را بر آن ستون ماليده‌اند گودى گرديده ، آن حضرت در كوفه چاهى حفر نموده در تمام آن شهر به غير\r\n\r\n\r\n","description":"","footnote":"\r\n( 1 ) - بستان : باب بهانه گشائى و سؤال دور و دراز نمائى\r\n( 2 ) - بستان : حجت آورده دو دواسبه طريق عراق پيمائى\r\n( 3 ) - بستان : طولش « عط يم » عرضش « لا ل » از اتفاق طول و عرضش برابر شده لهذا دلالت بر آن دارد . .\r\n","page_name":" 782 ","page_number":884},
  {"content":"\r\n\r\nآن چاه آب شيرين نيست خانه آن حضرت به مرتبه پاك و منزه است كه نظركنندگان گمان مىبرند كه مگر امروز آن را تعمير نموده‌اند شهر كوفه در زمان سلطان احمد جلاير و پدرش يك‌بارگى خراب شده مزار فيض مدار صحابه در آنجا بسيار است\r\n\r\nنجف\r\nروضه مقدس سرور اولياء و در يك فرسخى و نيم كوفه است و در قديم الزمان آن مكان را غرى مىگفتند آن حضرت وصيت فرموده بود كه چون از عالم درگذرم جسد مرا بر شترى بار كرده آن را رها كنيد هركجا زانو بر زمين زند مرا دفن نمائيد حسنين بفرموده عمل نمودند و مزار فيض آثار آن حضرت را پنهان ساختند چه كه حكام بنى اميه در ميدان ظلم و ستم دواسبه مىتاختند چون زمان تسلط ايشان در گذشت و نوبت دولت بنى عباس گشت در سنه صد و پنجاه و پنج هارون الرشيد به شكار رفته بود نخجيرى پناه به آن زمين آورد هارون هرچند سعى كرد اسبش در آن زمين نرفت و كلاب و طيور معلم نيز شكار نگرفت از معمرين آن ولايت تحقيق نموده گفتند چنين بما رسيده كه حضرت سرور اولياء آنجا مدفون گرديده هارون بحفر آن زمين فرمان داد چون زمين را حفر كردند شاه ولايت را زخم رسيده خفته ديد قدم مبارك آن حضرت را بوسيد و گنبدى بر سر مزار فايض الانوار آن حضرت ساخت . در سنه سيصد و سى و شش امير عضد الدوله ديلمى در آنجا عمارت عالى پرداخت و حصارى بر آن كشيد و در آبادى آن كوشيد آن مقام قصبهء بزرگ گرديد ، و غازان خان در آنجا دار السياده‌اى بنا كرده باتمام رسانيد و سلطان محمد خدابنده و پسرش سلطان ابو سعيد مدارس و خوانق در آن شهر مقدس ساختند و آثار نيكو در آن مقام طرح انداختند و سلاطين صفويه عمارت متين و گنبدى عالى بنا نهادند و با قناديل طلا و فرشهاى گرانبها و ضريح دلگشا زينت دادند نادر شاه افشار گنبد و دو مناره و ايوان مرقد آن بزرگوار را مطلا نمود و بر عمارت آن حضرت بيفزود و در اين ايام يكى از ملوك هند حصار استوار بنا كرده و آصف الدوله ابن شجاع الدوله هندى به ظاهر آنجا نهرى آورده - اكنون كه سنه هزار و دويست و سى و هفت هجريست مشتملست به دو سه هزار باب خانه همگى آن دور آستانه و گنبد و صحن\r\n\r\n","description":"","footnote":"","page_name":" 783 ","page_number":885},
  {"content":"\r\n\r\nو ضريح آن حضرت در غايت تنقيح مردمش همگى شيعه اماميه « 1 » و مسكن علماء اثناعشريه همواره مجمع فضلاء و علماء بوده در زمان ما جناب سيد مهدى طباطبائى و شيخ جعفر « 2 » از آنجا ظهور نموده‌اند سيد مهدى جامع علوم عقلى و نقلى بود و بر اقران و امثال خود تفوق مىنمود و خالى از حال نيز نبود و شيخ جعفر در علم اصول و فقه اعلم علماء عراق بود .\r\n\r\nذكر سرور اولياء و سيد اوصياء على مرتضى عليه آلاف التحية و الثناء\r\nآن حضرت امام اولست از ائمه اثنى عشر سلام اللّه عليهم الى يوم المحشر پدر آن جناب ابو طالب بن عبد المطلب بن هاشم بود وى با عبد اللّه پدر حضرت رسول صلّى اللّه عليه و آله از يك مادر بودند و مادر آن سرور فاطمه بنت اسد بن هاشم بود ولادت باسعادت آن حضرت در ماه رجب بعد از سى سال از عام الفيل در ميان كعبه معظمه ظهور نمود .\r\n اسد اللّه در وجود آمد * در پس پرده هرچه بود آمد \r\nمضمون آيه كريمه  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي  « 3 » در آن وقت سن شريف حضرت رسالت مآب بيست و هشت سال بوده و اقوالى ديگر در اين باب وارد شده است اتفاق امت است كه به غير از آن حضرت در حرم كسى متولد نشده چه قبل از ظهور اسلام و چه بعد از آن و نيز متفقند بر اينكه آن حضرت صاحب ولايت\r\n\r\n\r\n","description":"","footnote":"\r\n( 1 ) - بستان : مردمش ترك و تاجيك و عرب و عموما شيعى مذهب‌اند و دشمن فرقه اخبارى و عدوى جماعت صوفيه‌اند و در فروعات بطريق اصوليه‌اند ؛ عارفى گفته كه اكثر ساكنان اماكن مشرفه اشرار و طمع‌كار و دون‌همت و بدكردارند و در خفيه از ارتكاب معاصى كبيره و صغيره باك ندارند چنان كه در اهل مكه و مدينه و عتبات عاليات و مشهد مقدس رضوى و امثالهم ديده مىشود الخ\r\n( 2 ) - بستان : و پسر او شيخ موسى راقم ايشان را ديده و بصحبت همگى رسيده\r\n( 3 ) - اين جمله در اينجا بىمناسبت مىنمايد\r\n","page_name":" 784 ","page_number":886},
  {"content":"\r\n\r\nكليه بود و بعد از جناب رسالت مآب در علم و دانش و كمال و بينش احدى با آن حضرت برابرى نمىنمود بلى اختلاف كرده‌اند و قومى بر آن رفته‌اند كه آن حضرت واجب بود نه ممكن و خالق بود نه مخلوق و آن طايفه را على اللهى گويند ذكر ايشان در تلو كردستان مذكور خواهد گشت . و نيز اتفاق دارند بر اينكه از زمرهء اولياء كسى را وجود مطلق و ايزد بر حق نگفته‌اند مگر آن حضرت را .\r\nدانائى مىگويد عجب دارم از كسى و حيرت مىآرم از اشخاصى كه مدتها عمر خود را در بت‌پرستى صرف نموده‌اند و طريق كفر و شرك پيموده‌اند آنگاه بطريقى مسلمان شده‌اند كه در آخر كار فىالجمله هركه شعور و از عالم تعصب دور بوده باشد بر وى ظاهر است كه ايشان را علم اليقين نبوده و عين اليقين حاصل ننموده چه جاى آنكه از مقام ولايت بهره‌مند و در ميدان حقيقت سربلند باشند بلكه گروه بسيار در اسلام ايشان شبهه دارند و قوم بيشمار در منقصت ايشان دليل و برهان آرند جميع پيروان رسول انام ايشان را در سهو و خطا مسلم داشته‌اند و ايشان را معصوم از خطا و زلل نپنداشته‌اند ، جمعى چنين اشخاص را كه موصوف شد مقدم دارند و معظم شمارند بر كسى كه جميع فرق اسلام متفقند بر آنكه از به دو طفوليت مسلمان بوده و خاتم الانبياء وى را تربيت فرموده و جميع امت او را ستوده و بر دانش و بينش او اذعان نموده مصدر علوم ظاهرى و باطنى شده و مظهر اخلاق الهى و اوصاف نامتناهى گشته سلونى قبل ان تفقدونى بجز او كه تواند گفت و گوهر\r\nلو كشف الغطاء ما ازددت يقينا\r\nبه غير از وى كه تواند سفت عجب‌تر آنكه جمعى را مقدم و مسلم نموده‌اند كه ايشان از جمله طلقاء و احلاف امت بوده‌اند بلكه نسبت ايشان نزد محققان معلوم نبوده دريغا كه انسان كامل در نزد جاهل گرفتار و نفس كل در نزد اراذل خوار و بىاعتبار است\r\nبيت :\r\n پرى نهفته رخ و ديو در كرشمه و ناز * بسوخت عقل ز حيرت « 1 » كه اين چه بوالعجبى است \r\n\r\n\r\n","description":"","footnote":"\r\n( 1 ) - نسخه : بسوى عقل چه حيرت كه\r\n","page_name":" 785 ","page_number":887},
  {"content":"\r\n\r\n\r\nذكر بعضى از آيات قرآنى كه در شان حضرت ولايت نشان نازل شده\r\nاگرچه سرور اولياء كلام اللّه ناطق است و حاجت استدلال بر حقيقت او نيست و از جميع جهات ذات خجسته صفاتش از نفى و اثبات مستغنى است چنان كه خود فرموده است\r\nانا كلام الله الناطق\r\nبيت :\r\n آفتاب آمد دليل آفتاب * گر دليلت بايد از وى رو متاب \r\nاما جهت تشويق طالبان و تزيين اين مجموعه آيات چند مذكور مىسازد از آن جمله آيه  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  نازل‌شده ، گروهى برآنند كه اوليالامر قرآنست و فرقه‌اى برآنند كه اوليالامر خليفه زمانست و خليفه زمان شاه‌زمان افغان و امير حيدر حاكم تورانست و قيصر روميانست در اين ايام جمعى ديگر اتفاق نموده‌اند كه دار الخلافه طهرانست\r\nدانائى مىگويد آنكه به زور بازوى او اسلام نظام گرفت و گلشن دين احمدى باهتمام او رونق پذيرفت از سه نان هفده آيه به شأنش نازل گشت و بسنان او صيت اسلام از شرق و غرب درگذشت در حالت ركوع انگشترى بسائل بخشيد و آيه  إِنَّما وَلِيُّكُمُ اللَّهُ  در شأن او نازل گرديد - آنكه مال خويش را پنهان و آشكار و ليل و نهار در رضاى پروردگار ايثار نمود و حقتعالى وى را بدين آيه كه  الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً  بستود - و آنكه جان عزيز را در راه حق سبحانه و تعالى بذل كرد و آيه  وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ  جبريل در شأن او آورد و ديگران سياهى سپاه خصم نديده انهزام مىيابند و دواسبه سوى دار الملك خويش مىشتابند ، و آنكه نفس خاتم‌الانبياءست آيهء  أَنْفُسَنا وَ أَنْفُسَكُمْ  دليل مدعا است ، آنكه ذات پاكش از هر رجس و آلايش مبراست آيهء  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  بر اين مقصد گواه است كار ديگران جمله ناپاكى است و فعلشان\r\n\r\n","description":"","footnote":"","page_name":" 786 ","page_number":888},
  {"content":"\r\n\r\nخونريزى و سفاكى - محبت او بر جن و بشر واجب دان اگر باورت نيست آيهء  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  برخوان ، خليفه يزدان او است و اولوالأمر زمان هم او است دريغا كه هر نااهلى دعوى اولوالامرى كند و هر بو جهلى كوس خلافت زند .\r\nبيت :\r\n شرح مجموعه گل مرغ سحر داند و بس * كه نه هركو ورقى خواند معانى دانست \r\nاى درويش اوليالامر آفتاب‌گردانست نه آفتابه گردان ، فاسم دوزخ و رضوانست نه قيصر روم و شاه افغان ، خليفه يزدان از دو كون آزاد است نه آنكه دل بمصر و شام داده است ، آنكه او پشت بر دشمن نكرده نه آنكه روى بر خصم نياورده آنكه گيتى را سه طلاق فرموده نه آنكه اشك يتيمان زيب خوان نموده\r\nنظم :\r\n در مصالح مدبر جانست * در ممالك دبير يزدانست\r\nتاج حكمش گذشته از پروين * تخت علمش نهاده بر در دين \r\nدر تواريخ مسطور است كه روزگار خرگوش طبيعت با شير يزدان روباه‌بازى آغاز نهاد و هر گرگ نهاد با هژبر جهان‌آفرين دست پلنگى گشاده متغلبان منبر گرفتند و در محراب رفتند دين بدنياى دنى فروختند و آتش ظلم و جور افروختند صورت‌پرستان از معنى غافل شدند و ظاهرجويان از باطن تن زدند لاجرم سرور اولياء قريب بيست و پنج سال به ضرورت خلوت گزيد و در سپهر عزلت با دل چون ماه بيارميد .\r\nبيت :\r\n چونكه زاغان خيمه در گلشن زدند * بلبلان خامش شدند و تن زدند \r\nچون ظلم ظالمان به نهايت رسيد و جور ستمگران به‌غايت انجاميد جناب ولايت جاهى بفرمان الهى در ذىحجه سنهء سى و شش بقدوم ميمنت لزوم خويش سرير خلافت را مزين ساخت و آفتاب فلك امامت بر خاك‌نشينان كوى ضلالت پرتو انداخت قريب پنج سال آن حضرت خلافت ظاهرى فرمود و دبيرش سعد همدانى « 1 » و حاجبش قنبر بود و شهادت كثير السعادة آن حضرت در ماه رمضان سنه چهل هجرى بستم عبد الرحمن بن ملجم و به معاونت وردان بن خالد و شيث و اشعث بن قيس و قطامه دختر اخضر\r\n\r\n\r\n","description":"","footnote":"\r\n( 1 ) - بستان : دبيرش سعيد بن مروان همدانى\r\n","page_name":" 787 ","page_number":889},
  {"content":"\r\n\r\nروى نمود ، عمر شريفش در آن‌وقت شصت و سه سال و بروايتى شصت و پنج سال بود .\r\nاز اسماعيل بن عبد اللّه مرويست كه او گفت چون ميان اصحاب حضرت رسالت مآب اختلاف به هم رسيد و عثمان كشته گرديد من از مردم عزلت اختيار كردم و از خوف فتنه‌ها مدتى در ساحل دريا بسر بردم و خبرى نداشتم كه مردم در چه كارند و قدم در راه طاعت كه مىگذارند شبى از خانه براى حاجتى بيرون دويدم ناگاه مردى را ديدم كه در ساحل دريا سر به سجده گذاشته با دل حزين و ناله دردناك دست برداشته مناجات مىنمايد و طريق تضرع و زارى مىپيمايد\r\nمن در كنارى ايستادم و گوش بر مناجات وى دادم پس بعد از مناجات سر از سجده برداشت و قدم بر روى آب گذاشت و روان شد من از عقب او صدا زدم كه با من سخنى بگوى خدا تو را رحمت كناد و گناهان ترا بيامرزد بجانب من ملتفت نشد و گفت هدايت‌كننده را در پس سر انداخته و خود را از خدا دور ساخته‌اى برو از او سؤال كن از امر دين و چشم را بگشاى و حق را ببين گفتم بگوى هدايت‌كننده كيست گفت او وصى محمد عربى است پس من متوجه كوفه شدم و شبى به كوفه آمده در صحراى نجف ماندم چون صبح شد داخل كوفه شدم چون پاسى از شب گذشت ديدم كه مردى بيامد و بر سر تلى ايستاد و با حقتعالى مشغول مناجات گشت و گفت خداوندا آنچه كه پيغمبر تو و برگزيدهء تو مرا امر به آن كرده بود در ميان اين امت بجاى آوردم پس بر من ستم كردند و با منافقان قتال كردم چنان كه تو مرا امر كرده بودى و به قسمى كه تو حكم فرمودى پس مرا به جهالت و سفاهت نسبت دادند و زبان طعن و تشنيع بر من گشادند من از ايشان دلتنگ شدم و ايشان از من دلتنگ شدند من دشمن ايشان گرديدم و ايشان دشمن من گرديدند و از آنچه مرا پيغمبرت خبر داده بود نمانده است مگر يك خصلت كه انتظار مىكشم كه ابن ملجم مرادى بيايد و به آن اقدام نمايد خداوندا شقاوت او را نزديك گردان و مرا سعادت شهادت برسان خداوندا وعده داده بود مرا پيغمبر تو كه هرگاه من از تو لقاى ترا سؤال كنم مرا به لقاى خود برسانى و از اين گروه مكروه برهانى خداوندا به تنگ آمده‌ام سعادت\r\n\r\n","description":"","footnote":"","page_name":" 788 ","page_number":890},
  {"content":"\r\n\r\nلقاى ترا مىخواهم چون از دعا فارغ گشت بجانب كوفه روان شد من همه جا از عقب او آمدم تا داخل خانه خود شد پرسيدم كه اين خانه كيست گفتند خانه على بن ابى طالب اندك وقتى شد اذان نماز شنيدم از خانه بيرون آمدم روان گشتم تا داخل مسجد ناگاه ديدم ابن ملجم آن حضرت را شهيد گردانيده - در اين خبر اشارتى چند است تعقل كن و درياب  طُوبى لَهُمْ وَ حُسْنُ مَآبٍ . \r\n\r\nمداين\r\nشهرى معروف و به عظمت شأن و قدمت بنيان موصوف بوده طهمورث ديوبند آنجا را بنا نموده موسوم به كروباد « 1 » ساخت و عمارات خوب و قصور مرغوب طرح انداخت ، جمشيد جم در وسعت و عظمت آن كوشيد و به طيسفون موسوم گردانيد آن شهر در اقليم سيم اتفاق افتاده و اطرافش گشاده است ، معظم‌ترين مداين سبعه بوده بمرور ازمنه رو به خرابى نموده و در كنار دجله واقع شده است جمشيد بر دجله از سنگ و آجر پلى در غايت متانت ساخت چون اسكندر رومى آنجا را مسخر نمود از غايت رشگ گفت از ملوك عجم اثر بزرگيست لهذا به خرابى آن پرداخت چون اردشير مقتدر شد نتوانست آن پل را مثل اول بنا نمايد لهذا از زنجير جسرى بر دجله مرتب گردانيد و آن را به انجام رسانيد و مداين را دار الملك ساخت و بناهاى محكم و عمارات طرح انداخت .\r\nنوشيروان عادل از گچ و آجر ايوان عالى بنا نهاد و صحن آن سراى را صد و پنجاه گز در صد و پنجاه گز ترتيب داد و در آنجا صفه بزرگ ساخت نام آن صفه طاق كسرى مشهور است عرض آن صفه چهل و دو گز و طولش هشتاد و دو گز و بلنديش شصت و پنج گز و در اطراف آن عمارات و حجرات درخور آن اتمام فرمود .\r\nگويند هيچ آفريده از آجر عمارتى كه به آن عظمت و متانت بوده باشد نساخته فقير هم در مدت سياحت خويش نديده‌ام اما عمارت سنگى بسيار ديده شده\r\nبيت :\r\n جزاء حسن عمل بين كه روزگار هنوز * خراب مىنكند بارگاه كسرى را \r\n\r\n\r\n","description":"","footnote":"\r\n( 1 ) - بستان : كردآباد\r\n","page_name":" 789 ","page_number":891},
  {"content":"\r\n\r\nدر سنه شانزده هجرى سعد بن وقاص بگفته عمر بن الخطاب بىجنگ و جدال آنجا را فتح كرد و يزدجرد بطريق فرار روى بعراق عجم آورد سعد گفت كه غنايم را جمع نمايند و بر لشگر اسلام قسمت نمايند بعد از استجماع اموال خمس آن را به مدينه فرستاد و باقى را در ميان نهاده بر شصت هزار نفر تقسيم كرد به هر يك دوازده‌هزار درم رسيد و حال آنكه بعضى اشياء را داخل قسمت نگذاشت و همچنان بدار الخلافه ارسال داشت از آن جمله قعقاع بن عمرو در فتح نهروان ديد كه جمعى از عرب شترى را احاطه كرده‌اند قعقاع با قوم خود بر آن طايفه حمله كرده ايشان را متفرق گردانيد و آن شتر را با دو صندوق كه بر او بار بود نزد سعد بن وقاص حاضر نمود چون صندوق را گشادند در او جامه‌اى يافتند كه از مرواريد غلطان بافته بودند و هر دانه مرواريدى برابر بيضه عصفورى ، و گوشوارى ديدند مرصع بجواهر ثمين و بيست انگشترى از ياقوت بود كه مقومان از قيمت آن بعجز و قصور خود معترف شدند همگى آن اشياء را به مدينه ارسال نمودند .\r\n\r\nگفتار در بيان سلطنت ملوك ساسانيان و چگونگى احوال ايشان بطريق اختصار\r\nبر خاطر مهر مآثر واليان كشور خبر و بر ضمير منير مالكان اقليم سير مخفى و مستتر نماند كه نخستين كسى از آل ساسان كه بر اورنگ سلطنت جلوس نمود اردشير بن بابكان از نژاد بهمن بن اسفنديار بود اما در چگونگى نسب و خروج و حقيقت احوال و اجداد آن شهريار عالىمقدار اختلاف بسيار است و آنچه متفق عليه اكثر ارباب اخبار است آنست كه چون بهمن زمام مهام ملك و مال بدست هماى داد پسرش ساسان از حرمان جهاندارى سر در جهان نهاد و جهان‌گردى و صحرانوردى پيشه نمود و جمعى درويشان تابع او گشته در هيچ مكان توطن نمىفرمود ازاين‌جهت گدايان سياح را ساسانى گويند و رسم قلندرى را او در ميان اهل ايران آورد و جمعى انبوه را در كشور\r\n\r\n","description":"","footnote":"","page_name":" 790 ","page_number":892},
  {"content":"\r\n\r\nايران قلندر كرد و اين ساسان را پسرى بود او نيز ساسان نام داشت بعد از فوت پدر قدم در سلك ملازمت بابك كه از قبل اردوان حاكم اصطخر بود گذاشت فرقه‌اى از مورخان ميان اين ساسان و ساسان بن بهمن شش واسطه اثبات نموده‌اند .\r\nچون بابك آثار بزرگى و علامات دولت در جبين ساسان ديد در تربيت او مساعى جميله بظهور رسانيد تا شبى در خواب ديد كه آفتاب از پيشانى ساسان طالع گرديده على الصباح او را طلبيده صورت واقعه را بيان كرد و او نيز بر زبان آورد كه در اين شبها بخواب ديدم كه نورى از پيشانى من جدا شده ميل به هوا نمود و اكثر ممالك جهان را روشن ساخت و بر عالميان پرتو انداخت بابك بعد از استماع اين حكايت از ساسان التماس نمود كه نسب خويش را بيان نمايد وى نسب خود اظهار نمود بابك معلوم فرمود كه از نسل ساسان دولتمندى ظهور خواهد كرد و ملك فريدون را به حيطهء تصرف خواهد آورد لاجرم دختر خود را به ساسان تزويج نمود بعد از زفاف ساسان بعالم آخرت رحلت فرمود .\r\nچون مدت مقرر از ايام زفاف بگذشت از دختر بابك پسرى متولد گشت بابك او را به اردشير موسوم گردانيد چون اردشير بسن رشد رسيد شمه‌اى از لطف ديدار و حسن گفتار و شجاعت و جلادت او نزد اردوان تقرير كردند و از لطافت سيرت و نظافت سريرت و سخاوت طبع و صفوت ضمير او به زبان آوردند اردوان اردشير را طلب فرمود بابك با اهل تجربه مشورت نمود گفتند صواب آنست كه او را نزد اردوان ارسال دارى و در نزد خويش نگذارى تا در حجر تربيت اردوان معرفت اندوزد و آداب خدمت ملوك بياموزد .\r\nبابك اردشير را روانه اردوى اردوان ساخت و اردوان نظر عاطفت بر اردشير انداخت نوبتى اردشير در مصاحبت اولاد اردوان به شكار رفت و اردوان جهت ملاحظهء شكار جوانان در مقابل شكارگاه جاى گرفت چون اردشير را نظر بر آن كوه افتاد گفت از اين كوه شكوهى در دل و در نظر مىآيد همانا سايه پادشاهى بر آن كوه افتاده مقارن اين حال اردوان از فراز آن كوه روى توجه به نشيب نهاده آن جوانان را طلب\r\n\r\n","description":"","footnote":"","page_name":" 791 ","page_number":893},
  {"content":"\r\n\r\nنموده همه را بنواخت و هريك را بلطف خاص مخصوص ساخت چون ديد كه اردشير در اسب تاختن و گوى انداختن بر اولاد او پيشى مىنمايد و گوى مسابقت از پسران او مىربايد اردوان از روى حسد با اردشير گفت پدرت عاملى بيش نيست اين‌همه مهارت در امر مبارزت به كار نيايد منصب آخورسالارى بر تو ارزانى داشتم و امور اسب و طويله خاصه را به تو واگذاشتم همت اردشير « 1 » با فلك اثير برابرى مىكرد چگونه سر بدان شغل خسيس فرومىآورد اما چون ضرورت بود روا باشد حكماء براى مصلحت سياهى را سفيد و عود را بيد نام نهاده‌اند و علافى را ميكائيل و سرنائى را اسرافيل لقب داده‌اند لهذا اردشير ناچار رخت به طويله كشيد روزى در آن موضع نشسته بود كه از گوشهء قصر اردوان سنگى رسيد اردشير سر بالا كرد كنيزكى ديد در غايت حسن و جمال و در نهايت غنج و دلال\r\nبيت :\r\n شكر گفتار و شيرين كار و شهرآشوب * كمان ابرو و مشگين موى و گل‌رخسار \r\nاردشير را نظر بر آن كنيزك افتاد به جهت وقوف بر اسرار اردوان حسن دعوت او را بلطف اجابت مقابله داد هرگاه آن كنيزك را با اردشير خلوتى روى نمودى زبان بر اسرار و اطوار اردوان گشودى چون خبر مرگ بابك رسيد اردشير غمناك گرديد و از اردوان منصب جد خويش را التماس نمود و اردوان ملتمس او را قبول نفرمود و پسر بزرگتر خود را به حكومت فارس تعيين كرد .\r\nشبى كنيزك نزد اردشير آمده بر زبان آورد كه ديشب پادشاه خوابى ديده و معبران را حاضر گردانيده تعبير خواب را پرسيد گفتند كه نوبت انتقال دولت تو نزديك گرديده و ملك تو بشخصى انتقال نمايد كه فردا طريق فرار پيمايد اردشير ارادهء فرار كرده با كنيزك گفت كه من خواهم رفت اگر همراه بيائى تو را ضايع نگذارم كنيزك گفت كه تا جان دارم دست از تو برندارم و چون سايه از دنباله تو جدا نشوم اما مرا مهلت ده تا به خانه روم و از نقود و جواهر چيزى بردارم آنگاه مراسم طاعت بجاى آرم اردشير سر قبول بجنبانيد كنيزك بقصر رفته همان لحظه بازگرديد اردشير زين بر دوش خنگ بادپيماى تازىنژاد نهاد و با كنيزك سوار شده عنان يكران بصوب\r\n\r\n\r\n","description":"","footnote":"\r\n( 1 ) - نسخه : اگرچه اردشير\r\n","page_name":" 792 ","page_number":894},
  {"content":"\r\n\r\nفارس گردانيد روز ديگر اردوان از اين قصه مخبر گرديده جماعتى در عقب اردشير روا نساخت ايشان مسافتى طى كرده بىنيل مقصود بازگشتند .\r\n\r\nپادشاهى اردشير بن بابك\r\nچون اردشير باصطخر رسيد جمعى از خواص بابك با وى يار گرديده گروه انبوه به اردشير بيعت كردند و جمعى كثير روى به اطاعت وى آوردند آنگاه پسر اردوان را بقتل آورده و تاج شاهى بر فرق نهاده ملك فارس را مسخر گردانيد ملوك طوايف به او امداد دادند و لشكر از اطراف روى به معاونت وى آوردند چون اردوان اين خبر شنيد بدفع او لشكر كشيد و در اثناى حرب گرفتار شده بقتل رسيد در آن روز اردشير ملقب به شاهنشاه گشت وصيت جهانگيرى وى از ايوان كيوان درگذشت آنگاه لشكر بهمدان كشيد و مملكت نهاوند و دينور و كردستان را مسخر گردانيد و از آنجا بآذربايجان و اران توجه نمود ولايت ارمنيه و عراق عرب و ديار بكر بگشود تمامى ملوك طوايف كشور ايران را مستاصل كرد و مملكت ايشان را به حوزه تصرف درآورد مدت چهارده سال در كمال استقلال عمر گذرانيد آخرالامر با هزاران حسرت باقليم فنا خراميد\r\nاز آثار اردشير كريوهء فارس و شهر گواشير است كه مشهور بكرمان است و زنده رود اصفهان را ميان رعايا قسمت نمود و نصيب ولايت مقرر فرمود « 1 » .\r\n\r\nشاپور بن اردشير\r\nدر تواريخ مذكور است كه چون اردشير استيلا يافت جمعى از پيران به خدمتش شتافته عرض نمودند كه جد تو ساسان سوگند خورده بود كه اگر مملكت به او برسد و در ايران پادشاه گردد نسل اشكانيان را منقطع سازد و اولاد و احفاد ايشان را براندازد چون اين سعادت او را مساعد نگشت و از اين جهان فانى درگذشت وصيت كرد هركه از فرزندان مرا يزدان به دولت رساند بايد كه سوگند مرا راست گرداند بنابراين اردشير تيغ كين در ذريت ملوك طوايف نهاد و گروه انبوه را از اناث و ذكور بديار عدم فرستاد نوبتى بقصر خود درآمده دخترى ديد كه ماه جمالش بر آفتاب مىخندد\r\n\r\n\r\n","description":"","footnote":"\r\n( 1 ) - نسخه : و نصب ولايت مقرر فرمود\r\n","page_name":" 793 ","page_number":895},
  {"content":"\r\n\r\nو سرو چمن از رشگ قدش بر خويش مىپيچد اردشير از وى پرسيد چه كسى جواب داد كه از پرستاران حرم شهريارم و از خدمتكاران بانوان پادشاه روزگار اردشير مايل ديدار شده با وى خلوت گزيد چون در ميان ايشان رشته صحبت محكم گرديد روزى دختر با اردشير گفت من نه از جمله كنيزانم بلكه از نسل اشك بن اشكانم اردشير غمناك شده وزير خود را احضار نمود با وزير فرمود كه اين جاريه را در شكم زمين مدفون ساز و خاطر مرا از اندوه بپرداز وزير او را به خانه برده خواست بفرموده او اقدام نمايد و عقدهء اندوه پادشاه را بگشايد دختر گفت كه يزدان را شاهد مىگيرم كه من از اردشير حملى دارم وزير بعد از شنيدن اين سخن در زير زمين خانه دختر را جاى داد و آلت تناسل خود را بريده در حقه‌ئى « 1 » نهاد نزد اردشير فرستاد و عرض كرد اين امانتى است كه بايد پادشاه بخاتم مهر كرده به خزانه‌دار سپارد و هروقت بر او احتياج افتد نزد شهريار بيارد اردشير ملتمس وزير را قبول فرمود بعد از اندك مدتى پسرى از آن دختر تولد نمود چون اردشير از اين خبر نداشت وزير آن پسر را شاپور نام گذاشت چون مدتى از اين مقدمه بگذشت روزى اردشير غمناك گشت وزير از اردشير سبب آن پرسيد جواب داد كه اكثر ربع مسكون را در تحت تصرف آوردم و تمام خصمان جهان را نابود و ناچيز كردم اكنون فرزندى كه وارث مملكت باشد ندارم و با هزار دريغ و حسرت تاج و تخت را مىگذارم وزير گفت پادشاه را از اين جهت غمگين نبايد بود و در اندوه به چهرهء خود نشايد گشود كه فرزندى رشيد در حجر تربيت من رسيده اردشير از حقيقت آن سخن پرسيد وزير گفت آن حقه را كه به مهر شهريار رسانيده‌ام تا خزانه‌دار نياورد به افشاى اين راز نپردازم و اين مخفى را آشكار نسازم خزانه‌دار حقه را حاضر ساخت اردشير نظر بحقه انداخت آلتى در آن حقه ديده متعجب گرديد وزير صورت حال را من اوله الى آخره تقرير نمود اردشير فرحناك شده فرمود كه شاپور را با چند پسر ديگر كه با وى مشابهتى دارند در مجلس بياورند تا به بينم كه مهر ابوت مرا چگونه به او مىرساند و محبت فرزندى او را بسوى من چه قسم مىكشاند وزير بموجب فرمان كودكان را نزد اردشير روان ساخت و شهريار\r\n\r\n\r\n","description":"","footnote":"\r\n( 1 ) - حقه : ظرف كوچك سربسته\r\n","page_name":" 794 ","page_number":896},
  {"content":"\r\n\r\nبرهمنونى محبت جبلى شناخته و در تربيت شاپور كوشيد و او را بر تخت وليعهدى نشانيد چون اردشير از اين جهان درگذشت شاپور بر ملك موروثى متمكن گشت عمال پدرش را معزول نساخت و همه را بعواطف خسروانه بنواخت لاجرم خلايق محبت او را در دل گرفتند و حكمش را از دل و جان پذيرفتند چون قيصر بعد از سلطنت شاپور در نصبين كه سرحد شام است ساكن شده بود شاپور بدانجا شتافته بعد از محاصره فتح نمود و خزاين و دفاين قيصر را تصرف كرده بر لشگر قسمت فرمود قيصر نيز باج‌گزار شاپور گشت چون از سلطنت شاپور دوازده سال درگذشت بسراى جاودانى انتقال نمود .\r\n\r\nهرمز بن شاپور بن اردشير\r\nچون بر مسند پادشاهى نشست دروب جور و اعتساف بربست و ابواب عدل و انصاف بگشود و جمهور خلايق در ظل معدلتش برآسودند - آورده‌اند كه شاپور در زمان اردشير به شكار رفته بود در اثناى صيد تشنگى بر وى غلبه نمود مقارن حال به خيمه شبانى رسيد و از اهل خيمه آبى طلبيد اتفاقا دختر مهرك كه يكى از ملوك طوايف بود و از بيم شمشير اردشير پناه به آن شبان آورده بود قدحى آب بيرون آورد به شاپور داد چون نظر شاپور بر شكل و شمايل و لطف و جمال آن جميله افتاد دل بر سر آن دلبر نهاد و او را از شبان خواسته به خانه آورد و آن دلبر ماه پيكر مدتى او را از پيش خود دور مىكرد روزى شاپور از سبب امتناع سؤال نمود دخترك گفت من از نسل ملوك طوايفم و از اردشير بدين جهت خايفم شاپور عهد بست كه صورت عقد او را بر مرآت ضمير اردشير روشن نگرداند و به گوش هوش دور و نزديك نرساند بعد از آن ميان ايشان اجتماع به هم رسيد و از آن دختر پسرى متولد شده موسوم بهرمز گرديد و آن راز مدتى از اردشير مخفى بود تا روزى اردشير به خانه پسر درآمده هرمز را مشاهده نمود و دلش بسوى او كشيد از وى پرسيد كه پسر كيستى هرمز گفت پسر فرزند تو ، اردشير او را در كنار گرفته شاپور را طلبيد و از حقيقت حال پرسيد شاپور قصهء تزويج دختر مهرك را تقرير كرد اردشير حمد الهى را بجاى آورد و گفت كه خاطر من از دغدغه\r\n\r\n","description":"","footnote":"","page_name":" 795 ","page_number":897},
  {"content":"\r\n\r\nسخن منجمان فارغ گرديد زيرا كه منجمان مىگفتند كه ايران به يكى از فرزندان مهرك خواهد رسيد - شاپور در ايام سلطنت خود هرمز را حاكم سيستان و خراسان گردانيد بعضى از غمازان بعرض شاپور رسانيدند كه وى هواى مخالفت نموده و در وادى عصيان قدم مىگذارد چون هرمز بر اين قضيه مطلع گرديد دست خويش بريده نزد پدر ارسال داشت چه كه در آن زمان معيوبان را به سلطنت موسوم نمىساختند چون آن تحفه به شاپور رسيد تأسف بسيار خورد و بهرمز پيغام داد كه اگر فىالمثل اعضاى خود را ريزريز نمائى جز تو كسى را وليعهد نخواهم كرد هرمز بعد از پدر امر سلطنت را به حيطهء ضبط درآورد و رسوم عدل و داد نهاد و شيوهء جور و ظلم برانداخت اما مدت پادشاهى او زياده بر يك سال نبود كه بعالم آخرت توجه نمود .\r\n\r\nبهرام بن هرمز بن شاپور بن اردشير\r\nدر كتب مورخان مسطور است كه بهرام شهريار باوقار و پادشاه گردون اقتدار بود و مانى نقاش در روزگار او ظهور نمود و دين الحاد را وى اختراع كرد و نقش بديع در جهان آورد راقم ذكر احوال او را عن‌قريب مذكور خواهد نمود مدت سلطنت بهرام سه سال و سه ماه بود\r\n\r\nبهرام بن بهرام بن هرمز\r\nدر به دو حال به شكار ميل داشت آخرالامر بسعى مؤبدان قدم در مسند عدل و انصاف گذاشت چون پدرش را بوى محبتى تمام بود لاجرم باسم خود موسوم نمود - مانى نقاش كه در زمان بهرام اول بود و از ترس و هراس او در بلاد چين و ماچين سفر مىنمود در روزگار بهرام ثانى روى به ايران آورد و خلق را دعوت كرد - بعضى از كلمات او اينست كه روح در بدن مانند مرغ در قفس محبوس است چنانچه مرغ در قفس هميشه مترصد خلاص است روح نيز پيوسته منتظر آنست كه قفس تن را بگشايد تا به مقصد خود رود اكنون سعى بايد نمود كه نور صافى از كدورت جسم رهائى يابد و باصل خويش شتابد بدين‌گونه سخنان خلق را دعوت كرد و جمع كثير در حيطهء ارادت آورد چون كلمات مانى ببهرام رسيد وى را طلبيده پرسيد كه آنچه از تو نقل مىنمايند مطابق واقعست ؟ جواب داد بلى بهرام گفت پس مرگ نزد تو بهتر از حيات باشد گفت اين‌چنين است بهرام گفت بگو تا موافق\r\n\r\n","description":"","footnote":"","page_name":" 796 ","page_number":898},
  {"content":"\r\n\r\nرضاى تو به عمل آوريم آنگاه حكم كرد تا او را بدار كشيدند و خلق از خيال او آرميدند مدت سلطنت بهرام ثانى هفده سال بود .\r\n\r\nبهرام بن بهرام بن بهرام بن هرمز\r\nبه جهت تكلف او در ملبوسات و غيرها اعراب او را صلف مىگفتند و او به گناه اندك عقوبت بسيار كردى و تأديب بجز تحريك شمشير روى ننمودى خلايق درمانده شده نزد مؤبدان رفته صورت حال را باز نمودند ايشان جواب دادند كه ما از شما درمانده‌تريم و بصلاح همديگر بلكه او را باصلاح آوريم آنگاه مؤبد مؤبدان گفت كه اگر جميع امراء و اركان دولت و اهل خدمت متفق شوند من مهم او را باصلاح آورم و شما را در ورطهء هلاك نگذارم بزرگان عجم باتفاق قبول نمودند و چشم و گوش بفرمان مؤبد مؤبدان گشودند مؤبد گفت فردا بايد كه هيچيك از اهل خدمت و غير هم بدر خانه پادشاه نروند و بدرگاه شاهى نگروند آن جماعت به‌يك‌بار از خدمت پادشاه تخلف نمودند بهرام حيران مانده تا چاشت مصابرت نمود چون گرسنه شد بىطاقت گشت مؤبد نزد او رفته گفت اى شهريار هرگاه اين طايفه ترا مطاوعت ننمايند امر و نهى تو بر كه نافذ گردد و حكم تو بر كه جارى شود بهرام از اين سخن متنبه شده شرط كرد كه من بعد طريقه خوشخوئى و شفقت پيش گيرد و بدين تدبير مزاج زندگانى بهرام مبدل گرديد - در مدت سلطنت او اختلاف كرده‌اند بقولى چهارده سال و بقولى چهارده ماه بود\r\nمصرع :\r\n ببين تفاوت ره از كجاست تا به كجا . \r\n\r\nنرسى ابن بهرام بن بهرام بن هرمز\r\nوى برادر بهرام ثالث و پسر بهرام ثانى است شهريار كريم طبع و خوش‌خلق بود و با جمهور رعايا و برايا بطريق پسنديده زندگانى مىنمود در زمان او خلايق مرفه و آسوده بودند مدت دولتش بقولى نه سال بود .\r\n\r\nهرمز بن نرسى بن بهرام\r\nدر به دو حال شهريار بدخوى و ترش‌روى بود و با كافه ناس سوء معامله مىنمود چون بر سرير سلطنت جلوس كرد كافه خلايق را جمع آورد و با ايشان گفت مال ديوانى را كما ينبغى به عمالان برسانيد و\r\n\r\n","description":"","footnote":"","page_name":" 797 ","page_number":899},
  {"content":"\r\n\r\nگوش بفرمان داده خيال مخالفت به خود راه مدهيد تا از سطوت من در امان باشيد مردم بتوهم تمام گفتند خدا ترا نيكى دهاد و رعيت را فرمان‌بردار تو گرداند كه پادشاهى تو را اين دو چيز لازم است هرمز دانست كه مراد خلايق از اين دعا چيست لاجرم گفت پيش از آنكه ضبط امور مملكت حواله به ديگرى بود از سوء اخلاق من هرگز ضررى به كسى نرسيد اكنون كه سرانجام مهام جمهور منوط برأى من شد عادت بد را باخلاق خوب مبدل ساختم و رسوم ظلم و جور را برانداختم رعايا زبان به دعاى او گشوده شاكر و خوشنود بازگشتند ، اول پادشاهى و از اكاسره كه خود بديوان مظالم نشست او بود و بقولى مدت هفت سال سلطنت نمود .\r\n\r\nشاپور ذو الاكتاف بن هرمز بن نرسى\r\nدر كتب علماء اخبار مسطور است كه هرمز هنگام رفتن فرزندى نداشت كه قابل پادشاهى باشد لاجرم اعيان دولت و اركان مملكت را طلبيده گفت فلان زن حامله است اگر پسرى از وى متولد شود وليعهد من او خواهد بود اين بگفت و روى به آخرت نمود بعد از چندى از آن عورت فرزندى ظهور نمود در جمال و كمال و صورت و سيرت يگانه زمان بود خلايق به ولادت او شادى كردند و مراسم مسرت و بهجت بجا آوردند تاج شاهى را بر سر گهوارهء او آويختند و در و جواهر بر آن گهواره ريختند و در تربيت او مساعى جميله بظهور رسانيدند .\r\nچون آن طفل بسن هفت سالگى رسيد روزى بر بالاى بام ايستاده آواز شورشى شنيد از حاضران پرسيد كه اين چه غوغاست عرض كردند به جهت عبور آينده و رونده از دجله اين شور بر سر جسر بوقوع انجامد شاپور گفت جسرى ديگر ببندند تا هريك از آينده و رونده را جسرى علىحده باشد و اين شورش بر طرف گردد اهل جهان و اعيان ايران اين سخن شنيده اميدوار شدند .\r\nچون شاپور بسن پانزده سالگى رسيد بانتقام قومى از اعراب كه در زمان طفوليت او به خرابى سرحد ايران اقدام نموده بودند لشكر كشيده و در استيصال آن طايفه به‌غايت كوشيد چون از قتل ايشان بستوه آمد شانه‌هاى ايشان را سوراخ كرده ريسمان\r\n\r\n","description":"","footnote":"","page_name":" 798 ","page_number":900},
  {"content":"\r\n\r\nدر آن مىكشيد از آن سبب بذو الاكتاف ملقب گرديد يكى از اجداد خاتم الانبياء كه مالك بن نضر نام داشت پيش او رفته از سبب آزار اعراب پرسيد شاپور گفت از منجمان شنيده‌ام كه از عرب شخصى پيدا شود كه ملوك عجم را براندازد و عزيزان ايران را خوار و بىاعتبار سازد بدين سبب تيغ كين بر سر ايشان مىكشم و هر قدر توانم از ايشان مىكشم مالك گفت شايد قول منجمان دروغ باشد و اگر راست باشد اولى آنست كه اين قتل موقوف باشد شاپور سخن مالك را فهميده دست از قتل و آزار عرب كشيد .\r\nگويند شاپور بعد از آنكه ملك عرب بگرفت تنها و جريده « 1 » بملك روم رفت و بمجلس قيصر رفته يكى وى را شناخت بقيصر رسانيد قيصر او را گرفته در خام گاو پيچيده محبوس گردانيد آنگاه بولايت ايران عزيمت و حركت كرد و دست بقتل و غارت آن مملكت برآورد در وقتىكه به محاصره جندىشاپور كه از ولايت خوزستان است مشغول بود شاپور بامداد كنيزك ايرانى از حبس نجات يافت و گروه انبوه به خدمت شاپور شتافته و شاپور با قيصر محاربه كرد و قيصر و جمعى ديگر را بدست آورده و تكليف نمود كه مصالح عمارت از روم آورده خرابى كه از روميان صادر شده بود باصلاح آورد آنگاه مالى خطير از وى گرفته او را اطلاق كرد بقولى هر دو پاشنه قيصر را سوراخ نموده مهارى در بينى او كرده آنگاه بر خر نشانده بروم فرستاد مدت سلطنت شاپور و زمان عمرش هفتاد سال بود « 2 » .\r\n\r\nاردشير بن بهرام بن هرمز\r\nچون شاپور عالم فانى را وداع نمود از او دو پسر صغير يكى موسوم ببهرام و ديگرى مسمى به شاپور بود اردشير بطريق نيابت بر سرير سلطنت جلوس نمود چون استقلال يافت دست بر قتل خواص شاپور گشود و در انعدام وجود اولاد او كوشيد و چند نفر از ايشان را بقتل رسانيد ديگران ترسيده هجوم كردند و وى را گرفته عزل نمودند .\r\n\r\n\r\n","description":"","footnote":"\r\n( 1 ) - جريده مجرد و تنها\r\n( 2 ) - از به دو تولد شاه بوده\r\n","page_name":" 799 ","page_number":901},
  {"content":"\r\n\r\n\r\nشاپور بن شاپور ذو الاكتاف\r\nچون بر اورنگ پادشاهى جلوس كرد ربقه سركشان ملك را در چنبر اطاعت خود آورد چون پنج سال و كسرى از سلطنت او بگذشت روزى در شكارگاه در خيمه نشسته بود ناگاه باد تندى آمده اوتاد خيمه را كنده چوب خيمه بر سرش آمده ناچيز گشت .\r\n\r\nبهرام بن شاپور ذو الاكتاف\r\nچون در زمان عم و برادر حاكم كرمان بود و مدتها در آن ولايت بعدل و داد اشتغال داشت لهذا بكرمان شاه ملقب گرديد چون بسرير پادشاهى رسيد مدت يازده سال سلطنت كرد آخرالامر سپاه بر وى هجوم آورده در غوغا تيرى بوى رسيده درگذشت .\r\n\r\nيزدجرد بن بهرام بن شاپور ذو الاكتاف\r\nدر تواريخ مسطور است كه اهل عجم او را از بهر آن يزدجرد گفته‌اند كه اندوزنده گناه بود بعضى او را برادر بهرام گفته‌اند قبل از پادشاهى به دانش و تميز و محاسن افعال اشتهار داشت چون قدم بمسند پادشاهى گذاشت جمع كثيرى بقتل آورده و گروه علماء را استخفاف كرد و با سپاه و رعيت طريق اهانت پيشنهاد ساخت و متاع جور و ظلم را بر طاق بلند نهاد روزى در قصر او اسبى سرش پيدا شد يزدجرد گفت آن اسب را زين كرده حاضر سازيد آخور سالار متوجه اسب شده فرس نوبتى چموشى آغاز كرد يزدجرد بنفس خود متوجه اسب شد اسب تن در داده و يزدجرد زين بر پشت او نهاد خواست زين را به پاردم بر پشت فرس محكم سازد اسب لگدى بر سينه يزدجرد نواخت و كار او را به همين لگد تمام ساخت\r\n\r\nبهرام بن يزدجرد بن بهرام بن شاپور ذو الاكتاف\r\nعلماء اخبار در كتب خود آورده‌اند كه هر فرزندى از يزدجرد تولد نمودى مانند گل عمرش كم‌بقا بودى چون بهرام متولد گشت و چندگاه بر او بگذشت يزدجرد بوجود او شادمان شده از موضعى كه به عذوبت ماء و لطافت هوا موصوف باشد استفسار نمود تا فرزند را آنجا فرستد جمعى بلاد حيره كه در سواد عراق عربست و\r\n\r\n","description":"","footnote":"","page_name":" 800 ","page_number":902},
  {"content":"\r\n\r\nبه اقطاع نعمان بن منذر مقرر بود اختيار كردند يزدجرد نعمان را طلبيد و بهرام را به كف تربيت او گذاشت نعمان بهرام را بولايت خود برد و به دايه عاقله جميله سپرد و معمارى از روم طلبيده دو قصر عالى مقابل هم باتمام رسانيد يكى را « خورد نگاه » و ديگرى را « سه دير » چه كه مشتمل بر سه گنبد بود موسوم گردانيد عرب آن را معرب ساخته خورنق و سدير گفتند چون در آن ايام نعمان بت‌پرست بود بارشاد وزير خود كيش نصارى اختيار نموده سر در جهان نهاد و ديگر كسى از او نشان نداد لاجرم پسرش منذر به تربيت بهرام شتافت و بهرام در اندك زمانى در دانش و آداب درجه كمال يافت در آن اثنا خبر فوت پدرش رسيد چون بزرگان ايران از ظلم يزدجرد بستوه آمده بودند گفتند اگر پسر يزدجرد را كه ميان عرب پرورش يافته بياوريم و مملكت را به دو سپاريم با ما همان طريق معاش كند كه پدرش مىكرد بنابراين خسرو نامى را از اولاد اردشير بابكان به مداين آورده بر تخت نشانيدند و طبق زر و سيم به مباركبادى افشاندند عرب خسرو را كسرى خوانند .\r\nچون خبر سلطنت كسرى بسمع بهرام رسيد خون غيرت در رگ مردى وى بجوشيد و صورت حادثه را با منذر در ميان نهاد منذر قبايل عرب را جمع نموده من جمله دوازده‌هزار سوار برسم مقدمه به مداين فرستاد و با پسرش نعمان كه سالار آن سپاه بود سفارش نمود كه هرگاه كسى در مقام محاربهء تو آيد با وى مقاتله نماى چون نعمان قريب به مداين رسيد شورشى از توجه عرب در خاطر عجم افتاد آنگاه منذر با سىهزار سوار در ركاب بهرام روان گشت و اكابر عجم باستقبال شتافتند بعد از قيل و قال بهرام را شهريار با عدل و داد يافتند و بر آن مقرر شد كه تاج شاهى را در ميان دو شير گرسنه گذارند هريك از بهرام و كسرى كه آن تاج را بردارند پادشاهى آن‌كس را باشد بسطام كه در سلك سرهنگان ايران بود دو شير شرزه حاضر نمود و تاج شاهى را ما بين آن دو شير نهاد بهرام با كسرى گفت قدم پيش گذار و تاج را بردار كسرى گفت كه طالب ملك شمائى و صاحب تاج ما بايد كه تو اين جرأت نمائى بهرام بر پشت يكى از آن دو شير برجست و شير ديگر حمله آورد\r\n\r\n","description":"","footnote":"","page_name":" 801 ","page_number":903},
  {"content":"\r\n\r\nبهرام گرز گران بر سر شير اشارت كرده هر دو را هلاك گردانيد و خود را بتاج رسانيده برداشت و بر فرق گذاشت\r\nاول كسى كه با او بيعت نمود كسرى بود چون بهرام بر سرير ملك استقرار يافت بر انتظام امور رعيت شتافت نعمان بن منذر را از خواص خويش اختصاص داد و پدرش را انعام و اكرام نموده به وطن خود فرستاد آنگاه روى بعيش و نشاط و شكار آورده و همواره بشرب مدام و مصاحبت دلبران گل‌اندام سير مىكرد ، بمدلول\r\nالناس على دين ملوكهم\r\nرعايا نيز بعيش و عشرت مايل شدند از صباح تا چاشت بكسب مشغول شده بقيه روز را به خوشگذرانى اشتغال مىنمودند .\r\nبهرام با وجود اشتغال بعيش و عشرت از ملك‌دارى غفلت نورزيدى و در شجاعت رستم زال بگرد او نرسيدى در روزگار او خاقان با سيصدهزار لشگر قصد ايران كرد و بهرام با هزار سوار « 1 » در مرو بوى شبيخون آورد و خاقان را گرفته با پسرانش بقتل رسانيد بهرام بعد از آن برادر خود نرسى را نايب كرده بطريق تبديل به كشور هند خراميد در آن زمين امور غريبه مانند كشتن فيل و كرگدن و اژدها از وى بظهور رسيد بعد از مدتى دختر ملك هند را در حباله نكاح آورده به ايران آمد و از قيصر روم و شام نيز باج گرفت بهرام را به شكار بسيار شعف بودى و اكثر اوقات عمر خويش را به شكار صرف نمودى بهرام گور به جهت آن گويند كه نوبتى با منذر بن نعمان به شكار رفته بود در آن اثناء گورى مشاهده نمود كه شيرى بر پشت او جسته بود بهرام چنان تيرى بر سرين شير زد كه از سينه شير گذشته بر زمين نشست و شير و گور هر دو افتادند و منذر آن زخم ديده بر آن ساعد آفرين كرد و بر زبان آورد كه اگر نه آنست كه اين معنى را برأى العين ديدم اگر از ديگرى مىشنيدم باور نمىكردم - چون مدت چهل سال بقولى شصت و سه سال از دولت بهرام بگذشت روزگار داد خود خواسته روزى به شكار رفته گورى از پيش او گريزان گشت بهرام اسب از عقب آن صيد تاخته اسب وى را در چاهى عميق انداخت چون خبر به لشكرگاه رسيد لشگريان آمده اسب را بيرون كشيدند اما بهرام را هرچه در وادى سعى شتافتند از مرده و زنده‌اش اثرى\r\n\r\n\r\n","description":"","footnote":"\r\n( 1 ) - كذا « هزار سوار »\r\n","page_name":" 802 ","page_number":904},
  {"content":"\r\n\r\nنيافتند مادر بهرام مدتى بر سر آن چاه بنشست و فرمود چندان گل از آن چاه برآوردند كه اگر كلوخى بر آن افتادى بر پشت گاو و ماهى رسيدى از بهرام اثرى نيافته نوميد بازگشت و با درد و الم دمساز\r\nرباعى :\r\n آن قصر كه بهرام در او جام گرفت * آهو بچه كرد و روبه آرام گرفت\r\nتا جاى گرفته است بهرام به گور * ديريست كه گور جام بهرام گرفت \r\n\r\nيزدجرد بن بهرام گور بن يزدجرد بن بهرام بن شاپور ذو الاكتاف\r\nچون بهرام « 1 » از جهان فانى درگذشت يزدجرد كه خلف الصدق او بود قائم مقام پدر گشت بيمن كردگار و لطف پروردگار در خوبى صورت و نيكى سيرت يگانه بود و در عدل و داد و صلح و سداد گوى تفوق از سلاطين ايام مىربود مدت هيجده سال در كمال استقلال پادشاهى نمود آنگاه بسراى جاودانى رحلت فرمود او را دو پسر بود يكى موسوم بهرمز و ديگرى كه مهتر بود فيروز نام داشت يزدجرد در مرض موت خود زمام اختيار ملك را به كف كفايت هرمز گذاشت اگرچه هرمز پسر كهتر بود اما باعيان ايران گفت\r\nنظم :\r\n اگر چند فيروز نيكوخصال * ز هرمز فزونست چندى به سال\r\nز هرمز همىبينم آهستگى * خردمندى و شرم و بايستگى \r\nچون هرمز بر تخت سلطنت نشست\r\nبيت :\r\n تو فيروز را شير گفتى ز خشم * فروريخت از شرم آبش ز چشم \r\nيزدجرد فيروز را به حكومت ايران « 2 » نامزد كرده بود وى از شاه ماوراءالنّهر و بدخشان استمداد نمود و با هرمز محاربات كرد و آخرالامر فيروز غالب آمده هرمز را گرفته محبوس گردانيد و خود بر سرير سلطنت متمكن گرديد .\r\n\r\nفيروز بن يزدجرد بن بهرام گور\r\nچون بر سرير پادشاهى متمكن گرديد هفت سال متعاقب باران از آسمان نباريد آب دجله و فرات خشك گرديد عيون و قنوات از خشكى انهدام يافت فيروز حكم كرد كه در آن مدت\r\n\r\n\r\n","description":"","footnote":"\r\n( 1 ) - نسخه : بهرام گلندام\r\n( 2 ) - كذا - محتمل حكومت خراسان\r\n","page_name":" 803 ","page_number":905},
  {"content":"\r\n\r\nمال از رعايا نگيرند بلكه حاصل خزانه را صرف فقراء نمايند و نيز فرمود كه هر درويشى كه در شهر يا قريه از گرسنگى بميرد توانگرى را بقصاص او بدار كشند لاجرم در آن مدت يك نفر در فساى فارس از گرسنگى بمرد و ديگر هيچ‌كس از رهگذر تنگى معاش جان نسپرد و بعد از آن ابواب رحمت الهى باز شده بارانهاى پيوسته آمده باغات خضرت گرفت و بساتين نضارت پذيرفت عدل پادشاه را چندان اثر است « 1 » كه خرابيها را آباد سازد و تنگى و گرسنگى را از گيتى براندازد السلطان العادل خير من مطر الوابل « 2 »\r\nبيت\r\n همين نه جانور از دين و داد تاجوران * با من و عيش گرايد بزيب و فر گردد\r\nبه نوبهار عدالت دمد ز سنگ گياه * گياه نخل شود نخل بارور گردد\r\nفروغ عدل دهد آن اثر به روى زمين * كه خاك سنگ شود سنگ سيم و زر گردد \r\nفيروز بعد از آنكه بيست و شش سال پادشاهى كرد به جنگ پادشاه هياطله رفته در اثناى محاربه رقم فنا بر جريدهء عمرش كشيده آمد تفصيل آن در كتب تواريخ مسطور است .\r\n\r\nبلاش بن فيروز بن يزدجرد بن بهرام گور\r\nعلماء اخبار آورده‌اند كه فيروز در زمان توجه خويش به جنگ خوش‌نواز مملكت را به سوخرا نامى كه در بعضى كتب از آن به سوقرا تعبير كرده‌اند سپرده بود چون خبر هلاك فيروز بسمع سوخرا رسيد عرق حميتش جنبيده بولايت خوش‌نواز لشگر كشيد خوش‌نواز رسولى نزد سوخرا فرستاد و عذرهاى دلپذير پيغام داد و طالب صلح گشته او را بمال وافر خوشنود ساخت سوخرا ، لواى مراجعت بصوب دار الملك برافراخت اعيان مملكت خواستند كه وى را به سلطنت بردارند و اولاد فيروز را فروگذارند سوخرا قبول ننموده بلاش را به سلطنت برداشت و جانب قباد بن فيروز را فروگذاشت قباد بخاقان پناه برده و بلاش مملكت را به سوخرا سپرد قباد در اثناى راه به نشابور رسيد و در خانه دهقانى منزل گزيد دهقان اگرچه قباد را نمىشناخت اما او را در مهمان‌دارى نيكو بنواخت قباد در منزل دهقان دخترى ديده بر وى عاشق گرديد و دختر را از دهقان بزنى\r\n\r\n\r\n","description":"","footnote":"\r\n( 1 ) - نسخه : چندان افراشت .\r\n( 2 ) - يعنى پادشاه دادگر بهتر و پرسودتر از باران پرآب باشد\r\n","page_name":" 804 ","page_number":906},
  {"content":"\r\n\r\nدرخواست كرد و دختر در غيبت قباد پسرى آورد او را به جهت تناسب پيكر و صباحت‌منظر نوشيروان نام نهادند قباد مدت چهار سال در تركستان توقف كرد آنگاه خاقان سپاه فراوان به او داده به ايران فرستاد قباد چون به نشابور رسيد و پسر خود نوشيروان را بديد خرم و خرسند گشت و از اين‌طرف برادرش بلاش نيز از جهان درگذشت قباد بىزحمت جنگ و جدال صاحب ملك و مال گرديد و بتخت و تاج موروثى بىتردد لشگر كشيد . « 1 »\r\n\r\nقباد بن فيروز\r\nچون بر اورنگ سلطنت نشست ابواب جور و اعتساف بربست اما سوخرا همچنان زمام مملكت داشت و بىمشورت قباد مهمات را به انجام مىرسانيد و خلق را از پيش و پس از درگاه قباد دور مىگردانيد قباد از اين معنى دلتنگ شده با يكى از سپهسالاران كه او را شاپور مىگفتند از سوخرا شكايت نمود شاپور متعهد دفع او شده روز ديگر در مجلس قباد به سوخرا گفت ترا چه ياراى آنكه بر مهمى اقدام نمائى كه باعث آزار خاطر پادشاه گردد آنگاه كمر از ميان گشوده در گردن سوخرا انداخت و او را به زندان برده در همان‌جا هلاك ساخت قباد بعد از سوخرا بر مملكت مستولى گرديد اما از جادهء معدلت انحراف ورزيد اوباش و اراذل را تربيت كرد و خاندان قديم از بيخ برآورد اعظم مفاسد وى قبول كردن دين مزدك بود مفصل مذهب وى در ضمن نشابور گذشت قباد به سخن مزدك گرويد دين او رواج يافت بدين سبب خلايق هجوم آوردند و قباد را گرفته محبوس كردند و برادرش جاماسب را بجاى او بر تخت نشاندند قباد به حيله خواهرش از بند نجات يافته بجانب ملك هياطله شناخت خوش‌نواز مقدم او را باعزاز و اكرام تلقى نمود و زبان شكر گشوده گفت چگونه شكر اين نعمت گذارم كه مرا بر خاقان ترك ترجيح نمودى مگر آنكه بلا توقف سپاهى همراه تو گردانم و تو را بولايت خود به زودى برسانم آنگاه باحضار لشكر فرمان داد و بيست هزار سوار همراه قباد فرستاد و قباد بار ديگر به ايران رسيد اعيان مملكت بالضروره پيشانى عذر بر خاك نهادند و زمام اختيار ملك به قباد دادند اين بار از مزدك و مزدكيان ياد نكرد و احوال و اوضاع ايشان را بخاطر نياورد .\r\n\r\n\r\n","description":"","footnote":"\r\n( 1 ) - كذا - ظ : لشگر رسيد\r\n","page_name":" 805 ","page_number":907},
  {"content":"\r\n\r\nسبب سوء اعتقاد قباد نسبت بمزدك آن شد كه قاضى ناصر الدين بيضاوى در تاريخ خويش آورده است كه چون قباد از مملكت توران متوجه ايران گرديد و بر تولد نوشيروان اطلاع به هم رسانيد انديشه كرد كه مباد انوشيروان فرزند او نباشد زيرا كه مدتها مادر او را گذاشته بود بنابراين مادر و پسر را بىآنكه به بيند بدار الملك طلب نمود چون نوشيروان بدار الملك پدر رسيد قباد فرمان داد در باغى بزمى ترتيب دادند و چند كس كه با او فىالجمله مشابهتى داشتند پيدا كرده همه را به لباسى كه خود پوشيده بود ملبس گردانيد و فرمود تا بطريق دايره بنشينند و خود در ميان ايشان نشست و نوشيروان را بار داد و فرمود كه به او بگوئيد كه اين شاخ نرگس را بدست پدر خود بده و دستش را ببوس غرض قباد آن بود تا مشاهده نمايد كه مهر ابوت او را به او مىنمايد يانى و سبب دايره نشستن آنكه صدرى ظاهر نشود و امتيازى معلوم نگردد چون نوشيروان بدر باغ رسيد خواص قباد شاخ نرگس بوى دادند و گفتند كه اين نرگس را به پدر خود ده نوشيروان بمجلس درآمده ساعتى به اطراف نظر انداخت و پدر خود را بشناخت پيش پدر زمين بوسه داد و شاخ نرگس را بدست او نهاد قباد به‌غايت خوش‌دل شده به تربيت او همت گماشت و تخم محبت نوشيروان را بر زمين خاطر خويش كاشت .\r\nروزى در ايام استيلاى مزدك در اثناى مكالمه از نوشيروان پرسيد كه آن روز از كجا بر تو معلوم گرديد كه من پدر توام نوشيروان گفت كه چون بمجلس درآمدم بر هركس نظر انداختم همت خود را از وى عالىتر يافتم چون به طرف پادشاه نظر كردم شكوهى و محبتى از تو در دل من پديد آمد فهميدم كه حال چيست و پدر من كيست قباد او را نوازش فرمود نوشيروان عرض نمود باعث بر امتحان چه بود قباد گفت خواستم كه ترا وليعهد گردانم و پايه قدر ترا به درجهء بلند رسانم لاجرم بامتحان پرداختم تا به يقين بر من ظاهر گردد كه تو فرزند منى كه نبايد ملك به ديگران منتقل شود و به بيگانگان رسد نوشيروان عرض نمود بنا بر مذهب مزدك اين احتياط لازم نخواهد بود زيرا كه مىگويد كه زنان مردم بر همه كس حلالند چون يك عورت را\r\n\r\n","description":"","footnote":"","page_name":" 806 ","page_number":908},
  {"content":"\r\n\r\nچند كس مقاربت كنند و فرزند از او متولد گردد كس چه داند كه پسر كيست قباد از اين متأثر شده نوشيروان دانست كه سخن او تأثير تمام نمود لاجرم زبان ملامت بر مزدك گشود و گفت او اموال مردم را حلال مىداند و زنان را بىنكاح حلال مىگرداند و اگر زنان پادشاه را به رنود و اوباش تفويض كند پادشاه نمىتواند دم زند قباد گفت اى فرزند مرا از خواب غفلت بيدار كردى و از مستى هشيار آوردى وقت آنست كه از گرداب گناه خود را بساحل توبه رسانم و مملكت را به كف كفايت تو گذارم تو بدفع مزدك داناترى و بر تنظيم امور ملك بيناتر بعد از چندگاه اركان دولت و اعيان مملكت را طلبيده بر بيعت نوشيروان تكليف كرد و خود عصائى بدست گرفته پسر را بر تخت نشانيد و چون آن مجلس را باتمام رسانيد به عبادت خانه رفته بقيه عمر را به پرستش حق تعالى لازم گرفت مدت پادشاهى قباد چهل سال بود .\r\n\r\nنوشيروان بن قباد بن فيروز\r\nپادشاه دولت يار و شهريار معدلت شعار بود گويند حضرت رسالت پناه زبان بمدح وى گشوده و كلام\r\nولدت فى زمن الملك العادل\r\nفرموده چون بر مسند پادشاهى پاى عزت نهاد بوستان سلطنت را به آبيارى عدل و داد طراوت داد و دامن عالم را از لوث ظلم و جور پاك ساخت مزدك و مزدكيان را از جهان برانداخت تخت سلطنت بوجود او افتخار نمود و اهل جهان در مهد امن‌وامان برآسودند .\r\nآورده‌اند كه روزى نوشيروان روى باركان و اعيان دولت نموده گفت كه هميشه دو آرزو قبل از سلطنت مرا در دل بود يكى آنكه منذر بن عمرو را بار ديگر به حكومت رسانم ، ديگر آنكه مزدك و مزدكيان را نابود و ناچيز گردانم مزدك گفت تو همه خلق را چگونه توانى قتل كرد نوشيروان گفت تو اينجا بوده‌اى ؟ و فىالفور او را بقتل آورد بروايتى هشتاد هزار كس از پيروان مزدك بقتل رسانيد و بر بقية السيف باج و خراج مقرر گردانيد نوشيروان مدت چهل سال پادشاهى نمود و هم در مداين هرمز را وليعهد كرده وفات كرد\r\nنظم :\r\n شنيدم كه در وقت نزع روان * بهرمز چنين گفت نوشيروان \r\n\r\n","description":"","footnote":"","page_name":" 807 ","page_number":909},
  {"content":"\r\n\r\n كه خاطر نگهدار و درويش باش * نه دربند آسايش خويش باش \r\nآورده‌اند كه بوزر جمهر وزير نوشيروان بود در مهمات از راى آفتاب‌پيراى وى مشورت مىنمود در كتب مغان و مؤبدان ديده شده كه بوزر جمهر بكيش فريدون بود و بر اقوال كيخسرو بن سياوش عمل مىنمود فقير كتابى از تأليفات برزوى اصفهانى كه شاگرد بوزر جمهر است ديدم در آن كتاب مقالات بوزر جمهر مشاهده گرديد وى نفى مذهب زردشت و اثبات دين فريدون كرده است بنا بر وعده‌ئى كه در ضمن احوال زردشت شده كه در تلو مقالات بوزر جمهر بعضى از سخنان زردشت را بيان خواهم نمود لاجرم گفته مىشود كه :\r\nزردشت مىگويد كه يزدان گوهر تابناكست كه در او هيچ گونه تيرگى نيست و آفتاب گوهر تيره است كه حجاب ماوراى خود مىكند و گوهر تيره لايق خدائى نيست بوزر جمهر گفته كه به مجرد اين خيال از دين فريدون نتوان گذشت و از كيش كيخسرو نمىتوان برگشت زيرا كه خدا نور محض است كه از او دانائى و توانائى به مردم روشن بود « 1 » و اين‌طور موجود در عالم وجود معلوم نيست كه به غير از آفتاب بوده باشد و آفتاب درياى نور است كه تيرگى از وى دور است و چشم آدمى او را نمىتوان ديد و به نهايت او نمىتوان رسيد .\r\nديگر زردشت گفته است كه آفتاب را اوج و حضيض و طلوع و زوال و كسوف « 2 » و هبوط و وبالست و بر يك قرار نيست و چيزى كه بر يك قرار نيست فانى است و چيزى كه فانى است لايق خدائى نيست ابوزرجمهر گفته كه اين‌ها امور اعتباريه‌اند و هركه نقص امور اعتباريه نمايد به صاحب وى قدر نيست « 3 » بل راجع بقصور فهم بشر است .\r\nديگر آنكه زردشت گفته كه آفتاب گوهر بىاختيار است زيرا كه نمىتواند كه نسوزاند و نمىتواند بىآب و هوا گياه بروياند ابوزرجمهر گفته كه كارهاى خدائى معلل به حكمت است و آن حكمت الهيه را حقتعالى مىداند و آدمى نمىداند از سخن تو چنان معلوم مىگردد كه آفتاب بعضى از چيزها را كه استعداد محو شدن دارد محو مىگرداند اما آنكه گفته كه آفتاب بىاختيار مىسوزاند خداى تو و هوشنگ\r\n\r\n\r\n","description":"","footnote":"\r\n( 1 ) - كذا .\r\n( 2 ) - بستان بجاى كسوف : ركوت\r\n( 3 ) - بستان : به صاحب وى راجع نيست بل . . .\r\n","page_name":" 808 ","page_number":910},
  {"content":"\r\n\r\nنيز به اين‌طور است كه بىآب و هوا گياه نمىروياند و بىآفتاب در عالم هيچ نشايد بلكه موجودى بىاو پديد نمىآيد پس معلوم شد كه امور الهيه معلل است باستعدادات مختلفه و استعداد حصول چيزى وقتىكه تمام شد البته آن چيز از فياض بوجود مىآيد خواه او را مختار « 1 » دان خواه موجب\r\nو ديگر آنكه زردشت گفته كه آفتاب مكان دارد و خدا آنست كه او را مكان و جهت نباشد بوزر جمهر گفته جاى و جهت از آفتاب پيدا است نه آنكه او را جهت و مكان و جا است و معنى آنكه فريدون آفتاب را خدا مىداند اينست كه مىگويد عالم همه ظل خداست پس آنچه گرد آفتاب است پرتو هستى اوست و ظلى از ظلال او ، وجود اشياء از او است و او را مكان نيست و آنچه ديده مىشود امر اعتباريست .\r\nديگر آنكه زردشت گفته است كه آنچه فريدون و كيخسرو گفته‌اند كه آفتاب بما نيكوكار است و او را پرستش نمودن سزاوار است اين سخن درست نيست زيرا كه آتش و هوا و آب و خاك نيز در افاضه چيزى كه از يزدان بر ايشان رسد سبب‌اند و لايق پرستش نباشند ابوزرجمهر متوجه جواب آن شده و گفته كه اگر ما سخنان زردشت را دليل آريم به‌آنكه آفتاب لايق پرستش نيست خرد بر ادراك ما مىخندد زيرا كه سخنان زردشت نسبت به انديشه‌هاى فريدون برترى ندارد زيرا كه انديشهء فريدون از آفاق و انفس خاسته و سخن زردشت از خيال چند برآمده اگر ما هم مانند گولان و احمقان پيرو زردشت شويم و بر كلمات واهى وى بگرويم دور نيست كه از كجى انديشه مردم ايران ما را نيز پيغمبر دانند و كلمات ما را زند و استا خوانند\r\nبرزو مىگويد كه از آن دانستيم كه ابوزرجمهر بكيش فريدونست كه وقتى صباح بديدن او مىرفتم مىديدم كه رو بمشرق نشسته دم‌به‌دم آفتاب را سجده مىكرد و با آفتاب عجز و انكسار مىآورد .\r\nبزرگ اميد در رساله خود نوشته كه آئين زردشت همان دين هوشنگ بوده اما چيز چند بر او افزوده مثل آنكه گفته كه در وجود دو خالق است يكى يزدان و\r\n\r\n\r\n","description":"","footnote":"\r\n( 1 ) - مختار : آنكه فعلش به اراده و اختيار باشد همچو آدمى ، موجب آنكه فعلش نه به اختيار باشد مانند سوزاندن آتش\r\n","page_name":" 809 ","page_number":911},
  {"content":"\r\n\r\nديگرى اهرمن و هوشنگ گفته كه دو آموزگار است نه دو آفريدگار نوشيروان كيش و مذهب و روش بوزر جمهر داشت و فرمودهء بوزر جمهر را مهمل و معطل نمىگذاشت\r\nو هم بوزر جمهر گفته است راه هوشنگ و فريدون يكى است و ميان ايشان فرق نيست زيرا كه هر دو ايشان به دو عالم قايل شده‌اند يكى عالم مجردات و يكى عالم ماديات هر دو مىگويند عالم عالم غير عالم است « 1 » و نزد همه فرشته و روان نور است يعنى گوهر تابناكست نه ظلمت يعنى گوهر تيره نيست و آنچه گوهر تيره است جسم فلكى و عنصريست و هم مىگويند كه چون روان خود را پاك ساخت به بهشت مىرود و بهشت بالاى ما است و روانى كه از روى گوهر ناپاكست وى دوزخى است و مىگويند اصل عنصر آب و هوا و خاكست و آتش گوهر اصل نيست و نيز مىگويند كه هياكل عنصريه مركب از خاك و آب و هوا و آتش است ، نور بسيط است نه مركب و عالم مجردات محيط است بعالم ماديات سخن فريدون آنكه عالم مجردات عالم سماوات است و فريدون سماوات را بهشت مىداند و هوشنگ عالم ديگر را بهشت مىداند كه سماوات ظل او است و بهر دو روش آفتاب منزل خيرات و بركاتست و واجب التعظيم است .\r\nمذهب فريدون در تلو اصطخر فارس مذكور خواهد گشت ان‌شاءالله تعالى .\r\n\r\nهرمز بن نوشيروان بن قباد بن فيروز\r\nعلماء تاريخ آورده‌اند كه نوشيروان را فرزندان بسيار بود و هرمز از دختر خاقان تنها ظهور نمود نوشيروان وى را وليعهد ساخت چون هرمز بر سرير سلطنت جلوس كرد ضعفاء را بنواخت و عظماء قوم را برانداخت چنان كه در اندك زمانى سيزده هزار كس از اغنياى ايران را بقتل رسانيد باقى ايشان از هرمز برنجيدند اين خبر بروم و ترك رسيد خاقان با سيصد هزار سوار بطمع ايران از جيحون عبور كرد و قيصر روم از طرف ديگر هجوم آورد ولايت شام را كه نوشيروان گرفته بود ضبط نمود و پادشاه دشت قبچاق از راه دربند گذشته آذربايجان را غارت ساخت ، هرمز اركان سلطنت را جمع كرده قرعهء مشورت ميان انداخت مؤبد مؤبدان گفت هرگاه خصمان از اطراف روى به كسى آرند بعضى را به صلح و بعضى را به جنگ ماليده دارند اگر ولايت\r\n\r\n\r\n","description":"","footnote":"\r\n( 1 ) - كذا - بستان : هر دو مىگويند عالم مجردات غير عالم مادياتست\r\n","page_name":" 810 ","page_number":912},
  {"content":"\r\n\r\nشام را بقيصر بازگذارى از تو ممنون شود و اگر جمعى از سپاه بمدد حاكم آذربايجان ارسال دارى والى دشت قبچاق به غارت راضى شده بازگردد و اما در حقيقت خصم تو خاقانست كه بجز زخم شمشير تيز و سنان خونريز كار او صورت نبندد ، هرمز با قيصر صلح كرده و فوجى از عساكر بمدد آذربايجان آمدند و قبچاقيان به وطن خويش مراجعت نمودند آنگاه هرمز در مهم خاقان با اعيان مملكت مشورت نمود هرمز بطريقى كه در تواريخ مسطور است به اشاره مهران شاه كه در زمان نوشيروان به خواستگارى دختر خاقان رفته بود بهرام چوبينه را با دوازده هزار سوار به جنگ خاقان فرستاد بعد از التقاى فريقين خاقان به يك تير بهرام جان بجهان آفرين داد و خزاين و اسباب خاقان و لشگرش بدست بهرام افتاد بعضى از نفايس خزانه خاقان را نزد هرمز ارسال نمود و باقى آن را در ميان عساكر قسمت فرمود .\r\nچون خبر فتح و تحايف بهرام بهرمز رسيد باعث بهجت و سرور شهريارى گرديد هرمز خواست كه بهرام را به خلعت فاخره مخصوص گرداند و پايه قدرش را به درجه اعلا رساند يزدان بخش وزير كه هيچ پادشاه را وزير نادان مباد و حقتعالى مدبر و رفيق هيچ سلطان نكناد كه خرابى مملكت از وزير بىتدبير است و پريشانى رعيت از شرير است بهرمز گفت كه آنچه بهرام از خزانه خاقان جهت پادشاه فرستاده دسته‌ايست از گلزارى و مشتى است از خروارى چون هرمز پادشاه ملون المزاج بود اين سخن بر وى تأثيرى عظيم نمود لاجرم به جهت بهرام غلى و دوك‌گردانى ارسال كرد و او را بمخاطبات عنيف و تكليفات زياده از تكليف بيازرد بهرام غل را در گردن و دوك را در پيش نهاد و سران سپاه و سروران كينه‌خواه را بار داد چون ايشان او را بدان حالت ديدند برآشفتند و گفتند اى سالار زمان و اى دلاور دوران اين چه حالتى است مشاهده مىنمائيم و چه رسوائيست مىبينيم بهرام گفت اين تشريف سلطانست و خلعت خسرو ايرانست سران لشكر باتفاق بر هرمز لعنت كردند و در مخالفت او با بهرام يكدل شدند بهرام بنام پرويز سكه زده به مداين فرستاد و بر رسولان پيغام داد كه مادام كه پرويز بر سرير سلطنت جلوس نكند بدان درگاه نيايم و سر اطاعت\r\n\r\n","description":"","footnote":"","page_name":" 811 ","page_number":913},
  {"content":"\r\n\r\nبدرگاه هرمز نسايم بنابراين هرمز بر پسر خود بدگمان گشت پرويز اين معنى فهميده به ارمن گريخت و در غيبت پرويز خالان او بندويه و بسطام با جمعى از لشگر ازدحام كرده هرمز را گرفته ميل كشيدند و كسى به ارمن فرستاده پرويز را طلبيدند بهرام بعد از استماع اين خبر پرويز را بكور ساختن پدر متهم گردانيد و بدفع او لشگر كشيد پرويز در برابر بهرام رفته بسبب نقض عهد و بىوفائى امراء از پيش بهرام فرار كرده بروم رفته بقيصر پناه آورد قيصر دختر خود مريم را به او داد و هفتاد هزار سوار به سردارى پسر خود ناطوس همراه پرويز به ايران فرستاد پرويز به ايران آمده با بهرام محاربه نمود ظفر و نصرت پرويز را بود بهرام بتركستان فرار كرد و هم در آنجا بسعى پرويز بقتل آمد .\r\n\r\nخسرو پرويز بن هرمز بن نوشيروان\r\nلفظ خسرو پرويز مرادف ملك عزيز است چون بر تخت شهريارى جلوس فرمود اطراف ممالك را كما ينبغى ضبط نمود و دولت او روى در تزايد نهاد .\r\nو ايزد متعال نعمت خود را بوى تمام داد و چند چيز او را بدست افتاد كه هيچ يك از ملوك عجم را نبود : نخست آنكه وى را تاجى بود به وزن شصت من از درّ ناب كه مرصع بود بجواهر نفيسه چنان كه از شعاع يواقيت آن شب تار چون روز روشن گرديدى و قطعه‌هاى زمرد كه چشم افعى را بچكانيدى آن تاج را به زنجير طلا از سقف ايوان بر محاذى تخت محكم كرده بودند هرگاه بر تخت جلوس نمودى آن تاج بر محاذى سر وى بودى - ديگر آنكه تختى داشت كه مدت سه سال سى استاد كه هر يك بيست شاگرد داشتند در آن كار كرده بودند صد و چهل هزار مسمار نقره در او به كار برده بودند و به شكل كرهء زمين و هفت اقليم و دوازده برج و كواكب ثابت و سيار در او نقش كرده بودند چنانچه شيخ نظامى گويد\r\nنظم :\r\n ز ماه ميخ « 1 » تا خرگاه كيوان * در او پرداخته ايوان بايوان\r\nكواكب را ز ثابت تا بسيار * دقايق درج پيموده به مقدار\r\nبه ترتيب گهرهاى شب‌افروز * خبر داده ز ساعات شب و روز \r\n\r\n\r\n","description":"","footnote":"\r\n( 1 ) - كذا .\r\n","page_name":" 812 ","page_number":914},
  {"content":"\r\n\r\n شناسائى كه از انجم ز صد راند * از آن تخت آسمان را تخته برخواند \r\nبر آن تخت طاقى برآورده بودند و طلسمى ساخته مثال شيرى و گوئى زرين و طاسى بر محاذى دهان شير ترتيب داده بودند كه هرگاه يك ساعت از روز برآمدى آن گوى زرين از دهان شير در آن طاس افتادى .\r\nديگر آنكه چهار دست فرش داشت كه هر فصلى از فصول كه رسيدى يكى از آن فرشها را بگسترانيدى از آن جمله فرشى را در زمستان مىگسترانيدند كه استادان ماهر صورت انواع گل و رياحين و صورت درختان و آبهاى روان و ماهيان و نخجيران و سباع و غير ذلك در آن فرش بافته بودند و جواهر ثمين از دانه‌هاى مرواريد و يواقيت و فيروزه و زمرد و غيره از تارهاى طلا گذرانيده بودند و چنان در آن فرش تعبيه كرده كه هرجا كه شكل شكوفه بود هيئت شكوفه از مرواريد غلطان بود و همچنان گل سورى از لعل ، و لاله از ياقوت ، على هذا القياس چون در ايام خلافت عمر بن الخطاب سعد بن وقاص به مداين رسيد و آن مملكت را مسخر گردانيد نفايس ملوك عجم را با آن فرشها به مدينه فرستاد و چون آن فرشها را ميان مهاجر و انصار قسمت كردند مقدار كف دستى بسرور اولياء دادند آن حضرت آن را به بيست هزار مثقال طلا يا نقره بيع نمود .\r\nديگر آنكه شطرنجى داشت كه نصف مهره‌هاى آن از ياقوت بود و نصفى ديگر از زمرد تراشيده و نردى داشت كه يك طرف مهره‌هاى او از فيروزه بود و طرف ديگرش از عقيق يمانى و مقدار دويست مثقال طلاى دست افشار داشت كه بىعمل نار هرچه مىخواست از آن مىساخت .\r\nديگر آنكه او را خوانى بود از طلا مرصع بجواهر نفيسه و كاسه‌هاى آن از زمرد و تره از طلا ساخته بودند و در آن خوان مىنهادند « 1 » .\r\nديگر آنكه او را صد گنج بود كه يكى از آنها را گنج بادآور مىگفتند حقيقت\r\n\r\n\r\n","description":"","footnote":"\r\n( 1 ) - و اشاره به همين است كه خاقانى گفته :\r\n پرويز به هر خوانى زرين تره آوردى * كردى ببساط زر زرين تره را بستان\r\nپرويز كنون گم شد زان گمشده كمتر گوى * زرين تره كو بر خوان ؟ رو كم تركوا برخوان \r\n","page_name":" 813 ","page_number":915},
  {"content":"\r\n\r\nاين گنج آنكه نوبتى قيصر از بيم خسرو خزاين خود را در هزار كشتى نهاده بموضعى حصين مىفرستاد باد مخالف سفاين را بموضعى آورد كه در تصرف گماشتگان خسرو بود و او آنها را ضبط نمود .\r\nديگر آنكه سىهزار زين مرصع داشت و دوازده‌هزار كنيز سازنده داشت و سىهزار دختر در حرم‌سراى او بود شيرين شورانگيز كه در حسن و جمال عديل نداشت بانوى حريم او بود گويند ده چهار چيز در هر زنى موجود باشد وى در حسن تمام است : چهار گرد ، چهار دراز ، چهار باريك ، چهار تنك ، چهار گشاد ، چهار سياه ، چهار سفيد ، چهار سرخ ، چهار فربه ، چهار لاغر . و اوصاف مذكوره در زمان خود در شيرين شكرلب موجود بود .\r\nخسرو را اين‌همه اسباب بود اما سعادت ازلى او را نبود و دو نكبت بزرگ او را روى نمود : نخست آنكه فرهاد بر شيرين كه بانوى او بود عشقى به هم رسانيد و شيرين نيز سر رضا بجنبانيد . دويم نامه حضرت خاتم الانبياء صلّى اللّه عليه و آله را بدريد و بدان سبب دولت از خاندان خويش منقرض گردانيد چون مدت سى و هشت سال از ملك او درگذشت بخت و دولتش برگشت لاجرم اركان دولت اتفاق نموده وى را بگرفتند و پسرش شيرويه را پادشاه كردند .\r\n\r\nشيرويه ابن خسرو بن هرمز بن نوشيروان\r\nعلماء اخبار آورده‌اند كه چون شيرويه بر سرير شاهى تمكن يافت يكى از لشگريان را كه پدرش بتيغ خسرو كشته شده بود امر فرمود خسرو را بقصاص رسانيد و هفده نفر از سرداران را به پدر ملحق گردانيد آنگاه شيرين زن پدرش را طمع كرد شيرين بر سر مزار خسرو زهر بخورد و در همان ساعت بمرد ، روزى در خزانه حقه‌ئى يافتند و بر سر آن حقه نوشته بودند كه اين دارو به جهت جماع مجربست چون شيرويه بر جماع مولع بود قدرى از آن تناول نموده فىالفور به كشور ديگر خراميد مدت حكومتش شش ماه بود .\r\n\r\n","description":"","footnote":"","page_name":" 814 ","page_number":916},
  {"content":"\r\n\r\n\r\nاردشير بن شيرويه ابن خسرو بن هرمز بن نوشيروان\r\nبعد از پدر سردار ايران گشت خسرو فيروز نامى مدبر مملكت او گرديد شهر آزاد كه از امراء سرحد بود نامه‌اى به خسرو فيروز نوشت كه اگر كار اردشير ساخته شود عرصهء مملكت ميان من و تو سمت مشاركت پذيرد و الا اول كار تو بسازم آنگاه با اردشير پردازم بنابراين خسرو فيروز اردشير را زهر داد و شهرآزاد به مداين آمده پاى بر مسند حكومت نهاد مدت ملك اردشير يك سال و پنج ماه بود .\r\n\r\nشهر آزاد پوراندخت آزرميدخت\r\nچون شهر آزاد به پادشاهى جلوس نمود جمعى از امراء از خدمتش ننگ كردند زيرا كه از خاندان سلطنت نبود شهر آزاد شبى به طرف شهر بيرون آمده تيرى بر حلقش رسيد و به همان تير هلاك گرديد بعد از وى لشكر با پوران‌دخت بنت خسرو پرويز بيعت كردند .\r\nنظم :\r\n چه تاج كيانى به پوران رسيد * نكوئى در آن خاندان كس نديد\r\nبه ياد آر اين قول سنجيده را * بخوان شعر مرد جهان‌ديده را\r\nنكوئى نماند در آن خاندان * كه بانك خروس آيد از ماكيان \r\nمدت سلطنت او هشت ماه بود بعد از وى اركان دولت ، خواهرش آزرمى - دخت را بجاى او نشاندند ، هرچند او در كفايت و كياست بىبدل بود . اما چون سعادت يار نبود كوشش بىفايده چه سود ، او نيز بعد از شش ماه بعالم آخرت شتافت\r\n\r\nفرخ زاد بن خسرو پرويز\r\nاز مطربه شكرنام اصفهانى بود چون ديگرى از آن نسل حاضر نبود پادشاهى به دو بدادند و در دولت بر روى او گشودند ، قريب يك ماه و بقولى شش ماه حكمرانى كرد بالاخره بدست بندهء خود بقتل رسيد و امور مملكت عجم مختل گرديد تا آنكه يزدجرد را از اصطخر آورده بتخت نشاندند .\r\n\r\nيزدجرد بن شهريار\r\nچون بر مسند سلطنت جلوس كرد فىالجمله احوال مملكت رونق گرفت اما چون تقدير چنان بود كه رايت ملت بيضاء و شريعت غراء سر بفلك مينا كشيده شود و ملك عجم مسخر اولياى دين مبين گردد\r\n\r\n","description":"","footnote":"","page_name":" 815 ","page_number":917},
  {"content":"\r\n\r\nلاجرم بعد از اندك روزگارى از سلطنت يزدجرد سعد بن وقاص رو به مداين نهاد ميان او و اهل ايران محاربات دست داد آخرالامر يزدجرد فرار اختيار كرد و در نواحى مرو آسيابانى وى را بقتل آورد و دولت عجم به دو منقرض گرديد و نوبت اقبال دين مبين رسيد .\r\n\r\nچمن سوم در تقرير زمين گيلان\r\nبر راى دوربينان روشن ضمير و بر خاطر مهر مآثر دانايان معرفت مصير واضح باد كه گيلان ولايتى مشهور و به كئرت ماء و خضرت ارض در السنة و افواه مذكور است مشتملست بر بلاد عظيمه و بلوكات قديمه و كوهستانهاى سخت و طرايق پردرخت همگى از اقليم رابع و اكثر در كنار درياى خزر واقع ، محدود است از سمت شمال ببحر خزر و ملك طالش و از جانب جنوب بولايت عراق عجم و از طرف مشرق بديار طبرستان و رستمدار و از جهت مغرب به مملكت موغان و آذربايجان - طولش از رستمدار الى موغان چهل فرسخ و عرضش از طالش الى ديلمان قريب به پانزده فرسخ ، و كمتر نيز گفته‌اند ، آبش وسط و هوايش با رطوبت ، بسبب بارندگى اكثر اوقات زمينش با خضرت و هوايش باطراوتست رشت و كسكر و فومن و لاهيجان « 1 » از بلاد آنجا است .\r\nارمغانش ابريشم و برنجش به‌غايت اعلا است فواكه گرمسيرى فراوان و لحوم سمك و طيور ارزانست .\r\nاغلب زمان اعيان دولت از آنجا ظهور نموده‌اند من جمله ملوك ديالمه و سلاطين علويان ، مركز ارباب همم و اصحاب كرم بوده مانند سيد على كيا و سلطان احمد و در زمان ما هدايت خان فى الواقع خان والاشان و درياى كرم بوده ، بزرگان دين و اولياى يقين نيز از آن سرزمين برخاسته‌اند\r\n\r\n\r\n","description":"","footnote":"\r\n( 1 ) - نسخه : لاهيجان و مشقت - « و مشقت » در بستان نبود بلى « شفت » از توابع رودبار گيلان است ولى آن هم قابل ذكر نيست\r\n","page_name":" 816 ","page_number":918},
  {"content":"\r\n\r\n\r\nرشت\r\nشهريست نيك و مدينه‌ايست بدل نزديك محتويست بنواحى دلگشا و قراى روح‌افزا ، وى در يك فرسخى بحيره واقع و جوانب آن شهر بيشه و خلقش صداقت انديشه‌اند قرب ده‌هزار باب خانه در او است مردمش سفيد چهره و از صباحت‌منظر بابهره‌اند همگى شيعه‌مذهب و گروهى باادب اما عموما شرانگيز و فتنه طلبند ، و مردمان نيك نيز در آنجا مىباشند كه بكمالات صورى و فضائل معنوى آراسته‌اند عمارات آن ديار از چوب و سفال است .\r\nاكنون كه سنه هزار و دويست و سى و هفت هجريست مقر شاهزاده دانش‌پرور و مركز داراى عدالت‌گستر است بدين سبب اهالى آنجا سرافراز ساير كشورند .\r\nبذكر دو نفر از مشايخ آن ديار مبادرت مىنمايد :\r\n\r\n[ مشايخ آن ديار 
  ]\r\n\r\nشيخ تاج الدين زاهد گيلانى\r\nعارف معارف دين و عارج معارج يقين بود در تربيت طالبان و تكميل ناقصان يد بيضا مىنمود از مريدان آن جناب يكى شيخ صفى الدين اردبيلى است در كتب علماء اخبار مسطور است كه شيخ زاهد خدمات خانه و خانقاه را بشيخ صفى الدين حواله كرده بود و او نيز از جان و دل بدان خدمت اشتغال مىنمود نوبتى شيخ صفى الدين جهت تحصيل اسباب خانه و خانقاه بآذربايجان رفته دير كرده بود و عيال و اطفال آن جناب عسرت مىكشيدند و مريدان در تنگى معاش اوقات مىگذرانيدند اطفال شيخ تقاضاى مأكولات و ملبوسات از آن جناب مىكردند جناب شيخ به زبان آوردند كه اينك صفى الدين رسيد و براى شما حوائج آورد جهت تسلى خاطر اطفال يا از روى حال فرياد زد صفى الدين خود را برسان و كودكان را از انتظار برهان اتفاقا شيخ صفى الدين رسيده عقب باب بوده عرض مىكند لبيك يا شيخ اينك رسيدم شيخ زاهد از اين اتفاق خوش‌حال شده لب بدعا مىگشايد و از درگاه قاضى الحاجات مسئلت مىنمايد و مىگويد اى صفى الدين همچنان‌كه حقتعالى دولت ولايت بر تو كرامت نمود سلطنت ظاهرى را نيز بر اولاد\r\n\r\n","description":"","footnote":"","page_name":" 817 ","page_number":919},
  {"content":"\r\n\r\nتو عنايت فرمود گويند بسبب دعاى آن جناب بود كه قريب دويست و شصت سال دولت در خاندان صفوى امتداد يافت و نيز وصيت كرده بود كه تا هر وقت كه اولاد تو اكرام فقراء و تعظيم اهل اللّه مىكنند دولت از دودمان تو بيرون نمىرود فى الواقع چنين بود تا ايشان تكريم فقراء و تعظيم اهل اللّه مىنمودند سلطنت از ميان آن طايفه بيرون نرفت و چون ابواب محنت و اهانت بر روى فقراء گشودند دولت ايشان نهايت پذيرفت مصرع :\r\n با دردكشان هركه درافتاد برافتاد . \r\n\r\nشيخ زاهد ثانى قدس سره\r\nجامع علوم ظاهرى و باطنى و حاوى كمالات صورى و معنوى بود و در علوم عقلى و نقلى گوى تفوق از همگنان مىربود سيما در حكمت اشراق شهرهء آفاق بود ، در بدايت حال تحصيل كمالات نفسانى در اصفهان كرده بسيارى از علماء و فضلاى ايران را ديده و به خدمت مشايخ عصر رسيده بالاخره ارادت عارف ربانى مولانا حسين‌على شاه اصفهانى برگزيده و از يمن همت آن حضرت به درجهء اعلا فايض گرديده از خلفاى آن حضرت گشت و در حدود سنه هزار و دويست و بيست و اند هنگامى كه عازم مكه معظمه بود در كاظميين از سراى فانى بجهان جاودانى درگذشت .\r\n\r\nمقال در بيان احوال خجسته مآل نور حدقه پادشاهى شهريار گيلان كه باعث تأليف اين كتاب او است و در ضمن آن نصيحت ارباب دولت و اصحاب سلطنت\r\nبر راى عالم‌آراى سلاطين كشور اخبار و بر ضمير خورشيد نظير خواقين اقليم آثار مخفى و مستتر نماند كه سبب تصنيف و تنظيم اين كتاب بندگان مالك رقاب و زيب و زينت اين مجموعه نام نامى ملازمان نواب كاميابست اگر خامهء خوشخرام در وادى تفصيل اجمال اوصاف آن اعليحضرت تك و پوى نمايد هرآينه بعجز و ناتوانى خويش زبان اعتراف گشايد اما جمعى از صاحبدلان درخواست نمودند و زبان التماس گشودند كه شطرى از خصايل اشرف اعلا گفته شود و فصلى از كمالات\r\n\r\n","description":"","footnote":"","page_name":" 818 ","page_number":920},
  {"content":"\r\n\r\nنفسانى حضرت و الا تحرير گردد به فحواى  وَ أَمَّا السَّائِلَ فَلا تَنْهَرْ  دست رد بر سينه دوستان خانى و اخوان روحانى نهادن مستبعد بود لاجرم بر اين كلمات چند و سطور خاطرپسند مبادرت نمود :\r\nبر ارباب هوش و اصحاب معرفت نيوش پوشيده نيست كه آن شهريار سعادت يار را حالات ارجمند و مقامات بلند است من جمله دوازده خصلت دستور العمل خويش فرموده و نظام مهام را بر آن دوازده خصلت استوار نموده است جميع افعال و اعمال خويش را بر آن استوار و هركه مخالف اين دوازده خصلت بوده باشد در نظر شهريار خوار و بىاعتبار است :\r\nاول آنكه شعاع اين معنى بر خاطر دريا مقاطرش پرتو انداخته كه ملك و دين توأمان و سلطان عادل ظل يزدانست و اين جهان فانى جهت تحصيل ذخيرهء جاودانى است از اعمال حسنه و افعال سيئه بر هر آنچه اقدام نمايد روز حساب خواهد ديد و در يوم جزاء مشاهده خواهد گرديد .\r\nدويم آنكه دانايان قوم و هنرمندان ملت را در آغوش شفقت پرورش مىنمايد و نسيب « 1 » و نجيب هر طايفه را در مهد عاطفت تربيت مىفرمايد گروه جاهل و قوم اراذل را از پيش خود مىراند و زمرهء شرير و مفسد و نمام را مخذول و منكوب مىگرداند و طريق خانه نزولى كه باعث پريشانى رعيت است موقوف گردانيده در خيرات و مبرات و تعمير مشاهد و بناى مراقد مساعى جميله بظهور رسانيده .\r\nسوم آنكه در ترويج شريعت نبوى و نصرت طريقت رضوى سعى بليغ دارد و در تكريم علماء و تعظيم عرفاء و توقير اهل انزواء دقيقه‌ئى مهمل نمىگذارد مبدع و مخترع در دين سيد المرسلين را مىگدازد و ملازمان قديم و دودمان عظيم را مىنوازد\r\nچهارم آنكه در اصناف ملازمان هر ده نفر را سرى و پنجاه كس را سرورى و صد تن را سردارى و هزار مرد را سالارى و ده‌هزار لشگر را سپهدارى مقرر نموده و هر دو سپاهى را ملازمى و بارگيرى و انبان و سوزن و ريسمان و هر پنج تن را خيمه‌اى معين فرموده و هر پنجاه كس را يك نفر اهل علم و صاحب حال جهت تعليم\r\n\r\n\r\n","description":"","footnote":"\r\n( 1 ) - نسيب : بااصل و نسب\r\n","page_name":" 819 ","page_number":921},
  {"content":"\r\n\r\nآداب شريعت و تحصيل معرفت گماشته و بناى رنگ و لباس عساكر را در روز جنگ سياه گذاشته لشگريان آن شهريار بر دو قسمست قسمى سواره و قسمى پياده آنچه سرو سرور و سردار و سالار و سپهدار است همگى اصيل و نسيب و نجيب و صاحب نژاد و ساير پيادگان فرمان قضا جريان چنان صادر شده كه هر جوانى بىپدر و شبابى بىمادر و پدر بوده باشد داخل پيادگان شوند و سواران لشگر همگى اصيل و ارباب نژادند و نيز مقرر فرموده است كه لشگريان از بيست سال كمتر و از چهل سال بيشتر نباشند و اهل سرحد و كوهستان و صحرانشينان بوده باشند زيرا كه تجربه نموده كه ساكنان گرمسير دلاور و شجاع نمىباشند .\r\nپنجم آنكه بموجب قرارداد مواجب لشگر را از خزانه عامره مىرساند و بىموجب واجب دانسته مواجب لشگر قطع نمىگرداند و نيز بولايت نزديك و دور حواله نمىنمايد زيرا كه در حواله نصف مواجب لشگر بدست نمىآيد بر ضمير الهام پذيرش معلوم گشته كه چون ولى نعمت از نعمت كم كند لاجرم ملازم از خدمت تن مىزند .\r\nششم آنكه منهيان و خفيه‌نويسان در ولايت دوست و دشمن در خفا و پنهان مقرر كرده كه از احوال هر اقليم و اوضاع هر فرق از صحيح و سقيم اعلام نمايند و در نواحى و بلوكات دار الملك خويش نيز منهيان و خفيه‌نويسان معين فرموده كه از حوادث ايام و ليالى و آينده و رونده اعم از آشنا و بيگانه و خردمند و ديوانه اخبار كنند و در اين خصوص غدغن بليغ دارد كه اگر نعوذ باللّه خفيه‌نويس و منهى خود را آشكار سازد خاندانش را براندازد .\r\nهفتم آنكه از تملق دشمن و توصيف اعدا و چاپلوسى خصم مغرور نمىگردد از مداهنه و تضرع ايشان غفلت نمىورزد ملازمانى كه مدتى در خدمت تقرب داشته بسببى از اسباب از خدمت دور و از قرب مهجور گرديده و ملازمان ديگر به جهت حسن خدمت بر آن ملازمان تفضيل داده و مقرب سلطنت گردانيده از كيد و غدر ايشان نيز برحذر است زيرا كه مكر و غدر اهل حرمان از خصمان بيشتر است .\r\n\r\n","description":"","footnote":"","page_name":" 820 ","page_number":922},
  {"content":"\r\n\r\nهشتم آنكه باركان دولت و اعيان حضرت خويش كمال مرافقت و مصادقت مرعى دارد و از مراسم اشفاق و اخلاق نسبت بر امناى دولت و عظماى مملكت به هيچ‌گونه فرونمىگذارد ، ديگر با آنكه با امناء و كبراء دولت مشورت مىنمايد و در آن امر نيز نظر دقت مىگشايد بر راى خوديش آرايش معلوم است كه هر امرى را در مشورت نبايد انداخت و هركسى را طرف مشورت نشايد ساخت ، ديگر آنكه نوكران قديم و ملازمان جديد در نظر كيميا اثرش يكسانست هر ملازمى كه در مراسم جان‌نثارى و خدمتگزارى بيش است ملازم قديم آنست .\r\nنهم آنكه هر هفته روزى را معين و مقرر نموده بار عام مىدهد و جمهور رعايا و برايا را مىخواند و بنفس نفيس خويش بعرض همه رسيده داد مىدهد و داد مىستاند تا سخن مدعيان را تحقيق نفرمايد حكم بر اجراى آن امر نمىنمايد در تفحص و تجسس مدعى و مدعى عليه كوشد و ادنى رعيت را به عامل اصفهانى نفروشد رشوت از كسان نمىگيرد و هديه بىموقع نمىپذيرد .\r\nدهم آنكه باج و خراج بر ممالك دور و نزديك مقرر نموده از قرار خمس و ثمن و عشر معين فرموده است آنچه از باران سقى شده خمس مىستاند و آنچه از انهار و اشجار ميوه‌دار است ثمن مقرر كرده و آنچه از آب كاريز و قنوات سقى مىگردد عشر معين فرموده است و چون معلوم شده كه اهل هر كشور بلكه هريك از نوع بشر ميلى به چيزى دارند و در هنرى معين ترقى مىكنند لاجرم به مقتضاى هر ولايتى امر مىفرمايد و هركسى را به نوعى تربيت مىنمايد مثلا كسى كه دفترى است وى را لشگرى نسازد و كسى كه در معقولات منظور است او را در محسوسات مجبور نگرداند .\r\nيازدهم آنكه در سياست مملكت جد تمام و جهد لا كلام دارد و هركس خلاف خصايل عمل آرد موافق قانون عقل و شرع او را بموقف سياست حاضر مىگرداند از آن جمله جهت صلاح مملكت دزد و قطاع الطريق را بقتل مىرساند ، و چون شرب خمر و استعمال قمار قليل آن باعث كثرت عداوت و اختلال در امر معيشت است اگرچه در نظر مردم ايران ارتكاب بر اين دو چيز امر جزئيست اما در تحت آن فتنه‌هاى\r\n\r\n","description":"","footnote":"","page_name":" 821 ","page_number":923},
  {"content":"\r\n\r\nكلى است بنابراين بر انعدام وجود عاملين اين دو چيز فرمانست ، در خصايل آن شهريار معرفت بنيان آمده كه هركس دروغ گويد و طريق خيانت پويد در سياست ايشان سعى بليغ فرمايد زيرا كه جميع مفاسد از اين دو چيز زايد .\r\nدوازدهم آنكه چون خصمان پيدا شوند بعد از آنكه از باطن اولياء استمداد مىطلبد تدبير ظاهر آن را چنان مىكند كه با يك نفر يا دو نفر خصمان طرح مودت ريخته سنگ تفرقه در ميان دشمنان مىاندازد و بر طبق\r\nالحرب خدعة\r\nبنياد فريب ايشان را به تير تدبير زير و زبر مىسازد ، همواره بر حقد حقاد و حسد حساد بينا و بر چاپلوسى و چرب‌زبانى ايشان به‌غايت دانا ، و با وجود دانش و توانائى بمضمون\r\nالحليم كاد ان يكون نبيا\r\nمدار كار را بر حلم و اغماض نهاده و بعد از استيلاى بر خصم به فحواى  إِنْ أَحْسَنْتُمْ أَحْسَنْتُمْ لِأَنْفُسِكُمْ  عفو را بر انتقام ترجيح داده از انقلاب زمان و از گردش دوران چون كوه بثبات قرين ، و چون گيتى بر مراد احدى نيست بر وفق آيه  وَ لا تَفْرَحُوا بِما آتاكُمْ  از آمد و شد روزگار نه شاد و نه اندوهگين است بر هرچه اقدام مىنمايد در نظر همت والانهمتش رضاى يزدانست ، قبض و بسط و رد و قبولش جهت خورسندى حضرت سبحان ، با وجود مشاغل حكومت و مهام فرماندهى با همه يار و از همه كنار با همه پيوسته و از همه گسسته .\r\nاين همه آنست كه به صاحب‌دلى رسيده و قبول خاطرى گرديده منظور اولياء شده و محمود اتقياء برآمده مريد سلطان العارفين الشيخ الكامل مولانا محمد جعفر همدانى است از اين سبب آن داراى دانش‌پرور همه‌دانيست بلى خلف خلافت و شرف شرافت در ريعان جوانى و عنفوان زندگانى طالب حق گشتن و از سرخ و زرد جهان گذشتن در جوانى دل به كف پيرى نهادن و خاطر به ياد حقتعالى دادن سعادتيست بزرگ و عنايتى است سترك اگر منصفى ديده انصاف گشايد حق جل و علا بر آن‌كس مىنمايد كه اين جوان‌بخت با سعادت ازلى يار است و دولت لم‌يزلى او را مددكار\r\nنظم\r\n با جلال سلطنت درويش‌خوى * با كمال معرفت درويش‌جوى\r\nاز كمال دانش و فرهنگ او * صد ارسطو باشدش فرهنگ‌جو\r\nو از معارف اربعين چون دم زند * پور ادهم از كمالش دم زند \r\n\r\n","description":"","footnote":"","page_name":" 822 ","page_number":924},
  {"content":"\r\n\r\n چون به رزم آيد عدو لرزان شود * چون به بزم آيد شه عرفان شود\r\nبر سرير ملك با فقر و فناست * شهريارى اين‌چنين برگو كجاست\r\nانورى رأيست و خاقانى مقام * هم زلالى مشرب و سعدى كلام\r\nگر ضيائى يابد از رايش سها * برتر از مهر و مهش گردد بها\r\nهى خوشا گيلان كزو خرم شده * از سواد لطف او اعظم شده\r\nاز قدومش رشت شد عنبر سرشت * سفله آن‌كس كاينچنين شاهى بهشت\r\nاهل عقبى از صغير و از كبير * اهل دنيا جمله از برنا و پير\r\nپاى بست منت خوان ويند * كف‌گشاى خوان احسان ويند\r\nآنكه هر شب تا سحر فوج ملك * وصف او گويند از اوج فلك\r\nمن كجا بتوانمش گويم دعا * من كجا بتوانمش گويم ثنا\r\nبارالها تا به طرف بوستان * باشد از سرو و سمن نام و نشان\r\nباد خرم گلشن آمال او * با خرام قامت اقبال او \r\n\r\nگفتار در بيان احوال ملوك ديالمه بطريق اختصار\r\nدر كتب تواريخ مسطور است كه نسب ملوك ديالمه ببهرام گور مىرسد بدين موجب بويه ابن خسرو بن نمام بن لواى بن شرذيل الاكبر بن فيروز بن سيفون بن بهرام گور ، و در اين باب روايتى ديگر نيز وارد است - بويه مردى متوسط الحال و ساكن ديلمان بود و در كمال تنگى معاش مىنمود .\r\nصاحب روضة الصفا گفته بويه را با والدهء فرزندان خود محبتى تمام بود اتفاقا آن زن در آن نزديكى بعالم آخرت انتقال نمود بويه در مفارقت يار چون ابر بهار گريه كردى و آه سرد از دل پردرد برآوردى شهريار بن رستم ديلمى گويد ميان من و بويه اساس محبت محكم بود روزى نزد او رفته وى را بوثاق خويش آوردم و غم و اندوه او را بهر طريق تسلى مىدادم در اين اثنا مردى كه دعوى دانش نجوم مىكرد به منزل من تشريف آورد بويه با وى گفت دوش خوابى ديده‌ام منجم از صورت واقعه پرسيد بويه\r\n\r\n","description":"","footnote":"","page_name":" 823 ","page_number":925},
  {"content":"\r\n\r\nگفت در عالم رؤيا مشاهده نمودم كه آتشى از صلب من بيرون آمده سه قسمت شده بعضى از ممالك جهان را مشاهده بر اكثر مملكت ايران پرتو انداخت مردم نزد آن آتش تضرع و تخشع مىنمودند و زبان عجز و زارى پيش آن نار مىگشودند منجم گفت سه پسر تو به مرتبه بلند و درجه ارجمند شاهى خواهند رسيد بويه از اين سخن بخنديد و اشاره به فرزندان خود على و حسن و احمد كرده گفت اولاد من اينهايند آيا بكدام استعداد به سلطنت خواهند رسيد و بكدام وسيله به دولت فايض خواهند گرديد منجم در آن باب مبالغه نموده زايجه فرزندانش را طلب نمود بويه تاريخ مولود اولاد به او داد منجم بعد از تأمل بسيار اول دست على مهتر فرزندان بويه را بوسه داد و گفت اين دولتمند به سلطنت رسد آنگاه آن دو سعادتمند ديگر از آن هنگام سوداى حكومت در خيال آل بويه جاى كرد\r\n\r\nعماد الدوله على بن بويه ديلمى\r\nعلى بن بويه در زمان حكومت بعماد الدوله موسوم بود در اول حال ملازمت مرداويج اختيار نمود .\r\nدر تاريخ مسطور است كه مرداويج چند نفر از سرهنگان را ايالت داد و هريك را بولايت عراق فرستاد گوهردرد را بعلى بن بويه نامزد نموده و او را نيز بدان صوب روانه فرمود چون على بولايت رى رسيد و به خدمت وشمگير مفتخر گرديد خواست كه باقطاع خويش روانه شود جهت بعضى ضروريات استر سرخى داشت در معرض بيع درآورده حسين عميد وزير وشمگير او را به دويست دينار سرخ خريدارى كرد و قيمت آن را نزد على فرستاد على ده دينار از آن وجه گرفته باقى را با تحفهء لايق بحسين بازداد قضا را مرداويج از تفويض عمل على پشيمان گشته و دو كلمه به توفيق‌على و سرهنگان ديگر به برادر نوشت وقت نماز شام آن نوشته به نظر حسين رسيد كس نزد على فرستاد او را اعلام گردانيد و در باب رفتن مبالغه نمود صباح كه وشمگير مطالعه حكم برادر فرمود رفقاى على را نگاهداشت و خواست از عقب على كس فرستد حسين نگذاشت على چون به مقصد رسيد حسن سلوك و عدل و داد پيش گرفت لاجرم كار على انجام پذيرفت نخست اقارب و عشاير را تسخير نموده و از آنجا در سنه\r\n\r\n","description":"","footnote":"","page_name":" 824 ","page_number":926},
  {"content":"\r\n\r\nسيصد و بيست و يك با نهصد نفر قصد اصفهان كرده با مظفر بن ياقوت كه غلام‌زادهء عباسيان بود مصاف داده فايق آمد و اصفهان را به حيطهء تصرف درآورد چون اين خبر بمرداويج رسيد از او به‌غايت در حساب شده قصد اصفهان كرد على طاقت مقاومت نياورده باستصواب ابو طالب زيد بن على نوبندگانى بفارس شتافت و از راه او جان عنان يكران بشيراز تافت در سنه سيصد و بيست و سه خبر فوت مرداويج را شنيد و لشگر مستعد بتسخير شيراز كشيد بعد از قتال و جدال آن ديار را از ياقوت نايب خليفه بگرفت و گروه انبوه از لشگر ياقوت بتيغ على بعدم رفتند و جمع كثير را اسير و دستگير كرده دربند انداخت چون بر مسند حكومت متمكن گشت اسيران را از بند خلاص كرد و ايشان را به خلعت و احسان بنواخت .\r\nدر تواريخ مسطور است كه على از غايت كرم و سخاوت طبيعى آنچه از اصفهان و غيره اموال بدست آورده بود به اندك زمانى بر لشگر قسمت نمود چون روزى چند بر اين بگذشت لشگريان طلب علوفه نمودند عماد الدوله ديد در خانه چيزى نيست غمگين گشت روزى از غايت ملال بر قفا افتاده و روى بر حيرت نهاده در كار خويش متفكر بود و بسقف خانه ملاحظه مىنمود ناگاه مارى ديد كه سر از خانه بيرون آورده روى به خانه ديگر نهاد على فرمان داد كه خانه بشكافند و مار را بيرون آورده بكشند در اثناى شكافتن خانه مال بسيار كه قرب پانصدهزار دينار بود از آنجا ظهور كرد لوازم شكر الهى بجاى آورد بعضى از آن مال را به لشكر قسمت كرد و باقى را در خزانه نگاهداشت .\r\nدر آن ايام نيز روزى بطريق سير سوار شده به هر طرف نظرى گماشت از تماشاى عمارات ملوك ماضيه عبرت مىگرفت ناگاه دست اسب او به زمين فرورفت فرمان بحفر آن زمين داد مال بسيار از آنجا برآمد .\r\nاز جمله تأييدات نيز آنكه قماشى چند به خياطان داده بودند و خياطى در دوختن تاخير نموده پس او را حاضر ساخته وعيد و تهديد مىفرمود اتفاقا آن مرد كر بود و گوش او نمىشنيد چنان بخاطرش رسيد كه آن تهديد جهت طلب مال\r\n\r\n","description":"","footnote":"","page_name":" 825 ","page_number":927},
  {"content":"\r\n\r\nياقوت حاكم سابق شيراز است كه نزد او امانت گذشته بود فى الحال از بيم جان سوگند بر زبان آورد كه و اللّه اى امير از مال ياقوت زياده از دوازده صندوق نزد من نيست و هنوز ندانسته‌ام كه ميان آن صندوقها چيست عماد الدوله فرمود صندوقها را حاضر نمودند چون در صناديق را گشودند سيصدهزار دينار « 1 » نقد و جنس ظهور نمود .\r\nبعد از اين لطائف غيبى خزاين و دفاين يعقوب بن ليث و عمرو بن ليث كه پادشاهان فارس و عراق و خراسان بودند بدست افتاد و كار او از درجهء امارت به مرتبه سلطنت نهاد يك‌بارگى بلوازم سلطنت قيام نموده حسن و احمد برادران خود را به جهان‌گيرى روان فرمود و خود شيراز را دار الملك ساخت تا آنكه در سنه سيصد و بيست و هشت لواى عزيمت بصوب آخرت برافراخت چون فرزندى بجز عضد الدوله پسر برادرش نداشت لاجرم او را به وليعهدى گذاشت\r\n\r\nركن الدوله حسن بن بويه ديلمى\r\nوى بر اصفهان و كاشان و قم و قزوين و رى استيلا يافت وشمگير همواره بحرب و قتال او مىشتافت تا آنكه در آخر عمر لشگر بىمر فراهم آورد و ركن الدوله از وى انديشناك گشته در آن اثنا ناگاه در شكارگاه اسب وشمگير از گرازى رميده او را بر زمين انداخت و هم از آن راه در عدم منزل ساخت ، ابن عميد وزير ركن الدوله كه سرآمد فضلاى دهر بود در صدر فرامين كه به اطراف ارسال مىنمود اين عبارت را نوشت كه الحمد لله الذى يكفى بالوحوش عن الجيوش « 2 » - و ركن الدوله در سنه سيصد و شصت و شش رايت عزيمت بعالم آخرت برافراشت و سه پسر بل سه نيك‌اختر به يادگار گذاشت : مؤيد الدوله ، عضد الدوله ، فخر الدوله .\r\n\r\nمعز الدوله احمد بن بويه ديلمى\r\nگويند در هنگام تسخير كرمان يك دستش را انداخت « 3 » لهذا مشهور به اقطع گشت بالاخره كرمان و خوزستان را مسخر كرد آنگاه روى توجه بدار السلام بغداد آورد و منصب اميرالامرائى بغداد به دو متعلق گشت در سنه سيصد و پنجاه و يك در كنار عمارت بغداد نوشت كه لعن الله معاوية بن ابى سفيان و من غصب فاطمة فدكا و من اخرج\r\n\r\n\r\n","description":"","footnote":"\r\n( 1 ) - نسخه : سيصد دينار .\r\n( 2 ) - يعنى سپاس خدائى را كه بازدارد سپاهيان دشمن را به جانوران درنده\r\n( 3 ) - كذا - ظاهر : انداختند\r\n","page_name":" 826 ","page_number":928},
  {"content":"\r\n\r\nالعباس من الشورى و من نفى ابا ذر الى الربذة و من منع دفن الحسن عند جده اقامت در صلاة غدير خم در هيجدهم ذىحجه او كرد ، و روز عاشورا را تعزيهء امام حسين او برآورد ، همگى آل بويه شيعهء آل على بودند و طريق طاعت سرور اولياء مىپيمودند .\r\nمعز الدوله در سنه سيصد و پنجاه و هفت وفات يافت عز الدوله بختيار بن معز الدوله را با ابن عم خود عضد الدوله « 1 » بر سر امارت بغداد مخاصمت افتاد بالاخره در شوال سنه سيصد و شصت و شش در جنگ دستگير شده به حكم عضد الدوله رو به آخرت آورد .\r\n\r\nمؤيد الدوله ابن ركن الدوله\r\nبفرمان برادر مهتر عضد الدوله قصد ولايت برادر خود فخر الدوله كرد چون فخر الدوله طاقت مقابله نداشت پناه بقابوس آورد مؤيد الدوله جرجان را گرفته دار الملك ساخت و هم در سنه سيصد و شصت و سه لواى عزيمت بصوب آخرت افراخت .\r\n\r\nفخر الدوله على بن ركن الدوله\r\nباستصواب صاحب بن عباد بجرجان توجه نموده بر سرير حكومت تمكن يافت در سنه سيصد و هشتاد و هفت بعالم ديگر شتافت .\r\n\r\nمجد الدوله ابو طالب بن فخر الدوله\r\nدر تواريخ مسطور است كه مادرش سيده دختر شرويز بن مرزبان والى مازندران بود و در ملك پسر رتق و فتق تمام مىنمود تا او زنده بود مهم مجد الدوله رونقى تمام داشت و چون در سنه چهارصد و پانزده بعالم ديگر پاى گذاشت مجد الدوله را در دماغ پريشانى به هم رسيد و هرج و مرج كلى در مملكت ظاهر گرديد امراء دولت فرمان او نمىبردند بنابراين كس به استدعاى سلطان محمود غزنوى فرستاد در شانزدهم جمادى الاول سنه چهارصد و بيست و دو محمود در قريهء دولاب رى نزول نمود مجد الدوله را با پسرش گرفته رو بخراسان نهاد و ديگر كس از ايشان نشان نداد و آن شعبه به دو منتهى گشت .\r\n\r\n\r\n","description":"","footnote":"\r\n( 1 ) - نسخه : عز الدوله عز الدين بختيارى معز الدوله با ابن خود عضد الدوله بر سر عمارت بغداد الخ\r\n","page_name":" 827 ","page_number":929},
  {"content":"\r\n\r\n\r\nعضد الدوله فنا خسرو بن ركن الدوله\r\nپادشاه دولت يار و شهريار صاحب وقار بود در فضائل و كمالات نفسانى گوى تفوق از سلاطين روزگار مىربود نخستين كسى را كه در اسلام شهنشاه گفتند او بود به‌غايت فاضل و عالم و فضيلت‌پرور بود بعد از عم خود والى گرديد و بعد از پدر ملك معز الدوله را تصرف كرده امير الامراء بغداد گشت و در روز ورود او ببغداد خليفه باستقبال بيرون آمده پايه قدرش از ايوان كيوان درگذشت قبل از او خلفاء بغداد كسى را از پادشاهان استقبال نكرده بودند عضد الدوله بر سر روضهء ابا عبد اللّه الحسين عليه السّلام عمارت عالىطرح انداخت و دارالشفائى در بغداد در غايت استحكام ساخت و حصار مدينه منوره را عمارت نمود و بند امير و بركهء اصطخر را بنياد فرمود .\r\nوفات وى در سنه سيصد و هفتاد و دو به مرض صرع بود چند روزى واقعهء او را مخفى داشتند و در دارالأماره پنهان گذاشتند بعد از آن بموجب وصيتش او را در نجف اشرف در پهلوى مسجد جامع كه بنا كرده آثار همت او بود دفن كردند .\r\nدر تواريخ مذكور است كه وقت نزع وصيت كرد كه از مقبرهء او تا پائين قبر سرور اولياء على مرتضى عليه الصلاة و السلام نقب زده زنجير نقره در گردن او نهادند و زنجير را زير پاى حضرت بر زمين فروبرده بر تخته نوشتند و كلبهم باسط ذراعيه بالوصيد و در زير سر وى نهادند .\r\n\r\nشرف الدوله مرزبان بن عضد الدوله\r\nدر زمان فوت پدر در بغداد بود لاجرم قائم مقام وى گرديد بعد از چهار ماه و شش روز برادرش بهاء الدوله شرذيل والى كرمان لشگر ببغداد كشيد و شرف الدوله را گرفته محبوس گردانيد بعد از چندى از بند خلاص شده نه ماه و هشت روز در فارس خروج كرده بواسطهء آنكه مىخواست كه به غير از او ديالمه ديگرى را علوفه ندهد جماعتى بر او خروج كرده وى را گرفتند و در سنه سيصد و پنجاه و هشت در نواحى شيراز كشتند .\r\n\r\n","description":"","footnote":"","page_name":" 828 ","page_number":930},
  {"content":"\r\n\r\n\r\nابو النصر بهاء الدوله شرذيل بن عضد الدوله\r\nدر زمان پدر والى كرمان بود بعد از پدر در سنه سيصد و پنجاه و شش ببغداد طمع نمود چون بنواحى بغداد رسيد برادرش صمصام الدوله متوجه دفع او گرديد و بهاء الدوله در جنگ گرفتار گشت و در سنه سيصد و هشتاد و نه درگذشت .\r\n\r\nصمصام الدوله بن عضد الدوله\r\nبعد از برادر در بغداد فرمانروا گرديد و در سنه چهارصد و سه به مرض صرع به بقا خراميد .\r\n\r\nسلطان الدوله ابو شعاع بن بهاء الدوله\r\nبعد از پدر پاى عزت بر سرير سلطنت نهاد برادر خود ابو الفوارس را بكرمان و برادر ديگر خود جلال الدوله را ببصره فرستاد در سنه چهارصد و پانزده در شيراز وفات يافت .\r\n\r\nشرف الدوله ابو على حسين بن بهاء الدوله\r\nببغداد استيلا يافت در سنه چهارصد و چهارده بعالم ديگر شتافت .\r\n\r\nقوام الدوله ابو الفوارس بن بهاء الدوله\r\nوالى كرمان بود بعد از فوت سلطان الدوله در فارس طمع نمود ميان او و برادرزاده‌اش ابو كالنجار نزاع روى داد در سنه چهارصد و پانزده بصوب عقبى روى نهاد .\r\n\r\nجلال الدوله ابو طاهر بن بهاء الدوله\r\nبعد از برادر خود شرف الدوله در بغداد حكومت يافت بعد از شانزده ماه حكومت بجهان جاويد شتافت .\r\n\r\nعز الملك ابو كالنجار مرزبان بن سلطان الدوله\r\nدر واقعه پدر در بصره بود و اكثر اوقات با عمش ابو الفوارس محاربات عظيم نمود و در همهء معارك ظفر او را بود فارس را به حوزهء تصرف\r\n\r\n","description":"","footnote":"","page_name":" 829 ","page_number":931},
  {"content":"\r\n\r\nدرآورد بعد از عم كرمان را نيز ضميمهء ملك كرد و بغداد بعد از جلال الدوله نيز به دو تعلق يافت در سنه چهارصد و چهل در كرمان بدار القرار شتافت .\r\n\r\nابو منصور فرياد مغول بن ابو كالنجار\r\nبعد از پدر در فارس بر مسند حكومت پاى عزت نهاد و ميان او و برادرانش خصوص ملك عبد الرحيم خصومت اتفاق افتاد اكثر اوقات مغلوب بود آخر بسبب قتل عادل فضلويه در سنه چهارصد و چهل و هفت وى را گرفته در قلعه حبس نمود .\r\n\r\nملك عبد الرحيم\r\nخسرو بن ابو كالنجار بن سلطان الدوله ابن بهاء الدوله ابن عضد الدوله پدر او را وليعهد كرده بود بعد از فوت پدر در بغداد بر مسند امارت جلوس نموده بصره و خوزستان و فارس را نيز تصرف كرد در سنه چهارصد و چهل و هفت طغرل بيك سلجوقى او را گرفته در قلعه تبرك حبس كرد و سلطنت آل بويه به دو منقرض گشت برادرش ابو على كيخسرو اطاعت سلجوقيان نمود و نزد ايشان به‌غايت معتبر بود او نيز در سنه چهار صد و هشتاد و هفت درگذشت .\r\n\r\nذكر بعضى از ارباب معارف آن ديار\r\n\r\nشيخ محى الدين عبد القادر گيلانى\r\nاز مشايخ مشهور از طرف پدر حسنى و از مادر حسينى مذكور است ولادت او در سنه چهارصد و هفتاد و يك بوده در جوانى از گيلان برآمده در سنه چهارصد و هشتاد و هشت ببغداد رسيده به تحصيل علوم اشتغال نمود به اندك زمانى در علوم ادبيه و فقه و حديث گوى سبقت از اقران ربود در سنه پانصد و بيست و يك مجلس وعظ نهاد ، وفات وى در سنه پانصد و شصت و يك اتفاق افتاد .\r\nوى مريد ابو سعيد مخزومى و او مريد ابو اسحاق على مكارى و او مريد ابو الفرج طرطوسى و او مريد ابو الفضل عبد الواحد تميمى و او مريد شيخ شبلى و او مريد\r\n\r\n","description":"","footnote":"","page_name":" 830 ","page_number":932},
  {"content":"\r\n\r\nشيخ جنيد بغدادى و او مريد شيخ سرى سقطى و او مريد شيخ معروف كرخى و او مريد و بواب قطب الاولياء حضرت على بن موسى الرضا عليه التحية و الثناء .\r\nسلسلهء قادريه كه منسوب بوى است در بلاد توران و هندوستان و يمن و دكن و تمامى عربستان و روم و شام و مصر و مغرب زمين جاريست ، قبر وى در بغداد در غايت اشتهار است . شيخ صدقه بغدادى و شيخ ابو محمد عبد الرحمن طفسونجى و شيخ بقا بن بطّو از مريدان وى بوده‌اند و غير از ايشان نيز بسيارى از مشايخ كبار نسبت خود را به او درست نموده‌اند .\r\n\r\nچمن چهارم در كيفيت ديار كردستان\r\nبر راى عالم‌آراى سياحان ديار خبر و بر ضمير مهر تخمير مساحان بهار سير پوشيده و مستتر نماند كه كردستان ولايتى است معروف و باعتدال هوا و عذوبت ماء موصوف ، محدود است از طرف مشرق بديار عراق عجم و از سمت مغرب بولايت عراق عرب و ديار بكر و از جهت شمال به مملكت ارمن و آذربايجان و از جانب جنوب بملك خوزستان - دور آن ولايت تخمينا زياده از دو ماه راه است اكثر آن از اقليم چهارم و قليلى از سيم ، كوهستان آنجا بيشتر از صحرا و بيابانست .\r\nاردلان ، بهار ، ختسان ، سليمانيه ، دينور ، شهر زور ، كرمانشاهان ، كرند ، خرم‌آباد ، از جمله بلاد آنجا است .\r\nآن ديار عموما مسكن طوايف اكراد است غير از اهل بلاد و قراء زياده بر دويست هزار خانوارند بعضى طريق سنت و برخى تشيع و گروهى يزيدى و جمعى على اللهى مىسپارند .\r\n\r\n","description":"","footnote":"","page_name":" 831 ","page_number":933},
  {"content":"\r\n\r\nدر نسب كردان اختلاف بسيار است بعضى از مورخان آورده‌اند كه چون بر دوش ضحاك تازى دو مار ظهور كرد ابليس به صورت طبيبى به خدمت ضحاك رفته به زبان آورد كه علاج اين درد منحصر است به مغز سر آدمى و ضحاك بنا بر اشارهء ابليس روزى دو نفر كشته مغز كله آنها را بر آن موضع ماليدى و از آن تسكين الم كردى بعد از چندگاه طباخ روزى يك نفر كشته و يكى ديگر دو بز داده آزاد گردانيدى و گفتى كه در كوهسار و كهوف بسر بريد و از ظلم و جور ضحاك برهيد اصل كردان از آن جماعتست .\r\nبرخى گويند كه\r\nالاكراد طايفة من الجن كشف الله عنهم الغطا\r\nيعنى كردان طايفه‌يىاند از جنيان كه برداشت حقتعالى از ايشان پرده را .\r\nدر شرفنامه مسطور است كه سليمان بن داود چهارصد دختر باكره از اهل مشرق طلبيد چون ايشان بموجب فرمان بدان ولايت رسيدند گروهى از ديوان با ايشان فساد كردند چون اين خبر بسمع حضرت سليمان رسيد دختران را بديوان داد و نژاد كردان از ديوانست .\r\nطوايف كرد چهار است و لغات و عادات ايشان مغاير يكديگر است اول كرماج دويم لر سيم گلهر چهارم كوران هريك از اين طايفه منشعب است به چندين شعبه فرقه زند و لك و به لباس و گروس و فيلى و لولو از طايفه كردانند « 1 » اگرچه مسكن كرد ولايت مذكوره است اما منشعبات ايشان در ولايت ارمنيه كبرى و ارمنيه صغرى و شامات و ديار بكر و ربيعه و عراقين و فارس و خراسان سكونت دارند گروه انبوه و قوم مكروه و طايفه بيشمارند عموما جماعت دلاور و زمرهء متهور و قطاع الطريق و خون‌ريزند از فتنه و فساد و غدر و عناد نپرهيزند و از فضائل و كمالات انسانى دور و از مكارم و معارف نفسانى نفورند اكثر ايشان به پيروى شيخ عدىّاند و او از خلفاى بنى اميه بود قبرش در كوه لاش من اعمال موصل است .\r\n\r\nكرمانشاهان\r\nآن شهر در اقليم چهارم اتفاق افتاده طرف جنوبى وى گرفته ساير اطرافش\r\n\r\n\r\n","description":"","footnote":"\r\n( 1 ) - در اين كتاب و مخصوصا در بستان بسيارى از « طايفه لر » داخل طايفه « كرد » گشته\r\n","page_name":" 832 ","page_number":934},
  {"content":"\r\n\r\nفىالجمله گشاده است ، آبش ناگوار و هوايش ناسازگار ، ميوه‌اش فراوان و غله‌اش ارزان ، آنجا را بهرام بن شاپور ذو الاكتاف ساخت و نوشيروان عادل دكه‌ئى پرداخت صد گز در صد گز كه خاقان چين و راى هند و قيصر روم را در آن دكه حاضر نموده جشنى عالى ساخت ، قديم الزمان شهرى وسط بوده بمرور ازمنه رو به خرابى نموده اكنون بسبب شاهزاده به‌غايت معمور و انواع نعمت در آن موفور است .\r\nمشتملست بر قرب دوازده هزار خانه آباد و باغات نزهت بنياد ، مردمش سفيد چهره و از متاع حسن بابهره‌اند همگى شيعه‌مذهب اما رند مشربند « 1 » اكنون كه سنه هزار و دويست و سى و هفت هجريست تخمينا ربع شهر را سيلاب خراب گردانيد و مردمانش را به گرداب فنا رسانيد .\r\n\r\nذكر بعضى از معاريف آن ديار\r\n\r\nابو اسحاق ابراهيم بن شيبان قدس سره\r\nسر حلقه اهل عرفان بوده و در زهد و تقوى و ورع مقامات ارجمند تحصيل فرموده و دست ارادت بشيخ ابو عبد اللّه مغربى داده و با ابراهيم خواص چندى بسر آورده ، شيخ كردستان و جبال او بوده است .\r\nاز عبد اللّه مغربى پرسيدند كه در حق ابراهيم چه مىگوئى فرمود هو حجة الفقراء و اهل الآداب و المعاملات .\r\nوى گفته است كه هركس حرمت مشايخ نگاه ندارد و خدمت ايشان بجاى نيارد به دعويهاى دروغ گرفتار شود و به گزافهاى بىفروغ فضيحت گردد - و هم وى گفته است كه پدر مرا وصيت كرد كه علم بياموز از براى آداب ظاهر و ورع را پيشه كن براى آداب باطن و دورباش از آنكه تو را از حقتعالى دور گرداند و روى بدنياى فانى آورد - وفات جناب شيخ در سنه سيصد و سى و هفت در خلافت فضل بن مقتدر باللّه روى نمود .\r\n\r\n\r\n","description":"","footnote":"\r\n( 1 ) - بستان : مردمش اغلب شيعى مذهب و عموما متقلب و حيله‌گر و در فساد و افساد بر اكثر مفسدان سردفتر\r\n","page_name":" 833 ","page_number":935},
  {"content":"\r\n\r\n\r\nآقا محمد على بن آقا محمد باقر بهبهانى\r\nدر علم فقه و اصول مرد فاضلى بوده و در فن اجتهاد گوى سبقت از همگنان ربوده وى را تأليفات چند است كتاب خيراتيه از جمله آنهاست او دولت و ثروت بسيار حاصل نمود و در رفعت جاه و وسعت دستگاه و تجملات اهتمام تمام مىنمود پيوسته به احكام دهر و اغنياء شهر معاشرت فرمودى و ابواب مصادقت بر روى اهل دنيا گشودى و در سلوك با ارباب دولت و اصحاب ثروت و حكومت مهارت عظيم داشت اما همواره نسبت به زمرهء فقراء و عرفاء لواى عداوت و مخاصمت مىافراشت در هلاك اين طايفه سعى موفور و جد نامحصور بظهور مىرسانيد چنان كه العارف باللّه سيد معصوم على شاه هندى قدس سره را هنگامى كه به زيارت جد خود على بن موسى الرضا عليه آلاف التحية و الثناء عازم بود گرفته باعتضاد حاجى ابراهيم شيرازى به آب قره‌سو غرق گردانيد و هم باقتضاى غيرت الهى قرب هيجده نفر از اولاد و اتباع وى ذكورا و اناثا در سنه هزار و دويست و سى و هفت در سيلاب هلاك شدند  فَاعْتَبِرُوا يا أُولِي الْأَبْصارِ  و درويشى را نيز بجرم تصوف بقتل آورد\r\nگويند مظفر على شاه كرمانى قدس سره صاحب بحر الاسرار را مسموم ساخت زيرا كه چون فضيلت مولانا را از خود بيشتر مىديد و مقابله و مناظره كردن خود را بمولانا نمىسنجيد لاجرم بزهر هلاكش نمود .\r\nقبر وى در همان ديار در غايت اشتهار است .\r\n\r\nكرند\r\nقريه‌ايست دلگشا و دهى است روح‌افزا مشتمل است بر باغات دلنشين و بساتين بهجت قرين در دامن كوه واقع و ساير اطرافش فىالجمله واسع است ، آبش خوب و هوايش مرغوب ، ميوه‌اش ارزان و غله‌اش فراوانست ، مردمش غالى مذهب و اهل گوران دشت « 1 » نيز غالىاند .\r\n\r\n\r\n","description":"","footnote":"\r\n( 1 ) - گوران دشت : سمت مغرب كرمانشاه و سه مرحله از آن دور است\r\n","page_name":" 834 ","page_number":936},
  {"content":"\r\n\r\n\r\nگفتار در بيان مذهب غالى بطريق اختصار\r\nپوشيده نماند كه طايفه غالى مذهب صفى از اهل تناسخند اين گروه على مرتضى عليه السّلام را صاحب كرم مىنامند ايشان مىگويند كه معرفت حق سبحانه و تعالى ممكن نيست مگر آنكه از مقام اطلاقيت تنزل نموده به كسوت قيد بيايد و ممثل شده خود را بشناساند و خلق را به خويش عارف گرداند و ممثل شدن امريست ممكن اما واجبست مانند ممثل شدن روح القدس به صورت جوان مستوى مستوىالخلقه بمريم و ممثل شدن جبرئيل به صورت دحيهء كلبى بمحمد عربى ، آن ذات خجسته صفات كه از همه نقايص مبراست و از همه معايب معرا از جهت شفقت از وحدت صرف تنزل كرده هدايت اهل ضلالت مىكند آن ذات مقدس على مرتضى است انا خالق السماوات و الارض دليل مدعا است مصدر كثرت آن نقطهء وحدت گرديد و فرمودهء آن حضرت\r\nانا نقطة تحت باء بسم الله\r\nشاهد مطلب است آخر مرده زنده كردن و تصرف در آسمان و ستارگان كار يزدانست منكران قايلند كه آفتاب را رد كرده و مرده را زنده نموده يوشع و سليمان نيز همانست ، جميع پيغمبران را صاحب كرم فرستاد و كار ايشان را وى تمشيت داد و خبر\r\nيا على جئت مع كل نبى سرا و معى سرا و جهرا\r\nخبر صحيح رسيده است منكران وى را قايلند\r\nقسيم النار و الجنة\r\nمىدانند و قاسم‌الارزاقش مىخوانند و استاد جبرئيلش مىگويند ، و نيز مىگويند كه هنگام تولد در حين وفات و در حال سؤال نكير و منكر صاحب كرم حاضر است مظهر العجائب و مظهر الغرائب صاحب كرم را مىنامند و كلام اللّه ناطقش مىگويند دانايان از اين سخنان چيز ديگر مىفهمند و معلوم مىكنند و منكران نيز مىگويند اگر خداى عالم از وى اجازت نيافتى بخلقت عالم نشتافتى .\r\nحاصل سخن آنكه هركس به خدائى وى ايمان نيارد ذره‌ئى ايمان ندارد منكران نيز مىگويند كه هركه محبت صاحب كرم در دلش نيست آن‌كس از دين و ايمان برى است نزد دانايان اين هر دو سخن يكيست\r\nبيت :\r\n جز اسد اللّه در اين بيشه نيست * غير على هيچ در انديشه نيست \r\n\r\n","description":"","footnote":"","page_name":" 835 ","page_number":937},
  {"content":"\r\n\r\nظهور آن حضرت بىحد و بيشمار است سيصد سال قبل از اين نيز ظهور نموده و رسم و عادت در ميان آن طايفه نهاده هركه او را نشناسد و معرفت آن حضرت حاصل نكند بايد دور بزند و برزخهاى بسيار طى نمايد تا آنكه او را معرفت حاصل شود در اصطلاح آن طايفه ابن يامين پير است و امام رضا را داود گويند و امام حسين را يادگار ، جمع جماعت را مكه دانند هم‌كيشان خود را يار خوانند و بيگانگان مذهب خويش را خوار مىگويند در هنگام داخل شدن در طريقه ايشان است جوز و صد دينارى و شيرينى و سر سپردن و ريش تراشيدن و شارب زدن در آن طايفه گناه بزرگست و نماز و روزه معصيت سترك ، بدل يك ماه روزه در فصل زمستان سه روز روزهء وصال لازم مىدانند و بجاى نماز نياز را واجب شمارند ، با وجودى كه در ميان ايشان حجاب نيست عصمت و عفت بكمال دارند .\r\n\r\nحديقه چهارم محتوى بر سه گلشن است\r\n\r\nگلشن اول در شرح دادن خاك فارس\r\nبر رأى جهان‌آراى فارسان ميدان اخبار و بر ضماير مهر مآثر واقفان ساحت آثار پوشيده و پنهان نماند كه قديم الزمان حدود فارس از كنار رود جيحون الى فرات طولا و از باب الابواب دربند الى ساحل درياى عمان عرضا بوده اما اكنون كه فارس مىگويند ملكى است معين ، محدود است از جانب جنوب به درياى عمان و از سمت شمال بولايت عراق عجم و از طرف مغرب به درياى بصره و ملك خوزستان و از جهت مشرق به درياى كرمان و لار .\r\nطولش از قومشه الى ساحل عمان صد و پنجاه فرسخ و عرضش از يزد الى خوزستان صد و بيست فرسخ اكثر بلاد او از اقليم سيم و بعضى از اقليم چهارم است گويند بندر عباسى و جزيره هرمز كه از توابع فارس است از اقليم دويم است ، صحرا و بيابان آن مكان برابر و يكسانست .\r\n\r\n","description":"","footnote":"","page_name":" 836 ","page_number":938},
  {"content":"\r\n\r\nمشتملست بر بلاد قديمه و قصبات عظيمه و چمنهاى خوش و مراتع دلكش چون در زمان سابق كشور ايران چندان معمور نبوده لهذا ملوك پيشداديان گاهى آن ديار و گاهى خراسان را پايتخت نموده‌اند .\r\nمحتويست بر پنج كوره : اول كوره اردشير در او است شيراز و فيروزآباد - دويم كوره اصطخر در او است بيضا و رامجرد - سيم كوره داراب در او است فسا و جهرم - چهارم كوره شاپور در اوست گازرون و جره - پنجم كوره قباد در او است بوشهر و برازجان و هريك از كوره چندين بلوك و قصبه داشته و دارد .\r\nولايت فارس در زمان خلافت عمر بن خطاب مفتوح و حقوق ديوانى آنجا بموجب عهد و شرط سرور اولياء على مرتضى به مقاسمه بوده و به قدر حاصل از بعضى عشر و از بعضى خمس و از بعضى ربع و ثلث و نصف مقرر نمود ، در زمان الواثق باللّه عباسى معين گرديد به مبلغ سى و سه هزار دينار و صد و پنجاه هزار خروار غله ، در زمان آل بويه پنجاه پنج‌هزار درهم « 1 » خراج آن ديار بوده - قبل از ظهور اسلام مردم آن ديار مذهب هوشنگ و جمشيد و فريدون داشتند بعد از ظهور زردشت رايت آئين زردشتى افراشتند چون اعلام دين مبين سر بسپهر برين كشيد وصيت اسلام به گوش و هوش اعالى و ادانى رسيد اهالى آن ولايت پيرو مذهب شافعى شدند آخرالامر به زور بازوى شاه اسماعيل صفوى و به قوت صوفيان يكرنگ اثنىعشرى از ملت آباء خويش گذشتند و داخل حوزهء ايمان گشتند و نيز در ساحل آن ديار و بعضى بلوكاتش شافعى مذهب بسيار است .\r\nآن ولايت بعد از خلافت خلفاء در تصرف ملوك بنى اميه بود چون دولت ايشان انقراض يافت خلفاى بنى عباس تصرف كردند و ملوك صفاريان از ضبط آن طايفه برآوردند چون نوبت آن گروه درگذشت دولت ديالمه در آن ديار ظاهر گشت بعد از انقراض ديالمه سلاطين سلاجقه آنجا را گشودند در زمان ايشان فرقه فضوليه « 2 » و گروه اتابكان آن ملك را تصرف نمودند بعد از انقراض ايشان بچنگ آل چنگيز افتاد چون دولت مغول روى بتراجع نهاد آل مظفر مسخر كردند بعد از آن طايفه تيموريان به حيطه\r\n\r\n\r\n","description":"","footnote":"\r\n( 1 ) - كذا - ظاهر : پنج هزارهزار بستان : در زمان ملوك آل بويه زياده بر شش هزار هزار مثقال نقره حاصل مىشده\r\n( 2 ) - بستان : فضلويه\r\n","page_name":" 837 ","page_number":939},
  {"content":"\r\n\r\nتصرف درآوردند آنگاه نوبت آق‌قويونلو و قراقيونلو رسيد چون اوان ايشان به نهايت انجاميد مسخر اولياء سلاطين صفويه گشت از ايشان نيز درگذشت و نوبت افغان گشت نادر شاه از جماعت افغان استرداد كرد و آتش از دودمان ايشان برآورد بعد از انقراض شوكت نادرى ملوك زنديه گرفتند و اهل آنجا فرمانشان را طوعا و كرها پذيرفتند چون زمان ايشان به آخر رسيد آفتاب جلال قاجاريه از مشرق اقبال طالع گرديد .\r\nاكنون كه سنه هزار و دويست و سى و هفت هجريست دار الملك شاهزاده كامكار است آنچه از آن ديار ديده و مشاهده گرديده مذكور مىنمايد .\r\n\r\nاصطخر\r\nمدينه‌ايست معروف و به قدمت بنيان موصوف از اقليم سيم ، آبش از رود و قنوات معتدل و هوايش به گرمى مايل ، طولش از جزاير خالدات « مح » و عرضش از خط استوا « ك ج » كيومرث بنياد نهاد و بقولى اصطخر بن كيومرث بنا نمود و هوشنگ بر آن عمارت افزود طهمورث در وسعت و عظمت آن كوشيد و جمشيد جم باتمام رسانيد چنان كه از حد خفرك الى نهايت رامجرد چهارده فرسخ طولا و ده يرسخ عرضا بوده سه قلعه محكم بر سر سه موضع بلند ساخته مشهور بر سه‌بندان بوده قلعهء اصطخر و قلعه شكسته و قلعه شنگوان - جمشيد در اصطخر به‌پاى كوهى قصر باشكوهى چون بناى محبت محكم ساخت و مانند اساس مودت مستحكم پرداخت كه از جمله بدايع روزگار و غرايب ليل و نهار است قدرى از او باقيست صفت آن قصر اينكه در پاى كوه دكه‌ئى ساخته از سنگ سياه آند كه مربع اتفاق افتاده طرف مشرق آن به كوه پيوسته سه طرف ديگر بصحرا گشاده است ارتفاع آند كه قريب بسى گز ، احجارى در آن دكه به كار برده‌اند هريك تخمينا دو گز و سه گز احتمال بيشتر نيز هست به همين طريقست دو نردبان از دو جانب او ساخته‌اند و سنگهاى عريض و طويل در آن انداخته‌اند و بر بالاى دكه خانها از سنگ تراشيده و پرداخته‌اند بعضى از آنها به حال خود باقى است و در مقابل آن عمارت بارگاه جمشيدى است مشتمل بر چهل ستون از سنگ سفيد\r\n\r\n","description":"","footnote":"","page_name":" 838 ","page_number":940},
  {"content":"\r\n\r\nمخروط ارتفاعش قرب نه گز و بر ستونها چنان نقارى نموده‌اند كه بر چوب نتوان كرد « 1 » .\r\nدر فارس‌نامه آورده‌اند كه آن سنگ به مرتبه‌اى صلب است كه به‌هيچ‌وجه شكسته نمىشود و چون به سوهان براده نمايند بهر زخمى كه بپاشند التيام يابد و چنان سنگى در فارس نيست و معلوم نشده كه آن ستونها را از كجا آورده‌اند صورتهاى غريب و هياكل عجيب بر آن ستون و ساير ديوار و خانها نقش كرده‌اند سقف آن بارگاه فروريخته و هر ستونى از سه پاره سنگست آن‌چنان وصل نموده‌اند كه شكاف آن معلوم نمىشود و در آنجا به چندين محل صورت جمشيد را در سنگ نقش كرده‌اند و بطريقى آن صورت را برآورده‌اند كه مجمرى در دست مىگرداند و بخور مىسوزاند و پيش آفتاب برسم پرستش ايستاده و بعضى جاى دست نياز پيش آفتاب گشاده در محلى ديگر به دستى گردن كرگدن گرفته و به دستى خنجر برآورده و در جائى به همين وضع شكل شيرى كشيده‌اند و در محلى به شكل براق حضرت رسالت پناه دابه‌اى نقش كرده‌اند رويش به شكل آدمى با ريش مجعد تاج بر فرق ، و دست و پا و دم بر صفت گاو است و در آن كوه گرمابه‌ئى از سنگ كنده‌اند در قرب نيم‌فرسخى و يك فرسخى دخمه‌هاى عظيم ساخته‌اند و بناهاى طرفه پرداخته‌اند من جمله دخمه فريدون به‌غايت عبرت‌انگيز است در قرب آن دخمه دو دخمه ديگر نيز هست و عمارتى مربع در آنجاست گويند آن محل كعبهء زردشتيان بوده و آنجا را گشتاسب بنا نموده است - هنگام ظهور اسلام اهل اصطخر چند نوبت خلاف عهد كردند و مسلمانان را بقتل آوردند در عهد صمصام الدوله ديلمى قتلمش بن اسرائيل سلجوقى و ملك قادر برادر سلطان الب‌ارسلان متعاقب هم لشگر بدان ديار كشيدند و آن شهر را به كلى خراب گردانيدند در بعضى كتب مذكور است كه آن عمارت خانه هماى بنت بهمن بوده و صاحب صور الاقاليم گفته كه آن ستونهاى مسجد سليمان بوده هر دو روايت ضعيفست بزعم راقم حضرت سليمان به ايران نيامده و بولايت فارس وارد نشده ديگر آنكه فقير « 2 » آن عمارت را برأى العين مشاهده كرده در آنجا صورت جمشيد كشيده‌اند كه آفتاب را پرستش مىكند و اين معنى منافى مسجد بودن است .\r\n\r\n\r\n","description":"","footnote":"\r\n( 1 ) - بستان : دو سه جاى آن عمارت خطى نوشته‌اند كه كس نتواند خواند و طايفه فرنگ اعلام نموده‌اند كه هركس آن خط را بخواند دوازده‌هزار دينار زر سرخ به‌آن‌كس انعام كنند\r\n( 2 ) - راقم مكرر آنجا رفته و شبها خفته و روزها بسر برده\r\n","page_name":" 839 ","page_number":941},
  {"content":"\r\n\r\n\r\nگفتار در بيان احوال ملوك پيشداديان بطريق اختصار\r\nبر ضمير منير واقفان اخبار و خاطر مهر مآثر عارفان اسرار مخفى نماند كه ملوك عجم كه از زمان طوفان نوح تا ظهور حضرت خاتم الانبياء در ملك ايران بوده‌اند و بعضى اوقات در اكثر ربع مسكون سلطنت نموده‌اند منحصر به چهار طبقه‌اند چنانچه قبل مذكور شد نخستين ايشان را پيشداديان خوانند :\r\n\r\nكيومرث\r\nاول ايشان كيومرث است\r\nبيت :\r\n نخستين خديوى كه كشور گشود * سر تاج‌داران كيومرث بود \r\nبعضى از مورخان گويند كه كيومرث از احفاد آدم بود و برخى را اعتقاد آنكه از احفاد سام بن نوح بود زيرا كه بعد از طوفان بجز نوح و پسر او كسى در روى زمين نماند بزعم گبران كيومرث عبارت از آدم صفى است و صحت اين روايت بر اهل خرد مخفى است ،\r\nكيومرث مردى سبزه چهره نيكورخسار با تناسب اندام بود و مدت هزار سال زندگانى نمود و زمان سلطنت وى سى سال بود مسكن او در كوهستان و غارها و كسوت او از پوست سباع و بهايم بود .\r\n\r\nهوشنگ بن سيامك بن كيومرث\r\nبر وفق مشرب هوشنگيان مؤبد اصفهانى و دهقان دهستانى گفته كه هوشنگ پادشاه صورت و معنى بود و هيچيك از پيشداديان و كيانيان و ساسانيان به زور و توانائى و هوش و دانائى با او برابرى نمىنمودند مدت چهل سال پادشاهى ظاهر و باطن داشت آهن از معدن او بيرون آورد ولايت بلخ و كرمان و اصفهان و رى را او بنا گذاشت و هيچ دقيقه از دقايق عدالت و دادگسترى فرونگذاشت چون هوش و كمال هوشنگ به‌غايت رسيد ايزد متعال او را پنجاه كتاب آسمانى بخشيد از جمله آن كتابها جاويدان خرد و روشنادئى و هداى فرهنگ و كانون منش و نيكو پند شهان و دلگشائى خردمندان « 1 » اين كتابها در همه جا محترم بوده خصوص اهل ايران بسيار عمل مىنموده‌اند\r\n\r\n\r\n","description":"","footnote":"\r\n( 1 ) - اين نامها در نسخه همچنين بود - و در بستان : كتاب جاويدان خرد و روشنائى جان و نامه هدى و فرهنگ و كانون و منش نيكو و پند شهان و دلكشاى خردمندان\r\n","page_name":" 840 ","page_number":942},
  {"content":"\r\n\r\nچون عمر بن خطاب بلاد عراق بگرفت پيروان او چون نادان بودند آتش ستم افروختند و آن كتابها را در مداين و بغداد در هرجائى كه بدست آوردند سوختند اكنون از آن كتب چيزى كه در ميان مانده است اوراق چند از كتاب هدى است و آن اوراق بدست شيخ شهاب الدين مقتول افتاده بود و بر آن عمل مىنمود .\r\nديگر كتاب جاويدان خرد است چون نوشيروان معلوم كرده بود كه دين عربى در ايران ظهور خواهد نمود لاجرم فرمود كه آن كتاب را در شكم آهوى زرين نهاده در ايوان پنهان كنند راى هندوستان از اين كار خبردار بود چون ميان پسران هارون دشمنى روى نمود راى كشور هند دانائى ذوبان نام به خدمت مأمون ارسال كرد و آن دانا جهت مأمون خدمت پسنديده بجاى آورد مأمون خواست حقوق ذوبان را ادا نمايد فرمود اى دانا هر حاجت كه دارى طلب نماى كه رواست دانا برخاست و زبان به دعاى خليفه بياراست و عرض كرد كه ما در كتاب ديده‌ايم و از دانايان نيز شنيده‌ايم كه در ايوان كسرى گنجى مدفونست اگر خليفهء زمان او را به من عنايت كند بنده ممنونست مأمون آن گنج را به آن دانا داد و چند نفر همراه او كرده بايوان كسرى فرستاد ذوبان رفته آهوى زرين را دريافت و همچنان سربسته خدمت مأمون شتافت كليد درخواست نمود و قفل شكم آهوى زرين را بگشود از آنجا كتابى بيرون آورد چون ذوبان دانا بر آن كتاب نظر كرد كهنه شده بود نوشته‌اى چند از اوراق او سوده شده بود ذوبان بسيار اندوه خورد و نزد مأمون گذاشت مأمون پنداشت كه گنج‌نامه است و به آن نامه نظر كرد و گفت بردار زوبان برداشته به منزل روان گشت بعد از رفتن دانا بر دل مأمون گذشت كه آيا در آن چه بود پس بوزير خود فرمود كه برو از ذوبان سؤال كن كه اين نامه چه بود وزير نزد ذوبان روان گرديد و از وى پرسيد كه خليفه مىگويد كه در آن نامه چيست ذوبان گفت اين را جاويدان خرد گويند ساخته هوشنگ داناست و نامه‌ايست كه او را به دانش استوار نموده چون وزير برگرديد و حال را بعرض رسانيد مأمون گفت برو از وى پرسش نماى در اين نامه چيست و ترجمه چند از آن نزد من بياور وزير نزد ذوبان آمده حال بگفت ذوبان جواب داد كه شما دين تازى\r\n\r\n","description":"","footnote":"","page_name":" 841 ","page_number":943},
  {"content":"\r\n\r\nداريد شما را دانستن اين چيزها به كار نمىآيد و عقدهء آمال شما را نمىگشايد وزير اصرار بسيار كرد ذوبان بيست ورق از آن نامه را كه چهارصد ورق بود به زبان فارسى ترجمه نموده نزد وزير گذاشت و گفت در پيش شما عمليات راجح است به علميات و عمل را از اين مقدار كفايت است ورقهائى كه در علميت است محتويست بر استدلالات از علل بمعلولات اشارت اين علت و علل بسبب اين معلولست مثل آنكه هر شخصى را كه كرم و تواضع يار است هركس وى را دستيار است و هركه يار از او بىنياز است پريشان و دور از كارساز است ، آنكه يزدان را به همه چيز دانا نداند نادانست وقتى كه دانست كه ايزد متعال به همه داناست بايد كه از خوف بميرد و خوى بد را نپذيرد و ذوبان بعد از زمانى از مأمون رخصت گرفته بهندوستان رفت اكنون آن كتاب در هندوستان و در نزد حكماء هند عزيز و محترمست و از اهلش پنهان مىكنند و از آن كتاب سخنها گرفته و مىگيرند .\r\n\r\nگفتار در بيان مذهب هوشنگ و پيروان او\r\nاين طايفه مىگويند عالم دو عالم است عالم ظلمت و عالم نور عالم ظلمت از كيوانست تا مركز خاك و آن نيز دو عالمست عالم علوى و فلكى و عالم سفلى و عنصرى ، و عالم نور و راى كيوانست تا نهايت قدس اكبر و آن عالم نيز دو بخش است اول قدس اصغر و افلاك روحانيه كه جاى جانها و روانهاى حيواناتست دويم عالم عقول و قدس اكبر كه جاى همه فرشتگان و پيغمبرانست و آن را قدس يزدان و ايوان ايزد نيز گويند چيزى كه جاى ندارد باتفاق خداست اما مخلوقى كه جاى ندارد نيز بجز هوشنگ نيست « 1 » هوشنگ مىگويد كه اين دو عالم اگرچه يك سايهء يزدانست اما عالم ظلمت ظل و معلول عالم نور است آنچه در عالم نور است او را نمودارى در عالم ظلمت است ديگر مىگويد كه عالم ظل حق است موجود متناهى است بدليل آنكه حق واحد است و انحصار از لوازم هر واحد پس از چيزى كه واحد بود امرى كه نهايت ندارد صادر نمىگردد و خرد گواه است به آنكه حال واحد متناهيست - و باز گفته كه آفريدهء يزدان نهايت\r\n\r\n\r\n","description":"","footnote":"\r\n( 1 ) - كذا - بستان : و مخلوقى كه جان ندارد موجود نيست\r\n","page_name":" 842 ","page_number":944},
  {"content":"\r\n\r\nو پايان ندارد و ديگر گفته است كه فرشتگان را حالت منتظره است و جان چرخ را نيز حالت منتظره است نه آن طور حالت منتظره كه در خيال ماست و تواند بود كه از هيئت جسمانيه ملكيه تمام مستخلص شده به پايه بلندتر از آنكه دارند نوازش يابند و خردمند چون گويد كه ممكن را حالت منتظره نيست ؟ ! و هم وى گفته است كه اثبات قواى كثيره كار ابلهانست .\r\n\r\nطهمورث بن هوشنگ\r\n چه روز كيومرث و هوشنگ شد * مزين به طهمورث اورنگ شد \r\nگويند كه طهمورث مدت سيصد سال پادشاه و عالم را پناه بود و در جميع امور ملك و ملت به هوشنگ اقتداء مىنمود جمعى از بنىآدم بطوع و رغبت و زمره‌اى از خوف سياست كمر اطاعت او را بر ميان بستند و او شهرى را از روستائى جدا كرده و صحرانشينان را به تربيت گله و رمه امر نمود آن شهريار شكار را دوست مىداشت و پيوسته صيد مىنمود مدت عمرش هشتصد سال بود او را طهمورث ديوبند نيز گويند\r\n\r\nجمشيد بن طهمورث بن هوشنگ\r\nبعضى گويند وى پسرزاده ارفخشد بن سام است گبران مىگويند كه بر اقاليم سبعه حكم نمود و طوايف جن و انس را مسخر فرمود سليمان عبارت از اوست ، از خداوند عز و علا مسئلت نمود كه در زمان او مرض موت در ملك او نباشد و دعاى وى مقرون به اجابت گشت مدت سيصد سال هيچ‌كس در زمان او درنگذشت . در كتب مؤبدان مسطور است كه جمشيد موصوف بود بذهن و ذكاء و جمال و كمال چندين لطائف و بدايع در طب و نجوم و نفس و معادن در عالم پديد آورد و جهان را به نيكوترين وجهى آراسته و پيراسته كرد ابوزرجمهر نوشته كه روزى جمشيد نشسته بود فرشته‌اى به دو ظهور نمود و گفت من فرشته‌ام و آمده‌ام تو را راه حق نمايم و باب حق‌پرستى به روى تو بگشايم بدانكه بهترين موجودات انسانست و از انسان پادشاه زمان است اين بگفت و غايب گشت جمشيد را بخاطر گذشت كه سخن فرشته حق گرداند و خلق را از ضلالت و گمراهى برهاند كتابى تأليف نمود و او را\r\n\r\n","description":"","footnote":"","page_name":" 843 ","page_number":945},
  {"content":"\r\n\r\nخرد جاويد نام نهاد جمشيد در آن كتاب گفته كه آنجا كه هوشنگ مىگويد كه عالم نور وراى چرخ و ايوانست « 1 » يكى ايوان يزدان و يكى ايوان جان است اين سخن را درستى نيست زيرا كه برهانى بر او قايم نيست و كشف من ناطق است به‌آنكه وراى نطاق ثوابت عدم محض است و گفته چرخ و آنچه در چرخ است همگى به‌منزلهء خدمتكارند شبانروزى بگرد كرهء خاك مىگردند تا از خاك « 2 » و هوا و آب و آتش چندين گونه چيزها پديد مىآيد خرد بر من گواهست به‌آنكه پايهء زمين زبون‌تر است از پايهء خداوند زمين و بر آن راهنما است و چرخ و آنچه در چرخ است لايق پرستش نيست .\r\nو ديگر گفته گيتى همه يك هستى بيش نيست بهترين موجودات آدمى است زيرا كه هر اراده‌ئى نمايد مىرود و مىآيد و هرطور خواهد مىبندد و مىگشايد مانند ساكنان افلاك مقيد به منزل و كاشانه‌ئى نيستند و انسان را لذات جسميه و عقليه است و از ديدار بهره‌مند و از تفرج باغ و بستان خورسند است پادشاه مىتواند كه فى الحال يكى را درويش گرداند و ديگرى را به توانگرى رساند و در آنى چند كس را بقتل رساند و بسيارى را از بند غم آزاد نمايد و اگر اين كارها به افلاك و خداوند وابسته گردد عمرى گذرد آنگاه معلوم نيست چه بظهور آيد پس پايه بلند در هستى انسانست و اگر كسى او را پرستش و عبوديت كند لايق آنست و به غير از انسان اطلاق خداى بهتان « 3 » خبر « أنا احمد بلا ميم » مؤيد مقالست و « انا خالق السموات و الارض » شاهد حال  « أَنَا رَبُّكُمُ الْأَعْلى »  بجز انسان كه مىتواند گفت و در « انا الحق » به غير انسان كه مىتواند سفت ؟ ! عصا اژدها كردن و مرده زنده نمودن و ماهرا دونيم ساختن و آفتاب را بر گردانيدن كار يزدان و ناقه از سنك بيرون آوردن و نقش و ساده شير كردن و جانوران را به سخن آوردن و بر آسمان رفتن قدرت ايزد سبحانست آخر اينكه گفته‌اند يزدان رحيم\r\n\r\n\r\n","description":"","footnote":"\r\n( 1 ) - بستان آنجا كه هوشنگ گويد كه وراى چرخ دو ايوان است\r\n( 2 ) - نسخه : تا از گل و . .\r\n( 3 ) - بستان : يكى از پيروان جمشيد براى من حكايت نمود كه رسول عربى\r\n« من رآنى فقد راى الحق »\r\nازاين‌جهت فرمود و « انا احمد بلا ميم » گفت و خليفه او در انا خالق السموات و الارض سفت يكى  أَنَا رَبُّكُمُ الْأَعْلى  بيان كرد و ديگرى الخ .\r\n","page_name":" 844 ","page_number":946},
  {"content":"\r\n\r\nو رحمان و قهار و جبار و قابض و باسط و صاحب صفات متقابله و متضاده است همگى در وجود حضرت انسانست و اينكه گفته‌اند كه حشر و نشر و ثواب و عقابست آخر اين سخنان را انسان گفته است و از كسى نديده و از جائى نشنيده ، و آنكه هوشنگ گفته خداى عالميان را جاى و محل نيست و همه جا و مكان هست همين صفت انسانست ، اينكه گفته خداى عالم ديدنى نيست بلى حقيقت انسان ديدنى نيست حقيقت انسان از جا و مكان برى است و اينكه گفته يزدان پاينده و جاويدان اين سخن حقيقت انسانست قالب تهى كردن و بقالب ديگر رو آوردن مردن نيست اگر پادشاهى از خيمه به خانه برود و در آن مخفى گردد و از جاى ديگر ظاهر شود نمىگويند كه پادشاه مرده است  وَ يَبْقى وَجْهُ رَبِّكَ  همين معنى دارد .\r\nديگر گفته است كه اين عالم يك وجود بيش نيست اكمل و اتم آن وجود آدميست عالم و عالميان به‌منزله جسمند و روح او انسانست سالكان اين روش در ايران و توران و ساير بلدان بسيارند و در لباس ما مسلمانان جلوه كنند كلام جمشيد را حجت مىدانند و ذات او را كامل مىخوانند « 1 » .\r\nدر تواريخ مسطور است كه جمشيد بعد از آنكه پانصد و بيست سال و بقولى هفتصد سال سلطنت كرد ضحاك تازى بر وى خروج كرده او را بقتل آورد بروايتى چند سال در تلال و جبال سرگردان مىگرديد آخرالامر در نواحى كابل بعالم جزاء خراميد .\r\n\r\nضحاك تازى\r\nعلماء اخيار در اصل او اختلاف نموده‌اند و گفته‌اند كه وى برادرزادهء شداد و خواهرزادهء جمشيد است و الاول هو الاصح ، پادشاهى بىباك و ظالمى سفاك بود و در ظلم و جور بر كسى ابقا نمىنمود\r\nنظم\r\n قضا كرد ملك اقاليم سبع * مقرر بضحاك بهرام طبع\r\nاساسى كه آن دشمن دين نهاد * نه بر وجه شاهان پيشين نهاد \r\n\r\n\r\n","description":"","footnote":"\r\n( 1 ) - بستان : و او را پيغمبر دانند و از اين‌گونه كلمات بسيار بر زبان رانند كه ذكر آنها موجب تطويل كلام است\r\n","page_name":" 845 ","page_number":947},
  {"content":"\r\n\r\nعجم ضحاك را « ده‌آك » گفته‌اند يعنى خداوند ده عيب بود و آن عيوب اينست :\r\nقصر قامت ، قلت حيا ، كثرت اكل ، زشت‌روئى ، فحش‌گوئى ، نخوت موفور ، ظلم نامحصور ، تعجيل در امور ، بلاهت بسيار ، بددلى .\r\nدانائى مىگويد كه در اين زمان بسيارند كه بصفات مذكوره موصوف و بمعايب مسطوره معروفند بنابراين در اين عصر ضحاك بسيار است .\r\nضحاك در ايام سلطنت خود سالكان را بركشيد و گوش از سخن متظلمان دركشيد مردم بىحد بقتل آورد كاوهء آهنگر كه دو پسر او را بامر ضحاك كشته بودند خروج كرد و چرم پاره‌اى كه حدادان در وقت كار در كمر بندند بر سر چوبى كرده فرياد بر آورد كه هركس طالب فريدونست با من موافقت كند و باب مرافقت گشايد گروه انبوه با او اتفاق نمودند و به البرز رفته فريدون را آورده بر سرير سلطنت نشانيدند آنگاه متوجه دفع ضحاك شده وى را گرفته در دماوند بقتل رسانيدند ، گويند مدت سلطنت ضحاك هزار سال بود و اللّه اعلم .\r\n\r\nفريدون بن اثفيان بن جمشيد\r\nدر نسب وى قولى ديگر نيز وارد است چون فريدون بر سرير پادشاهى نشست ابواب جور و اعتساف بربست و دروب لطف و احسان بگشاد و داد عدل و انصاف بداد طبقات سپاه و رعايا را بمواعيد دلپذير بنواخت و اساس ظلم كه در زمان ضحاك بود برانداخت آن چرم پاره‌اى كه كاوه در حين خروج بر سر نيزه كرده بود طلبيده بجواهر قيمتى مرصع نمود و به درفش كاويانى موسوم فرمود بعد از او هركه پادشاهى يافتى چيزى از جواهر بر آن مىافزود تا به حدى رسيد كه مقومان از قيمت آن عاجز آمدند در فتح قادسيه بدست اهل اسلام افتاد و در ميان مهاجر و انصار قسمت يافت ،\r\nدر كتب مؤبدان مسطور است كه چون فريدون بر تخت شاهى متمكن گرديد روش جمشيد و ضحاك را نابود گردانيد و دين هوشنگ را تازه ساخت و رسوم مذموم را برانداخت از اين واقعه دل مؤبدان روشن گشت اما از خاطر فريدون گذشت كه كتاب خرد جاويد جمشيد را مشاهده نمايد چون آن كتاب را به نظر درآورد اول\r\n\r\n","description":"","footnote":"","page_name":" 846 ","page_number":948},
  {"content":"\r\n\r\nدر دل انديشه كرد كه وراى كيوان هيچ موجود نيست و سخن هوشنگ در اين باب از خرد تهى است آنگاه به مؤبدان فرمود كه جمشيد پادشاه زيرك بود اگر او مىدانست كه وراى كيوان موجودى هست البته آن را اختيار مىكرد اما اينكه جمشيد گفته كه مانند منى در وجود نمىآيد و خدائى را بجز من نمىشايد اين قول دور از راه خردمندانست زيرا كه مانند جمشيد با قدم عالم چندين هزار كس بوجود آمد و مىآيد .\r\nبعد از آن فريدون مىگويد كه آفتاب به خدائى از آدمى سزاوارتر است زيرا كه گيتى همه يك هستى است و او را پرتوها است ما مىدانيم كه آن هستى در خورشيد است و پرتوى از آن در روى زمين است پرورش عالم و آدم مىنمايد اگر حضرت آفتاب پرتو بر زمين نمىانداخت آدمى را روزى و زندگانى نبود و هم چيزى را نمىشناخت چون خورشيد بآدم نيكوكار است لهذا به پرستش و خدائى سزاوار است چون مدتى از اين برآمد ندائى از جانب خورشيد شنيد كه اى فريدون بدانكه پروردگار عالم و عالميان منم اما بيشتر مردم گمراهند و يزدان خود را نمىدانند و خويش را به معرفت حق نمىرسانند چون فريدون از آفتاب فلك جناب اين سخن بشنيد وى را يقين گرديد كه خداى عالم خورشيد است و فرشته همين ستارگان گفت ما هرچند سعى مىنمائيم و طريق خداشناسى مىپيمائيم انوار و آثار چند در عالم رياضت و يزدان‌شناسى بما ظاهر مىگردد اما اين انوار و آثار معلوم از وراى افلاك باشد دروغ است و آن دروغ به عبارت آراسته از يك انديشه مردم خاسته فريدون اين سخنان را به مؤبدان نمود و از ايشان جواب درخواست فرمود چون جواب نتوانستند بگويند انديشه او را استوار دانستند و فريدون را تصديق كردند و به او ايمان آوردند\r\nچون مدتى بر اين بگذشت فريدون فرمان داد كه جميع رعايا و برايا در وقت برآمدن خورشيد و هنگام فرورفتن و در حين راست ايستادن وى را سجده كنند كه در اين اوقات سجدهء بر خورشيد واجبست و اگر ساير اوقات سجده نمايند محمود است و امر كرد كه او را يزدان بدانند و ماه را هم گاهى سجده كنند كه اين روشنائى كه ماه دارد همان روشنى خورشيد است .\r\n\r\n","description":"","footnote":"","page_name":" 847 ","page_number":949},
  {"content":"\r\n\r\nفريدون را كتابى است جام گيتىنما « 1 » نام دارد و در آن مسائل حكميه بسيار است فقير آن كتاب را نديده اما بعضى از مقالات او را فيروز اصفهانى بطريق نقل در تاريخ خود ذكر كرده است فقير بعضى از آن را مذكور مىنمايد :\r\nفريدون مىگويد كه آنچه جمشيد در خرد جاويد گفته كه چرخ و ستاره مانند ملازمان آدميانند اين سخن بيهوده است زيرا كه ما به مردم چيزى عطا مىكنيم و پرورش مىنمائيم نه از آنست كه ما ملازمان ايشانيم بلكه از اين جهت كه نيكى رسانيدن صفت يزدانست و پسنديدهء خردمندان به اين درستى كه خورشيد و ستارگان در گرد كره خاك مىگردند نه از آنست كه ايشان را به خاك احتياجست يا هرزه مىگردند بلكه به جهت آنست كه خيرها كردن و نيكى رسانيدن از صفات حميده است پس معلوم شد كه گردش ستارگان بگرد كره خاك نه بواسطهء تحصيل كمال خود است بلكه از روى افاضه و انعام است پس مرتبه ستارگان از مرتبه آدمى برتر است نه فروتر و ديگر جمشيد گفته كه آدميان هرچه بخواهند مىكنند و ستارگان را اين قدرت نيست اين سخن درست نيست زيرا كه قدرت تمام ستارگان راست كه محرك هياكل عظيمه فلكيه‌اند آدميان هرچه مىخواهند مىكنند از بىحيائى و بىشرمى ايشانست كه خوب از بد نمىدانند و همه كار آدميان بىحسابست و ستارگان به هر كار قيام نمىنمايند بنا بر اينست كه هر كار خوب نيست مرتكب نمىشوند و در عواقب امور و كارها ناظرند و هرچه از ايشان سر مىزند بقانون حكمت است .\r\nو ديگر آنكه گفته است كه گردانندهء افلاك خورشيد است كه قوهء تمام دارد و رب العالمين است هرچند تو او را چيز كوچكى مىدانى و آن دانش از قصور فهم تست و به انديشه دانايان شخص خورشيد سيصد و شصت برابر كرهء زمين است و حركت يوميه و حركت كليه از او است و چرخ به‌منزلهء پدر او است و خورشيد جان او است و ساير افلاك و كواكب به مثابهء اعضاء و قواى اويند\r\nو هم وى گفته چرا كسى به چيزى بگرود كه از او نه هستى داند و نه كارى را بيند و به همين كه در دست اوست چرا به دو نگرود و نگويد خورشيد يزدانست\r\n\r\n\r\n","description":"","footnote":"\r\n( 1 ) - نسخه : جام جم گيتىنما - بستان : جام جم و گيتىنما .\r\n","page_name":" 848 ","page_number":950},
  {"content":"\r\n\r\nو تعظيم آن نكردن كار بىخردان و كافر نعمتانست زيرا كه چندين نيكوئيها از او بما مىرسد اگر او نبودى چيزى ظهور ننمودى و جان جانوران پرتو هستى خورشيد است و در آن شك نيست\r\nفريدون گفته است ارواح كه از اجساد رهائى مىيابند اگرچه از شمار بيرون و از حد و حصر افزونند اما هم از چهار طايفه زياده نيستند : نخستين ارواحند كه ايشان گوهر پاكند هم از روى انديشه و هم از روى كردار ، ايشان را تعلق به بدن و ربطى بعنصر نيست از اين وجه كه دانستنى را دانسته‌اند و لذات جسميه را چشيده‌اند و آن را فهميده و خود را شناخته و دور انداخته‌اند ايشان طايفه اولياء و سعد اولند ؟ ؟ ؟ كه بعد از قطع تعلق از بدن به سماوات رفته فرشته مىشوند و ايشان كه فرشته مىشوند حال ايشان به تفاوتست دويم ارواح طايفه‌اند كه ايشان از روى دانش پاكند اما در بعضى از سيرتها تيره‌اند و ايشان را تعلق بعنصر نيست ايشان را به زبان فارسى پريان و به زبان عربى نوعى از جنيان گويند ايشان دو طايفه‌اند يكى آنكه به جاهاى پاك و سبزه و آب روان خود را وابسته‌اند و خود را به چيزى خوش كرده‌اند ، ديگر آنكه طايفه‌اند وابسته به چيزى نيستند و در حركتند از جاى خوبى نقل كرده‌اند و توجه به خوب‌تر از آن نمايند .\r\nسيم ارواح طايفه‌اند كه بگوهر ناپاكند اما وابستگى به بدن ندارند ايشان چهار طايفه‌اند اول جنيان بىخيرند كه در سرشت ايشان پرواى نيكى و بدى نيست و به چيزى دانش ندارند ، دويم جنيان خيرند كه علم بمعلومات ندارند اما خير مىرسانند و قصور در انديشه دارند سيم جنيان برزخىاند كه ميانه‌روش‌اند گاه خير و گاه شرند چهارم جنيان شريرند كه ايشان را هوشنگ اهرمن ناميده و عرب شيطان گفته ايشان دو فرقه‌اند يكى آنكه بهر كيد و فريب كه مىتوانند در سر و دل جا و قرار مىگيرند و مردمان را ديوانه مىسازند ، ديگر جن مختلطند .\r\nچهارم ارواح طايفه‌اند كه بگوهر ناپاكند و تعلق بتن دارند وقتى كه وفات يافتند تمنا و آرزوى ايشان برنيايد و خواهان آنند كه تعلق به بدن پيدا نمايند و نمىتوان\r\n\r\n","description":"","footnote":"","page_name":" 849 ","page_number":951},
  {"content":"\r\n\r\nبه آن خواهش برسند و آن مانند سلاسل و اغلالست كه در گردن جان ايشانست در اين مراتب بر وفق خواهش‌ها و آرزوها صورت سگى و گرگى و مانند اين‌ها مىگردند از اينجا معلوم مىشود كه فريدون به تناسخ قائل است و هم به بقاى نفس بلا تعلق با بدان .\r\nفيروز اصفهانى گفته است كه انديشه‌هاى فريدون در نزد همه دانايان ايران پسنديده بود اما در آنكه گفته يزدان خورشيد است و ستارگان فرشتگان بعضى از مؤبدان را در آن تردد بود و در اين قول با او يكى نبودند و با فريدون نيز ظاهر نمىنمودند تا آنكه دانشورى زيرك نام روزى كه فريدون نشسته بود و ستايش هوشنگ مىنمود از جاى خود برخاست و زبان بدعا بياراست آنگاه گفت كه بر من چيزى پوشيده است مىخواهم كه دانايان زمان آن را بر بنده روشن سازند فريدون گفت آن چيست كه بر دانشور مخفى است ؟ دانشور گفت اين چه رمز است كه پادشاه همواره ستايش هوشنگ مىكند و راه او ندارد فريدون گفت كه راه او چيست كه ما نداريم و از آن بركناريم دانشور گفت كه هوشنگ خورشيد را يزدان نمىداند و ستاره را فرشته نمىگويد بلكه ايشان را نمودار فرشته و يزدان مىداند فريدون در عالم باطن برآشفت و به دانشور چيزى نگفت اما روى به دانايان آورد و اين بيان تقرير كرد كه بخشش يزدان به اندازهء پايه دانش مردم است و يزدان ندانستن هوشنگ آفتاب را بنا بر انديشه چند بوده كه ما درستى و نادرستى آن را بر دانايان روشن ساخته‌ايم و كار را به تمام پرداخته‌ايم اعتماد به آن چيزيست كه وجود او معلوم است نه به چيزى كه اثر او معلوم نيست و معدوم و موهوم باشد .\r\nدين فريدون تا زمان گشتاسب در ايران بماند و چون زردشت ظهور كرد كيش او نماند .\r\nآورده‌اند كه فريدون را سه پسر بود يكى را سلم ، و دويم را تور ، و سيم را ايرج موسوم نمود روم را بسلم مسلم داشت و توران را به كف كفايت تور گذاشت و ايران را كه دار الملك بود به ايرج عنايت نمود آخر آن دو برادر حسد برده به ايران لشكر كشيده ايرج را بقتل رسانيدند تفضيل اين در كتب اخبار مذكور است چون خبر\r\n\r\n","description":"","footnote":"","page_name":" 850 ","page_number":952},
  {"content":"\r\n\r\nقتل ايرج به فريدون رسيد هوش از سرش بپريد بعد از چندگاه از ماه‌آفريد كه حرم ايرج بود پسرى متولد گشت فريدون او را منوچهر نام گذاشت چون منوچهر بسن رشد و تميز رسيد بطلب خون پدر لشگر كشيد سلم و تور به جنگ برادرزاده آمده هر دو بقتل رسيدند و منوچهر با فتح و نصرت به خدمت فريدون آمد فريدون او را بتخت نشانيده خود بكنجى خلوت گزيد .\r\n\r\nمنوچهر بن ايرج بن فريدون\r\nبعد از قتل سلم و تور بر مسند سلطنت تكيه نمود امور جزوى و كلى را به كف كفايت سام نريمان تفويض فرمود كابل و زابل و هند در اقطاع او بود گردنكشان عالم سر بر خط فرمان منوچهر نهادند و دل بر اطاعت و انقياد سام نريمان دادند سام را جهان پهلوان مىخواندند بخشندهء بىمنت وى را فرزندى عطا نمود كه موى سر و ابروى او سفيد بود سام از اين صورت برآشفته و او را به كنار رود هيرمند انداخت سيمرغ نام زاهدى آن طفل را بزرگ ساخت بعد از مدتى سام از او خبردار شده از سيمرغ زاهد عذر خواست و زال را به خانه آورد و او را تربيت‌ها كرد آخر زال بكابل رفت و دختر مهراب كابلى را بزنى گرفت از آن دختر پسرى بظهور آمد كه جهان بوجود او افتخار نمود اسم او رستم بود چون از ايام سلطنت منوچهر صد و بيست سال درگذشت خلل كلى در امور ملكى ظاهر گشت منوچهر پسر خود نوذر را وليعهد كرد و خود بعد از اندك زمانى رو بعالم آخرت آورد .\r\n\r\nنوذر بن منوچهر بن ايرج بن فريدون\r\nچون منوچهر چهره در نقاب تراب كشيد در مزاج سلطنت اختلال كلى بهم رسيد نوذر فرومايگان را تربيت ساخت و اشراف ملك را از نظر بينداخت به اين جهت اركان دولت و اعيان مملكت سر از اطاعت پيچيدند و گردن انقياد از طوق فرمان كشيدند اين خبر بتركستان رسيد پشنگ كه از احفاد تور بود پسر خود افراسياب را طلبيد و به او گفت اكنون وقت آن آمد كه كينه تور از اولاد منوچهر خواسته گردد بايد كه با لشگرى آراسته و دليرانى زبده چين و پيراسته عزيمت ايران مصمم سازى و تخت را\r\n\r\n","description":"","footnote":"","page_name":" 851 ","page_number":953},
  {"content":"\r\n\r\nاز وجود نوذر بپردازى افراسياب با سپاه گران روى به ايران نهاد و مدت دوازده سال در ايران داد ظلم بداد نوذر را گرفته بقتل آورد و جمعى از اشراف و اعيان ايران را قتل كرد .\r\n\r\nذاب بن طهماسب\r\nگويند وى برادرزاده فريدون بود روايتى ديگر در اين باب نيز هست چون ذاب بر سرير سلطنت جلوس فرمود با افراسياب صلح نمود و چنان قرار دادند كه ارش تيرى از سر كوه دماوند بيندازد در هر موضع كه تير بر زمين آمد فاصله ميان دو مملكت باشد ارش تدبيرى كرده تيرى انداخت آن تير در كنار جيحون افتاده افراسياب تن به صلح داد آنگاه روى بماوراءالنهر نهاد بعضى گويند اين قضيه در زمان منوچهر وقوع يافت بالجمله در ايام دولت ذاب خلايق در مهد امن و راحت آسودند و در بستر استراحت غنودند مدت پنج سال ذاب سلطنت كرد آنگاه وفات يافت بعد از او گرشاسب بتخت شهريارى جلوس نمود و مدتى پادشاهى كرد او نيز بعالم آخرت خراميد و دولت پيشداديان به دو به نهايت انجاميد .\r\n\r\nاصطهبانات\r\nبلوك خوش و ناحيهء دلكش است و مشتمل بر چهارده پاره قريه است در ميان جبال واقع ، شمال و جنوبى وى جبال شامخه دارد آبش معتدل و هوايش اندكى به سردى مايل اكثر فواكه سردسيرى در آنجا ممتاز علىالخصوص سيب و گلابى و گردگانش بامتياز است طايفه‌ئى از خلج در آنجا مسكن دارند .\r\n\r\nاردكان\r\n« 1 » قصبه‌ايست خورد و اطرافش مسكن طايفه كرد ، هوايش در غايت برودت و آبش در نهايت عذوبت اكثر ميوه سردسيرى در آنجا بسيار و گردگانش بيشمار و عسلش به‌غايت نيكو است .\r\n\r\n\r\n","description":"","footnote":"\r\n( 1 ) - بستان : اردكان نام دو قصبه است يكى از توابع يزد ، ديگر از محال شيراز\r\n","page_name":" 852 ","page_number":954},
  {"content":"\r\n\r\n\r\nبيضا\r\nشهر كوچكى بوده بمرور ايام رو به خرابى نموده چون خاك سفيد دارد از اين جهت موسوم به بيضا گشته گشتاسب كيانى آنجا را ساخته و قراى دلگشا در آنجا طرح انداخته هوايش اندكى به گرمى مايل و آبش بسيار بد است اما چمنى خوب دارد قاضى ناصر الدين صاحب تفسير از آنجاست و حسين منصور از آن ولايت برخاست\r\n\r\nابو المغيث حسين بن منصور حلاج\r\nاز اصل نه حلاج بود بلكه اسرار حلاجى نمود بدين سبب او را حلاج گفته‌اند بعضى گويند روزى بدكان حلاجى كه دوست او بود آمده آن حلاج را به جائى روان نمود و گفت روزگار وى را ضايع كردم آنگاه انگشت اشارت كرده پنبه از پنبه دانه جدا گشت لهذا وى را حلاج گفتند .\r\nآن جناب مريد عمرو بن عثمان مكى بود در حالات و مقامات طرفه حالى مىنمود مدتى در اواسط عراق عرب ساكن گرديد « 1 » و سفر بسيار كرد و مدتى در مكه ساكن گشت و با جنيد و نورى صحبت نمود مشايخ روزگار در وى اختلاف كرده‌اند بيشتر وى را رد كرده‌اند مگر چند كس مانند ابو العباس عطا و شيخ شبلى و ابو عبد اللّه خفيف و ابو القاسم نصيرآبادى و ابو العباس سريج كه بقتل وى رضا ندادند و زبان بمدح او گشادند جمله مشايخ متاخرين وى را قبول كرده‌اند شيخ ابو السعيد ابو الخير فرموده است كه حسين منصور در علو حالست در روزگار او در شرق و غرب مثل او نبود با وجود آن دعوى شبانروزى هزار ركعت نماز مىكرد و شبها را به طاعت و عبادت بسر مىآورد روزى كه كشته شد پانصد ركعت نماز خوانده بود .\r\nعبد الملك اسكاف كه از مريدان منصور بود از منصور سؤال نمود كه عارف كه باشد ؟ منصور فرمود آنكه او را روز دوشنبه ششم ذوالقعده سنه سيصد و نه بباب الطاق برند ببغداد و به سردار كشيده دست و پاى وى را ببرند و چشم وى را كنده نگونسار بر دار كنند آنگاه بسوزانند و خاكش بر باد دهند عبد الملك گفت چشم\r\n\r\n\r\n","description":"","footnote":"\r\n( 1 ) - نفحات : بواسط و عراق مىبوده\r\n","page_name":" 853 ","page_number":955},
  {"content":"\r\n\r\nنهادم آن خود بود و يك شاگرد وى را حسين نام با او كشتند و ابو العباس عطا را نيز بسبب او كشتند .\r\nابراهيم بن فاتك بغدادى كه از مريدان منصور بود گويد كه در خواب به حق‌تعالى مناجات كردم كه خداوندا اين چه بود كه با حسين بن منصور روى نمود حق تعالى فرمود كه سرّ خود بر وى آشكار ساختم وى بيرون انداخت وى را عطائى رسيد خويش را رعنا ساخت سبب آن بود كه بر وى رسيد - فارس بن عيسى بغدادى كه از خلفاى حسين منصور بود از شيخ خود سؤال نمود كه مريد كيست حسين جواب داد كه هو الرامى به اول قصده الى الله سبحانه و تعالى فلا يفرح حتى يصل يعنى مريد آنست كه نخست نشان قصد خود اللّه تعالى را سازد تا به حق نرسد به هيچ‌كس نپردازد\r\nاحمد بن حسين بن منصور گويد پدر خود را گفتم مرا وصيتى كن گفت نفس خود را مشغول دار پيش از آنكه تو را مشغول دارد گفتم بر اين چيزى بيفزاى فرمود كه وقتىكه همه عالم در خدمت تو كوشند تو در چيزى كوش كه ذره‌ئى از آن بهتر از عمل ثقلين باشد احمد پرسيد آن چيست گفت آن معرفت حقتعالى است .\r\nجمعى كثير از مشايخ معاصر حسين منصور بودند مانند خير نساج ، محفوظ نشابورى ، ابراهيم خواص ، ابو محمد جريرى ، غيلان سمرقندى ، ابو العباس دينورى ، ابو عمرو دمشقى ، يوسف بن الحسين رازى ، عبد اللّه خفيف شيرازى ، و غير از ايشان نيز بوده‌اند\r\nبيت\r\n تا قلم بر دست غدارى بود * لاجرم منصور بر دارى بود \r\n\r\nجهرم\r\nقصبه‌ايست معروف و بقلت ماء و كثرت گرمى هوا موصوف در زمين هموار اتفاق افتاده سه طرفش مسدود سمت شماليش فىالجمله گشاده است ميوهء گرمسيرى آنجا ممتاز و خرماى شاهانى با امتياز است قديم الزمان شهرى بوده اكنون كه سنه هزار و دويست و سى و هفت هجريست مشتملست به دو سه هزار خانه خلقش از كمالات\r\n\r\n","description":"","footnote":"","page_name":" 854 ","page_number":956},
  {"content":"\r\n\r\nو فضائل انسانيه معرا و در كمال بىادراكى ببلاى خست و لئامت طبع مبتلايند از غايت لئامت و پستى فطرت رسم و عادت اعالى و ادانى ايشان چنانست كه كيسهء تنباكو در جيب نهاده بهر محلى و محفلى كه مىرسند بدست خود قليانى ترتيب داده مىكشند با وجود عدم هوش به عداوت فقراء مجبول و به مخاجمت عرفا مفطورند بلى اگر ايشان اهل معرفت بودندى با مردان حق دشمنى ننمودندى .\r\n\r\nداراب جرد\r\nقصبه‌ايست دلنشين و شهريست نزهت قرين محتويست به قراى دلگشا و دهات خرم‌پيرا مشتملست به مرغزارهاى خوش و چمنهاى دلكش شيما هنگام بهار رشگ گلستان مصر و قندهار است شهر قديم آنجا داراب اكبر به شكل تدبير در دشت بنا نهاده اكنون آن شهر خراب و ويران افتاده است شهر جديد قرب كوه واقع طرف شمالش فىالجمله مسدود و ساير جوانبش واسع است آبش فراوان و غله‌اش ارزان هوايش فرح‌انگيز و خاكش بهجت‌آميز است فواكه گرمسيرى آن ممتاز و خرمايش بامتياز است فى الواقع آنجا را بهتر از اكثر بلاد فارس توان گفت مردمش شيعه‌مذهب و گروهى خوش‌مشربند ارباب حال و اصحاب كمال از آنجا بسيار برخاسته و به زيور محامد ذات و محاسن صفات آراسته‌اند بسبب لطافت آب و هوا اهل آن ديار خالى او ذوق نباشند .\r\n\r\nمقال در بيان بعضى از معارف آن ديار بطريق اجمال\r\nحاكمش ميرزا محمد بن ميرزا هادى جوانى است خوش نهاد و نيك اعتقاد به حلاوت گفتار و ملاحت رفتار موصوف و به طهارت ذات و محامد صفات معروفست وى از اولاد مير غياث الدين دشتكى است .\r\n\r\nمولانا محمد نصير\r\nفاضل گرانمايه و عالم بلندپايه بود و بمحامد ذات و محاسن صفات گوى مسابقت از همگنان مىربود در به دو حال تحصيل\r\n\r\n","description":"","footnote":"","page_name":" 855 ","page_number":957},
  {"content":"\r\n\r\nكمالات در دار الملك اصفهان نموده آنگاه طريق مسافرت عراقين پيموده با زمرهء علماء و فضلاى عصر صحبت كرده آخرالامر دست طلب گريبان‌گير او شده به خدمت سلطان العارفين مولانا حسين‌على شاه قدس سره رسيده و از يمن همت آن حضرت به درجه عالى فايض گرديده با جمعى از مشايخ سلسله عليه « 1 » صحبت داشته آخرالامر رايت مراجعت به وطن مألوف برافراشت و هم در آن ديار وفات يافت رحمة اللّه عليه .\r\n\r\nميرزا محمد على بن ميرزا اسحاق\r\nوى شيخ الاسلام آن ديار است در كمالات نفسانى و فضائل انسانى سر دفتر اهل روزگار است با زمره علماء و عرفاء صحبت نموده و چندى طريق عشق و عاشقى پيموده طبعش بر فنون نظم قادر و بر انواع سخن ماهر است اين چند بيت از او است .\r\nبيت\r\n مىخواست آسمان پى قتلم بهانه‌اى * در دل نهاد مهر جوانان مهوشم\r\nخوش بودى آتش غم او گر نمىزدى * سيل سرشك هر نفس آبى به آتشم\r\nدانم كه عشق او كشدم اين عجب كه باز * دل مىكشد به الفت آن شوخ دلكشم \r\nو له ايضا\r\n ترسم از بس جان دهند اندر ره جانان من * چون به من نوبت رسد رحم آورد بر جان من\r\nشرمسار از روى مرغانم كه در آن گلستان * آشيانى را نهشت آه شررافشان من \r\n\r\nشيراز\r\nشهريست مشهور و در السنة و افواه مذكور از اقليم سيم ، طولش از جزاير خالدات « مح لح » و عرضش از خط استوا « كط لو » وى در زمين هموار اتفاق افتاده سمت شماليش فىالجمله مسدود و ساير اطرافش گشاده است بروايتى طهمورث ديوبند ساخته و بقولى فارس بن ماسور بن سام پرداخته بعد از خرابى محمد بن يوسف ثقفى برادر حجاج ظالم و بقولى عم‌زاده وى محمد بن قاسم بطالع سنبله در سنه\r\n\r\n\r\n","description":"","footnote":"\r\n( 1 ) - نسخه : سلسله عاليه\r\n","page_name":" 856 ","page_number":958},
  {"content":"\r\n\r\nهفتاد و چهار آنجا را بنائى نمود - در زمان عضد الدوله ابن ركن الدوله به‌غايت معمور بود چنان كه طرف قبله آنجا قصبه‌اى ترتيب داده اسم آن را فنا خسرو گرد نهاد گويند عمارت آن قصبه به مرتبه‌اى رسيد كه حقوق ديوانيش بيست هزار دينار گرديد اكنون از آن اثرى نيست ، صمصام الدوله ابن عضد الدوله دور شيراز را باروئى كشيد بمرور دهور منهدم گرديد ، شرف الدين محمد انجويه بتجديد حصار سعى نموده باتمام رسانيد باز خراب گشت ، شاه شجاع بن محمد بن مظفر آن را تعمير كرد آن نيز رو به خرابى آورد ، كريمخان بن ايناق زند از قبايل اكراد قلعه محكم و باروى مستحكم بر وى كشيد قهرمان ايران وى را به خاك يكسان گردانيد ، حسين‌قلى خان برادر شهريار زمان قلعه‌اى ساخته و حصار خشتى انداخته تا به حال باقيست .\r\nاكنون كه سنه هزار و دويست و سى و هفت هجريست مشتمل است بر قرب شش هزار باب خانه و شش دروازه و نه محله كوچه‌هايش تنگ و مبرز خانها قرب در خانه واقع ، در زمستان كوچه‌هاى آنجا به‌غايت كثيف و چركين و در تابستان گرم و متعفن چنان كه مردم متميز را تردد از كوچه‌ها متعذر و خانه‌هاى آنجا به‌غايت محقر است ، بازار آن ديار بسيار بىاسلوب و نامرغوب كريمخان زند چهار سوئى طرح انداخته و مسجدى و حمامى و بركه‌اى قرب چهارسو به‌غايت خوبست فى الواقع اگر عمارت كريمخان از آن ديار وضع شود شهركيست قصبه مانند ، آبش از قنوات نسبت بدان شهر در غايت قلت بهترين آبش قناتى است كه ركن الدوله اخراج كرده مشهور به ركن‌آباد است هوايش باعتدال قريب و اندكى به گرمى مايل است اكثر اوقات روى بازارش از رياحين خالى نيست بيرون آن شهر به‌غايت دلگشا علىالخصوص هنگام بهار رشگ گلستان مصر و قندهار است .\r\nتكاياى چند آنجاست مانند تكيه حافظيه ، و هفت تن ، و چهل تن ، و بابا كوهى ، و سعدى ، و شاه داعى ، و تخت قاجار - اكثر ميوهء سردسيرى و گرمسيرى در آن شهر فراوان و غله‌اش در اكثر اوقات ارزانست مردمش ضعيف و لاغر و گندم‌گون و زردفامند به علت رطوبت ارضى و هوائى بىغيرت و بىحميت و كاهلند دليل بر اين مطلب آنكه صاحب داعيه‌اى\r\n\r\n","description":"","footnote":"","page_name":" 857 ","page_number":959},
  {"content":"\r\n\r\nاز آن ديار هرگز خروج ننموده و هميشه بعيش و عشرت مايل بوده‌اند در مدح و ذم اهالى آن ديار دانايان روزگار سخن گفته‌اند .\r\nمؤلف نزهة القلوب كه قرب پانصد سال قبل از اين بوده و مورخان سخن وى را حجت نموده‌اند گفته كه شيراز سابق بر اين برج اولياء بوده اكنون بسبب بىانصافى و طمع پيشوايان مسكن اشقياء است - و صاحب زينت المجالس نوشته بازاريان شيراز به‌غايت اوباش و فحاش و بشرب مدام مشغولند ، شيخ مصلح الدين سعدى و خواجه شمس الدين حافظ با وجود حب وطن گاهى تعريف آنجا را نموده‌اند و گاهى نيز بىاختيار زبان به مذمتش گشوده‌اند شيخ مىفرمايد\r\nبيت\r\n سعديا حب وطن گرچه حديثى است صحيح * نتوان مرد به سختى كه من آنجا زادم \r\nو غير از اين نيز گفته در نظرم نيست و خواجه مىگويد\r\nبيت\r\n آب و هواى فارس عجب سفله‌پرور است * كو همدمى كه خيمه از اين خاك بركنم \r\nو جاى ديگر گفته :\r\nبيت\r\n غزل گوئى سخن‌دانى نمىورزند در شيراز * بيا حافظ كه ما خود را بملك ديگر اندازيم \r\nو پير جمال اردستانى كه از جمله عرفاى زمانست شكايت بسيار از اهل آن ديار نموده است ،\r\nنصر اللّه خان قراگوزلو كه يكى از امراء جهان‌ديده و به نيك و بد عالم رسيده مدّتى وزارت فارس نموده و طريق حسن و قبح آن شهر پيموده وى گفته است كه نيمى اهل شيراز گدا و نيمى الواطند .\r\nميرزا ابو القاسم ابن ميرزا محمد كلانتر از نسل سلطان الحكماء مير سيد شريف جرجانى بود مىفرمود كه آن نيمى كه الواطند ايشان نيز گدايند و آنان كه گدايند نيز الواطند .\r\nدانائى مىگويد حقيقت آنست كه مردم آن ديار سه گروهند اول گروهى اشرار و تبه‌روزگار و مفسد و غدارند و بر جميع ملاهى و مناهى اشتغال دارند و اين گروه خارج از حيز شمارند - دويم جماعتىاند فىالجمله هوش و گوش دارند و تميز\r\n\r\n","description":"","footnote":"","page_name":" 858 ","page_number":960},
  {"content":"\r\n\r\nحسن و قبح مىدهند اما بسبب حب جاه و ميل بزخارف دنيا به خباثت باطن گرفتارند و مردمان ضعيف النفس و متملق و رشوت‌خوارند عزت خويش را در ذلت ديگران پندارند اين طايفه نيز بسيارند - سيم جماعتىاند به قدمت خاندان و عظمت شان معروف و بكرامت نفس و طهارت ذيل و سخاوت طبع موصوفند در مراسم غيرت و حميت و سماحت ممتاز و در مكارم اخلاق و رسوم اشفاق بامتيازند اين گروه در غايت قلتند و ساكن كنج عزلت مانند خاندان آقا فضل اللّه كلانتر سابق كه از اولاد مير سيد شريف جرجانى مىباشند و جمعى از سادات نسابه و انجويه كه سادات صحيح النسب و گروهى باادبند و بعضى از خدام والامقام حضرت سيد احمد بن موسى الكاظم و برخى ديگر نيز در زواياى خمولى هستند كه بكمالات نفسانى آراسته و از خصايل بد پيراسته‌اند .\r\nاز جمله جوامع آن ديار جامع عتيق است كه عمرو بن ليث صفارى ساخته گفته‌اند كه آنجا از اولياء خالى نيست سابق بر اين شايد چنين بوده اكنون اكثر اوقات خالى از اهل شقاوت نيست چنان كه قبل از اين بسبب كثرت مدارس و بسيارى علماء آنجا را دار العلم مىنوشته‌اند الحال به علت اهل جهالت دار الجهل بنويسند اليق و انسب است زيرا كه عموما مردمش بفسق و فجور و سنت قوم لوط مايل بخصوص بشرب خمر و زنا و سرقت و غيبت شاغل حتى در ميان خواص ايشان نيز متداولست چنان كه سمت قبلى آن ديار بيوتات فواحش و بيت اللطف اتفاق افتاده طرفه‌تر آنكه قوم يهود را در وسط شهر جاى داده‌اند .\r\nاينك من غايب و تو حاضر برو ببين تا شود بر تو يقين ، اين گردش ايام و انقلاب شهور و اعوام عجب تقاضائى دارد و مرور زمان و كرور دوران طرفه اقتضائى مىكند اوضاع عالم و احوال بنىآدم را منقلب مىگرداند خاندان فضل و كمال و جاه و جلال را به درجه جهل و نادانى و مرتبهء ذلت و پريشانى مىرساند كيش و آئين اقليم را تغيير مىدهد و قواعد و رسوم شهرى را تبديل مىنمايد دريا را دشت و ساحل و دشت را كوه و جنگل مىكند دودمان اخيار و ابرار را گروه اشرار و تبه‌كار مىسازد و قوم\r\n\r\n","description":"","footnote":"","page_name":" 859 ","page_number":961},
  {"content":"\r\n\r\nاراذل و فرقه جاهل را در آغوش عزت و اعتبار مىنوازد اراذل ناس را روشناس و اشراف قوم را كناس مىگرداند علاف را بر مسند صدارت و كرباس‌فروش را بر سرير شريعت مىنشاند گله‌بان را سردار و دهقان را سالار و شاطر را سپهسالار و دلاك را خزينه‌دار مىكند اهل عصمت را بىعفت و ارباب حميت را بىغيرت و اصحاب شرافت را خيانت مىنمايد حاصل از سوانح روزگار و حوادث چرخ دوار از اين‌گونه كه مذكور شد بسيار شده و مىشود و خواهد شد\r\nبيت :\r\n اى دل بيا كه تا به پناه خدا رويم * ز آنچه آستين كوته و دست دراز كرد \r\nمزار فيض مدار حضرت سيد احمد بن امام الهمام موسى بن جعفر عليه السّلام « 1 » در ميان شهر واقع الحق جاى خوب و محل فيض است از جمله خدام والامقام آن حضرت نجابت و سعادت مآب شريعت انتساب « ميرزا على » سلمه الله من شر اهل الشيراز است كه بصفات حميده و خصال پسنديده آراسته و به زيور كمالات نفسانى و فضائل پيراسته ، از جبن و بددلى دور و بر شدايد و محن صبور است و با وجود قلت معاش به صفت جود و كرم موصوف و بوفور غيرت و حميت معروفست .\r\n\r\n\r\n","description":"","footnote":"\r\n( 1 ) - بستان : مزار فيض آثار امامزاده احمد بن حضرت امام موسى الكاظم ، و برادرش سيد مير محمد و سيد علاء الدين حسين ، و سيد عبد اللّه ، و سيد ابراهيم ، و سيد حاجى عرب ميان شهر واقع و شيخ روزبهان و سيد محمد نوربخش و شيخ عبد اللّه خفيف نيز در شهر آسوده‌اند ، و سيد مير حمزه فرزندزاده امام موسى بن جعفر كه ملوك صفويه از نسل آن حضرتند در خارج دروازه اصفهان آسوده ، و شيخ على بابا كوهى قسمت شمال مسافت يك ميل دور ميان كوه واقع شده ، و تربت خواجه حافظ ، و هفت تن ، و چهل تن نيز سمت شمال است ، و نيز شيخ ابو الوفاء سمت غربى شهر آسوده ، و تربت شيخ ابو ذرعة اردبيلى طرف مشرق در ظاهر قلعه واقع شده ، و شاه داعى در قبلى خارج درب آسوده ، و شيخ سعدى مسافت نيم فرسخ از شهر دور و در سمت مشرق آن ديار مدفون و امثال ايشان از بزرگان از شماره بيرون است چنان كه در تاريخ شيراز آمده كه قرب پانصد بقعه و زاويه و خانقاه و باب البر در شيراز بوده مرور روزگار و عدم توفيق مردم آن ديار چنان خرابش نموده كه اكنون قرب پانزده بقعه آن معمور و باقى خراب و در عدم مغمور است .\r\n","page_name":" 860 ","page_number":962},
  {"content":"\r\n\r\nدر كتب تواريخ مسطور است كه شيراز قريب به پانصد بقعه و خانقاه و باب البر داشته اكنون كه سنه هزار و دويست و سى و هفت هجريست قرب پانزده بقعه و تكيه در بيرون و اندرون آن شهر باقيست من جمله شش هفت بقعه آن آباد و ساير آن رو به خرابيست از آن جمله تكيه هفت تن الحق در جميع مملكت ايران عديل و نظير ندارد موقوفات آن به تصرف اولاد آقا على برادر آقا بزرگ مدرس افتاده بسبب طمع مفرط و بىتميزى حكام رو به خرابى آورده .\r\nاهل شيراز به حدى بدبخت و شقى يك‌لختند كه خودشان مايل بخيرات و حسنات نيستند سهلست اگر چنانچه شخصى غريب مرتكب بناى خير شود و بر امر حسنه مبادرت ورزد « 1 » هرآينه در مقام ممانعت و ايذاء و اذيت برمىآيند و ابواب محنت و اهانت بر روى او مىگشايند شاهد بر اين مدعا آنكه چون مزار فيض آثار شيخ على بابا كوهى قدس سره جاى خوش و محل دلكش است آبش به‌غايت ناگوار و مكانش تنك بود بنابراين فقير به جهت آسايش عباد اللّه بركه و صفه و باغچه محقرى در آن بنا نمود در عقب فقير افتادند و ايذاء و آزار بسيار دادند بجرم آنكه بابا كوهى مردى صوفى بوده هركس آنجا تردد نمايد نيز صوفى خواهد بود پس خراب كردن آن بركه لازم و انعدام نمودن آن محل متحتم است اگرچه بر وفق تقدير خراب نگشت\r\nمصرع\r\n رسيده بود بلائى ولى بخير گذشت . \r\nاما آزار بسيار ديدم و مشقت بيشمار كشيدم اين نيز علىرغم مورخان كه نوشته‌اند مردم شيراز بخيرات و مبرات مايل و بافعال حسنه شاغل عموما درويش نهاد و نيكواعتقادند .\r\nبيت :\r\n در بنايش آن بنا باقى نماند * آن قدح بشكست و آن ساقى نماند \r\nاينكه مورخان در اهالى شيراز در كتب خود نوشته‌اند شايد قبل از ششصد سال و هفتصد سال بوده باشد و الا بيان حال مردمش را پانصد و دويست سال مذكور نموده‌اند « 1 » يا آنكه به مجرد شنيدن نوشته باشند در سنه هزار دويست و سى و هفت بشومى اعمال و افعال گرفتار شده و حق سبحانه و تعالى بلاى و با را بر ايشان گماشت در مدت قليل زياده بر هشت\r\n\r\n\r\n","description":"","footnote":"\r\n( 1 ) - كذا\r\n","page_name":" 861 ","page_number":963},
  {"content":"\r\n\r\nهزار كس راه عدم پيش گرفتند مع ذلك بمضمون آيهء كريمهء  « أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ » *  از خواب غفلت بيدار نگشتند و از كردار بد خويش نگذشتند نعوذ بالله من سخط الله .\r\nاميد از كرم كريم و لطف خداوند قديم چنانست كه بندگان معصيت‌انديش را از گرداب غفلت و جهالت برهاند و بساحل معرفت و آگاهى رساند .\r\nمخفى نماند كه جماعتى در آن ديار ديده شده كه به وحدت وجود قايل بودند و به طريقى كه ذكر مىشود بيان مىنمودند .\r\n\r\nگفتار در بيان مذهب موحدان آن ديار بطريق اختصار\r\nاين گروه مىگويند كه وجود عين واجب است و قابل تجزى و انقسام نيست و منبسط شده است بر هياكل موجودات و ظاهر گشته در همه موجودات و خالى نيست از او شيئى از اشياء بلكه حقيقت و عين همه اشياء اوست و امتياز در ميانه اشياء بتقيدات و تعينات اعتباريه است و اين گروه متمسك بدليل عقلى و نقلى مىشوند و مىگويند جائز نيست آنكه حق سبحانه و تعالى عدم يا معدوم باشد و او ظاهر است ديگر آنكه نمىتواند ماهيت با وجود باشد اعم از اينكه وجود قيد باشد يا علت زيرا كه اولى مستلزم تركيب و ثانى مستلزم احتياجست هيچيك لايق واجب الوجود نيست پس معين شد كه واجب الوجود وجود باشد ، وجود خاص نمىتواند بود زيرا كه اگر خصوصيت با مطلق واجب باشد تركيب لازم مىآيد « 1 » و اگر ممروض فقط باشد احتياج است چه بديهى است كه مقيد محتاج است بمطلق و لازم مىآيد از ارتفاع مطلق ارتفاع هر وجود « 2 » خاصى پس باقى ماند اينكه حقتعالى وجود مطلق باشد .\r\nو اين گروه مىگويند وجود از سه قسم بيرون نيست اول وجود به شرط شىء ، دويم وجود به شرط لا شىء ، سيم وجود لا به شرط شىء ، و اطلاق هيچيك از اين اقسام ثلاثه بر واجب جائز نيست .\r\nاما عدم اطلاق اول كه وجود مأخوذ به شرط شيئى است از براى آنكه دو محذور لازم مىآيد اول آنكه حقتعالى مركب از شرطى باشد و مشروط و اين خود به ادله عقليه بستان :\r\n\r\n\r\n","description":"","footnote":"\r\n( 1 ) - چه اگر خصوصيت خاص يا مطلق واجب باشد عرض لازم مىآيد .\r\n( 2 ) - و لازم مىآيد از ارتفاع هر وجود خاصى وجود واجب\r\n","page_name":" 862 ","page_number":964},
  {"content":"\r\n\r\nو نقليه باطلست ، دويم آنكه هرگاه مركب باشد از شرط و مشروط لازم مىآيد كه قبل از وجود واجب دو امر موجود باشد زيرا كه بالضروره اجزاء مركب مىبايد كه قبل از مركب موجود باشد و اين نيز باطلست زيرا كه حقتعالى قبل القبل فى ازل الازل است .\r\nاما عدم جواز قسم دويم كه عبارت از وجود به شرط لا شىء باشد از براى آنكه هرچند تقدير جواز تركيب در ذات واجب لازم نيايد اما مىگوئيم امرى يا امورى كه انعدام آن شرط موجود باشد يا عدم آن ذاتى است يا عارضى و بر هر دو تقدير اطلاق اين قسم وجود نيز صحيح نيست اما بر تقدير اول از براى آنكه لازم مىآيد كه قبل از وجود واجب تعالى امرى موجود باشد و بعد از عدم آن امر واجب تعالى تحقيق به هم رساند و بطلان اين امر واضح‌تر از فرض اولست اما بر تقدير ثانى بطلان آن بطريق اولى ثابت است .\r\nاما عدم جواز قسم سيم كه عبارت از وجود « لا به شرط » بوده باشد از براى آنكه ارباب اين اصطلاح اراده نمىكنند از اين مگر امر ذهنى كه از براى آن تحققى در خارج نباشد و فساد اطلاق اين بر واجب تعالى بالبديهه معلوم است .\r\nپس اطلاق اقسام ثلاثه بر واجب تعالى جائز نيست بلكه او را وجود من حيث هوهو نامند و او مقيد باطلاق يا تقييد يا كليت يا جزئيت يا عموم يا خصوص يا وحدت كه آن وحدت زايد بر ذات او باشد يا كثرت و غير اين‌ها كه مذكور شد از مفهومات ذهنيه و خارجيه نيست بلكه اين‌ها از لوازم ظهورات اويند بحسب مراتب و مقامات اوست ظاهر در مطلق و مقيد و عام و خاص و كلى و جزئى و واحد و كثير به غير از آنكه حاصل شود در ذات و حقيقت او .\r\nو او است محيط بر اشياء بلكه او است عين اشياء و اشياء عبارتست از ظهور و تجلى او ، و هر مرتبه از مراتب او علما و عينا واسطه ميان وجود و عدم نيست ، و او وجود مطلق است و وجود عبارت از ذات بذات حضرت حق تعالى است و او است كه در مراياى ممكنات باسماء و صفات تجلى و ظهور نموده و اين مراياى متعدده قادح در وحدت حقيقت آن نيستند چنان كه ظهور آفتاب بر روازن متعدده بهيئات يا بالوان\r\n\r\n","description":"","footnote":"","page_name":" 863 ","page_number":965},
  {"content":"\r\n\r\nمختلفه در آبگينه‌هاى متعدده قادح در وحدت نور آفتاب نيست تعين او بذات او است به اين معنى كه زايدى بر ذات او چيزى باشد نيست زيرا كه غير از او چيزى نيست لا موجود الا الله بل لا موجود و لا شىء فى الحقيقة الا الله و اوست ظاهر شده به صورت اشياء و كمالات ايشان ، و اوست ظهور نموده بصور مختلفه و هيئات متكاثره و الوان متغايره در مجردات و ماديات وجود و موجود و شىء و حقيقت او است و به غير وجود و حقيقت و ذات او نيست  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  اشارت بر اين معنى است ، قوله تعالى  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  كنايت از اين است و آيهء  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ  اشارت بر اينست ، و فقرهء\r\nاللهم انت الاول فليس قبلك شىء و انت الآخر فليس بعدك شىء و انت الظاهر فليس فوقك شىء و انت الباطن فليس دونك شىء\r\nبر اين گواه است ، و آيه  أَلا إِنَّهُ بِكُلِّ شَيْءٍ مُحِيطٌ  مؤيد مدعا است زيرا كه اين احاطه محمول بر احاطهء ذاتى است نه احاطهء فعلى و صفاتى\r\nبيت\r\n هر نقش كه بر تختهء هستى پيداست * آن صورت آن‌كس است كان نقش آراست\r\nدرياى كهن كه برزند موجى نو * موجش خوانند و در حقيقت درياست \r\nسبحان من اظهر الاشياء و هو عينها .\r\n\r\nگفتار در بعضى از مشايخ آن ديار\r\n\r\nشرف الدين مصلح بن عبد الله المتخلص به سعدى قدس سره\r\nاز اكابر صوفيه و اعاظم اين طايفه بوده و در فضائل صورى و معنوى گوى سبقت از همگنان ربوده در اقاليم سبعه بسيار گرديده و بصحبت بسيارى از مشايخ عصر رسيده عارف رسته و از جهان گسسته به سومنات رفته بت بزرگ ايشان شكسته و بارها به سفر حج پياده شتافته و صحبت شيخ شهاب الدين و\r\n\r\n","description":"","footnote":"","page_name":" 864 ","page_number":966},
  {"content":"\r\n\r\nشيخ عبد القادر گيلانى دريافته از مريدان شيخ شهاب الدين بوده چنان كه در كتاب بوستان خود اظهار نموده\r\nنظم :\r\n مرا پير داناى مرشد شهاب * دو اندرز فرمود بر روى آب\r\nيكى آنكه بر نفس خودبين مباش * دويم آنكه بر جمع بدبين مباش \r\nبعضى گويند از مريدان شيخ عبد القادر جيلانى است ظاهرا از هر دو فيض يافته باشد .\r\nدر تواريخ مسطور است كه جناب شيخ صد و دو سال عمر يافته از دوازده سالگى سى سال به تحصيل علوم پرداخته و سى سال مقرر تحصيل معارف كرده سى سال ديگر در خارج شيراز منزوى بوده و به طاعت بسر برده است - گفته‌اند كه آن جناب در بيت المقدس و بلاد شام مدتى سقائى كرده آب به مردم مىداد تا به خدمت خضر رسيد و آن حضرت وى را از زلال انعام خود سيراب گردانيد .\r\nدر سنه ششصد و هفتاد و يك « 1 » بجهان جاويد خراميد و در همان ديار مدفون گشت مزار فيض مدارش در غايت اشتهار است بزار و يتبرك - آن جناب افصح فصحاى زمان و ابلغ بلغاى دوران بوده و در انواع سخن نظما و نثرا تأليف و تصنيف فرموده است فقير را بسخنان آن جناب اعتقاد تمامست اين ابيات تيمنا و تبركا نوشته شد\r\n سعدى اگر عاشقى كنى و جوانى * عشق محمد بس است و آل محمد \r\n\r\nمن كتاب بوستان\r\n بنام خداوند جان‌آفرين * حكيم سخن در زبان آفرين\r\nخداوند بخشندهء دستگير * كريم خطا بخش پوزش‌پذير\r\nمر او را رسد كبريا و منى * كه ملكش قديم است و ذاتش غنى\r\nنه مستغنى از طاعتش پشت كس * نه بر حرف او جاى انگشت كس\r\nقديم نكوكار نيكوپسند * بكلك قضا در رحم نقشبند\r\nزر و لعل و فيروزه در صلب سنگ * گل و غنچه در شاخ فيروزه رنگ\r\nز ابر آورد قطره‌اى سوى يم * ز صلب آورد نطفه‌اى در شكم \r\n\r\n\r\n","description":"","footnote":"\r\n( 1 ) - كذا - ظاهر : ششصد و نود و يك .\r\n","page_name":" 865 ","page_number":967},
  {"content":"\r\n\r\n از آن قطره لؤلئى لالا كند * و زين صورتى سرو بالا كند\r\nدگر ره بكتم عدم در برد * وزآنجا بصحراى محشر برد \r\n\r\nدر مدح نبى صلى الله عليه و آله گويد\r\n محال است سعدى كه راه صفا * توان رفت جز در پى مصطفى\r\nكريم المسجا ( الجايا ) يا جميل الشيم * نبى المبرا ( البرايا ) يا شفيع الامم\r\nشفيع الورى خواجه بعث و نشر * امام الهدى صدر ديوان حشر\r\nتو اصل وجود آمدى از نخست * دگر هرچه موجود شد فرع تست\r\nندانم كدامين سخن گويمت * كه بالاترى ز آنچه من گويمت\r\nچه نعت پسنديده گويم ترا * عليك الصلاة اى نبى الورى\r\nخدايا به حق بنى فاطمه * كه بر قول ايمان كنم خاتمه\r\nاگر دعوتم رد كنى ور قبول * من و دست و دامان آل رسول \r\n\r\nحكايت\r\n شنيدم كه خسرو بشيرويه گفت * در آن دم كه چشمش ز ديدن به خفت\r\nبر آن باش تا هرچه نيت كنى * نظر در صلاح رعيت كنى\r\nخرابى كند مرد شمشيرزن * نه چندانكه دود دل بيوه‌زن\r\nچراغى كه بيوه‌زنى برفروخت * بسى ديده باشى كه شهرى بسوخت\r\nاز آن بهره‌ورتر در آفاق كيست * كه در ملك‌رانى بانصاف زيست\r\nچه نوبت رسد زين جهان غربتش * ترحم فرستند بر تربتش\r\nخدا ترس را بر رعيت گمار * كه معمار ملك است پرهيزگار\r\nگدا را چه حاصل شود نان شام * چنان خوش بخوابد كه سلطان شام\r\nگدائى كه در خاطرش بند نيست * به از پادشاهى كه خورسند نيست\r\nرياست بدست كسانى خطاست * كه از دستشان دستها بر دعاست\r\nمكن رحم بر عامل ظلم دوست * چه فربه شود بايدش كند پوست\r\nتبه گردد آن مملكت عن‌قريب * كز و خاطر آزرده باشد غريب \r\n\r\n","description":"","footnote":"","page_name":" 866 ","page_number":968},
  {"content":"\r\n\r\n خداترس بايد امانت‌گذار * همين كز تو ترسد امينش بدار\r\nدو هم‌جنس ديرينه هم‌قدم * نبايد فرستاد يك جا بهم\r\nچه دانى كه همدست گردند و يار * يكى دزد گردد يكى پرده‌دار\r\nنه هر آدمىزاده از دد به است * كه دد ز آدمىزادهء بد به است\r\nبرانداز بيخى كه خار آورد * درختى به پرور كه بار آورد\r\nنه هركس سزاوار باشد بمال * يكى مال بايد يكى گوشمال\r\nنگهدار فرصت كه عالم دمى است * دمى نزد دانا به از عالمى است\r\nشنيدم كه جمشيد فرخ‌سرشت * بسر چشمه‌اى بر به سنگى نوشت\r\nبر اين چشمه چون ما بسى دم زدند * برفتند چون چشم برهم زدند\r\nگرفتند عالم به مردى و زور * و ليكن نبردند با خود به گور\r\nچرا دل بر اين كاروانگه نهيم * كه ياران برفتند و ما دررهيم\r\nدو تن‌پرور اى شاه كشورگشاى * يكى اهل رزم و يكى اهل راى\r\nقلم‌زن نگهدار و شمشيرزن * نه مطرب كه مردى نيايد ز زن\r\nسپه را مكن پيش‌رو جز كسى * كه در جنگها بوده باشد بسى\r\nسكندر كه بر عالمى حكم داشت * در آن دم كه مىرفت عالم گذاشت\r\nنبودش ميسر كز او عالمى * ستانند و مهلت دهندش دمى\r\nبرفتند و هركس درود آنچه كشت * نماندش بجز نام نيكو و زشت \r\n\r\nمولانا خواجه شمس الدين محمد المتخلص بحافظ قدس سره\r\nعارفيست گرانمايه و عاشقى است بلند پايه اين طايفه وى را لسان الغيب و ترجمان الاسرار گفته‌اند بسا اسرار غيبيه و معانى حقيقيه كه در كسوت صورت و لباس مجاز باز نموده گويند آن جناب را طريقه اويسى بوده برخى برآنند كه سلسله خواجه معروفى بوده است « 1 » چون جذب بر وى غالب بود نسبت خود را معلوم نكرده در اينكه پيرى داشته و سر بر آستان رهبرى گذاشته شبهه‌ئى نيست چنان كه مىفرمايد .\r\nبيت :\r\n من بسر منزل عنقا نه به خود بردم راه * قطع اين مرحله با مرغ سليمان كردم \r\n\r\n\r\n","description":"","footnote":"\r\n( 1 ) - نسخه : سلسله خواجه فى بوده است\r\n","page_name":" 867 ","page_number":969},
  {"content":"\r\n\r\nدر امتناع نمودن بىمرشد ايصال به مطلوب‌را و لازم راه بودن مرشد و امر بر طلب آن مىگويد .\r\nبيت :\r\n بكوى عشق منه بىدليل راه قدم * كه گم شد آنكه در اين ره به رهبرى نرسيد \r\nو جاى ديگر گفته\r\nبيت :\r\n قطع اين مرحله بىهمرهى خضر مكن * ظلماتست بترس از خطر گمراهى \r\nسخنان آن جناب بر مشرب اين طايفه چنان موافق افتاده كه هيچ‌كس را اتفاق نيفتاده است .\r\nدر زمان آل مظفر بوده است و ملبس به لباس درويشان بكمال استغنا بسر مىبرده در سنه هفتصد و نود و دو بسراى جاودانى خراميد و در همان ديار مدفون گرديد تربتش به‌غايت مشهور است يزار و يتبرك چند غزل و دو سه رباعى از ديوان شريف آن جناب نوشته شد\r\nغزل :\r\n عارف از پرتو مى راز نهانى دانست * گوهر هركس از اين لعل توانى دانست\r\nشرح مجموعهء گل مرغ سحر داند و بس * كه نه هركو ورقى خواند معانى دانست\r\nعرض كردم دو جهان بر دل كار افتاده * بجز از عشق تو باقى همه فانى دانست\r\nسنك و گل را كند از يمن نظر لعل و عقيق * هركه قدر نفس باد يمانى دانست\r\nآن شد اكنون كه ز ابناى جهان انديشم * محتسب نيز در اين راز نهانى دانست\r\nمى بياور كه ننازد به گل و باغ جهان * هركه غارت‌گرى باد خزانى دانست\r\nدلبر آسايش ما مصلحت وقت نديد * ور نى از جانب ما دل نگرانى دانست\r\nحافظ اين گوهر منظوم كه از طبع انگيخت * اثر تربيت آصف ثانى دانست \r\nو له ايضا\r\n بكوى ميكده هر سالكى كه ره دانست * در دگر زدن انديشه تبه دانست\r\nزمانه افسر شاهى نداد جز به كسى * كه سرفرازى عالم در اين كله دانست\r\nبر آستانهء ميخانه هركه يافت رهى * ز فيض جام مى اسرار خانقه دانست\r\nخوش آن نظر كه لب جام و روى ساقى را * هلال يك‌شبه و ماه چهارده دانست \r\n\r\n","description":"","footnote":"","page_name":" 868 ","page_number":970},
  {"content":"\r\n\r\n وراى طاعت ديوانگان ز ما مطلب * كه شيخ مذهب ما عاقلى گنه دانست\r\nهر آنكه راز دو عالم ز خط ساقى خواند * رموز جام جم از نقش خاك ره دانست\r\nدلم ز نرگس ساقى بجان نخواست امان * چرا كه شيوهء آن ترك دل سيه دانست\r\nز دست كوكب طالع سحرگهان چشمم * چنان به بست كه ناهيد ديد و مه دانست\r\nحديث حافظ و ساغر كشيدن پنهان * چه جاى محتسب و شحنه پادشه دانست \r\nو له ايضا\r\n روضهء خلد برين خلوت درويشانست * مايه محتشمى خدمت درويشانست\r\nكنج عزلت كه طلسمات عجايب دارد * فتح آن در نظر همت درويشانست\r\nقصر فردوس كه رضوانش به دربانى رفت * منظرى از چمن نزهت درويشانست\r\nآنچه زر مىشود از پرتو آن قلب سياه * كيميائيست كه در صحبت درويشانست\r\nاز كران تا بكران لشگر ظلمست ولى * از ازل تا به ابد فرصت درويشانست\r\nدولتى را كه نباشد غم از آسيب زوال * بىتكلف بشنو دولت درويشانست\r\nگنج قارون كه فرومىرود از قهر هنوز * شمه‌اى از اثر غيرت درويشانست\r\nاى توانگر مفروش اين‌همه نخوت كه تراست * سيم و زر در كنف همت درويشانست\r\nروى مقصود كه شاهان بدعا مىطلبند * مظهرش آينهء طلعت درويشانست\r\nآنكه پيشش بنهد تاج تكبر خورشيد * كبريائيست كه در حشمت درويشانست\r\nخسروان قبله حاجات جهانند ولى * سببش بندگى حضرت درويشانست\r\nحافظ ار آب حيات ابدى مىجوئى * منبعش خاك در خلوت درويشانست \r\nو له ايضا\r\n شراب بىغش و ساقى خوش دو دام رهند * كه زيركان جهان از كمندشان نرهند\r\nمن ارچه عاشقم و مست و رند و نامه سياه * هزار شكر كه ياران شهر بىگنهند\r\nجفا نه شيوهء درويشى است و راهروى * بيار باده كه اين سالكان نه مرد رهند\r\nغلام همت دردىكشان يكرنگم * نه آن گروه كه ازرق لباس و دل سيهند\r\nبه هوش باش كه هنگام باد استغنا * هزار خرمن طاعت به نيم‌جو ننهند \r\n\r\n","description":"","footnote":"","page_name":" 869 ","page_number":971},
  {"content":"\r\n\r\n مبين حقير گدايان عشق را كاين قوم * شهان بىكمر و خسروان بىكلهند\r\nقدم منه بخرابات جز به شرط ادب * كه سالكان درش محرمان پادشهند\r\nجناب عشق بلند است همتى حافظ * كه عاشقان ره دون‌همتان به خود ندهند \r\nو له ايضا\r\n اى دل غلام شاه جهان باش و شاه باش * پيوسته در حمايت لطف إله باش\r\nآن را كه دوستى على نيست كافر است * گو زاهد زمانه و گو شيخ راه باش\r\nمرد خدا كه شيوهء تقوى طلب كند * خواهى سفيد جامه و خواهى سياه باش\r\nامروز زنده‌ام به ولاى تو يا على * فردا بروح پاك امامان گواه باش\r\nاز خارجى هزار به يك جو نمىخرند * گو كوه تا به كوه منافق سپاه باش\r\nدستت نمىرسد كه بچينى گلى ز باغ * بارى به‌پاى گلبن ايشان گياه باش\r\nحافظ طريق بندگى شاه پيشه كن * و آنگاه در طريق چو مردان راه باش \r\nو له ايضا فى الرباعيات\r\n نه دولت دنيا بستم مىارزد * نه لذت مستى بالم مىارزد\r\nنه بيست هزار سال شادى جهان * بر محنت پنج‌روزه غم مىارزد \r\nو له ايضا\r\n مردى ز كنندهء در خيبر پرس * اسرار كرم ز خواجه قنبر پرس\r\nگر تشنه ابر رحمتى اى حافظ * سرچشمهء آن ز ساقى كوثر پرس \r\nو له ايضا\r\n قسام بهشت و دوزخ آن عقده‌گشاى * ما را نگذارد كه درآئيم ز پاى\r\nتا كى رود اين گرگ يمانى بنماى * سر پنجهء دشمن‌افكن اى شير خداى \r\n\r\nگفتار در بيان احوال بعضى از معاصرين بر سبيل اختصار\r\n\r\nذكر احوال وخامت مآل زكى خان نورى\r\nاگرچه اين غنچه ناشكفته و اين داستان ناگفته بهتر بود اما به جهت عبرت دوستان بذكر آن\r\n\r\n","description":"","footnote":"","page_name":" 870 ","page_number":972},
  {"content":"\r\n\r\nمبادرت نمود تا لطف حق سبحانه و تعالى بدانند و مراسم شكرگزارى را بجاى آرند - پوشيده نماند كه اصل وى از ولايت رستمدار اما اكنون در فارس وزير با اقتدار است گويند پدرش كدخداى دهى بوده اولادش به مقتضاى گردش چرخ ترقى نموده ، وى دبيريست سوزنده و وزيريست فروزنده ، بالذات به ويرانى بلاد و پريشانى عباد مفطور و بانهدام خاندان و انعدام دودمان مجبول است عزت خويش را در ذلت اشراف قوم داند و آبادى خود را در خرابى بزرگان طايفه شناسد در اهانت و مذلت دانايان اهتمام تمام دارد و از مراسم ظلم و جور دقيقه‌ئى فرونمىگذارد به صفت فسق و فجور موصوف و بارتكاب جميع ملاهى و مناهى مشعوفست مرتبه وى در ظلم و عناد و فساد بالاتر از شداد و فزون‌تر از حجاج و ابن زياد است دمى نزند جز بفرمان ابليس و قدمى نمىگذارد جز بطريق تلبيس گروهى مىگويند كه زكى خان مرد مسلمانست بلكه از اهل ايمانست مسلمان را نسبت بفرعون و شداد دادن و نامش را حجاج و ابن زياد نهادن از طريقه شرع بيرونست و تكفير نمودن اهل ايمان خلاف قانون غايتش آنكه ظالمى غدار و فاسقى تبه‌روزگار خواهد بود اگر كسى قتل نفس كند و بزنا و لواطه و ظلم و جور اقدام نمايد صاحب شرع حكم بر كفرش نخواهد نمود . فرقه‌اى مىگويند كه وى با فرعون و حجاج و ابن زياد يكسانست هركه در سيرت ايشانست صورت ايشان است\r\nمن تشبه بقوم فهو منهم\r\nياد از آنست كه چون ايشان صفات ذميمه و افعال نكوهيده داشتند قدم در راه مخالفت خدا و رسول گذاشتند و اوامر الهى را انقياد نكردند و نواهى حق تعالى را بجاى آوردند با دوستان خدا خصمى نمودند و ابواب ظلم و جور گشودند لاجرم سزاوار لعن و طعن شدند بر طبق آيهء كريمه  إِنَّ الْمُنافِقِينَ فِي الدَّرْكِ الْأَسْفَلِ  جاى ايشان معين گرديد آخر ايشان نيز مسلمان بودند و غاصبين خلافت طريق اسلام مىپيمودند كفر و اسلام امر مخفى است صورت اعمال دليل معنى است بموجب الظاهر عنوان الباطن اعمال و افعال ظاهرى مظهر اعتقاد باطنى است از سخنان محمود است كه دليل آتش دود است و مقال صفت قايل و هر چيز بمركز خود مايلست در مثال عرب آمده البعرة تدل على البعير و القليل يدل على الكثير\r\n\r\n","description":"","footnote":"","page_name":" 871 ","page_number":973},
  {"content":"\r\n\r\nخبر\r\nتموتون كما تبعثون و تبعثون كما تموتون\r\nمقوى مدعا است و آيهء كريمهء  أَلا لَعْنَةُ اللَّهِ عَلَى الظَّالِمِينَ  بدين مطلب گواه است .\r\nزمره‌اى مىگويند كه وى شقىتر از فرعون و شداد و خبيث‌تر از حجاج و ابن زياد آمده است به جهت آنكه ايشان با كسى عداوت مىكردند كه طالب رياست بودند و طلب جاه و منصب ايشان مىنمودند و با ايشان مخاصمت مىكردند و طريق بغى و طغيان نسبت به ايشان بجا مىآوردند و الا با عاجزان و ضعيفان لطف و احسان مىنمودند و با فقيران و مسكينان كمال شفقت مىكردند چنان كه در تواريخ مسطور است كه نوبتى حقوق ديوانى مصر را نزد فرعون حاضر ساختند و آن مبلغ سى و شش هزار كيسه و هر كيسه عبارت از هزار مثقال نقره بود او جمله را به حاضران و غايبان عطا نمود و همچنين خزاين و دفاين شام و ايران را نزد عمر بن الخطاب آوردند همگى را بر مهاجر و انصار قسمت كرد ،\r\nاين مرد غافل و خبيث جاهل به مرتبه‌اى دنائت و لئامت دارد كه فلسى مفلسى از وى نديده و بگرد خوانش فقيرى نگرديده فىالمثل اگر بشنود كسى فقيرى مىنوازد از اندوه بر خويش مىگدازد مع هذا با هر طايفه عداوت دارد و طريق اذيت مىسپارد حتى به زمرهء گوشه‌نشين و طايفه عزلت گزين ايذاء مىرساند و درويشان و فقيران را خوار مىگرداند\r\nمصرع :\r\n اى ظلم تو كشته عارف و عامى را \r\nاين ظالم غدار بسى خاندان بزرگ نابود ساخت و بسا دودمان سترك برانداخت اگر كسى متوجه تعداد ظلم آن ظالم شود دفترها گردد من‌جمله سلسله ميرزا هادى كه زبدهء اشراف فارس و نقاوهء اهالى آن ديار بود مستأصل نمود .\r\nگروهى مىگويند كه شر محض در عالم موجود نيست اينكه هست پس چيست و ديگر مىگويند كه وجود ناقص بهتر از عدم محض است اللّه اللّه چه جاى اين سخن است عدم از اين وجود خوش‌تر است ، تيزهوشى مىگويد آخر اين مظهريست از مظاهر آرى مظهريست اما بد مظهريست .\r\nفى الواقع فقير اكثر معمورهء عالم گرديده‌ام و بصحبت اعالى و ادانى رسيده‌ام\r\n\r\n","description":"","footnote":"","page_name":" 872 ","page_number":974},
  {"content":"\r\n\r\nمانند وى ستمكارى نديده‌ام عجب‌تر آنكه جمعى خود را عالم و دانا مىپندارند و بقرب چنين شخصى فخر مىآرند و شرف خويش مىشمارند تملق چنين دشمن خدا را مىگويند و طريق رضايش مىجويند .\r\nدانائى مىگويد عجب مدار و خاطر خوشدار كه ديگ شير از چنين چغندرى را ؟ ؟ ؟\r\nاست و اهل آن ديار مستوجب چنين ستمكار آخر علت ضم جنسيت است  الْخَبِيثاتُ لِلْخَبِيثِينَ  همين است مخفى نماند كه نزد فقير ستم مقبول نيست بلكه از سخنان واهى است زيرا كه مبدع ظلم و جور و مخترع فسق و فجور ايشان بودند « 1 » و از ابتداء باب فساد را ايشان گشودند هر قدر وى ظلم و جور نمايد و طريق فسق و فجور پيمايد نهايتش آنست كه بموجب آيه  « يَوْمَ نَدْعُوا كُلَّ أُناسٍ بِإِمامِهِمْ »  به مقتضاى خويش برسد و به پيشوايان ظلم و ستم و اصل گردد اگر توفيق رفيق وى شود و از اعمال زشت خود پشيمان گردد دست بر دامن توبه و انابه زند و از افعال قبيحه خود توبه كند بر طبق آيهء كريمه  قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ  مغفرت شامل حالش خواهد گرديد و بر وفق\r\nمن تاب من الذنوب كمن لا ذنب له\r\nحضرت غفار الذنوب وى را خواهد آمرزيد .\r\n\r\nذكر احوال حاجى محمد حسن بن حاجى معصوم قزوينى\r\nاصل وى از ديار قزوين بوده در دار الملك اصفهان تولد نموده ابا عنجد بشغل تجارت و معامله اشتغال مىنمود ، وى چندى در اصفهان به تحصيل علوم مشغول بود بر وفق تقدير بعراق عرب آمده در مشهد حسين عليه السّلام ساكن گشت و در آنجا به تحصيل علوم مشغول گرديد و در فن فقه و اصول و اخبار درجهء عالى به هم رسانيد تا آنكه مجتهد زمان گشت و پايه قدرش از همگنان درگذشت بسبب ظهور طاعون از آن ديار فيض آثار بطريق فرار بيرون آمده در شيراز لنگر اقامت انداخت و هم بشغل تجارت و معامله و هم به احكام شرع پرداخته اكنون در آن ولايت از جمله مجتهدان روزگار و\r\n\r\n\r\n","description":"","footnote":"\r\n( 1 ) - كذا - اين سطر و سطر بالا .\r\n","page_name":" 873 ","page_number":975},
  {"content":"\r\n\r\nاعلم علماى آن ديار است مدتيست چشم جهان‌بينش از نور عور است اما بر اجراء احكام مفطور است در فقه و اصول و غيره تأليف بسيار دارد كتابى از اخبار ائمهء اطهار مسمى برياض الشهادة تأليف كرده مشتمل بر سه جلد است .\r\nدر رد و قبول وى علماء شيراز دو فرقه‌اند بعضى احكام وى را مسلم دارند و برخى بر جدول احكامش نقطهء صفر گذارند و مىگويند چون كور و اعمى است لهذا احكامش مسلم نيست اما عامه ناس و دانايان معامله‌شناس متفقند بر اينكه صفاتى كه در علماء دين و مجتهدان اهل يقين است در وى نيست بمصداق آيهء  أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ  در احوال و اقوال مدعى است ، بر مزاج وى حب جاه غالب و بر زخارف دنيا و كثرت اسباب فانى طالب است بر سرخ و زرد و چرب و شيرين حرص تمام و شح لا كلام دارد با وجود وفور دولت و بسيارى عمر از مراسم تحصيل زر و سيم دقيقه‌ئى فرونمىگذارد بنابراين حكم خلاف ما انزل اللّه از وى بسيار صدور مىيابد و در وادى لجاج و عناد و جور و فساد بسيار مىشتابد اگر بتذكار همه آنها اقدام شود دفترى علىحده گردد اما جهت عبرت اولو الابصار بسه حكم وى مبادرت مىنمايد .\r\nاول آنكه حكم بر كفر برهان المحققين و سلطان العارفين مولانا مظفر على شاه كرمانى قدس سره نموده است فهذا شىء عجيب\r\nبيت :\r\n چون قلم بر دست غدارى بود * لاجرم منصور بر دارى بود \r\nدويم آنكه شخصى لارى زنى داشته نزد وى آمده دعوى كرد كه شوهر من سنى است و بر اين مطلب دو سه شاهد گذرانيد شوهرش مطلع شده هرچند گفت مذهب من اماميه و طريقه اثنىعشريه است به علت جلب خاطر بعضى ارباب جاه سخن مرد لارى مسموع نگشت و حكم بر فساد عقد نمود و كسى ديگر آن ضعيفه را نكاح كرد و حال آنكه كسانى كه در خدمت جناب رسالت مآب زبان بر شهادتين مىگشادند حضرت بر اسلام وى حكم مىدادند بلكه بر آن‌كس دختر خود را تزويج نمودند و حضرت امير المؤمنين دختر خويش بوى نكاح فرمودند با وجود آنكه حضرت رسالت\r\n\r\n","description":"","footnote":"","page_name":" 874 ","page_number":976},
  {"content":"\r\n\r\nپناهى و جناب ولايت جاهى باطنا مىدانستند كه ايشان منافق بودند اسلام ظاهرى وى را قبول فرمودند - پس اين اعمى كه باطنا و ظاهرا اعمى است و اعتقاد نيز امر مخفى است چگونه « 1 » حكم بر فساد عقيدهء آن مرد لارى كرد و او را از دايرهء اسلام بيرون آورد .\r\nسيم آنكه يكى از اهل ايمان را نخست حكم بر اخراج بلد نمود بعد از آن فتوى بر كفرش داد و نوشت كه زوجه وى بر وى نمىرسد و عقد فاسد است در اين خصوص فتوى به نظر داعى رسيد فتواى وى از چند وجه سقيم و خطاى وى از طرق متعدده غير مستقيم است . اول آنكه كفر و ايمان امر قلبى است و به غير از خدا بر همه كس مخفى است دويم آنكه منفى يا مفسد در مملكت يا مبدع در شريعت بايد چنان كه گذشت سيم آنكه آن مؤمن مدت شش سال در شيراز بود و همه اكابر و اعاظم آن ديار وى را مىشناختند چنان كه چون آن مؤمن تأهل نمود آن اعمى آمده عقد كرد اگر آن مؤمن كافر بود با وجود علم بر احوالش چرا عقد دختر مسلمان بوى نمود چهارم آنكه آن مؤمن با وجود حضور وى را نه طلبيده و سؤال ننموده و تحقيق احوال نكرده به مجرد شهادت چند نفر اجلاف اين‌گونه حكم نمود و گفت شهرت حجت است اگر چنانچه اين‌گونه شهرت حجت باشد زنى زانيه كه در خانه وى مشهور به زانيه گرديده و به سرحد تواتر رسيده چرا در آن مقام شهرت را حجت نمىداند و اجراء احكام به جائى نمىرساند ، ديگر آنكه اگر شهرت حجت بودى بر آن بيچاره مخالف مذهب و ملت چه لازم آمدى اگر گويد گناهش آنكه تجسس نكردم و مراسم تفحص بجا نياوردم آن بيچاره به همين سخن اين اعمى را ملزم مىسازد - بنابراين بعضى وى را بدتر از عثمان مىدانند زيرا كه عثمان شهرت را حجت نگرفت و سخن معاويه و غيره را در حق ابو ذر رضى اللّه عنه تمام نپذيرفت وى را به مدينه طلبيده و در مقام سؤال و جواب آورد آنگاه حكم بر اخراج كرد .\r\nپنجم آنكه اين اعمى قائلست بر آنكه اعمال و افعال وى مبنى بر ظن است و مىگويد باب علم مسدود است و اهل علم مفقود با وجود اين اعتقاد چگونه حكم قطعى بر كفر كسى كرده و حال آنكه سيد مرتضى و شيخ مفيد زياده بر صد مسئله اصول\r\n\r\n\r\n","description":"","footnote":"\r\n( 1 ) - نسخه : اين اعمى يقين مىداند كه . . . امر مخفى است پس اين اعمى چگونه . . .\r\n","page_name":" 875 ","page_number":977},
  {"content":"\r\n\r\nتخلف دارند و حكم بر كفر يكديگر نكرده‌اند اين اعمى چگونه نوشته در كفر زيد حكم قطعى داد .\r\nفقير مدت بيست و شش سال در اقاليم سبعه گرديده‌ام و زياده از پانصد كس از صاحبان مذهب و ملت ديده‌ام و با اكثر ايشان صحبت داشته‌ام و طريق معاشرت پيموده‌ام و كتب اربعه سماوى خوانده‌ام و از مذاهب اربعه آگاهم و از كيش مه‌آباديان و روش يزدانيان و دين صابيان ، و آئين مزدكيان ، و مسلك ختائيان ، و منهج مانويان و قاعده خرميان ، و قانون شيطان‌پرستان ، و رسوم هندوان ، و ملت عيسويان ، و مشرب يهودان ، و ياساى چنگيزيان ، و يوسون ايغوريان ، و عادت يزيديان ، و اطوار روسيان ، و كردار روميان ، و گفتار سفيدجامگان ، و رفتار راجگان ، اطلاع دارم به غير از هفتاد و سه ملت كه امت حضرت رسالت پناهند ، قرب صد مذهب مىدانم در هيچ دينى و ملتى بىجرم و جنايتى بر بندگان خدا جل شأنه اذيت رسانيدن روا نيست و حال آنكه اسلام فطرى آن مؤمن مسلم‌الثبوتست به مجرد ظن محض بر مسلم و مؤمن ظلم نمودن سزا نيست و حال آنكه اقوال و افعال مؤمنين و مسلمين را حمل بر صحت بايد كرد در اين خصوص اخبار بسيار وارد است اين اعمى اقوال و و افعال مؤمنين را حمل بر سقم مىنمايد بمضمون حب الشيء يعمى و يصم به جهت حب جاه و ميل به دنيا بر اين امر قبيح و فعل شنيع اقدام مىنمايد .\r\nدانائى مىگويد اين دنيا عجب هستى دارد و طرفه غرور و مستى مىآورد با هر كس همنشين است با هزاران صفات ذميمه هم قرين ، چون دنيا كسى را بنوازد وى را به چاه غرور و عجب مىاندازد و هر شخصى را بلند مىگرداند وى مانند كلب عقور بيگانه و خويش و توانگر و درويش نمىداند و همگى را اذيت و اهانت مىرساند ، اين دنيا به هر كه رو مىآورد از محامد اخلاق و محاسن احوال مهجور مىشود و از مراسم شرم و حيا و انصاف و مروت دور مىگردد قلب اولياء را مىآزارد اين حب دنيا غريب حالتى و عجيب خاصيتى دارد جائى كه ابليس و بلعم باعور با آن‌همه دانش و قابيل پسر آدم و كنعان پسر نوح با آن‌همه اصل و نژاد و فرعون با آن ذكاوت و نمرود\r\n\r\n","description":"","footnote":"","page_name":" 876 ","page_number":978},
  {"content":"\r\n\r\nبا آن فراست و بو جهل با آن هوش و صحابهء رسول اللّه با آن معاشرت و مشاهدهء معجزه و كرامت همگى از دين برگشتند و از حقايق درگذشتند پس اگر اين اعمى و امثال او چشم از حق پوشند و كسوت شقاوت و ضلالت پوشند عجب مدار و حيرت ميار ليس اول قارورة كسرت فى الاسلام معاويه جلف و پيشواى او پيوسته مىگفته‌اند كه ما مىدانيم كه حق به طرف على مرتضى است اما صداى نعلين از طاعت على مرتضى به گوش ما اجلى است ، اين اعمى نيز مكرر مىگفته كه زيد كافر نيست اما صاحب داعيه است سبحان الله تناقص سخن از كجاست تا به كجا نمىدانم در روز جزا اگر از وى مؤاخذه نمايند چه جواب خواهد داد و بچه عذر زبان خواهد گشاد زيرا كه يهود خيبر و هنود امرر « 1 » و مردم بلغار و گروه تاتار اين‌گونه ظلم را براندازند و بر اين ستم فاحش رضا نشوند  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ . \r\n\r\nذكر احوال خان والاتبار محمد حسن خان قاجار\r\nاميريست جليل القدر و به علو شأن و سمو مكان و رفعت جاه و وسعت دستگاه موصوف و به جودت ذهن و لطافت طبع و صفوت ضمير معروف ، بحسن سيرت و صفاى عقيدت و كثرت غيرت آراسته و از جبن و بددلى و بىحميتى و كسالت پيراسته بوفور كمال و ادراك از ساير اعيان دولت فرمانفرماى فارس منفرد در محامد اخلاق و محاسن احوال از همگنان منفرد است والد ماجد وى در خدمت قهرمان ايران بمنصب ايشك‌آقاسىگرى مفتخر و سرافراز بود آن امير جلادت مصير در خدمت فرمانفرماى فارس بشغل موروثى اشتغال دارد با وجود مشاغل ديوانى بصحبت ارباب كمال و اصحاب حال طالب و بر تحصيل كمالات و فضائل نفسانى راغب است اكنون كه سنه هزار و دويست و سى و هفت هجريست در شيراز در كمال جاه و جلال تشريف دارد از غايت علو همت با وجود استيلا و تغلب زكى خان نورى وى را به نظر درنمىآورد\r\n\r\nطارم\r\n« 2 » بلوكى است از توابع خطه لار ، آبش بد و هوايش حار خلقش كثيف و برنجش\r\n\r\n\r\n","description":"","footnote":"\r\n( 1 ) - كذا - محتمل : هنود امرت سر - امرت سر از بلاد عظيمه هندوستان است .\r\n( 2 ) - طارم نيز يكى از قصبات كيلان است متصل بزنجان .\r\n","page_name":" 877 ","page_number":979},
  {"content":"\r\n\r\nلطيف غله‌اش ارزان و ميوهء گرمسيريش فراوان ، حاكمش نصير خان بن عبد اللّه اميريست به صفت مهابت موصوف و به قدمت خاندان و علو شأن معروف در مراسم فقيرنوازى و غريب‌پرورى ممتاز و به استقامت رأى و سخاوت طبع از اشراف فارس بامتياز است .\r\n\r\nفورك\r\nآن نيز از توابع لار و هوايش حار در يك‌منزلى طارم واقع حصارى كوچك به‌غايت محكم دارد .\r\n\r\nفسا\r\nشهريست دلگشا و قصبه‌ايست بهجت‌افزا وى در زمين هموار اتفاق افتاده و اطرافش چون كف كريمان گشاده است آبش خوشگوار و هوايش سازگار خاكش فرح‌انگيز و زمينش مسرت‌آميز فواكه سردسيرى و گرمسيرى در آنجا ممتاز و اكثر حبوباتش با امتياز است آنجا را فساء بن طهمورث ديوبند ساخته و كشتاسب بتجديد عمارت آن پرداخته در به دو حال به شكل مثلث بوده در زمان حجاج آزادمرد نامى از آن شكل مبدل نمود در روزگار خروج طايفه شبانكاره خراب گرديد اتابيك چاولى آباد گردانيد اكنون محتويست بر قريب دو هزار باب خانه بيست سى پاره قريه آبش از قنوات ، مردمش خالى از محبت نيستند مسكن خاندان گرام و مأمن دودمان عظام است .\r\n\r\nذكر احوال سلطان العرفاء و برهان العلماء شيخ روزبهان ابو محمد بن ابى نصر قدس سره\r\nاصل آن جناب از آن ديار بوده چون در شيراز سكونت نموده مشهور به شيرازى گرديده در به دو حال سفر عراقين و حجاز و شام كرده و به خدمت مشايخ عصر رسيده\r\n\r\n","description":"","footnote":"","page_name":" 878 ","page_number":980},
  {"content":"\r\n\r\nبا شيخ ابو نجيب الدين سهروردى در اسكندريه صحبت نموده صاحب فتوحات مكيه فرموده است كه شيخ روزبهان در مكه مجاور بوده و كان كثير الزعقات فى حال وجده بحيث انه كان يشوش على الطائفين بالبيت و كان يطوف على سطوح الحرم و كان صادق الحال يعنى بانك و فرياد بسيار مىكرد درحالىكه وى را وجد پيدا شدى و حالتى ميان وى و حقتعالى پديد آمدى چنانچه مشوش ساختى اهل طواف را و طواف وى بر بام حرم بودى و حال وى صادق بود يعنى تكلف نبود - چون در بدايت حال بشيراز وارد گرديد ناگاه از زنى شنيد كه به دختر خود مىگويد اى دختر روى خود را مگشاى و حسن خويش را با كسى منماى كه خوار و بىاعتبار مىگردد شيخ فرمود اى زن حسن به آن راضى نيست كه تنها و منفرد باشد و او مىخواهد كه با عشق همقرين باشد و حسن و عشق در ازل عهدى بسته‌اند هرگز از هم جدا نباشند .\r\nگويند از استماع اين سخن چندان بر اصحاب وى وجد و حال عارض گشت كه جمعى از ايشان در همان حال از جهان گذشتند .\r\nآن جناب خرقه از سراج الدين « محمود بن خليفة بن عبد السلام بن احمد سال به » پوشيده است مدت پنجاه سال در جامع عتيق شيراز وعظ نموده در حال غلبهء وجد از وى سخنان ظهور نموده كه هركس بفهم آن نرسد از سخنان او است .\r\nبيت\r\n آنچه نديده است دو چشم جهان * و آنچه نه بشنيد دو گوش زمين\r\nدر گل ما رنگ نموده است آن * خيز و بيا در گل ما آن ببين \r\nآن جناب را مصنفاتست چون تفسير عرايس و شرح شطحيات عربى و فارسى و كتاب الانوار فى كشف الاسرار و غير از اين‌ها نيز دارد گويند در مكه معظمه به محبت مغنيه‌اى مبتلا گشت و هيچ‌كس نمىدانست و آن وجد و صيحه‌ها كه در وجد فى اللّه مىزد همچنان باقى بود اما اول از براى خداى تعالى بود و اين زمان از براى مغنيه چون دانست كه مردم را چنان اعتقاد خواهد شد وجد و صيحه‌هاى او اين زمان از براى خداست عز و جلّ پس بمجلس صوفيه حرم آمده و خرقه خود بيرون كرده پيش ايشان انداخت و قصهء خود را با ايشان بگفت و ديگر گفت كه نمىخواهم كه در حال خود كاذب باشم\r\n\r\n","description":"","footnote":"","page_name":" 879 ","page_number":981},
  {"content":"\r\n\r\nپس خدمت مغنيه را لازم گرفت حال عشق و محبت وى را با مغنيه بازگفتند مغنيه توبه كرد و خدمت شيخ را پيش گرفت پس محبت آن مغنيه از دل او زائل گشت آنگاه بمجلس صوفيه آمده خرقه خود درپوشيد - و آن جناب در سنه ششصد و شش در زمان خلافت الناصر باللّه درگذشت و در اندرون شهر مدفون گشت .\r\n\r\nگفتار در بيان احوال ميرزا حسين بن ميرزا هادى حاكم آن ديار بطريق اختصار\r\nاميرى جليل القدر و جوانى منشرح الصدر است از طرف والد ماجد بخاتم الحكماء مير غياث الدين دشتكى مىرسد و از جانب والده ماجده بسلطان الحكماء مير سيد شريف جرجانى مىپيوندد و ابا عنجد خاندان فضل و كرم و جدش ميرزا جانى چندگاه حكومت اصفهان نموده والد بزرگوارش در سلك عاملان و ضابطان ذوى الاحترام بود و در تعمير ولايت و تنسيق مملكت كسى با او برابرى نمىنمود عظماى فارس از وى در حساب بودند و جلالت قدرش را لحاظ مىنمودند دولت وافر و حشمت متكاثر داشت و در تمامت فارس به غير از اتراك كسى با وى هم‌چشمى نداشت تا آنكه در سنه هزار و دويست و سى و پنج رايت عزيمت بصوب آخرت برافراشت و پنج فرزند ارجمند به يادگار در صفحه روزگار گذاشت اكبر و ارشد اولادش ميرزا محمد حسين است اكنون بوجود ذىجودش آن ولايت زيب و زينت گرفته و از قدوم ميمنت لزومش آن خاندان رونق پذيرفته بكمالات و فضائل انسانى آراسته و از خصايل نكوهيده پيراسته به صفت جود و كرم و لطف و همم موصوف و بكسر نفس و لطافت طبع و فطانت ذهن معروف در مكارم اخلاق و مراسم اشفاق يگانه و در قواعد محبت و قوانين مودت وحيد زمانه است در نظر مهر اثرش زر و خاك يكسان و برابر و در علو همت والانهمتش خرمن زر دادن جوى سيم است و در جميع بلاد فارس سخاوت بذات خجسته صفاتش منحصر بلكه در ساير كشور ايران متعذر است .\r\nاز جود و بخشش آن امير مكرمت مصير حكايات فراوانست من جمله به يكى\r\n\r\n","description":"","footnote":"","page_name":" 880 ","page_number":982},
  {"content":"\r\n\r\nاز آنها مبادرت مىنمايد روزى در دار الملك طهران يكى از ارباب حوائج طبق ميوه‌اى برسم نيازمندان هديه آورد آن جوان‌بخت امر فرمود كه ميوه بشمارند و بعدد آن دو مثقال نقره بوى سپارند و بروايتى يك دينار زر سرخ دادند .\r\nبا وجود مشاغل ديوانى و ريعان جوانى درويش نهاد و نيك اعتقاد ، بصحبت فقراء راغب و به مصاحبت عرفاء طالب ، بر شدايد روزگار صبور و از جبن و بددلى دور است چون زكى خان نورى با والد ماجد ميرزائى در باطن عداوت داشت و همواره وجودش را باعث اختلال استقلال خود مىپنداشت چون بر وفق آيهء كريمه  « كُلُّ مَنْ عَلَيْها فانٍ »  ميرزائى از جهان فانى بسراى جاودانى درگذشت زكى خان در استيصال اولاد وى عازم و مصمم گشت آن گرگ‌نهاد بسى روباه‌بازى بظهور رسانيد و مانند غاصب فدك اولاد شير يزدان را مستأصل گردانيد اميد از كرم كريم و لطف خداوند عظيم چنانست كه اولاد آن عزيز مصر مكرمت را از حوادث دوران و سوانح زمان در پناه خود نگاه دارد بمحمد و آله الامجاد .\r\n\r\nنيريز\r\nقصبه‌ايست معروف و به خوشى آب و هوا موصوف مشتملست به دو سه هزار باب خانه ، وى در زمين هموار اتفاق افتاده طرف قبلى وى فىالجمله مسدود و ساير اطرافش گشاده است غله‌اش ارزان و ميوه سردسيريش فراوان اكثر ميوهء آنجا خوب مىشود اهل حال و ارباب كمال از آن ديار بسيار برخاسته‌اند مولانا سيد قطب الدين مرشد آقا محمد هاشم رحمة اللّه عليهما از آنجا بوده اكنون نيز خالى نيست من جمله ميرزا عبد اللطيف نوهء دخترى سيد قطب الدين بود به صفت صدق و صفا و مهر و وفا آراسته بود و از اخلاق و اعمال نكوهيده پيراسته در سنه هزار و دويست و سى و هفت هجرى بسراى جاويد انتقال نمود پنج فرزند ارجمند از وى يادگار ماند ارشد و اكمل اولادش ميرزا محمد باقر است الحق به صفت جود و احسان آراسته و از خصايل بد پيراسته است .\r\n\r\n","description":"","footnote":"","page_name":" 881 ","page_number":983},
  {"content":"\r\n\r\n\r\nگلشن دويم در تشخيص بنادر فارس\r\nبر راى معرفت‌پيراى سياحان ساحل بحار پوشيده و مخفى نماند كه مساحان اقطار و امصار گفته‌اند كه سواحل بحر فارس چهارده بندر بشمار آمده بر اين موجب بندر ابوشهر ، بندر ريشهر ، بندر كسكو ، بندر چارك ، بندر نخيلو ، بندر عسلو ، بندر ريگ ، بندر ديلم ، بندر ماشول ، بندر غزاله ، بندر بروستان ، بندر زيارت ، بندر شيلو ، بندر عباسى ، هواى مجموع اين بنادر به‌غايت گرم است بندر ابوشهر بزرگترين بنادر آنجا است اما بندر عباسى بحسب آب و هواء از ساير بنادر ممتاز و مستثنى است وى در چهار فرسخى جزيرهء هرمز واقع سمت شماليش مسدود و ساير اطرافش واسعست طرف شرقى او ولايت مينا مسافت دوازده فرسخ دور و اكثر فواكه گرمسيرى و خرما در آنجا موفور است بانى آن بندر شاه عباس ماضى بوده گويند هنگامى كه جزيرهء هرمز را از طايفهء فرانيس انتزاع نموده بندر مذكور معسكر بوده بعد از فتح در آنجا شهرى بنا كرده است مشتملست بر قرب دوهزار باب خانه آبش از چاه و هوايش جان‌كاه اما در شش فرسخى آنجا جاى خوش و محل دلكش است مردمش اسمر اللون و ضعيف‌اندام شيعه و سنى و قليلى خوارجند عموما از كمالات نفسانى و فضائل انسانى عور و از عالم ذهن و ذكاء و لطافت طبع دورند ، حاكمش از جانب امام مسقط مقرر است .\r\n\r\n","description":"","footnote":"","page_name":" 882 ","page_number":984},
  {"content":"\r\n\r\n\r\nگلشن سيم در اعلام جزاير فارس\r\nبر ضمير معرفت تخمير سياحان بحار اخبار پوشيده و پنهان نماند كه شناوران درياى تحقيق در بحر فارس شانزده جزيره تعداد كرده‌اند بر اين موجب : جزيره بحرين ، جزيره وال ، جزيره بلو ، جزيره خارك ، جزيره استوار ، جزيره هندراوى ، جزيره لارك ، جزيره بابحو ، جزيره قيس ، جزيره مالگان ، جزيره قشم ، جزيرهء هنگام ، جزيره قلور ، جزيره هرمز ، جزيره مسرى ، جزيره بميا ،\r\nاكثر اين جزاير معمور و سكنه آن طايفه عربند .\r\n\r\nجزيره قشم\r\nمشهور به جزيره دراز است طولش قريب بيست فرسخ و عرضش يك فرسخ كم‌وبيش نيز مىباشد وى سمت جنوبى بندر عباسى مسافت سه چهار فرسخ دور سكنه‌اش قوم عرب و شافعى مذهب و گروهى بىادبند آب و هوايش بسيار بد و به‌غايت گرم .\r\n\r\nجزيره هرمز\r\nوى در چهار فرسخى بندر عباسى واقع از اقليم دويم است قديم الزمان دارالأماره بوده چندگاه در تصرف طايفه فرانيس و انگليس بوده شاه عباس ماضى از ايشان استرداد نمود اكنون در حيطه تصرف گماشتگان حاكم مسقط است دورش\r\n\r\n","description":"","footnote":"","page_name":" 883 ","page_number":985},
  {"content":"\r\n\r\nتخمينا ده فرسخ مىباشد قلعه‌اى محكم در كنار دريا ساخته و برج و باروى مستحكم در وى انداخته‌اند .\r\n\r\nبحر فارس\r\nوى لجه‌ايست از درياى هندوستان محدود است از سمت شمال بولايت فارس و از جانب جنوب به درياى عمان و يمن و از طرف غرب بملك عراق عرب و خوزستان و برّ نجد و از جهت شرق ببحر هند اين لجه تا ببحر هند رسيدن « 1 » صد و هفتاد فرسخ گفته‌اند و عمقش هفتاد باع نوشته‌اند از اول رسيدن شمس ببرج سنبله تا شش ماه مواج باشد آنگاه ساكن گردد جزر و مد آن در شط العرب تا قريه مطاره مسافت بيست فرسخ برسد و سقى باغات و بساتين بصره به آن آب است از جزيرهء هرمز الى بحرين غوص لؤلؤ كنند و مرواريد بزرگ در اين بحر مىباشد غلبه غوص از جزيره قيس تا جزيرهء خارك و بحرين است و قريب بندر عدن نيز غوص كنند در اين بحر عنبر مىباشد كه ماهى آن را فروبرد و بدون سبب هلاك شود عنبرى كه از شكم ماهى بيرون آورند رنك و بويش ضايع باشد - و در اين بحر گردابى است كه آن را بث مىگويند چون كسى در آنجا افتد خلاصى ممكن نباشد مگر از لطف حق سبحانه و تعالى .\r\n\r\nگفتار در خاتمه روضهء اول از كتاب رياض السياحة\r\nبيان شكرگزارى شهريارى كه همت والانهمتش بر اتمام آن منتقاض گشت\r\nآرى من لم يشكر لمنعمه المجازى لم يشكر لمنعمه الحقيقى و  لَئِنْ شَكَرْتُمْ لَأَزِيدَنَّكُمْ  منت ايزد را كه بر وفق تمناى جان زنده‌دلان روضه ايران انجام گرفت و بر طبق آرزوى روشن‌ضميران كشور عجم بوجه احسن اختتام پذيرفت عروسان معانى به زيور بيان و حليه الفاظ و كسوت عبارات آراسته شد و بخال نقاط و خطوط و زلف و سطور و گلگونه حروف پيراسته آمد الحق مشگل بود و دشوار مىنمود كه كتابى بدين نظم و ترتيب در قليل زمانى انجام گيرد و به اندك فرصتى نظام پذيرد اين\r\n\r\n\r\n","description":"","footnote":"\r\n( 1 ) - كذا\r\n","page_name":" 884 ","page_number":986},
  {"content":"\r\n\r\nنبود مگر بيمن اقبال همايون و طالع ميمون داراى جهان‌آراى و داناى دانش‌پيراى شهريار اعظم اعدل ملوك العرب و العجم باسط الامن و الامان ناشر العدل و الاحسان مروج الشريعة الغراء و ناصر الطريقة البيضاء ممهد قواعد المروة و مشيد مبانى الفتوة نبوى الاخلاق و الشمائل و علوى الاوصاف و الفضائل ، الافهام عن ادراك جلاله عاجز و الاقلام عن بيان كماله قاصر .\r\nنظم :\r\n آسمان گر ثابت استى آسمانش خواندمى * بىوفا آمد زمان ورنه زمانش خواندمى\r\nور نگشتى منكسف خورشيد دور از راى او * آفتاب عرصهء ملك جهانش خواندمى \r\nهو الوالى الخصوص بالعناية الازلية و السعادة الابدية معز المسلمين و مذل المنافقين و ملاذ المؤمنين حسام الدولة و الدين الواثق بالله شاهزاده محمد رضا ميرزا خلد الله ظله على مفارق المحبين و ايد الله جنده على روس المخالفين به فضاى ظهور جلوه‌گر گرديد و از نهان‌خانه ظاهر بسراى عيان خراميد اميد چنانست كه پسند خاطر و الا و مقبول طبع اشرف اعلى شود بمضمون ان الهدايا على قدر مهديها نظر فيض منظر از حقارت وى بپوشاند و بذيل عفو بر مواقع خطا و مواضع سهو آن آستين بيفشاند .\r\nنظم :\r\n برك سبزى تحفهء درويش شد * تحفه درويش صفوت كيش شد\r\nگرچه لايق نيست آن تحفه تو را * ذره چبود پيش خورشيد سما\r\nليك مىخواهم كه از لطف عميم * از وفور رحمت و طبع كريم\r\nچشم درپوشيش از عيب و هنر * سازيش مقبول و منظور نظر\r\nزانكه گر پستست و شد شه را پسند * از پسند شه شود قدرش بلند\r\nهديهء من گرچه باشد عيبناك * چون قبولت هست از عيبش چه باك\r\nاز قبولت عيبها گردد هنر * وز قبولت حنظل آيد نى شكر\r\nاز قبولت خاكها زرين شود * وز قبولت خارها نسرين شود \r\n\r\n","description":"","footnote":"","page_name":" 885 ","page_number":987},
  {"content":"\r\n\r\n از قبولت جزوها كل مىشود * وز قبولت خارها گل مىشود\r\nاز قبولت قطره دريا مىشود * وز قبولت ذره بيضا مىشود\r\nمثنوى مولوى گرديد اگر * از حسام الدين به گيتى نامور\r\nاين كتاب من به گوهرپرورى * از تو شد سر دفتر هر دفترى\r\nبرك سبز نخل درويشى ببين * روضهء فقر است زان گلها به چين\r\nز آنچه من گفتم ز افسانه شهان * آنچه بنوشتم ز حال عارفان\r\nاز وزير و از دبير و از امير * آنچه گفتم از صغير و از كبير\r\nآنچه از نيك آنچه از بد گفته‌ام * در بيانش مقصدى بنهفته‌ام\r\nبا تو گفتم رازها از روى حال * كه نيايد هيچ‌كس را در خيال\r\nوه چه خوش گفته جناب مولوى * اين دوبيتى در كتاب مثنوى\r\nخوش‌تر آن باشد كه سر دلبران * گفته آيد در حديث ديگران\r\nگفته است پوشيده بهتر سرّ يار * خود تو در ضمن حكايت گوش‌دار\r\nاى دريغا رازها ناگفته ماند * غنچه‌هاى نكته‌ها نشكفته ماند\r\nدارم اميد از جناب كردگار * هم بعون حضرت هشت و چهار\r\nهم ز لطفت گفتنى گفته شود * درهاى معنوى سفته شود\r\nاى سپهر سرورى را ماه و مهر * ماه و مهرت هر دو چاكر چون سپهر\r\nچون نيايد وصف تو اندر بيان * هرچه گويم عاجز آيد زان بيان\r\nچونكه مدح تو بود بىمنتها * منتها را سازمش ختم دعا\r\nتا جوانى پير گردد در جهان * باغ ايام از بهار و از خزان\r\nبخت و رايت آن جوان آن پير باد * با سنان و تيغ عالم‌گير باد \r\nپايان كتاب\r\nقد فرغ من تأليف هذا الكتاب فى قصبة التمشه فى يوم الخميس خمس و عشرين من شهر شوال المكرم سنة سبعه و ثلاثين و مائتين بعد الالف من الهجرة النبوية عليه الف الف صلاة و تحية « 1 »\r\n\r\n\r\n","description":"","footnote":"\r\n( 1 ) - در نسخه ما اين جمله تاريخ فراغ نبود نسخه خطى كه در كتابخانه آقاى محدث بود مشتمل اين عبارت بود\r\n","page_name":" 886 ","page_number":988},
  {"content":"\r\n\r\n\r\n[ فهرست‌ها 
  ]\r\n\r\nفهرست مطالب كتاب\r\n1 ديباچه كتاب\r\n9 فهرست مؤلف\r\n12 خلد در چگونگى تقسيم زمين\r\n15 بيان اقاليم سبعه\r\n18 روضه اول مشتمل بر يك سفر و 4 حديقه سفر در احوال كشور ايران .\r\n19 ذكر ولايات ايران\r\n21 ذكر اجمالى پادشاهان ايران قبل از اسلام\r\n21 - 25 حكمرانان ايران بعد از اسلام\r\n25 حديقه اول مشتمل بر پنج گلزار\r\n25 گلزار اول ديار آذربايجان\r\n26 - 32 ذكر مهاباديان و ظهور كيومرث و زردشت\r\n32 حكمرانان آذربايجان قبل از اسلام و بعد از آن .\r\n34 دار الارشاد اردبيل\r\n35 - 55 ذكر شيخ صفى الدين اردبيلى و اولاد آن جناب تا انقراض دولت صفوى\r\n55 شيخ ابو ذرعه - مولانا احمد اردبيلى و نبودن كتاب حديقة الشيعة از آن جناب\r\n\r\n","description":"","footnote":"","page_name":" 887 ","page_number":989},
  {"content":"\r\n\r\n56 قبة الاسلام تبريز\r\n58 ذكر سلاطين كه در تبريز حكومت نموده‌اند\r\n60 - 70 ذكر ملوك چنگيزيه\r\n70 ذكر احوال چوپانيان\r\n72 ذكر ملوك ايلكانيه\r\n76 ذكر ملوك قراقويونلو\r\n79 ذكر ملوك آق‌قويونلو\r\n83 حكومت تبريز از زمان صفويه تا زمان مؤلف\r\n83 ذكر عباس ميرزا نايب‌السلطنه .\r\n84 ذكر بعضى مشايخ تبريز\r\n84 شمس الدين تبريزى\r\n88 شاه قاسم انوار\r\n89 - 93 شيخ محمود شبسترى و نقل از حق اليقين و گلشن راز آن جناب\r\n94 همام تبريزى\r\n95 ذكر شهر خوى\r\n95 - 97 ذكر امراى دنبليه جعفر قلى خان و حسين خان\r\n97 خلخال\r\n98 گلزار دوم بلاد ارمنيه اصغر\r\n100 اخلاط\r\n101 بحيره ارمن - الجواز\r\n102 گفتار در مذهب يزيديان\r\n102 گفتار در مذهب جبريان\r\n106 گفتار در مذهب قدريان\r\n\r\n","description":"","footnote":"","page_name":" 888 ","page_number":990},
  {"content":"\r\n\r\n109 در بيان مذهب ابليسيان\r\n111 بدليس\r\n111 شيخ عمار بدليسى\r\n112 موش‌آباد\r\n112 وان\r\n113 ذكر معارف آن ديار : اسحاق آقا - اسعد بيك - درويش پاشا\r\n115 حكايت حال آن درويش كه در آتش مىرفت و سوخته نمىشد\r\n116 گلزار سوم بيان بقاع شيروان\r\n119 بادكوبه و ذكر حاكم بدنهاد آن\r\n120 شيخ على بن محمد - ميرزا اسد اللّه .\r\n120 آتشكده بادكوبه از عجايب است\r\n121 بندر ساليان\r\n121 شماخى\r\n121 - 124 ملوك شيروان كه يازده تن بوده‌اند\r\n125 ذكر بعضى ارباب كمال شيروان :\r\n125 حكيم خاقانى و نقل بعض اشعار وى\r\n128 سيد ذو الفقار - مولانا كمال الدين - مولانا ميرزا جان\r\n129 - 135 ذكر احوال مؤلف\r\n136 گلزار چهارم بيان ولايت طالش\r\n137 ذكر مصطفى خان - ابان خان و نقل ابياتى از آن امير\r\n138 گلزار پنجم در اماكن موغان\r\n140 قلعه حسن خان - ماجردان - رود ارس\r\n141 رود كر - درياى خزر\r\n\r\n","description":"","footnote":"","page_name":" 889 ","page_number":991},
  {"content":"\r\n\r\n142 حديقه دوم مجتمع بر چهار گلستان\r\nگلستان اول در باز نمودن مملكت خراسان\r\n144 وجه تسميه خراسان - متصرفين خراسان از ملوك و حكام\r\n147 اسفزار - مولانا معين الدين اسفزارى\r\n147 اسفراين\r\n148 ذكر بعض ارباب معارف خراسان : ابو العباس - شيخ نور الدين - شيخ صدر الدين\r\n148 بيهق - شيخ نور الدين آذرى و ذكر بعضى اشعار وى\r\n150 باخرز\r\n151 ذكر بعضى مشايخ باخرز : سيف الدين باخرزى - زين الدين تايبادى\r\n152 باميان و ذكر دو چيز از آن ولايت كه از بدايع است\r\n154 ذكر ملوك غور\r\n155 بلخ\r\n157 ذكر ملوك كيان و سخنان كيخسرو\r\n167 ذكر احوال زردشت موافق اخبار زردشتيان\r\n179 ذكر طريقت اهل سلوك زردشتيان\r\n189 ذكر بعضى مشايخ و عرفاء بلخ : ابراهيم ادهم - شقيق - ابو حامد خضرويه\r\n193 مولانا جلال الدين محمد بلخى\r\n197 - 241 ذكر اشعار مولانا از ديوان و مثنوى\r\n215 ابو على سينا\r\n218 جعفر برمكى\r\n222 - 225 استدراك در اينكه هيچ دولتى منقرض نشد مگر آنكه با اهل حق درافتاد\r\n225 تربت حيدريه\r\n226 قطب الدين حيدر - اسحاق خان\r\n\r\n","description":"","footnote":"","page_name":" 890 ","page_number":992},
  {"content":"\r\n\r\n228 جام\r\n228 شيخ احمد جامى\r\n229 خواجه ناصر الدين خليل اللّه\r\n229 نور الدين عبد الرحمن جامى\r\n232 ذكر بعض اشعار جامى\r\n234 ذكر مذهب اهل سنت و جماعت\r\n236 ذكر مذهب فرقه اثنىعشريه\r\n239 خواف - زين الدين ابو بكر خوافى\r\n240 امير قوام الدين سجاسى\r\n240 جوين - ذكر بعض معاريف آن ديار - شيخ سعد الدين حموى\r\n241 شمس الدين جوينى\r\n242 عطاء الملك جوينى - بهاء الدين جوينى\r\n242 سبزوار\r\n243 - 247 ذكر ملوك سربداريه\r\n248 ذكر بعض دانشمندان سبزوار : امير شاهى - كمال الدين حسين كاشفى\r\n249 طوس\r\n249 ذكر بعض ارباب دانش و بينش طوس : شيخ احمد غزالى\r\n250 حجة الاسلام محمد غزالى\r\n251 شيخ ابو جعفر طوسى از فقهاى شيعه\r\n252 - 272 ذكر احوال فردوسى طوسى\r\n273 خواجه نظام الملك طوسى - خواجه نصير الدين طوسى\r\n276 مشهد مقدس\r\n277 - 282 ذكر احوال نادر شاه افشار و اعقاب وى\r\n282 - 286 بيان جهت بقاء ملك و زوال آن\r\n\r\n","description":"","footnote":"","page_name":" 891 ","page_number":993},
  {"content":"\r\n\r\n287 گفتار در بيان احوال حضرت على بن موسى الرضا بر وفق اعتقاد شيعه اثناعشريه و فرقه صوفيه صافيه بر وجه ايجاز\r\n290 - 296 نقل احاديث چند از حضرت رضا و ترجمه آنها از مصحح كتاب\r\n296 نقل قول سنى و شيعه درباره عصمت امام\r\n298 ذكر خطبه حضرت امير و اشعار مظفر على شاه در شرح آن\r\n301 گفتار در اعتقاد علماء ظاهر در حق صوفيه\r\n304 گفتار در مبدا اشتقاق لفظ صوفى و زمان وضع آن\r\n308 بيان صفت صوفى\r\n311 مقال در بيان احوال صوفيان و فرق ايشان\r\n316 بيان اقسام متشبه محق و مبطل\r\n320 گفتار در بيان سبب انكار منكران و جواب ايشان مخصوصا مجلسى تا صفحه 332 صورت سلاسل مشايخ صوفيه 11 صفحه است و متعلق به صفحه 332 مىباشد\r\n333 در بيان سلاسل صوفيه\r\n344 ذكر اشعار بعض عرفا در بيان سلسله نعمت‌اللهيه\r\n348 گفتار در اصطلاح صوفيه در انسان كامل\r\n349 گفتار در بيان اعتقادات صوفيه بر سبيل اجمال\r\n352 گفتار در بيان اعتقاد صوفيه در وحدت وجود\r\n362 گفتار در بيان امر بذكر و مدح اهل ذكر در قرآن و احاديث\r\n365 گفتار در بيان امر بحضور مجالس و حلقه‌هاى ذكر\r\n367 گفتار در بيان ذكر خفى و فضيلت آن\r\n369 گفتار در بيان تحقيق فكر صوفيه\r\n374 گفتار در بيان علماء ظاهر بر وفق اعتقاد صوفيه\r\n379 ذكر بعضى مشايخ و علماء خراسان : شيخ عماد الدين فضل اللّه - امير صدر الدين ابراهيم\r\n380 ملا اسماعيل بن ملا حسن - شيخ ابو محمد - ملا على اكبر\r\n\r\n","description":"","footnote":"","page_name":" 892 ","page_number":994},
  {"content":"\r\n\r\n381 ملا لطف‌على - سيد محمد كوچك\r\n382 ميرزا مهدى و تراشيدن گيسوان نور على شاه به حكم وى\r\n383 نشابور و ذكر پنج حادثه كه بر آن روى آورده\r\n385 - 390 ذكر ملوك صفاريه\r\n390 ذكر بعض مشاهير و معاريف آن ديار : ابو محمد فضل بن شاذان .\r\n392 مسلم بن الحجاج - ابو سلمه حفص حداد\r\n393 شيخ فريد الدين عطار .\r\n395 - 411 ذكر بعضى اشعار آن بزرگوار .\r\n411 سعد بن اسماعيل الخير النيشابورى - عمر خيام .\r\n412 حاجى ميرزا محمد اخبارى و كرامت وى در احضار سرسپهدار روس براى خاقان مغفور فتحعلى شاه\r\n414 ذكر احوال مزدك بر وفق عقيده مزدكيان\r\n417 ذكر احوال بابك خرمى\r\n419 - 431 هرات - حوادث چند كه بر آن رخ داده - شش وجه در بناى آن\r\n432 ذكر طوايف ملوك كه در هرات حكومت نموده‌اند : ملوك آل طاهر ،\r\n434 ملوك آل كرت\r\n441 - 469 ملوك گوركانيه تيمور و اعقاب وى\r\n451 - بينش - در اينكه نجابت صورى مايه سعادت نيست و طعن بر قزوينى اعمى\r\n469 گفتار در ذكر بعضى مشايخ آن ديار : خواجه عبد اللّه انصارى\r\n472 افضل الدين ابو باكن آذرى\r\n473 ابو نصر بن ابى جعفر\r\n473 امير حسين هروى و نقل مقدارى نظم و نثر از ايشان\r\n478 نقل از نزهة الارواح امير حسينى .\r\n480 ابو الوليد احمد بن ابى الرجال\r\n\r\n","description":"","footnote":"","page_name":" 893 ","page_number":995},
  {"content":"\r\n\r\n481 ذكر بعضى معاصرين : ميرزا محمد شريف - صوفى اسلام\r\n482 گفتار در بيان سلسله نقشبنديه\r\n483 عين على شاه - محمد كاظم خان\r\n486 گلستان دوم در يافتن ملك زابل\r\n488 استدراك در ذكر افغان و نسب آنها\r\n489 قندهار\r\n490 استنباط - معجزه حضرت امير درباره قوم هزاره\r\n491 گفتار در بيان اعتقاد وهميه و خياليه\r\n494 در بيان اعتقاد هندوان\r\n497 غزنين - گفتار در بيان ملوك غزنويه تا صفحه 505\r\n505 مقال در بيان بعض ارباب معارف آن ديار : رضى الدين على لالا الغزنوى\r\n506 سنائى مجدود بن آدم .\r\n508 دانش ! در ذكر مناسبت حال مؤلف با سنائى در گوشه‌گيرى و تملق نگفتن\r\n510 نقل اشعار سنائى از حديقه و ديوان تا صفحه 515\r\n515 ذكر سيد حسن غزنوى\r\n516 گلستان سيم ملك طبرستان\r\n518 بسطام - بايزيد بسطامى\r\n520 خرقان - شيخ ابو الحسن خرقانى\r\n521 دامغان\r\n522 سمنان - علاء الدوله سمنانى\r\n525 تقى الدين على دوستى\r\n527 گلستان چهارم ديار كرمان\r\n529 بردسير - علىرضا بيك - عبد الحسين خان\r\n\r\n","description":"","footnote":"","page_name":" 894 ","page_number":996},
  {"content":"\r\n\r\n531 سيرجان - ذكر احوال درويش عباس\r\n533 رفسنجان - شهر بابك - گواشير\r\n533 گفتار در بعض ارباب حكومت آن ديار بر سبيل اختصار\r\n535 گفتار در بيان ملوك قراختائيان\r\n537 گفتار در احوال بعض مشايخ آن ديار : شاه شجاع كرمانى\r\n538 ابو حامد اوحد الدين كرمانى و نقل بعض اشعار وى\r\n540 وحشى بافقى كرمانى و نقل چند بيت از فرهاد و شيرين\r\n543 بيان احوال معاصرين\r\n544 رونق على شاه و نقل بعض اشعار وى\r\n546 مظفر على شاه\r\n548 نقل رساله كبريت احمر از تأليفات مظفر على شاه تا صفحه 560\r\n561 نقل اشعار مظفر على شاه در شرح حديث حقيقت كميل تا صفحه 580\r\n580 معطر على شاه - آقا محمد على برادر معطر على شاه\r\n581 - 582 نظام على شاه - هدايت‌على شاه\r\n583 ماهان\r\n583 ذكر احوال شاه نعمت اللّه تا 598\r\n598 - احوال شاه نعمت اللّه بنحو ديگر تا 602\r\n603 حديقه سيم مشتمل است بر چهار چمن\r\nچمن اول عراق عجم .\r\n605 اصفهان\r\n607 ذكر كتاب آتشكده آذر بيگدلى و مذمت آن\r\n609 گفتار در بيان احوال ملوك سلجوقيه تا صفحه 616\r\n616 مقال در ذكر بعض علماء و عرفاى آن ديار بر سبيل اجمال\r\n616 مولانا محمد باقر مجلسى\r\n\r\n","description":"","footnote":"","page_name":" 895 ","page_number":997},
  {"content":"\r\n\r\n617 - 520 نقل صورت اجوبه مجلسى از سه سؤال و مدح ايشان بعض اقسام تصوف را\r\n621 مولانا محمد تقى مجلسى و نقل رساله‌ئى از ايشان در سلوك\r\n623 جمال الدين عبد الرزاق و نقل بعض اشعار وى\r\n626 على بن سهل بن الازهر\r\n627 شيخ نجم الدين عبد اللّه\r\n628 كمال الدين اسماعيل و نقل بعض اشعار وى\r\n630 ناصر خسرو - نقل رساله‌ئى كه منسوب به اوست و بعض اشعار تا صفحه 641\r\n643 گفتار در ذكر احوال بعض معاصرين : محمد حسينخان صدر اصفهانى\r\n645 استفهام در اينكه مؤمن هميشه در محنت است و طعن بر مدعيان آسوده حال\r\n646 مولانا حسين‌على شاه اصفهانى\r\n648 درويش حسن‌على اصفهانى\r\n649 فيضعلى شاه اصفهانى\r\n650 مشتاقعلى شاه اصفهانى و نقل اشعارى از جنات الوصال در واقعه قتل وى تا 654\r\n654 نور على شاه اصفهانى\r\n655 و 656 مردم ايران غالبا با اهل فقر دشمن و سلاطين را بىجهت به واهمه انداخته‌اند\r\n657 اول كس كه قتل درويشان نمود ملا عبد اللّه كرمانى دوم آقا محمد على كرمانشاهى\r\n658 - 662 نقل بعض اشعار نور على شاه\r\n663 مقال در بيان ذوق المتالهين\r\n667 بروجرد\r\n668 تويسركان - خوانسار\r\n669 رى\r\n670 گفتار در بيان ملوك اشكانيان بالاختصار\r\n672 - 680 مقال در چگونگى ظهور حسن صباح و بيان حكومت او و جانشينان او\r\n681 - 690 گفتار در بيان مذهب اسماعيليان و ذكر معتقدات ايشان\r\n\r\n","description":"","footnote":"","page_name":" 896 ","page_number":998},
  {"content":"\r\n\r\n690 يحيى بن معاذ رازى\r\n691 شيخ نجم الدين رازى و نقل بعض اشعار وى\r\n692 يوسف بن حسين رازى\r\n693 زنجان - اخى فرج زنجانى\r\n694 طهران\r\n695 گفتار در بيان سلاطين قاجاريه\r\n700 قزوين\r\n701 ميرزا شرف جهان و نقل بعض اشعار وى\r\n702 قم - لوائى مشهور به بابا قلندر و ذكر بعض اشعار وى\r\n702 حكيم نظامى و ذكر بعض اشعار كه در تذكره‌ها منسوب به اوست\r\n707 گلپايگان - ملاير\r\n708 نهاوند - همدان - كوه الوند\r\n710 مقال در بيان احوال بعض ارباب معارف همدان : على بن جهم همدانى - ابو يعقوب يوسف همدانى\r\n711 عين القضاة همدانى - امير سيد على همدانى\r\n713 گفتار در بيان بعض معاصرين آن ديار : مجذوبعلى شاه\r\n720 - 722 كوثر على شاه همدانى - مولانا عبد الصمد همدانى - حاجى محمد خان\r\n723 دار العباد يزد\r\n724 چمن دوم از حديقه سيم در تحقيق مداين عراق عرب\r\n725 استعلام در صنف عرب و نسب آنها\r\n727 مسكن عرب و صفت آنها و مذهب آنها\r\n728 انبار\r\n728 دارالسلام بغداد\r\n\r\n","description":"","footnote":"","page_name":" 897 ","page_number":999},
  {"content":"\r\n\r\n730 ذكر آنكه شاه اسماعيل قبر ابو حنيفه را به نجاست آكنده ساخت\r\n731 - 767 گفتار در بيان خلفاى بنى عباس و اسامى آنها\r\n768 مقال در بيان احوال بعض مشايخ آن ديار : ابو اسحاق ابراهيم الصياد - ابو حمزه محمد بن ابراهيم\r\n769 سيد الطايفة جنيد بغدادى\r\n771 سرى سقطى - معروف كرخى\r\n772 بابل - حله\r\n773 سامره\r\n774 ذكر امام دهم على بن محمد النقى عليه السّلام\r\n775 ذكر امام يازدهم و دوازدهم و بيان غيبت كبرى و صغرى\r\n777 كاظمين - ذكر امام هفتم موسى الكاظم عليه السّلام\r\n779 ذكر امام نهم محمد بن على الجواد عليه السّلام\r\n779 كربلاى معلى\r\n780 ذكر امام سيم حسين بن على عليه السّلام\r\n782 كوفه\r\n783 نجف\r\n784 ذكر سرور اولياء على مرتضى عليه السّلام\r\n786 ذكر بعض آيات قرآنى كه در شأن آن حضرت نازل شده و ذكر بعض روايات و مطالب\r\n789 مداين\r\n790 - 816 گفتار در بيان سلطنت ملوك ساسانيان\r\n808 ذكر بوذر جمهر و بعض عقايد وى در قبال عقايد زردشت\r\n816 چمن سوم از حديقه سيم در تقرير زمين گيلان\r\n817 رشت - شيخ تاج الدين زاهد گيلانى\r\n\r\n","description":"","footnote":"","page_name":" 898 ","page_number":1000},
  {"content":"\r\n\r\n818 شيخ زاهد ثانى\r\n818 مقال در بيان احوال محمد رضا ميرزا\r\n819 - 822 ذكر دوازده خصلت كه شاهرا ده دستور العمل حكومت خود قرار داده بود\r\n823 ذكر اشعار در مدح شاهزاده\r\n823 - 830 گفتار در بيان ملوك ديالمه\r\n830 ذكر بعض ارباب معارف آن ديار شيخ عبد القادر گيلانى\r\n831 چمن چهارم از حديقه سوم در كيفيت ديار كردستان\r\n832 كرمانشاهان\r\n833 ذكر بعض معاريف آن ديار : ابو اسحاق ابراهيم بن شيبان\r\n834 آقا محمد على بن آقا باقر بهبهانى\r\n834 كرند\r\n835 گفتار در بيان مذهب غالى\r\n836 حديقه چهارم محتوى بر 3 گلشن\r\nگلشن اول در شرح خاك فارس\r\n838 اصطخر - ذكر عمارت بارگاه جمشيد\r\n840 - 850 گفتار در بيان ملوك پيشداديان .\r\n842 گفتار در بيان مذهب هوشنگ\r\n846 - 851 فريدون و بيان اعتقادات او\r\n852 اصطهبانات اردكان\r\n853 بيضا - حسين بن منصور حلاج\r\n854 جهرم\r\n855 داراب جرد\r\n855 مقال در بيان بعض معارف آن ديار : مولانا محمد نصير\r\n\r\n","description":"","footnote":"","page_name":" 899 ","page_number":1001},
  {"content":"\r\n\r\n856 ميرزا محمد على بن ميرزا اسحاق\r\n856 شيراز\r\n862 گفتار در بيان مذهب موحدان آن ديار\r\n864 گفتار در بعض مشايخ آن ديار : شيخ مصلح الدين سعدى\r\n868 مولانا خواجه شمس الدين محمد حافظ\r\n870 گفتار در بيان احوال بعض معاصرين : زكى خان نورى\r\n873 ذكر احوال حاجى محمد حسن قزوينى\r\n877 طارم\r\n878 فورك - فسا\r\n878 ذكر احوال سلطان العرفاء شيخ روزبهان\r\n880 گفتار در بيان احوال ميرزا حسين حاكم آن ديار\r\n881 - نيريز\r\n882 گلشن دوم تشخيص بنادر فارس\r\n883 گلشن سيم اعلام جزاير فارس\r\n883 جزيره قشم جزيره هرمز\r\n884 بحر فارس\r\n884 گفتار در خاتمه و شكرگزارى منعم كامكار\r\n886 اشعار در مدح و تاريخ فراغ تأليف كتاب\r\n\r\n","description":"","footnote":"","page_name":" 900 ","page_number":1002},
  {"content":"\r\n\r\n\r\nفهرست اشخاص كه در اين كتاب عنوان شده بجز سلاطين\r\nآذرى « ابو باكن » 472\r\nآذرى « نور الدين » 148\r\nابان خان طالشى 147\r\nابراهيم ادهم 189\r\nابراهيم بن شيبان 832\r\nابو اسحاق ابراهيم الصياد 768\r\nابو جعفر طوسى 251\r\nابو حامد خضرويه 192\r\nابو حمزه محمد بن ابراهيم 768\r\nابو ذرعه اردبيلى 55\r\nابو سلمه حفص حداد 392\r\nابو على بن سينا 215\r\nابو الحسن خرقانى 520\r\nابو العباس اسفراينى 147\r\nابو محمد 380\r\nابو يعقوب يوسف همدانى 710\r\nابو نصر بن ابى جعفر 473\r\nملا احمد اردبيلى 55\r\nاحمد بن ابى الرجال 480\r\nاخى فرج زنجانى 693\r\nاسحاق آقا 113\r\nاسحاق خان 226\r\nاسد اللّه « ميرزا » 120\r\nاسعد بيك 113\r\nملا اسماعيل 380\r\nامام اول على مرتضى 784\r\nامام سيم سيدالشهدا 780\r\nامام هفتم موسى الكاظم 777\r\nامام هشتم على بن موسى الرضا 287\r\nامام نهم محمد بن على الجواد 779\r\nامام دهم على بن محمد النقى 774\r\nامام يازدهم حسن العسكرى 775\r\nامام دوازدهم محمد بن حسن 775\r\nامير حسينى هروى 473\r\nامير شاهى سبزوارى 248\r\nانصارى « خواجه عبد اللّه » 469\r\nاوحد الدين كرمانى 538\r\nبابا قلندر « لوائى » 702\r\nبابك خرمى 417\r\nبايزيد بسطامى 518\r\nبوذر جمهر 808\r\nتقى الدين على دوستى 525\r\nجامى « شيخ احمد » 228\r\nجامى « عبد الرحمن » 229\r\nجعفر برمكى 218\r\nجلال الدين بلخى « مولانا » 193\r\n\r\n","description":"","footnote":"","page_name":" 901 ","page_number":1003},
  {"content":"\r\n\r\nجمال الدين عبد الرزاق 623\r\nجوينى « بهاء الدين » 242\r\nجوينى « عطاء الملك » 242\r\nجوينى « خواجه شمس الدين » 241\r\nحافظ شيرازى 868\r\nسيد حسن غزنوى 515\r\nحسين‌على شاه اصفهانى 646\r\nحسين بن منصور حلاج 853\r\nميرزا حسينخان 880\r\nخاقانى شروانى 125\r\nخيام نيشابورى 411\r\nدرويش پاشا 113\r\nدرويش حسن‌على اصفهانى 648\r\nدرويش عباس 531\r\nسيد ذو الفقار شيروانى 128\r\nرضى الدين على لالا غزنوى 505\r\nرونق على شاه كرمانى 544\r\nشيخ روزبهان 878\r\nشيخ زاهد گيلانى 817\r\nشيخ زاهد ثانى 818\r\nزردشت 167\r\nزكى خان نورى 870\r\nزين الدين تايبادى 151\r\nزين الدين خوافى 239\r\nسرى سقطى 771\r\nسعدى شيرازى 864\r\nسعد الخير نيشابورى 411\r\nسعد الدين حموى 240\r\nسنائى غزنوى 506\r\nسيف الدين باخرزى 151\r\nشاه شجاع كرمانى 537\r\nشاه قاسم انوار 85\r\nشاه نعمت اللّه ولى 538\r\nشبسترى « شيخ محمود » 89\r\nشرف جهان قزوينى 701\r\nشقيق بلخى 192\r\nشمس تبريزى 84\r\nصدر الدين اسفراينى 147\r\nصدر الدين ابراهيم 379\r\nصوفى اسلام 481\r\nعباس ميرزا « نايب‌السلطنه » 83\r\nعبد الحسين خان 529\r\nعبد الصمد همدانى 721\r\nعطار نيشابورى 392\r\nعلاء الدوله سمنانى 522\r\nملا على اكبر 380\r\nعلى بن جهم همدانى 710\r\nعلى بن سهل اصفهانى 626\r\n\r\n","description":"","footnote":"","page_name":" 902 ","page_number":1004},
  {"content":"\r\n\r\nعلى بن محمد 120\r\nعلىرضا بيك 529\r\nمير سيد على همدانى 713\r\nعماد الدين فضل اللّه 379\r\nعمار بدليسى 111\r\nعين على شاه 483\r\nعين القضاة همدانى 711\r\nغزالى « حجة الاسلام » 250\r\nغزالى « شيخ احمد » 249\r\nفردوسى طوسى 252\r\nفضل بن شاذان 390\r\nفيض على شاه 649\r\nقطب الدين حيدر 226\r\nقوام الدين سجاسى 240\r\nكاشفى كمال الدين حسين 248\r\nكمال الدين شيروانى 128\r\nكوثر على شاه همدانى 720\r\nملا لطف‌على 381\r\nمجذوبعلى شاه همدانى 713\r\nمجلسى « محمد باقر » 616\r\nمجلسى « محمد تقى » 621\r\nميرزا محمد اخبارى 412\r\nمحمد خان همدانى 722\r\nمحمد حسين صدر اصفهانى 643\r\nمحمد شريف شاملو 481\r\nمحمد كاظم خان 483\r\nسيد محمد كوچك 381\r\nمحمد حسن قزوينى 873\r\nمحمد رضا ميرزا 818\r\nميرزا محمد على 856\r\nمحمد نصير 855\r\nآقا محمد على كرمانشاهى 834\r\nآقا محمد على برادر معطر 580\r\nعلى شاه مزدك 414\r\nمسلم بن حجاج نيشابورى 392\r\nمشتاق على شاه كرمانى 650\r\nمصطفى خان 136\r\nمظفر على شاه كرمانى 546\r\nمعروف كرخى 771\r\nمعطر على شاه 580\r\nمعين الدين اسفزارى 147\r\nميرزا مهدى 382\r\nملا ميرزا جان شيروانى 128\r\nناصر خسرو 630\r\nناصر الدين خليل اللّه 229\r\nنجم الدين رازى 691\r\nنجم الدين اصفهانى 267\r\n\r\n","description":"","footnote":"","page_name":" 903 ","page_number":1005},
  {"content":"\r\n\r\nنصير الدين طوسى 274\r\nنظام على شاه 581\r\nنظام الملك طوسى 273\r\nنظامى گنجوى 704\r\nنور على شاه اصفهانى 654\r\nنور الدين اسفراينى 147 وحشى كرمانى 540\r\nهدايت على شاه 582\r\nهمام تبريزى 94\r\nيحيى بن معاذ رازى 690\r\nيوسف بن حسين رازى 692\r\nپايان فهرست اشخاص\r\n\r\nفهرست جاىها كه در اين كتاب عنوان شده\r\nآذربايجان 25\r\nاخلاط 100\r\nاردبيل 34\r\nاردكان 852\r\nاسفراين 147\r\nاسفزار 147\r\nاصطخر 838\r\nاصطهبانات 852\r\nاصفهان 605\r\nاقاليم سبعه 15\r\nالجواز 101\r\nانبار 728\r\nايران 19\r\nبابك 533\r\nبابل 722\r\nباخرز 150\r\nبادكوبه 119\r\nباميان 152\r\nبدليس 111\r\nبردسير 529\r\nبروجرد 667\r\nبسطام 518\r\nبغداد 728\r\nبلخ 155\r\n\r\n","description":"","footnote":"","page_name":" 904 ","page_number":1006},
  {"content":"\r\n\r\nبيضا 853\r\nبيهق 148\r\nتبريز 56\r\nتربت حيدريه 225\r\nتويسركان 668\r\nجام 228\r\nجزيره قشم 883\r\nجزيره هرمز 883\r\nجوين 240\r\nجهرم 854\r\nحله 722\r\nخواف 239\r\nخراسان 142\r\nخرقان 520\r\nخلخال 97\r\nخونسار 668\r\nخوى 95\r\nدارابجرد 855\r\nدامغان 521\r\nرشت 817\r\nرفسنجان 533\r\nرى 669\r\nزابل 486\r\nزنجان 693\r\nساليان 121\r\nسامره 773\r\nسبزوار 242\r\nسمنان 522\r\nسيرجان 531\r\nشماخى 121\r\nشيراز 856\r\nشيروان 116\r\nطارم 877\r\nطالش 136\r\nطبرستان 516\r\nطوس 249\r\nطهران 694\r\nعراق عرب 724\r\nغزنين 497\r\nعراق عجم 603\r\nفارس 836\r\nفسا 878\r\nفورك 878\r\nقزوين 700\r\nقلعه حسن خان 140\r\nقم 702\r\nقندهار 489\r\nكاظمين 777\r\n\r\n","description":"","footnote":"","page_name":" 905 ","page_number":1007},
  {"content":"\r\n\r\nكربلا 779\r\nكردستان 831\r\nكرمان 527\r\nكرمانشاهان 832\r\nكرند 834\r\nكوفه 782\r\nگلپايگان 707\r\nگواشير 533\r\nگيلان 816\r\nماجردان 140\r\nماهان 583\r\nمداين 789\r\nمشهد 276\r\nملاير 707\r\nموش‌آباد 112\r\nموغان 138\r\nنجف 783\r\nنهاوند 708\r\nنيريز 881\r\nنيشابور 383\r\nوان 112\r\nهرات 419\r\nهمدان 708\r\nيزد 723\r\nآبها بحيره ارمن 101\r\nدرياى خزر 141\r\nرود ارس 140\r\nرود كر 141\r\nپايان فهرست جايها\r\n\r\n","description":"","footnote":"","page_name":" 906 ","page_number":1008},
  {"content":"\r\n\r\n\r\nفهرست سلسله ملوك و پادشاهان كه در اين كتاب عنوان شده\r\nملوك پيشدادى 840 تا 852\r\nملوك كيان 157 تا 189\r\nملوك اشكانى 670 تا 672\r\nملوك ساسانى 790 تا 816\r\nخلفاى بنى عباس 731 تا 767\r\nملوك آل طاهر 432 تا 434\r\nملوك صفارى 385 تا 390\r\nملوك ديالمه 823 تا 830\r\nملوك غزنويه 497 تا 505\r\nملوك سلاجقه 609 تا 616\r\nملوك ايلدگزيه 58 تا 60\r\nملوك اسماعيليه 672 تا 681\r\nملوك شيروان 122 تا 125\r\nملوك آل كرت 434 تا 441\r\nملوك غور 154 تا 157\r\nملوك چنگيزيه 60 تا 70\r\nملوك سربداريه 243 تا 247\r\nملوك چوپانيه 70 تا 72\r\nملوك ايلكانيه 72 تا 76\r\nملوك گوركانيه 441 تا 469\r\nملوك قراقوينلو 76 تا 79\r\nملوك آق‌قوينلو 79 تا 83\r\nملوك صفويه 40 تا 55\r\nملوك افشاريه 277 تا 282\r\nملوك قاجاريه 695 تا 700\r\nپايان\r\n\r\n","description":"","footnote":"","page_name":" 907 ","page_number":1009},
  {"content":"\r\n\r\n\r\nفهرست اشعار كتاب كه بنام شاعر مذكور گشته\r\nآذرى « نور الدين » صفحه 149 « 15 بيت »\r\nآذرى « ابو باكن » صفحه 472 « 11 بيت »\r\nابان خان طالشى صفحه 137 « 8 بيت »\r\nابو على سينا صفحه 217 « 6 بيت »\r\nابو الحسن خرقانى صفحه 521 « 4 بيت »\r\nامير حسينى هروى صفحه 474 « 96 بيت »\r\nامير شاهى سبزوارى صفحه 248 « 5 بيت »\r\nانورى - صفحه 274 « 2 بيت » صفحه 382 « 1 بيت » صفحه 730 « 1 بيت »\r\nاوحد الدين كرمانى - صفحه 538 - « 18 بيت »\r\nبايزيد بسطامى صفحه 519 « 4 بيت »\r\nبهاء الدين جوينى صفحه 242 « 2 بيت »\r\nپادشاه خاتون - صفحه 536 « 8 بيت » .\r\nثابت على قهفرخى - صفحه 344 « 87 بيت »\r\nجامى - صفحه 242 « 30 بيت » .\r\nجلال الدين - صفحه 460 « 2 بيت » .\r\nجمال عبد الرزاق - صفحه 624 « 52 بيت »\r\nحافظ شيرازى - صفحه 768 « 52 بيت » صفحه 373 « 1 بيت » صفحه 382 « 1 بيت » صفحه 668 « 2 بيت »\r\nحسن غزنوى - صفحه 515 « 6 بيت » .\r\n\r\n","description":"","footnote":"","page_name":" 908 ","page_number":1010},
  {"content":"\r\n\r\nحكيم الدين غورى - صفحه 436 « 2 بيت » .\r\nخواجه عبد اللّه انصارى صفحه 471 « 13 بيت » .\r\nخاقانى شروانى - صفحه 126 « 48 بيت » صفحه 252 « 2 بيت »\r\nروزبهان شيرازى - صفحه 779 « 2 بيت »\r\nرشيد وطواط - صفحه 126 « 2 بيت »\r\nرضى الدين على لالا - صفحه 506 « 2 بيت »\r\nرونق على شاه - صفحه 545 « 34 بيت »\r\nسعدى شيرازى - صفحه 763 « 48 بيت »\r\nسعد الدين حموى - صفحه 241 « 8 بيت »\r\nسنائى - صفحه 504 « 1 بيت » صفحه 510 « 41 بيت » صفحه 512 « 65 بيت » .\r\nسيف الدين باخرزى - صفحه 151 « 2 بيت »\r\nشاه سبحان صفحه 236 « 2 بيت »\r\nشاه طهماسب صفوى صفحه 49 « 2 بيت » .\r\nشاه قاسم انوار صفحه 89 « 10 بيت » .\r\nشاه نعمت اللّه ولى صفحه 598 « 44 بيت » .\r\nشبسترى صفحه 90 « 60 بيت » صفحه 311 « 13 بيت »\r\nشرف جهان قزوينى صفحه 701 « 20 بيت » .\r\nشمس الدين جوينى صفحه 442 « 4 بيت » .\r\nعارف ربانى « مظفر على شاه » صفحه 318 « 58 بيت » صفحه 458 « 16 بيت »\r\nعطار نشابورى صفحه 395 تا 411 « 340 بيت » .\r\nعلاء الدوله سمنانى صفحه 525 « 2 بيت » .\r\nعلى مرتضى - صفحه 369 « 1 بيت »\r\nعماد الدين صفحه 379 « 2 بيت » .\r\nغزالى « شيخ احمد » صفحه 250 « 2 بيت » .\r\n\r\n","description":"","footnote":"","page_name":" 909 ","page_number":1011},
  {"content":"\r\n\r\nفردوسى طوسى - صفحه 252 « 160 بيت » .\r\nكاشفى سبزوارى صفحه 249 « 1 بيت » .\r\nكمال الدين عبد الواسع - صفحه 465 « 1 بيت » .\r\nكمال اسماعيل - صفحه 606 « 3 بيت » صفحه 628 « 30 بيت » .\r\nكوثر على شاه - صفحه 721 « 3 بيت » .\r\nلوائى « بابا قلندر » صفحه 702 « 37 بيت »\r\nمظفر على شاه صفحه 163 « 12 بيت » ، صفحه 561 « 290 بيت » ، صفحه 574 « 98 بيت »\r\nمحمد على دارابجردى صفحه 856 « 5 بيت »\r\nمولانا جلال رومى - صفحه 197 « 212 بيت » ، صفحه 349 « 2 بيت » ، صفحه 373 « 1 بيت »\r\nصفحه 394 « 3 بيت » ، صفحه 507 ، « 2 بيت » ، صفحه 520 « 20 بيت »\r\nنظامى گنجوى ، صفحه 705 « 29 بيت » ، صفحه 812 « 4 بيت » صفحه 450 و 750 « 1 بيت »\r\nناصر خسرو - صفحه 641 « 29 بيت » .\r\nنجم الدين رازى - صفحه 691 « 8 بيت » .\r\nنصير الدين طوسى - صفحه 275 « 3 بيت » ، صفحه 681 « 2 بيت »\r\nنور على شاه - صفحه 650 « 76 بيت » صفحه 658 « 124 بيت »\r\nنور الدين حسن صفحه 148 « 2 بيت »\r\nوحشى كرمانى - صفحه 540 « 60 بيت » .\r\nهدايت « رضا قلى خان » صفحه 90 « 28 بيت » .\r\nهمام تبريزى - صفحه 95 « 1 بيت » .\r\nجمع - حدود « 2540 بيت »\r\nپايان فهرست اشعار\r\n\r\n","description":"","footnote":"","page_name":" 910 ","page_number":1012},
  {"content":"\r\n\r\n\r\nفهرست مذاهب و عقايد\r\nمهاباديان 26\r\nيزيديان 102\r\nجبريان 102\r\nقدريان 106\r\nابليسيان 109\r\nزردشتيان 179\r\nمذهب اهل سنت و جماعت 234\r\nمذهب شيعه اثنىعشرى 236\r\nقول شيعه و سنى در عصمت امام 296\r\nصوفيه و فرق و سلاسل و معتقدات و جواب منكران 296 تا 378\r\nسلاسل صوفيه 333 تا 348\r\nعقايد مزدك 414\r\nنقشبنديه 482\r\nوهميه و خياليه 491\r\nبعض عقايد هندوان 494\r\nبيان ذوق المتالهين 663\r\nمذهب اسماعيليان 681 تا 690\r\nمذهب غالى 815\r\nمذهب هوشنگ و فريدون 842 تا 851\r\nمذهب موحدان 862\r\nپايان فهرست‌ها\r\n\r\n","description":"","footnote":"","page_name":" 911 ","page_number":1013},
  {"content":"\r\n . \r\n\r\n","description":"","footnote":"","page_name":" 912 ","page_number":1014}
  ]