[
  {"content":"\r\nمجموعه تاريخ ايران\r\n20\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد پانزدهم\r\nترجمهء\r\nابوالقاسم پاينده\r\nانتشارات اساطير\r\n40\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد پانزدهم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ چهارم : بهار 1369 ه‍ ش .\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد پانزدهم كه با ختم آن ، طبرى پارسى ، ترجمهء تاريخ گران سنگ هرودت مشرق ، محمد بن جرير طبرى ، بپايان مىرود و از پى آن دفترى هست ، نه چندان مفصل ، ترجمهء « صله تاريخ الطبرى » از عريب بن سعد قرطبى ، شامل حادثات پس از طبرى ، تا بسال سيصد و بيستم و آغاز خلافت القاهر بالله ، كه آن را « دنبالهء تاريخ طبرى » نام كرده‌ام و يارى و نيرو از خداست و توفيق از او .\r\nابوالقاسم پاينده\r\nبهمن ماه 1354\r\n","description":"","footnote":"","page_name":" مقدمة 1 ","page_number":3},
  {"content":"\r\n\r\nبسم الله الرحمن الرحيم\r\n\r\n\r\nسخن از اينكه چرا مهتدى خلع شد و چگونه درگذشت ؟\r\nگويند دو روز رفته از رجب اين سال ساكنان كرخ سامرا و دور به جنبش آمدند كه مقرريهاى خويش را مىخواستند ، مهتدى طبايغو را كه سر آنها بود با عبد الله برادر خويش سويشان فرستاد كه با آنها سخن كردند ، اما از آنها نپذيرفتند و گفتند : « مىخواهيم با امير مؤمنان روبرو سخن كنيم . » همان شب ابو نصر پسر بغا سوى اردوگاه برادر خويش رفت كه در سن بود ، نزديك جانفروش . جمعى از كرخيان و دوريان وارد خانهء جوسق شدند ، و اين به روز چهارشنبه بود . مهتدى با آنها سخن بسيار كرد و به روز چهارشنبه و پنجشنبه پرداخت را از كسان ببريد . مردم منتظر بودند كه بدانند موسى بن بغا چه مىكند . موسى بن بغا در اردوگاه خويش مقررى يك ماهه داده بود و سر آن داشت كه وقتى يارانش مرتب شوند با جانفروش نبرد كند كه اختلاف رخ داد و موسى برفت كه آهنگ راه خراسان داشت .\r\nدربارهء علت اختلافى كه رخ داد و موسى به سبب آن سوى راه خراسان رفت و علت اينكه مهتدى براى نبرد تركان برون شد اختلاف كرده‌اند : بعضيها گفته‌اند سبب اينكه موسى از مقابلهء جانفروش كناره كرد و نبرد او را رها كرد و سوى راه\r\n","description":"","footnote":"","page_name":" 6379 ","page_number":4},
  {"content":"\r\nخراسان رفت آن بود كه مهتدى بايكباك را كه با موسى مقابل مساور جانفروش جاى داشت ، استمالت كرد و به دو نوشت و دستور داد كه سپاه موسى را به خويش پيوسته كند و سالار آنها باشد و موسى بن بغا و مفلح را بكشد يا آنها را در بند بنزد وى فرستند .\r\nوقتى نامه به بايكباك رسيد آن را برگرفت و به نزد موسى بن بغا برد و گفت : « از اين خرسند نمىشوم\r\n( 457 زيرا اين تدبير بر ضد همهء ماست ، وقتى امروز با تو كارى كند ، فردا نيز با من همانند آن كند ، راى تو چيست ؟ » گفت : « چنان مىبينم كه به سامرا شوى و به دو بگويى كه مطيع اويى و بر ضد موسى و مفلح ياريش مىدهى كه از تو اطمينان يابد سپس دربارهء كشتن وى تدبير مىكنيم . » بايكباك برفت و به نزد مهتدى درآمد و كسان وى كه از نزد جانفروش آمده بودند به منزلهاى خويش رفتند ، مهتدى بر وى خشم آورد و گفت : « با آنكه دستور داده بودم موسى و مفلح را بكشى ، اردوگاه را رها كردى ! و در كار آنها نفاق آوردى . » گفت : « اى امير مؤمنان ، چگونه به آنها دست مىيافتم و كشتنشان ميسرم مىشد كه سپاه آنها بزرگتر از من است و از من نيرومندترند ، ميان من و مفلح چيزى رفت اما از وى انتقام نگرفتم ، بلكه با سپاه و يارانم و كسانى كه به اطاعت دربودند آمدم كه ترا بر ضد آنها يارى كنم و كارت را نيرو دهم كه موسى با شمارى اندك مانده باشد . » گفت : « سلاح خويش را بنه . » و دستور داد او را به خانه اى برند .\r\nگفت : « اى امير مؤمنان ، يكى چون من ، وقتى از چنين سفرى بازآيد چنينش نبايد كرد تا به خانهء خويش روم و دستور خويش را با يارانم و كسانم بگويم . » گفت : « براى اين كار راهى نيست كه مىبايد با تو گفتگو كنم . » پس سلاح\r\n","description":"","footnote":"","page_name":" 6380 ","page_number":5},
  {"content":"\r\nاو را برگرفتند و چون دير مدت خبر وى از يارانش بازماند احمد بن خاقان حاجب بايكباك ميان آنها سعايت كرد و گفت : « يار خويش را از آن پيش كه حادثه اى بر او افتد بجوييد . » كه تركان بجوشيدند و جوسق را در ميان گرفتند .\r\nوقتى مهتدى اين را بديد ، با صالح بن على نوادهء ابو جعفر منصور كه به نزد وى بود مشورت كرد و گفت : « راى تو چيست ؟ » گفت : « اى امير مؤمنان ، هيچكس از نياكان تو چنين دلير و مقدم نبود كه تويى ، ابو مسلم نيز به نزد مردم خراسان معتبرتر از آن بود كه اين ترك به نزد ياران خويش هست ، وقتى سر ابو مسلم را به نزد آنها افكندند آرام شدند ، در صورتى كه ميان آنها كس بود كه وى را مىپرستيد و او را پروردگار خويش مىگرفت ، اگر چنان كنى آرام شوند كه تو از منصور مقدمترى و دليرتر . » پس مهتدى ، كرخى را كه نامش محمد بود پسر - مباشر وى آهنگرى بوده بود كه در كرخ ميخ مىساخته بود و در بغداد جزو خواص مهتدى شده بود و معتمد و ملازم وى شده بود - بگفت تا گردن بايكباك را بزند كه گردنش را بزد . در آن وقت تركان مسلح در جوسق صف كشيده بودند و بايكباك را مىخواستند ، مهتدى عتاب بن عتاب سردار را بگفت\r\n( 458 تا سر وى را ميانشان افكند . عتاب سر را بگرفت و به طرف آنها افكند كه عقب رفتند ، آنگاه بجوشيدند [ 1 
  ] و يكى از آنها به عتاب هجوم برد و او را بكشت . مهتدى كس به طلب فرغانيان و مغربيان و اوكشيان و اشروسنيان و تركان فرستاد كه با وى بر سر دو درم و سويق بيعت كرده بودند ، كه بيامدند و بسيار كس از ميانه كشته شد و مردم دربارهء آن بسيار سخن كردند ، به قولى از تركانى كه نبرد كردند نزديك به چهار هزار كس كشته شد ، به قولى دو هزار و به قولى هزار ، اين به روز شنبه بود ، سيزده روز رفته از رجب همين سال .\r\nپس همه تركان فراهم آمدند و كارشان يكى شد و نزديك ده هزار كس از آنها\r\n\r\n","description":"","footnote":"\r\n[ 1 
  ] كلمهء متن : جاشوا ، كه از جوش پارسى فعل عربى ساخته‌اند . ( م )\r\n","page_name":" 6381 ","page_number":6},
  {"content":"\r\nبيامدند ، طغوتيا ، برادر بايكباك نيز بيامد ، احمد بن خاقان حاجب بايكباك با نزديك به پانصد كس بيامد ، بجز آن گروه از تركان و عجمان كه با طغوتيا آمده بودند .\r\nمهتدى نيز برون شد - صالح بن على نيز با وى بود - قرآن به گردن داشت و مردم را دعوت مىكرد كه خليفهء خويش را يارى كنند . وقتى شر بالا گرفت تركانى كه با مهتدى بودند سوى ياران خويش رفتند كه با برادر بايكباك بودند و مهتدى با فرغانيان و مغربيان و گروهى از عامه كه سوى وى شتافته بودند ، بماند كه طغوتيا برادر بايكباك چون هيجان زده اى انتقامجوى حمله برد و آرايش آنها را در هم ريخت و هزيمتشان كرد و بسيار كس از آنها بكشت كه به فرار روى بگردانيدند .\r\nمهتدى بتاخت و فرارى برفت ، شمشير برهنه در كف وى بود و بانگ مىزد :\r\n« اى گروه مردم خليفهء خويش را يارى كنيد . » تا به خانه ابو صالح ، عبد الله بن محمد يزدادى ، رسيد كه پس از دار بابك بود و احمد بن جميل عامل كمك آنجا بود . وارد خانه شد و سلاح بنهاد و سپيد پوشيد كه از خانه اى بالا رود و از ديگرى فرود آيد و بگريزد ، وى را جستند و نيافتند . احمد بن خاقان با سيصد سرباز بيامد و دربارهء او پرسش مىكرد تا بدانست كه در خانهء ابن جميل است . مهتدى شتاب كرد كه بالا رود ، تيرى سوى وى افكندند و با شمشير دريده شد . آنگاه احمد بن خاقان وى را بر اسبى يا استرى نشاند و تيمارگرى را پشت وى نشانيد تا وى را به خانه اش رسانيد كه به نزد وى درآمدند و به وى مشت مىزدند و آب دهن به صورتش مىافكندند و دربارهء بهاى اثاث و خورده چيزها كه فروخته بود از او پرسش مىكردند كه به ششصد هزار مقر شد كه كرخى به نزد كسان در بغداد سپرده بود ، خسف معلوم الحال را بنزد وى محبوس يافتند . دربارهء ششصد هزار دينار رقعه اى از او گرفتند و او را به يكى دادند كه خايه اش را فشرد تا او را كشت .\r\n( 459 بعضيها گفته‌اند سبب و آغاز اختلاف آن بود كه ابناى تركان فراهم آمدند و\r\n","description":"","footnote":"","page_name":" 6382 ","page_number":7},
  {"content":"\r\nگفتند : « رضايت نمىدهيم كه سالارى بجز امير مؤمنان داشته باشيم . » و به موسى بن - بغا و بايكباك كه مقابل جانفروش بودند نامه نوشتند ، موسى با مردان خويش بيامد تا به پلى رسيد در ناحيهء وزيريه ، به روز جمعه ، مهتدى نيز در حير اردو زد و نزديك آنها شد ، سپس سوى جوسق رفت ، با سلاح . وقتى روز شنبه شد ، سيزده روز رفته از رجب ، بايكباك به اطاعت آمد و موسى با حدود دو هزار كس به طرف خراسان رفت .\r\nيكى از وابستگان به نزد مهتدى رفت و به دو گفت كه بايكباك با موسى وعده نهاده كه ترا در جوسق بكشد . پس مهتدى بايكباك را بگرفت و بگفت تا سلاح وى را برگيرند و او را بدارند كه به روز شنبه تا به وقت پسين بداشته بود ، آنگاه مردم كرخ و مردم دور برون شدند كه او را مىخواستند . آنگاه برفتند و صبحگاه يكشنبه بيامدند و هيچكس از آنها سوار يا پياده نبود كه با سلاح نيامده بود . وقتى به جوسق رسيدند مهتدى نماز نيمروز را بكرد و با فرغانيان و مغربيان به مقابلهء آنها برون شد ، تركان از مقابلشان پس رفتند و چون به تعقيب آنها رفتند ، كمينى از آن تركان درآمد و جمعى انبوه از فرغانيان و مغربيان كشته شد . مهتدى بگريخت و بر در ابو الوزير گذشت ، يكى از غلامان وى بانگ مىزد كه اى مردم اين خليفهء شماست . تركان از پى وى تاختند كه وارد خانهء احمد بن جميل شد و از خانه اى به سوى خانهء ديگر بالا رفت .\r\nتركان همهء آن ناحيه را در ميان گرفتند و او را از خانه اى از آن غلام عبد الله بن عمر بازيار درآوردند ، ضربتى به تهيگاه وى خورده بود . وى را كه پيراهن و شلوارى به تن داشت ، بر اسبى لاغر ببردند و خانه كرخى و خانه هاى بنى ثوابه و گروهى از مردم را غارت كردند .\r\nو چون روز دوشنبه شد احمد بن متوكل را كه به نام ابن فتيان شهره بود به خانهء يارجوخ بردند . تركان در خيابانها مىگشتند و عامه را مىستودند كه متعرضشان نمىشدند .\r\nكسان ديگر گفته‌اند : سبب آن بود كه مردم دور سامرا و كرخ به روز دوشنبه\r\n","description":"","footnote":"","page_name":" 6383 ","page_number":8},
  {"content":"\r\nيك روز رفته از رجب اين سال به جنبش آمدند و در كرخ و بالاى آن فراهم آمدند . مهتدى كيغلغ و طبايغو پسر صول ارتكين و عبد الله برادر خويش را فرستاد كه با آنها سخن همى كردند تا آرام شدند و به خانهء خلافت بازگشتند .\r\nآنگاه ابو نصر ، محمد ،\r\n( 460 پسر بغاى كبير خبر يافت كه مهتدى دربارهء او و برادرش موسى سخن آورده و به وابستگان گفته كه مالها به نزد آنهاست كه از وى و آنها بر جان خويش بيمناك شد و به شب چهارشنبه سه روز رفته از رجب بگريخت .\r\nمهتدى چهار نامه نوشت كه در آن وى و همراهانش را به جان ، امان مىداد . دو نامه به دو رسيد به وقتى كه با ابرتكين پسر برنمكاتكين در محمديه بود . دو نامهء ديگر همراه فرج صغير به دو رسيد كه از آن اطمينان يافت و بازگشت و با برادرش حبشون و بكالبا وارد خانه خلافت شد كه بداشته شدند ، كيغلغ نيز با آنها بداشته شد . ابو نصر را از آنها جدا بداشتند و از او مال خواستند و از نمايندهء او پانزده هزار دينار گرفتند ، به روز سه شنبه سه روز رفته از رجب كشته شد و وى را در يكى از چاههاى قنات افكندند ، به روز دوشنبه نيمهء رجب وى را از چاه درآوردند و به منزلش بردند كه بو گرفته بود . سيصد مثقال مشك و سيصد مثقال كافور براى وى خريدند و بر او ريختند اما بو تمام نشد و حسن بن مأمون بر او نماز كرد .\r\nمهتدى وقتى ابو نصر را بداشت به موسى بن بغا نامه نوشت و دستور داد سپاه را به بايكباك سپارد و با وابستگان خويش به سامرا بيايد به بايكباك نيز نوشت كه سپاه را بگيرد و به كار نبرد جانفروش قيام كند . بايكباك با نامه به نزد موسى رفت كه آن را بخواند و همسخن شدند كه سوى سامرا بازگردند . اين خبر به مهتدى رسيد و اينكه سر مخالفت وى دارند كه وابستگان را فراهم آورد و به اطاعت ترغيبشان كرد و دستورشان داد كه در خانهء خلافت با وى باشند و از اخلال در كار وى\r\n","description":"","footnote":"","page_name":" 6384 ","page_number":9},
  {"content":"\r\nدست بدارند و براى هر يك از تركان و امثالشان ، روزانه دو درم معين كرد و براى هر يك از مغربيان يك درم ، از دو گروه و يارانشان نزديك پانزده هزار كس در جوسق و قصرهاى ديگر بر او فراهم آمدند كه كاملى نام ترك از آن جمله بود .\r\nاز پس بداشته شدن كيغلغ سرپرستى خانهء خلافت با مسرور بلخى بود ، سردار قوم طبايغو بود ، مراقب بداشتگان عبد الله پسر تكين بود .\r\nموسى و مفلح و بايكباك از بداشته شدن ابو نصر و حبشون و ديگر بداشتگان خبر يافتند و احتياط خويش را بداشتند ، به روز پنجشنبه ميان آنها و مهتدى فرستادگان و نامه ها رفت . عاقبت مهتدى به روز پنجشنبه يازده روز رفته از رجب با جمع خويش برون شد كه انتظار آمدن آن قوم را مىبرد ، اما كسى نيامد . و چون روز جمعه شد ، دوازده روز رفته از رجب ، اين خبر به صحت پيوست كه موسى با مفلح از راه سامرا به طرف جبل كج شده‌اند .\r\n( 461 به روز شنبه بايكباك و يارجوخ و اساتكين و على پسر بارس و سيماى دراز و خطارمش به خانهء خلافت رفتند . بايكباك و احمد بن خاقان نايب وى بداشته شدند و بقيه برفتند . ياران بايكباك و ديگر تركان فراهم آمدند و گفتند : « براى چه سردار ما را بداشته‌اند و چرا ابو نصر را كشته‌اند ؟ » مهتدى به روز شنبه سوى آنها رفت ، اما ميانشان پيكارى نبود كه بازگشت و به روز يكشنبه برفت كه بر ضد وى فراهم آمده بودند ، او نيز مغربيان و تركان ببرونى و فرغانيان را فراهم آورد ، مسرور بلخى را بر پهلوى راست نهاد ، يار جوخ را بر پهلوى چپ نهاد . مهتدى با اساتكين و طبايغو و ديگر سرداران در قلب بود .\r\nوقتى آفتاب گرم شد ، دو قوم به هم نزديك شدند و جنگ آغاز شد . بايكباك را خواستند ، مهتدى سر وى را سوى آنها افكند ، سر را عتاب بن عتاب از دامن\r\n","description":"","footnote":"","page_name":" 6385 ","page_number":10},
  {"content":"\r\nقباى خويش درآورد . وقتى آن را بديدند طغوتيا ، برادرش ، با جمعى از خواص خويش به جمع مهتدى حمله برد ، پهلوى راست و چپ مهتدى بگشتند و با آنها شدند ، بقيه از نزد مهتدى هزيمت شدند و جمعى از دو گروه كشته شد .\r\nاز حبشون پسر بغا آورده‌اند كه گفته بود هفتصد و هشتاد كس كشته شد . كسان پراكنده شدند و مهتدى وارد خانه خلافت شد ، درى را كه از آن وارد شده بود ببست و از در مصاف برون شد و از در معروف به ايتاخ برفت و به بازارچه مسرور رسيد ، از آنجا به دربند واثق رفت و به نزد باب العامه رسيد . بانگ مىزد : « اى گروه مردم ، من امير مؤمنانم ، براى دفاع از خليفهء خويش نبرد كنيد . » اما عامه اجابت وى نكردند ، و او همچنان در خيابان مىرفت و بانگ مىزد و نديدشان كه به يارى وى آيند ، پس به در زندان رفت و هر كه را در آن بود آزاد كرد و پنداشت كه او را يارى مىكنند ، اما همه فرار كردند و كسى اجابت وى نكرد .\r\nوقتى اجابت وى نكردند ، سوى خانهء ابو صالح ، عبد الله بن محمد يزدادى رفت كه ابن جميل سالار نگهبانان ، آنجا منزل داشت كه وارد آنجا شد ، آنگاه وى را از سمت ديوان املاك درآوردند و به جوسق بردند و آنجا به نزد احمد بن خاقان بداشتند ، خانهء احمد بن جميل نيز به غارت رفت .\r\nاز جمله كسانى كه در نبرد كشته شدند از سرداران مغربى ، نصر بن احمد زبيرى بود\r\n( 462 از سرداران شاكرى عتاب بن عتاب ، كه وقتى سر بايكباك را به نزد آنها برد كشته شد .\r\nچنان كه گفته‌اند : مهتدى در نبردگاه عدهء بسيارى را به دست خويش كشت .\r\nاز آن پس كه مهتدى بداشته شد ميان آنها و او گفتگوهاى سخت رفت .\r\nمىخواستند به خلع رضايت دهد ، اما نپذيرفت و دل به كشته شدن داد .\r\nگويند : وى به دست خويش رقعه اى براى موسى بن بغا و بايكباك و جمعى\r\n","description":"","footnote":"","page_name":" 6386 ","page_number":11},
  {"content":"\r\nاز سرداران نوشته بود كه با آنها خيانت نكند و به غافلگيرى و ناگهانى ايشان را نكشد و چنين قصدى نكند و اگر با آنها يا يكيشان چنين كرد و از آن خبر يافتند از بيعت وى آزاد باشند و كار به دست آنها باشد كه هر كه را خواستند به خلافت بنشانند ، و به همين سبب شكستن كار وى را روا داشتند .\r\nو چنان بود كه پس از هزيمت كسان ، يارجوخ به خانهء خلافت رفت و جمعى از فرزندان متوكل را درآورد و آنها را به خانه خويش برد و با احمد بن متوكل معروف به ابن فتيان ، بيعت كردند ، به روز سه شنبه سيزده روز رفته از رجب ، و نام او را المعتمد على الله كردند .\r\nبه روز پنجشنبه ، دوازده روز مانده از رجب ، محمد بن واثق را شاهد وفات مهتدى ، كردند كه وى سالم است و جز آن دو زخم كه به روز يكشنبه در نبرد برداشته كه يكى از تير است و ديگرى از شمشير اثر ديگر بر او نيست . جعفر بن عبد الواحد و تنى چند از برادران امير مؤمنان بر او نماز كردند و در مقبرهء منتصر بگور شد .\r\nموسى بن بغا ، به همراهى مفلح به سامرا رفت ، به روز شنبه ده روز مانده از رجب ، و به معتمد سلام گفت كه خلعت پوشيد و سوى منزل خويش رفت و مردم آرام گرفتند .\r\nيكى كه مىگفت شاهد كار قوم بوده گويد : وقتى شب دوشنبه شد ، يك روز رفته از رجب ، مردم كرخ و دور همگى بشوريدند و فراهم آمدند . و چنان بود كه وقتى آنها به جنبش مىآمدند مهتدى برادر خويش عبد الله را سوى آنها مىفرستاد ، در آن روز نيز عبد الله برادر خويش را سوى آنها فرستاد ، چنان كه مىفرستاده بود كه چون به نزد آنها رسيد ديد كه به آهنگ جوسق روان شده‌اند ، با آنها سخن كرد و تعهد كرد كه نيازهاشان را انجام دهد ، اما نپذيرفتند و گفتند باز نمىگرديم تا به نزد امير مؤمنان شويم و شكوهء خويش را با وى بگوييم .\r\nگويد : پس عبد الله از نزد آنها بازگشت . در آن وقت ابو نصر محمد بن بغا ، و\r\n","description":"","footnote":"","page_name":" 6387 ","page_number":12},
  {"content":"\r\nحبشون و كيغلغ و مسرور بلخى و جمعى ديگر در خانهء خلافت بودند . وقتى عبد الله آنچه را ميان وى و آنها رفته بود با مهتدى بگفت ، دستور داد بنزد آنها باز رود و جمعيشان را بيارد و به نزد وى رساند . عبد الله برفت ، نزديك جوسق به آنها رسيد و با ايشان سخن كرد كه به جاى خويش بمانند و گروهى از خودشان را همراه وى بفرستند اما نپذيرفتند .\r\nو چون خبر\r\n( 463 به ابو نصر رسيد ، كسانى كه با وى در خانه خلافت بودند كه آن گروه مىرسند ، همگى از مجاورت در نزاله برون شدند و در خانه خلافت بجز مسرور بلخى و الطون نايب كيغلغ و از دبيران ، عيسى بن فرخانشاه ، كس نماند . وابستگان از مجاورت در قصر احمر درآمدند و خانه را پر كردند كه نزديك چهار هزار كس بودند ، به نزد مهتدى رفتند و از وضع خويش با وى شكوه كردند ، هدفشان از گفتگو اين بود كه اميرانشان معزول شوند و كارهاشان به برادران امير مؤمنان پيوسته شود و اميران و دبيران وادار شوند كه آنچه را از اموال سلطان به خيانت برده‌اند پس دهند ، مىگفتند : مقدار آن صد و پنجاه هزار هزار است .\r\nمهتدى وعده شان داد كه در كارشان بنگرد و آنچه را خواسته بودند بپذيرد ، آن روز را در خانه خلافت ببودند ، مهتدى محمد بن مباشر كرخى را فرستاد كه براى آنها سويق خريد . ابو نصر پسر بغا بى درنگ برفت و در حير نزديك محل اسبدوانى اردو زد و نزديك پانصد كس به دو پيوست كه شبانگاه از وى پراكنده شدند و با كمتر از صد كس بماند و سوى محمديه رفت .\r\nصبحگاه روز چهارشنبه ، وابستگان آنچه را در آغاز مىخواسته بودند همى خواستند ، به آنها گفته شد : « آنچه مىخواهيد كارى دشوار است و برون كردن كار از دست اين اميران ، براى شما آسان نيست چه رسد به اينكه اموال نيز از آنها مطالبه شود ، در كار خويش بنگريد ، اگر پنداريد كه بر اين كار ثبات مىكنيد تا به انجام رسد امير مؤمنان از شما بپذيرد و اگر صورت ديگر است ، امير مؤمنان با شما نظر نكو\r\n","description":"","footnote":"","page_name":" 6388 ","page_number":13},
  {"content":"\r\nدارد . » اما بر آنچه در آغاز خواسته بودند مصر شدند ، گفتندشان كه به صيغهء بيعت قسم ياد كنند كه بر اين گفته بمانند و از آن بازنگردند و با هر كه در اين باب با آنها نبرد كند ، نبرد كنند و نيكخواه و دوستدار امير مؤمنان باشند . اين را پذيرفتند و از آنها پيمان بيعت گرفته .\r\nشد در آن روز نزديك به هزار كس بيعت كردند . كارها به دست عيسى بن فرخانشاه بود كه مقام وزير داشت . پس از آن از جانب خويش نامه اى به ابو نصر نوشتند - عيسى بن - فرخانشاه براى آنها نوشت - كه ضمن آن به رفتن وى از خانهء خلافت بدون سبب اعتراض كردند و گفتند كه آهنگ امير مؤمنان كرده بودند كه حاجت خويش را با وى بگويند و چون خانهء خلافت را خالى ديدند ، در آن بماندند و اگر بازآيد وى را به حال خويش باز مىبرند و مزاحمش نمىشوند .\r\nعيسى بن فرخانشاه نيز از جانب خليفه همانند اين را به ابو نصر نوشت كه ميان پسين و عشا بيامد و وارد خانهء خلافت شد ،\r\n( 464 برادرش حبشون و كيغلغ و بكالبا و جمعى ديگر با وى بودند ، وابستگان پيش روى آنها برخاستند ، همگى با سلاح .\r\nمهتدى بنشست ، ابو نصر با همراهان خويش به نزد وى رسيد و سلام گفت و نزديك شد و دست و پا و فرش مهتدى را بوسه زد و پس رفت .\r\nمهتدى وى را مخاطب كرد و گفت : « اى محمد دربارهء آنچه وابستگان مىگويند راى تو چيست ؟ » گفت : « چه مىگويند ؟ » گفت : « مىگويند شما اموال را برده‌ايد ؟ و در كارها خودكامگى كرده‌ايد و در چيزى از كار آنها يا چيزى كه موجب صلاحشان باشد نمىنگريد . » گفت : « اى امير مؤمنان ، مرا با اموال چكار ، كه نه دبير ديوان بوده‌ام و نه كارى به دست من بوده است . » گفت : « پس مالها كجاست ، مگر بجز پيش تو است و پيش برادرت و دبيرانتان و يارانتان . »\r\n","description":"","footnote":"","page_name":" 6389 ","page_number":14},
  {"content":"\r\nپس وابستگان نزديك شدند و عبد الله پسر تكين و جمعى از آنها پيش رفتند و دست ابو نصر را گرفتند و گفتند : « اين دشمن امير مؤمنان با شمشير پيش روى او مىايستد . » و شمشير وى را برگرفتند ، غلامى از آن ابو نصر كه حضور داشت به نام ثيتل درآمد و شمشير خويش را كشيد و پيش رفت كه آنها را از ابو نصر بازدارد . پيشرفت وى سوى خليفه بود ، عبد الله پسر تكين پيشدستى كرد و با شمشير به سر او زد ، و در خانه خلافت كس نماند كه شمشير نكشيد . مهتدى برخاست و وارد اطاقى شد كه نزديك وى بود ، محمد بن بغا را گرفتند و به يكى از اطاقهاى خانه بردند . بقيهء ياران وى را نيز بداشتند ، آن قوم مىخواستند غلام را بكشند اما مهتدى بازشان داشت و گفت :\r\n« مرا در اين باره نظرى هست . » آنگاه بگفت تا از خزانه پيراهنى به او دادند و بگفت تا خون از سر وى بشويند و بداشته شد .\r\nصبحگاه روز چهارشنبه كسان بسيار شده بودند و بيعت گرفته مىشد آنگاه به عبد الله بن واثق دستور داد با هزار كس از شاكريان و فرغانيان و ديگران سوى رفيف رود . از جمله سرداران خراسان كه دستور رفتن يافته بودند محمد بن يحيى واثقى بود و عتاب بن عتاب و هارون بن عبد الرحمان بن دينار و احمد بن فريدون و كسان ديگر .\r\nآنگاه عبد الله بن واثق خبر يافت كه اين سرداران مىگويند كه رفتنشان سوى آن ناحيه درست نيست و از رفتن خوددارى كرد ،\r\n( 465 پس از آن خواستند به موسى و مفلح بنويسند كه بازگردند و سپاه را به سردارانى كه با آن بودند تسليم كنند و اتفاق كردند كه در اين باب به آنها نامه اى بنويسند با نامه هايى به بعضى از سرداران كه سپاه را از آنها بگيرند و نامه هايى به كوچكتران دربارهء چيزها كه يارانشان در سامرا خواسته بودند و آنچه پذيرفته شده بود .\r\nدستور داد نامه هاى سرداران را بنويسند با اين دستور كه بنگرند اگر موسى و\r\n","description":"","footnote":"","page_name":" 6390 ","page_number":15},
  {"content":"\r\nمفلح دستور را انجام ندادند و با غلامان خويش سوى در خلافت روان نشدند و سپاه را به كسانى كه فرمان داده شده بود تسليم نكردند آنها را به بند كنند و به در خلافت فرستند .\r\nاين نامه ها را با سى كس از آنها فرستادند كه به شب جمعه پنج روز رفته از رجب اين سال از سامرا حركت كردند .\r\nبراى كسانى كه در خانه خلافت از آنها بيعت گرفته شده بود ، هر كدام ، روزانه دو درم معين شد و پخش اين ميان آن گروه به دست عبد الله پسر تكين ، دايى پسر كنجور ، بود .\r\nوقتى خبر به موسى و ياران وى رسيد از كنجور بدگمان شد و از آن پس كه تازيانه اش زد بگفت تا او را بدارند . در آن وقت موسى در سن بود . وقتى خبر به بايكباك رسيد كه در حديثه بود ، به سن رفت و كنجور را از بداشتنگاه درآورد ، سپاه در سن فراهم آمد ، فرستادگان به آنها رسيدند و نامه ها را رسانيدند و بعضى از آن را بر مردم اردوگاه خواندند و از آنها بيعت گرفتند كه ياريشان كنند .\r\nپس از آن روان شدند تا به پل رفيف رسيدند ، به روز پنجشنبه يازده روز رفته از ماه رجب .\r\nدر اين روز مهتدى سوى حير رفت و مردم را سان ديد و اندكى راه پيمود ، سپس بازگشت و بگفت تا خيمه ها و سراپرده ها را ببرند و در حير به پا كنند . صبحگاه روز جمعه از سپاه موسى نزديك به هزار كس بازگشته بود از جمله كوتكين و خشنگ .\r\nآنگاه مهتدى سوى حير رفت ، پهلوى راست خويش را به كوتكين سپرد و پهلوى چپ خويش را به خشنگ سپرد و خود او در قلب جا گرفت . آنگاه فرستادگان ميان دو سپاه همى رفت . آنچه موسى مىخواست اين بود كه ولايتدار ناحيه اى شود و آنجا رود ، اما آنچه قوم از موسى مىخواستند اين بود كه با\r\n","description":"","footnote":"","page_name":" 6391 ","page_number":16},
  {"content":"\r\nغلامان خويش بيايد و با آنها گفتگو كند . در آن روز كارى در ميانه صورت نپذيرفت .\r\nوقتى شب شنبه شد هر كه مىخواست از نزد موسى بازآيد ، بازآمد . موسى و مفلح بازگشتند ، با نزديك هزار كس ، كه آهنگ راه خراسان داشتند . بايكباك\r\n( 466 و جمعى از سرداران وى همانشب با عيسى كرخى برفتند و شب را با وى به سر بردند .\r\nصبحگاه روز شنبه بايكباك با همراهان خويش بيامد و وارد خانهء خلافت شدند .\r\nشمشير بايكباك و يارجوخ و اساتكين و احمد بن خاقان و خطارمش و ديگران گرفته شد .\r\nهمگى به نزد مهتدى رسيدند و سلام گفتند و دستور يافتند كه بروند مگر بايكباك كه مهتدى دستور داد پيش روى وى بايستد ، آنگاه به وى پرداخت و گناهان وى را با كارها كه با مسلمانان و اسلام كرده بود برشمرد . پس از آن وابستگان راه وى را گرفتند و او را به يكى از اطاقهاى خانه بردند و در را بر او ببستند و بيشتر از پنج ساعت نگذشت كه كشته شد ، به روز شنبه به وقت زوال ، و كار استقرار گرفت . نه حركتى بود و نه كسى سخن كرد ، مگر تنى چند اندك كه به كار بايكباك معترض بودند ، اما به تمام غمزده نبودند .\r\nو چون روز يكشنبه شد تركان به همسنگى فرغانيان كه با آنها وارد خانهء خلافت مىشدند اعتراض آوردند و پنداشتند كه تدبير چنين بوده كه سران آنها را بكشند تا فرغانيان و مغربيان بر آنها تقدم يابند . پس همگى از خانهء خلافت برون شدند و خانه به فرغانيان و مغربيان ماند . تركان در ناحيهء كرخ بر اين ، اعتراض آوردند و خواستن بايكباك را بر آن افزودند از آن رو كه ياران بايكباك با آنها فراهم آمده بودند .\r\nمهتدى گروهى از فرغانيان را به نزد خويش برد و اعتراض تركان را با آنها بگفت و گفت : « اگر مىدانيد كه در مقابل آنها مىايستيد امير مؤمنان نزديكى شما را ناخوش ندارد و اگر پنداريد كه در مقابل آنها ناتوانيد از آن پيش كه كار دشوار شود آنها را به انجام دلخواهشان خشنود كنم . »\r\n","description":"","footnote":"","page_name":" 6392 ","page_number":17},
  {"content":"\r\nفرغانيان گفتند كه اگر با مغربيان همسخن شوند با آنها مقاومت مىكنند و مقهورشان مىكنند و بسيارى چيزها دربارهء تقدم مغربيان بر تركان برشمردند و به مهتدى گفتند كه سوى آنها رود . بدين گونه ببود تا نيمروز آنگاه برنشست . بيشتر سواران ، فرغانى بودند و بيشتر پيادگان مغربى . سوى آنها روان شد كه ما بين كرخ و قطايع بودند . تركان نزديك ده هزار بودند و اينان شش هزار كس ، و از تركان كمتر از هزار كس با آنها بود كه ياران صالح بن وصيف بودند ، جمعى نيز با يارجوخ بودند .\r\nوقتى دو گروه تلاقى كردند يارجوخ با تركان همراه خويش كناره گرفت .\r\nياران صالح بن وصيف نيز هزيمت شدند و سوى خانه هاى خويش رفتند . طاشتمر از پشت سكو درآمد كه آنجا كمينشان نهاده بودند . دو قوم تصادم كردند و لختى از روز ميانشان نبرد بود ، با شمشير و نيزه و تير . آنگاه هزيمت بر ياران مهتدى افتاد . وى ثبات كرد ، آنها را به طرف خويش همىخواند\r\n( 467 و نبرد مىكرد تا وقتى كه از بازگشتشان نوميد شد و او نيز هزيمت شد . در اين وقت شمشيرى خطدار به دست داشت .\r\nزره به تنش بود ، با قبايى كه در اثناى نبرد به تن داشته بود كه حرير سفيد نقشدار بود . پس برفت تا به نزد دار بابك رسيد و مردم را به پيكار قوم ترغيب مىكرد . اما كسى پيروى وى نكرد مگر گروهى از عياران . وقتى به در زندان رسيدند در لگام وى آويختند و از او خواستند كه هر كه را در زندان هست آزاد كند . روى از آنها بگردانيد اما وى را رها نكردند تا دستور داد زندانيان را آزاد كنند . عياران از نزد وى برفتند و به در زندان اشغال يافتند و او تنها ماند و برفت تا به محل خانهء ابو صالح بن يزداد رسيد كه احمد بن جميل در آن بود ، وارد آن خانه شد ، درها بسته شد و او جامه و سلاح خويش را برگرفت . ضربت نيزه اى بر ران وى بود . پيراهن و شلوارى خواست كه احمد بن جميل به دو داد ، خون از چهرهء خويش بشست و آبى بنوشيد و به نماز ايستاد . جمعى از تركان نزديك به سى كس با يارجوخ بيامدند تا به خانهء ابو صالح\r\n","description":"","footnote":"","page_name":" 6393 ","page_number":18},
  {"content":"\r\nرسيدند و در را زدند تا وارد خانه شدند . وقتى آمدن آنها را بدانست شمشير برگرفت و بدويد و از پلگانى كه در خانه بود بالا رفت . وقتى قوم درآمدند روى بام رفته بود ، يكيشان خواست براى گرفتن وى بالا رود كه با شمشير او را بزد اما شمشير ، به او نخورد . و آن مرد از پله بيفتاد . تير به طرف وى انداختند يكى از تيرها به سينهء او خورد و زخمى سبك برداشت و بدانست كه هلاك شدنى است كه تسليم شد و فرود آمد و شمشير خويش را بينداخت . او را گرفتند و پيش روى يكيشان بر اسبى نشاندند و از راهى كه آمده بود برفتند تا او را به خانه يارجوخ بردند كه در قطايع بود و جوسق را غارت كردند كه چيزى در آن نماند .\r\nپس از آن احمد بن متوكل را كه به نام ابن فتيان شهره بود و در جوسق بداشته بود درآوردند و به موسى نوشتند و از او خواستند كه به نزد آنها شود . مهتدى به نزد آنها ببود و دربارهء وى كارى نكردند .\r\nوقتى روز سه شنبه شد در قطايع با احمد بن متوكل بيعت كردند و به روز چهارشنبه او را به جوسق بردند و هاشميان و خواص با وى بيعت كردند . در اين روزها خواستند كه مهتدى به خلع شدن رضايت دهد اما نپذيرفت و اجابتشان نكرد و به روز چهارشنبه درگذشت ، به روز پنجشنبه وى را به جمع هاشميان و خواص بنمودند و چهره اش را نمودار كردند ، آنگاه غسلش دادند و جعفر بن عبد الواحد بر او نماز كرد ، به روز پنجشنبه دوازده روز مانده از رجب سال دويست و پنجاه و ششم .\r\nموسى بن بغا به روز شنبه ده روز مانده از رجب بيامد و احمد بن متوكل برنشست\r\n( 468 و به دار العامه رفت ، به روز دوشنبه هشت روز مانده از رجب ، كه با وى بيعت عام كردند .\r\nاز محمد بن عيسى قرشى آورده‌اند كه گفته بود : « وقتى مهتدى به دستشان افتاد نپذيرفت كه خويشتن را خلع كند ، انگشتان دو دست و دو پايش را از جاى ببردند تا دستها و پاهايش ورم كرد و كارهاى ديگر با وى كردند تا جان داد . »\r\n","description":"","footnote":"","page_name":" 6394 ","page_number":19},
  {"content":"\r\nدربارهء سبب كشته شدن ابو نصر ، محمد بن بغا گفته‌اند كه وى از سامرا برون شد و آهنگ برادر خويش موسى داشت . مهتدى جمعى از مغربيان و فرغانيان را سوى ابو نصر فرستاد كه در رفيف به وى رسيدند و او را بياوردند كه بداشته شد .\r\nو چنان بود كه پيش از مخالفت تركان ابو نصر به سلام گفتن به نزد مهتدى در - آمده بود كه به دو گفت : « اى ابو محمد برادرت موسى با سپاه و غلامان خويش آمده كه صالح بن وصيف را بكشد و برود ! » گفت : « اى امير مؤمنان ، ترا به پناه خدا مىبرم ، موسى بندهء تو است و مطيع تو است و در عين حال در مقابل دشمنى سرسخت است . » گفت : « صالح براى ما سودمندتر از او بود و در كار ملك سياست نكوتر داشت ، اين علوى به رى بازگشته . » گفت : « اى امير مؤمنان چه چاره داشت وى را هزيمت كرد و يارانش را بكشت و او را به هر سوى فرارى كرد و چون بازگشت ، او بازآمد و پيوسته كار وى اينست ، مگر آنكه بگويى هميشه در رى بباشد . » گفت : « از اين بگذر كه برادر تو كارى نكرد بيشتر از اينكه مالها را بگيرد و براى خويش نگهدارد . » ابو نصر با وى درشتى كرد و گفت : « در اين بنگرند كه از وقتى تو به خلافت رسيده اى چه مقدار به او و مردم خاندانش رسيده و پس گيرند ، در آنچه به تو و برادرانت رسيده نيز بنگرند و پس گيرند . » پس مهتدى بگفت كه او را گرفتند و تازيانه زدند و بداشتند و خانهء وى را با خانه ابن ثوابه غارت كردند ، آنگاه خون حسن بن مخلد و ابن ثوابه و سليمان بن - وهب قطان دبير مفلح را روا كرد كه بگريختند و خانه هايشان غارت شد . آنگاه مهتدى فرغانيان و اشروسنيان و طبريان و ديلميان و اشتاختيان و باقيماندهء تركان كرخ و فرزندان وصيف را بياورد و از آنها بر ضد موسى و مفلح يارى خواست و ميان آنها\r\n","description":"","footnote":"","page_name":" 6395 ","page_number":20},
  {"content":"\r\nرا به هم زد [ 1 
  ] و گفت : « مالها را گرفتند و غنيمت را خاص خويش كردند و من بيم دارم بكشندم ، اگر مرا يارى كنيد هر چه را از دست داده‌ايد به شما مىدهم و مقرريهايتان را افزون مىكنم . » آن گروهها پذيرفتند كه وى را يارى كنند و با موسى مخالفت كنند .\r\n( 469 در جوسق بماندند و از نو با وى بيعت كردند و بگفت تا براى آنها سويق و شكر خريدند و براى هر كدامشان روزانه دو درم معين كرد و بعضى روزها نان و گوشت به خوردشان دادند .\r\nكار سپاه مهتدى را احمد بن وصيف و عبد الله بن بغا شرابى عهده كردند . بنى هاشم به آنها پيوستند . با بنى هاشميان برمىنشست و در بازارها مىگشت و از مردم يارى مىخواست و مىگفت : « اين بدكارگان خليفگان را مىكشند و به وابستگانشان مىتازند و درآمد را خاص خويش كرده‌اند ، امير مؤمنان را كمك كنيد و او را نصرت دهيد . » صالح بن على منصورى و ديگر بنى هاشميان نيز سخن كردند . پس از آن به بايكباك نوشت و دستور داد كه همه سپاه را به خويشتن پيوسته كند كه سالار همه سپاه است و دستور داد كه موسى و مفلح را بگيرد .\r\nوقتى مهتدى به هلاكت رسيد ، ابو نصر بن بغا را مىجستند كه پنداشتند زنده است . به جاى وى رهنمون شدند و آن را بشكافتند و وى را كشته يافتند و به نزد كسانش بردند . پيكر بايكباك را نيز ببردند و به گور كردند .\r\nتركان بر قبر محمد بن بغا هزار شمشير شكستند كه با سرور خويش وقتى بميرد چنين مىكنند .\r\nگويند : وقتى مهتدى نپذيرفت كه خلافت را از خويشتن خلع كند يكى را گفتند كه خايهء وى را بفشرد تا بمرد .\r\nگويند : وقتى مهتدى به احتضار افتاد شعرى خواند به اين مضمون :\r\n\r\n","description":"","footnote":"\r\n[ 1 
  ] تعبير متن : ضرب بينهم .\r\n","page_name":" 6396 ","page_number":21},
  {"content":"\r\n« اگر بتوانم به كار خود مىپردازم « اما گوره خر را از جستن مانع شده‌اند . » گويند : آن روز كه محمد بن بغا بداشته شد دربارهء وى كارى نكردند و مالها را از او خواستند كه بيست و چند هزار دينار به آنها داد . پس از آن وى را كشتند . شكمش را دريدند و گلويش را فشردند و در يكى از چاههاى قناتش افكندند و همچنان آنجا ببود ، تا وابستگان يك روز از پس دستگير كردن مهتدى برونش آوردند و به گورش كردند .\r\nهمه خلافت مهتدى تا وقتى كارش به سررفت يازده ماه و بيست و پنج روز بود و همه عمر وى سى و هشت سال بود .\r\nوى گشاده پيشانى و نيمه طاس و عبوس چهره و سرخموى و بزرگ شكم و چهار شانه و كوتاه قامت بود ، با ريشى دراز ، زادگاهش قاطول بود .\r\n( 470 در اين سال جعلان براى نبرد سالار زنگيان به بصره رفت .\r\n\r\nسخن از كار جعلان و سالار زنگيان در بصره\r\nگويند كه وقتى جعلان به بصره رسيد با سپاه خويش از آنجا برفت تا ميان وى و اردوگاه سالار زنگيان يك فرسخ بماند . پس به دور خويش و همراهانش خندق زد و شش ماه در خندق خويش بماند ، زينبى و بريه و بنى هاشميان و كسانى از مردم بصره كه نبرد خبيث را آماده شده بودند به روزى كه جعلان با آنها وعده نهاده بود به مقابله سالار زنگيان رفتند و چون تلاقى شد در ميانشان بجز تيراندازى و سنگاندازى نشد و جعلان براى مقابله وى راهى نيافت كه محل به سبب نخلستانها و بيشه زارها براى جولان اسبان تنگ بود و ياران جعلان بيشتر سواران بودند .\r\n","description":"","footnote":"","page_name":" 6397 ","page_number":22},
  {"content":"\r\nاز محمد بن حسن آورده‌اند كه وقتى بودن جعلان در خندقش به درازا كشيد سالار زنگيان گفت : « راى من اين است كه جمعى از ياران خويش را نهانى بفرستم كه راههاى خندق را بگيرند و بر او شبيخون كنند . » كه چنين كرد و در خندقش بر او شبيخون برد كه جمعى از مردان وى را بكشت و باقيمانده به سختى هراسان شدند .\r\nپس جعلان اردوگاه خويش را واگذاشت و سوى بصره بازگشت .\r\nو چنان بود كه از آن پيش كه خبيث بر جعلان شبيخون كند زينبى ، جنگاوران خويش را از بلالى و سعدى فراهم آورده بود و از ناحيه نهر نافذ و ناحيهء هزار در [ 1 
  ] سوى آنها رفته بود كه از دو سوى با وى نبرد انداختند . زنگيان به مقابله شان آمدند كه ثبات نكردند و زنگيان مغلوبشان كردند و بسيار كس از آنها بكشتند كه به هزيمت بازگشتند . جعلان نيز سوى بصره رفت و آنجا بماند و ناتوانى وى بر سلطان عيان شد .\r\nدر اين سال جعلان از نبرد خبيث بر كنار شد و سعيد حاجب دستور يافت براى نبرد سوى وى رود .\r\nدر اين سال سالار زنگيان از شوره زارى كه در آنجا منزل داشته بود به سمت غربى\r\n( 471 نهر معروف به ابو الخصيب رفت .\r\nدر اين سال چنان كه گفته‌اند سالار زنگيان بيست و چهار كشتى از كشتيهاى دريا را كه فراهم آمده بود و آهنگ بصره داشت بگرفت كه چون خبر سالار زنگيان و زنگيان همراه وى و راه بريدنشان ، به صاحبان كشتىها رسيده بود متفق شده بودند كه كشتيهاى خويش را به هم ببندند تا چون جزيره شود كه اول و آخر آن به هم پيوسته باشد ، سپس آن را در دجله ببرند ، خبر كشتيها به سالار زنگيان رسيد و ياران خويش را سوى آن خواند و ترغيبشان كرد و به آنها گفت كه اين غنيمت مهياست .\r\nابو الحسن گويد : شنيدم كه سالار زنگيان مىگفت : « وقتى شنيدم كه كشتيها نزديك من رسيده به نماز برخاستم و دعا و تضرع آغاز كردم ، خطابم آمد و گفته شد\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6398 ","page_number":23},
  {"content":"\r\nكه فتحى بزرگ در پيش دارى و من نگريستم و چيزى نگذشت كه كشتيها نمودار شد ، ياران من در زورقها سوى آن رفتند و چيزى نگذشت كه آن را به تصرف آوردند و جنگاوران كشتيها را بگشتند و هر چه برده در آن بود به اسيرى گرفتند . » از كشتيها مالهاى گزاف بىشمار به غنيمت گرفتند ، كه مقدار آن شناخته نبود كه سه روز آن را به غارت ياران خويش واگذاشت سپس بگفت تا باقيمانده را براى وى جدا كردند .\r\nپنج روز مانده از رجب همين سال زنگيان وارد ابله شدند و آنجا بسيار كس بكشتند و ابله را بسوختند .\r\n\r\nسخن از خبر سوخته شدن ابله و اينكه چگونه زنگيان آنجا رسيدند\r\nگويند : وقتى جعلان از خندق سالار زنگيان در ساحل عثمان كه در آن مقيم بود دور شد و سوى بصره رفت ، سالار زنگيان پيوسته دسته ها سوى مردم ابله مىفرستاد و از ناحيهء ساحل عثمان ، با پيادگان و كشتيها كه از ناحيهء دجله بنزد وى مىرسيد با آنها نبرد مىكرد و دسته هاى وى سوى ناحيهء نهر معقل مىتاخت .\r\nاز سالار زنگيان آورده‌اند كه گفته بود : « ميان عبادان و ابله دو دل بودم و راغب شدم\r\n( 472 كه به عبادان روى آورم و براى اين كار مردان روانه كردم . به من گفتند : مردم ابله دشمنان نزديكند كه نبايد از آنها به ديگران مشغول شد . و من سپاهى را كه سوى عبادان روانه كرده بودم به طرف ابله بازگردانيدم . » زنگيان همچنان با مردم ابله به نبرد بودند تا شب چهارشنبه پنج روز مانده از رجب سال دويست و پنجاه و ششم . در اين شب زنگيان از سمت دجله و نهر ابله وارد ابله شدند . ابو الاحوص و پسرش در ابله كشته شدند . آتش در آنجا افتاد كه با چوب ساج ساخته شده بود و بناها به هم پيوسته بود و آتش در آن با سرعت پيش رفت . بادى سخت برخاست و شعله هاى حريق را بگسترد تا به ساحل عثمان رسيد\r\n","description":"","footnote":"","page_name":" 6399 ","page_number":24},
  {"content":"\r\nو بسوخت . در ابله مردم بسيار كشته شدند و بسيار كس غرق شدند . غارتيها را به تصرف آوردند . كالاهاى سوخته بيش از غارت شده بود . در آن شب عبد الله بن حميد طوسى و يكى از پسرانش كه در نهر معقل با نصير معروف به ابى حمزه به كشتىاى بودند كشته شدند .\r\nدر اين سال مردم عبادان تسليم سالار زنگيان شدند و قلعهء خويش را به دو تسليم كردند .\r\n\r\nسخن از خبر اينكه چرا مردم عبادان تسليم سالار زنگيان شدند ؟\r\nگويند : سبب آن بود كه وقتى زنگيان ياران خبيث با مردم ابله چنان كردند ، دلهاى مردم عبادان سستى گرفت و بر جانها و حرمتهاى خويش بيمناك شدند و تسليم شدند و شهر خويش را به وى تسليم كردند كه ياران وى وارد آن شدند و هر چه برده آنجا بود بگرفتند و هر چه سلاح بود به نزد وى بردند كه ميان ياران خويش پخش كرد .\r\nدر اين سال ياران سالار زنگيان وارد اهواز شدند و ابراهيم بن مدبر را اسير گرفتند .\r\n\r\nسخن از خبر اينكه چرا ياران سالار زنگيان وارد اهواز شدند ؟\r\nچنان بود كه وقتى ياران خبيث ابله را گرفتند و با مردم آن چنان كردند كه كردند\r\n( 473 و مردم عبادان تسليم وى شدند كه بردگانشان را بگرفت و به ياران زنگى خويش پيوست و سلاحى را كه از آنجا گرفته شده بود ميان آنها پخش كرد ، در اهواز طمع بست و ياران خويش را سوى جبى فرستاد كه مردم آنجا در مقابلشان ثبات نكردند و از آنها بگريختند كه وارد شدند و كشتند و سوختند و غارت كردند و ماوراى\r\n","description":"","footnote":"","page_name":" 6400 ","page_number":25},
  {"content":"\r\nآن را ويران كردند تا به اهواز رسيدند كه در آن وقت سعيد بن يكسين ولايتدار آنجا بود و كار جنگ با وى بود ، با ابراهيم بن مدبر كه كار خراج و املاك با وى بود . آنجا نيز مردم از مقابلهء زنگيان گريختند و بسيار كس با آنها نبرد نكرد . سعيد بن يكسين با بن سپاهيانى كه با وى بودند به يكسو شد و ابراهيم مدبر با غلامان و خادمان خويش ثبات كرد .\r\nعاقبت زنگيان وارد شهر شدند و آن را به تصرف آوردند و ابراهيم بن محمد را از آن پس كه ضربتى به چهرهء وى خورد اسير كردند و هر چه مال و اثاث و برده داشت به تصرف گرفتند ، و اين به روز دوشنبه بود ، دوازده روز رفته از ماه رمضان دويست و پنجاه و ششم .\r\nو چون كار سالار زنگيان از پس رخداد ابله ، در اهواز نيز چنان شد مردم بصره به سختى هراسان شدند و بسيارى از مردمش برفتند و در شهرهاى مختلف پراكنده شده و عوام آنها شايعه گويى بسيار كردند .\r\nدر ذىحجهء همين سال سالار زنگيان براى نبرد شاهين بن بسطام سپاهى فرستاد كه سالار آن يحيى بن محمد بحرانى بود . يحيى در نبرد شاهين كارى نساخت و از مقابل وى بازگشت .\r\nدر رجب همين سال سعيد بن صالح ، معروف به حاجب ، از جانب سلطان براى نبرد سالار زنگيان به بصره رفت .\r\nدر همين سال ميان ياران موسى بن بغا كه همراه وى به مخالفت محمد بن - واثق سوى جبل رفته بودند و مساور بن عبد الحميد جانفروش نبردى رخ داد ، در ناحيهء خانقين . مساور با جمعى انبوه بود . موسى و يارانش دويست كس بودند كه مساور را هزيمت كردند و گروهى بسيار از ياران وى را بكشتند .\r\n","description":"","footnote":"","page_name":" 6401 ","page_number":26},
  {"content":"\r\n\r\nخلافت المعتمد على الله\r\nدر اين سال با احمد بن جعفر ، معروف به ابن فتيان بيعت كردند و المعتمد على - الله ناميده شد ، و اين به روز سه شنبه بود چهارده روز مانده از رجب .\r\nو هم در اين سال ، موسى بن بغا را كه در خانقين بود ، از مرگ محمد بن واثق و بيعت محمد خبر دادند كه ده روز مانده از رجب به سامرا رسيد .\r\nدو روز رفته از شعبان ، عبد الله بن يحيى خاقانى به وزارت گماشته شد .\r\nدر اين سال على بن زيد طالبى در كوفه قيام كرد كه شاه بن ميكال با سپاهى انبوه به مقابلهء وى فرستاده شد ، على بن زيد با وى تلاقى كرد و هزيمتش كرد و جمعى بسيار از يارانش را بشكست و شاه جان به سلامت برد .\r\nدر اين سال محمد بن و اصل تميمى كه از مردم فارس بود با يكى از كردان آنجا به نام احمد پسر ليث ، به حارث بن سيما شرابى عامل فارس تاختند و با وى نبرد كردند كه حارث كشته شد و محمد بن و اصل بر فارس چيره شد .\r\nدر اين سال مفلح براى نبرد مساور جانفروش فرستاده شد و كنجور براى نبرد على بن زيد طالبى كه به كوفه بود .\r\nو هم در اين سال ، در ماه رمضان ، سپاه حسن بن زيد طالبى بر رى تسلط يافت .\r\nدر اين سال ، يازده روز رفته از شوال ، موسى بن بغا از سامرا سوى رى رفت و معتمد او را بدرقه كرد .\r\nدر اين سال ميان اماجور و يكى از پسران عيسى بن شيخ ، به در دمشق ، نبردى رخ داد . از يكى كه مىگفت بنزد اماجور حضور داشته بود شنيدم كه به روزى كه\r\n","description":"","footnote":"","page_name":" 6402 ","page_number":27},
  {"content":"\r\nاين نبرد رخ داد اماجور از شهر دمشق برون شده بود و براى خويش اردوگاهى مىجست ، پسر عيسى بن شيخ و يكى از سرداران عيسى به نام ابو الصهبا در اردوگاه خويش به نزديك شهر دمشق بودند\r\n( 475 و چون خبر يافتند كه اماجور بيرون شده و گروهى اندك از يارانش با ويند ، در او طمع بستند و با همراهان خويش سوى وى رفتند . اماجور از آمدنشان بىخبر بود تا وقتى با او روبرو شدند و نبرد ميان دو گروه درگرفت كه ابو الصهبا كشته شد و جمعى كه با وى و ابن عيسى بود هزيمت شد .\r\nاز يكى شنيدم كه مىگفت : « ابن عيسى و ابو الصهبا در آن روز با نزديك بيست هزار كس از مردان خويش بودند و اماجور با مقدار دويست تا چهارصد كس . » به روز چهارشنبه سيزده روز رفته از ذى حجه اين سال ابو احمد بن متوكل از مكه سوى سامرا شد .\r\nدر همين سال اسماعيل بن عبد الله مروزى ، معروف به ابو النصر ، و محمد بن - عبيد الله كريزى قاضى و حسين بن خادم ، معروف به عرق الموت را با فرمان ولايتدارى ارمينيه سوى عيسى بن شيخ فرستادند كه از شام با امان سوى آنجا رود و او از شام سوى ارمينيه رفت .\r\nدر اين سال سالار حج محمد بن احمد منصورى بود .\r\n( 476 پس از آن سال دويست و پنجاه و هفتم درآمد .\r\n\r\nسخن از خبر حادثات معتبرى كه به سال دويست و پنجاه و هفتم بود\r\nاز جمله آن بود كه يعقوب بن ليث به فارس رفت و معتمد در شعبان همين سال طغتا و اسماعيل بن اسحاق و ابو سعيد انصارى را به نزد وى فرستاد . ابو احمد بن -\r\n","description":"","footnote":"","page_name":" 6403 ","page_number":28},
  {"content":"\r\nمتوكل ولايتدارى بلخ و طخارستان و ولايتهاى مجاور آن چون كرمان و سيستان و سند و غيره را براى وى نوشت و سالانه مالى براى وى نهاد كه اين را پذيرفت و برفت .\r\nدر ربيع الاخر همين سال فرستادهء يعقوب بن ليث بيامد با بتهايى كه مىگفت آن را از كابل گرفته است .\r\nدوازده روز رفته از صفر معتمد ، ولايتدارى كوفه و عاملى راه مكه و حرمين و نيز يمن را به برادر خويش ابو احمد داد ، پس از آن هفت روز رفته از رمضان ولايتدارى بغداد و سواد و واسط و ولايت دجله و بصره و اهواز و فارس را نيز به دو داد و دستور داد كه عامل بغداد اعمال وى را عهده كند و ولايتدارى بصره و ولايت دجله و يمامه و بحرين ، به جاى سعيد بن صالح به يارجوخ داده شود كه يارجوخ منصور بن جعفر دينارى را به بصره و ولايت دجله گماشت تا مجاورت اهواز .\r\nدر اين سال بغراج دستور يافت كه سعيد حاجب را به رفتن سوى دجله و اقامت مقابل اردوگاه سالار زنگيان ترغيب كند . چنان كه گويند : بغراج چنين كرد و سعيد بن حاجب در رجب همين سال براى كارى كه دستور يافته بود برفت .\r\n\r\nسخن از هزيمت زنگيان از مقابل سعيد حاجب\r\nگويند : وقتى سعيد به نهر معقل رسيد ، سپاهى از آن سالار زنگيان را آنجا يافت بر كنار نهر معروف به مرغاب ، يكى از نهرهايى كه در نهر معقل مىريزد ، و با آنها نبرد كرد و هزيمتشان كرد و زنان و اموال غارتىاى را كه به دست آنها بود بگرفت .\r\nسعيد در اين نبرد چند زخم برداشت كه از جمله زخمى در دهان وى بود . آنگاه سعيد برفت تا به محل معروف به عسكر ابو جعفر منصور رسيد و شبى آنجا ببود . سپس برفت تا در محلى به نام هطمه از سرزمين فرات فرود آمد و روزى چند آنجا بماند\r\n","description":"","footnote":"","page_name":" 6404 ","page_number":29},
  {"content":"\r\nكه ياران خويش را آرايش مىداد و براى مقابله سالار زنگيان آماده مىشد . در ايام اقامت آنجا خبر يافت كه سپاهى از آن سالار زنگيان بر كنار فرات است و با جمعى از ياران خويش آهنگ آنها كرد و هزيمتشان كرد . عمران شوهر مادر بزرگ پسر سالار زنگيان كه به نام انكلاى شهره بود در آن ميان بود ، اين عمران از بغراج امان خواست و آن جمع پراكنده شد .\r\nمحمد بن حسن گويد : مىديدم كه يك زن از ساكنان فرات زنگىاى را كه در بيشه زارها نهان بود مىيافت و او را مىگرفت و به اردوگاه سعيد مىرسانيد و وى را در قبال آن زن مقاومت نبود .\r\nآنگاه سعيد به آهنگ نبرد خبيث به غرب دجله عبور كرد و چند روز پياپى با وى نبرد كرد ، سپس سعيد به اردوگاه خويش در هطمه بازگشت و آنجا بماند و باقى رجب و بيشتر شعبان با وى نبرد داشت .\r\nدر اين سال ابراهيم بن محمد مدبرى از حبس خبيث رها شد . چنان كه گويند سبب رهايى وى آن بود كه وى در بالا خانه اى از منزل يحيى بن محمد بحرانى بداشته بود و چون بحرانى از حضور وى در آنجا به زحمت بود او را به يكى از اطاقهاى خانهء خويش فرود آورد و در آنجا بداشت ، دو كس را كه مسكنشان چسبيده به منزلگاه ابراهيم بود بر او گماشته بودند كه به آنها چيز داد و ترغيبشان كرد تا از سمت خويش از زير زمين به محلى كه ابراهيم آنجا بود راهى بكندند و او و يكى از برادرزادگانش به نام ابو غالب و يكى از بنى هاشم كه با وى بداشته بود برون شدند .\r\n( 478 در اين سال ياران خبيث با سعيد و يارانش نبرد كردند و او را با همراهانش بكشتند .\r\n","description":"","footnote":"","page_name":" 6405 ","page_number":30},
  {"content":"\r\n\r\nسخن از نبرد زنگيان با سعيد حاجب و كشته شدن سعيد و همراهان وى\r\nگويند : خبيث كس به نزد يحيى بن محمد بحرانى فرستاد كه با سپاهى انبوه در نهر معقل اقامت داشت و دستور داد كه هزار كس از ياران خويش را به سالارى سليمان بن جامع و ابو الليث بفرستد و دستورشان داد كه شبانه به آهنگ اردوگاه سعيد بروند تا به وقت طلوع فجر با وى نبرد اندازند .\r\nيحيى چنين كرد ، آن دو كس به نزد اردوگاه سعيد رسيدند و او را غافل يافتند و با آنها نبرد كردند و بسيار كس از ايشان بكشتند ، در آن روز زنگيان اردوگاه سعيد را بسوختند ، سعيد و يارانش به ضعف افتادند و كارشان خلل يافت به سبب شبيخونى كه ديده بودند و نيز به سبب آنكه آذوقه از آنها بازمانده بود كه از مال اهواز بر ايشان حواله شده بود اما منصور بن جعفر خياط كه در آن وقت عامل جنگ اهواز بود و در كار خراج نيز دست داشت در فرستادن آن تأخير كرده بود .\r\nوقتى كار سعيد بن صالح چنان شد دستور يافت به در سلطان باز رود و سپاهى را كه با وى بود و عملى را كه آنجا داشت به منصور بن جعفر تسليم كند از آن رو كه وقتى زنگيان به ياران وى شبيخون زدند و اردوگاهش را سوزانيدند بجاى ماند و جنبشى نداشت تا وقتى كه از عملى كه آنجا داشت فراخوانده شد [ 1 
  ] .\r\nدر اين سال ميان منصور بن جعفر خياط و سالار زنگيان نبردى بود كه در آن جمعى بسيار از ياران منصور كشته شدند .\r\n\r\n","description":"","footnote":"\r\n[ 1 
  ] متن چنين است ، چنان كه ديديم كمى پيش سعيد كشته شد ، و اينجا هنوز از او مانند زندگان سخن مىرود و من به التزام متن ، عبارت را چنان كه بود آوردم . ( م )\r\n","page_name":" 6406 ","page_number":31},
  {"content":"\r\n\r\nسخن از نبردى كه ميان منصور ابن جعفر و سالار زنگيان بود\r\nگويند كه وقتى سعيد حاجب از بصره فراخوانده شد بغراج آنجا بماند و مردمش را حفاظت مىكرد ، منصور كشتيهايى را كه آذوقه مىآورد فراهم مىكرد سپس با كشتى شذا آن را تا بصره همراهى مىكرد و آذوقه به نزد زنگيان كمياب شد .\r\nپس از آن منصور ياران خويش را بياراست\r\n( 479 و شذاهاى يدككش و كشتيهاى ديگر را با كشتى شذائى كه با وى بود فراهم كرد و به آهنگ سالار زنگيان كه در اردوگاه خويش بود برفت ، بر قصرى كه بر كنار دجله بود بالا رفت و قصر را با اطراف آن بسوخت و از آن سوى وارد اردوگاه خبيث شد اما زنگيان رسيدند و كمينى بر او نهادند و بسيار كس از يارانش را بكشتند و باقيمانده به آب پناه بردند و بسيار كس از آنها غرق شد . در آن روز چنان كه گفته‌اند نزديك پانصد سر به اردوگاه يحيى بن محمد - بحرانى در نهر معقل رسيد كه بگفت تا همه را آنجا نصب كنند .\r\nدر اين سال در محلى از بغداد به نام بركهء زلزل يك خفه كن را يافتند كه گروهى بسيار از زنان را كشته بود و در خانه اى كه در آن سكونت داشته بود به خاك كرده بود ، وى را بنزد معتمد بردند ، شنيدم بگفت تا دو هزار تازيانه به او زدند و چهارصد چوب ارژن ، اما نمرد تا وقتى جلادان خايه هايش را با چوب عقابين [ 1 
  ] زدند كه بمرد ، سپس او را به بغداد بردند و آنجا بياويختند ، پس از آن پيكرش را بسوختند .\r\nدر اين سال شاهين بن بسطام كشته شد و ابراهيم بن سيما هزيمت شد .\r\n\r\n","description":"","footnote":"\r\n[ 1 
  ] اين كلمه در تاريخ بيهقى نيز هست . در متونى كه بدسترس داشتم چيزى از مشخصات آن نيافتم . از سياق ، سخن در اينجا و تاريخ بيهقى پيداست كه دستگاه شكنجه بوده . ( م )\r\n","page_name":" 6407 ","page_number":32},
  {"content":"\r\n\r\nسخن از اينكه چرا شاهين بن بسطام كشته شد و ابراهيم بن سيما هزيمت شد ؟\r\nگويند كه بحرانى به خبيث نوشته بود و مشورت داده بود كه سپاهى سوى اهواز فرستد كه آنجا بمانند و در اين كار ترغيبش كرد و اينكه پل اربك را ببرد تا سواران به آن سپاه نرسند . خبيث على بن ابان را براى بريدن پل روانه كرد . ابراهيم بن سيما كه از فارس بازمىگشت به وى برخورد ابراهيم با حارث بن سيما نزديك پل بود در صحراى معروف به « دشت اربك » [ 1 
  ] كه صحرايى است ميان اهواز و پل . وقتى على بن - ابان به پل رسيد وى خويشتن را با يارانش نهان داشت و چون سواران به صحرا رسيدند از چند سو به طرف وى برون شد و بسيار كس از زنگيان را بكشت و على هزيمت شد و سواران تا فندم به تعقيب وى رفتند ، ضربت نيزه اى به كف پايش رسيد كه از رفتن سوى اهواز بازماند و سر خويش گرفت و سوى جبى رفت .\r\nدر اين وقت سعيد بن يكسين فراخوانده شد و ابراهيم بن سيما ولايتدار شد .\r\n( 480 شاهين به دو نامه نوشت و همگى بيامدند . ابراهيم بن سيما از راه فرات به آهنگ زبانهء نهر جبى آمد ، على بن ابان در خيزرانيه بود . شاهين بن بسطام نيز از راه نهر موسى بيامد و پنداشت با ابراهيم در محلى كه سوى آن مىرفت ، به هم مىرسند كه براى نبرد على ابن ابان وعده نهاده بودند ، اما شاهين زودتر رسيد . يكى از نهر موسى بنزد على بن - ابان رفت و رسيدن شاهين را به دو خبر داد . على سوى او روان شد و به وقت پسين بر كنار نهر معروف به ابو العباس كه ما بين نهر موسى و نهر جبى جاى دارد تلاقى كردند و نبرد ميانشان درگرفت ، ياران شاهين ثبات كردند و نبردى سخت كردند ، سپس زنگيان آنها را به سختى بكوفتند كه پشت بكردند و فرارى شدند . نخستين\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6408 ","page_number":33},
  {"content":"\r\nكس كه آن روز كشته شد . شاهين بود و يكى از عموزادگان وى به نام حيان به سبب آنكه وى پيشاپيش قوم بود . از ياران وى نيز بسيار كس كشته شدند . خبرگيرى به نزد على بن ابان شد و ورود ابراهيم بن سيما را به دو خبر داد و اين پس از فراغت وى از كار شاهين بود و او بى درنگ سوى نهر جبى رفت كه ابراهيم بن سيما آنجا اردو زده بود و از كار شاهين بى خبر بود .\r\nعلى به وقت نماز عشا آنجا رسيد و با آنها نبردى سخت كرد كه گروهى بسيار كشته شد ، كشته شدن شاهين و نبرد با ابراهيم ما بين پسين و نماز عشا بود .\r\nمحمد بن حسن گويد : شنيدم كه على بن ابان از اين رخداد سخن مىكرد ، مىگفت : « در آن روز تب لرزشآورى كه بدان مبتلا بودم آمده بود ، ياران من از آن پس كه با شاهين چنان كرده بودند از نزد من پراكنده شده بودند و بيشتر از پنجاه كس با من به اردوگاه ابراهيم بن سيما نرسيدند وقتى به اردوگاه رسيدم خويشتن را نزديك آن افكندم و سر و صدا و سخن مردم اردوگاه را مىشنيدم ، وقتى حركتشان آرام شد برخاستم و درهمشان كوفتم .\r\nوقتى على بن ابان ، شاهين را بكشت و ابراهيم بن سيما را هزيمت كرد ، بازگشت كه نامهء خبيث به دو رسيد كه براى نبرد با مردم بصره آنجا شود .\r\n\r\nسخن از اينكه زنگيان چگونه وارد بصره شدند و هنگام ورود آنجا چه كردند ؟\r\nگويند كه وقتى سعيد بن صالح از بصره برفت ، سلطان عمل وى را به منصور ابن جعفر خياط پيوسته كرد . كار منصور و كار ياران خبيث چنان بود كه از پيش ياد كرديم . كار منصور به ضعف افتاده بود و ديگر براى نبرد سوى اردوگاه خبيث\r\n","description":"","footnote":"","page_name":" 6409 ","page_number":34},
  {"content":"\r\nنرفت و به بدرقهء كاروانها [ 1 
  ] بس كرد . مردم بصره گشايش يافتند كه آذوقه به آنها مىرسيد كه از نرسيدن آذوقه به زحمت بوده بودند . اين خبر به خبيث رسيد كه مردم بصره گشايش يافته‌اند و اين بر او ناگوار بود ، پس على بن ابان را به ناحيهء جبى فرستاد كه در خيزرانيه اردو زد و منصور بن جعفر را از بدرقهء كاروانها تا بصره مشغول داشت و وضع مردم بصره از كميابى آذوقه چنان شد كه بوده بود ، ياران خبيث صبح و شب ، مصرانه با مردم بصره به نبرد بودند .\r\nوقتى شوال اين سال رسيد ، خبيث مصمم شد ياران خويش را فراهم آرد و به بصره هجوم برد و در ويران كردن آن بكوشد كه از ضعف مردم آنجا و پراكندگيشان و زحمت محاصره و ويرانى دهكده هاى اطراف شهر خبر داشت .\r\nو چنان بود كه خبيث در حساب نجوم نگريسته بود و دانسته بود كه به شب سه شنبه چهارده روز رفته از ماه ، ماه به خسوف مىرود .\r\nاز محمد بن حسن آورده‌اند كه مىگفته بود : شنيدم كه مىگفت : « در كار نفرين مردم بصره بكوشيدم و به تضرع از خدا خواستم كه زودتر ويران شود . مخاطب شدم ، به من گفته شد كه بصره چون نانى است كه از اطراف آن مىخورى وقتى نيمهء نان شكسته شود بصره ويران شود . شكسته شدن نان را تأويل كردم كه خسوف ماه است كه در همان روزها انتظار آن مىرفت و پس از آن بصره به ويرانى مىرفت . » گويد : اين را مىگفت و ياران وى بسيار از آن سخن كردند و مكرر شنيدند كه ويرانى بصره را به خسوف ماه موكول كرده بود .\r\n( 482 گويد : آنگاه محمد بن يزيد دارمى را كه در بحرين يكى از ياران وى بوده بود براى رفتن سوى بدويان خواند و او را روانه كرد كه جمعى انبوه از آنها به نزد وى شدند و در قندل بماندند . خبيث ، سليمان بن موسى شعرانى را سوى آنها فرستاد و گفتشان كه سوى بصره روند و آن را تصرف كنند . به سليمان بن موسى دستور داد كه\r\n\r\n","description":"","footnote":"\r\n[ 1 
  ] كلمهء متن : قيروانات ، جمع قيروان ، معرب كاروان .\r\n","page_name":" 6410 ","page_number":35},
  {"content":"\r\nبدويان را براى اين كار تمرين [ 1 
  ] دهد .\r\nوقتى كسوف [ 2 
  ] رخ داد ، على بن ابان را به راه انداخت و گروهى از بدويان را به دو پيوسته كرد و گفت كه از جانب بنى سعد سوى بصره رود ، به يحيى بن محمد بحرانى كه آن وقت مردم بصره را در محاصره داشت گفت كه از سمت نهر عدى آنجا رود و باقيماندهء بدويان را به دو پيوسته كرد .\r\nشبل گويد : نخستين كسى كه با مردم بصره نبرد آغاز كرد على بن ابان بود . در آن وقت بغراج با گروهى از سپاهيان در بصره بود و دو روز با آنها نبرد كرد و مردم به دو متمايل شدند . يحيى با همراهان خويش از مجاورت قصر انس روان شد كه آهنگ پل داشت . على بن ابان مهلبى به وقت نماز جمعه سيزده روز مانده از شوال وارد شد و روز جمعه و شب شنبه و روز شنبه را به كشتار كردن و آتشزدن پرداخت . صبحگاه يكشنبه يحيى سوى بصره روان شد كه بغراج و بريه با جمعى به مقابلهء وى رفتند و او را پس زدند كه بازگشت و آن روز را بدين گونه ببود . سپس صبحگاه دوشنبه سوى بصريان روان شد و درآمد كه سپاهيان پراكنده شده بودند و بريه گريخته بود و بغراج با همراهان خويش به سويى رفته بود و هيچكس مقابل او نبود كه بازش بدارد .\r\nابراهيم بن يحيى مهلبى وى را بديد و براى مردم بصره از او امان خواست كه امانشان داد . بانگزن ابراهيم بانگ زد كه هر كه امان مىخواهد به خانهء ابراهيم حاضر شود ، مردم بصره همگى برفتند و جلو خوانها را پر كردند و چون يحيى فراهم آمد نشان را بديد از فرصت بهره گرفت و بگفت تا كوچه ها و راهها و دربندها را بگرفتند و با آنها خيانت آورد و به ياران خويش دستور كشتنشان را داد و همه كسانى كه آنجا بودند كشته شدند مگر بسيار اندك .\r\n\r\n","description":"","footnote":"\r\n[ 1 
  ] كلمهء متن .\r\n[ 2 
  ] كذا ، از اين قرار فرق ميان خسوف و كسوف كه در كتابهاى لغت و ادب آمده در آن روزگار دست كم براى كسانى همانند طبرى معتبر نبوده است . ( م )\r\n","page_name":" 6411 ","page_number":36},
  {"content":"\r\nسپس آن روز يحيى بن محمد برفت و در قصر عيسى بن جعفر در خريبه جاى گرفت .\r\nفضل بن عدى دارمى گويد : وقتى خاين براى نبرد بصره كس فرستاد ، در حوزه بصره بودم و در محلهء بنى سعد اقامت داشتم .\r\nگويد : يكى شبانگاه بنزد ما آمد و گفت كه سوارانى را ديده كه مىگذشته‌اند و آهنگ قصر عيسى داشته‌اند كه در خريبه بود .\r\n( 483 يارانم به من گفتند : « برون شو و خبر اين سواران را براى ما معلوم كن . » من برفتم ، جماعتى از بنى تميم و بنى اسد را ديدم ، از حال [ 1 
  ] سواران پرسيدم . گفتند : « آنها از جمله ياران علويند كه به على بن ابان پيوسته شده‌اند و على فرداى آن شب به بصره مىرسد و آهنگ ناحيهء [ 2 
  ] بنى سعد دارد . يحيى بن محمد نيز با جمع خويش آهنگ ناحيهء آل مهلب دارد . » به من گفتند : « به ياران خويش از مردم بنى سعد بگو اگر مىخواهيد حرمتهاتان محفوظ بماند پيش از آنكه سپاه در ميانتان گيرد آنها را برون بريد . » فضل گويد : به نزد ياران خويش برگشتم و خبر بدويان را با آنها بگفتم كه آماده شدند و كس بنزد بريه فرستادند و خبر را با وى بگفتند كه به وقت طلوع فجر با بقيهء غلامان و جمعى از سپاهيان به نزد آنها آمد و برفتند تا به خندق معروف به بنى حمان رسيدند .\r\nدر اين وقت بنى تميم و جنگاوران سعدى به نزد آنها رسيدند و چيزى نگذشت كه على ابن ابان و جمع زنگيان و بدويان نمودار شدند كه بر پشت اسبان بودند . بريه پيش از تلاقى قوم وحشت زده شد و به منزل خويش بازگشت و هزيمت رخ داد و كسانى از بنى تميم كه فراهم آمده بودند پراكنده شدند . على بيامد ، هيچكس به دفاع برنخاست و او به آهنگ مربد گذشت . بريه كس بنزد بنى تميم فرستاد و نداى كمك داد كه جمعى از آنها سوى وى شدند ، در مربد مقابل خانه بريه نبرد شد . پس از آن بريه از خانهء خويش هزيمت شد و مردم به سبب هزيمت وى پراكنده شدند . زنگيان خانهء وى را سوختند و هر چه را كه در آن بود به غارت بردند . كسانى كه آنجا بودند كشته مىشدند ، مردم بصره\r\n\r\n","description":"","footnote":"\r\n[ 1 ، 2 
  ] كلمهء متن .\r\n","page_name":" 6412 ","page_number":37},
  {"content":"\r\nبه ضعف افتاده بودند و زنگيان بر آنها نيرو گرفته بودند . تا پايان آن روز نبرد ميانشان پيوسته بود ، على به مسجد جامع درآمد و آن را سوخت . فتح غلام ابو شيث با جمعى از بصريان به دو رسيد كه على و يارانش از مقابل آنها عقب رفتند و جمعى از زنگيان كشته شدند . على بازگشت و در محل معروف به مقبرهء بنى شيبان اردو زد .\r\nمردم قدرتى مىجستند كه همراه وى نبرد كنند اما نيافتند . به جستجوى بريه برآمدند ، معلوم شد كه گريزان شده بود .\r\nصبحگاه روز شنبه على بن ابان سوى بصره نشد . صبحگاهان يكشنبه بشد كه كس در مقابل وى نبود و بر بصره ظفر يافت .\r\nمحمد بن سمعان گويد : در آن وقت كه زنگيان وارد بصره شدند مقيم آنجا بودم . و چنان بود كه به مجلس ابراهيم بن محمد\r\n( 484 معروف به بريه حضور مىيافتم . به روز جمعه ده روز رفته از شوال سال دويست و پنجاه و هفتم حضور يافتم . وى حضور داشت . شهاب بن علاء عنبرى نيز به نزد وى بود . شنيدم كه شهاب با وى مىگفت كه خائن ، مال به صحرا فرستاده كه مردان بدوى را با آن اجير كند ، جمعى انبوه سوار فراهم آورده و مىخواهد با آنها و پيادگان خويش وارد بصره شود .\r\nگويد : در آن وقت از سپاه سلطان بجز پنجاه و چند سوار در بصره نبود .\r\nبريه گفت : « بدويان با من بدى نمىكنند » كه بريه ميان بدويان مطاع و محبوب بود .\r\nابن سمعان گويد : وقتى از مجلس بريه برفتم ، احمد بن ايوب دبير را ديدم و شنيدم كه به نقل از هارون بن عبد الرحيم شيعى كه آن وقت عامل بريد بصره بود ، مىگفت كه به نزد وى به صحت پيوسته كه خائن سه روز رفته از شعبان با نه كس نماز جمعه كرده .\r\nگويد : سران مردم بصره و قدرت مقيم آن در غفلت از خبر خائن چنان بودند\r\n","description":"","footnote":"","page_name":" 6413 ","page_number":38},
  {"content":"\r\nكه گفتم .\r\nگويد : محاصره مردم بصره را گزيده بود ، و با در آن بسيار شده بود و نبرد ميان دو دسته معروف شهر ، بلاليان و سعديان ، درگير بود . وقتى روز جمعه شد سيزده روز مانده از شوال اين سال صبحگاهان سواران خائن از سه سوى بصره هجوم آوردند : از ناحيهء بنى سعد و مربد و خريبه . سپاهى را كه سوى مربد شد على بن ابان به راه مىبرد . وى ياران خويش را دو گروه كرده بود ، يك گروه را به رفيق ، غلام يحيى ابن عبد الرحمان خاقانى ، سپرد و دستورشان داد سوى بنى سعد شوند و او بخويشتن با گروه ديگر سوى مربد رفت .\r\nسوارانى كه از جانب خريبه آمدند سالارشان يحيى بن محمد ازرق بحرانى بود كه ياران خويش را در يكسو فراهم آورده بود و در ميان آنها بود . كسانى از كم - توانان مردم بصره كه از گرسنگى و محاصره به جان آمده بودند سوى اين گروهها رفتند . سوارانى كه با بغراج بودند دو گروه شدند گروهى سوى مربد رفتند و گروهى سوى خريبه رفتند . جمعى از جنگاوران سعدى ، فتح غلام ابو شيث و يارانش ، با زنگيانى كه از سمت بنى سعد آمده بودند نبرد كردند . از اندك مردم بصره كه به مقابلهء گروههاى خبيث برون شده بودند كارى برنيامد و آن قوم با سواران و پيادگان خويش حمله ور شدند .\r\n( 485 ابن سمعان گويد : آن روز در مسجد جامع بودم ناگهان به يك وقت سه آتش از سه سوى برخاست : زهران و مربد و بنى حمان ، گفتى آتش افروزان وعده نهاده بودند و اين ، بامداد روز جمعه بود . خطر بزرگ شد و مردم بصره به هلاكت يقين كردند . كسانى كه در مسجد بودند سوى خانه هاى خويش دويدند . من نيز شتابان سوى منزلم رفتم كه در آن وقت در كوچه مربد بود . هزيمتشدگان مردم بصره در كوچه به من رسيدند كه سوى مسجد جامع باز مىرفتند ، قاسم بن جعفر هاشمى دنبالشان بود ، بر استرى بود و شمشيرى آويخته بود ، به مردم بانگ مىزد : « واى\r\n","description":"","footnote":"","page_name":" 6414 ","page_number":39},
  {"content":"\r\nشما شهرتان را با حرمتهاتان تسليم مىكنيد ، اينك دشمن شما وارد شهر شد . » اما به او نپرداختند و از او گوش نگرفتند و او برفت و كوچه مربد خالى شد و در آنجا ميان منهزمان و زنگيان فاصله اى بود كه ديده در آن مىدويد [ 1 
  ] .\r\nمحمد بن سمعان گويد : وقتى چنين ديدم وارد خانه‌ام شدم و در را بستم و از بالا نگريستم ، سواران بدوى را ديدم با پيادگان زنگى كه پيشاپيش آنها يكى بود بر اسبى تيره رنگ و نيزه اى به دست كه پارچهء زردى بر آن بود ، وقتى مرا به شهر خائن بردند دربارهء آن مرد پرسش كردم ، على بن ابان دعوى كرد كه آن مرد وى بوده و پرچم زرد پرچم اوست .\r\nگويد : قوم وارد شدند و در كوچه مربد از ديد برون شدند و به در عثمان رسيدند . و اين از پس زوال بود ، پس از آن بازگشتند . غوغاييان و جاهلان مردم بصره پنداشتند كه آن قوم براى نماز جمعه رفته‌اند و از آن رو بازبگشته‌اند كه ترسيده‌اند جمع سعديان و بلاليان از چهارگوش [ 2 
  ] سوى آنها آيند و بيم كرده‌اند كه آنجا كمين نهاده باشند ، بازگشتند و همه كسانى نيز كه در ناحيهء زهران و بنى حصن بودند بازگشتند ، از آن پس كه سوختند و غارت كردند و بر شهر چيره شدند و بدانستند كه كسى از آن بازشان نمىدارد .\r\nگويد : روز شنبه و يك شنبه غايب بودند . صبحگاهان دوشنبه به بصره آمدند كه كسى را مدافع آن نيافتند ، مردم بر در ابراهيم بن يحيى مهلبى فراهم شدند و امان يافتند .\r\nمحمد بن سمعان گويد : حسن بن عثمان مهلبى ملقب به مندلقه كه از ياران يحيى ابن محمد بود به من گفت : « آن صبحگاه يحيى به من گفت :\r\n( 486 سوى مقبرهء بنى يشكر شوم و سينه پوشهاى آهنين را كه آنجا بود بيارم ، آنجا شدم و بيست و چند سينه پوش را بر سر كسان ببردم تا به خانهء ابراهيم بن يحيى رسانيدم ، مردم گمان داشتند آن را مهيا\r\n\r\n","description":"","footnote":"\r\n[ 1 
  ] تعبير متن : يسافر فيه البصر .\r\n[ 2 
  ] كلمهء متن : المربعه .\r\n","page_name":" 6415 ","page_number":40},
  {"content":"\r\nمىكند كه براىشان غذا حاضر كنند كه از گرسنگى و سختى محاصره و خستگى سخت در رنج بودند .\r\nگويد : جمع بر در ابراهيم بسيار شدند ، جا به جا مىشدند و فزونى مىگرفتند تا آفتاب بالا آمد .\r\nابن سمعان گويد : من آن روز از كوچه مربد از منزل خودم به خانهء پدر بزرگ مادرم هشام معروف به داف رفتم كه در محلهء بنى تميم بود و اين به سبب آن بود كه ميان مردم شايع شده بود كه بنى تميم با خائن به صلح رفته‌اند . در آنجا بودم كه خبرگيران با خبر رخداد مقابل خانه ابراهيم بن يحيى آمدند ، گفتند كه يحيى بن محمد بحرانى زنگيان را دستور داد كه آن جمع را در ميان گرفتند ، آنگاه گفت : « هر كه از خاندان مهلب است به خانهء ابراهيم بن يحيى درآيد . » جمعى اندك به درون رفتند و در را پشت سرشان بستند ، سپس به زنگيان گفتند : « اينك مردم ، آنها را بكشيد و هيچكس از آنها را باقى نگذاريد . » محمد بن عبد الله معروف به ابو الليث اصبهانى برون شد و به زنگيان گفت : « كيلو » و اين علامت دستور كشتن بود كه آن را مىشناختند و شمشير در مردم به كار افتاد .\r\nحسن بن عثمان گويد : من شهادت گفتن و ضجه كردن آنها را كه كشته مىشدند مىشنيدم . صداى شهادت گفتنشان چندان بالا گرفت كه در طفاوه نيز كه از آن محل بسيار دور بود شنيده شده بود .\r\nگويد : وقتى جمعى كه ياد كرديم كشته شدند زنگيان به كشتن دستگيرشدگان پرداختند . على بن ابان آن روز وارد شد و مسجد جامع را سوخت و سوى كلاء رفت و از حبل تا پل را بسوخت . آتش به هر چه از انسان و دام و اثاث و كالا مىرسيد در آن مىگرفت ، آنگاه صبح و شب پياپى مىآمدند و هر كه را مىيافتند به نزد يحيى بن - محمد مىكشانيدند كه در آن وقت به سيحان جاى داشت ، هر كه مالى داشت به اقرارش مىگرفت تا مالش را بگيرد و او را بكشد و هر كه بىچيز بود او را مىكشت .\r\n","description":"","footnote":"","page_name":" 6416 ","page_number":41},
  {"content":"\r\nاز شبل آورده‌اند كه گفته بود : « از آن پس كه آن جمع بر در ابراهيم بن يحيى كشته شدند ، يحيى به روز سه شنبه صبح زود به بصره شد و ميان مردم نداى امان همى داد تا نمايان شوند . اما كسى نمايان نشد . وقتى خبرها به خبيث رسيد على بن ابان را از بصره ببرد\r\n( 487 و يحيى را در آنجا تنها نهاد كه كشتارى كه يحيى كرده بود پسند و دلخواه وى بود و على بن ابان مهلبى را به قصور منسوب مىداشت كه در ناحيهء بنى سعد از تباهى خوددارى كرده بود . » و چنان بود كه على بن ابان گروهى از بنى سعد را به نزد خبيث فرستاده بود كه سوى وى شدند و خيرى به نزد وى نيافتند و سوى عبادان رفتند .\r\nيحيى در بصره ببود ، خبيث به او نوشت و دستور داد كه چنان وانمايد كه شبل را در بصره جانشين مىكند تا مردم آرام گيرند و نهانشدگان و آنها كه به مالدارى شهره‌اند نمايان شوند و چون نمايان شدند آزارشان كنند كه به دفينه ها و مالهاى خويش كه نهان كرده‌اند رهنمون شوند .\r\nيحيى چنين كرد . هر روز جمعى را به نزد وى مىبردند ، هر كس از آنها به توانگرى شناخته بود هر چه را داشت تصفيه مىكرد و او را مىكشت و هر كه بىچيزى وى معلوم بود بيدرنگ كشته مىشد ، مردم گريزان شدند و خبيث سپاه خويش را از بصره ببرد .\r\nمحمد بن حسن گويد : وقتى خاين ، بصره را به ويرانى داد و از رفتار وحشتانگيز ياران خويش در آنجا خبر يافت شنيدمش كه مىگفت : « صبحگاه روزى كه يارانم وارد بصره مىشدند مردم بصره را نفرين گفتم و در كار دعا سخت بكوشيدم و سجده كردم و در سجدهء خويش دعا مىگفتم ، بصره را به من نمودند كه آن را بديدم و ياران خويش را ديدم كه در آنجا به نبرد بودند . يكى را ميان آسمان و زمين ديدم كه در هوا ايستاده بود به صورت جعفر معلوف كه در ديوان خراج سامرا ، گماشتهء وصول بود .\r\nوى ايستاده بود و دست چپ خويش را پايين آورده بود و دست راست خويش را\r\n","description":"","footnote":"","page_name":" 6417 ","page_number":42},
  {"content":"\r\nبالا برده بود و مىخواست بصره را با مردم آن واژگون كند . پس دانستم كه ويران كردن بصره را فرشتگان عهده كرده‌اند نه ياران من ، اگر ياران من اين را عهده كرده بودند بدين مرحلهء سخت كه از آن نقل مىشود نمىرسيدند . فرشتگان مرا نصرت مىدهند و مرا در نبردم كمك مىدهند و هر كس از ياران مرا كه دلشان سستى گرفته ثبات مىدهند . » محمد بن حسن گويد : خبيث از آن پس كه بصره را ويران كرد به يحيى بن زيد ابن على انتساب گرفت و اين از آن رو بود كه جمعى از علويان مقيم بصره به نزد وى شدند كه على بن احمد بن عيسى و عبد الله بن على\r\n( 488 با گروهى از زنان و حرمتهاشان از آن جمله بودند ، وقتى به نزد وى رسيدند انتساب به احمد بن عيسى را رها كرد و به يحيى بن زيد انتساب گرفت .\r\nمحمد بن حسن گويد : هنگامى كه جمعى از نوفليان به نزد خبيث حضور داشتند قاسم بن حسن نوفلى گفت : « شنيده بوديم كه تو از فرزندان احمد بن عيسى ابن زيدى » و شنيدم كه گفت : « من از فرزندان عيسى نيستم ، از فرزندان يحيى بن زيدم . » گويد : اما اين را دروغ مىگفت كه دربارهء يحيى اتفاق هست كه فرزند نداشت بجز دخترى كه به وقت شيرخوارگى درگذشت .\r\nدر اين سال ، سلطان ، محمد مولد را براى نبرد با سالار زنگيان به بصره فرستاد و او به روز جمعه يك روز رفته از ذى قعده از سامرا حركت كرد .\r\n\r\nسخن از اينكه مولد در بصره چه كرد ؟\r\nگويند كه محمد معروف به مولد ، وقتى سوى بصره رفت ، در ابله فرود آمد .\r\nبريه نيز برفت و در بصره جاى گرفت و بسيار كس از مردم بصره از فرارىشدگان بر او\r\n","description":"","footnote":"","page_name":" 6418 ","page_number":43},
  {"content":"\r\nفراهم آمدند . و چنان بود كه يحيى وقتى از بصره برفت بر كنار نهر معروف به عونى جاى گرفت .\r\nشبل گويد : وقتى محمد مولد بيامد خبيث به يحيى نوشت و دستور داد سوى نهراوا شود و او با سپاه آنجا رفت و ده روز بماند و با مولد نبرد كرد . عاقبت مولد در آنجا آرام گرفت و استقرار يافت و از نبرد سستى آورد . خبيث به يحيى نوشت و دستور داد كه بر او شبيخون برد و همراه ابو الليث اصفهانى براى وى كشتى شذا فرستاد ، يحيى بر او شبيخون برد و مولد با ياران خويش بپاخاست و بقيهء شب و روز بعد تا پسين با آنها نبرد كرد . آنگاه پشت بكرد و برفت و زنگيان وارد اردوگاه وى شدند و هر چه را در آن بود به غنيمت گرفتند . يحيى خبر آن را به خبيث نوشت كه نوشت دستور داد محمد مولد را دنبال كند كه وى را تا حوانيت دنبال كرد و بازگشت و بر جامده گذشت و مردم آنجا را به نبرد كشيد و هر چه را در دهكده ها بود به غارت برد و هر چه توانست خون ريخت ، آنگاه در جاله اردو زد و مدتى آنجا ببود ، سپس به نهر معقل بازگشت .\r\n( 489 در اين سال محمد مولد ، سعيد بن احمد باهلى را گرفت . وى و يارانش كه از باهله بودند بر هورها [ 1 
  ] تسلط يافته بودند و راه را ناامن و تباه كرده بودند .\r\nدر اين سال محمد بن و اصل در فارس با سلطان مخالفت كرد و بر آنجا تسلط يافت .\r\nدر اين سال سالار حج فضل بن اسحاق عباسى بود .\r\nدر اين سال بسيل معروف به سقلابى بر ضد ميخائيل بن توفيل شاه روم بپاخاست و او را بكشت . ميخائيل بيست و چهار سال به تنهايى بر مملكت فرمانروايى كرده بود .\r\nپس از وى سقلابى ، شاه روم شد . وى را كه از خاندان شاهى بود سقلابى گفتند از آن رو كه مادرش سقلابى بود .\r\n\r\n","description":"","footnote":"\r\n[ 1 
  ] كلمهء متن : البطائح .\r\n","page_name":" 6419 ","page_number":44},
  {"content":"\r\nآنگاه سال دويست و پنجاه و هشتم درآمد .\r\n\r\nسخن از خبر حادثات مهمى كه به سال دويست و پنجاه و هشتم بود\r\nاز جمله آن بود كه سعيد بن احمد باهلى را به در سلطان بردند و سلطان بگفت تا او را تازيانه زنند كه چنان كه گفته‌اند هفتصد تازيانه اش زدند ، در ماه ربيع الاول همين سال ، كه بمرد و آويخته شد .\r\nدر اين سال قاضى سالار زنگيان را كه از جانب وى در عبادان قضاوت مىكرده بود با چهارده كس از زنگيان كه در ناحيهء بصره اسير شده بودند به نزد باب العامه سامرا گردن زدند .\r\nدر اين سال مفلح در تكريت با بدويانى كه مىگفتند مساور جانفروش را كمك داده‌اند نبرد كرد .\r\nدر اين سال مسرور بلخى با كردان يعقوبى نبرد كرد و هزيمتشان كرد و كسانى از آنها را بكشت .\r\nدر اين سال محمد بن و اصل به اطاعت سلطان درآمد و خراج و املاك فارس را به محمد بن حسين فياض تسليم كرد .\r\nبه روز دوشنبه ، ده روز مانده از ربيع الاول معتمد ، ابو احمد برادر خويش را ولايتدار ديار مضر و قنسرين و عواصم كرد و به روز پنجشنبه هلال ماه ربيع الاخر بنشست و او را با مفلح خلعت داد كه سوى بصره روان شدند ، معتمد با عامه برنشست و ابو احمد را تا بزكوار بدرقه كرد و بازگشت .\r\n( 491 در اين سال منصور بن جعفر بن دينار خياط كشته شد .\r\n","description":"","footnote":"","page_name":" 6420 ","page_number":45},
  {"content":"\r\n\r\nسخن از سبب كشته شدن منصور بن - دينار خياط و چگونگى كار وى\r\nگويند : وقتى ياران خبيث از كار بصره فراغت يافتند ، على بن ابان مهلبى را بگفت تا براى نبرد منصور بن جعفر سوى جبى رود . در آن وقت منصور به اهواز بود كه به مقابلهء على برون شد و يك ماه در مقابل وى بماند . منصور سوى اردوگاه على مىرفت كه در خيزرانيه بود ، در آن وقت منصور با مردانى اندك بود . خبيث دوازده كشتى پر از دليران ياران خويش به نزد على بن ابان فرستاد ، كار كشتيها را به ابو الليث اصبهانى سپرد و به دو دستور داد كه شنوا و مطيع على بن ابان باشد .\r\nابو الليث به نزد على شد و به مخالفت وى برخاست و با وى خودكامگى كرد . منصور چنان كه مىآمده بود ، براى نبرد بيامد و چند كشتى با وى بود . ابو الليث بى مشورت على بن ابان به دو تاخت و منصور به كشتىهايى كه با وى بود دست يافت و در آن از سفيدان و زنگيان بسيار كس بكشت . ابو الليث گريخت و به نزد خبيث رفت ، على ابن ابان نيز با همه همراهان خويش برفت و يك ماه ببودند . آنگاه على با مردان خويش براى نبرد منصور بازگشت .\r\nوقتى على استقرار يافت ، پيشتازانى فرستاد كه از منصور و سپاهيانش براى وى خبر آرند . منصور ، عاملى داشت كه مقيم كرنبا بود ، على بن ابان بر آن سردار شبيخون برد و او را بكشت ، بيشتر همراهان او را نيز بكشت و هر چه را در اردوگاه وى بود به غنيمت گرفت ، اسبانى بدست آورد و اردوگاه را بسوخت و همانشب بازگشت تا به دنبالهء نهر جبى رسيد .\r\nوقتى خبر به منصور رسيد برفت تا به خيزرانيه رسيد . على با گروه كمى از ياران خويش به مقابلهء او برون شد و از برآمدن همان روز تا به وقت نيمروز ميانشان پيكار بود . منصور هزيمت شد و يارانش از او پراكنده شدند و از آنها دور افتاد . گروهى\r\n","description":"","footnote":"","page_name":" 6421 ","page_number":46},
  {"content":"\r\nاز زنگيان كه وى را تا نهر عمر بن مهران تعقيب كرده بودند به او رسيدند . پيوسته به آنها حمله برد تا نيزه هايش بشكست و تيرهايش تمام شد و سلاحى با وى نماند ، آنگاه به كنار نهر رفت كه بگذرد\r\n( 492 و اسبى را كه در زير داشت بانگ زد كه برجست اما پاهايش كوتهى كرد و در آب فرو رفت .\r\nشبل گويد : سبب قصور اسب در عبور دادن منصور از نهر آن بود كه يكى از زنگيان وقتى ديد منصور به طرف نهر مىرود و آهنگ عبور دارد با شنا برفت و از او سبقت گرفت و چون اسب برجست ، سياه پيش روى آن رفت و عقبش زد كه با هم فرو رفتند ، پس از آن منصور سر برون آورد و غلامى از سياهان از سردستگان مصلح به نام ابرون پايين رفت و سرش را بريد و جامه اش را برگرفت . از همراهان وى بسيار كس كشته شد ، خلف بن جعفر ، برادر منصور ، نيز با وى كشته شد . پس از آن يارجوخ قلمرو عمل منصور را به اصغجون سپرد .\r\nدوازده روز مانده از جمادى الاول اين سال مفلح كشته شد به تير بى پيكانى كه به روز سه شنبه به دو رسيد و به پهلوى پيشانيش خورد . به روز چهارشنبه فرداى آن روز جان داد ، پيكرش را به سامرا بردند و آنجا به گور كردند .\r\n\r\nسخن از سبب كشته شدن مفلح و اينكه چگونه تير به او رسيد ؟\r\nاز پيش گفتيم كه وقتى ابو احمد بن متوكل و برادرش معتمد خبر يافتند كه در بصره و ديگر سرزمينهاى اسلام نزديك آن با مسلمانان چه اعمال فجيعى شده ، ابو - احمد براى نبرد لعين از سامرا به بصره رفت . من سپاهى را كه ابو احمد و مفلح با آن مىرفتند در بغداد ديدم كه از باب الطاق گذشتند . در آن وقت من آنجا منزل داشتم ، شنيدم كه جمعى از پيران بغداد مىگفتند : « از خليفگان سپاههاى بسيار ديده‌ايم و مانند اين سپاه نديده‌ايم كه لوازم نكو و سلاح و تجهيزات كامل و شمار و جمع بسيار\r\n","description":"","footnote":"","page_name":" 6422 ","page_number":47},
  {"content":"\r\nداشته باشد . » از بازاريان بغداد بسيار كس از پى اين سپاه بودند .\r\n( 493 از محمد بن حسن آورده‌اند كه يحيى بن محمد بحرانى ، پيش از آنكه ابو احمد به محل خبيث رسد ، مقيم نهر معقل بود و از خبيث اجازه خواست كه سوى نهر عباس شود . اما اين را خوش نداشت و بيم كرد سپاه سلطان به نزد وى رسد و يارانش پراكنده باشند . يحيى اصرار كرد تا او اجازه داد كه برون شد و بيشتر مردم اردوگاه خبيث از پى وى برفتند .\r\nعلى بن ابان با جمعى انبوه از زنگيان مقيم جبى بود ، بصره غنيمتگاه مردم اردوگاه خبيث بود كه صبح و شب آنجا مىرفتند كه هر چه به دست مىآرند ببرند .\r\nدر آن وقت در اردوگاه كس نبود ، به جز اندكى . وى بر اين حال بود تا ابو احمد با سپاهى كه همراه داشت و مفلح در آن بود بيامد ، سپاهى انبوه و هولانگيز بود كه مانند آن سوى خبيث نيامده بود . وقتى به نهر معقل رسيد همه كسانى كه از سپاه خبيث آنجا بودند گريختند و هراسان به دو پيوستند . خبيث از اين به هراس افتاد و دو - سر از طران سپاه خويش را كه آنجا بوده بودند پيش خواند و پرسيد كه چرا محل خويش را رها كرده‌اند ؟ آنها آنچه را از بزرگى سپاه و كثرت شمار مردم آن و كمال لوازمشان ديده بودند با وى بگفتند و اينكه با گروه همراه خويش تاب مقابله با آن سپاه نداشته‌اند .\r\nاز آنها پرسيد كه آيا دانسته‌اند سردار سپاه كيست ؟\r\nگفتند : « كوشيديم كه اين را بدانيم ، اما كسى را نيافتيم كه با ما در اين باب راست گويد . » پس خبيث پيشتازان خويش را در زورقها فرستاد كه خبر را بدانند ، فرستادگان با خبرهايى دربارهء بزرگى سپاه و اهميت آن بازگشتند و هيچكدامشان از سردار و سالار آن خبر نيافته بودند و اين ، ترس و هراس وى را بيفزود و شتابان كس به نزد على بن ابان فرستاد و خبر سپاه آمده را با وى بگفت و دستور داد با همراهان خويش سوى وى\r\n","description":"","footnote":"","page_name":" 6423 ","page_number":48},
  {"content":"\r\nشود .\r\nسپاه در رسيد و مقابل وى جا گرفت و چون روز نبرد رسيد كه روز چهارشنبه بود ، خبيث برون شد كه پياده در اردوگاه خويش بگردد و وضع كسانى را كه از دستهء وى با وى بودند و جنگاورانى را كه مقابل وى بودند بنگرد . در آن روز بارانى سبك باريده بود ، زمين تر بود و قدمها بر آن مىلغزيد ، لختى از آغاز روز را راه پيمود ، آنگاه بازگشت و دوات و كاغذى خواست كه نامه اى به نزد على بن ابان فرستد و از سپاهى كه نزديك او شده بود خبرش دهد\r\n( 494 و دستور دهد كه هر چه مىتواند ، مرد بفرستد .\r\nدر اين حال بود كه ابو دلف ، يكى از سرداران سياهان ، بيامد و به دو گفت كه آن قوم بالا آمدند و زنگيان از مقابلشان هزيمت شدند و پيش روى آنها كس نبود كه پسشان زند تا به طناب چهارم رسيدند .\r\nخبيث به او بانگ زد و توبيخش كرد و گفت : « از من دور شو كه در آنچه نقل مىكنى دروغگويى ، كه از كثرت جمع هراسان شده اى و دلت از جاى برفته و نمىدانى چه مىگويى . » ابو دلف از نزد خبيث برفت و او به دبير خويش پرداخت . و چنان بود كه به جعفر بن ابراهيم سجّان دستور داده بود كه ميان زنگيان ندا دهد و براى رفتن به محل نبرد به حركتشان آرد .\r\nسجان بيامد و به دو خبر داد كه زنگيان را دعوت كرده و برون شده‌اند و ياران وى به دو زورق دست يافته‌اند . به او دستور داد كه براى به حركت آوردن پيادگان برود كه برفت و اندكى گذشت كه تيرى ناشناس به مفلح رسيد كه تيرانداز شناخته نشد و هزيمت رخ داد .\r\nزنگيان بر حريفان خويش نيرو گرفتند و از آنها كسان بكشتند و زنگيان خبيث با سرها به نزد وى آمدند ، سرها را به دندانهاى خويش گرفته بودند و پيش روى وى انداختند . در آن روز سرها بسيار بود ، چندان كه همه چيز را پر كرد ، زنگيان گوشت\r\n","description":"","footnote":"","page_name":" 6424 ","page_number":49},
  {"content":"\r\nكشتگان را تقسيم كردن گرفتند و آن را به همديگر هديه مىدادند .\r\nاسيرى از ابناى فرغانيان را به نزد خبيث بردند كه دربارهء سر سپاه از او پرسش كرد اسير حضور ابو احمد و مفلح را با وى بگفت كه از ياد ابو احمد هراسان شد . و چنان بود كه وقتى از چيزى هراسان مىشد آن را دروغ مىشمرد . گفت : « در اين سپاه بجز مفلح نيست كه من به جز نام وى را نمىشنوم و اگر كسى كه اين اسير مىگويد با اين سپاه بود نام وى بلند آوازه تر بود و مفلح تابع وى و منتسب به همراهى وى بود . » و چنان بود كه مردم اردوگاه خبيث ، وقتى ياران ابو احمد به مقابله شان آمدند سخت هراسان شدند و از جايگاههاى خويش گريختند و به نهر ابو الخصيب پناه بردند كه آن وقت پلى بر آن نبود . در آن روز بسيار كس از زن و كودك در نهر غرق شد .\r\nاز پس نبرد چيزى نگذشت كه على بن ابان با جمع ياران خويش به نزد خبيث رسيد ، وقتى رسيد كه به دو نيازى نداشت ، چيزى نگذشت كه مفلح بمرد و ابو احمد\r\n( 495 سوى ابله عقب نشست كه هزيمتيان پراكنده را فراهم آرد و از نو آماده شود . پس از آن سوى نهر ابو الاسد رفت و آنجا بماند .\r\nمحمد بن حسن گويد : خبيث نمىدانست كه مفلح چگونه كشته شده . وقتى خبر يافت كه تيرى به او رسيده بود و هيچكس دعوى انداختن آن را نداشت ، دعوى كرد كه تيرانداز او بوده است .\r\nگويد : شنيدم كه مىگفت : « تيرى پيش روى من افتاد ، واح خادمم آن را بياورد و به من داد كه آن را بينداختم و به مفلح خورد . » محمد گويد : دروغ مىگفت كه من در آنجا حضور داشتم ، او همچنان بر اسب خويش بود تا وقتى كه خبر رسان با خبر هزيمت به نزد وى آمد و سرها را آوردند و نبرد بپايان رسيد در اين سال ، در ولايت دجله و با ، ميان مردم افتاد و در مدينة السلام و سامرا و\r\n","description":"","footnote":"","page_name":" 6425 ","page_number":50},
  {"content":"\r\nواسط و جاهاى ديگر مردم بسيار به هلاكت رسيدند .\r\nدر اين سال ، به ديار روم ، خرسخارس با جمعى از يارانش ، كشته شدند .\r\nدر اين سال يحيى بن محمد بحرانى يار سالار زنگيان اسير شد و در همين سال كشته شد .\r\n\r\nسخن از اسير شدن و كشته شدن يحيى - بحرانى سردار زنگيان و چگونگى آن\r\nاز محمد بن سمعان دبير آورده‌اند كه گفته بود : « وقتى يحيى بن محمد به نهر عباس رسيد ، بر دهانهء نهر سيصد و هفتاد سوار از ياران اصغجون ، كه در آن وقت عامل اهواز بود ، با وى مقابل شدند . اين سواران در آنجا مقيم بودند ، وقتى يحيى آنها را بديد ناچيزشان دانست و كثرت همراهان خويش را چنان ديد كه با بودنشان براى وى جاى ترس نبود و ياران وى بى آنكه براى رفع خطر آن جمع سپرى برگيرند با آنها مقابل شدند . ياران اصغجون ، تير بسيار به طرف زنگيان انداختند و بسيار كس از آنها را زخمدار كردند .\r\n( 496 وقتى يحيى چنين ديد يكصد و بيست سوار را كه همراه داشت به طرف آنها عبور داد و جمعى بسيار از پيادگان را به آنها پيوسته كرد كه ياران اصغجون از مقابلشان پس رفتند ، بحرانى و همراهانش در نهر عباس پيش رفتند و اين به وقتى بود كه آب كم بود و كشتيهاى كاروانها به گل نشسته بود .\r\nوقتى كشتىداران ، زنگيان را بديدند از كشتيهاى خويش برفتند و زنگيان آن را به تصرف آوردند و هر چه را در آن بود به غنيمت گرفتند كه غنيمتهاى معتبر و گرانقدر بود ، با آن كشتيها سوى هور معروف به هور صحنا رفتند و راه مرسوم را رها كردند و اين به سبب رقابتى بود كه ميان بحرانى و على بن ابان مهلبى بود . ياران يحيى به دو گفتند از راهى كه به اردوگاه على مىرسد ، نرود كه مشورت آنها را گوش گرفت . راهى\r\n","description":"","footnote":"","page_name":" 6426 ","page_number":51},
  {"content":"\r\nرا كه به هور مذكور مىرسيد معين كردند كه برفت تا در دل هور افتاد و سوارانى را كه همراه داشت رها كرد ، ابو الليث اصبهانى را همراهشان كرد و دستور داد با آنها سوى اردوگاه سردار زنگيان شود .\r\nو چنان بود كه خبيث كس بنزد بحرانى فرستاده بود و از ورود سپاهى كه آمده بود خبرش داده بود و دستور داده بود در راه خويش احتياط كند كه با كسى از آنها روبرو نشود . از اين رو بحرانى پيشتازان سوى دجله فرستاد . وقتى پيشتازان برفتند سپاه ابو احمد از ابله سوى نهر ابو الاسد آمده بود . سبب بازگشت سپاه به نهر ابو الاسد آن بود كه رافع بن بسطام و ديگر مجاوران نهر عباس و هور صحناة به ابو احمد نوشتند و خبر بحرانى و كثرت جمع وى را بگفتند و اينكه مىخواهد از نهر عباس سوى دجله رود و زودتر به نهر ابو الاسد رسد و آنجا اردو زند و آذوقه از ابو احمد بدارد و كس را نگذارد كه به نزد وى رود يا از نزد وى بازگردد .\r\nپيشتازان يحيى با خبر ابو احمد بازآمدند كه كار آن سپاه به نزد وى بزرگ نمود و از آن هراسان شد و از راهى كه آمده بود بازگشت و او و يارانش سخت به محنت افتادند كه از رفت و آمد در آن هور و با گرفتند و بيمارى ميانشان بسيار شد .\r\nو چون نزديك نهر عباس رسيدند ، يحيى بن محمد ، سليمان بن جامع را بر مقدمهء خويش نهاد و او نخستين گروه زنگيان را ببرد كه كشتيهايشان را مىكشيدند و مىخواستند از نهر عباس برون شوند . سلطان در نهر ، كشتيها و زورقها داشت كه دهانهء آن را حفظ مىكرد و اصغجون آن را نهاده بود ، گروهى سوار و پياده نيز با كشتيها بود كه ابو الليث و يارانش از آن هراسان شدند\r\n( 497 و كشتيهاى خويش را رها كردند و خويشتن را به غرب نهر عباس رسانيدند و راه زيدان گرفتند و سوى اردوگاه خبيث روان شدند .\r\nيحيى از وضع آنها غافل بود و چيزى از خبرشان به او نرسيده بود . وى در\r\n","description":"","footnote":"","page_name":" 6427 ","page_number":52},
  {"content":"\r\nميان سپاه خويش بر پل قورج عباس ايستاده بود در جايى تنگ كه جريان آب تند بود و ياران زنگى خويش را مىديد كه كشتيهايشان را مىكشيدند كه بعضى غرق مىشد و بعضى سالم مىماند .\r\nمحمد بن سمعان گويد : در آن وقت من با وى بودم و او شگفتزده از شدت جريان آب و آن سختى كه ياران وى از كشيدن كشتيها داشتند ، رو به من كرد و گفت :\r\n« به نظر تو اگر در اين وضع دشمن به ما حمله كند كار كدام يك از ما بدتر خواهد بود ؟ » هنوز سخن وى به سر نرفته بود كه طاشتمر ترك با سپاهى كه ابو احمد به هنگام بازگشت از ابله به نهر ابو الاسد سوى آنها فرستاده بود دررسيد و سر و صدا در سپاه وى افتاد .\r\nمحمد گويد : به نگريستن برخاستم ، علمهاى سرخ را ديدم كه از سمت غرب نهر عباس مىآمد كه يحيى آنجا بود . وقتى زنگيان آن را بديدند جملگى ، خويشتن را در آب افكندند و به سمت شرقى عبور كردند و محلى كه يحيى در آن بود خالى ماند و با وى بيشتر از ده و چند كس نماند . در اين وقت يحيى برخاست و سپر و شمشير خويش را برگرفت و بقچه اى به كمر بست و با گروهى كه با خويش داشت با قومى كه آمده بودند مقابل شد ، ياران طاشتمر آنها را تيرباران كردند كه بيشترشان زخمى شدند ، بحرانى نيز زخمى شد كه سه تير به بازو و ساق چپ وى رسيد و چون يارانش او را زخمدار ديدند از وى پراكنده شدند و شناخته نشد كه سوى وى آيند ، و او بازگشت و وارد يكى از كشتيها شد و با آن به سمت شرقى نهر عبور كرد ، و اين به وقت برآمدن روز بود .\r\nيحيى از زخمها كه به دو رسيده بود سنگين شد و چون زنگيان بليهء او را بديدند سخت هراسان شدند و دلهايشان به ضعف افتاد كه نبرد را رها كردند و هدفى جز نجات خويش نداشتند .\r\nياران سلطان ، غنائمى را كه در كشتيهاى سمت غربى نهر بود به تصرف آوردند و از\r\n","description":"","footnote":"","page_name":" 6428 ","page_number":53},
  {"content":"\r\nپس تصرف آن ، در يكى از كشتيها نفت اندازان نشانيدند و آنها را به سمت شرق نهر عبور دادند و كشتيهايى را كه آنجا به دست زنگيان بود بسوزانيدند .\r\n( 498 زنگيان از نزد يحيى برفتند ، و از آن پس كه بسيار كس از آنها كشته شده بود و اسير شده بود ، باقيماندهء روز در حال فرار بودند ، و چون شب آمد و تاريكى پرده زد هر كس به راه خويش رفت .\r\nوقتى يحيى پراكندگى ياران خويش را بديد ، در زورقى از آن يكى از جنگاوران سفيد نشست و طبيبى را به نام عباد ، معروف به ابى خيش به نزد خويش نشانيد ، به سبب زخمها كه داشت ، و اميد داشت كه سوى اردوگاه خبيث تواند رفت ، پس برفت تا نزديك دهانه نهر رسيد . ملاحان زورق ، كشتيها و زورقها را كه در نهر بود بديدند و از عبور از مقابل آن هراسان شدند و يقين كردند كه دستگير مىشوند ، از اين رو به سمت غربى رفتند و او را با همراهش به زمين انداختند ، در كشتزارى كه آنجا بود .\r\nيحيى سنگين بود ، پياده روان شد تا بيفتاد و آن شب را در جاى خويش بسر كرد ، چون صبح شد عباد طبيب كه همراه وى بود برخاست و پياده برفت و نظر مىكرد مگر كسى را ببيند ، كسانى از ياران سلطان را بديد و به آنها اشاره كرد و بودن يحيى را خبر داد و آنها را به نزد وى آورد و او را تسليمشان كرد .\r\nجمعى بر آنند كه گروهى بر يحيى گذشتند و او را بديدند و به دو رهنمون شدند كه گرفته شد . وقتى خبر يحيى به خبيث ، سالار زنگيان ، رسيد سخت بناليد و غمخوارى بسيار براى وى كرد .\r\nيحيى بن محمد ازرق بحرانى را به نزد ابو احمد بردند ، ابو احمد نيز او را به سامرا نزد معتمد فرستاد ، معتمد بگفت تا در حير به نزد محل اسبدوانى سكويى بسازند كه ساخته شد ، سپس او را در مقابل مردم بالا بردند كه او را بديدند . آنگاه تازيانه اش زدند .\r\nگويند : يحيى به روز چهارشنبه ، نه روز رفته از رجب ، بر شترى به سامرا رسيد ، فرداى آن روز ، كه روز پنجشنبه بود ، معتمد برنشست و پيش روى وى دويست تازيانه به\r\n","description":"","footnote":"","page_name":" 6429 ","page_number":54},
  {"content":"\r\nيحيى زدند ، با دسته آن زدند ، آنگاه دستها و پاهاى وى را به خلاف يك ديگر بريدند و او را بسوختند .\r\nمحمد بن حسن گويد : وقتى يحيى بحرانى كشته شد و خبر آن به سالار زنگيان رسيد گفت : « كشته شدن وى بر من سخت بود و از آن به شدت غمين شدم ، پس مخاطب شدم ، به من گفته شد : كشته شدن وى براى تو بهتر بود كه حريص بود . » آنگاه به جمعى روى كرد كه من نيز جزو آن بودم و گفت : « از حريصى وى آن بود كه غنيمتى به دست آورديم كه دو گردنبند در آن بود\r\n( 499 كه به دست يحيى افتاد ، گرانقدرتر را از من نهان داشت و پستتر را به من نشان داد و از من خواست كه آن را به دو ببخشم كه به دو بخشيدم ، گردنبندى كه نهان داشته بود به من نموده شد ، او را پيش خواندم و گفتم : گردنبندى را كه نهان داشته اى به نزد من آر . و او گردنبندى را كه به وى بخشيده بودم بياورد و منكر شد كه جز آن چيزى گرفته باشد . گردنبند به من نموده شد و وصف آن را با وى گفتن گرفتم ، كه آن را مىديدم ، حيرت زده شد و برفت و گردنبند را بياورد و از من خواست كه آن را به وى ببخشم كه به دو بخشيدم ، و دستور دادم استغفار كند . » محمد بن سمعان گفته بود : يكى از روزها سالار زنگيان به من گفت : « پيمبرى را به من عرضه كردند ، اما آن را نپذيرفتم . » گفتم : « براى چه ؟ » گفت : « براى آنكه زحمتها دارد كه بيم كردم تاب تحمل آن را نداشته باشم . » در اين سال ابو احمد بن متوكل ، از محلى كه در آن بود ، از نزديك محل سالار زنگيان ، به واسط رفت .\r\n","description":"","footnote":"","page_name":" 6430 ","page_number":55},
  {"content":"\r\n\r\nسخن از اينكه چرا ابو احمد ابن متوكل به واسط رفت ؟\r\nگويند : سبب آن بود كه وقتى ابو احمد سوى نهر ابو الاسد شد و آنجا بماند ، ميان همراهان وى از سپاهى و غير سپاهى ، بيمارى بسيار شد و مرگ در آنها افتاد و همچنان آنجا بماند تا آنها كه از مرگ نجات يافته بودند از بيمارى بهى يافتند . آنگاه سوى باذ . آورد بازگشت و آنجا اردو زد و بگفت تا لوازم را نو كنند و سپاهيان همراه وى را مقررى دهند و كشتيها و زورقها و گذرها را اصلاح كنند و آن را از سرداران و غلام وابستهء خويش پر كرد و سوى اردوگاه خبيث روان شد . جمعى از سرداران خويش را گفت كه آهنگ جاهايى كنند كه نام برد ، چون نهر ابو الخصيب و جاهاى ديگر ، گروهى از آنها را نيز بگفت كه با وى باشند و در جايى كه وى هست نبرد كنند ، وقتى نبرد رخ داد و دو گروه تلاقى كردند ، بيشتر قوم سوى نهر ابو الخصيب رفتند و ابو احمد با گروه كمى از ياران خويش بماند ، اما از جاى خويش نرفت مبادا زنگيان در او يا ديگر يارانش كه در شوره زار مسكن مقابل زنگيان بودند ، طمع آرند .\r\n( 500 وقتى زنگيان پراكندگى ياران ابو احمد را بديدند و وضع وى را بدانستند ، بر او فزونى گرفتند و جنگ درگرفت كه كشته و زخمى از دو گروه بسيار شد و ياران ابو احمد چند قصر را با منزلهايى از آن زنگيان بسوختند و گروه بسيارى از زنان را پس گرفتند . زنگيان همه جماعت خويش را به محلى كه ابو احمد آنجا بود ، بردند ، پس ابو احمد موفق ، بر كشتى نمايان شد و در ميان نبرد افتاد و ياران خويش را ترغيب كرد ، تا وقتى كه از جمع زنگيان چندان سوى وى آمدند كه بدانست كه با شمار اندك همراهان وى ، مقاومت با آنها ميسر نيست و چنان ديد كه دورانديشى در كناره گيرى از آنهاست . پس به ياران خويش دستور داد كه به آرامى و آهستگى به\r\n","description":"","footnote":"","page_name":" 6431 ","page_number":56},
  {"content":"\r\nكشتيهاى خويش بازگشتند . وقتى بيشتر مردم در كشتيهاى خويش جا گرفتند ، ابو - احمد نيز به كشتى خويش رفت ، اما جمعى از مردم به جاى ماندند كه به بيشه زارها و تنگه ها پناه بردند و از ياران خويش بريده شدند . كمينگرفتگان زنگى به آنها تاختند و پراكنده شان كردند و با ايشان به نبرد پرداختند . آنها از خويشتن دفاع كردند و با زنگيان به سختى پيكار كردند و گروهى بسيار از آنها را بكشتند .\r\nعاقبت مرگشان دررسيد كه كشته شدند و صد و ده سر به نزد سالار زنگيان بردند و اين ، نخوت وى را بيفزود .\r\nپس از آن ابو احمد با سپاه به باذآورد رفت و بماند و ياران خود را همى آراست كه سوى زنگيان بازگردد .\r\nدر يكى از روزهاى طوفانى ، آتشى در يك سوى اردوگاه ابو احمد افتاد و اردوگاه بسوخت و ابو احمد به آهنگ واسط حركت كرد و اين در شعبان همين سال بود ، و چون به واسط رسيد ، بيشتر يارانش كه با وى بودند ، پراكنده شدند .\r\nده روز رفته از رمضان ، زلزله اى سخت و هولانگيز در صيمره رخ داد ، فرداى آن روز كه روز يكشنبه بود ، زلزله اى عظيمتر از آنكه روز پيش بوده بود شنيده شد كه بيشتر شهر از آن ويران شد و ديوارها فرو ريخت و چنان كه گفته‌اند از مردم آنجا در حدود بيست هزار كس كشته شد .\r\nدر باب العامه سامرا يكى را به نام ابو فقعس كه شهادت بر ضد وى اقامه شد ، به ناسزاگويى سلف ، هزار تازيانه و بيست تازيانه زدند كه بمرد ، و اين به روز پنجشنبه بود\r\n( 501 هفت روز رفته از ماه رمضان .\r\nبه روز جمعه ، هشت روز رفته از ماه رمضان ، يارجوخ بمرد و ابو عيسى پسر متوكل بر او نماز كرد ، جعفر بن معتمد نيز حضور يافت .\r\nدر اين سال ميان موسى بن بغا و ياران حسن بن زيد نبردى بود كه موسى ، ياران\r\n","description":"","footnote":"","page_name":" 6432 ","page_number":57},
  {"content":"\r\nحسن را هزيمت كرد .\r\nدر اين سال مسرور بلخى از مقابل مساور جانفروش ، به سامرا بازگشت و اسيرانى از جانفروشان همراه داشت . جعلان را بر اردوگاه خويش كه در حديثه بود جانشين كرده بود .\r\nپس از آن باز مسرور بلخى به ناحيهء بوازيج رفت و آنجا با مساور مقابل شد و ميانشان نبردى بود كه مسرور گروهى از ياران وى را اسير كرد ، آنگاه چند روز مانده از ذى حجه بازگشت .\r\nدر اين سال ميان مردم بغداد بيمارىاى افتاد كه مردم آن را قفاع ناميدند .\r\nو هم در اين سال بيشتر حجگزاران از بيم تشنگى از قرعاء بازگشتند و آنها كه برفتند به سلامت به مكه رسيدند .\r\nدر اين سال سالار حج فضل بن اسحاق بود .\r\n( 502 آنگاه سال دويست و پنجاه و نهم درآمد .\r\n\r\nسخن از حادثاتى كه به سال دويست و پنجاه و نهم بود\r\nاز جمله آن بود كه ابو احمد بن متوكل از واسط برفت كه به روز جمعه چهار روز مانده از ماه ربيع الاول به سامرا رسيد و محمد مولد را بر آن ناحيه و بر نبرد خبيث جانشين كرد .\r\nو نيز از آن جمله كشته شدن كنجور بود .\r\n","description":"","footnote":"","page_name":" 6433 ","page_number":58},
  {"content":"\r\n\r\nسخن از اينكه چرا كنجور كشته شد ؟\r\nسبب آن بود كه وى ولايتدار كوفه بود و بى اجازه از آنجا به آهنگ سامرا روان شد . دستور بازگشت يافت اما نپذيرفت ، چنان كه گفته‌اند مالى به نزد وى فرستاده شد كه مقررى ياران خويش را از آن بدهد ، اما به اين قانع نشد و برفت تا به عكبرا رسيد ، در ربيع الاول . گروهى از سرداران از سامرا سوى وى روان شدند كه ساتكين و تكين و عبد الرحمان مفلح و موسى پسر اتامش از آن جمله بودند ، با كسان ديگر ، و او را سر بريدند و سرش را به سامرا بردند ، يك روز مانده از ماه ربيع الاول .\r\nچهل و چند هزار دينار از او بدست آمد ، بر دبير نصرانى وى نيز مالى نهادند . پس از آن به ماه ربيع الاخر آن دبير را به نزد باب العامه هزار تازيانه زدند كه بمرد .\r\nدر اين سال شركب شتردار بر مرو و اطراف آن غلبه يافت و آنجا را غارت كرد .\r\nدر اين سال يعقوب بن ليث از بلخ برفت و در قهستان بماند و عاملان خويش را بر هرات و پوشنگ و بادغيس گماشت سپس به سيستان بازگشت .\r\n( 503 در اين سال عبد الله سگزى از يعقوب بن ليث جدايى گرفت ، به مخالفت ، و نيشابور را محاصره كرد ، محمد بن طاهر رسولان و فقيهان به جانب وى روانه كرد كه ميانشان برفتند و بيامدند . عاقبت او را به دو طبس و قهستان گماشت .\r\nشش روز رفته از رجب همين سال مهلبى و يحيى بن خلف نهر بطى وارد سوق الاهواز شدند و در آنجا مردم بسيار بكشتند ، عامل كمك آنجا را نيز كشتند .\r\n","description":"","footnote":"","page_name":" 6434 ","page_number":59},
  {"content":"\r\n\r\nسخن از سبب ورود مهلبى و يحيى بن خلف به سوق الاهواز و چگونگى كشته شدن عامل جنگى كه از جانب سلطان آنجا بود\r\nگويند كه كار حريق اردوگاه ابو احمد كه در باذآورد بود ، از سردار زنگيان نهان ماند و خبر آن را ندانست مگر از پس سه روز كه دو كس از مردم عبادان با خبر به نزد وى رفتند و خبر را با وى بگفتند كه به تباهى كردن بازگشت . و چون آذوقه را از او ببريد على بن ابان مهلبى را روانه كرد و بيشتر سپاه را به دو پيوست ، سليمان بن جامع نيز با وى روان شد و سپاهى كه با يحيى بن محمد بحرانى بود به دو پيوسته شد .\r\nسليمان بن موسى شعرانى نيز روان شد و سواران به دو پيوسته شدند ، ديگر كسان با على ابن ابان مهلبى بودند .\r\nدر آن وقت كار اهواز با يكى بود به نام اصغجون كه نيزك و جمعى از سرداران با وى بودند . على بن ابان با جمع زنگيان سوى آنها روان شد . اصغجون از آمدن على خبر يافت و با ياران خويش به مقابلهء وى شتافت ، دو سپاه در صحراى معروف به دستماران مقابل شدند ، در آن روز نبرد به ضرر اصغجون بود كه نيزك و گروهى بسيار از ياران وى كشته شدند ، اصغجون غرق شد ، حسن بن هرثمه معروف به شار و حسن بن جعفر معروف به زاوشار نيز آن روز كشته شدند .\r\nحسن بن شار گويد : آن روز با اصغجون به مقابلهء زنگيان رفتيم ، ياران ما ثبات نكردند و هزيمت شدند . نيزك كشته و اصغجون ناپديد شد ، وقتى چنين ديدم از اسب دم كوتاهى كه زير پاى من بود پياده شدم\r\n( 504 و چنان ديدم كه دم اسب يدكى را كه با من بود بگيرم و آن را در نهر برانم و بر آن نجات يابم ، اما غلام در اين كار پيشدستى كرد و نجات يافت و مرا رها كرد . به نزد موسى بن جعفر رفتم كه با وى خلاصى جويم ، او بر كشتىاى نشست و با آن برفت و به من نپرداخت . زورقى ديدم ، سوى آن رفتم و\r\n","description":"","footnote":"","page_name":" 6435 ","page_number":60},
  {"content":"\r\nبر آن نشستم ، كسان بر من فزونى گرفتند و مىخواستند با من برنشينند ، در زورق آويختند تا آن را غرق كردند و وارونه شد ، من بر پشت زورق نشستم و كسان از نزد من برفتند ، زنگيان به من رسيدند و به من تيراندازى همى كردند ، چندان كه از هلاكت خويش بيمناك شدم و گفتم : « از تيراندازى به من دست بداريد و چيزى نزد من افكنيد كه در آن آويزم و به نزد شما شوم . » نيزه اى را به طرف من دراز كردند كه آن را به دست گرفتم و سوى آنها شدم ، حسن بن جعفر را برادرش بر اسبى نشاند و آماده كرد كه ميان وى و سالار سپاه پيام رسان شود ، وقتى هزيمت رخ داد به طلب نجات شتابان شد ، اما اسبش به سر درآمد و او را گرفتند .\r\nعلى بن ابان حكايت نبرد را به خبيث نوشت و سرها و علمهاى بسيار به نزد وى فرستاد ، حسن بن شار و حسن بن جعفر و احمد بن روح را نيز فرستاد ، خبيث بگفت تا اسيران را به زندان برند . على بن ابان وارد اهواز شد و آنجا بماند و تباهى كرد تا وقتى كه سلطان موسى بن بغا را براى نبرد خبيث فرستاد .\r\nدر اين سال موسى بن بغا براى نبرد خبيث از سامرا حركت كرد و اين سه روز مانده از ذى قعده بود ، معتمد وى را تا پشت دو ديوار بدرقه كرد و آنجا به وى خلعت داد .\r\nدر اين سال عبد الرحمان بن مفلح از جانب موسى بن بغا براى نبرد سالار زنگيان به اهواز رفت ، اسحاق بن كنداج نيز به بصره رفت و ابراهيم بن سيما به باذ - آورد .\r\n\r\nسخن از كار عبد الرحمان و اسحاق و ابراهيم در اهواز و بصره و باذآورد ، با ياران سردار زنگيان بسال دويست و پنجاه و نهم\r\nگويند : وقتى مفلح به اهواز رسيد ده روز به نزد پل اربك بماند ،\r\n( 505 سپس سوى\r\n","description":"","footnote":"","page_name":" 6436 ","page_number":61},
  {"content":"\r\nمهلبى رفت و با وى نبرد كرد ، مهلبى او را هزيمت كرد كه برفت و آماده شد و باز به نبرد وى بازگشت و نبردى سخت كرد و از زنگيان كشتار فراوان كرد و اسير بسيار گرفت ، على بن ابان هزيمت شد و با همراهان زنگى خويش برفت تا به بيان رسيدند ، خبيث مىخواست آنها را پس فرستد اما بازنگشتند كه ترس در دلهاشان افتاده بود .\r\nوقتى اين را بديد اجازه شان داد كه وارد اردوگاه وى شوند كه همگى وارد شدند و در شهر وى بماندند . عبد الرحمان به حصن المهدى رفت كه در آنجا اردو زد ، خبيث ، على بن ابان را به مقابلهء عبد الرحمان فرستاد كه با وى نبرد كرد اما بر او دست نيافت .\r\nپس از آن على به آهنگ محل معروف به دكر برفت ، در آن وقت ابراهيم بن سيما به باذآورد بود و با على نبرد كرد كه هزيمت شد ، بار ديگر نبرد كرد و باز ابراهيم او را هزيمت كرد ، كه شبانگاه برفت و بلدانى همراه خويش ببرد كه وى را از جنگلها و بيشه زارها ببردند تا به نهر يحيى رسيد وقتى خبر وى به عبد الرحمان رسيد طاشتمر را با گروهى از وابستگان سوى او فرستاد كه به على نرسيد كه محلشان از نى و علف صعب العبور بود ، طاشتمر آنجا را آتش زد كه به فرار از آن برون شدند و اسيرانى از آنها گرفت .\r\nعلى بن ابان برفت تا به نسوخ رسيد و با ياران همراه خويش آنجا بماند . خبر به عبد الرحمان بن مفلح رسيد كه سوى عمود روان شد و به آنجا رسيد و بماند . على بن - ابان سوى نهر السدره رفت و به خبيث نوشت و از او كمك خواست و خواست كه براى وى كشتى فرستد كه سيزده كشتى براى وى فرستاد كه جمعى انبوه از ياران وى در آن بودند . على با كشتيها برفت تا به عبد الرحمان رسيد . عبد الرحمان با همراهان خويش به مقابلهء وى برون شد ، اما ميانشان نبردى نشد . دو سپاه آن روز را مقابل هم ببودند و چون شب شد على بن ابان از ياران خويش جمعى را كه از دليرى و ثباتشان اطمينان داشت برگزيد و با آنها برفت ، سليمان بن موسى معروف به شعرانى نيز با وى بود\r\n","description":"","footnote":"","page_name":" 6437 ","page_number":62},
  {"content":"\r\n- ديگر سپاهيان خويش را به جا گذاشت كه كار وى نهان ماند - از پشت سر عبد الرحمان برفت و به اردوگاه وى شبيخون زد و به او و يارانش آسيبها رسانيد ، عبد الرحمان از او كناره گرفت و چهار كشتى از كشتيهاى خويش را رها كرد\r\n( 506 كه على آن را گرفت و برفت ، عبد الرحمان نيز به راه خويش برفت تا به دولاب رسيد و آنجا بماند و كسانى از مردان خويش را آماده كرد و طاشتمر را بر آنها گماشت و سوى على بن ابان فرستاد كه در حدود بيابان آزر به دو رسيدند و با وى نبرد كردند كه از آنجا هزيمت شد و سوى نهر السدره رفت و طاشتمر به عبد الرحمان نوشت كه على از مقابل وى هزيمت شده ، عبد الرحمان با سپاه خويش برفت تا به عمود رسيد و آنجا بماند و ياران وى براى نبرد مهيا شدند ، كشتيهاى خويش را آماده كرد و طاشتمر را بر آن گماشت كه سوى دهانهء نهر السدره رفت و با على بن ابان ، نبردى بزرگ كرد كه على هزيمت شد و ده كشتى از وى گرفتند و على به هزيمت به نزد خبيث بازگشت ، عبد الرحمان بى درنگ برفت و در بيان اردو زد و چنان شد كه عبد الرحمان بن مفلح و ابراهيم بن سيما به نوبت سوى اردوگاه خبيث مىرفتند و با وى نبرد مىكردند و مردم اردوگاه وى را هراسان مىكردند .\r\nدر آن وقت اسحاق بن كنداج در بصره جاى داشت و آذوقه را از اردوگاه خبيث بريده بود .\r\nو چنان بود كه خبيث هر روز كه از آمدن عبد الرحمان بن مفلح و ابراهيم بن سيما بيم داشت ياران خويش را فراهم مىكرد ، تا نبرد بسر رود . پس از آن گروهى از آنها را به ناحيهء بصره مىفرستاد كه با اسحاق بن كنداج نبرد كنند ، چند ماه بدين سان ببودند ، تا وقتى كه موسى بن بغا از نبرد خبيث بر كنار شد و مسرور بلخى را بر آن گماشتند و خبر آن به خبيث رسيد .\r\nدر اين سال حسن بن زيد بر قومس غلبه يافت و يارانش وارد آن شدند .\r\n","description":"","footnote":"","page_name":" 6438 ","page_number":63},
  {"content":"\r\nدر اين سال ميان محمد بن فضل قزوينى و وهسودان پسر جستان ديلمى نبردى بود كه محمد بن فضل ، وهسودان را هزيمت كرد .\r\nدر اين سال موسى بن بغا ، صلابى را بر رى گماشت - به هنگامى كه كيغلغ بر تكين تاخت و او را بكشت - كه آنجا رفت .\r\nدر اين سال فرمانرواى روم بر سميساط غلبه يافت ، سپس مقابل ملطيه فرود آمد و مردم آنجا را محاصره كرد ، مردم ملطيه با وى نبرد كردند و هزيمتش كردند و احمد بن محمد قابوس ، نصر اقريطشى ، بطريق بطريقان ، را بكشت .\r\nدر اين سال جمعى از زنگيان اسير شده را به سامرا فرستادند كه عامه بر آنها تاختند و بيشترشان را بكشتند و لختشان كردند .\r\n( 507 در اين سال يعقوب ليث وارد نيشابور شد .\r\n\r\nسخن از آنچه يعقوب بن ليث در نيشابور كرد\r\nگويند : يعقوب ليث سوى هرات شد ، سپس آهنگ نيشابور كرد ، وقتى نزديك آن رسيد و خواست وارد شود ، محمد بن طاهر كس فرستاد و اجازه خواست كه از وى پيشواز كند ، كه اجازه نداد ، اما محمد بن طاهر عموها و مردم خاندان خويش را به پيشواز وى فرستاد ، آنگاه وارد نيشابور شد ، چهار روز رفته از شوال ، شبانگاه ، و به يك سوى شهر فرود آمد به نام داود آباد . محمد بن طاهر برنشست و نزد وى رفت و در خيمه گاه يعقوب به نزد وى وارد شد كه از او پرسش كرد ، سپس او را به سبب قصور در كارش ملامت و توبيخ كرد . آنگاه برفت و عزيز بن سرى را دستور داد كه كس بر او گمارد ، پس از آن محمد بن طاهر را برداشت و عزيز را بر نيشابور گماشت ، پس از آن محمد بن طاهر و مردم خاندان وى را بداشت .\r\nوقتى خبر اين رخداد به سلطان رسيد حاتم بن زيرك را سوى يعقوب فرستاد .\r\n","description":"","footnote":"","page_name":" 6439 ","page_number":64},
  {"content":"\r\nنامه هاى يعقوب ده روز مانده از ذى قعده به سلطان رسيد و چنان كه گويند ، جعفر بن معتمد در ايوان جوسق نشست با ابو احمد بن متوكل ، سرداران نيز حضور يافتند ، به فرستادگان يعقوب اجازه داده شد ، فرستادگان يعقوب آنچه را از وضع مردم خراسان به دو رسيده بود ياد كردند و گفتند كه جانفروشان و مخالفان بر خراسان چيره شده‌اند و محمد بن طاهر ضعيف است . گفتند كه مردم خراسان به يعقوب نامه نوشته‌اند و از او خواسته‌اند كه سوى آنها رود و كمكشان كند و او سوى خراسان رفته و چون به ده فرسخى نيشابور رسيده مردم آنجا سوى وى رفته‌اند و شهر را به دو تسليم كرده‌اند كه وارد آن شده .\r\nپس از آن ابو احمد و عبيد الله بن يحيى سخن كردند و گفتند كه امير مؤمنان عمل يعقوب را تأييد نمىكند و دستور مىدهد كه به كارى كه وى را بر آن گماشته بازگردد ، نمىبايد بى دستور امير مؤمنان چنين كرده باشد ، مىبايد بازگردد كه اگر چنين كند از دوستان است و گرنه همانند مخالفان است .\r\nسپس فرستادگان يعقوب را پس فرستادند ، به آنها جايزه دادند و به هر كدام خلعتى دادند كه سه جامه بود . سرى آورده بودند كه بر نيزه اى بود و بر آن رقعه اى بود به اين مضمون : « اين سر دشمن خدا عبد الرحمان خارجى است كه از سى سال پيش در هرات دعوى خلافت داشت و يعقوب بن ليث او را كشت . » در اين سال ابراهيم بن محمد عباسى ، معروف به بريه ، سالار حج شد .\r\n( 508 آنگاه سال دويست و شصتم درآمد .\r\n\r\nسخن از حادثاتى كه به سال دويست و شصتم بود\r\nاز جمله آن بود كه يكى از كردان مساور جانفروش ، محمد بن هارون معمرى را كشت . وى را در زورق بريد سامرا يافت و بكشت و سرش را به نزد مساور برد . مردم ربيعه\r\n","description":"","footnote":"","page_name":" 6440 ","page_number":65},
  {"content":"\r\nدر جمادى الاخر به خونخواهى وى برآمدند و مسرور بلخى با جمعى از سرداران براى بستن راه مساور فرستاده شد .\r\nدر اين سال سردار زنگيان ، على بن زيد علوى فرمانرواى كوفه را بكشت .\r\nدر اين سال يعقوب بن ليث با حسن بن زيد طالبى نبرد كرد و وى را هزيمت كرد و وارد طبرستان شد .\r\n\r\nسخن از نبرد يعقوب بن ليث با حسن بن - زيد و اينكه چرا سوى طبرستان رفت ؟\r\nگروهى از مطلعان كار يعقوب به من گفتند كه عبد الله سگزى در سيستان بر سر رياست رقابت داشت و يعقوب او را مغلوب كرد ، عبد الله از دست وى جست و به نزد محمد بن طاهر رفت ، به نيشابور . وقتى يعقوب به نيشابور رفت عبد الله گريخت و به حسن بن زيد پيوست ، يعقوب از آن پس كه كار وى و محمد بن طاهر چنان شد كه از اين پيش گفتيم ، به تعقيب وى رفت و در راه خويش به طبرستان از اسفرايين و نواحى آن گذشت . در آنجا يكى بود كه من او را مىشناختم ، طالب حديث بود و نامش بديل - كشى بود ، ديندارى مىنمود و امر به معروف مىكرد و عامهء مردم آن ناحيه اجابت وى كرده بودند . وقتى يعقوب آنجا فرود آمد به بديل پيام فرستاد و خبر داد كه در ديندارى همانند اوست و با وى است و همچنان با وى ملايمت كرد كه بديل به نزد وى رفت و چون به او دست يافت به بندش كرد و او را با خويشتن به طبرستان برد و چون نزديك ساريه رسيد حسن بن زيد به مقابلهء وى آمد .\r\nبه من گفته‌اند كه يعقوب كس بنزد حسن بن زيد فرستاد و از او خواست كه عبد الله سگزى را به نزد يعقوب فرستد\r\n( 509 تا از نزد وى برود كه به سبب عبد الله آهنگ طبرستان كرده نه براى نبرد حسن ، اما حسن بن زيد از تسليم عبد الله به دو امتناع كرد و يعقوب به دو اعلام نبرد كرد . دو سپاهشان تلاقى كردند و چيزى نگذشت\r\n","description":"","footnote":"","page_name":" 6441 ","page_number":66},
  {"content":"\r\nكه حسن بن زيد هزيمت شد و سوى شرز و سرزمين ديلم رفت . يعقوب به ساريه درآمد و از آنجا سوى آمل رفت و خراج يك سال را از مردم آنجا گرفت ، آنگاه از آمل به طلب حسن بن زيد سوى شرز روان شد تا به يكى از كوهستانهاى طبرستان رسيد و در آنجا دچار باران شد . چنان كه به من گفته‌اند چهل روز پياپى باريد ، و يعقوب از جايى كه بود به سختى رهايى يافت . چنان كه به من گفته‌اند بر كوهى رفته بود و چون مىخواست فرود آيد ، ميسر نبود مگر آنكه كسان ، وى را بر دوش بيارند و بيشتر مركوبها كه با وى بود تلف شد ، آنگاه آهنگ آن كرد كه به دنبال حسن بن زيد به شرز درآيد .\r\nيكى از مردم آن ناحيه به من گفت كه يعقوب به راهى رسيد كه مىخواست از آنجا سوى حسن رود ، بر آن ايستاد و ياران خويش را گفت كه توقف كنند ، آنگاه پيش روى آنها رفت و راه را مىنگريست ، سپس سوى ياران خويش بازگشت و دستورشان داد كه بازگردند و گفت : « اگر راهى جز اين سوى وى نباشد ، راهى سوى او نيست . » كسى كه اين را به من گفت ، مىگفت : « زنان مردم آن ناحيه به مردانشان گفتند :\r\nبگذاريدش به اين راه درآيد كه اگر درآمد زحمت او را بس مىكنيم ، با ما كه او را بگيريم و براى شما اسيرش كنيم . » وقتى يعقوب بازگشت و از حدود طبرستان روان شد ، مردان خويش را سان ديد ، چنان كه به من گفته‌اند چهل هزار از آنها ناپديد بودند و همين كه از آنجا بازمىگشت بيشتر اسب و شتر و بنهء وى از دست رفته بود .\r\nگويند : يعقوب به سلطان نامه اى نوشت و در آن رفتن خويش را سوى حسن ياد كرد و اينكه از گرگان سوى طميس رفت و آنجا را گشود ، سپس سوى ساريه رفت كه حسن بن زيد پلها را ويران كرده بود و « گذرها » را برداشته بود و راهها را كور كرده بود ، حسن بن زيد بر در ساريه اردو زده بود و در پناه دره هاى بزرگ بود ، خرشاد\r\n","description":"","footnote":"","page_name":" 6442 ","page_number":67},
  {"content":"\r\nپسر جيلاد ، فرمانرواى ديلم ، با وى همدلى مىكرد ، پس مقتدرانه بيامد با طبريان و ديلميان و خراسانيان و قميان و جبليان و شاميان و جزيره ايانى كه با وى فراهم آمده بودند و من او را هزيمت كردم و گروهى را بكشتم كه در روزگار من همانند آن نبوده و\r\n( 510 هفتاد كس از طالبيان را اسير كردم و اين به ماه رجب بود ، سپس حسن بن زيد سوى شرز رفت ، ديلميان نيز با وى بودند .\r\nدر اين سال در بيشتر شهرهاى اسلام گرانى سخت شد و چنان كه گفته‌اند بيشتر كسانى كه به مجاورت در مكه بودند از شدت گرانى سوى مدينه رفتند و عاملى كه در مكه بود ، يعنى بريه ، از آنجا برفت . در بغداد نيز قيمت گران شد ، شش بار جو به صد و بيست دينار رسيد و گندم به يكصد و پنجاه ، و اين ، چند ماه دوام يافت .\r\nدر اين سال بدويان ، منجور ولايتدار حمص را كشتند و بكتمر بر آن گماشته شد .\r\nدر اين سال يعقوب بن ليث ، هنگام بازگشت از طبرستان به ناحيهء رى رفت .\r\nسبب رفتن وى به رى چنان كه به من گفته‌اند آن بود كه وقتى يعقوب ، حسن بن زيد را هزيمت كرد عبد الله سگزى سوى صلابى رفت و از يعقوب به دو پناه برد . وقتى يعقوب به رى نزديك شد ، به صلابى نوشت و او را مخير كرد كه يا عبد الله سگزى را به دو تسليم كند تا از آنجا برود و از قلمرو وى دور شود يا براى نبرد وى آماده شود .\r\nچنان كه گفته‌اند صلابى تسليم عبد الله را برگزيد و او را به يعقوب تسليم كرد كه يعقوب او را كشت و از قلمرو صلابى برفت .\r\nدر اين سال علاء بن احمد ازدى كشته شد .\r\n","description":"","footnote":"","page_name":" 6443 ","page_number":68},
  {"content":"\r\n\r\nسخن از اينكه چرا علاء بن - احمد ازدى كشته شد ؟\r\nگويند : علاء بن احمد فلج شد و از كار بماند ، سلطان به ابو الردينى ، عمر بن - على مرى ، نوشت و او را ولايتدار آذربيجان كرد كه از آن پيش از آن علاء بوده بود .\r\nابو الردينى سوى آذربيجان رفت كه آنجا را از علاء بگيرد . علاء در ماه رمضان\r\n( 511 براى نبرد ابو الردينى برون شد ، در قبه اى . جمعى از جانفروشان و كسان ديگر با ابو الردينى بودند و علاء كشته شد .\r\nگويند : ابو الردينى گروهى را براى بردن تركهء علا فرستاد و از قلعهء او چندان چيز بردند كه قيمت آن به دو هزار هزار و هفتصد هزار درم رسيد .\r\nدر اين سال روميان لولوه را از مسلمانان گرفتند .\r\nدر اين سال ، سالار حج ابراهيم بن محمد بود كه به نام بريه شهره بود .\r\n( 512 آنگاه سال دويست و شصت و يكم درآمد .\r\n\r\nسخن از خبر حادثاتى كه به سال دويست و شصت و يكم بود\r\nاز جمله آن بود كه حسن بن زيد از سرزمين ديلم به طبرستان بازگشت و شالوس را بسوخت ، از آن رو كه با يعقوب همدلى كرده بودند ، و املاك آنها را تيول ديلميان كرد .\r\nو نيز از جمله آن بود كه سلطان به عبيد الله بن عبد الله طاهرى دستور داد همه حجگزاران خراسان و رى و طبرستان و گرگان را كه به بغداد بودند فراهم آرد كه آنها را در صفر همين سال فراهم آورد ، سپس مكتوبى بر آنها خوانده شد كه به آنها اعلام مىداشت كه سلطان يعقوب بن ليث را بر خراسان نگماشته و دستورشان\r\n","description":"","footnote":"","page_name":" 6444 ","page_number":69},
  {"content":"\r\nمىداد از او بيزارى كنند كه به ورود يعقوب به خراسان و اسير گرفتن محمد بن طاهر معترض بود .\r\nدر اين سال عبد الله بن واثق در اردوگاه ، يعقوب صفار درگذشت .\r\nدر اين سال مساور جانفروش ، يحيى بن حفص را كه عامل راه خراسان بود ، در كرخ جدان بكشت ، در ماه جمادى الاخر ، سپس مسرور بلخى به طلب وى روان شد ، ابو احمد بن متوكل نيز از پى مسرور برفت ، اما مساور دور شد و به او نرسيدند .\r\nدر جمادى الاول اين سال ابو هاشم ، داود بن سليمان جعفرى ، به هلاكت رسيد .\r\nدر اين سال محمد بن و اصل در رامهرمز با عبد الرحمان بن مفلح و طاشتمر نبردى داشت كه ابن و اصل ، طاشتمر را بكشت و ابن مفلح را اسير كرد .\r\n\r\nسخن از نبرد ابن و اصل با طاشتمر و ابن مفلح در رامهرمز و سبب آن\r\nچنان كه به من گفته‌اند سبب آن بود كه ابن و اصل ، حارث بن سيما را كه در فارس عامل سلطان بود بكشت و بر آنجا تسلط يافت ، پس از آن فارس و اهواز و بصره و بحرين و يمامه ، به موسى پيوسته شد ،\r\n( 513 بعلاوه آنچه از عمل مشرق داشته بود .\r\nموسى بن بغا ، عبد الرحمان بن مفلح را به اهواز فرستاد و وى را ولايتدار آنجا و فارس كرد ، طاشتمر را نيز به دو پيوست . خبر اين كار موسى بن بغا به ابن و اصل رسيد و اينكه ابن مفلح سوى فارس روان شده و آهنگ وى دارد . ابن مفلح از آن پيش مقيم اهواز بوده بود ، براى نبرد خارجىاى كه به ناحيهء بصره بود . ابن و اصل سوى وى رفت ، در رامهرمز تلاقى كردند . ابو داود اوباش به ابن و اصل پيوست كه او را بر ضد ابن مفلح كمك دهد . ابن و اصل بر ابن مفلح ظفر يافت و او را اسير كرد و طاشتمر را\r\n","description":"","footnote":"","page_name":" 6445 ","page_number":70},
  {"content":"\r\nبكشت و اردوگاه ابن مفلح را از ميان برداشت و ابن مفلح همچنان در دست وى بود تا او را بكشت .\r\nو چنان بود كه سلطان ، اسماعيل بن اسحاق را به نزد ابن و اصل فرستاده بود ، دربارهء رها كردن ابن مفلح ، اما ابن و اصل اين را از او نپذيرفت . و چون ابن و اصل از كار ابن مفلح فراغت يافت چنان وانمود كه آهنگ واسط دارد ، براى نبرد موسى بن - بغا ، و برفت تا به اهواز رسيد كه ابراهيم بن سيما با جمعى بسيار آنجا بود ، وقتى موسى ابن بغا ديد كه كار سخت شده و بسيار كسان بر نواحى مشرق تسلط يافته‌اند و وى را تاب آنها نيست خواست كه از ولايتهاى مشرق معاف شود كه از آن معاف شد و اين ولايتها به ابو احمد بن متوكل پيوسته شد و ولايتدار آن شد و موسى بن بغا از واسط به در سلطان رفت . عاملان وى نيز از ولايتهاى مشرق برفتند .\r\n( 514 در اين سال ابو الساج بر اهواز و بر نبرد سردار زنگيان گماشته شد . و از آن - پس كه عبد الرحمان بن مفلح سوى فارس رفت ، وى به اهواز رفت .\r\nدر اين سال ميان عبد الرحمان ، داماد ابو الساج ، و على بن ابان مهلبى نبردى بود ، در ناحيهء دولاب ، كه در آن عبد الرحمان كشته شد و ابو الساج به طرف عسكر مكرم عقب نشست و زنگيان وارد اهواز شدند و مردم آنجا را بكشتند و زنان را اسير كردند و خانه ها را بسوختند ، پس از آن ابو الساج از عاملى اهواز و نبرد زنگيان برداشته شد و ابراهيم بن سيما را بر آن گماشتند و همچنان در اين كار به جا بود تا وقتى كه موسى ابن بغا از كار مشرق برفت و او نيز از اهواز برفت .\r\nدر اين سال محمد بن اوس بلخى بر راه خراسان گماشته شد و چون كار مشرق به ابو احمد پيوسته شد ، در شعبان همين سال مسرور بلخى را به اهواز و بصره و ولايت دجله و يمامه و بحرين و نبرد سردار زنگيان گماشت .\r\nدر اين سال نصر بن احمد سامانى ولايتدار ماوراى نهر بلخ شد ، به ماه رمضان ، و اين را به دو نوشتند .\r\n","description":"","footnote":"","page_name":" 6446 ","page_number":71},
  {"content":"\r\nدر شوال همين سال يعقوب بن ليث سوى فارس روان شد ، در آن وقت ابن و اصل در اهواز بود كه از آنجا به فارس رفت و با يعقوب تلاقى كرد ، به ماه ذى قعده ، كه يعقوب وى را هزيمت كرد و سپاهش را بشكست و كس به خرمه ، قلعهء ابن و اصل ، فرستاد و هر چه را كه در آن بود بگرفت . گويند بهاى آنچه يعقوب از آنجا گرفت به چهل هزار هزار درم رسيد ، مرداس دايى ابن و اصل را نيز اسير كرد .\r\nدر اين سال ياران يعقوب بن ليث با مردم زم و موسى بن مهران كرد نبرد كردند ، به سبب آنكه با محمد بن و اصل همدلى كرده بودند و آنها را بكشتند و موسى بن - مهران هزيمت شد .\r\nدر اين سال ، دوازده روز رفته از شوال ، معتمد در دار العامه بنشست و پسر خويش جعفر را ولايت عهد داد و نامش را المفوض الى الله كرد و مغرب را به دو سپرد ، موسى بن بغا را نيز به دو پيوست و افريقيه و مصر و شام و جزيره و ارمينيه و راه خراسان و مهرگان كدك و حلوان را به دو سپرد ، برادر خويش ابو احمد را نيز ولايت - عهد داد از پى جعفر و مشرق را به دو سپرد و مسرور بلخى را به دو پيوست و بغداد و سواد و كوفه و راه مكه را با مدينه و يمن و كسكر و ولايت دجله و اهواز و فارس و اصبهان و قم و كرخ و دينور و رى و زنجان و قزوين و خراسان و طبرستان و گرگان و كرمان و سيستان و سند را به دو سپرد . براى هر يك از آنها دو پرچم بست : سياه و سفيد ، و شرط نهاد كه اگر حادثهء مرگ بر او رخ نمود و جعفر براى كار خلافت به كمال نرسيده بود ، خلافت از آن ابو احمد باشد ، سپس از آن جعفر . در اين باب از مردم بيعت گرفتند و نسخه هاى مكتوب را پراكنده كردند و يك نسخه همراه حسن بن محمد شواربى فرستادند كه در كعبه بياويزد ، جعفر مفوض در شوال ، موسى بن بغا را ولايتدار مغرب كرد و فرمان را همراه محمد بن مولد به نزد وى فرستاد .\r\n( 515 در اين سال محمد بن زيدويه از يعقوب بن ليث جدا شد و با چند هزار از ياران خويش از اردوگاه وى كناره گرفت و سوى ابو الساج رفت كه او را پذيرفت و با\r\n","description":"","footnote":"","page_name":" 6447 ","page_number":72},
  {"content":"\r\nابو الساج در اهواز بماند و از سامرا خلعتى براى او فرستاده شد ، آنگاه ابن زيدويه از سلطان خواست كه حسين بن طاهر طاهرى را با وى به خراسان بفرستد .\r\nهفت روز رفته از ذى حجه ، مسرور بلخى ، به مقدمگى ابو احمد از سامرا روان شد . چنان كه گفته‌اند او را با سى و چهار كس از سردارانش خلعت دادند و دو وليعهد از او بدرقه كردند ، سپس نه روز مانده از ماه ذى حجه موفق ، از دنبال وى از سامرا روان شد .\r\nدر اين سال سالار حج فضل بن اسحاق عباسى بود .\r\nدر اين سال حسن بن محمد شواربى ، از آن پس كه حج كرد ، به مكه درگذشت .\r\n( 516 پس از آن سال دويست و شصت و دوم درآمد .\r\n\r\nسخن از خبر حادثاتى كه به سال دويست و شصت و دوم بود\r\nاز جمله آن بود كه يعقوب بن ليث به رامهرمز رسيد ، به ماه محرم ، و سلطان اسماعيل بن اسحاق را با بغراج سوى وى فرستاد و نيز سلطان كسان يعقوب بن ليث را كه بداشته بودند از زندان درآورد ، زيرا وقتى كار وى دربارهء محمد بن طاهر چنان شد كه شد ، سلطان غلام وى وصيف را با هر كس از ياران يعقوب كه به نزد وى بود بداشت و از آن پس كه يعقوب به رامهرمز رسيد آزادشان كرد ، و اين ، پنج روز رفته از ماه ربيع الاول بود .\r\nپس از آن اسماعيل بن اسحاق از نزد يعقوب بيامد و با پيامى از نزد وى به سامرا رسيد ، ابو احمد در بغداد بنشست و جمعى از بازرگانان را پيش خواند و به آنها گفت كه امير مؤمنان دستور داده خراسان و طبرستان و گرگان و رى و فارس و نگهبانى مدينة السلام به يعقوب بن ليث واگذار شود و اين ، با حضور درهم بن نصر ، يار\r\n","description":"","footnote":"","page_name":" 6448 ","page_number":73},
  {"content":"\r\nيعقوب ، بود .\r\nو چنان بود كه معتمد ، اين درهم را از سامرا به نزد يعقوب فرستاد با جواب آنچه كه يعقوب به وى پيام داده بود و براى خويشتن خواسته بود ، عمر بن سيما و محمد بن تركشه را نيز همراه درهم به نزد يعقوب فرستاد .\r\nدر ماه ربيع الاول اين سال فرستادگان ابن زيدويه به بغداد رسيدند ، با پيامى از نزد وى ، و ابو احمد او را خلعت داد .\r\nسپس در همين سال كسانى كه سوى يعقوب رفته بودند به نزد سلطان بازگشتند و گفتند كه وى مىگويد كه بدانچه براى وى نوشته رضايت نمىدهد مگر آنكه به خويشتن به در سلطان شود .\r\nآنگاه يعقوب از عسكر مكرم حركت كرد ، ابو الساج سوى وى رفت كه او را پذيرفت و حرمت كرد و چيز داد . وقتى فرستادگان با جواب يعقوب باز آمدند ، معتمد به روز شنبه ، سه روز رفته از جمادى الاخر در قائم سامرا اردو زد ، پسر خويش جعفر را در سامرا جانشين كرد و محمد مولد را به دو پيوست . سپس بروز سه شنبه ، شش روز رفته از جمادى\r\n( 517 الاخر از آنجا حركت كرد . روز چهارشنبه ، چهارده روز رفته از جمادى الاخر ، به بغداد رسيد و از آنجا گذشت و به زعفرانيه رسيد و آنجا فرود آمد .\r\nاز زعفرانيه برادر خويش ابو احمد را پيش فرستاد ، يعقوب با سپاه خويش از عسكر مكرم برفت تا به يك فرسخى واسط رسيد و آنجا به شكافى رسيد كه مسرور بلخى در دجله پديد آورده بود كه از آنجا نتواند گذشت ، آنجا بماند تا شكاف را ببست و شش روز مانده از جمادى الاخر از آنجا گذشت و به ماذبين رسيد .\r\nپس از آن محمد بن كثير از جانب يعقوب به اردوگاه مسرور بلخى رسيد و مقابل وى جاى گرفت . مسرور با سپاه خويش سوى نعمانيه رفت . يعقوب به واسط رسيد و شش روز مانده از جمادى الاخر وارد آن شد .\r\nمعتمد به روز شنبه ، يك روز مانده از جمادى الاخر ، از زعفرانيه حركت كرد\r\n","description":"","footnote":"","page_name":" 6449 ","page_number":74},
  {"content":"\r\nتا به سيب بنى كوما رسيد . در آنجا مسرور بلخى به دو رسيد ، مسرور بلخى از سمت غربى دجله سوى وى آمده بود و به سويى كه اردوگاه آنجا بود عبور كرد ، معتمد روزى چند در سيب بنى كوما بماند تا سپاهيانش به نزد وى فراهم آمدند .\r\nيعقوب از واسط به طرف دير عاقول رفت ، سپس از دير عاقول به طرف اردوگاه سلطان رفت . معتمد در سيب بماند - عبد الله بن يحيى نيز به نزد وى بود - و برادر خويش ابو احمد را براى پيكار يعقوب فرستاد . ابو احمد موسى بن بغا را بر پهلوى راست خويش نهاد و مسرور بلخى را بر پهلوى چپ خويش و خود وى با خواص و نخبهء مردانش در قلب جا گرفت .\r\nدو سپاه به روز يكشنبه ، چند روز رفته از رجب ، به محلى به نام اضطربد رسيد ، ميان سيب بنى كوما و دير عاقول . در آنجا پهلوى چپ يعقوب بر پهلوى راست ابو احمد حمله برد و آن را هزيمت كرد و گروهى بسيار از آن را بكشت كه از آن جمله از سردارانشان ابراهيم بن سيماى ترك بود و طباغوى ترك و محمد طغتاى ترك و يكى بنام مبرقع مغربى با ديگر كسان .\r\nپس از آن منهزمان بازگشتند . هنوز باقيماندهء سپاه ابو احمد به جاى بود و به يعقوب و ياران وى حمله بردند كه ثبات كردند و نبردى سخت كردند ، جمعى از دليران اصحاب يعقوب كشته شدند ، از جمله حسن درهمى و محمد بن كثير كه بر مقدمهء يعقوب بود و يكى به نام لباده ، سه تير به گلو و دو دست يعقوب رسيد . چنان كه گويند ، نبرد ميان دو گروه تا آخرين وقت نماز پسين دوام داشت ،\r\n( 518 آنگاه ديرانى و محمد بن - اوس به نزد ابو احمد رسيدند و همه كسانى كه در اردوگاه ابو احمد بودند فراهم آمدند . و چنان شد كه بسيارى از همراهان يعقوب از نبرد همراه وى ناخوشدلى نمودند از آن رو كه ديدند سلطان به خويشتن براى نبرد وى حضور يافته و به يعقوب و كسانى كه بر نبرد همراه وى ثبات كرده بودند حمله بردند كه ياران يعقوب هزيمت شدند .\r\nيعقوب با خواص ياران خويش پايمردى كرد تا برفتند و از نبردگاه جدا\r\n","description":"","footnote":"","page_name":" 6450 ","page_number":75},
  {"content":"\r\nشدند .\r\nگويند كه از اردوگاه وى ده هزار اسب و استر گرفته شد با چندان دينار و درم كه بردن آن آسان نبود با مقدارى فراوان كيسه هاى مشك . محمد بن طاهر طاهرى كه در بند آهنين بود نجات يافت ، كسى كه بر او گماشته بود وى را رها كرد ، آنگاه محمد بن طاهر احضار شد و مناسب مرتبت خويش خلعت گرفت . مكتوبى بر مردم خوانده شد كه در آن آمده بود : « ملعون برون شده از دين موسوم به يعقوب بن ليث صفار ، پيوسته دعوى اطاعت داشت تا وقتى كه حادثات ناباب آورد ، چنان كه سوى فرمانرواى خراسان رفت و بر آنجا تسلط يافت و نماز و حادثات آن را عهده كرد ، مكرر به فارس رفت و به مالهاى آنجا دست اندازى كرد ، سوى در امير مؤمنان آمد و چنان وانمود كه چيزهايى مىخواهد كه امير مؤمنان قسمتى از آن را كه در خور آن نبود از وى پذيرفت كه وى را به صلاح آرد و به نيكى از سر وا كند : خراسان و رى و فارس و قزوين و زنجان و نگهبانى مدينة السلام را به دو سپرد و بگفت تا در نامه هايش وى را با كنيه ياد كنند و املاك گرانقدر به تيول وى داد ، اما اين ، طغيان و سركشى وى را بيفزود ، به وى دستور بازگشت داد ، اما نپذيرفت . وقتى كه ملعون در راه ميان مدينة - السلام و واسط بود امير مؤمنان براى دفع وى روان شد . يعقوب علمهايى را نمايان كرده بود كه بر بعضى از آن صليب بود . امير مؤمنان برادر خويش ابو احمد الموفق - بالله وليعهد مسلمانان را پيش فرستاد ، در قلب . ابو عمران ، موساى بغا ، نيز با وى بود ، در پهلوى راست ، ابراهيم بن سيما نيز در كنار پهلوى راست بود . ابو هاشم ، مسرور بلخى ، نيز در پهلوى چپ بود ، ديرانى نيز در كنار پهلوى ميسره بود . يعقوب و يارانش به كار نبرد شتافتند كه با وى نبرد كرد تا زخمهاى بسيار خورد\r\n( 519 و ابو عبد الله محمد بن طاهر به سلامت از دست آنها گرفته شد و منهزم و زخمدار و غارت شده برفتند و ملعون آنچه را از آن وى بود ، تسليم كرد .\r\n« نوشته شد ، مورخ به روز سه شنبه يازده روز رفته از رجب . »\r\n","description":"","footnote":"","page_name":" 6451 ","page_number":76},
  {"content":"\r\nآنگاه معتمد به اردوگاه خويش بازگشت و ولايتدارى فارس را به ابن و اصل نوشت كه وى آنجا رفته بود و جمعى را فراهم آورده بود .\r\nآنگاه معتمد به مداين بازگشت . ابو احمد برفت ، مسرور و ساتكين و جمعى از سرداران نيز با وى بودند و چيزى از املاك و منزلهاى ابو الساج را بگرفت و آن را تيول مسرور بلخى كرد .\r\nمحمد بن طاهر طاهرى به روز دوشنبه چهارده روز مانده از رجب به بغداد رسيد كه به كار بازگشته بود . در رصافه خلعت گرفت و در خانهء عبد الله بن طاهر فرود آمد ، هيچكس را برنداشت و هيچكس را نگماشت ، دستور داده شد پانصد هزار درم به او داده شود .\r\nنبردى كه ميان سلطان و صفار بود به روز عيد شعانين بود .\r\nمحمد بن على بن فيد طايى به ستايش ابو احمد و تذكار قصهء صفار شعرى گفت به اين مضمون :\r\n« كلاغ كه بانگش خاموش باد ، « بانگ برآورد « و از ياد محبوبان « دلم را مشتاق كرد « دوريشان را بانگ زد « و از رفتنشان ديده‌ام اشكبار شد « وليعهد مسلمانان را « نسبهاى محترم هست « كه به منصبها آراسته « و مرتبتهاى بلند كه كس بدان برسد .\r\n« صفار با گروههاى مرتب آمده بود\r\n","description":"","footnote":"","page_name":" 6452 ","page_number":77},
  {"content":"\r\n« كه دستخوش حادثه شدند « و قضا هلاك سريع به دو رسانيد ، « و چه نيك بود قضاى هلاكت رسان .\r\n« ابليس لعين به كيد خويش ، « او را گمراه كرده بود .\r\n« و از وعده دروغ خويش « وى را فريب داده بود .\r\n( 520 « و چون همپيمان شدند « پنداشت كه ميان سپاهها و دسته هاى سوار ، « نيرو و توانى دارد .\r\n« سپاههاى ميمون سوى وى رفت « كه با پرچم ظفر هجوم بردند « با جمع انبوه كه دليرانش « زره دار بودند و نيزه دار و تيرانداز .\r\n« گروه نخست با پرچم منصور نمودار شد « كه از آن مجمد شمشير بران خداى بود « و موفق بالله ولى عهد مسلمانان « كه از شهاب ثاقب تيزتكتر بود .\r\n« گويى در ميان كسان بدر طالع بود « كه بنور خويش ميان ستارگان ميدرخشيد .\r\n« وقتى با شمشير و نيزه مقابل شدند « و جنگاوران ضربت زدن آغاز كردند ، « و غبار برخاست و بالاتر از آن\r\n","description":"","footnote":"","page_name":" 6453 ","page_number":78},
  {"content":"\r\n« ابرى درخشان بود كه « باران تيرهاى رسا مىريخت .\r\n« بكمك راى نافذ « گروهها را بشكست « و يار را از يار جدا كرد .\r\n« آفرين بر موفق نكو منظر « كه بهنگام نبرد استوار است و حمله بر .\r\n« اى يكه سوار عرب « كه در ميان كسان « براى مقابله با رخدادهاى روزگار حادثه زاى « و سپاه غاصب خيانتگر سخت سر « كسى ديگر همانند وى « نامبردار نيست . » در اين سال سردار زنگيان سپاهيان خويش را به ناحيهء هور و دشت ميشان فرستاد .\r\n\r\nسخن از اينكه چرا سالار زنگيان سپاهيان خويش را به هور و دشت ميشان فرستاد ؟\r\nگويند : سبب آن بود كه وقتى معتمد ، موسى بن بغا را از ولايتهاى مشرق و آنچه بدان پيوسته بود ، برداشت و آن را به برادر خويش داد و ابو احمد كار ولايت دجله را به مسرور بلخى داد و يعقوب بن ليث به آهنگ ابو احمد آمد و به واسط رسيد ، ولايت دجله بجز مداين و آن سوى مداين از كسان سلطان خالى ماند .\r\nو چنان بود كه مسرور ، از آن پيش جعلان ترك را به جاى موسى پسر اتامش به\r\n","description":"","footnote":"","page_name":" 6454 ","page_number":79},
  {"content":"\r\nباذآورد فرستاده بود . در آن وقت سليمان بن جامع از جانب سالار زنگيان در مقابل موسى پسر اتامش بود و سليمان از آن پيش كه پسر اتامش از باذآورد برود\r\n( 521 به سپاه وى دست اندازى كرده بود ، وقتى پسر اتامش برداشته شد و جعلان به جاى وى گماشته شد ، سليمان يكى از بحرانيان را به نام ثعلب پسر حفص به مقابلهء وى فرستاد كه با وى نبرد كرد و تعدادى سوار و پياده از او گرفت .\r\nسردار زنگيان نيز از جانب خويش يكى از مردم جبى را به نام احمد پسر - مهدى با زورقهايى كه تيراندازان در آن بودند به نهر المرأه فرستاد . مرد جبايى به - دهكده هاى اطراف مذار مىتاخت و در آنجا تباهى مىكرد و به نهر المرأه بازمىگشت و آنجا مىماند . اين جبايى به سردار زنگيان نوشت و خبر داد كه هور از مردان سلطان خالى مانده كه مسرور و سپاهيان وى به وقت ورود يعقوب به واسط از آنجا رفته‌اند پس سردار زنگيان به سليمان بن جامع و جمعى از سرداران خويش دستور داد كه سوى حوانيت روند ، به يكى از باهليان نيز به نام عمير پسر عمار كه راهها و - گذرگاههاى هور را مىشناخت دستور داد كه با جبايى برود تا در حوانيت جاى گيرد .\r\nمحمد بن عثمان عبادانى گويد : وقتى سالار زنگيان مصمم شد كه سپاهيان به ناحيهء هور و دشت ميشان فرستد ، به سليمان بن جامع دستور داد در مطوعه اردو زند و سليمان بن موسى بر دهانهء نهر موسوم به يهودى اردو زند كه چنان كردند و بماندند تا اجازهء وى به نزد آنها آمد كه روان شدند ، سليمان بن موسى سوى دهكدهء معروف به قادسيه رفت و سليمان بن جامع سوى حوانيت رفت ، جبايى در زورقها پيش روى سپاه سليمان بن جامع بود . اب ترك با سى كشتى به دجله شد و سرازير شد كه آهنگ اردوگاه سردار زنگيان داشت ، به يكى از دهكده ها گذشت كه با خبيث به صلح بود كه بدان دستاندازى كرد و آتش زد ، خبيث به سليمان بن موسى نوشت كه مانع بازگشت وى شود ، سليمان راه وى را گرفت ، يك ماه بماند كه نبرد مىكرد و عاقبت\r\n","description":"","footnote":"","page_name":" 6455 ","page_number":80},
  {"content":"\r\nرهايى يافت و سوى هور رفت .\r\nجباش خادم گفته بود كه در آن وقت اب ترك به دجله نيامده بود و كسى كه آنجا بود نصير بود كه شهرت ابو حمزه داشت .\r\nگويند كه وقتى سليمان بن جامع به آهنگ حوانيت حركت كرد به محلى رسيد\r\n( 522 به نام نهر عتيق ، جبايى از راه ماديان رفته بود و رميس با وى مقابل شده بود كه جبايى با وى نبرد كرد و هزيمتش كرد و بيست و چهار زورق و سى و چند كشتى از وى بگرفت . رميس بگريخت و به بيشه زارها پناه برد ، گروهى از جوخانيان سوى وى رفتند و از آنجا برونش آوردند كه نجات يافت . وقتى سليمان از نهر عتيق درآمد به ياران هزيمت شدهء رميس برخورد و با آنها مقابله كرد و به نبردشان كشيد و به آنها دستبرد زد ، رميس برفت تا به محل معروف به دشت مساور رسيد . جمعى از معاريف و دليران بلاليان با صد و پنجاه زورق به نزد سليمان رسيدند كه از آنها پرسيد پيش روى او چيست ؟\r\nبه دو گفتند : « ميان تو و واسط هيچكس از ياران و غلامان سلطان نيست . » سليمان از اين فريب خورد و بدان تكيه كرد و برفت تا به محل معروف به جازره رسيد ، يكى از بلاليان به نزد وى آمد و گفت : « در واسط كسى نيست كه از آن دفاع كند بجز ابو - معاذ با همان پنج كشتى كه در آن با تو مقابله كرد . » پس سليمان آماده شد و ياران خويش را فراهم آورد و همراه بلاليانى كه به امانخواهى بنزد وى آمده بودند به خبيث نامه نوشت و آنها را روانه كرد بجز جمعى اندك كه با ده زورق براى همراهى خويش برگزيد و آن دو كس را نيز كه در - بارهء واسط به دو چنان خبر داده بودند به نزد خويش نگه داشت . آنگاه به آهنگ نهر - ابان روان شد ، ابو معاذ در راه به دو رسيد و ميانشان پيكار شد . بادى سخت وزيد كه كشتى ابو معاذ از جاى برفت و سليمان و يارانش بر او غلبه يافتند و او با شتاب به آنها پشت كرد .\r\n","description":"","footnote":"","page_name":" 6456 ","page_number":81},
  {"content":"\r\nآنگاه سليمان برفت تا به نهر ابان رسيد و وارد آن شد و بسوخت و غارت كرد و زنان و كودكان به اسيرى گرفت . اين خبر به نمايندگان ابو احمد رسيد كه در املاك وى در نهر سنداد مقيم بودند و با جماعتى به مقابلهء سليمان رفتند و با وى نبرد كردند كه گروه بسيارى از زنگيان را در آن كشتند و سليمان و احمد بن مهدى و همراهانشان هزيمت شدند و سوى اردوگاه خويش رفتند .\r\nمحمد بن عثمان گويد : وقتى سليمان بن جامع در حوانيت استقرار يافت و بر - كنار نهر يعقوب بن نصر فرود آمد يكى را فرستاد كه خبر واسط را بداند\r\n( 523 و اينكه از ياران سلطان كى در آن هست ؟ و اين ، پس از آن بود كه مسرور بلخى و يارانش به سبب آمدن يعقوب از آنجا رفته بودند . خبرگير به نزد سليمان باز رفت و به دو خبر داد كه يعقوب سوى سلطان رفته است .\r\nو چنان بود كه مسرور پيش از آنكه از واسط سوى سيب رود يكى را به نام وصيف الرحال به مقابلهء سليمان فرستاده بود با چند كشتى كه سليمان با وى نبرد كرد و او را بكشت و هفت كشتى از وى بگرفت و هر كه را بدست آورد بكشت و كشتگان را در حوانيت افكند تا ياران سلطان را كه بر آنها گذر مىكنند بترساند .\r\nوقتى سليمان خبر يافت كه مسرور از واسط برفته عمير بن عمار نايب خويش را با يكى از باهليان به نام احمد پسر شريك پيش خواند و با آنها مشورت كرد كه از محلى كه كشتى و سوار بدان مىرسد دور شود و جايى بجويد كه به راهى پيوسته باشد كه هر وقت خواست از آنجا سوى اردوگاه خبيث بگريزد ، از آن روان شود .\r\nبه دو گفتند كه سوى عقرماور رود و در طهيثا و بيشه زارهاى آنجا حصارى شود ، اما باهليان خوش نداشتند كه سليمان از ميانشان برود كه دستهايشان به كارهاى وى آلوده بود و از تعقيب ياران سلطان بيم داشتند .\r\nسليمان با ياران خويش از راه نهر برور سوى طهيثا رفت ، جبايى را با زورقها سوى نهر عتيق فرستاد و دستور داد با خبر كشتيها و ياران سلطان كه در آن ، مىرسند\r\n","description":"","footnote":"","page_name":" 6457 ","page_number":82},
  {"content":"\r\nشتابان سوى وى بازگردد ، جمعى از سياهان را نيز به جانهاد كه ياران عقب ماندهء وى را روانه كنند و برفت تا به عقرماور رسيد و در دهكدهء معروف به نام مروان بر - سمت شرقى نهر طهيثا در جزيره اى فرود آمد و سران باهليان و مردم دشت را به نزد خويش فراهم آورد . به خبيث نامه نوشت و آنچه را كرده بود به دو خبر داد ، خبيث به دو نامه نوشت و راى وى را تأييد كرد و دستور داد آنچه آذوقه و چهار پا و گوسفند به نزد سليمان هست به نزد وى فرستد .\r\nمسرور سوى اردوگاه نخستين سليمان رفت و آنجا چيزى نيافت . معلوم شد آن قوم پيش از او هر چه را در اردوگاهشان بوده برده‌اند . اب ترك به طلب سليمان سوى هورها سرازير شد كه مىپنداشت وى آن ناحيه را رها كرده و سوى شهر خبيث رفته ، اما برفت و اثرى از سليمان نيافت و بازگشت و چون ديد كه سليمان سپاهى به حوانيت فرستاده تا به عقبماندگان سپاه مسرور تاخت آورند راهى را كه بيم داشت وى را به آنها برساند رها كرد و از راه ديگر برفت\r\n( 524 تا به مسرور رسيد و به دو خبر داد كه چيزى از سليمان به دست نياورده .\r\nسپاهيان سليمان با آذوقه اى كه گرفته بودند به نزد وى رفتند ، سليمان به جاى ماند و جبايى را با زورقها فرستاد كه محلهاى خوردنى و آذوقه را بشناسد و در كار بردن آن تدبير كند . و چنان شد كه جبايى به هر ناحيه اى مىرسيد كه آذوقه اى آنجا مىيافت آن را مىسوخت . سليمان اين را نپسنديد و او را منع كرد اما بازنماند . مىگفت :\r\n« اين آذوقه كمك دشمن ماست و درست نيست كه چيزى از آن را به جاى نهيم . » سليمان به خبيث نوشت و از كار جبايى در اين باره شكوه كرد و نامهء خبيث به جبايى رسيد كه به وى دستور مىداد از سليمان شنوايى و اطاعت كند و فرمانبر دستور وى باشد .\r\nسليمان خبر يافت كه اغرتمش و خشيشا با سواره و پياده و كشتيها و زورقها سوى وى روانند و آهنگ نبرد وى دارند كه سخت هراسان شد و جبايى را فرستاد\r\n","description":"","footnote":"","page_name":" 6458 ","page_number":83},
  {"content":"\r\nكه خبر آنها را بداند و براى مقابله شان آماده شدن گرفت ، چيزى نگذشت كه جبايى به هزيمت سوى وى بازگشت و خبر آورد كه آنها به باب طنج رسيده‌اند ، به نيم فرسخى جايى كه در آن وقت اردوگاه سليمان بود ، به دو دستور داد كه بازگردد و در مقابل آن سپاه ايستادگى كند و آن را از رسيدن به اردوگاه مشغول دارد تا سليمان به دو رسد . وقتى جبايى را سوى مقصد روان كرد ، روى بامى رفت و از آنجا نظر كرد و سپاه را ديد كه پيش مىآمد . پس با شتاب فرود آمد و از نهر طهيثا گذشت و پياده برفت ، جمعى از سرداران زنگيان و يارانشان نيز از پى وى برفتند تا به باب طنج رسيدند ، اغرتمش پشت بكرد و آنها را واگذاشت كه شتابان سوى اردوگاه وى روان شدند .\r\nو چنان بود كه سليمان به جانشينى كه بر سپاه خويش معين كرده بود دستور داده بود كه نگذارد كسى از سياهان به كسى از سپاهيان اغرتمش نمايان شود و هر چه مىتوانند خويشتن را مخفى كنند و آن قوم را واگذارند كه در نهر پيش روند تا وقتى صداى طبلهاى وى را بشنوند و چون آن را شنيدند بر ضد آنها برون شوند و آهنگ اغرتمش كنند .\r\nاغرتمش با سپاه خويش بيامد چندان كه ميان وى و آن سپاه نهرى فاصله بود كه از طهيثا جدا مىشد به نام جارورهء بنى مروان . جبايى با زورقهاى خويش هزيمت شد و به طهيثا رسيد\r\n( 525 و زورقهاى خويش را آنجا نهاد و پياده سوى اردوگاه سليمان بازگشت . مردم اردوگاه سليمان از اغرتمش سخت هراسان شدند و به هر سوى پراكنده شدند ، گروهى از آنها با سردارى از سياهان به نام ابو الندا به پا - خاستند و به مقابلهء آنها رفتند و به نبردشان گرفتند . و از ورود به اردوگاه بازشان داشتند . سليمان از پشت سر آن قوم حمله برد ، زنگيان طبلهاى خويش را زدند و خويشتن را در آب افكندند كه سوى آنها عبور كنند . ياران اغرتمش هزيمت شدند و سياهانى كه در طهيثا بودند به آنها حمله بردند و تيغ در ايشان نهادند . خشيش بر اسبى ابلق كه زير ران داشت بيامد كه مىخواست سوى اردوگاه خويش باز رود ، سياهان به طرف وى رفتند و او را از پاى بيفكندند و شمشيرهايشان در او به كار افتاد كه\r\n","description":"","footnote":"","page_name":" 6459 ","page_number":84},
  {"content":"\r\nكشته شد و سرش را به نزد سليمان بردند . و چنان بود كه وقتى سوى خشيش رفته بودند به آنها گفته بود : « من خشيشم ، مرا نكشيد و پيش يار خويش ببريد . » اما سخن وى را گوش نگرفته بودند .\r\nاغرتمش كه در دنبالهء ياران خويش بود هزيمت شد و برفت تا خويشتن را به زمين رسانيد و بر اسبى نشست و برفت ، زنگيان آنها را دنبال كردند تا به اردوگاهشان رسانيدند و مقصودشان انجام گرفت و چند كشتى را كه با خشيش بوده بود گرفتند .\r\nكسانى كه به تعقيب سپاه هزيمتى رفته بودند به كشتىهايى كه با اغرتمش بوده بود و مالى در آن بود دست يافتند . وقتى خبر به اغرتمش رسيد به شتاب بازگشت و كشتيها را از آنها پس گرفت .\r\nسليمان كه ربوده ها و اسبى چند بدست آورده بود به اردوگاه خويش بازگشت و خبر نبرد و چگونگى آن را به سردار زنگيان نوشت و سر خشيش را با انگشترش براى او فرستاد و كشتيهايى را كه گرفته بود در اردوگاه خويش به - جاى نهاد .\r\nوقتى نامهء سليمان و سر خشيش رسيد ، خبيث دستور داد كه آن را در اردوگاه وى بگردانيدند و يك روز بنهادند ، سپس آن را به نزد على بن ابان فرستاد كه در - آن وقت در نواحى اهواز بود و دستور داد كه سر را آنجا نصب كند .\r\nآنگاه سليمان با جبايى و جمعى از سرداران سياهان هر كدام از سويى به ناحيهء حوانيت رفتند و آنجا به ابو تميم برادر ابن ابى عون يار وصيف ترك رسيدند كه سيزده كشتى داشت ، با وى نبرد كردند كه كشته شد و غرق شد و يازده كشتى از كشتيهاى او را گرفتند .\r\nاين روايت محمد بن عثمان عبادانى است ، اما به گفتهء جباش كشتيهاى ابو - تميم هشت تا بود كه دو كشتى كه عقب مانده بود خلاصى يافت\r\n( 526 و با سرنشينان خويش برفت . سليمان ، سلاح و غارتى گرفت و بيشتر سپاهيانى را كه در اين كشتيها بودند نابود\r\n","description":"","footnote":"","page_name":" 6460 ","page_number":85},
  {"content":"\r\nكرد ، سپس به اردوگاه خويش بازگشت و به خبيث نامه نوشت و كشتن ابو تميم را به دو خبر داد و كشتىها را در اردوگاه خويش نگه داشت .\r\nدر اين سال ابن زيدويه ، طيب را بگرفت و آنجا را غارت كرد .\r\nدر اين سال على بن محمد شواربى به قضاوت گماشته شد .\r\nدر اين سال ، يك روز مانده به آخر سال ، حسين بن طاهر طاهرى از بغداد برون شد و سوى جبل شد .\r\nدر همين سال صلابى درگذشت و كيغلغ ولايتدار رى شد .\r\nدر ربيع الاخر همين سال على بن يعقوب درگذشت و اسماعيل بن اسحاق به قضاى سمت شرقى بغداد نيز گماشته شد و قضاى هر دو سمت بر او فراهم آمد .\r\nدر اين سال محمد بن عتاب كشته شد ، وى عامل سيبين شده بود و سوى آن مىرفت ، كه بدويان او را كشتند .\r\nدر نيمهء رمضان همين سال موسى بن بغا به انبار رفت كه آهنگ رقه داشت .\r\nدر اين سال قطان ، يار مفلح ، كشته شد ، وى عامل خراج موصل بود كه از آنجا بازمىگشت و در راه كشته شد .\r\nدر همين سال در ماه رمضان كفتمر ، على بن حسين ، دبير احمد بن سهل لطفى ، عامل راه مكه شد .\r\nدر همين سال يك روز پيش از ترويه در مكه ميان حنوط فروشان و قصابان پيكارى رخ داد ، چنان كه مردم بيم كردند كار حج تعطيل شود ،\r\n( 527 و هفده كس از آنها كشته شد .\r\nدر همين سال يعقوب بن ليث بر فارس غلبه يافت و ابن و اصل گريخت .\r\nدر اين سال ميان زنگيان و احمد بن ليثويه نبردى بود كه بسيار كس از آنها را بكشت و ابو داود اوباش را كه به زنگيان پيوسته بود اسير كرد .\r\n","description":"","footnote":"","page_name":" 6461 ","page_number":86},
  {"content":"\r\n\r\nسخن از نبرد ميان زنگيان و احمد ابن ليثويه و سبب اسير شدن ابو داود\r\nگويند كه مسرور بلخى احمد بن ليثويه را به ناحيهء ولايت اهواز فرستاد كه وقتى آنجا شد در شوش جاى گرفت . و چنان بود كه محمد بن عبيد الله هزار مرد كرد كه از جانب صفار ولايتدار اهواز شده بود به سردار زنگيان نوشت و وى را به طمع انداخت كه سوى ليثويه رود . اين معمول شده بود كه محمد از هنگام قيام سردار - زنگيان به دو نامه مىنوشت و او را به اين توهم مىانداخت كه ولايت اهواز را از جانب وى مىدارد و با صفار مدارا مىكند تا كار وى در آنجا استقرار گيرد ، خبيث اين را پذيرفت به شرط آنكه على بن ابان عامل آنجا باشد و محمد بن عبيد الله جانشين وى باشد كه محمد بن عبيد الله پذيرفت . على بن ابان ، برادر خويش خليل بن ابان را با جمعى بسيار از سياهان و ديگران روانه كرد كه محمد بن عبيد الله نيز ابو داود اوباش را به كمك آنها فرستاد كه سوى شوش رفتند ، اما به آنجا نرسيدند كه ابن ليثويه و ديگر ياران سلطان كه آنجا بودند از آنجا بازشان داشتند . پس بازگشتند ، بسيار كس از آنها كشته شده بود و جمعى نيز اسير شده بودند ، پس از آن احمد بن ليثويه برفت تا در جندىشاپور فرود آمد .\r\nعلى بن ابان از اهواز روان شد و از محمد بن عبيد الله بر ضد ابن ليثويه كمك خواست ، محمد بن عبيد الله با جمعى از كردان و اوباشان سوى على رفت و چون به نزديك وى رسيد همگى برفتند و مسرقان را ما بين خويش نهادند كه از دو سوى آن مىرفتند .\r\n( 528 محمد بن عبيد الله يكى از ياران خويش را با سيصد سوار فرستاد كه به على ابن ابان پيوسته شد پس از آن على بن ابان و محمد بن عبيد الله برفتند تا به عسكر مكرم رسيدند .\r\nمحمد بن عبيد الله به تنهايى به نزد على بن ابان شد كه ديدار كردند و گفتگو\r\n","description":"","footnote":"","page_name":" 6462 ","page_number":87},
  {"content":"\r\nكردند ، آنگاه محمد به اردوگاه خويش بازگشت و قاسم بن على را با يكى از سران كرد به نام خادم و پيرى از ياران صفار به نام طالقانى سوى على بن ابان فرستاد كه به نزد على رفتند و به وى سلام گفتند .\r\nمحمد و على همچنان مؤتلف بودند تا وقتى كه على به پل فارس رسيد و محمد بن - عبيد الله وارد شوشتر ( تستر ) شد ، احمد بن ليثويه خبر يافت كه على بن ابان و محمد بن - عبيد الله بر پيكار وى اتفاق كرده‌اند و از جندىشاپور برون شد و سوى شوش شد ، على به روز جمعه به پل فارس رسيده بود ، محمد بن عبيد الله با وى وعده نهاده بود كه آن روز سخنران سخنرانى كند و سردار زنگيان و وى را بر منبر شوشتر دعا گويد .\r\nعلى در انتظار اين بماند و بهبود پسر عبد الوهاب را فرستاد كه در مراسم جمعه حضور يابد و براى وى خبر آرد . چون وقت نماز دررسيد ، سخنران بپاخاست و دعاى معتمد و صفار و محمد بن عبيد الله گفت . بهبود با اين خبر به نزد على بازگشت . على در دم برخاست و برنشست و به ياران خويش دستور داد سوى اهواز روند و آنها را جلوتر از خويش فرستاد ، برادرزادهء خويش محمد بن صالح را با محمد بن يحيى كرمانى كه جانشين و دبير وى بود با آنها همراه كرد و خود او بماند و چون عبور كردند پلى را كه آنجا بود شكست كه سواران وى را تعقيب نكنند .\r\nمحمد بن حسن گويد : من از آن گروه از ياران على بودم كه جلوتر رفتند ، سپاهيان در آن شب با شتاب روان شدند و به وقت دميدن سپيده به عسكر مكرم رسيدند كه با خبيث به صلح بود ، اما ياران وى خلاف پيمان كردند و به عسكر مكرم تاختند و چيزهايى به غارت گرفتند .\r\nعلى بن ابان از دنبال ياران خويش رسيد و از آنچه كرده بودند خبر يافت كه توان تغيير آن نداشت ، پس برفت تا به اهواز رسيد . وقتى احمد بن ليثويه از رفتن على خبر يافت شتابان بازگشت تا به شوشتر رسيد و به محمد بن عبيد الله و ياران وى تاخت . محمد فرار كرد و ابو داود اوباش به دست ابن ليثويه افتاد كه او را به در سلطان ،\r\n","description":"","footnote":"","page_name":" 6463 ","page_number":88},
  {"content":"\r\nمعتمد ، فرستاد و خود او در شوشتر بماند .\r\n( 529 فضل بن عدى دارمى يكى از ياران سردار زنگيان كه به محمد بن ابان ، برادر على بن ابان ، پيوسته بود گويد : وقتى احمد بن ليثويه در شوشتر استقرار گرفت ، على بن - ابان با سپاه خويش سوى رى رفت و در دهكده اى به نام برنجان فرود آمد و پيشتازان فرستاد كه خبرهاى وى را بيارند كه بازگشتند و به دو خبر دادند كه ابن ليثويه سوى وى روان است و نخستين سواران او به دهكدهء موسوم به باهليين رسيده‌اند . پس على بن - ابان سوى وى روان شد ، ياران خويش را مژده مىداد و وعده ظفر مىداد و اين را از خبيث براى آنها نقل مىكرد . وقتى به باهليين رسيد ، ابن ليثويه با سپاه خويش كه نزديك چهارصد سوار بودند سوى وى رفت ، پس از آن سوارانى به كمك آنها رسيدند و سپاه ياران سلطان بسيار شد . جمعى از بدويان كه با على بن ابان بودند از ابن - ليثويه امان خواستند و باقى سواران على بن ابان هزيمت شدند . بيشتر پيادگان نيز پراكنده شدند و گروهى اندك از آنها ثبات كردند . نبرد ميان دو گروه سخت شد . على ابن ابان پياده شد و همچنان پياده به خويشتن نبرد كرد ، غلامى از يارانش بنام فتح ، معروف به غلام ابو الحديد ، پيش روى وى بود كه همراه او نبرد كردن گرفت . ابو نصر سلهب و بدر رومى ، معروف به شعرانى ، على را بديدند و او را شناختند و كسان را از حضورش خبر دادند و او به فرار برفت تا به مسرقان رسيد و خويشتن را در آن افكند . فتح نيز از پى وى رسيد و خويشتن را با وى بيفكند . فتح غرق شد ، اما نصر معروف به رومى به على بن ابان پيوست و او را از آب بيرون كشيد و در زورقى انداخت تيرى به على رسيد كه به ساق وى خورد و شكست خورده بازگشت و از دليران و شجاعان سياهان گروهى بسيار كشته شدند .\r\nدر اين سال فضل بن اسحاق سالار حج بود .\r\n( 530 آنگاه سال دويست و شصت و سوم درآمد .\r\n","description":"","footnote":"","page_name":" 6464 ","page_number":89},
  {"content":"\r\n\r\nسخن از حادثاتى كه به سال دويست و شصت و سوم بود\r\nاز جمله آن بود كه عزيز بن سرى ، يار يعقوب بن ليث ، بر محمد بن و اصل ظفر يافت و او را اسير گرفت .\r\nدر همين سال در ناحيهء انبار ميان موسى دالجويه و بدويان نبردى رخ داد كه وى را هزيمت كردند و بشكستند . ابو احمد پسر خويش احمد را با گروهى از سرداران خويش به تعقيب بدويانى فرستاد كه موسى دالجويه را شكسته بودند .\r\nدر همين سال ديرانى به ابن اوس تاخت و شبى به وى شبيخون زد و جمع وى را پراكنده كرد و اردوگاهش را غارت كرد . ابن اوس نجات يافت و سوى واسط رفت .\r\nدر همين سال يكى از فرغانيان در راه موصل بپاخاست و راه را ببريد كه دستگير شد و كشته شد .\r\nدر همين سال يعقوب بن ليث از فارس بيامد و چون به نوبندجان رسيد احمد بن - ليثويه از شوشتر برفت و يعقوب ، در همين سال ، به اهواز شد . و چنان بود كه ابن ليثويه پيش از رفتن از شوشتر با برادر على بن ابان نبردى داشته بود كه در اثناى آن به جمعى بسيار از زنگيان وى ظفر يافته بود .\r\n\r\nسخن از نبرد ميان احمد ابن ليثويه و على بن ابان\r\nدربارهء على بن ابان آورده‌اند كه وقتى ابن ليثويه او را در نبردى كه در باهليين ميانشان بود هزيمت كرد و در اثناى نبرد به وى آن رسيد كه رسيد و به اهواز رفت ، در\r\n","description":"","footnote":"","page_name":" 6465 ","page_number":90},
  {"content":"\r\nآنجا نماند\r\n( 531 و سوى اردوگاه يار خويش سردار زنگيان رفت و زخمهايى را كه به دو رسيده بود معالجه كرد تا بهبود يافت . آنگاه سوى اهواز بازگشت و برادر خويش خليل بن ابان را با برادرزاده اش محمد بن صالح معروف به ابو سهل با سپاهى انبوه سوى ابن ليثويه فرستاد كه در آن وقت در عسكر مكرم جاى داشت . آنها با همراهان خويش برفتند . ابن ليثويه كه به آهنگ آنها آمده بود در يك فرسخى عسكر مكرم مقابلشان رسيد و ميان دو گروه تلاقى شد . ابن ليثويه كمينى نهاده بود كه وقتى جنگ درگرفت ابن ليثويه عقب نشست و زنگيان در او طمع بستند و به تعقيب وى رفتند تا از كمين گذشتند . كمين از پشت سرشان درآمد و هزيمت شدند و پراكنده شدند .\r\nابن ليثويه به آنها تاخت و مقصود خويش را از آنها برآورد كه شكست خورده برفتند . ابن ليثويه با سرهايى كه به دست آورده بود به شوشتر بازگشت . على بن ابان انكلويه را به مراقبت احمد بن ليثويه سوى مسرقان فرستاد كه ابن ليثويه سى سوار از دليران اصحاب خويش را سوى وى روانه كرد و چون خليل بن ابان از حركت ياران ابن ليثويه سوى انكلويه خبر يافت با همراهان خويش در كمين آنها نشست ، و چون به او رسيدند ، سوى آنها رفت كه هيچكس از ايشان نجات نيافت و همگى كشته شدند و سرهاشان را به نزد على بن ابان بردند كه در اهواز بود كه آن را به نزد خبيث فرستاد .\r\nدر اين وقت صفار به اهواز آمد و ابن ليثويه از آن ناحيه گريخت .\r\n\r\nسخن از كار صفار در اهواز به سال دويست و شصت و سوم\r\nگويند كه وقتى يعقوب بن ليث به جندىشاپور رسيد ، آنجا فرود آمد و هر كه از جانب سلطان در آن ناحيه بود برفت و او از جانب خويش يكى را به نام حصن پسر عنبر به اهواز فرستاد كه چون نزديك آنجا رسيد على بن ابان يار سالار زنگيان از آنجا برون شد و در نهر السدره فرود آمد . حصن وارد اهواز شد و آنجا بماند ، ياران وى\r\n","description":"","footnote":"","page_name":" 6466 ","page_number":91},
  {"content":"\r\nو ياران على بن ابان به همديگر هجوم مىبردند و هر گروه به گروه ديگر آسيب مىزد تا وقتى كه على بن ابان آماده شد و سوى اهواز رفت و با حصن و همراهان وى نبردى سخت داشت كه در آن بسيار كس از ياران يعقوب كشته شدند و اسبانى گرفت و غنايم بسيار بدست آورد . حصن و يارانش به عسكر مكرم گريختند . على در اهواز بماند تا هر چه را در آن بود به غارت داد ، سپس از آنجا به نهر السدره رفت\r\n( 532 و به بهبود نوشت و دستور داد با يكى از ياران صفار كه مقيم دورق بود نبرد كند . بهبود با وى نبرد كرد و مردانش را بكشت و وى را اسير گرفت كه بر او منت نهاد و آزادش كرد .\r\nپس از آن على انتظار مىبرد كه يعقوب سوى وى روان شود اما روان نشد و فضل ابن عنبر ، برادر حصن ، را به كمك وى فرستاد و دستورشان داد كه از پيكار با ياران خبيث خوددارى كنند و به اقامت اهواز بس كنند . به على بن ابان نوشت و از او متاركه خواست و اين كه ياران وى در اهواز بمانند . اما على اين را نپذيرفت مگر آنكه آذوقه اى را كه آنجا بود ببرد .\r\nصفار دربارهء بردن آن آذوقه چشم پوشى كرد . على نيز با صفار دربارهء علوفه اى كه در اهواز بود چشم پوشى كرد و ياران على و صفار از همديگر دست بداشتند .\r\nدر اين سال مساور بن عبد الحميد جانفروش درگذشت .\r\nدر همين سال عبيد الله بن يحيى خاقانى درگذشت ، كه از تصادم با يكى از خادمان خويش به نام رشيق از اسب خويش بيفتاد و از بينى و گوش وى خون روان شد ، به روز جمعه ده روز رفته از ذى قعده ، و سه ساعت از پس افتادن بمرد . ابو احمد ابن متوكل بر او نماز كرد و همراه جنازهء وى گام زده . روز بعد حسن بن مخلد به وزارت گرفته شد . پس از آن موسى بن بغا به سامرا شد ، سه روز مانده از ذى قعده ، و حسن بن مخلد به بغداد گريخت و به جاى وى سليمان بن وهب به وزارت گرفته شد ، شش روز رفته از ذى حجه . پس از آن عبيد الله بن سليمان كه بر دبيران موسى بن بغا گماشته بود ، به كار دبيران مفوض و موفق نيز گماشته شد و خانهء عبد الله بن يحيى را به كيغلغ\r\n","description":"","footnote":"","page_name":" 6467 ","page_number":92},
  {"content":"\r\nدادند .\r\nدر اين سال برادر شركب ، حسين بن طاهر را از نيشابور برون كرد و بر آنجا تسلط يافت و مردم را وادار كرد كه يك سوم مالهاى خويش را به دو دهند . حسين سوى مرو رفت كه برادر خوارزمشاه آنجا بود و بنام محمد بن طاهر دعا مىگفت .\r\nدر اين سال سقلابيان لؤلؤه را به جبار ( روم ) تسليم كردند .\r\nدر اين سال فضل بن اسحاق سالار حج بود .\r\n( 533 آنگاه سال دويست و شصت و چهارم درآمد .\r\n\r\nسخن از خبر حادثاتى كه به سال دويست و شصت و چهارم بود\r\nاز جمله آن بود كه يعقوب صفار سپاهى به صيمره فرستاد كه پيش از وى آنجا رفتند و صيغون را بگرفتند و به اسيرى سوى صفار بردند كه به نزد وى در - گذشت .\r\nيازده روز رفته از محرم ، ابو احمد ، كه موسى بن بغا نيز همراه وى بود در قايم اردو زد . معتمد نيز آنها را بدرقه كرد ، پس از آن دو روز رفته از صفر از سامرا برفتند و چون به بغداد رسيدند موسى بن بغا آنجا درگذشت كه وى را به سامرا بردند و آنجا به گورش كردند .\r\nدر اين سال ، به ماه ربيع الاول ، قبيحه مادر معتز درگذشت .\r\nدر اين سال ابن ديرانى به دينور شد كه ابن عياض و دلف بن عبد العزيز بر ضد وى يار شدند و او را منهزم كردند و مالها و املاكش را بگرفتند و او شكست خورده به حلوان بازگشت .\r\nدر اين سال روميان عبد الله بن رشيد كاوسى را اسير گرفتند .\r\n","description":"","footnote":"","page_name":" 6468 ","page_number":93},
  {"content":"\r\n\r\nسخن از چگونگى اسير شدن عبد الله ابن رشيد كاوسى بدست روميان\r\nگويند : چگونگى آن بود كه عبد الله بن رشيد ، با چهار هزار كس از مردم مرزهاى شام وارد سرزمين روم شد و سوى حصنين و مسكنين [ 1 
  ] رفت كه مسلمانان غنيمت گرفتند و وى بازگشت و چون از بدندون حركت كرد بطريق سلوكيه و بطريق قذيذيه و بطريق قره و كوكب و خرشنه سوى وى رفتند و آنها را در ميان گرفتند . مسلمانان پياده شدند و اسبان خويش را پى كردند و پيكار كردند تا كشته شدند ، بجز پانصد يا ششصد كس كه تازيانه بر تهيگاه اسبان خويش نهادند ( زدند ) و برفتند .\r\n( 534 روميان آن جمع را بكشتند . عبد الله بن رشيد نيز از آن پس كه چند ضربت خورد اسير شد كه وى را به لولوه بردند ، پس از آن همراه بريد سوى جبار ( روم ) بردند .\r\nدر اين سال محمد مولد بر واسط گماشته شد و سليمان بن جامع كه از جانب سردار زنگيان عامل نواحى مجاور آن بود با محمد پيكار كرد و او را از واسط برون كرد و وارد آن شد .\r\n\r\nسخن از نبرد سليمان بن جامع عامل سالار زنگيان با محمد بن مولد عامل واسط و چگونگى آن\r\nگويند : چگونگى آن بود كه وقتى سليمان بن جامع ، كه از جانب سالار زنگيان به ناحيه حوانيت و هورها فرستاده شده بود ، جعلان ترك عامل سلطان را هزيمت كرد و با اغرتمش نبرد كرد و سپاه وى را بشكست و خشيش را بكشت و آنچه را همراه داشتند غارت كرد ، نوشت و اجازه خواست كه سوى وى شود كه ديدارى\r\n\r\n","description":"","footnote":"\r\n[ 1 
  ] تعبير متن حصنين و المسكنين . اولى تثنيهء حصن كه در ياقوت به صورت الحصنان آمده با توضيح اينكه جاى مشخصى است ، بنابر اين بايد صورت كلمه حفظ ميشد و مجرور كردن آن درست نمينمايد . مسكنين را كه در متن با الف و لام تعريف آمده در منابعى كه بدست داشتم نيافتم بقرينه پيداست كه آن نيز محل مشخصى بوده است ( م )\r\n","page_name":" 6469 ","page_number":94},
  {"content":"\r\nتازه كند و كارهاى منزل خويش را سامان دهد .\r\nوقتى اين نامه را فرستاد احمد بن مهدى جبايى به دو گفت به اردوگاه بخارى تازد كه در آن وقت مقيم بردودا بود ، كه اين را پذيرفت و سوى بردودا روان شد و به جايى رسيد به نام اكرمهر كه در پنج فرسنگى اردوگاه تكين بود . وقتى بدانجا رسيد جبايى به سليمان گفت : « راى درست اين است كه تو اينجا بمانى و من با زورقها بروم و قوم را سوى تو بكشانم و خسته شان كنم كه وقتى بيايند وامانده باشند و دلخواه خويش را دربارهء آنها انجام دهى . » سليمان چنين كرد و سواران و پيادگان خويش را در آنجا كه بود بياراست .\r\nسحرگاهان احمد بن مهدى در زورقها برفت و به اردوگاه تكين رسيد و لختى با وى نبرد كرد . تكين سواران و پيادگان خويش را آماده كرد . جبايى از مقابل وى عقب نشست و غلامى سوى سليمان فرستاد و به دو خبر داد كه ياران تكين با سواران خويش سوى وى مىروند . فرستاده ، سليمان را ديد كه از دنبال جبايى روان بود . از آن رو كه از وى خبرى نرسيده بود و او را به اردوگاهش بازگردانيد ، فرستاده اى ديگر با خبرى همانند خبر اول از جانب جبايى بيامد . وقتى سليمان به اردوگاه خويش بازگشت ، ثعلب بن حفص بحرانى و يكى از سرداران زنگى را\r\n( 535 به نام منينا با جمعى از زنگيان فرستاد و در صحرا به جايى كه مجاور پهلوى چپ سپاه تكين بود كمينشان نهاد و دستورشان داد كه وقتى سواران تكين از آنجا گذشتند از پشت سرشان درآيند .\r\nوقتى جبايى بدانست كه سليمان سواران خويش و كار كمين را مرتب كرده صداى خويش را بلند كرد كه ياران تكين بشنوند ، به ياران خويش مىگفت : « فريبم دادند و به هلاكتم انداختند ، بشما گفته بودم وارد اينجا نشويد اما مصر بوديد كه من و خودتان را در اين ورطه بيفكنيد كه گمان ندارم از آن نجات يابيم . » وقتى ياران تكين سخن وى را شنيدند طمع آوردند و در تعقيب وى بكوشيدند\r\n","description":"","footnote":"","page_name":" 6470 ","page_number":95},
  {"content":"\r\nو بانگ مىزدند كه بلبل [ 1 
  ] در قفس [ 2 
  ] است .\r\nجبايى آهسته مىرفت و آنها به تعقيب وى بودند و تير به طرف او مىافكندند ، تا از محل كمين گذاشتند و نزديك اردوگاه سليمان رسيدند كه با سواران و ياران خويش پشت ديوارها نهان بود ، سليمان هجوم برد و پيش روى سپاه رسيد ، كمين نيز از پشت سر سپاه درآمد ، جبايى سر زورقهاى خويش را به طرف كسانى كه در نهر بودند بر - گردانيد و از هر سوى هزيمت بر آنها افتاد و زنگيان به دنبالشان افتادند كه مىكشتند و سلاح و جامه برمىگرفتند . چندان كه نزديك سه فرسنگ طى كردند ، آنگاه سليمان توقف كرد و به جبايى گفت : « باز مىگرديم كه غنيمت گرفتيم و سالم مانديم و سلامت از همه چيز بهتر است . » جبايى گفت : « نه ، كه دلهاشان را هراسان كرده‌ايم ، و حيلهء ما دربارهء آنها مؤثر افتاده . راى درست اين است كه امشب بكوبيمشان شايد آنها را از اردوگاهشان برانيم و جمعشان را پراكنده كنيم . » سليمان از راى جبايى پيروى كرد و سوى اردوگاه تكين شد و به وقت مغرب آنجا رسيد و با وى نبرد انداخت . تكين با همراهان خويش بپاخاست و نبردى سخت كرد كه سليمان و يارانش از مقابل وى عقب نشستند . پس از آن سليمان درنگ كرد و ياران خويش را بياراست ، سپس شبل را با گروهى از سواران خويش به صحرا فرستاد و جمعى از پيادگان خويش را نيز با وى همراه كرد ، جبايى را نيز دستور داد كه با زورقها در دل نهر برود . خود او نيز با همراهانش از سوار و پياده روان شد و پيشاپيش ياران خويش برفت تا به تكين رسيد . هيچكس در مقابل وى مقاومت نكرد و همگى پراكنده شدند و اردوگاه خويش را رها كردند . سليمان هر چه را آنجا يافت به غنيمت گرفت و اردوگاه را آتش زد و با غنيمتها كه به دست آورده بود سوى اردوگاه خويش رفت .\r\nوقتى آنجا رسيد نامهء خبيث را يافت كه رسيده بود و اجازه مىداد كه به منزل خويش\r\n\r\n","description":"","footnote":"\r\n[ 1 ، 2 
  ] كلمهء متن .\r\n","page_name":" 6471 ","page_number":96},
  {"content":"\r\nبازگردد كه جبايى را جانشين كرد و علمهايى را كه از اردوگاه تكمين گرفته بود با كشتيهايى كه از ابو تميم و خشيش و تكين گرفته بود همراه برد\r\n( 536 و برفت تا به اردوگاه خبيث رسيد ، و اين در جمادى الاول سال دويست و شصت و چهارم بود .\r\n\r\nسخن از اينكه چگونه زنگيان توانستند وارد واسط شوند و سخن از حادثات معتبر سال دويست و شصت و چهارم\r\nگويند كه وقتى سليمان بن جامع از پس نبردى كه زنگيان با تكين داشتند سوى سالار زنگيان روان شد ، جبايى ، يحيى بن خلف ، با سپاهى كه سليمان به جاى نهاده بود در زورقها به طلب آذوقه سوى مازوران رفت . جمعى از سياهان نيز با وى بودند .\r\nياران جعلان متعرض وى شدند و كشتيهايى را كه با وى بود بگرفتند و هزيمتش كردند كه شكست خورده بازگشت تا به طهيثا رسيد و نامه هاى مردم دهكده به او رسيد كه خبر مىداد كه منجور وابستهء امير مؤمنان و محمد بن على يشكرى وقتى خبر يافته‌اند كه سليمان بن جامع در طهيثا نيست فراهم آمده‌اند و ياران خويش را فراهم كرده‌اند و به آهنگ دهكده آمده‌اند و در آنجا كشته‌اند و سوخته‌اند و كسانى از مردم آن كه نجات يافته‌اند از جاى خويش سوى دهكدهء حجاجيه رفته‌اند و در آن اقامت گرفته‌اند .\r\nجبايى به سليمان نوشت و مضمون نامه هاى مردم دهكده را با آنچه از ياران جعلان ديده بود به دو خبر داد .\r\nسالار زنگيان ، سليمان را با شتاب به طهيثا فرستاد كه چون آنجا رسيد چنان وانمود كه آهنگ نبرد جعلان دارد و سپاه خويش را بياراست و جبايى را پيش روى خويش در زورقها روانه كرد و سواران و پيادگان همراه وى كرد و دستور داد كه به مجازروان رود و در مقابل اردوگاه جعلان بماند و اسبان را نمايان كند و بچراند چنان كه ياران جعلان آن را ببينند اما با آنها نبرد نكند ، خود وى با همه سپاهش بجز گروهى\r\n","description":"","footnote":"","page_name":" 6472 ","page_number":97},
  {"content":"\r\nاندك كه در اردوگاه به جا نهاده بود برنشست و در هورها برفت تا به دو هور معروف به ربه و عمرقه رسيد . آنگاه سوى محمد بن على رفت كه در آن وقت در محلى بود به نام تلفخار و چون به نزد وى رسيد با وى نبردى سخت كرد كه در آن بسيار كس بكشت و اسبان بسيار گرفت و غنيمتهاى فراوان به تصرف آورد و يكى از برادران محمد بن - على را بكشت اما محمد بن على جان بدر برد .\r\nآنگاه سليمان بازگشت\r\n( 537 و همين كه به صحراى ما بين براق و دهكده رسيد سوارانى از بنى شيبان به دو رسيدند . و چنان بود كه از جمله كسانى كه سليمان در تلفخار به آنها دست يافته بود يكى از سران بنى شيبان بود كه او را كشته بود و پسر كوچكى از آن وى را اسير گرفته بود و ماديانى را كه زير وى بوده بود گرفته بود و چون خبر آن به قوم وى رسيده بود با چهار صد سوار در اين صحرا سر راه بر سليمان گرفته بودند .\r\nسليمان وقتى سوى محمد بن على مىرفته بود به عمير بن عمار نايب خويش در طف نوشته بود كه پيش وى آمده بود و او را بلد خويش كرده بود كه آن راهها را مىشناخت .\r\nوقتى سليمان سواران بنى شيبان را بديد همه ياران خويش را پيش فرستاد .\r\nمگر عمير بن عمار كه تنها ماند و بنى شيبان بر او دست يافتند و او را بكشتند و سرش را ببردند كه خبر به خبيث رسيد و كشته شدن عمير بر او گران آمد . سليمان آنچه را كه در ديار محمد بن على گرفته بود ، به نزد خبيث فرستاد و اين در آخر رجب همين سال بود .\r\nوقتى شعبان رسيد سليمان با جمعى از ياران خويش بپاخاست و به دهكدهء حسان رفت كه در آن وقت يكى از سرداران سلطان به نام جيش پسر حمرتكين آنجا بود و با وى نبرد كرد . جيش از وى بگريخت و سليمان به آن دهكده دست يافت و آن را غارت كرد و بسوخت و اسبانى گرفت و سوى اردوگاه خويش بازگشت .\r\nپس از آن سليمان ده روز رفته از شعبان ، سوى حوانيت رفت و جبايى را با\r\n","description":"","footnote":"","page_name":" 6473 ","page_number":98},
  {"content":"\r\nزورقها سوى بر مساور روانه كرد و در آنجا كشتىاى يافت كه تعدادى اسب از آن جعلان در آن بود كه مىخواسته بود آن را به نهر ابان فرستد كه به شكار سوى آنجا رفته بود . جبايى بدان كشتىها تاخت و كسانى را كه در آن بودند بكشت و اسبان را بگرفت كه دوازده اسب بود و سوى طهيثا بازگشت .\r\nپس از آن سليمان سه روز مانده از شعبان ، سوى تل رمانا رفت و در آنجا نبرد كرد و مردمش را برون كرد و هر چه در آن بود به تصرف آورد ، آنگاه به اردوگاه خويش بازگشت . سپس ، ده روز رفته از ماه رمضان ، سوى محل معروف به جازره رفت كه در آن وقت اب ترك در آنجا بود و جعلان در مازروان بود .\r\nو چنان بود كه سليمان به خبيث نوشته بود كه كشتى براى وى بفرستد و او همراه يكى از مردم عبادان به نام صقر پسر حسين ده كشتى براى سليمان فرستاده بود . وقتى صقر با كشتىها به نزد سليمان رسيد چنان وانمود كه آهنگ جعلان دارد . وقتى خبر به جعلان رسيد\r\n( 538 كه سليمان آهنگ وى دارد به مرتب كردن اردوگاه خويش پرداخت و چون سليمان به نزديك محل اب رسيد به دو تاخت و با وى نبرد كرد كه وى را از آمدن خويش غافل يافته بود و دلخواه خويش را نسبت به وى انجام داد و شش كشتى بگرفت .\r\nجباش گويد : هشت كشتى در اردوگاه وى يافت ، دو كشتى نيز بر ساحل بود كه آن را بسوخت و اسب و سلاح و ربودهء بسيار گرفت و به اردوگاه خويش باز - گشت .\r\nپس از آن سليمان چنان وانمود كه آهنگ تكين بخارى دارد و با جبايى و جعفر بن احمد ، دائى پسر خبيث ملعون ، معروف به انكلاى ، كشتيهايى آماده كرد و چون كشتىها به اردوگاه جعلان رسيد بدان تاخت و آن را به تصرف آورد . سليمان نيز از جانب خشكى به جعلان تاخت و وى را سوى رصافه هزيمت كرد و كشتيهاى خويش را پس گرفت و بيست و هفت اسب و دو كره اسب و سه استر از آن جعلان\r\n","description":"","footnote":"","page_name":" 6474 ","page_number":99},
  {"content":"\r\nگرفت با بسيار غارتى و سلاح ، و به طهيثا بازگشت .\r\nمحمد گويد : جباش انكار داشت كه در اينجا از تكين يادى رفته باشد . خبر مرد عبادانى را نيز دربارهء تكين نمىدانست و مىگفت هدف جز جعلان نبود .\r\nو چنان بود كه خبر سليمان از مردم اردوگاهش نهان مانده بود ، چنان كه شايع كردند كه كشته شده ، جبايى نيز با وى كشته شده ، و سخت هراسان شدند ، سپس خبر وى و نبردى كه با جعلان داشته بود آشكار شد كه آرام شدند و بماندند تا سليمان بيامد و آنچه را كرده بود به خبيث نوشت و علمها و سلاحهايى فرستاد .\r\nپس از آن سليمان ، در ذى قعده ، سوى رصافه رفت و به مطر بن جامع تاخت كه در آن وقت آنجا مقيم بود و غنيمتهاى بسيار بدست آورد و رصافه را بسوخت و آن را به غارت داد و علمهايى براى خبيث برداشت و پنج روز رفته از ذى حجه سال دويست و شصت و چهارم سوى شهر خبيث سرازير شد كه عيد را آنجا بگذراند و در منزل خويش باشد . در اين وقت مطر بن جامع به دهكدهء معروف به حجاجيه رفت و بدان تاخت و جمعى از مردم آنجا را اسير كرد . يكى از مردم حجاجيه به نام سعيد عدوى پسر سيد از جانب سليمان ، قاضى آنجا بود كه اسير شد و او را با ثعلب بن - حفص و چهار سردار كه با وى بودند به حرجليه بردند كه در دو فرسخ و نيمى طهيثا بود .\r\nجبايى با سوار و پياده\r\n( 539 براى مقابلهء مطر رفت و وقتى بدان ناحيه رسيد كه مطر بدانجا دستبرد زده بود . از آنجا بازگشت و خبر را براى سليمان نوشت و سليمان به روز سه شنبه ، دو روز مانده از ذىحجهء اين سال ، بازگشت .\r\nپس از آن جعلان فراخوانده شد و احمد بن ليثويه بيامد و در شديديه بماند ، سليمان به محلى به نام نهر ابان رفت و يكى از سرداران ابن ليثويه را به نام طرناج آنجا يافت كه با وى نبرد كرد و او را بكشت .\r\nجباش گويد : كسى كه در آن محل كشته شد بينك بود و طرناج در مازروان\r\n","description":"","footnote":"","page_name":" 6475 ","page_number":100},
  {"content":"\r\nكشته شد .\r\nپس از آن سليمان به رصافه رفت كه در آن وقت اردوگاه مطر بن جامع آنجا بود كه با وى نبرد كرد و اردوگاهش را به غارت داد و هفت كشتى از او گرفت و دو كشتى بسوخت و اين به ماه ربيع الاول سال دويست و شصت و چهارم بود .\r\nجباش گويد : اين نبرد در شديديه بود و آنچه در آن روز گرفته شد شش كشتى بود .\r\nپس از آن سليمان با هفت كشتى برفت كه سرداران معتبر و ياران خويش را در آن جاى داده بود . تكين بخارى كه در شديديه با وى نبرد كرد . و چنان بود كه در آن وقت ابن ليثويه به ناحيه كوفه و جنبلا رفته بود . تكين بر سليمان غلبه يافت و كشتيهايى را كه با وى بود با ابزار و سلاح و جنگاوران آن بگرفت . در اين نبرد بيشتر سرداران سليمان كشته شدند . آنگاه ابن ليثويه به شديديه رفت و آن نواحى را مضبوط داشت تا وقتى كه ابو احمد ، محمد بن مولد را بر واسط گماشت .\r\nجباش گويد : وقتى ابن ليثويه به شديديه رسيد سليمان سوى وى رفت و دو روز بماند كه با وى نبرد مىكرد . به روز سوم سليمان از مقابل وى عقب نشست و ابن ليثويه با كسانى كه همراه وى شتافته بودند به تعقيب وى رفت ، كه سليمان بازگشت و او را در دهانه بردودا افكند و از آن پس كه نزديك بود غرق شود خلاصى يافت و سليمان هفده اسب از اسبان ابن ليثويه را بگرفت .\r\nمحمد گويد : سليمان به خبيث نوشت و از او كمك خواست كه خليل بن ابان را با حدود يك هزار و پانصد سوار سوى وى فرستاد ، مذوب نيز با وى بود . وقتى اين كمك به نزد سليمان رسيد ، آهنگ نبرد محمد مولد كرد و با وى نبرد كرد كه مولد گريخت و زنگيان وارد واسط شدند و بسيار كس آنجا كشته شد\r\n( 540 و شهر به غارت رفت و سوخته شد . در آن وقت كنجور بخارى آنجا بود كه آن روز تا به وقت پسين دفاع كرد ، آنگاه\r\n","description":"","footnote":"","page_name":" 6476 ","page_number":101},
  {"content":"\r\nكشته شد . در آن روز سالار سواران سليمان بن جامع ، خليل بن ابان بود با عبد الله معروف به مذوب . جبايى در زورقها بود و زنگى پسر مهربان ، در كشتيها بود . سليمان ابن جامع با سرداران خويش بود كه از سياهان بودند و پيادگانش كه آنها نيز از سياهان بودند . سليمان بن موسى شعرانى و دو برادرش با سواران و پيادگان سليمان بودند و همه قوم با هم يك دل بودند .\r\nپس از آن سليمان بن جامع از واسط روان شد و با همه سپاه خويش سوى جنبلا رفت كه تباهى كند و ويرانى آرد ، ميان وى و خليل بن ابان اختلاف افتاد كه خليل اين را به برادرش على بن ابان نوشت و از سردار زنگيان خواست كه وى را از بودن با سليمان معاف دارد ، خليل اجازه يافت كه با ياران و غلامان على بن ابان به شهر خبيث بازگردد . اما مذوب با بدويان به نزد سليمان بجاى ماند . سليمان چند روزى در اردوگاه خويش بماند آنگاه سوى نهر امير رفت و آنجا اردو زد و جبايى و مذوب را به جنبلا فرستاد كه نود روز آنجا ماندند و سليمان همچنان در نهر امير اردو زده بود .\r\nجباش گويد : سليمان در شديديه اردو زده بود .\r\n\r\nسخن از رفتن سليمان بن - وهب از بغداد به سامرا\r\nدر اين سال سليمان بن وهب از بغداد سوى سامرا رفت ، حسن بن وهب نيز با وى بود . احمد بن موفق و مسرور بلخى و بيشتر سرداران از او بدرقه كردند . وقتى به سامرا شد معتمد بر او خشم آورد و وى را بداشت و به بندش كرد و خانهء وى را با خانه هاى دو پسرش وهب و ابراهيم به غارت داد و سه روز مانده از ذى قعده حسن بن مخلد را به وزارت گرفت .\r\nپس از آن موفق از بغداد روان شد . عبد الله بن سليمان نيز با وى بود ، وقتى\r\n","description":"","footnote":"","page_name":" 6477 ","page_number":102},
  {"content":"\r\nابو احمد به سامرا نزديك شد ، معتمد به سمت غربى رفت و آنجا اردو زد . ابو احمد با همراهان خويش در جزيرهء مؤيد جاى گرفت و فرستادگان ميانشان رفت و آمد داشتند . چند روز رفته از ذى حجه معتمد به كشتىاى به دجله رفت ، برادرش ابو احمد نيز در زورقى به نزد وى شد . معتمد ابو احمد و مسرور بلخى و كيغلغ و احمد ابن موسى بن بغا\r\n( 541 را خلعت داد و چون روز سه شنبه شد ، هشت روز رفته از ذى حجه ، كه روز ترويه بود مردم اردوگاه ابو احمد به اردوگاه معتمد رفتند ، سليمان بن وهب رها شد و معتمد به جوسق بازگشت ، حسن بن مخلد و احمد بن صالح شيرزادى فرار كردند كه دربارهء گرفتن مالهايشان و مالهاى كسانشان نامه نوشته شد ، احمد بن ابى الاصبغ بداشته شد و سردارانى كه مقيم سامرا بودند به تكريت گريختند ، ابو موسى پسر متوكل نهان شد ، پس از آن عيان شد . آنگاه سردارانى كه به تكريت شده بودند به موصل رفتند و دست به گرفتن خراج زدند .\r\nدر اين سال هارون بن محمد هاشمى كوفى سالار حج شد .\r\n( 542 آنگاه سال دويست و شصت و پنجم درآمد .\r\n\r\nسخن از حادثاتى كه به سال دويست و شصت و پنجم بود\r\nاز جمله نبردى بود كه ميان احمد بن ليثويه و سليمان بن جامع سردار سالار زنگيان رخ داد ، در ناحيهء جنبلا .\r\n\r\nسخن از نبردى كه ميان ابن ليثويه و سليمان بن جامع در جنبلا رخ داد و سبب آن\r\nگويند كه سليمان بن جامع به سالار زنگيان نوشت و وى را از وضع نهر\r\n","description":"","footnote":"","page_name":" 6478 ","page_number":103},
  {"content":"\r\nموسوم به زهيرى خبر داد و از او اجازه خواست كه براى ادامهء حفر آن تا سواد كوفه و برار خرج كند ، مىگفت كه مسافت نزديك است و وقتى نهر تا آنجا ادامه يابد حمل آذوقه اى كه در نواحى جنبلا و سواد كوفه هست ميسر مىشود . خبيث براى انجام اين كار يكى را فرستاد به نام محمد پسر يزيد بصرى ، و به سليمان نوشت كه - نيازهاى وى را از بابت مال برآرد و با سپاه خويش به نزديك وى مقيم شود .\r\nپس سليمان با همه سپاه خويش برفت و نزديك به يك ماه در شريطيه اقامت گرفت و فعلگان در نهر نهاد .\r\nدر اين اثنا سليمان به مردم خسرو شاپور كه اطراف وى بودند مىتاخت .\r\nو چنان بود كه از چين و نواحى مجاور آن آذوقه به دو مىرسيد تا وقتى كه ابن ليثويه ، عامل ابو احمد بر جنبلا ، با وى نبرد كرد و چهارده سردار وى را بكشت . . .\r\n( محمد بن حسن گويد چهل و هفت سردار بكشت ) . . .\r\nو چندان مردم كه از فزونى به شمار نيايد و اردوگاه او را به غارت داد و كشتيهاى وى را بسوخت ، كشتيها در همان نهرى بود كه به كشيدن آن مىپرداخته بود . پس شكست خورده برفت تا به طهيثا رسيد و آنجا بماند ، جبايى از پى اين حادثه رسيد آنگاه برفت و در محل معروف به برتمرتا بماند و\r\n( 543 سر ملوانى را به نام زنگى پسر مهربان بر كشتيها گماشت .\r\nو چنان بود كه سلطان ، نصير را فرستاده بود كه شامرج را به بند كند و به در خلافت ببرد و كارهاى وى را عهده كند . نصير از آن پس كه شامرج را دربند مىبرد در نهر بر تمرتا به زنگى پسر مهربان رسيد و نه كشتى از او گرفت كه زنگى شش كشتى را پس گرفت . . .\r\n( به گفتهء محمد بن حسن ، جباش انكار داشت كه زنگى پسر مهربان چيزى از كشتيها را پس گرفته باشد و پندارد كه نصير همه كشتيها را ببرد . ) . . . و سوى طهيثا رفت و به سليمان نامه نوشت كه سوى وى رفت . سليمان همچنان\r\n","description":"","footnote":"","page_name":" 6479 ","page_number":104},
  {"content":"\r\nدر طهيثا بود تا خبر آمدن موفق به دو رسيد .\r\nدر اين سال احمد بن طولون در انطاكيه به سيماى طويل تاخت و وى را در آنجا محاصره كرد ، ابن طولون همچنان مقابل انطاكيه بود تا آنجا را بگشود و سيما را بكشت .\r\nدر اين سال قاسم بن مماه در اصفهان بر ضد دلف بن عبد العزيز بپاخاست و او را بكشت .\r\nپس از آن جمعى از ياران دلف بر ضد قاسم بپاخاستند و او را بكشتند و احمد ابن عبد العزيز را سر خويش كردند .\r\nدر اين سال محمد بن مولد به يعقوب بن ليث پيوست و به نزد وى شد و اين در محرم همين سال بود و سلطان دستور داد تا مالها و املاك وى را بگيرند .\r\nو هم در اين سال بدويان ، جعلان ، معروف به عيار ، را در دمم كشتند . وى به همراهى قافله اى مىرفته بود كه او را كشتند ، و اين در جمادى الاول بود . سلطان جمعى از وابستگان را به تعقيب قاتلان وى فرستاد ، اما بدويان گريختند و كسانى كه به تعقيب آنها رفته بودند تا عين التمر رسيدند ، سپس به بغداد بازگشتند ، جمعى از آنها از سرما مرده بودند ، زيرا در آن روزها سرما سخت شده بود و چند روزى دوام داشت و در بغداد برف افتاد .\r\nدر اين سال ابو احمد بگفت تا سليمان بن وهب و پسر وى را بدارند كه آنها را با تنى چند از كسانشان در خانهء ابو احمد بداشتند و خانهء تنى چند از كسان سليمان غارت شد و براى نگهبانى خانه سليمان و پسرش عبد الله كسان گماشته شدند ، دستور داده شد مالها و املاكشان را با مالها\r\n( 544 و املاك كسانشان بگيرند ، بجز احمد بن سليمان .\r\nآنگاه بر نهصد هزار دينار توافق شد و آنها را به جايى بردند كه هر كه را خوش داشتند به نزدشان توانست رفت .\r\n","description":"","footnote":"","page_name":" 6480 ","page_number":105},
  {"content":"\r\nدر اين سال موسى پسر اتامش و اسحاق پسر كنداجيق و ينغجور پسر ارخوز و فضل پسر موسى بن بغا بر در شماسيه اردو زدند . سپس از پل بغداد عبور كردند و سوى سفينتين رفتند . ابو احمد از پى آنها رفت اما بازنگشتند و در صرصر فرود آمدند .\r\nدر اين سال ابو احمد ، صاعد بن مخلد را دبير خويش كرد و وى را خلعت داد و اين دوازده روز رفته از جمادى الاخر بود . صاعد به صرصر به نزد سرداران رفت ، آنگاه ابو احمد پسر خويش احمد را به نزدشان فرستاد كه با آنها گفتگو كرد و با وى بازگشتند و ابو احمد خلعتشان داد .\r\nدر اين سال ، چنان كه گفته‌اند ، پنج كس از بطريقان روم با سى هزار كس از روميان به اذنه آمدند و به مصلى شدند و ارخوز را اسير كردند ( وى ولايتدار مرزها بوده بود كه عزل شده بود و آنجا مانده بود كه اسير شد و نزديك چهارصد كس با وى اسير شدند ) و يك هزار و چهار صد كس از آنها را كه به مقابله شان رفته بودند كشتند و به روز چهارم برفتند ، و اين در جمادى الاول همين سال بود .\r\nدر رجب همين سال موسى پسر اتامش و اسحاق پسر كنداجيق و ينغجور پسر ارخوز بر كنار نهر ديالى اردو زدند .\r\nدر اين سال احمد بن عبد الله خجستانى بر نيشابور غلبه يافت و حسين بن طاهر ، عامل محمد بن طاهر ، به مرو رفت و آنجا بماند . برادر شركب شتربان ، ميانجى حسين و خجستانى ، احمد بن عبد الله ، بود .\r\nدر اين سال طوس ويران شد .\r\nدر همين سال اسماعيل بن بلبل به وزارت گرفته شد .\r\nو هم در اين سال يعقوب بن ليث به اهواز درگذشت و برادرش عمرو بن ليث به جايش نشست . عمرو به سلطان نوشت كه شنوا و مطيع است كه در ذى قعدهء همين سال احمد بن ابى الاصبغ را به نزد وى فرستاد .\r\n","description":"","footnote":"","page_name":" 6481 ","page_number":106},
  {"content":"\r\nو هم در اين سال گروهى از بدويان بنى اسد ، على بن مسرور بلخى را در راه مكه ، از آن پيش كه به مغيثه برسد كشتند . و چنان بود كه ابو احمد ، محمد بن - مسرور بلخى را عامل راه مكه كرده بود و او برادر خويش على بن مسرور را بر آن گماشت .\r\nو هم در اين سال شاه روم عبد الله بن رشيد بن كاوس را كه عامل مرزها بوده بود و اسير شده بود با گروهى از اسيران مسلمان به نزد احمد بن طولون فرستاد با چند قرآن كه هديهء وى كرده بود .\r\nدر اين سال گروهى از زنگيان در سى زورق به جبل ( با تشديد ب ) شدند و چهار كشتى را كه در آن آذوقه بود بگرفتند سپس برفتند .\r\nدر اين سال عباس بن احمد بن طولون با پيروان خويش به مخالفت پدر خويش احمد به برقه پيوست . چنان كه گويند پدرش احمد وقتى به شام مىرفته بود وى را بر كار مصر جانشين كرده بود . وقتى احمد از شام سوى مصر بازمىگشت ، عباس هر چه مال كه در خزانهء مصر بود و هر چه اثاث كه پدرش داشت با چيزهاى ديگر برداشت و به برقه رفت ، احمد سپاهى سوى وى فرستاد كه بر او دست يافتند و به نزد پدرش بازش گردانيدند كه او را به نزد خويش بداشت و به سبب كارى كه از پسرش سر زده بود گروهى را كه در آن كار از وى پيروى كرده بودند بكشت .\r\nدر همين سال زنگيان وارد نعمانيه شدند و بازار آنجا را با بيشتر - خانه هاى مردمش بسوختند و اسير گرفتند و سوى جرجرايا رفتند و مردم سواد به بغداد رفتند .\r\nدر اين سال ابو احمد ، عمرو بن ليث را بر خراسان و فارس و اصبهان و سيستان و كرمان و سند گماشت و در اين باب شاهدان گرفت و نامهء خويش را دربارهء گماشته شدن عمرو با احمد بن ابى الاصبغ به نزد وى فرستاد و فرمان و پرچم و خلعت را نيز با آن فرستاد .\r\n","description":"","footnote":"","page_name":" 6482 ","page_number":107},
  {"content":"\r\nدر ذىحجهء همين سال مسرور بلخى سوى نيل رفت و عبد الله بن ليثويه كه مخالفت سلطان آشكار كرده بود با ياران برادرش از آنجا دور شد و با همراهان خويش به احمدآباد شد . مسرور بلخى به دنبالشان رفت ، مىخواست با آنها نبرد كند ، اما عبد الله بن ليثويه و كسانى كه با وى بودند پيشدستى كردند و در مقابل مسرور پياده شدند و شنوايى و اطاعت آوردند .\r\n( 546 عبد الله بن ليثويه شمشير و كمربند خويش را به گردن آويخته بود و عذر مىخواست و قسم ياد مىكرد كه وى را به آنچه كرده بود ، وادار كرده بودند كه از او پذيرفت و دستور داد كه به او و تنى چند از سرداران همراه وى خلعت دادند .\r\nدر اين سال تكين بخارى به مقدمه گرى مسرور بلخى وارد اهواز شد .\r\n\r\nسخن از كار تكين در اهواز وقتى كه آنجا رفت\r\nمحمد بن حسن گويد : وقتى ابو احمد ، مسرور بلخى را بر اهواز گماشت ، وى تكين بخارى را بر آنجا گماشت كه سوى اهواز رفت ، وقتى آنجا رسيد على بن - ابان مهلبى كه به اهواز شده بود آهنگ شوشتر كرد و با گروهى بسيار از ياران زنگى خويش و ديگران آنجا را در ميان گرفت و مردم آنجا را هراسان كرد و نزديك بود كه شهر را تسليم كنند . در اين وقت تكين آنجا رسيد و همين كه جامهء سفر از خويش بنهاد با على بن ابان و ياران وى نبرد كرد كه نبرد به ضرر زنگيان بود كه كشته شدند و هزيمت شدند و پراكنده شدند و على با كسانى كه با وى مانده بودند شكست خورده و زبون برفت و اين ، نبرد باب كودك [ 1 
  ] نامبردار است .\r\nپس از آن تكين بخارى برفت و در شوشتر جاى گرفت و گروهى بسيارى از اوباش و ديگران به دو پيوستند . على بن ابان با جمعى بسيار از ياران خويش به طرف\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6483 ","page_number":108},
  {"content":"\r\nوى رفت و در سمت شرقى مسرقان جاى گرفت و برادر خويش را با جمعى سوار در سمت غربى نهاد ، پيادگان زنگى را نيز با وى نهاد . جمعى از سرداران زنگى از جمله انكلويه و حسين معروف به حمامى و گروهى ديگر بيامدند كه دستورشان داد بر پل فارس جاى گيرند .\r\nخبر به تكين رسيد كه على بن ابان بر ضد وى مهيا مىشود ، كسى كه اين خبر را براى وى برد غلامى بود به نام وصيف رومى و به دو خبر داد كه آن قوم بر پل اهواز جاى گرفته‌اند و گفت كه به نوشيدن نبيذ سرگرمند و ياران خويش را براى فراهم آوردن آذوقه پراكنده‌اند . تكين با جمعى از ياران خويش شبانه به طرفشان روان شد و با آنها نبرد كرد و از جمله سرداران زنگى ، انكلويه و حسين معروف به جمامى و اندرون را با مفرح\r\n( 547 كه كنيهء ابو صالح داشت بكشت . بقيه هزيمت شدند و به خليل بن ابان پيوستند و آنچه را كه بر آنها گذشته بود ، با وى بگفتند . تكين بر سمت شرقى مسرقان برفت تا با على بن ابان و جمع وى مقابل شد كه على با وى مقاومت نياورد و هزيمت شد . غلامى از آن على كه از سواران بود به نام جعفرويه اسير شد ، على و خليل با جمع خويش سوى اهواز بازگشتند و تكين به شوشتر بازگشت . على بن ابان به تكين نوشت و از او خواست كه از كشتن جعفرويه خوددارى كند كه او را بداشت ، ميان على و تكين نامه ها و ملاطفتها رفت كه خبر آن به مسرور رسيد و آن را ناخوش داشت ، به مسرور خبر رسيد كه اطاعت تكين سستى گرفته و به على بن ابان گراييده و به دو متمايل شده است .\r\nمحمد بن عبد الله مأمونى بادغيسى كه از ياران تكين بخارى بوده بود گويد :\r\nوقتى خبر به مسرور رسيد كه تكين با وى نفاق آورده ، درنگ كرد تا كار وى را به درستى بدانست . آنگاه به آهنگ ولايت اهواز حركت كرد و از تكين خرسندى مىنمود و از كار وى ستايش مىكرد ، از راه شابرزان رفت ، سپس از اهواز برفت تا به شوش رسيد . تكين دانسته بود كه خبر وى به مسرور رسيده و از اين و نيز از جمعى از\r\n","description":"","footnote":"","page_name":" 6484 ","page_number":109},
  {"content":"\r\nسرداران و همراهان مسرور كه پيروان وى بوده بودند بيمناك بود . ميان مسرور و تكين نامه ها رفت ، چندان كه تكين اطمينان يافت ، مسرور بر كنار رود شوشتر شد و كس به نزد تكين فرستاد كه به سلام گفتن سوى وى عبور كرد . مسرور بگفت تا شمشيرش را گرفتند و كس بر او گماشت . وقتى سپاهيان تكين اين را بديدند ، هماندم پراكنده شدند ، گروهى از آنها به طرف سالار زنگيان رفتند ، خبر به مسرور رسيد و باقيماندهء سپاه تكين را امان داد كه به دو پيوستند .\r\nمحمد بن عبد الله مأمونى گويد : من يكى از آنها بودم كه به اردوگاه مسرور شدند .\r\nمسرور تكين را به ابراهيم بن جعلان سپرد و همچنان به دست وى بداشته بود تا مرگش در رسيد و درگذشت . قسمتى از كار مسرور و تكين كه ياد كرديم به سال شصت و پنجم بود و بعضى ديگر به سال شصت و ششم .\r\n( 548 در اين سال هارون بن محمد هاشمى سالار حج بود .\r\nدر اين سال ابو المغيرة بن عيسى مخزومى با زنگيانى كه همراه وى بود به غلبه وارد مكه شد .\r\n( 549 آنگاه سال دويست و شصت و ششم درآمد .\r\n\r\nسخن از حادثاتى كه به سال دويست و شصت و ششم بود\r\nاز جمله آن بود كه عمرو بن ليث ، عبيد الله بن عبد الله طاهرى را بر نگهبانى بغداد و سامرا ، نايب خويش كرد ، در ماه صفر ، و ابو احمد او را خلعت داد . پس از آن عبيد الله بن عبد الله به منزل خويش رفت و خلعت عمرو بن ليث را به تن كرد و عمرو چماق طلا براى وى فرستاد .\r\nدر صفر اين سال اساتكين بر رى تسلط يافت و طلمجور را كه عامل آنجا بود\r\n","description":"","footnote":"","page_name":" 6485 ","page_number":110},
  {"content":"\r\nبرون كرد ، آنگاه وى و پسرش از كوتكين سوى قزوين رفتند كه ابرون برادر كيغلغ عامل آنجا بود و با وى صلح كردند و وارد قزوين شدند و محمد بن فضل عجلى را گرفتند و مالها و املاك وى را گرفتند و اساتكين او را بكشت . سپس سوى رى بازگشت كه مردم آنجا با وى پيكار كردند كه بر آنها غلبه يافت و به رى در - آمد .\r\nدر اين سال يكى از دسته هاى روم به تل يسمى آمد كه از ديار ربيعه است و در حدود دويست و پنجاه كس از مسلمانان را بكشت و اسير گرفت . مردم نصيبين و مردم موصل به جنبش آمدند و روميان بازگشتند .\r\nدر اين سال ، در ماه ربيع الاول ، ابو الساج در آن اثنا كه از اردوگاه عمرو بن - ليث به بغداد بازمىگشت در جندىشاپور درگذشت . پيش از او در محرم همين سال سليمان بن عبد الله طاهرى درگذشته بود .\r\nدر اين سال عمرو بن ليث ، احمد بن عبد العزيز دلفى را به اصفهان گماشت .\r\nو هم در اين سال محمد بن ابو الساج عامل حرمين و راه مكه شد .\r\nو هم در اين سال اغرتمش به آن قسمت از كار اهواز گماشته شد كه با تكين - بخارى بوده بود ، و سوى اهواز رفت و در ماه رمضان وارد آن شد .\r\nمحمد بن حسن گويد كه مسرور ، اغرتمش و اب و مطر بن جامع را براى نبرد على بن ابان فرستاد كه برفتند تا به شوشتر رسيدند و آنجا بماندند و كسانى را كه بداشتهء تكين بودند درآوردند كه جعفرويه بود با جمعى از ياران سردار زنگيان كه همگى كشته شدند ، مطر بن جامع\r\n( 550 كشتن آنها را عهده كرد . سپس برفتند تا به عسكر مكرم رسيدند ، على بن ابان سوى آنها روان شد و خليل برادر خويش را از پيش فرستاد .\r\nخليل سوى آنها شد و مقابلشان بماند ، على نيز از پى وى رسيد و چون جمع زنگيان بر آنها فزونى گرفت پل را بريدند و به يكسو شدند و شب درآمد . على ابن ابان با جمع ياران خويش برفت و به اهواز شد ، خليل با همراهان خويش در\r\n","description":"","footnote":"","page_name":" 6486 ","page_number":111},
  {"content":"\r\nمسرقان بماند .\r\nخبر به وى رسيد كه اغرتمش و اب و مطر بن جامع سوى وى آمده‌اند و در سمت شرقى پل اربك فرود آمده‌اند كه به طرف وى عبور كنند . خليل اين را به برادرش على بن ابان نوشت ، على سوى آنها روان شد تا بر كنار پل به نزدشان رسيد و كس به نزد خليل فرستاد و دستور داد كه به نزد وى شود كه به نزد وى رفت . ياران على كه در اهواز بودند هراسان شدند و اردوگاه وى را رها كردند ، سوى نهر السدره رفتند .\r\nدر آنجا ميان على و سرداران سلطان نبرد شد و آن روز را به نبرد بودند ، سپس از هم جدا شدند . على بن ابان سوى اهواز رفت و كسى را آنجا نيافت و ديد كه ياران وى همگى به نهر السدره پيوسته‌اند و كس سوى آنها فرستاد كه پسشان آرد . اما اين كار ميسر نشد و به دنبال آنها رفت و در نهر السدره بماند . سرداران سلطان بازگشتند تا در عسكر مكرم جاى گرفتند . على بن ابان براى نبردشان آماده شدن آغاز كرد ، كس پيش بهبود پسر عبد الوهاب فرستاد كه با آن گروه از ياران خويش كه با وى بودند به نزد على شد . اغرتمش و يارانش خبر يافتند كه على مصمم است سوى آنها رود و سوى وى روان شدند . على بن ابان برادر خويش را بر مقدمهء خويش نهاده بود و بهبود و احمد بن زرنگى را نيز به دو پيوسته بود ، دو گروه در دولاب به هم رسيدند . على به خليل بن - ابان دستور داد كه بهبود را كمين نهد كه بنهاد ، خليل برفت تا با قوم مقابل شد و نبرد ميانشان درگرفت كه آغاز آن روز به نفع ياران سلطان بود ، آنگاه عقب رفتند و كمين برون شد و زنگيان با آنها درآويختند و هزيمتشان كردند ، مطر بن جامع اسير شد ، از اسبى كه زير وى بود بيفتاد كه بهبود او را گرفت و به نزد على برد ، سيماى معروف به صغراج و جمعى از سرداران كشته شدند ، وقتى بهبود مطر را به نزد على برد مطر از او خواست كه زنده اش بگذارد ، اما على نپذيرفت و گفت : « اگر جعفرويه را زنده داشته بودى ترا زنده مىگذاشتم . » و بگفت تا مطر را به وى نزديك كردند و به دست خويش گردنش را بزد .\r\n( 551 پس از آن على بن ابان وارد اهواز شد . اغرتمش و اب با كسانى\r\n","description":"","footnote":"","page_name":" 6487 ","page_number":112},
  {"content":"\r\nكه همراه آنها نجات يافته بودند برفتند تا به شوشتر رسيدند ، على بن ابان سرها را به نزد خبيث فرستاد كه بگفت تا آن را بر ديوار شهر وى نصب كنند .\r\nراوى گويد : و چنان بود كه از آن پس على بن ابان سوى اغرتمش و ياران وى مىرفت و جنگ در ميانشان به سود يا زيان او پيوسته بود . خبيث بيشتر سپاهيان خويش را به نزد على بن ابان فرستاد كه بر اغرتمش و ياران وى فزونى گرفتند و او دل به صلح داد ، على بن ابان نيز صلح را خوش داشت كه صلح كردند و على بن ابان تاخت و تاز به اطراف را آغاز كرد . از جمله تاختنهاى وى آن بود كه سوى دهكدهء معروف به بيرود رفت و بر آن چيره شد و غنايم بسيار از آن بدست آورد و آنچه را در اين مورد كرده بود به خبيث نوشت و غنيمتهايى را كه گرفته بود فرستاد و بجاى ماند .\r\nدر اين سال اسحاق پسر كنداجيق از اردوگاه احمد بن موسى بغايى جدا شد از آن رو كه وقتى احمد بن موسى به جزيره رفت موسى پسر اتامش را به ديار ربيعه گماشت و اسحاق اين را نپسنديد ، به همين سبب از اردوگاه وى جدايى گرفت و سوى بلد شد و با كردان يعقوبى نبرد كرد و هزيمتشان كرد و مالهايشان را بگرفت و از آن نيرو گرفت آنگاه با ابن مساور جانفروش روبرو شد و او را بكشت .\r\nدر شوال همين سال مردم حمص عامل خويش ، عيسى كرخى ، را بكشتند .\r\nو هم در اين سال لؤلؤ غلام احمد بن طولون ، موسى پسر اتامش را اسير كرد ، سبب آن بود كه لؤلؤ مقيم رابيهء بنى تميم بود و موسى پسر اتامش مقيم رأس العين بود ، شبى به حال مستى برون شد كه آنها را بكوبد كه بر او كمين كردند و وى را اسير كردند و سوى رقه فرستادند . پس از آن به ماه شوال لؤلؤ با احمد بن موسى و سرداران وى و بدويانى كه همراهشان بودند روبرو شد كه لؤلؤ هزيمت شد و گروهى بسيار از ياران وى كشته شدند ، ابن صفوان عقيلى و بدويان به طرف بنه هاى اردوگاه احمد ابن موسى بازگشتند كه آن را به غارت بردند ياران لؤلؤ بر سرشان ريختند و كسانى\r\n","description":"","footnote":"","page_name":" 6488 ","page_number":113},
  {"content":"\r\nاز آنها كه خلاصى يافتند به هزيمت تا قرقيسيا رسيدند ، سپس به بغداد و سامرا رفتند و در ذى قعده آنجا رسيدند . ابن صفوان نيز به صحرا گريخت .\r\n( 552 در شوال همين سال ميان احمد بن عبد العزيز ابو دلفى و بكتمر نبردى بود و احمد ابن عبد العزيز ، بكتمر را هزيمت كرد كه به بغداد رفت .\r\nدر اين سال خجستانى در گرگان به غافلگيرى به حسن بن زيد تاخت كه حسن از او هزيمت شد و به آمل پيوست و خجستانى بر آمل و بعضى نواحى طبرستان تسلط يافت ، و اين در جمادى الاخر و رجب همين سال بود .\r\nدر همين سال حسن بن محمد عقيقى مردم طبرستان را به بيعت خويش خواند .\r\nسبب آن بود كه حسن بن زيد ، وقتى به گرگان مىرفته بود وى را در ساريه نايب خويش كرده بود و چون كار خجستانى و حسن به گرگان چنان شد كه شد و حسن از آنجا گريخت ، عقيقى در ساريه چنان وانمود كه حسن اسير شده و كسانى را كه به نزد وى بودند به بيعت خويش خواند كه گروهى با وى بيعت كردند . پس از آن حسن بن زيد به نزد عقيقى رسيد كه با وى نبرد كرد پس از آن حسن دربارهء وى حيله كرد تا بر او دست يافت و او را بكشت .\r\nدر همين سال خجستانى اموال بازرگانان گرگان را غارت كرد و شهر را - آتش زد .\r\nو هم در اين سال ميان خجستانى و عمرو بن ليث نبردى بود كه خجستانى بر عمرو غلبه يافت و او را هزيمت كرد و وارد نيشابور شد و عامل عمرو را از آنجا برون كرد و جمعى از آنها را كه در آنجا سوى عمرو گرايش داشتند بكشت .\r\nدر اين سال در مدينه و اطراف آن ميان جعفريان و علويان فتنه افتاد .\r\n","description":"","footnote":"","page_name":" 6489 ","page_number":114},
  {"content":"\r\n\r\nسخن از چگونگى فتنه اى كه در مدينه ميان جعفريان و علويان رخ داد\r\nچنان كه گفته‌اند چگونگى آن بود كه در اين سال كار مدينه و وادى القرى و اطراف آن با اسحاق بن محمد جعفرى بود و او از جانب خويش عاملى بر وادى القرى گماشت .\r\nمردم وادى القرى به عامل اسحاق تاختند و او را بكشتند ، دو برادر اسحاق را نيز - بكشتند ، اسحاق سوى وادى القرى رفت و آنجا بيمار شد و درگذشت . برادر وى موسى ابن محمد به كار مدينه پرداخت ، اما حسن بن موسى بن جعفر بر ضد وى بپاخاست\r\n( 553 كه وى را به هشتصد دينار راضى كرد . پس از آن ابو القاسم احمد بن محمد ، عموزادهء حسن بن زيد ، فرمانرواى طبرستان ، بر ضد موسى بپاخاست و وى را بكشت و بر مدينه تسلط يافت . احمد بن محمد نوادهء حسن بن زيد به نزد وى رفت و مدينه را به نظام آورد ، قيمتها در آنجا گران شده بود و او كس به جار فرستاد و مالهاى بازرگانان را تضمين كرد و خراج را برداشت كه قيمت ارزان شد و مدينه آرام گرفت ، پس از آن سلطان ، مدينه را به مرد حسنى سپرد تا وقتى كه ابو الساج آنجا رسيد .\r\nدر اين سال عربان به پوشش كعبه تاختند و آن را به غارت بردند و قسمتى از آن به نزد سالار زنگيان شد و حج گزاران در اين سال به محنتى سخت افتادند .\r\nدر همين سال روميان به ديار بيعه درآمدند و مردم به حركت خوانده شدند كه حركت كردند ، به هنگام سرما و وقتى كه مردم را رفتن به سرزمين روم ميسر نبود .\r\nدر اين سال سيما ، نايب احمد بن طولون بر مرزهاى شام ، با سيصد كس از مردم طرطوس غزا كرد ، دشمنان در ولايت هرقله به مقابله شان آمدند ، آنها نزديك چهار هزار كس بودند ، و نبردى سخت كردند . مسلمانان از دشمنان بسيار كس بكشتند ،\r\n","description":"","footnote":"","page_name":" 6490 ","page_number":115},
  {"content":"\r\nاز مسلمانان نيز گروهى بسيار كشته شد .\r\nدر اين سال ميان اسحاق پسر كنداجيق و اسحاق بن ايوب نبردى بود كه در آن ، پسر كنداجيق اسحاق بن ايوب را هزيمت كرد و او را به نصيبين راند و هر چه را كه در اردوگاه وى بود بگرفت و گروهى بسيار از يارانش را بكشت ، پسر كنداجيق از دنبال اسحاق به نصيبين رفت و وارد آنجا شد ، اسحاق از او بگريخت و از عيسى بن شيخ كه درآمد بود و از ابو المغرا پسر موسى بن زراره كه در ارزن بود بر ضد وى كمك خواست كه بر ضد پسر كنداجيق همدست شدند . سلطان براى پسر كنداجيق خلعتها فرستاد با پرچمى به عاملى موصل و ديار ربيعه و ارمينيه ، همراه يوسف بن يعقوب كه به او خلعت پوشانيد ، مخالفانش كس فرستادند و صلح خواستند كه مالى به دو بدهند - دويست هزار دينار - كه آنها را بر كارهاشان به جاى نهد .\r\nدر اين سال محمد بن ابى الساج به مكه رسيد و ابن مخزومى با وى پيكار كرد كه ابن - ابى الساج وى را هزيمت كرد\r\n( 554 و مالش را به غارت داد و اين به روز ترويهء همين سال بود .\r\nدر اين سال كيغلغ به جبل رفت و بكتمر به دينور بازگشت .\r\nدر اين سال ياران سردار زنگيان به رامهرمز درآمدند .\r\n\r\nسخن از اينكه چگونه ياران سردار زنگيان وارد رامهرمز شدند ؟\r\nاز پيش ياد كرديم كه محمد بن عبيد الله كرد و على بن ابان ، يار خبيث ، وقتى مقابل شدند صلح كردند . گويند كه على به سبب رخدادها كه در اين سفر بود كينهء محمد را به دل گرفته بود و منتظر بود كه بدى به او برساند ، محمد بن عبيد الله اين را دانسته بود و مىخواست از او نجات يابد ، پس به پسر خبيث معروف به انكلاى نامه نوشت و از وى خواست كه از خبيث بخواهد كه ناحيه اش را به دو سپارد كه دست على از او كوتاه شود و براى وى هديه فرستاد و اين ، كينه و خشم على را نسبت به وى بيفزود و به خبيث نوشت و خبر داد و تأييد كرد كه محمد به كار خيانت\r\n","description":"","footnote":"","page_name":" 6491 ","page_number":116},
  {"content":"\r\nاو مصر است و اجازه خواست با محمد نبرد كند و از او بخواهد كه خراج ناحيه خويش را به نزد على فرستد و اين را دستاويز نبرد وى كند . خبيث در اين باره به دو اجازه داد و على دربارهء فرستادن مال به محمد بن عبيد الله نامه نوشت ، اما او طفره زد و تعلل كرد . پس على براى مقابلهء محمد آماده شد و سوى وى رفت و به رامهرمز تاخت كه در آن وقت محمد بن عبيد الله مقيم آنجا بود ، اما محمد مقاومتى نكرد و بگريخت و على به رامهرمز درآمد و آن را به غارت داد . محمد بن عبيد الله به دورترين پناهگاه خويش ، از قلمرو اربق و بيلم ، پيوست و على با غنيمت بازگشت . اين كار على ، محمد را هراسان كرد و نوشت و تقاضاى سازش كرد ، على اين را به خبيث خبر داد و او نوشت و دستور داد كه اين را بپذيرد و محمد را به فرستادن مال وادار كند . پس محمد بن عبيد الله دويست هزار درم فرستاد كه على آن را به نزد خبيث فرستاد و از محمد بن عبيد الله و قلمرو وى دست بداشت .\r\nو هم در اين سال كردان داريانى با زنگيان خبيث نبردى داشتند كه زنگيان هزيمت شدند و شكسته شدند .\r\n\r\nسخن از اينكه چرا ميان كردان داريانى و زنگيان نبرد شد ؟\r\nگويند وقتى محمد بن عبيد الله بن آزاد مرد ، مالى را كه مبلغ آن را از پيش ياد كرديم فرستاد و على از وى و قلمرو عمل وى دست بداشت به على نامه نوشت و از وى بر ضد كردانى كه در محلى به نام داريان بودند كمك خواست كه غنايم آنها از آن على و ياران وى باشد . على به خبيث نوشت و اجازه خواست كه در اين باره بپاى - خيزد ، كه به دو نوشت : خليل بن ابان و بهبود پسر عبد الوهاب را بفرست و تو بجاى باش و سپاهيان خويش را روانه مكن تا از محمد بن عبيد الله گروگانهايى بگيرى كه به دست تو باشند كه به سبب آن از خيانت وى در امان باشى كه وى را خونى كرده اى و اطمينان\r\n","description":"","footnote":"","page_name":" 6492 ","page_number":117},
  {"content":"\r\nنيست كه انتقامجويى نكند .\r\nعلى دستورى را كه خبيث داده بود به محمد بن عبيد الله نوشت و از او گروگان خواست كه محمد بن عبيد الله قسم ياد كرد و پيمان داد ، اما از دادن گروگان طفره رفت .\r\nحرص غنيمتهايى كه محمد بن عبيد الله ، على را به طمع آن افكنده بود ، وادارش كرد كه سپاهيان را فرستاد ، مردان محمد بن عبيد الله نيز همراهشان بودند ، كه برفتند تا به محلى رسيدند كه آهنگ آن داشته بودند ، مردم آنجا به مقابله آمدند و نبرد درگرفت ، زنگيان در آغاز كار بر كردان غلبه يافتند . پس از آن كردان از جان بكوشيدند و ياران محمد بن عبيد الله از كمك آنها بازماندند كه زنگيان در هم شكسته شدند و مغلوب شدند و به هزيمت رفتند . و چنان بود كه محمد بن عبيد الله قومى را براى مقابلهء آنها مهيا كرده بود و دستورشان داده بود كه اگر هزيمت شدند متعرضشان شوند كه متعرضشان شدند و به آنها تاختند و ربوده هايى از آنها به دست آوردند و گروهيشان را از اسبانشان پياده كردند و آن را بگرفتند كه زنگيان به بدترين وضعى باز - گشتند .\r\nمهلبى آنچه را كه به ياران وى رسيده بود به خبيث نوشت و خبيث به دو نوشت و سخت ملامتش كرد . مىگفت : « از پيش به تو گفته بودم كه به محمد بن عبيد الله اطمينان نكنى و گروگانها را ميان او و خويشتن وثيقه كنى . اما دستور مرا رها كردى و پيرو هوس خويش شدى ، همين بود كه ترا به خطر هلاكت افكند و سپاهت را نيز به خطر هلاكت افكند . » و نيز خبيث به محمد بن عبيد الله نوشت كه تدبير تو بر ضد سپاه على بن - ابان از من نهان نمانده و كار تو بى عقوبت نمىماند . محمد بن عبيد الله از مضمون نامهء خبيث هراسان شد و به دو نوشت و لابه كرد و فروتنى كرد و اسبانى را كه ياران وى به هنگام تعرض به ياران هزيمت شدهء على\r\n( 556 از آنها گرفته بودند فرستاد و گفت :\r\n« من با همه همراهانم به نزد اين قوم كه به على و بهبود تاخته بودند رفتم و تهديدشان\r\n","description":"","footnote":"","page_name":" 6493 ","page_number":118},
  {"content":"\r\nكردم و بيمشان دادم تا اين اسبان را از آنها پس گرفتم و فرستادم . » اما خبيث خشم آورد و به دو نوشت و تهديدش كرد كه سپاهى انبوه سوى وى مىفرستد ، محمد باز نامه نوشت و لابه كرد و زبونى نمود . به بهبود نيز پيام داد و مالى براى وى تعهد كرد و همانند آن را براى محمد بن يحيى كرمانى تعهد كرد كه در آن وقت بر على بن ابان مسلط بود و در او نفوذ داشت . بهبود به نزد على بن ابان رفت و در كار محمد بن عبيد الله با محمد بن يحيى كرمانى همدلى كرد چندان كه راى على را دربارهء وى ديگر كردند و خشم و كينه اى را كه به خاطر داشت آرام كردند ، آنگاه به نزد خبيث رفتند و اين به وقتى بود كه نامهء محمد بن عبيد الله به دو رسيده بود و چندان بگفتند كه خبيث چنان وانمود كه گفتارشان را پذيرفته و با محمد بن عبيد الله چنان شده كه دلخواه اوست . اما گفت : « ديگر از او نمىپذيرم مگر آنكه بر منبرهاى قلمرو خويش به نام من خطبه كند . » بهبود و كرمانى به ترتيبى كه خبيث با آنها بريده بود بازگشتند و آن را به محمد ابن عبيد الله نوشتند كه او پاسخ داد و آنچه را خبيث خواسته بود پذيرفت اما همچنان از دعاى وى بر منبرها طفره مىرفت .\r\nپس از آن على مدتى ببود ، آنگاه براى گشودن متوث آماده شد و سوى آن رفت اما بدان دست نيافت كه استوار بود و بسيار كس از مردم آن به دفاع برخاستند كه نوميد بازگشت و نردبانها و ابزارها آماده كرد كه با آن بر ديوار بالا رود و ياران خويش را فراهم آورد و آماده شد .\r\nو چنان بود كه مسرور بلخى دانسته بود كه على آهنگ متوث كرده ، در آن وقت مسرور مقيم ولايت اهواز بود ، وقتى على دوباره سوى متوث مىرفت مسرور به طرف آن روان شد و پيش از غروب آفتاب آنجا رسيد . على مقابل متوث بود ، وقتى ياران وى نخستين سواران مسرور را بديدند به زشتترين وضعى هزيمت شدند و همه ابزارهايى را كه آورده بودند رها كردند و بسيار كس از آنها كشته شد . على بن -\r\n","description":"","footnote":"","page_name":" 6494 ","page_number":119},
  {"content":"\r\nابان گريزان برفت و چيزى نگذشت كه خبرهاى مكرر آمد كه ابو احمد مىرسد . على از پس بازگشت از متوث نبردى نداشت تا وقتى كه ابو احمد ، سوق الخميس و طهيثا را بگشود و نامهء خبيث به دو رسيد با تأكيد سخت كه هر چه زودتر سوى اردوگاه وى رود كه برفت .\r\nدر اين سال هارون بن محمد هاشمى كوفى سالار حج بود .\r\n( 557 آنگاه سال دويست و شصت و هفتم درآمد .\r\n\r\nسخن از حادثاتى كه به سال دويست و شصت و هفتم بود\r\nاز جمله حادثات سال آن بود كه وقتى احمد بن عبد الله خجستانى ، عمرو بن - ليث را هزيمت كرد عمرو بن ليث ، محمد بن طاهر طاهرى را به مكاتبه با خجستانى و حسين بن طاهر متهم داشت و سلطان ، محمد بن طاهر و تنى چند از مردم خاندان وى را بداشت و حسين و خجستانى بر منبرهاى خراسان دعاى محمد بن طاهر گفتند .\r\nدر اين سال ابو العباس بن موفق بر بيشتر دهكده هاى ولايت دجله كه سليمان ابن جامع يار سردار زنگيان بر آن تسلط يافته بود چون عبدسى و امثال آن تسلط يافت .\r\n\r\nسخن از چگونگى تسلط ابو العباس بر دهكده هاى ولايت دجله و كار وى و كار زنگيان در اين ناحيه\r\nمحمد بن حماد گويد كه وقتى زنگيان وارد واسط شدند و در آنجا چنان كردند كه از پيش ياد كرده‌ايم و خبر آن به ابو احمد بن متوكل رسيد پسر خويش ابو العباس را براى رفتن به ناحيهء واسط و نبرد زنگيان خواند و ابو العباس براى اين كار شتابان\r\n","description":"","footnote":"","page_name":" 6495 ","page_number":120},
  {"content":"\r\nشد . به هنگام حركت ابو العباس ، ابو احمد برنشست و به بستان موسى هادى رفت ، به ماه ربيع الاخر سال دويست و شصت و ششم ، و ياران ابو العباس را سان ديد و از شمارشان خبر يافت . همه سواران و پيادگان ده هزار كس بودند با بهترين پوشش و نكوترين وضع و كاملترين لوازم ، كشتيها و زورقها نيز به همراهشان بود با گذرها [ 1 
  ] براى پيادگان ، همه با ساخت كامل .\r\nابو العباس از بستان هادى به راه افتاد ، ابو احمد به بدرقهء وى برنشست و برفت تا به فرك رسيد . آنگاه بازگشت و ابو العباس روزى چند در فرك بماند تا - شمار وى كامل شد و يارانش به دو پيوستند ،\r\n( 558 آنگاه سوى مداين رفت و آنجا نيز بماند ، سپس به دير عاقول رفت .\r\nمحمد بن حماد به نقل از راويان مختلف كه همگى در اين سفر همراه ابو العباس بوده‌اند ، گويد : وقتى ابو العباس به دير عاقول فرود آمد از نصير ، معروف به ابو حمزه ، فرمانده كشتى و زورقها كه وى را بر مقدمهء خويش فرستاده بود نامه آمد كه به دو خبر مىداد كه سليمان بن جامع با سواران و پيادگان و كشتيها و زورقها آمده و جبايى پيش از او ، تا به جزيرهء بردودا فرود آمده‌اند . سليمان بن موسى شعرانى نيز با پيادگان و سواران و زورقها به نهر ابان آمده . پس ابو العباس روان شد تا به جرجرايا رسيد ، پس از آن به فمالصلح ، پس از آن بر اسب نشست و برفت تا به صلح رسيد و پيشتازان فرستاد تا خبرها را بداند .\r\nيكى از آنها بيامد و خبر داد كه قوم و جمع و سپاهشان آمده‌اند كه اولشان در صلح است و آخرشان در بستان موسى بن بغا ، پايين واسط . وقتى اين را بدانست از راه معمول بگشت و راه ميانبر گرفت . يارانش پيشروان زنگى را بديدند و از مقابل آنها پس - رفتند چندانكه طمع آوردند و فريب خوردند و در تعقيبشان مصر شدند ، مىگفتند : « براى پيكار سالارى بجوييد كه سالار شما خويشتن را به شكار مشغول داشته است . » و چون نزديك ابو العباس رسيدند كه در صلح بود با سواران و پيادگانى كه همراه داشت سوى زنگيان\r\n\r\n","description":"","footnote":"\r\n[ 1 
  ] كلمهء متن : المعابر .\r\n","page_name":" 6496 ","page_number":121},
  {"content":"\r\nرفت و دستور داد كه به نصير بانگ زدند : « براى چه از اين سگان عقب مانده اى ؟\r\nسوى آنها بازگرد . » كه نصير سوى آنها بازگشت ، ابو العباس بر زورقى نشست ، محمد بن شعيب سر ملوان نيز با وى بود ، ياران ابو العباس از هر سوى زنگيان را در - ميان گرفتند كه هزيمت شدند و خدا بازوهايشان را از آن ابو العباس و ياران وى كرد كه مىكشتند و تعقيبشان مىكردند تا به دهكدهء عبد الله رسيدند كه در شش فرسنگى محل تلاقى بود . پنج كشتى و چند زورق از زنگيان گرفتند ، گروهى از آنها امان خواستند ، كسانى نيز اسير شدند . آنچه از كشتيهاشان به دست آمد غرق شد و اين نخستين فتح ابو العباس بن ابو احمد بود .\r\n( 558 وقتى نبرد آن روز به سر رسيد سرداران و ياران ابو العباس به دو گفتند : محلى را كه در صلح بدان رسيده بود اردوگاه كند مبادا زنگيان به دو نزديك شوند ، اما نپذيرفت جز آنكه سوى واسط رود .\r\nوقتى سليمان بن جامع و همراهان وى هزيمت شدند و خدا چهره هاشان را بزد سليمان بن موسى شعرانى نيز از نهر ابان هزيمت شد و تا سوق الخميس برفت ، سليمان ابن جامع نيز به نهر امير پيوست .\r\nو چنان بود كه وقتى زنگيان با ابو العباس مقابل شده بودند راى زده بودند و گفته بودند اين جوانى است تازه كار كه جنگ آزموده و مجرب نيست ، راى درست اين است كه در نخستين برخورد همه نيروهاى خويش را بر وى افكنيم و بكوشيم تا وى را از جاى ببريم شايد هراسان شود و موجب آن شود كه از مقابل ما برود ، پس چنان كردند و فراهم شدند و بكوشيدند اما خداى نيرو و عقوبت خويش را بر آنها افكند .\r\nفرداى روز نبرد ابو العباس برنشست و برفت تا به بهترين وضعى وارد واسط شد و اين به روز جمعه بود ، آنجا ببود تا نماز جمعه را بكرد و جمعى بسيار از او امان خواستند ، آنگاه سوى عمر ( با ميم ساكن ) سرازير شد كه در يك فرسنگى واسط بود و در اينجا سپاه خويش را شمار كرد . گفت : « اردوگاه خويش را پايين\r\n","description":"","footnote":"","page_name":" 6497 ","page_number":122},
  {"content":"\r\nواسط مىنهم كه از سمت بالا از زنگيان در امان باشد . » و چنان بود كه نصير معروف به ابو حمزه و شاه پسر ميكال به دو گفته بودند كه جايگاه خويش را بالاى واسط نهد و او نپذيرفت و به آنها گفت : « جز در عمر جاى نميگيرم ، شما نيز در دهانه بردودا جاى گيريد . » ابو العباس از مشورت ياران خويش و گوش گرفتن چيزى از آراى آنها چشم پوشيد ، در عمر جاى گرفت و بساختن كشتى پرداخت صبح و شب با قوم نبرد مىكرد ، خواص و غلامان خويش را در زورقها نهاده بود ، در هر زورقى دو كس .\r\nپس از آن سليمان آماده شد و فراهمى گرفت و ياران خويش را گروه گروه كرد و در سه سمت نهاد : يك گروه از نهر ابان آمد و گروهى از تمرتا و گروهى از بردودا . ابو العباس با آنها مقابل شد و چيزى نگذشت كه هزيمت شدند ، گروهى از آنها در سوق الخميس به جاى ماندند و گروهى در مازروان ، گروهى راه تمرتا گرفتند و گروهى ديگر راه ماديان گرفتند . جمعى از آنها نيز به كمك گروهى شدند كه به راه ماديان رفته بودند ، ابو العباس از تعاقب آنها بازنگشت تا به نهر بر مساور رسيد . آنگاه بازگشت و به نزد دهكده ها و راهها مىماند ، بلدها نيز همراه وى بودند ، تا به اردوگاه خويش رسيد و آنجا بماند تا خويشتن را آسايش دهد .\r\nپس از آن خبر گيرى به نزد ابو العباس آمد و خبر داد كه\r\n( 560 زنگيان فراهم آمده‌اند و آماده شده‌اند كه اردوگاه وى را بكوبند و سر آن دارند كه از سه سوى به طرف اردوگاه وى آيند و گفته‌اند كه وى نوجوانى است ناآزموده كه بخويشتن مغرور است و همسخن شده‌اند كه كمينها نهند و از آن سه سمت كه ياد كرديم سوى وى شوند .\r\nابو العباس ، محتاط شد و براى آمدنشان آماده شد . زنگيان بيامدند ، نزديك ده هزار كس را در برتمرتا كمين نهاده بودند ، نزديك به همين تعداد نيز در قسهثا .\r\nبيست زورق به اردوگاه فرستادند كه مردم اردوگاه از آن فريب خورند و از محلهايى كه كمينهايشان در آن بود بگذرند ، اما ابو العباس از تعقيب زنگيان منعشان\r\n","description":"","footnote":"","page_name":" 6498 ","page_number":123},
  {"content":"\r\nكرد و چون بدانستند كه نيرنگشان نگرفت ، جبايى و سليمان در كشتيها و زورقها بيامدند .\r\nابو العباس ياران خويش را نكو آراسته بود ، به نصير معروف به ابو حمزه گفت كه در كشتيهاى خويش به مقابلهء آنها رود . ابو العباس از اسبى كه بر آن نشسته بود پياده شد و يكى از كشتيهاى خويش را كه غزال ناميده بود خواست و سر ملوان خويش محمد بن شعيب را دستور داد كه براى آن كشتى پاروزنان برگزيند . جمعى از ياران و غلامان خويش را نيز برگزيد و نيزه به آنها داد و سوارانشان را بگفت تا همراه وى بر كنار نهر روان شوند و به آنها گفت تا توانيد از رهسپردن نمانيد تا وقتى كه نهرها راهتان را ببرد . بگفت تا بعضى اسبانى را كه در بردودا بود عبور دهند .\r\nنبرد ميان دو گروه درگرفت . عرصهء نبرد از حد دهكدهء رمل تا رصافه بود . عاقبت هزيمت بر زنگيان افتاد و ياران ابو العباس چهارده كشتى به تصرف آوردند . سليمان و جبايى از آن پس كه نزديك هلاكت بودند پياده گريختند و اسبانشان با زيور و لوازم گرفته شد ، همه سپاهشان برفت و هيچكس از آنها واپس نيامد تا به طهيثا رسيدند و همه لوازم و اثاث را كه همراه داشتند از دست دادند .\r\nابو العباس بازگشت ، در اردوگاه خويش در عمر بماند و بگفت تا كشتيها و زورقهايى را كه از زنگيان گرفته بودند اصلاح كنند و مردان در آن نهند . پس از آن زنگيان بيست روز ببودند و هيچكس از آنها نمودار نمىشد . جبايى هر سه روز يك بار با پيشتازان مىآمد و بازمىگشت . بالاى نهر سنداد چاهها بكند و سيخهاى آهنين در آن نهاد و آن را با حصيرها بپوشانيد و محل آن را نهان كرد و همانند راه اسبان كرد كه رهگذران در آن روند . از آن پس به كنار اردوگاه مىآمد و متعرض مردم آن مىشد و سواران به تعاقب وى برون مىشدند . يكى از روزها بيامد كه سواران ، وى را تعقيب كردند چنان كه مىكرده بودند ، اسب يكى از فرغانيان در يكى از چاهها افتاد و ياران ابو العباس از افتادن وى از تدبيرى كه جبايى كرده بود خبر يافتند\r\n( 561 و از آن حذر كردند و از پيمودن آن راه بازماندند .\r\n","description":"","footnote":"","page_name":" 6499 ","page_number":124},
  {"content":"\r\nزنگيان هر روز براى نبرد سوى اردوگاه مىآمدند و بر اين كار اصرار داشتند ، با گروهى بسيار در نهر امير اردو زده بودند و چون اين كار سودشان نداد به اندازهء يك ماه از نبرد خوددارى كردند . سليمان به سالار زنگيان نوشت و از او خواست كه زورقهايى به كمك وى فرستد كه هر كدام چهل پارو داشته باشد ، در مدت بيست روز چهل زورق به دو رسيد كه در هر زورق دو جنگاور بود و ملاحان آن ، شمشير و نيزه و سپر داشتند .\r\nجبايى ، جايگاه خويش را مقابل اردوگاه ابو العباس كرد و مانند پيش ، هر روز براى نبرد مىآمدند و چون ياران ابو العباس به مقابلهء آنها مىرفتند فرار مىكردند و ثبات نمىكردند و در خلال اين احوال پيشتازانشان مىآمدند و پلها را مىبريدند و اسبانى را كه به معرض ديدشان بود با تير مىزدند و زورقهاى نوبتى نصير را به آتش مىسوختند .\r\nدو ماه بدين سان ببودند ، پس از آن ابو العباس چنان ديد كه در دهكدهء رمل براى آنها كمينى نهد و چنان كرد ، چند زورق پيشاپيش سپاه سوى آنها فرستاد كه در آن طمع آرند . ابو العباس دستور داد كه زورقى براى وى آماده كنند ، زورقى نيز براى زيرك . گروهى از غلامان نخبهء خويش را كه به دليرى مىشناخت در زورقها نشانيد ، بدر و مونس را در يك زورق نهاد ، رشيق حجاجى را در يك زورق ، يمن را در يك زورق ، خفيف و يسر را در يك زورق ، نذير و وصيف را در يك زورق . پانزده زورق آماده كرد و در هر زورقى دو جنگاور نهاد و آن را پيش روى سپاه نهاد .\r\nمحمد بن شعيب سر ملوان گويد : من از كسانى بودم كه آن روز پيش رفتند .\r\nزنگيان تعدادى از زورقها را كه پيش رفته بود بگرفتند اسيرانى نيز گرفتند من با شتاب برفتم و با صداى بلند بانگ زدم كه اين قوم زورقهاى ما را گرفتند ، ابو العباس صداى مرا شنيد ، در آن وقت چاشت مىخورد ، بپاخاست و به طرف زورقى رفت كه براى او مهيا كرده بودند ، از سپاه پيش افتاد و منتظر پيوسته شدن ياران خويش نماند و\r\n","description":"","footnote":"","page_name":" 6500 ","page_number":125},
  {"content":"\r\nكسانى از آنها كه سبكرو بودند از پى وى روان شدند .\r\nگويد : به زنگيان رسيديم ، وقتى ما را بديدند ، خداى ترس در دلهاشان افكند\r\n( 562 كه خويشتن را در آب افكندند و هزيمت شدند و ما ياران خويش را نجات داديم .\r\nآن روز سى و يك زورق از زورقهاى زنگيان را گرفتيم ، جبايى با سه زورق نجات يافت .\r\nگويد : ابو العباس با كمانى كه به دست داشت چندان تير انداخت كه انگشتش خونين شد و بازگشت . اگر در تعقيب جبايى كوشيده بوديم گمان دارم به دو مىرسيديم اما شدت خستگى ما را از اين كار بازداشت . ابو العباس و بيشتر يارانش به جاهاى خويش در دهانهء بردودا بازگشتند ، آهنگ تعاقب آنها نكرد . وقتى به اردوگاه خويش بازگشت بگفت تا همراهان وى را طوق و بازوبند دهند و دستور داد زورقهايى را كه از زنگيان گرفته بودند اصلاح كنند . به ابو حمزه دستور داد با كشتيهايى كه همراه داشت در دجله مقابل خسر شاپور جاى گيرد .\r\nگويد : پس از آن ابو العباس چنان ديد كه در مازروان برود تا به دهكدهء معروف به حجاجيه شود و به نهر امير برسد و از آنجاها با خبر شود و راههايى را كه زورقهاى زنگيان از آن عبور مىكند بشناسد ، به نصير دستور داد كه با كشتيها و زورقهايى كه همراه داشت پيش از او برفت . نصير براى اين مقصود روان شد ، اما راه مازروان را رها كرد و آهنگ ناحيهء نهر امير كرد ، آنگاه ابو العباس زورقى خواست و بر آن نشست . محمد بن شعيب نيز با وى بود ، وارد مازروان شد و پنداشت كه نصير پيش روى اوست و به محمد گفت : « مرا در اين نهر پيش ببر تا خبر نصير را بدانم . » و كشتيها و زورقها را بگفت تا از پشت سر وى بروند .\r\nمحمد بن شعيب گويد : برفتيم تا نزديك حجاجيه رسيديم ، در راه كشتىاى به ما رسيد كه ده كس از زنگيان در آن بودند ، شتابان سوى آن شديم ، زنگيان خويشتن را در آب افكندند و كشتى به تصرف ما درآمد كه پر از جو بود ، در آن يك زنگى\r\n","description":"","footnote":"","page_name":" 6501 ","page_number":126},
  {"content":"\r\nيافتيم كه او را گرفتيم و خبر نصير و كشتيهاى وى را از او پرسيديم . گفت : « كشتى و زورقى وارد اين نهر نشده . » و حيرت ما را بگرفت . زنگيانى كه از دست ما جسته بودند برفتند و ياران خويش را از حضور ما خبر دادند ، ملاحانى كه با ما بودند به گوسفندانى رسيدند و براى غارت كردن آن برفتند .\r\nمحمد بن شعيب گويد : تنها من با ابو العباس ماندم ، چيزى نگذشت كه يكى از سرداران زنگى به نام منتاب با گروهى از زنگيان از يك سوى\r\n( 563 نهر به ما رسيدند ، از سوى ديگر نيز ده كس از زنگيان آمدند . وقتى اين را بديديم ابو العباس روان شد ، كمان و تيرهايش را همراه داشت ، من نيز با نيزه اى كه به دست داشتم برفتم ، با نيزه از او دفاع مىكردم و او تير سوى زنگيان مىانداخت . دو زنگى زخمدار شدند اما زنگيان آمدن گرفتند و فزون شدند . زيرك در كشتى به ما رسيد ، غلامان نيز با وى بودند . نزديك به دو هزار زنگى از دو سوى مازروان ما را در ميان گرفته بودند ، اما خدا كارشان را كفايت كرد و با ذلت و حقارت پسشان راند و ابو العباس به اردوگاه خويش بازگشت . ياران وى گوسفند و گاو و گاوميش بسيار به غنيمت گرفته بودند . ابو العباس بگفت تا سه كس از ملاحانى را كه با وى بوده بودند و او را براى غارت كردن گوسفند رها كرده بودند گردن زدند و آنها را كه به جاى مانده بودند يك ماه مقررى داد و بگفت تا ميان ملاحان ندا دادند كه به وقت پيكار هيچكس از زورقها برون نشود و هر كه چنين كند خونش روا باشد .\r\nگويد : زنگيان همگى به هزيمت برفتند تا به طهيثا پيوستند . ابو العباس در اردوگاه خويش در عمر بماند و مدتى بدين گونه ببود . سليمان بن جامع سپاهيان و ياران خويش را فراهم آورد و در طهيثا حصارى شد ، شعرانى نيز در سوق الخميس چنان كرد ، در صينيه نيز سپاهى انبوه داشتند كه يكى از خودشان به نام نصر سندى سالار آن بود . سپاهيان صينيه هر چه را ويران توانستند كرد ، ويران كردند و از غلات هر چه را بردن مىتوانستند ، ببردند و جاهايى را كه در آن مقيم بودند معمور كردند .\r\n","description":"","footnote":"","page_name":" 6502 ","page_number":127},
  {"content":"\r\nگويد : ابو العباس گروهى از سرداران خويش از جمله شاه و كمشجور و فضل بن - موسى بغايى و برادرش محمد را بر اسبان به ناحيهء صينيه فرستاد . خود ابو العباس نيز با نصير و زيرك در كشتيها و زورقها نشستند و بگفت تا يك دسته اسب را از بر مساور به راه خشكى عبور دادند ، سپاهيان برفتند تا به هرث رسيدند . ابو العباس بگفت تا اسبان را به طرف هرث عبور دهند كه عبور دادند و به سمت غربى دجله بردند و بگفت تا آن را از راه دير العمال ببردند .\r\nوقتى زنگيان سواران را بديدند از آنها سخت هراسان شدند و به آب و كشتيها پناه بردند و چيزى نگذشت كه كشتى و زورقها به آنها رسيد و چون پناهگاهى نيافتند تسليم شدند كه گروهى از آنها كشته شدند و گروهى ديگر اسير شدند و گروهيشان خويشتن را در آب افكندند . ياران ابو العباس كشتيهايشان را گرفتند كه پر از برنج بود و آن را به تصرف آوردند ،\r\n( 564 زورق سالارشان نصر سندى را نيز گرفتند و باقيمانده هزيمت شدند . گروهى از آنها به طهيثا رفتند و گروهى به سوق الخميس رفتند .\r\nابو العباس با غنيمت به اردوگاه خويش بازگشت كه صينيه را گشوده بود و زنگيان را از آنجا برون كرده بود .\r\nمحمد بن شعيب گويد : در آن اثنا كه در صينيه با زنگيان به نبرد بوديم يك كلنگ در حال پرواز از نزديك ابو العباس گذشت كه تيرى به او انداخت كه دريده شد و پيش روى زنگيان افتاد كه آن را برگرفتند و تير را در آن بديدند و بدانستند كه تير ابو العباس است و اين ترسشان را بيفزود و سبب هزيمتشان شد .\r\nاز روايتگرى موثق آورده‌اند كه قصهء تيرى كه ابو العباس به كلنگ انداخت به روزى ديگر بود .\r\nبه ابو العباس خبر رسيد كه سپاهى انبوه به سالارى ثابت بن ابو دلف و لؤلؤ ، هردوان زنگى ، در عبدسى هست ، پس ابو العباس به آهنگ نبرد آنها و همراهانشان سوى عبدسى رفت با گروهى سواران نخبه كه از غلامان دلير و ياران شجاع خويش\r\n","description":"","footnote":"","page_name":" 6503 ","page_number":128},
  {"content":"\r\nبرگزيده بود ، سحرگاهان به محل اجتماعشان رسيد و نبردى سخت كرد كه در آن بسيار كس از قهرمانان و مردان دليرشان كشته شدند و هزيمت شدند . ابو العباس به سالارشان ثابت بن ابو دلف دست يافت و بر او منت نهاد و زنده اش داشت و او را به يكى از سرداران خويش پيوست ، تيرى به لؤلؤ رسيد كه از آن جان داد . در آن روز گروهى بسيار از زنانى كه به دست زنگيان بودند نجات يافتند . ابو العباس بگفت تا آنها را رها كنند و به كسانشان پس دهند و همه چيزهايى را كه زنگيان فراهم آورده بودند بگرفت .\r\nپس از آن ابو العباس به اردوگاه خويش بازگشت و بگفت تا ياران وى خويشتن را آسايش دهند تا با آنها سوى سوق الخميس رود . نصير را پيش خواند و دستور داد ياران خويش را براى رفتن آنجا آرايش دهد .\r\nنصير گفت : « نهر الخميس تنگ است ، تو به جاى بمان و اجازه بده من بروم و آن را ببينم . » اما نخواست نصير را رها كند تا به خويشتن آنجا را ببيند و پيش از آمدن پدرش ابو احمد آنچه را بايسته بود درباره آن بداند كه همانوقت نامهء ابو احمد به دو رسيده بود كه آهنگ آمدن دارد .\r\n( 565 محمد بن شعيب گويد : ابو العباس مصر شد ، به من گفت : « ناچار بايد وارد سوق الخميس شوم . » گفتمش : « اگر ناچار چنين خواهى كرد شمار كسانى كه در كشتى همراه مىبرى بسيار نباشد ، بيشتر از سيزده غلام نباشد ، ده تيرانداز و سه كس نيزه به دست كه با وجود تنگى نهر ازدحام در كشتى را خوش ندارم . » گويد : ابو العباس براى رفتن آماده شد و سوى مقصد روان شد نصير پيشاپيش وى بود تا به دهانه برمساور رسيد . نصير به دو گفت : « مرا پيش فرست . » كه چنان كرد . نصير با پانزده كشتى برفت ، سردارى از جمله وابستگان به نام دالجويه از ابو العباس اجازه خواست كه پيشاپيش وى روان شود كه اجازه داد و او روان شد ، ابو العباس نيز\r\n","description":"","footnote":"","page_name":" 6504 ","page_number":129},
  {"content":"\r\nبرفت تا به بسامى رسيد ، سپس به دهانهء براطق و نهر ابرق رسيد و نهرى كه به رواطا و عبدسى مىرسد - اين سه نهر به سه راه جدا مىرسد - نصير راه نهر براطق گرفت ، اين نهر به نهر سليمان بن موسى شعرانى مىرسيد كه در سوق الخميس بود و آن را منيعه ناميده بود . ابو العباس بر دهانهء اين نهر بماند . نصير مدتى غايب بود و خبرى از او نرسيد .\r\nدر آنجا گروهى انبوه از زنگيان سوى ما آمدند و نگذاشتند وارد نهر شويم و ميان ما و وصول به ديوار حايل شدند - از آنجا كه ما بوديم تا ديوار اطراف شهر شعرانى ، مقدار دو فرسنگ بود - در آنجا با ما به نبرد ايستادند ، آنها بر زمين بودند و ما در كشتيها ، نبرد ما و آنها از آغاز روز تا به وقت نيمروز به سختى پيوسته بود .\r\nاز نصير خبر نداشتيم ، زنگيان به ما بانگ همى زدند : كه نصير را گرفتيم ، چه مىكنيد ؟\r\nهر كجا برويد ما به دنبالتان هستيم .\r\nراوى گويد : وقتى ابو العباس اين سخن را از آنها شنيد غمين شد ، محمد بن شعيب از او اجازه خواست ، روان شود تا خبر نصير را معلوم دارد كه اجازه داد و او در زورقى با بيست پاروزن برفت تا به ابو حمزه نصر رسيد كه به بندى كه بدكاران زده بودند نزديك شده بود . و آتش در آن زده بود و در شهرشان نيز ، و نبردى سخت كرده بود و بر آنها ظفر يافته بود . زنگيان يكى از كشتيهاى ابو حمزه را گرفته بودند و او نبرد كرد تا آنچه را گرفته بودند از آنها پس گرفت .\r\nمحمد بن شعيب به نزد ابو العباس بازگشت و مژدهء سلامت نصير و همراهانش از را به دو رسانيد و خبر وى را بگفت كه از اين ، خرسند شد . نصير آن روز گروهى بسيار زنگيان را به اسيرى گرفت و بازگشت تا در آنجا كه ابو العباس توقف كرده بود به نزد وى رسيد .\r\nوقتى نصير بازگشت ابو العباس گفت : « از جاى خويش نمىروم\r\n( 566 تا شبانگاه امروز با آنها نبرد كنم . » و چنين كرد ، دستور داد تا يكى از كشتيهايى را كه با وى بود به آنها نمودار كنند و باقى را از آنها نهان داشت . زنگيان در كشتىاى كه ديدند طمع آوردند و آن را تعقيب كردند ، كسانى كه در كشتى بودند آهسته همى رفتند تا زنگيان\r\n","description":"","footnote":"","page_name":" 6505 ","page_number":130},
  {"content":"\r\nبدان رسيدند و در سكان آن آويختند ، ملاحان همى رفتند تا به جايى رسيدند كه كشتيهاى نهان شده آنجا بود . ابو العباس بر زورقى نشسته بود و كشتيها را پشت سر خويش نهاده بود . وقتى كشتىاى را كه زنگيان در آن آويخته بودند بديد سوى آن رفت و وقتى رسيد كه زنگيان همچنان سكان كشتى را گرفته بودند و آن را از هر - سوى در ميان گرفته بودند و تير و آجر مىانداختند ، ابو العباس نمدى [ 1 
  ] به تن داشت كه زير آن زره بود .\r\nمحمد گويد : آن روز از نمد ابو العباس بيست و پنج تير درآورديم از لباده اى كه به تن من بود چهل تير درآوردم ، و از لباده ديگر ملاحان پنج و بيست و سى . خدا ابو العباس را بر شش زورق از زورقهاى زنگيان ظفر داد ، كشتى نيز از دستشان نجات يافت و هزيمت شدند . ابو العباس و يارانش به طرف كناره رفتند ، جنگاوران با شمشير و سپر سوى زنگيان رفتند كه هزيمت شدند و به چيزى نمىپرداختند به سبب ترسى كه در دلهاشان افتاده بود .\r\nگويد : ابو العباس به سلامت و با غنيمت بازگشت و ملاحان را خلعت داد و چيز داد ، آنگاه به اردوگاه خويش در عمر بازگشت و آنجا بماند تا موفق بيامد ، يازده روز رفته از صفر اين سال ، ابو احمد بن متوكل در فرك اردو زد و از مدينة السلام به آهنگ نبرد سالار زنگيان برون شد . چنان كه گفته‌اند سبب آن بود كه خبر يافته بود كه سالار زنگيان به يار خويش على بن ابان مهلبى نوشته بود و به دو دستور داده بود كه با همه همراهان خويش سوى سليمان بن جامع رود و براى نبرد ابو العباس بن ابو احمد فراهم آيند . ابو احمد چند روزى در فرك بماند تا يارانش و كسانى كه مىخواست آنها را همراه ببرد به دو پيوستند . پيش از آن زورقها و گذرها و كشتيها مهيا كرده بود .\r\nآنگاه ، چنان كه گويند ، به روز سه شنبه ، دو روز رفته از ربيع الاول ، با وابستگان\r\n\r\n","description":"","footnote":"\r\n[ 1 
  ] كلمهء متن : كيز كه در منابع عربى معنى مناسبى براى آن نيافتم و در برهان قاطع بمعنى نمد آمده . ( م )\r\n","page_name":" 6506 ","page_number":131},
  {"content":"\r\nو غلامان و سواران و پيادگان خويش از فرك روان شد و سوى روميهء مداين شد ، سپس از آنجا برفت تا به سيب رسيد ، سپس به دير عاقول ، سپس جرجرايا ، سپس قنى ، آنگاه در جبل فرود آمد ، سپس در صلح ، سپس در يك فرسخى واسط فرود آمد\r\n( 567 يك روز و شب آنجا بسر برد . پسرش ابو العباس با گروهى سواران نخبه از سرداران و سپاهيان معتبر خويش در آنجا به پيشواز وى آمد ، ابو احمد از وضع ياران او پرسيد كه سخت كوشى و نيكخواهيشان را با وى بگفت ، ابو احمد بگفت تا وى و آنها را خلعت دهند كه به آنها پوشانيدند . پس ابو العباس به اردوگاه خويش در عمر بازگشت و آن روز را بماند . صبحگاه فردا ابو احمد از راه آب حركت كرد ، پسرش ابو العباس با همه سپاهيان خويش با وضع جنگ و به ترتيبى كه با ياران خائن مقابل مىشده بودند از او پيشواز كرد و پيشاپيش او همىرفت تا به اردوگاه وى در نهر شيرزاد رسيد كه ابو احمد آنجا فرود آمد ، سپس به روز پنجشنبه ، دو روز مانده از ماه ربيع الاول ، حركت كرد و بر كنار نهر سنداد ، مقابل دهكدهء عبد الله فرود آمد ، به پسر خويش ابو العباس دستور داد كه در شرق دجله مقابل دهانهء بردودا فرود آيد و او را بر مقدمهء خويش گماشت ، آنگاه مقررى سپاه را بداد . سپس پسر خويش را بگفت تا با لوازم نبرد كه همراه داشت پيشاپيش وى سوى دهانهء بر مساور رود . ابو العباس با نخبهء سرداران و مردان خويش و از جمله زيرك ترك ، سالار مقدمه ، و ابو حمزه نصير ، سالار كشتيها و زورقها حركت كرد ، پس از آن ابو احمد با سواران و پيادگان برگزيدهء خويش روان شد . بيشتر سپاهيان و بسيارى از سواران و پيادگان خويش را در اردوگاه بجا نهاد ، پسرش ابو العباس با اسيران و پيادگان خويش و سرهايى از ياران شعرانى كه كشته بودشان به پيشواز وى آمد . همانروز پيش از آنكه پدرش ابو احمد بيايد سپاه وى به نزد شعرانى رسيده بود و با وى و يارانش نبرد كرده بود و بسيار كس از آنها كشته بود و گروهى اسير گرفته بود ، ابو احمد دستور داد گردن اسيران را بزنند كه زدند .\r\n","description":"","footnote":"","page_name":" 6507 ","page_number":132},
  {"content":"\r\nابو احمد بر دهانه برمساور فرود آمد و دو روز آنجا بماند . آنگاه ، به روز سه شنبه هشت روز رفته از ماه ربيع الاخر همين سال ، با همه سپاه و لوازم جنگ كه همراه داشت به آهنگ شهرى كه سالار زنگيان آن را منيعه ناميده بود و در سوق الخميس بود حركت كرد و بر كشتيها در برمساور برفت - سواران مقابل وى بر سمت شرقى برمساور مىرفتند - تا مقابل نهر براطق رسيد كه به شهر شعرانى مىرسيد .\r\nابو احمد نبرد با سليمان بن موسى را پيش از نبرد سليمان بن جامع آغاز كرد ، از آن رو كه شعرانى پشت سر وى بود و بيم كرد اگر از ابن جامع آغاز كند\r\n( 568 شعرانى از پشت سر وى بيايد و او را از پيش رويش مشغول بدارد ، به اين سبب آهنگ وى كرد و بگفت تا اسبان را عبور دهند و بر دو سمت نهر براطق نهند . به پسر خويش ابو العباس دستور داد در كشتيها و زورقها برود ، ابو احمد نيز با بيشتر سپاهيان در كشتيها به دنبال وى برفت .\r\nوقتى سليمان و همراهان وى از زنگى و غير زنگى كه در مقابله هاى پيشين ابو العباس به سستى با وى نبرد كرده بودند ديدند كه سوار و پياده از دو سوى نهر روانند و كشتيها و زورقها در نهر پيش مىآيد . هزيمت شدند و پراكنده شدند . ياران ابو العباس بر ديوار رفتند و هر كه را به مقابله شان آمد . دستخوش شمشير كردند ، زنگيان و پيروانشان پراكنده شدند . ياران ابو العباس وارد شهر شدند و در آنجا مردم بسيار بكشتند و مردم بسيار اسير كردند و هر چه را در شهر بود تصرف كردند . شعرانى با كسانى كه نجات يافته بودند ، گريخت . ياران ابو احمد به تعقيب آنها تا هورها برفتند كه بسيار كس از آنها غرقه شدند و باقيمانده به بيشه زارها گريختند . روز سه شنبه پيش از غروب آفتاب ابو احمد به ياران خويش دستور داد كه سوى اردوگاه خويش بازگردند .\r\nوقتى باز مىگشت نزديك پنجهزار زن مسلمان را نجات داده بود بجز زنان رنگىاى كه در سواق الخميس بدست آورده بود . ابو احمد بگفت تا همه زنان را فراهم آرند و به واسط ببرند تا به كسانشان تسليم شوند .\r\n","description":"","footnote":"","page_name":" 6508 ","page_number":133},
  {"content":"\r\nابو احمد شب را كنار نهر براطق بسر كرد و روز بعد صبحگاهان سوى شهر رفت و به مردم اجازه داد هر چه را از اثاثيهء زنگيان آنجا بود به تصرف آرند و هر چه بود برگيرند . دستور داد ديوار شهر را ويران كنند و خندق آن را پر كنند و كشتيها را كه آنجا مانده بود بسوزانند . آنگاه به اردوگاه خويش بازگشت . هر چه غله از گندم و جو و برنج ، در دهكده ها و روستاهايى كه به تصرف شعرانى بوده بود بدست وى افتاده بود كه دستور داد آن را بفروشند و بهاى آن را بر مقرريهاى وابستگان و غلامان و سپاهيان و مردم اردوگاه وى خرج كنند .\r\nسليمان شعرانى و دو برادرش با كسانى كه جان برده بودند گريزان شدند .\r\nفرزندان شعرانى با هر چه مال داشت از دستش برفت . خود وى به مذار پيوست و خبر خويش را با آنچه به سرش آمده بود و اينكه به مذار پناه برد به خاين نوشت .\r\nمحمد بن هشام ، ابو واثله كرمانى ،\r\n( 569 گويد : وقتى نامهء سليمان شعرانى دربارهء نبرد و آنچه به دو رسيده بود و هزيمت شدنش به مذار به خاين رسيد ، من به نزد وى بودم و او سخن مىكرد ، همين كه نامه را گشود و چشمش به موضوع هزيمت افتاد ، بند شكمش گشوده شد ، آنگاه به حاجت برخاست ، آنگاه برگشت . همين كه نشست نامه را گرفت و به خواندن آن پرداخت و چون به جايى رسيد كه وى را برخيزانيده بود باز برخاست و چند بار چنين كرد .\r\nگويد : شك نياوردم كه بليه بزرگ است اما نخواستم از وى بپرسم و چون كار به درازا كشيد ، جرئت آوردم و گفتم : « اين نامهء سليمان بن موسى نيست ؟ » گفت : « خبرى خرد كننده دارد ، كسانى كه مقابل وى آمده‌اند با وى نبردى كرده‌اند كه چيزى از وى به جاى نمانده ، اين نامه را از مذار نوشته و چيزى جز خويشتن را به سلامت نبرده . » گويد : اين را بزرگ شمردم ، خدا مىداند چه مسرتى در دلم افتاده بود كه نهان مىداشتم و خوددارى مىكردم و از نزديكى گشايش خوشدل بودم . خاين\r\n","description":"","footnote":"","page_name":" 6509 ","page_number":134},
  {"content":"\r\nبر بليهء رسيده صبورى مىكرد و دليرى مىنمود به سليمان بن جامع نوشت و او را از حادثه اى مانند آنچه به شعرانى رسيده بود بر حذر داشت و دستور داد كه بيدار كار خويش باشد و ناحيهء خويش را محفوظ دارد .\r\nمحمد بن حماد گويد : موفق دو روز در اردوگاه خويش در برمساور ماند كه اخبار شعرانى و سليمان بن جامع را بداند و از محل وى اطلاع يابد . يكى از كسانى كه براى اين كار فرستاده بود و به دو خبر داد كه وى در دهكدهء حوانيت اردو زده . پس بگفت تا اسبان را به سرزمين كسكر در غرب دجله عبور دادند و سواره روان شد و بگفت تا كشتى شذا و كشتيهاى پياده بر سوى كثيثه روان شد . بيشتر سپاهيان و گروهى بسيار پياده و مركوب را در دهانهء برمساور به جاى نهاد و به بغراج دستور داد كه آنجا بماند .\r\nپس ابو احمد به صينيه رسيد و به ابو العباس دستور داد با كشتيها و زورقها شتابان به حوانيت رود كه خبر درست سليمان بن جامع را كه مقيم آنجا بود بداند و اگر غفلتى از او يافت به دو تازد . ابو العباس شبانگاه همانروز سوى حوانيت رفت و سليمان را آنجا نيافت . از جمله سرداران سياهان كه به دليرى و نيرو شهره بودند ، شبل و ابو الوليد را يافت كه از ياران قديم فاسق بودند كه در آغاز قيامش آنها را پيرو خويش كرده بود . سليمان بن جامع اين دو سردار را در آن محل به جاى نهاده بود تا غلات بسيارى را كه آنجا بود حفظ كنند ، ابو العباس با آنها نبرد كرد و كشتيها را به محل تنگى در نهر برد و كسانى از مردانشان را بكشت و مردم بسيارى را با تير زخمى كرد . اينان نخبه و دليران مردان سليمان بن جامع بودند\r\n( 570 كه بر آنها تكيه داشت ، نبرد ميانشان دوام داشت تا شب ميان دو گروه حايل شد .\r\nمحمد بن حماد گويد : كار ابو العباس در مورد كلنگى كه محمد بن شعيب دربارهء روز نبرد صينيه آورده بود در اين روز بود و كلنگ از طرف چپ وى آمده بود .\r\nگويد : آن روز يكى از ابو العباس امان خواست . از محل سليمان بن جامع از\r\n","description":"","footnote":"","page_name":" 6510 ","page_number":135},
  {"content":"\r\nاو پرسش كرد ، خبر داد كه وى در طهيثا جاى دارد ، در اين وقت ابو العباس با خبر درست دربارهء محل اقامت سليمان به نزد پدر خويش بازگشت كه سليمان در شهر خويش بود كه آن را منصوره ناميده بود ، در همانجا كه به نام طهيثا شهره بود و همه يارانش آنجا بودند ، بجز شبل و ابو الفداء كه در حوانيت بودند بسبب چيزهايى كه دستور داشتند آن را حفظ كنند .\r\nوقتى ابو احمد اين را بدانست دستور داد به طرف بردودا حركت كند كه راه طهيثا از آنجا مىگذشت . ابو العباس با كشتى و زورقها پيش رفت و به كسانى كه در بر مساور به جايشان نهاده بود دستور داد كه همگى سوى بردودا شوند . ابو احمد فرداى روزى كه به ابو العباس چنان دستور داده بود ، سوى بردودا روان شد ، دو روز راه پيمود و به روز جمعه دوازده روز مانده از ماه ربيع الاخر سال دويست و شصت و هفتم آنجا رسيد كه بماند و به اصلاح امور سپاه خويش پرداخت و بگفت تا مقررى را بدهند و كشتيهاى پلها را اصلاح كنند كه همراه خويش ببرد . عمله و لوازم بسيار براى بستن نهر و اصلاح راه براى اسبان برداشت و بغراج ترك را در بردودا به جاى نهاد .\r\nو چنان بود كه وقتى مىخواست به بردودا بازگردد به غلام خويش جعلان كه با بغراج در اردوگاه مانده بود دستور داده بود كه خيمه ها را بكند و آن را با اسبان و سلاحى كه به نزد وى مانده بود به بردودا ببرد . جعلان اين دستور را به وقت عشاء علنى كرد و در اردوگاه ندا داد كه مردم غافل بودند و در دلهاشان افتاد كه اين به سبب هزيمتى است كه رخ داده و سر خويش گرفتند و كسان ، بازارها و - كالاهاى خويش را رها كردند به اين گمان كه دشمن نزديك آنها رسيده و هيچكس به كس نپرداخت . آهنگ آن داشتند كه سوى اردوگاه بردودا بازگردند و در تاريكى شب به راه افتادند ، آنگاه حقيقت خبر بر آنها عيان شد كه آرام گرفتند و اطمينان يافتند .\r\n","description":"","footnote":"","page_name":" 6511 ","page_number":136},
  {"content":"\r\nدر صفر اين سال در ناحيهء قرماسين ميان ياران كيغلغ ترك و ياران احمد بن - عبد العزيز ابو دلفى نبردى بود كه كيغلغ هزيمتشان كرد و سوى همدان رفت . پس از آن احمد بن عبد العزيز با كسانى از ياران خويش كه فراهم آمده بودند در ماه صفر به نزد وى رسيد و با او نبرد كرد كه كيغلغ هزيمت شد و سوى صيمره رفت .\r\nدر اين سال ، سه روز مانده از ماه ربيع الاخر ، ابو احمد و يارانش وارد طهيثا شدند و سليمان بن جامع را از آنجا برون كردند و احمد بن مهدى جبايى در آنجا كشته شد .\r\n\r\nسخن از چگونگى ورود ابو احمد و ياران وى به طهيثا و كشته شدن جبايى\r\nمحمد بن حماد گويد : وقتى ابو احمد در بردودا به ياران خويش مقررى داد و آنچه را كه از لوازم نبرد با زنگيان اصلاح مىخواست كرد ، اصلاح كرد ، سوى طهيثا روان شد و اين به روز يكشنبه بود ، ده روز مانده از ماه ربيع الاخر سال دويست - و شصت و هفتم . ابو احمد همراه سواران خويش بر اسب مىرفت ، كشتيها نيز با پيادگان و سلاح و لوازم به راه افتاد ، گذرها و كشتيها و زورقها نيز به راه افتاد تا به نهر معروف به مهروذ رسيد كه مقابل دهكده جوزيه بود . ابو احمد آنجا فرود آمد و بگفت تا بر نهر مهروذ پل بزنند آن روز و آن شب را ببود و صبحگاهان سواران و بنه ها با حضور وى از پل گذشتند . سپس او گذشت و سرداران و كسان را دستور داد سوى طهيثا شوند و آنها تا محلى كه ابو احمد براى توقف خويش پسنديده بود و در دو ميلى شهر سليمان بن جامع بود برفتند . ابو احمد روز دوشنبه و سه شنبه هشت روز مانده از ماه ربيع الاخر را در آنجا مقابل ياران خاين بماند . در ايام توقف وى آسمان بارشى نكو كرد و سرما سخت شد كه به باران و سرما از نبرد مشغول ماند و اين روزها و بقيهء جمعه را نبرد نكرد . شامگاه روز جمعه ابو احمد با گروهى از\r\n","description":"","footnote":"","page_name":" 6512 ","page_number":137},
  {"content":"\r\nسرداران و وابستگان خويش برنشست كه محلى را براى جولانگاه اسبان بجويد و به نزديك ديوار\r\n( 572 سليمان بن جامع رسيد كه جمع بسيارى از آنها با وى روبرو شدند و از چند جا كمينها سوى وى برون شد و جنگ درگرفت و سخت شد . جمعى از سواران پياده شدند و دفاع كردند تا از تنگناهايى كه وارد آن شده بودند برون شدند ، غلامى به نام وصيف علمدار [ 1 
  ] از جمله غلامان و سرداران ابو احمد با تنى چند از سرداران زيرك اسير شدند .\r\nابو العباس تيرى به سوراخ بينى احمد بن مهدى جبايى زد كه به هر جا رسيد دريد و به مغز وى رسيد كه از پا بيفتاد و او را كه در حال مرگ بود به اردوگاه خاين بردند . بليهء جبايى بر او سخت گران آمد كه از همه يارانش كارسازتر و به كار اطاعت وى ثابتقدمتر بود . جبايى روزى چند ببود و معالجه مىكرد سپس هلاك شد و خاين بر او سخت بناليد و به نزد وى شد و او را بخويشتن غسل داد و كفن كرد و بر او نماز كرد و بر قبرش بايستاد تا به گور شد ، آنگاه به ياران خويش پرداخت و وعظشان گفت و از مرگ جبايى سخن آورد . وفات وى در شبى پر رعد و برق بود . چنان كه آورده‌اند گفت كه پيش از آنكه خبر به دو رسد ، وقت قبض روح جبايى بدانسته بود ، كه ترنم فرشتگان را شنيده بود كه دعاى وى مىگفتند و براى او رحمت مىخواستند .\r\nمحمد بن حسن گويد : ابو واثله محمد بن هشام به نزد من آمد ، وى از جمله حاضران بوده بود و مرا از آنچه شنيده بود به شگفتى برد ، محمد بن سمعان نيز به نزد من آمد و چنان گفت كه وى گفته بود .\r\nخاين از گور جبايى شكسته و غمزده برفت .\r\nمحمد بن حماد گويد : وقتى ابو احمد از نبردى كه شامگاه جمعه چهار روز - مانده از ماه ربيع الاخر رخ داده بود باز مىگشت ، خبر به اردوگاه وى رسيده بود ، همه سپاهيان بپاخاستند و به وقت بازگشت به پيشواز وى رفتند كه آنها را به اردوگاه\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6513 ","page_number":138},
  {"content":"\r\nپس فرستاد ، و اين به وقت مغرب بود . وقتى مردم اردوگاه فراهم شدند دستور يافتند كه آن شب را به كشيك باشند و نبرد را آماده باشند .\r\nصبحگاه روز شنبه ، سه روز مانده از ماه ربيع الاخر ، ابو احمد ياران خويش را بياراست و آنها را دسته ها كرد كه سوار و پياده از پى يك ديگر بود و بگفت تا كشتى و زورقها را از نهرى كه شهر طهيثا را مىشكافت و به نام نهر منذر شهره بود همراه وى ببرند و سوى زنگيان رفت تا به ديوار شهر رسيد و سرداران غلامان خويش را در جاهايى كه بيم مىرفت زنگيان از آن به مقابلهء وى بيرون شوند ، جاى داد .\r\nپيادگان با اين پيش روى سواران نهاد و به جاهايى كه بيم مىرفت كمين كردگان از آن درآيند كسان گماشت ، آنگاه پياده شد و چهار ركعت نماز كرد و به تضرع از خدا عز و جل براى خويشتن و مسلمانان نصرت خواست ،\r\n( 573 آنگاه سلاح خويش را خواست و به تن كرد و پسر خويش ابو العباس را دستور داد كه سوى ديوار رود و غلامان را به نبرد ترغيب كند و او چنان كرد .\r\nو چنان بود كه سليمان بن جامع ، مقابل ديوار شهر خويش كه آن را منصوره ناميده بود ، خندقى كرده بود ، وقتى غلامان بدان رسيدند از عبور هراسان شدند و از آن بماندند ، اما سردارانشان آنها را برانگيختند و با آنها پياده شدند و جسورانه به خندق تاختند و از آن عبور كردند و به زنگيان رسيدند كه از ديوار شهرشان مىنگريستند و سلاح در آنها نهادند . گروهى از سواران نيز از خندق گذشتند و چون زنگيان وضع آن قوم را كه به مقابله شان آمده بودند و هجومشان را بديدند به هزيمت روى بگردانيدند . ياران ابو احمد دنبالشان كردند و از اطراف شهر وارد آن شدند .\r\nو چنان بود كه زنگيان شهر را با پنج خندق استوار كرده بودند و جلو هر خندق ديوارى نهاده بودند كه بنزد آن مقاومت كنند و به هر ديوار و خندقى كه مىرسيدند ، به مقاومت مىايستادند و ياران ابو احمد از هر جا كه مىايستادند ، پسشان مىراندند . از پس هزيمت زنگيان كشتى و زورقها از نهرى كه شهرشان را مىشكافت\r\n","description":"","footnote":"","page_name":" 6514 ","page_number":139},
  {"content":"\r\nوارد شهر شد و كشتيها و زورقهاى زنگيان را كه آنجا بود و بدان مىرسيد غرق مىكرد . كسانى را كه بر دو سوى نهر بودند دنبال كردند و كشتند و اسير كردند ، چندان كه زنگيان از شهر و جاهاى پيوسته به آن برفتند كه نزديك يك فرسنگ بود ، و ابو احمد همه را به تصرف آورد . سليمان بن جامع با گروهى از ياران خويش گريخت ، كشتار و اسارت بر ياران وى افتاد . ابو احمد نزديك ده هزار از زنان و كودكان مردم واسط و دهكده هاى پيوسته به آن و اطراف كوفه را نجات داد و دستور داد محفوظشان دارند و بر آنها خرج كنند ، آنها را به واسط بردند و به كسانشان تسليم كردند .\r\nابو احمد و يارانش هر چه ذخيره و مال و خوردنى و چهار پا كه در آن شهر بود و سخت گرانمقدار بود به تصرف آوردند . دستور داد غلات و چيزهاى ديگر را كه گرفته بود بفروشند و به بيت المال وى برند و در كار مقررى وابستگان و سپاهيانى كه در اردوگاه وى بودند مصرف كنند كه از آن جمله هر چه را مىتوانستند برد ، ببردند . از زنان و فرزندان سليمان تعدادى اسير گرفته شد . آن روز وصيف علمدار و كسانى كه شامگاه جمعه با وى اسير شده بودند نجات يافتند و از زندان درآمدند كه زنگيان فرصت كشتن آنها را نيافته بودند .\r\n( 574 گروه بسيارى از فراريان به - بيشه زارهاى اطراف شهر پناه بردند . ابو احمد بگفت تا بر اين نهر منذر نام ، پلى زدند و مردم به سمت غرب آن رفتند . ابو احمد هفده روز در طهيثا بماند و دستور داد تا ديوار شهر را ويران كنند و خندقهاى آن را بركنند ، كه چنان كردند . دستور داد كسانى را كه به بيشه زارها پناه برده بودند تعقيب كنند و براى هر كه يكيشان را بيارد مزدى معين كرد ، كسان به طلب آنها شتافتند و چون يكى از آنها را به نزد وى مىآورد از او در - مىگذشت و خلعتش مىداد و وى را به سرداران غلامان خويش مىپيوست كه مىخواست استمالتشان كند و از اطاعت يارشان منصرفشان كند .\r\nآنگاه ابو احمد ، نصير را با كشتى و زورقها به جستجوى سليمان بن جامع فرستاد و كسانى از زنگيان و ديگران كه با وى گريخته بودند ، و دستور داد در تعقيب\r\n","description":"","footnote":"","page_name":" 6515 ","page_number":140},
  {"content":"\r\nآنها سخت بكوشد تا از هورها بگذرد و وارد دجله كور شود . دستور داد بندهايى را كه فاسق پديد آورده بود تا كشتى از دجله به نهر ابو الخصيب نرسد و به طرف او نرود باز كند . به زيرك دستور داد در طهيثا بماند تا كسانى از مردم آنجا كه فاسق بيرونشان كرده بود ، پس آيند . به دو دستور داد زنگيانى را كه در بيشه زارها بودند دنبال كند تا به آنها دست يابد .\r\nدر ماه ربيع الاخر همين سال ام حبيبه دختر رشيد درگذشت .\r\nابو احمد از آن پس كه هر چه را سامان مىخواست داد ، سامان داد به اردوگاه بردودا بازگشت . مىخواست سوى اهواز رود و كار آنجا را به صلاح آرد كه مهلبى آنجا را آشفته بود و به سپاهيانى كه در آنجا بودند تاخته بود و بر بيشتر ولايتهاى آن تسلط يافته بود . و ابو العباس پيش از او بدان سوى رفته بود .\r\nوقتى به بردودا رسيد ، روزى چند بماند و دستور داد آنچه را بايسته است آماده كنند كه بر اسب سوى ولايت اهواز رود . كسانى را فرستاد كه راهها و منزلگاهها را اصلاح كنند و در آنجا براى سپاهيان همراه وى آذوقه مهيا كنند . پيش از آنكه از واسط حركت كند زيرك كه از طهيثا بازآمده بود به نزد وى رسيد ، در مدت بودن وى مردم آن نواحى كه زنگيان در آن بوده بودند ، باز آمده بودند و آنها را به حال آرامش به جاى نهاده بود .\r\nابو احمد به او دستور داد آماده شود و با دليران و برگزيدگان اصحاب خويش در كشتى و زورقها برود تا به دجله كور رسد\r\n( 575 و با ابو حمزه در كار پاك كردن دجله و تعقيب منهزمان زنگى و نبرد با هر كس از ياران فاسق كه به دو مىرسند همدستى كنند تا در نهر ابو الخصيب به شهر وى رسند و اگر فرصت نبردى بود ، در شهرش با وى نبرد كنند و عمل خويش را به ابو احمد بنويسند ، تا دستور خويش را به پاسخ بگويد و به اقتضاى آن كار كنند . ابو احمد پسر خويش هارون را بر كسانى كه در اردوگاه واسط به جايشان نهاده بود ، جانشين كرد و مصمم شد كه با مردان و ياران سبك سير خويش\r\n","description":"","footnote":"","page_name":" 6516 ","page_number":141},
  {"content":"\r\nحركت كند و چنان كرد . به پسر خويش هارون دستور داد ، وقتى نامهء وى رسيد سپاهيان به جاى مانده را در كشتيها به قرارگاه وى در دجله ببرد .\r\nبه روز جمعه ، يك روز رفته از جمادى الاخر اين سال ، يعنى سال دويست و شصت و هفتم ، ابو احمد از واسط به آهنگ اهواز و ولايتهاى آن حركت كرد ، در بازبين فرود آمد ، پس از آن در جوخى ، سپس طيب ، سپس قرقوب ، سپس درستان ، سپس بر كنار رود شوش كه بر آن پلى زده بودند ، و از آغاز روز تا آخر وقت ظهر آنجا بماند تا همه سپاهيان خويش را عبور داد ، سپس برفت تا به شوش رسيد و آنجا فرود آمد .\r\nو چنان بود كه ابو احمد به مسرور كه عامل وى بر اهواز بود دستور داده بود كه به نزد وى آيد و او فرداى روزى كه ابو احمد در شوش فرود آمده بود با سپاهيان و سرداران خويش به نزد وى رسيد كه مسرور و همراهان وى را خلعت داد و سه روز در شوش بماند .\r\nاز جمله كسانى از ياران فاسق كه در طهيثا اسير شده بودند احمد بن موسى بصرى بود ، معروف به قلوص ، كه از خواص وى و ياران قديم او بوده بود . قلوص ، از آن پس كه چند زخم خورده بود و مرگش از آن بود ، اسير شده بود . وقتى هلاك شد ابو احمد بگفت تا سرش را ببرند و بر پل واسط نصب كنند . و هم از جمله كسانى كه آن روز اسير شده بودند عبد الله بن محمد كرمانى بود كه خبيث او را به زور از پدرش گرفته بود و به طهيثا فرستاده بود و بر قضا و نماز آنجا گماشته بود . از جمله سياهان نيز گروهى معتمدان وى كه مردمى دلير و نيرومند و جنگاور بودند اسير شده بودند كه چون خبر اسارتشان به دو رسيد در كار خويش فروماند و نيرنگهايش ياوه شد و از فرط هراس ، به مهلبى كه آن وقت با نزديك سى هزار كس و يكى از ياران ديرين وى در اهواز بود نوشت و دستور داد همه آذوقه و اثاث را كه بنزد او هست رها كند و سوى وى رود .\r\n( 576 نامه وقتى به مهلبى رسيد كه خبر به او رسيده بود كه ابو احمد سوى اهواز و ولايتهاى آن روانست و به همين سبب عقلش پريده [ 1 
  ] بود و هر چه را بنزد وى بود رها كرد و محمد ابن يحيى كرنيائى را بر آن جانشين كرد اما دل كرنيائى از ترس آكنده شد و آنچه را كه\r\n\r\n","description":"","footnote":"\r\n[ 1 
  ] تعبير متن : طائر العقل .\r\n","page_name":" 6517 ","page_number":142},
  {"content":"\r\nبه دو سپرده شده بود رها كرد و از پى مهلبى برفت . در آن وقت مقدارى بسيار فراوان حبوبات گونه گون و خرما و چهار پا در جبى و اهواز و اطراف آن بود كه همه را رها كردند فاسق به بهبود بن عبد الوهاب نيز كه در آن وقت كار فندم و باسيان و نواحى پيوسته بدان از دهكده هاى ما بين اهواز و فارس ، با وى بود و نوشت كه به نزد وى رود . بهبود نيز هر چه آذوقه و خرما به نزد وى بود و بسيار فراوان بود رها كرد كه ابو احمد همهء آن را به تصرف آورد و اين مايهء نيروى وى بر ضد فاسق و ضعف فاسق شد .\r\nوقتى مهلبى از اهواز برون شد ياران وى در دهكده هايى كه ما بين اهواز و اردوگاه خبيث بود پراكنده شدند و آن را به غارت دادند و مردمش را كه با زنگيان به صلح بودند برون كردند . از مردمى كه با مهلبى بودند بسيار كس از سوار و پياده از پيوستن به دو باز ماندند و در نواحى اهواز بماندند و نامه نوشتند و از ابو احمد امان خواستند از آن رو كه خبر يافته بودند كه وى ياران خبيث را كه در طهيثا به دست آورده بود بخشيده بود .\r\nمهلبى و كسانى از يارانش كه همراه وى رفته بودند به نهر ابو الخصيب پيوستند .\r\nسبب دستور فاسق به مهلبى و بهبود كه سوى وى روند آن بود كه بيم داشت ابو احمد و يارانش ، در آن حال ترس و وحشت كه در آن بودند ، سوى وى روند و مهلبى و بهبود و همراهانشان به نزد وى نباشند ، اما كار چنان نشد كه او انتظار داشت .\r\nابو احمد بماند تا آنچه را مهلبى و بهبود به جاى نهاده بودند به تصرف آورد و بندهايى كه خبيث در دجله پديد آورده بود گشوده شد و راهها و گذرگاههاى وى اصلاح شد . آنگاه ابو احمد از شوش سوى جندىشاپور رفت و سه روز آنجا بماند و چنان بود كه علوفه در اردوگاه كمياب بود كه كس فرستاد كه بجويند و بيارند ،\r\n( 577 آنگاه از جندىشاپور سوى شوشتر رفت و بگفت تا خراج ولايتهاى اهواز را بگيرند و به هر ولايتى سردارى فرستاد كه مالها را زودتر بفرستند . احمد بن ابى الاصبغ را به نزد محمد بن عبيد الله كرد فرستاد - وى بيم مىداشته بود ، كه پيش از آنكه ابو احمد\r\n","description":"","footnote":"","page_name":" 6518 ","page_number":143},
  {"content":"\r\nبه ولايتهاى اهواز رسد از جانب فاسق كسى به نزد وى آيد - و دستور داد كه او را دلگرم كند و بگويد كه ابو احمد سر آن دارد كه او را ببخشد و از خطايش چشم بپوشد ، و دستورش دهد كه در فرستادن مالها شتاب كند و به سوق الاهواز شود . به مسرور بلخى ، عامل خويش در اهواز دستور داد كه وابستگان و غلامان و سپاهيانى را كه همراه وى بودند احضار كند و از نظر بگذراند و دستور دهد كه مقرريهاشان را بدهند و آنها را براى نبرد خبيث آماده كند ، كه احضارشان كرد و آنها را يكايك از نظر گذرانيدند و مقررى دادند .\r\nآنگاه سوى عسكر مكرم رفت و آنجا را منزلگاه كرد ، سپس از آنجا برفت و به اهواز رسيد . چنان مىپنداشت كه پيش از وى چندان آذوقه به آنجا رسيده كه سپاهيان وى را بس است ، اما آن روز ، كار آذوقه سخت شد و كسان به سختى آشفته شدند ، سه روز بماند و منتظر رسيدن آذوقه بود اما نرسيد و وضع مردم بد شد و اين ، موجب پراكندگى جمع مىشد .\r\nابو احمد به جستجو برآمد كه سبب دير رسيدن آذوقه چيست ؟ معلوم شد كه سپاهيان يك پل قديم از بناهاى عجم را كه ما بين سوق الاهواز و رامهرمز بوده بود ، آن را پل اربك مىگفتند ، بريده بودند و بازرگانان و آذوقه بران به سبب بريده شدن پل ، از پيمودن آن راه خوددارى كرده‌اند . ابو احمد برنشست و سوى پل رفت كه در دو فرسنگى سوق الاهواز بود ، سياهانى را كه در اردوگاه مانده بودند فراهم آورد و دستورشان داد براى اصلاح پل سنگ بيارند و مالهاى رغبتانگيز خرج كرد و از آنجا نرفت تا همانروز پل اصلاح شد و چنان شد كه بوده بود و كسان از آن گذشتند و كاروانها با آذوقه بيامد و مردم اردوگاه ، فراوانى يافتند و وضعشان نكو شد . و هم ابو احمد دستور داد تا براى پل بستن بر دجيل كشتى فراهم آرند كه از ولايتهاى اهواز فراهم شد و بستن پل را آغاز كرد . چند روز در اهواز بماند تا ياران وى كارهاى خويش و ابزارهايى را كه بدان نياز داشتند سامان دادند و وضع اسبانشان نكو شد و سختىاى كه به سبب نرسيدن علوفه به اسبان رسيده بود برفت .\r\nدر اين وقت نامه هاى گروهى كه از مهلبى بازمانده بودند و در سوق الاهواز\r\n","description":"","footnote":"","page_name":" 6519 ","page_number":144},
  {"content":"\r\nاقامت گرفته بودند رسيد كه از ابو احمد امان خواسته بودند كه امانشان داد ،\r\n( 578 نزديك هزار كس از آنها به نزد وى آمدند كه با آنها نكويى كرد و همه را به سرداران و غلامان خويش پيوست و برايشان مقررى معين كرد . وقتى سپاهيانش به دو رسيدند ، بر دجيل پل بست و از پل عبور كرد و بر كنارهء غربى دجيل در محل معروف به قصر مأمون اردو زد . سه روز آنجا بماند . همان شب در آنجا مردم دستخوش زلزله اى هولانگيز شدند كه خدا شر آن را بداشت و بليهء آن را ببرد .\r\nو چنان بود كه ابو احمد از آن پيش كه از پل بسته شده بر دجيل عبور كند ابو العباس پسر خويش را به محلى از دجلهء كور كه قصد داشت آنجا را منزلگاه كند فرستاده بود و آن ، محل معروف به نهر مبارك بود ، از فرات بصره . به هارون پسر خويش نوشته بود كه او نيز با همهء سپاهيانى كه با وى مانده بودند سوى نهر مبارك رود كه همه سپاهها آنجا فراهم آيد .\r\nآنگاه ابو احمد از قصر مأمون روان شد و در قورج عباس فرود آمد . در آنجا احمد بن ابى الاصبغ به نزد وى آمد ، با چيزهايى كه با محمد بن عبيد الله بر آن صلح كرده بود و هديه ها كه محمد به وى پيشكش كرده بود ، از اسب و سگ شكارى و ديگر چيزها .\r\nآنگاه از قورج روان شد و در جعفريه فرود آمد . در اين دهكده آب نبود بجز آب چاههايى كه ابو احمد دستور داده بود در اردوگاه وى حفر كنند و سعد سياه وابستهء عبيد الله بن محمد را براى اين كار از قورج عباس فرستاده بود كه حفر شده بود . يك روز و يك شب در آن محل بماند . در آنجا مقدارى آذوقه فراهم شده بود كه مردم از آن گشايش يافتند و توشه گرفتند . آنگاه سوى محل معروف به بشير روان شد ، آنجا بركه اى از آب باران يافت و يك روز و شب بماند ، آخر شب به آهنگ نهر مبارك روان شد و پس از نماز نيمروز آنجا رسيد كه منزلى دور بود ، پسرانش ابو العباس و هارون در راه از او پيشواز كردند و به دو سلام گفتند و با وى برفتند ،\r\n","description":"","footnote":"","page_name":" 6520 ","page_number":145},
  {"content":"\r\nتا به نهر مبارك رسيد و اين به روز شنبه بود ، نيمهء رجب سال دويست و شصت و - هفتم .\r\nاز آن وقت كه ابو احمد از واسط درآمده بود تا به وقتى كه به نهر مبارك رسيد ، زيرك و نصير دربارهء تعقيب زنگيان فرارى به طهيثا كه ابو احمد ، زيرك را مأمور آن كرده بود كارى كرده بودند .\r\nمحمد بن حماد در اين باب گويد :\r\n( 579 وقتى زيرك و نصير در دجلهء كور فراهم آمدند ، برفتند تا به ابله رسيدند ، يكى از ياران خبيث به امانخواهى به نزدشان آمد و گفت كه خبيث تعداد بسيارى زورق [ 1 
  ] پر از زنگى فرستاده به سالارى يكى از ياران خويش به نام محمد پسر ابراهيم كه كنيهء ابو عيسى داشت . اين محمد بن ابراهيم يكى از مردم بصره بود كه يكى از زنگيان به هنگام ويرانى بصره وى را همراه برده بود ، نام زنگى يسار بود و سالار نگهبانان فاسق بود . و چنان شد كه محمد براى يسار در مورد كارش دبيرى مىكرد تا وقتى كه بمرد و كار احمد بن مهدى جبايى به نزد خبيث بالا گرفت و بيشتر كارهاى يسار را به دو سپرد و اين محمد بن ابراهيم را نيز به دو پيوست كه دبير وى بود ، تا وقتى كه جبايى بمرد و اين محمد بن ابراهيم در مرتبت وى طمع آورد كه خبيث او را به جاى جبايى نهد . پس دوات و قلم را به يكسو نهاد و ابزار جنگ پوشيد و براى پيكار آماده شد . خبيث او را با اين سپاه فرستاد و گفت در دجله بماند و سپاهيانى را كه وارد آن مىشوند پس براند كه گاهى در دجله بود و گاهى با جمعى كه همراه وى بود سوى نهر معروف به نهر يزيد مىرفت . شبل بن سالم و عمرو معروف به غلام بوذى و دليرانى از سياهان و ديگران با وى بودند . يكى كه از آن سپاه به امانخواهى به نزد زيرك و نصير آمد خبر محمد بن ابراهيم را با آنها گفت و معلومشان داشت كه\r\n\r\n","description":"","footnote":"\r\n[ 1 
  ] تعبير متن : سميريات و زواريق و صلاغ . سميريه را زورق كوچك معنى كرده‌اند .\r\nتفاوت دقيق آن با زورق و صلاغ كه آن هم قسمى زورق است در منابعى كه به دست داشتم به دست نيامد . ( م )\r\n","page_name":" 6521 ","page_number":146},
  {"content":"\r\nوى آهنگ سپاه نصير دارد - در آن وقت نصير در نهر المراه اردو زده بود - و مىخواهند از نهرهايى كه به نهر معقل و شكاف شيرين [ 1 
  ] مىرسد رهسپار شوند تا به محل معروف به شرطه رسند كه از پشت سر سپاه درآيند و از دو سوى بر آن تازند .\r\nوقتى اين خبر به نصير رسيد از ابله سوى اردوگاه خويش بازگشت ، زيرك نيز آهنگ شكاف شيرين كرد و از انتهاى آن به محل معروف به ميشان رسيد ، زيرا چنان پنداشت كه محمد بن ابراهيم و همراهان وى از آن راه سوى سپاه نصير مىروند .\r\nو چنان شد كه گمان مىبرده بود و در راهشان به آنها رسيد و از آن پس كه زنگيان در مقابل وى صبورى كردند و نيك كوشيدند خدايش بر آنها غلبه داد كه هزيمت شدند و سوى نهرى رفتند كه در آنجا كمين نهاده بودند كه همان نهر يزيد بود ، زيرك را سوى آنها رهنمون شدند كه زورقها و كشتيهاى وى سوى آنها رفت و گروهيشان را بكشت و گروهى را اسير كرد - از جمله كسانى كه اسيرشان گرفت محمد بن ابراهيم بود كه كنيهء ابو عيسى داشت ، با عمرو معروف به غلام بوذى -\r\n( 580 و هر چه زورق با آنها بود بگرفت كه در حدود سى زورق بود . شبل جزو نجات يافتگان بود كه به اردوگاه خبيث پيوست . زيرك با ظفر از شكاف شيرين برون شد و اسيران و سرهاى كشتگان و زورقهايى را كه گرفته بود با ديگر كشتيها همراه داشت . زيرك از دجلهء كور سوى واسط رفت و حكايت نبرد و ظفر و فتح خويش را به ابو احمد نوشت . از عواقب كار زيرك آن بود كه همه پيروان فاسق كه در دجله و ولايت آن بودند هراسان شدند و چنان كه گفته‌اند دو هزار كس از آنها از ابو حمزه كه در نهر المراه بودند امان خواستند كه خبرشان را به ابو احمد نوشت و او دستور داد كه آنها را بپذيرند و مشمول امانشان بدارد و مقررى برايشان معين كند و آنها را با ياران خويش بياميزد و در نبرد دشمن به كارشان گيرد .\r\n\r\n","description":"","footnote":"\r\n[ 1 
  ] كلمهء متن : بثق .\r\n","page_name":" 6522 ","page_number":147},
  {"content":"\r\nزيرك در واسط ببود تا وقتى كه نامهء ابو احمد به پسرش هارون رسيد كه با سپاهى كه با وى به جا مانده بود سوى نهر مبارك رود ، و زيرك نيز با هارون برفت .\r\nابو احمد به نصير نيز كه در نهر المرأه بود نوشت و دستور داد در نهر مبارك به نزد وى رود كه آنجا به نزد وى رسيد .\r\nو چنان بود كه ابو العباس وقتى سوى نهر مبارك مىرفته بود با كشتى و زورقها سوى اردوگاه فاسق رفته بود و در شهر وى كه در نهر ابو الخصيب بود به دو تاخته بود و از آغاز روز تا آخر وقت نيمروز ميانشان نبرد شده بود و يكى از سرداران خبيث كه از پيوستگان سليمان بن جامع بود به نام منتاب با جمعى از ياران خويش به امان خواهى به نزد وى آمده بود و اين از جمله چيزها بود كه خبيث و يارانش را شكسته كرد .\r\nابو العباس با ظفر بازگشت و منتاب را خلعت داد و چيز بخشيد و اسب داد .\r\nوقتى ابو العباس پدر خويش را بديد خبر منتاب را با وى بگفت و گفت كه به امانخواهى به نزد وى آمده بود . ابو احمد بگفت تا منتاب را خلعت دهند و چيز بخشيد با چند اسب . منتاب نخستين كس از سرداران زنگى بود كه امان خواست .\r\nوقتى ابو احمد در نهر مبارك جاى گرفت ، و اين به روز شنبه بود نيمه رجب سال دويست و شصت و هفتم ، چنان كه در روايت محمد بن حماد آمده نخستين كارى كه دربارهء خبيث كرد اين بود\r\n( 581 كه نامه اى به دو نوشت كه از خونها كه ريخته و حرمتها كه شكسته و شهرها و ولايتها كه به ويرانى داده و ناموسها و مالها كه روا داشته و دعوى رسالت و پيمبرى كه به ناحق كرده به سوى خداى تعالى توبه برد و بازگردد . به دو گفت كه راه توبه گشوده است و امان آماده ، اگر از كارهايى كه مايهء خشم خداست دست بدارد و به جمع مسلمانان درآيد گناهان گذشتهء وى محو شود و به سبب توبه از دنيا بهرهء وافر يابد .\r\n","description":"","footnote":"","page_name":" 6523 ","page_number":148},
  {"content":"\r\nاين نامه را با پيك خويش به نزد خبيث فرستاد ، پيك خواست كه نامه را برسانند اما ياران خبيث از رسانيدن نامه خوددارى كردند . پيك نامه را به طرفشان افكند كه بر گرفتند و آن را بنزد خبيث بردند كه بخواند اما اندرزها كه در آن بود لجاج و تمردش را فزون كرد و به نامه پاسخى نداد و بر غرور خويش بماند . فرستاده بنزد ابو احمد بازگشت و آنچه را كرده بود با وى بگفت و اينكه خبيث از پاسخ نامه دريغ كرده بود .\r\nابو احمد روز شنبه و يك شنبه و دوشنبه و سه شنبه و چهارشنبه به بازديد كشتى و زورقها مشغول بود و سرداران و وابستگان و غلامان خويش را در آن مرتب مىكرد و تيراندازان برمىگزيد و در كشتى و زورقها مىنهاد . وقتى روز پنجشنبه رسيد ابو احمد با ياران خويش سوى شهر خبيث كه آن را مختاره ناميده بود و در نهر ابو الخصيب بود روان شد .\r\nپسرش ابو العباس نيز با وى بود . وقتى نزديك شهر رسيد و در آن نگريست و ديد كه ديوارها و خندقهاى استوار دارد و راههاى وصول بدان كور شده و منجنيقها و ارابه ها و « كمانهاى چند تيرى [ 1 
  ] » و ديگر ابزارها بر ديوارهاى آن فراهم آمده ، و هيچيك از مخالفان پيشين سلطان چنان وضعى نداشته بودند . كثرت شمار جنگاورانشان و جمعشان را چندان ديد كه كار سخت مىنمود . وقتى ياران خبيث ابو احمد را بديدند صدايشان برخاست چندان كه زمين بلرزيد .\r\nدر اين وقت ابو احمد به پسر خويش ابو العباس دستور داد كه سوى ديوار شهر پيش رود و كسانى را كه بر ديوارها بودند تير باران كند كه چنان كرد و نزديك رفت ، چنان كه كشتيهاى خويش را به بندر مجاور قصر خائن چسبانيد . فاسقان به محلى كه كشتيها بدان نزديك شده بود شدند و فراهم آمدند و تيرهاشان و سنگ منجنيقها و ارابه ها و فلاخنهايشان پياپى مىرسيد ، عوامشان با دست خويش سنگ مىانداختند چندان كه به هر كجاى كشتى نظر مىشد تيرى يا سنگى آنجا ديده مىشد . ابو العباس\r\n\r\n","description":"","footnote":"\r\n[ 1 
  ] تعبير متن : القسى الناوكيه .\r\n","page_name":" 6524 ","page_number":149},
  {"content":"\r\nثبات كرد ، خائن و ياران وى تلاش و كوشش و صبوريشان را چنان ديدند كه همانند آن را از هيچيك از كسانى كه به پيكارشان آمده بودند نديده بودند .\r\n( 582 ابو احمد به ابو العباس و همراهان وى دستور داد كه به جايگاههاى خويش بازگردند و خويشتن را آسايش دهند و زخمهاى خويش را مداوا كنند كه چنان كردند .\r\nدر اين وقت دو كس از جنگاوران زورقها از ابو احمد امان خواستند و با زورقهاى خويش و همه لوازم و ملاحان آن به نزد وى آمدند كه دستور داد تا جنگاوران را خلعتهاى ديبا و كمربندهاى مزين دادند و به آنها چيز داد و نيز دستور داد كه ملاحان را خلعتهاى حرير سرخ و جامه هاى سپيد دادند كه آن را سخت نكو يافتند ، همگيشان را چيز داد و بگفت تا آنها را نزديك برند ، به جايى كه همگنانشان آنها را ببينند و اين ، - خشمانگيزترين نيرنگى بود كه به فاسق زده بودند . وقتى باقيماندگان ديدند كه يارانشان بخشوده شده‌اند و نكويى ديده‌اند به امان گرفتن رغبت آوردند و در اين كار به همچشمى برخاستند و سوى آن شتابان شدند و در آنچه براىشان آماده شده بود رغبت آوردند .\r\nدر آن روز تعدادى از زورقداران به نزد ابو احمد شدند كه دربارهء آنها نيز چنان دستور داد كه دربارهء يارانشان داده بود و چون خبيث ديد كه زورقداران به امانخواهى گراييده‌اند و آن را غنيمت يافته‌اند ، دستور داد تا كسانى از آنها را كه در دجله بودند به نهر ابو الخصيب برند و كسانى را بر دهانهء آن نهر گماشت كه نگذارندشان برون شوند . و نيز دستور داد كه كشتيهاى وى را نمايان كنند . بهبوذ ابن عبد الوهاب را به مقابلهء آنها فرستاد . بهبوذ از همهء حمايتگران وى به نيروتر بود و شمار و لوازم بيشتر داشت . وى با ياران خويش روان شد و اين به وقت رسيدن و نيرو گرفتن مد بود . در اين هنگام كشتيهاى ابو احمد پراكنده شده بود ، ابو حمزه با كشتيهايى كه همراه داشت به مشرق دجله رفته بود و آنجا مانده بود كه مىپنداشت\r\n","description":"","footnote":"","page_name":" 6525 ","page_number":150},
  {"content":"\r\nپيكار بسر رسيده و به دو حاجت نيست .\r\nوقتى بهبوذ با كشتيهايى كه همراه داشت نمايان شد ، ابو احمد دستور داد كشتيهاى وى را پيش ببرند و به ابو العباس دستور داد با كشتيهايى كه همراه داشت به بهبوذ هجوم برد ، به سرداران و غلامان خويش نيز دستور داد كه همراه وى هجوم برند .\r\nكشتيهاى ابو العباس و زيرك كه سرداران غلامان در آن بودند ، و وارد پيكار شدند ، دوازده كشتى بود . پيكار درگرفت . ياران فاسق در ابو العباس و همراهان وى طمع آوردند كه كشتيهايشان كم بود ، اما چون ثبات كردند زنگيان هزيمت شدند . ابو العباس و ياران وى را به تعقيب بهبوذ فرستادند كه او را به عرصهء قصر خبيث راندند ، دو ضربت نيزه به او رسيد و چند زخم تير برداشت و بازوهايش از ضربات سنگ سستى گرفت\r\n( 583 و كارى را كه به عهده وى و ياران او بود رها كرد ، در حال مرگ بود كه وى را به نهر ابو الخصيب راندند .\r\nآن روز از همراهان بهبوذ يكى از سرداران توانا و دلير و جنگ آزموده وى به نام عميره كشته شد . ياران ابو العباس به يكى از كشتيهاى بهبوذ دست يافتند و مردم كشتى كشته شدند يا غرق شدند و كشتى گرفته شد . ابو العباس و ياران وى با كشتيهايشان روان شدند كه دستور ابو احمد در اين باب آمده بود كه كشتيها به شرق دجله رود و سپاه بازگردد .\r\nوقتى فاسق سپاه ابو احمد را در كار بازگشت ديد كسانى را كه در كشتيهاى وى به نهر ابو الخصيب گريخته بودند دستور داد كه نمايان شوند كه با اين كار هراس ياران وى آرام شود و آنها را بى آنكه هزيمتى كرده باشند ، پس ببرد . ابو احمد جمعى از غلامان خويش را بگفت كه كشتيهاى خويش را به طرف آنها برگردانند و به آهنگ آنها بروند كه چون اين را بديدند هزيمت شده و هراسان پشت بكردند . يكى از كشتيهاشان عقب ماند ، مردم آن از ابو احمد امان خواستند و پرچم سپيدى را كه همراه داشتند سرازير كردند و با كشتى خويش سوى وى شدند كه امان يافتند و عطيه\r\n","description":"","footnote":"","page_name":" 6526 ","page_number":151},
  {"content":"\r\nو چيز گرفتند و جامه شان دادند .\r\nدر اين وقت فاسق دستور داد كه زنگيان كشتيهاى خويش را به نهر پس برند و از برون شدن بازدارند و اين در آخر روز بود .\r\nابو احمد دستور داد تا ياران وى سوى اردوگاهشان در نهر مبارك بازگردند .\r\nدر اين روز به هنگام بازگشت ابو احمد مردم بسيار از زنگى و غير زنگى از وى امان خواستند كه آنها را پذيرفت و در كشتيها و زورقها ببردشان و دستور داد كه خلعت و چيز و عطيه شان دهند و نامهايشان را جزو پيوستگان ابو العباس بنويسند .\r\nابو احمد برفت و از پس عشا به اردوگاه خويش رسيد و روز جمعه و شنبه و يكشنبه را آنجا بماند ، آنگاه مصمم شد اردوگاه خويش را به جايى برد كه به مقابلهء خبيث نزديكتر باشد . به روز دوشنبه شش روز مانده از رجب سال دويست و شصت - و هفتم به كشتى برنشست ، ابو العباس و سردارانش از وابسته و غلام و از جمله زيرك و نصير با وى بودند . برفت تا در شرق دجله به نهر معروف به نهر جطى رسيد ، كه مقابل نهر معروف به يهودى است . آنجا توقف كرد و آنچه را مىخواست مقرر كرد .\r\nابو العباس و زيرك و نصير را آنجا نهاد و سوى اردوگاه خويش بازگشت و بگفت تا ميان كسان ندا دادند\r\n( 584 كه به محلى كه در نهر جطى برگزيده بود ، حركت كنند . از آن پس كه راهها براى عبور اسبان اصلاح بسته شد و بر نهرها پل بسته شد دستور داد كه اسبان را نيز ببرند ، صبحگاه روز سه شنبه پنج روز مانده از رجب با همه سپاهيان خويش برفت تا بر نهر جطى فرود آمد و تا روز شنبه چهارده روز رفته از شعبان سال دويست و شصت و هفتم آنجا بود . در هيچيك از اين روزها نبردى نكرد ، در اين روز ، يعنى شنبه ، با سواران و پيادگان برنشست ، همه سواران با وى بودند ، سپاهيان پياده و داوطلبان را در كشتيها و زورقها جاى داد ، همه با زره و سلاح ، و برفت تا به فرات رسيد و مقابل اردوگاه فاسق جاى گرفت . در اين وقت ياران و پيروان ابو احمد نزديك به پنجاه هزار كس بودند ، يا اندكى بيشتر . فاسق نزديك سيصد هزار كس داشت كه همه پيكار مىكردند يا دفاع\r\n","description":"","footnote":"","page_name":" 6527 ","page_number":152},
  {"content":"\r\nمىكردند ، از شمشير زن و نيزه دار و تيرانداز يا سنگ انداز با فلاخن يا ارابه يا منجنيق .\r\nاز همه ضعيفتر ، كسانى بودند كه به دست خويش سنگ مىانداختند و اينان تماشاييان سياهى لشكر افزاى بودند كه به نعره زدن و فرياد زدن دلبستگى داشتند ، زنان نيز در اين كار با آنها انباز مىشدند .\r\nابو احمد آن روز مقابل اردوگاه فاسق بماند ، تا به وقت نيمروز كه دستور داد بانگ زدند كه امان براى مردم از سياه و سرخ گسترده است مگر خبيث ، و بگفت تا اماننامه ها نوشتند به همان مضمون كه بانگ زده بودند و بر تيرها آويختند و در آن ، كسان را وعدهء نكويى داد و سوى اردوگاه خبيث افكندند كه دلهاى ياران بىدين از بيم و هم طمع آن وعده ها كه از عفو و احسان خويش داده بود به دو متمايل شد .\r\nدر آن روز گروهى بسيار سوى وى آمدند كه كشتى آنها را آورده بود كه عطيه شان داد و چيزشان داد ، پس از آن سوى اردوگاه خويش در نهر جطى بازگشت .\r\nدر اين روز نبردى نبود . دو سردار از وابستگانش يكى بكتمر و ديگرى جعفر پسر تغلاعز با جمعى از ياران خويش به نزد وى آمدند كه نيروى همراهان ابو احمد از آمدنشان بيفزود .\r\nپس از آن ابو احمد از نهر جطى حركت كرد و سوى اردوگاهى رفت كه در فرات بصره مقابل اردوگاه فاسق بود و گفته بود آن را اصلاح كنند و بر نهرهاى آن پل بزنند و نهر را ببرند كه گنجايش كافى داشته باشد . نزول وى در اين اردوگاه به روز يكشنبه بود ، نيمه شعبان دويست و شصت و هفتم . در اين اردوگاه بماند و جاى سرداران و سران ياران خويش را در آنجا معين كرد .\r\nنصير را كه در سپاه وى سالار كشتيها و زورقها بود در آغاز اردوگاه نهاد كه آخر آن مقابل نهر معروف به « جوى كور [ 1 
  ] » بود ، زيرك ترك مقدمه دار ابو العباس را با يارانش ما بين نهر ابو الخصيب - كه نام نهر تركان دارد - و نهر مغيره\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6528 ","page_number":153},
  {"content":"\r\nنهاد . يعلى پسر جهستار حاجب وى با سپاه خويش ، مجاور زيرك بود . خيمه گاههاى ابو احمد و دو پسرش مقابل محل معروف به دير جابيل بود . راشد وابستهء خويش را با وابستگان و غلامان خويش از ترك و خزر و روم و ديلمى و طبرى و مغربى و زنگى بر نهر معروف به هطمه نهاد . صاعد بن مخلد وزير خويش را با سپاهش از وابسته و غلام ، بالاى سپاه راشد نهاد . مسرور بلخى را با سپاهش بر نهر معروف به سندادان نهاد ، فضل و محمد ، پسران موسى بن بغا را با سپاهشان بر نهر معروف به هاله نهاد . موسى دالجويه با سپاه و ياران خويش مجاور آنها بود . بغراج ترك را دنباله دار خويش كرد و او را بر كنار نهر جطى جاى داد ، كه همه در آن جاى گرفتند و مقيم شدند .\r\nابو احمد وضع خبيث و استوارى محل و كثرت جمع وى را چنان ديد كه بدانست كه ناچار مىبايد صبورى كند و وى را به محاصره گيرد و يارانش را امان دهد و هر كس از آنها كه باز آمد با وى احسان كند و مصران ضلالت را به سختى گيرد تا پراكنده شوند . نيازمند كشتى بيشتر و وسايل نبرد در آب بود ، بگفت تا كسان به خشكى و دريا فرستند تا آذوقه بيارند و به اردوگاه وى بر كنار نهرى كه آن را موفقيه ناميده بود برسانند .\r\nبه عاملان خويش در اطراف نوشت كه مالها را به بيت المال وى در موفقيه فرستند .\r\nيكى را به سيراف و جنابا فرستاد براى ساختن كشتيهاى بيشتر كه مىبايد آن را در محلهايى كه راه آذوقهء خبيث و پيروان وى را از آنجا مىبريد جاى دهد . بگفت تا به عاملان وى در اطراف بنويسند كه هر كس را كه در خور ثبت ديوان است و بدان راغب است بفرستند . يك ماه ، يا در حدود يك ماه ، در انتظار بماند كه آذوقه پياپى رسيد . بازرگانان اقسام مال التجاره و كالا مهيا كردند و به شهر موفقيه رسانيدند . در آنجا بازارها بپاشد و بازرگانان و آمارگران از هر شهر در آن بسيار شدند ،\r\n( 586 كشتىها از دريا رسيد كه از آن پيش بريده شده بود ، از آن رو كه فاسق و يارانش بيشتر از ده سال بود راه آن را بريده بودند .\r\nابو احمد مسجد جامع ساخت و مردم را بگفت تا در آن نماز كنند ، سكه خانه بپاكرد و در آنجا دينار و درم سكه زد . در شهر ابو احمد همه وسايل رفاه فراهم آمد و همه\r\n","description":"","footnote":"","page_name":" 6529 ","page_number":154},
  {"content":"\r\nلوازم معاش به آنجا برده شد ، چندان كه ساكنانش از آنچه كه در شهرهاى بزرگ و كهن يافت مىشد چيزى كم نداشتند . مالها فرستاده شد و مقررى به وقت داده شد كه گشايش يافتند و وضعشان نكو شد و همه كس راغب رفتن به شهر موفقيه و اقامت آن بود .\r\nو چنان بود كه خبيث دو روز از آن پس كه ابو احمد به شهر خويش ، موفقيه ، جا گرفته بود به بهبوذ پسر عبد الوهاب دستور داد كه به وقت غفلت كسان با زورقها عبور كرد و به سمت سپاه ابو حمزه رسيد و بدان تاخت و گروهى از ياران وى را بكشت و گروهى را اسير گرفت و چند كوخ [ 1 
  ] را كه از پيش ، جلوتر از آنكه كسان بنايى بسازند ، در آنجا بوده بود بسوخت .\r\nدر اين هنگام ابو احمد به نصير دستور داد كه ياران وى فراهم باشند و كس را نگذارند كه از اردوگاه دور شود و در اطراف اردوگاه تا آخر ميان روذان و قندل و ابرسان با كشتيها و زورقها كشيك دهند كه پيادگان در آن باشد و هر كس از ياران فاسق را كه آنجا شد بكشند .\r\nاز سرداران خبيث ، ابراهيم بن جعفر همدانى با چهار هزار كس از زنگيان در - ميان روذان بود . محمد بن ابان ، معروف به ابو الحسن ، برادر على بن ابان با سه هزار كس در قندل بود و سردارى دور نام با هزار و پانصد كس از زنگيان و جباييان در ابرسان بود .\r\nابو العباس ، از همدانى آغاز كرد و به دو تاخت و ميانشان نبردها رفت كه در آن مردم بسيار از ياران همدانى كشته شد ، گروهى نيز اسير شدند ، همدانى در زورقى كه براى خويشتن مهيا كرده بود جان برد و به برادر مهلبى پيوست كه كنيهء ابو الحسن داشت . ياران ابو العباس هر چه را كه به دست زنگيان بوده بود به تصرف آوردند و به اردوگاه خويش بردند .\r\nو چنان بود كه ابو احمد به پسر خويش ابو العباس ، دستور داده بود به هر كس\r\n\r\n","description":"","footnote":"\r\n[ 1 
  ] كلمهء متن : كوخات ، جمع كوخ .\r\n","page_name":" 6530 ","page_number":155},
  {"content":"\r\nراغب امان باشد ، امان دهد و هر كس به نزد وى شود براى وى تعهد احسان كند .\r\nگروهى از زنگيان به امانخواهى بنزد وى شدند كه امانشان داد و آنها را بنزد پدر خويش فرستاد كه دستور داد تا هر كدامشان را به اقتضاى قدرشان خلعت و چيز دهند و در مقابل نهر ابو الخصيب بدارند كه يارانشان آنها را ببينند .\r\n( 587 ابو احمد همچنان با خاين به نيرنگ بود ، هر كس از زنگيان و غير زنگيان كه سوى وى مىشد امانش مىداد و ديگران را به محاصره داشت و به تنگنا گرفته بود و آذوقه و لوازم معاش را از آنها بريده بود .\r\nو چنان بود كه آذوقهء اهواز و اقسام كالاى بازرگانى كه از آنجا و از ولايتهاى آن مىرسيد از نهر معروف به بيان عبور مىكرد . يكى از شبها بهبوذ خبر يافت كه كاروانى با اقسام كالاى بازرگانى و آذوقه مىرسد و با مردمان دلير خويش برفت و در نخلستان كمين كرد و چون كاروان رسيد به وقت غفلت مردم كاروان به آنها تاخت و از ايشان بكشت و اسير گرفت و آنچه را مىخواست از اموال آن برگرفت . و چنان بود كه ابو احمد يكى از ياران خويش را با جمعى براى همراهى اين كاروان فرستاده بود ، اما اين فرستاده تاب بهبوذ نياورده بود كه همراهان وى بسيار بودند و نيز محل براى سواران تنگ بود و در آنجا كارى از آنها ساخته نبود .\r\nوقتى اين خبر به ابو احمد رسيد ، بليه اى كه به مال و جان و بازرگانى مردم رسيده بود بر او گران آمد و بگفت تا آنها را عوض دهند و به جاى آنچه از دستشان رفته بود همانند آن داد . بر دهانهء بيان و ديگر نهرها كه سواران بر كناره آن نمىتوانستند رفت كشتيها نهاد ، از آنچه مىساخت يا بنزد وى مىرسيد . تعداد كافى كشتى به نزد وى رسيد كه مردان در آن نهاد و كار آن را به پسر خويش ابو العباس سپرد و دستور داد كه به هر كجا كه از آنجا به فاسقان آذوقه مىرسد بگمارد . ابو العباس براى اين كار با كشتيها به دهانهء دريا رفت و در همه آن راهها سرداران نهاد و كار آنجا را به نهايت استوار كرد .\r\n","description":"","footnote":"","page_name":" 6531 ","page_number":156},
  {"content":"\r\nدر ماه رمضان اين سال اسحاق بن كنداج را با اسحاق بن ايوب و عيسى بن شيخ و ابو المغرا و حمدان جانفروش و پيوستگان آنها از قبايل ربيعه و تغلب و بكر و يمن نبردى بود كه ابن كنداج سوى نصيبين فراريشان كرد و تا نزديك « آمد » تعقيبشان كرد و اموالشان را تصرف كرد ، آنها در آمد فرود آمدند و ميان ابن كنداج و ايشان نبردها بود .\r\nو هم در ماه رمضان اين سال صندل زنگى كشته شد . چنان كه گفته‌اند چگونگى كشته شدن وى آن بود كه ياران خبيث دو روز رفته از ماه رمضان همين سال ، يعنى سال دويست و - شصت و هفتم ، به آهنگ تاختن به اردوگاه نصير و اردوگاه زيرك عبور كردند ، مردم از عبورشان خبر يافتند و به مقابلهء آنها رفتند و نوميد پسشان راندند و به اين صندل دست يافتند .\r\nچنان كه گويند ، وى چهره آزاد زنان مسلمان و سرهايشان را مكشوف مىداشت و با آنها رفتار كنيزان مىكرد و اگر يكى از آنها مقاومت مىكرد به چهرهء وى مىزد و او را به يكى از كافران زنگى مىداد كه به پايينترين بها بفروشد . وقتى وى را به نزد ابو احمد بردند بگفت تا وى را ببستند و تير به او انداختند . آنگاه دستور داد تا وى را بكشتند .\r\n( 588 در ماه رمضان همين سال گروه بسيارى از نزد زنگيان از ابو احمد امان خواستند .\r\n\r\nسبب اينكه گروهى از زنگيان از ابو احمد امان خواستند\r\nچنان كه گفته‌اند سبب آن بود كه يكى از نام آوران و سران و دليران ياران خبيث ، به نام مهذب ، از ابو احمد امان خواست كه وى را بر كشتى به نزد ابو احمد آوردند كه به وقت افطار به نزد وى رسيد و گفت كه به نيكخواهى و امان خواستن آمده و\r\n","description":"","footnote":"","page_name":" 6532 ","page_number":157},
  {"content":"\r\nزنگيان در همان وقت در كار عبور سوى اردوگاه وى هستند ، براى شبيخون زدن ، و كسانى كه فاسق براى اين كار فرستاده دليران و قهرمانان قومند .\r\nابو احمد بگفت تا كسان بفرستند كه با آنها نبرد كنند و مانع عبورشان شوند و با كشتيها راهشان را ببندند . وقتى زنگيان بدانستند كه عبورشان دانسته شده به هزيمت بازگشتند و امانخواهان از زنگى و غير زنگى بسيار شدند و پياپى آمدند ، شمار كسانى از آنها كه تا آخر ماه رمضان سال دويست و شصت و هفتم به اردوگاه ابو احمد رسيدند از سپيد و سياه به پنجهزار كس رسيد .\r\n( 589 در شوال اين سال خبر آمد كه خجستانى به نيشابور در شده و عمرو بن ليث و يارانش هزيمت شده‌اند و خجستانى با مردم آنجا رفتار بد پيش گرفته و خانه هاى آل معاذ بن مسلم را ويران كرده و هر كس از آنها را بدست آورده تازيانه زده و املاكشان را گرفته و بر منبرهاى شهرهاى خراسان كه بر آن تسلط يافته ، ياد محمد بن طاهر را متروك داشته و دعاى وى گفته‌اند و معتمد ، و دعاى ديگران متروك داشته‌اند .\r\nدر شوال همين سال ابو العباس با زنگيان نبردى داشت كه در آن ، گروهى بسيار از زنگيان كشته شدند .\r\n\r\nچگونگى نبردى كه ابو العباس در شوال سال دويست و شصت و هفتم با زنگيان داشت\r\nچنان كه به من گفته‌اند چگونگى آن بود كه فاسق از هر گروه از ياران خويش دليران و نيرومندانشان را برگزيد . به مهلبى دستور داد با آنها عبور كند و به اردوگاه ابو احمد شبيخون برد . مهلبى چنان كرد . شمار كسانى كه عبور كردند از زنگى و غير زنگى نزديك پنجهزار كس بود كه بيشترشان زنگى بودند و نزديك دويست سردار همراهشان بود ، به طرف شرق دجله عبور كردند و مصمم شدند كه سردارانشان به\r\n","description":"","footnote":"","page_name":" 6533 ","page_number":158},
  {"content":"\r\nآخر نخلستان مجاور شوره زار شوند كه پشت اردوگاه ابو احمد باشند و گروه بسيارى از آنها با كشتى و زورقها و گذرها جلو اردوگاه ابو احمد روند و چون نبرد ميانشان درگرفت كسانى از سرداران خبيث كه سوى شوره زار رفته‌اند در آن حال غفلت كه مردم اردوگاه به نبرد حريفان مقابل خويش اشتغال دارند به آنها تازند .\r\nخبيث پنداشت كه از اين راه به مقصود مىرسد . سپاه آن شب در فرات بماند كه صبحگاهان به اردوگاه تازند ، غلامى از ملاحان كه با آنها بود از ابو احمد امان خواست و خبرشان را با اتفاقى كه كرده بودند با وى بگفت .\r\nابو احمد ، ابو العباس و سرداران و غلامان را بگفت كه حركت كنند و به محلى روند كه ياران خبيث آنجايند . جمعى از سرداران غلامان خويش را با سواران سوى شوره زار پشت نخلستان فرستاد كه نگذارندشان به آنجا برسند .\r\n( 590 كشتيداران و زورقداران را بگفت تا راه دجله را بستند ، پيادگان را بگفت تا از نخلستان سوى آنها روند .\r\nوقتى بد كاران با ترتيبى روبرو شدند كه انتظار آن را نمىبردند ، به طلب نجات از همان راهى كه آمده بودند شتابان بازگشتند و راه جويث بارويه را پيش گرفتند . خبر بازگشتشان به موفق رسيد و دستور داد كه ابو احمد و زيرك با كشتىها بروند و زودتر از آنها به آن نهر رسند و مانع عبورشان شوند .\r\nبه يكى از غلامان خويش به نام ثابت كه سردار گروهى بسيار از غلامان وى بود دستور داد تا ياران خويش را بر گذرها [ 1 
  ] و زورقها ببرد و به محل دشمنان خدا برسد و هر كجا بودند با آنها نبرد كند . ثابت با ياران خويش در جويث بارويه به زنگيان رسيد و با آنها مقابله كرد و نبردى دراز كرد . زنگيان ثبات كردند و به جمع وى تاختند .\r\n\r\n","description":"","footnote":"\r\n[ 1 
  ] كلمهء متن : المعابر ، جمع معبر . از سياق كلمه پيداست كه چيزى بوده براى عبور دادن كسان از پهناى رود و در واقع پل متحرك بوده است و بوقت ضرورت براى بردن سپاه در طول رود نيز به كار مىرفته است . ( م )\r\n","page_name":" 6534 ","page_number":159},
  {"content":"\r\nثابت با حدود پانصد كس از ياران خويش بود كه آنها به تمام نرسيده بودند و زنگيان در او طمع بستند . ثابت به جان كوشيد و بر آنها تاخت كه خدا وى را بر آنها تسلط داد كه كشته شدند يا اسير يا غريق يا غوطه ور در آبى كه به اندازهء توان خويش شنا مىكرد و كشتىها و زورقها در دجله و نهر وى را گرفتند ، و از آن سپاه بجز اندكيشان خلاصى نيافت .\r\nابو العباس با ظفر بازگشت ، ثابت نيز با وى بود ، سرها را در كشتيها آويزان كرده بودند ، اسيران را نيز آويخته بودند و بر شهر زنگيان عبورشان دادند كه يارانشان را هراسان كنند . وقتى زنگيان آنها را بديدند به هلاكت خويش يقين كردند ، اسيران و سرها را به موفقيه بردند .\r\nابو احمد خبر يافت كه سالار زنگيان ياران خويش را به خطا انداخته و اين توهم را در آنها نفوذ داده كه سرهاى آويخته ، نقشها بوده كه به آنها نموده‌اند تا هراسان شوند و اسيران ، امان گرفتگان بوده‌اند . پس موفق به ابو العباس بگفت تا سرها را فراهم كند و مقابل قصر فاسق برد و آن را با منجنيقى از يك كشتى به اردوگاه وى بيفكند .\r\nابو العباس چنان كرد و چون سرها در شهرشان افتاد ، كسان كشتگان ، سرهاى ياران خويش را شناختند و بگريستند و معلومشان شد كه فاجر دروغ گفته و فريبكارى كرده است .\r\nدر شوال همين سال ياران ابن ابى الساج با هيصم عجلى نبردى داشتند كه در آن ، مقدمهء وى را كشتند و بر اردوگاهش غلبه يافتند و آن را به تصرف آوردند .\r\n( 591 در ذى قعدهء همين سال زيرك با يكى از سپاههاى سالار زنگيان در نهر ابن عمر نبردى داشت كه در آن از زنگيان مردم بسيار بكشت .\r\n","description":"","footnote":"","page_name":" 6535 ","page_number":160},
  {"content":"\r\n\r\nسخن از چگونگى نبرد زيرك با سپاه سالار زنگيان\r\nگويند : سالار زنگيان دستور داده بود كشتيهايى بسازند كه براى وى بساختند و آن را به كشتيهايى كه در نبرد داشت پيوست ، آنگاه كشتيهاى خويش را ميان بهبوذ و نصر رومى و احمد بن زنگى سه گروه كرد و غرامت هر كشتى را كه در دست يكيشان تلف شود به عهدهء وى نهاد . نزديك پنجاه كشتى بود كه تيراندازان و نيزه داران در آن نهاد و در اكمال لوازم و سلاحشان بكوشيدند و دستورشان داد در دجله بروند و به سمت شرقى عبور كنند و با ياران موفق نبرد كنند .\r\nدر آن وقت شمار كشتيهاى موفق كم بود ، از آن رو كه همه كشتيها كه دستور ساختن آن را داده بود به نزد وى نرسيده بود و آنچه داشت ، به دهانهء دريا و دهانهء نهرهايى كه از آنجا آذوقه به زنگيان مىرسيد پراكنده بود . كار ياران فاجر بالا گرفت و كشتيهاى موفق را يكى از پى ديگرى مىگرفت . نصير معروف به ابو حمزه از نبرد زنگيان و اقدام بر ضدشان ، چنان كه از پيش مىكرده بود ، سر باز زد ، از آن رو كه كشتيهاى وى كم بود ، با آنكه در آن وقت بيشتر كشتيهاى موفق با نصير بود و كار آن را عهده داشت . مردم اردوگاه موفق از اين ، هراسان شدند و بيم داشتند كه زنگيان با كشتيهاى بيشتر كه داشتند به اردوگاه آنها تازند . در اين وقت كشتيهايى كه موفق دستور داده بود در جنابا بسازند به نزد آنها رسيد ، به ابو العباس دستور داد با كشتيهاى خويش از آن پيشواز كند و كشتيها را به اردوگاه برساند كه بيم داشت زنگيان در دجله متعرض آن شوند .\r\nكشتيها سالم ماند و آن را ببرد تا به اردوگاه نصير رسانيد كه زنگيان آن را بديدند ، در آن طمع آوردند . خبيث بگفت تا كشتيهاى وى را ببرند و به ياران خويش دستور داد راه آن كشتيها را ببندند و براى جدا كردن آن بكوشند كه براى اين كار هجوم آوردند . يكى از غلامان ابو العباس كه مردى دلير بود به نام وصيف معروف به حجراى شتاب آورد و با\r\n","description":"","footnote":"","page_name":" 6536 ","page_number":161},
  {"content":"\r\nكشتيهايى كه همراه داشت به زنگيان هجوم برد كه عقب نشستند و تعقيبشان كرد تا آنها را به نهر ابو الخصيب رسانيد و از ياران خويش جدا افتاد ، زنگيان به دو حمله بردند كه به تنگنايى رسيد و پاروهاى يكى از كشتيهاى وى\r\n( 592 با پاروهاى يكى از كشتيهايشان در هم افتاد و كج شد و از تصادم كناره در هم شكست ديگران به اطراف وى آمدند و از هر سو در ميانش گرفتند زنگيان از ديوار به طرف وى سرازير شدند ، وصيف با همراهان خويش با آنها به سختى نبرد كرد تا كشته شدند و زنگيان كشتيهايشان را گرفتند و وارد نهر ابو الخصيب كردند .\r\nابو العباس كشتيهاى جنابى را با سلاح و مردانى كه در آن بود سالم بياورد ، ابو احمد به دو دستور داد كه كار همه كشتيها را عهده كند و همراه آن نبرد كند و آذوقه را از هر سو از زنگيان ببرد ، كه چنان كرد . كشتيها را اصلاح كردند و تيراندازان و نيزه - داران برگزيده در آن جا دادند و چون كار همه كشتيها سامان گرفت و آن را در جاهايى نهادند كه كشتيهاى خبيث بسوى آن مىشد و تباهى مىكرد و چون به عادتى كه از پيش داشته بود بيامد ، ابو العباس با كشتيهاى خويش سوى زنگيان رفت و ديگر كشتىداران را بگفت كه با هجوم وى هجوم برند كه چنان كردند كه با زنگيان درآميختند و آنها را با تير و نيزه و سنگ مىزدند ، خدا چهره هاشان را بزد كه به هزيمت پشت بدادند ، ابو العباس و يارانش از پى آنها برفتند تا به نهر ابو الخصيبشان راندند ، سه كشتى از آنها غرق شد ، دو تا از كشتيهايشان را نيز با همه جنگاوران و ملاحانش گرفتند . ابو العباس بگفت تا دستگيرشدگان زنگى را گردن زدند .\r\nوقتى خبيث ديد كه به ياران وى چه رسيد ، از برون فرستادن كشتيها از عرصهء قصر خويش خوددارى كرد و ياران خويش را گفت كه آن را از كناره دور نكنند ، مگر به هنگامى كه دجله از كشتيهاى موفق تهى باشد .\r\nوقتى ابو العباس اين نبرد را با زنگيان بكرد سخت بهراسيدند و سران ياران خبيث امان خواستند كه امان يافتند . از جمله سرانشان كه امان خواستند ، چنان كه\r\n","description":"","footnote":"","page_name":" 6537 ","page_number":162},
  {"content":"\r\nگفته‌اند محمد بن حارث عمى بود كه حفاظت اردوگاه منكى و ديوار مجاور اردوگاه موفق با وى بود . وى شبانگاه با گروهى از ياران خويش بدر آمد ، موفق وى را بسيار چيز داد و خلعت پوشانيد و چندين اسب داد با يراق و لوازم و مقررى خوب براى او معين كرد .\r\nچنان بود كه محمد بن حارث مىخواسته بود زنش را نيز كه يكى از دختر - عموهاى وى بود همراه بيارد\r\n( 593 اما زن از پيوستن وى وامانده شد . زنگيان او را بگرفتند و به نزد خبيث بردند كه مدتى او را بداشت . سپس بگفت تا وى را درآرند و در بازار دربارهء وى بانگ زنند كه فروخته شد .\r\nاز جمله امانخواهان ، احمد معروف به بردعى بود كه چنان كه گويند از دليرترين مردان خبيث بود كه با مهلبى بودند و نيز از سرداران زنگى مديد بود و ابن انكلويه و منينه كه همگى را خلعت داد و چيز بسيار داد و اسب داد ، و با همه يارانشان كه همراهشان آمده بودند نكويى كرد .\r\nوقتى آذوقه از خبيث ببريد و راهها بر وى و يارانش بسته شد ، شبل و ابو الندا را كه از سران سرداران و ياران قديم و معتمد وى بودند و به نيكخواهيشان اعتماد داشت بگفت تا با ده هزار كس از زنگيان و غير زنگيان به آهنگ نهر دير و نهر المرأه و نهر ابو الاسد بروند و از اين نهرها سوى هور شوند و به مسلمانان تاخت برند و هر چه خوردنى و آذوقه يافتند بگيرند تا آذوقه و ديگر چيزها كه از مدينة السلام و واسط و اطراف آن به اردوگاه موفق مىرسيد بريده شود .\r\nوقتى خبر حركت آنها به موفق رسيد وابستهء خويش زيرك ، مقدمه دار ابو العباس ، را پيش خواند و دستور داد با ياران خويش سوى آنها رود و گروهى از مردان نخبه را به دو پيوسته كرد . زيرك در كشتيها و قايقها شتابان روان شد ، پيادگان را در زورقها و كشتيهاى سبك برداشت و برفت تا به نهر دير رسيد و آنجا اثرى از زنگيان نيافت . پس به شكاف شيرين رفت ، سپس در نهر عدى روان شد تا به نهر ابن -\r\n","description":"","footnote":"","page_name":" 6538 ","page_number":163},
  {"content":"\r\nعمر رسيد ، سپاه زنگيان به دو رسيد با جمعى كه از فزونى آن هراسان شد ، اما در كار جهادشان از خدا خير خواست و با روشنبينان و ثابت قدمان اصحاب خويش به آنها هجوم برد كه خداى ترس در دلهاشان افكند و پراكنده شدند ، كه سلاح در آنها نهاد و بسيار كس از ايشان را بكشت و همان مقدار غرق شدند ، جمعى بسيار نيز اسير گرفت .\r\nاز كشتيهايشان آنچه گرفتن توانست ، بگرفت و آنچه را غرق توانست كرد غرق كرد .\r\nكشتيهايى كه گرفته بود نزديك چهارصد بود و با اسيران و سرانى كه همراه داشت به اردوگاه موفق رفت .\r\n( 594 در ماه ذى حجه ، شش روز مانده از آن ماه ، موفق بخويشتن براى نبرد فاسق سوى شهر و سپاه وى رفت .\r\n\r\nسخن از اينكه چرا موفق سوى شهر فاسق رفت ؟\r\nچنان كه گفته‌اند سبب آن بود كه وقتى سران ياران فاسق بليهء خويش را بديدند كه هر كس از آنها نمايان شود كشته مىشود و هر كه در شهر بماند در محاصرهء سخت است ، كسى از آنها نمايان نمىشد . و چون بدانستند كه هر كس از آنها با امان برون شود ، نيكى بيند و جرمش بخشوده شود ، به امان مايل شدند ، در هر فرصت از هر سوى مىگريختند و به امانخواهى به نزد ابو احمد مىشدند . خبيث از اين ، سخت هراسان شد و يقين كرد كه هلاك شدنى است و به هر طرف كه مىدانست راهى براى فرار از اردوگاه وى هست كشيكبانان و محافظان گماشت و دستورشان داد كه آن نواحى را مضبوط دارند . بر دهانهء نهرها نيز كسان گماشت كه كشتيها را از برون شدن از آنجا بازدارند و در بستن هر راه و گذر و رخنه بكوشند كه در كار برون شدن از شهر وى طمع نيارند .\r\nجمعى از سرداران فاجر ، سالار زنگيان ، به موفق پيام دادند و امان خواستند\r\n","description":"","footnote":"","page_name":" 6539 ","page_number":164},
  {"content":"\r\nو اينكه سپاهى براى نبرد خبيث بفرستد كه براى نزد وى شدن راهى بيابند .\r\nموفق به ابو العباس دستور داد كه با جمعى از ياران خويش به محل معروف به نهر غربى رود . در آن وقت على بن ابان اين نهر را محافظت مىكرد . ابو العباس با نخبهء ياران خويش با كشتى و زورقها و گذرها به آهنگ نهر غربى روان شد ، مهلبى و يارانش براى نبرد وى آماده شدند و نبرد ميان دو گروه درگرفت ، ياران ابو العباس برترى يافتند و زنگيان را مغلوب كردند . فاسق ، سليمان بن جامع را با جمعى بسيار از زنگيان به كمك مهلبى فرستاد . در آن روز از آغاز روز تا به وقت پسين جنگ پيوسته بود . در آن روز ظفر از آن ابو العباس و ياران وى بود ، آن گروه از سرداران خبيث كه امان خواسته بودند به نزد وى شدند كه گروهى بسيار زنگى سوار و غير سوار همراهشان بود .\r\nدر اين وقت ابو العباس به ياران خويش دستور داد كه سوى كشتيها بازگردند و بازگشت .\r\n( 595 در راه بازگشت از شهر خبيث گذر كرد تا به محل معروف به نهر تركان رسيد . ياران وى شمار زنگيان را در آن محل نهر اندك ديدند و در زنگيانى كه آنجا بودند طمع بستند و آهنگ آنها كردند . در آن وقت بيشتر يارانشان به نهر موفقيه بازگشته بودند ، پس به زمين نزديك شدند و بالا رفتند و در آن راهها بسيار پيش رفتند و گروهى از آنها بالاى ديوار شدند كه گروهى از زنگيان و يارانشان آنجا بودند و هر كه را آنجا بدست آوردند بكشتند . فاسق از حضورشان خبر يافت و زنگيان براى نبردشان فراهم آمدند و به كمك همديگر رسيدند .\r\nوقتى ابو العباس ديد كه خبيثان فراهم آمده‌اند و گرد هم شده‌اند و بسيار كس از آنها به آن محل آمده‌اند و ياران وى در آنجا اندكند ، با كسانى از ياران خويش كه با وى به كشتى بودند سوى آنها بازگشت و به موفق پيام داد و از وى كمك خواست كه غلامان آمادهء حركت در كشتى و زورقها به كمك وى رسيدند و بر زنگيان غلبه يافتند و هزيمتشان كردند .\r\n","description":"","footnote":"","page_name":" 6540 ","page_number":165},
  {"content":"\r\nو چنان شد كه سليمان بن جامع وقتى غلبهء ياران ابو العباس را بر زنگيان ديد ، با جمعى بسيار در نهر راه بالا گرفت و به نهر معروف به عبد الله رسيد و پشت سر ياران ابو العباس جا گرفت كه در اثناى نبرد روى به حريفان مقابل خويش داشتند و به طلب هزيمتيان زنگى مىرفتند ، از پشت سرشان درآمد و طبلهايش به صدا درآمد . ياران ابو العباس پراكنده شدند و هزيمتيان زنگى به طرف آنها بازگشتند و جمعى از غلامان موفق و ديگر سپاهيان وى كشته شدند و چند علم و نيم نيزه به دست زنگيان افتاد . ابو العباس از باقيماندهء ياران خويش دفاع كرد كه بيشترشان به سلامت ماندند و با آنها بازگشت .\r\nاين نبرد ، زنگيان و يارانشان را به طمع آورد و دلهاشان نيرو گرفت . موفق بر سر آن شد كه با همه سپاه خويش براى نبرد خبيث عبور كند و به ابو العباس و ديگر سرداران و غلامان دستور داد كه براى عبور آماده شوند . دستور داد كشتيها و گذرها را فراهم آرند ، و بر آنها پخش كنند . روزى را براى عبور معين كرد كه بادهاى سخت وزيد و مانع اين كار شد كه وزش باد به روزهاى بسيار پيوسته بود .\r\nموفق منتظر ماند تا وزش بادها بسر رفت ، آنگاه براى عبور و پيكار فاجر آماده شدن گرفت .\r\n( 596 وقتى آنچه مىخواست آماده شد به روز چهارشنبه ، شش روز مانده از ذى حجه سال دويست و شصت و هفتم ، با جمع بسيار و لوازم كامل عبور كرد . دستور داد اسبان بسيار بر كشتيها ببرند . به ابو العباس دستور داد با همه سرداران خويش از سوار و پياده ، همراه آن برود و از انتهاى نهر معروف به منكى ، از پشت سر فاجران درآيد .\r\nمسرور بلخى وابستهء خويش را دستور داد كه سوى نهر غربى رود تا خبيث ناچار شود ياران خويش را پراكنده كند . به نصير ، معروف به ابو حمزه ، و رشيق ، غلام ابو العباس ، كه از ياران وى بود و كشتيهاى وى به شمار همانند كشتيهاى نصير بود ، دستور داد كه به دهانه نهر ابو الخصيب روند و با كشتيهاى خبيث كه آنجا مىرسد نبرد كنند كه وى\r\n","description":"","footnote":"","page_name":" 6541 ","page_number":166},
  {"content":"\r\nكشتيهاى بسيار آماده كرده بود و جنگاوران نخبه در آن نهاده بود .\r\nابو احمد با همه همراهان خويش به يك سوى شهر خبيث رفت كه آن را به پسر خويش معروف به انكلاى استوار كرده بود و على بن ابان و سليمان بن جامع و ابراهيم بن جعفر همدانى را به حفاظت آن گماشته بود و منجنيقها و ارابه ها و كمانهاى چند تير [ 1 
  ] در آن نهاده بود ، تيراندازان در آنجا مهيا كرده بود و بيشتر سپاه خويش را آنجا فراهم آورده بود .\r\nوقتى دو گروه تلاقى كردند ، موفق به غلامان تيرانداز و نيزه دار و سياه خويش دستور داد به سويى كه جمع فاسقان آنجا بود نزديك شوند . نهر معروف به تركان ميان وى و آنها فاصله بود كه نهرى بود پهناور و پر آب ، وقتى به آن رسيدند از رفتن بماندند كه بانگشان زدند و به عبور ترغيبشان كردند كه به شنا گذشتند .\r\nفاسقان با منجنيقها و ارابه ها و فلاخنها و دستها سنگ به آنها مىانداختند و با كمانهاى چند تير و كمانهاى پايى [ 2 
  ] و ديگر افزارهاى پرتاب ، تير مىانداختند ، كه در قبال همهء آن صبورى كردند تا از نهر گذشتند و به ديوار رسيدند . از فعلگانى كه براى ويران كردن ديوار آماده كرده بودند كسى به آنها نرسيده بود . غلامان با سلاحهايى كه همراه داشتند تراشيدن ديوار را عهده كردند ، خدا اين كار را آسان كرد و آنها راه خويش را به بالاى ديوار گشودند . يكى از نردبانهايى كه آماده كرده بودند رسيد ، كه بالاى ديوار رفتند و يكى از علمهاى موفق را آنجا نصب كردند . فاسقان براى دفاع از حصار خويش به سختى نبرد كردند و بسيار كس از دو گروه كشته شد ، سپس حصار را تسليم كردند و از آن دور شدند . در اثناى اين نبرد تيرى به شكم يكى از غلامان موفق خورد به نام ثابت كه از آن جان داد ، وى از سرداران و بزرگان غلامان بود .\r\n\r\n","description":"","footnote":"\r\n[ 1 
  ] تعبير متن : القسى الناوكيه . يك جور كمان بوده كه به يك وقت چند تير رها مىكرده . ( م )\r\n[ 2 
  ] تعبير متن : قسى الرجل .\r\n","page_name":" 6542 ","page_number":167},
  {"content":"\r\nوقتى ياران موفق بر حصار فاسقان تسلط يافتند منجنيقها و ارابه ها و كمانهاى چند تير را كه در آن بود بسوختند\r\n( 597 و آن ناحيه را رها كردند و واگذاشتند .\r\nو چنان شد كه ابو العباس با ياران خويش ، همراه سواران آهنگ نهر معروف به منكى كرد ، على بن ابان مهلبى با ياران خويش روان شد كه راه وى را ببندد و نگذارد به مقصود خويش برسد ، وقتى تلاقى كردند ابو العباس غلبه يافت و وى را هزيمت كرد و بسيار كس از يارانش را بكشت و مهلبى به فرار بازگشت . ابو العباس در انتهاى نهر منكى به جايى رسيد كه مىخواست از آنجا به شهر فاسق رسد كه پنداشته بود ورود از آنجا آسان است ، اما چون وارد خندق شد آنجا را پهناور و صعب العبور ديد و ياران خويش را وادار كرد كه بر اسبان خويش از آن بگذرند . پيادگان نيز به شنا گذشتند و به ديوار رسيدند و رخنه هايى در آن پديد آوردند كه ورود از آن ميسرشان شد و درآمدند ، پيشروانشان با سليمان بن جامع تلاقى كردند كه وقتى از هزيمت مهلبى خبر يافته بود براى دفاع از آن ناحيه آمده بود ، با وى نبرد كردند ، ده كس از غلامان موفق كه پيش روى قوم بودند سليمان بن جامع و يارانش را كه جمعى بسيار بودند ، پس راندند و چند بار پراكنده شان كردند و از ديگر ياران خويش دفاع كردند ، تا وقتى كه به جاهاى خويش بازگشتند .\r\nمحمد بن حماد گويد : وقتى ياران موفق بر محلى كه فاسق حراست آن را به پسر خويش و ياران و سرداران نام آور خويش سپرده بود غلبه يافتند و ديوارى را كه بدان رسيده بودند چندان كه توانستند تراشيدند ، كسانى كه براى ويران كردن آماده شده بودند با كلنگها و ابزارهاى خويش به نزد ايشان رسيدند و چند شكاف در ديوار پديد آوردند . موفق براى خندق فاسقان پلى مهيا كرده بود كه بر آن كشيده شود كه كشيده شد و بيشتر كسان عبور كردند . وقتى خبيثان اين را بديدند هراسان شدند و از حصار دوم خويش نيز كه بدان پناه برده بودند گريزان شدند .\r\n","description":"","footnote":"","page_name":" 6543 ","page_number":168},
  {"content":"\r\nياران موفق وارد شهر خاين شدند ، فاجر و يارانش به هزيمت پشت بكردند ، ياران موفق تعقيبشان مىكردند و به هر كس از آنها كه مىرسيدند او را مىكشتند تا به نهر معروف به ابن سمعان رسيدند ، خانهء ابن سمعان به دست ياران موفق افتاد كه هر چه را در آن بود بسوختند و خانه را ويران كردند . فاجران بر نهر ابن سمعان دير - باز مقاومت كردند و دفاعى سخت كردند . يكى از غلامان موفق به على بن ابان مهلبى هجوم برد كه به فرار از وى پشت بكرد ، غلام روپوش وى را بگرفت و او روپوش را رها كرد و به غلام واگذاشت و از آن پس كه نزديك هلاكت بود ، جان برد . ياران موفق مردانه به زنگيان هجوم بردند و از نهر معروف به ابن سمعان پسشان زدند\r\n( 598 چندان كه آنها را به كنار ميدان فاسق رسانيدند ، و چون خبر يافت كه يارانش هزيمت شده‌اند و ياران موفق از اطراف شهر وى درآمده‌اند ، با گروهى از ياران خويش برنشست .\r\nياران موفق كه فاسق را مىشناختند بر كنار ميدان به طرف وى رفتند و به دو هجوم بردند كه ياران و همراهانش پراكنده شدند و او را تنها نهادند . يكى از پيادگان به دو نزديك شد چندان كه با سپر خويش به چهرهء اسب وى زد و اين به هنگام غروب خورشيد بود . موفق به ياران خويش دستور داد كه سوى كشتيهايشان بازگردند كه به سلامت بازگشتند ، تعداد زيادى سر از خبيثان همراه داشتند و از كشتن و زخمدار كردنشان و سوختن منزلها و بازارهاشان آنچه مىخواستند كرده بودند .\r\nو چنان بود كه در آغاز روز گروهى از سرداران و سواران فاجر از ابو العباس امان خواسته بودند كه مىبايد براى برداشتن آنها در كشتيها ، توقف كند . شب تاريك شد و باد سخت شمال وزيدن گرفت ، جزر شدت يافت و بيشتر كشتيها به گل نشست .\r\nخبيث پيروان خويش را تحريض كرد و به كمك طلبيد كه جمعى از آنها بيامدند و بر كشتيهاى به جاى مانده هجوم بردند و بدان دست اندازى كردند و كسانى از مردم آن را كشتند .\r\nدر آن روز بهبوذ در نهر غربى ، مقابل مسرور بلخى و ياران وى بود كه به آنها\r\n","description":"","footnote":"","page_name":" 6544 ","page_number":169},
  {"content":"\r\nتاخت و جمعى از ايشان را بكشت و گروهى اسير گرفت و تعدادى از اسبانشان به دست وى افتاد و اين ، خرسندى ياران موفق را كاست .\r\nو چنان بود كه در آن روز خبيث همه كشتيهاى خويش را به دجله فرستاده بود كه در آنجا با رشيق پيكار كنند كه رشيق تعدادى از كشتيهاى وى را بكوفت و غرق كرد و بسوخت و باقيمانده به نهر ابو الخصيب گريختند .\r\nگويند : در آن روز براى فاسق و يارانش رخدادها بود كه به پراكندگى و گريز سوى نهر امير و قندل و ابرسان و عبادان و ديگر دهكده ها وادارشان كرد . در آن روز دو برادر سليمان بن موسى شعرانى ، محمد و عيسى ، گريزان شدند و راه باديه گرفتند تا وقتى كه خبر بازگشت ياران موفق به آنها رسيد كه بازگشتند .\r\nجمعى از بدويانى كه در اردوگاه فاسق بودند گريختند و سوى بصره شدند و كس فرستادند و از ابو احمد امان خواستند كه امانشان داد و كشتى فرستاد و آنها را به موفقيه برد و دستور داد كه به آنها خلعت و چيز دهند و برايشان مقررى و جيره معين كنند كه چنين كردند .\r\n( 599 از جمله سرداران بزرگ فاجر كه امان خواستند ، ريحان بن صالح مغربى بود كه سرور و سردار بود و حاجبى پسر خبيث را به نام انكلاى به عهده داشت . ريحان و نامه نوشت و براى خويش و جمعى از ياران خويش امان خواست كه پذيرفته شد تعداد زيادى كشتى و زورق و گذر همراه زيرك سردار ، مقدمه دار ابو العباس ، سوى او فرستاده شد كه از نهر معروف به يهودى برفت تا به محل معروف به مطوعه رسيد و ريحان و كسانى از ياران وى را كه همراهش آمده بودند ، آنجا يافت . و چنان بود كه از پيش وعده نهاده بودند كه زيرك در آنجا به ريحان و همراهان وى برسد ، آنها را به خانهء موفق برد كه بگفت تا ريحان را خلعتها دهند با چند اسب ، همه با يراق ، و او را عطيه اى كلان داد . يارانش را نيز به ترتيب مقامشان خلعت و جايزه داد و وى را به ابو العباس پيوست . ابو العباس دستور يافت كه ريحان و يارانش را ببرد تا مقابل\r\n","description":"","footnote":"","page_name":" 6545 ","page_number":170},
  {"content":"\r\nخانهء خبيث رسانيد كه آنجا در كشتى توقف كردند و زنگيان بدانستند كه ريحان و ياران وى مشمول امان شده‌اند و احسان ديده‌اند ، هماندم جمعى از ياران به جاى ماندهء ريحان و ديگران امان خواستند و همانند ياران خويش نيكى و احسان ديدند .\r\nامان يافتن ريحان ، از پس نبرد روز چهارشنبه بود ، به روز يكشنبه يك روز مانده از ذى حجه سال دويست و شصت و هفتم .\r\nدر اين سال احمد بن عبد الله خجستانى روان شد و مىگفت آهنگ عراق دارد .\r\nوقتى به سمنان رسيد مردم رى از وى حصارى شدند و شهر خويش را استوار كردند .\r\nپس از آن خجستانى به خراسان بازگشت .\r\nدر اين سال مردم بسيار از راه مكه بازگشتند و اين از بدأة بود به سبب شدت گرما . جمع بسيارى نيز برفتند ، از آنها كه برفتند بسيار كس از شدت گرما بمردند ، بسيارى نيز از تشنگى ، و اين همه در بدأة بود .\r\nو هم در اين سال عاملى از آن احمد بن طولون با سواران وى و نيز عاملى از آن عمرو بن ليث با سواران وى در مراسم حج فراهم آمدند و با همديگر دربارهء اينكه علم خويش را در مسجد ابراهيم خليل الرحمان بر سمت راست منبر بكوبند نزاع كردند .\r\nهر كدام دعوى داشتند كه ولايت از آن يار اوست .\r\n( 600 شمشيرها كشيده شد و بيشتر مردم از مسجد برون شدند . وابستگان هارون بن محمد كه از زنگيان بودند ، يار عمرو بن ليث را كمك كردند و او به جايى كه مىخواست ايستاد . هارون كه عامل مكه بود خطبه را كوتاه كرد و مردم به سلامت ماندند . در آن وقت ابو مغيرهء مخزومى با گروهى اندك به كار حراست بود .\r\nو هم در اين سال طباع از سامرا تبعيد شد .\r\nو هم در اين سال خجستانى براى خويشتن دينار و درم سكه زد ، وزن دينار ده دانگ بود و وزن درهم هشت دانگ و نقش آن چنين بود :\r\n« الملك و القدرة لله و الحول و القوة بالله لا إله الا الله ، محمد رسول الله » و بر سوى\r\n","description":"","footnote":"","page_name":" 6546 ","page_number":171},
  {"content":"\r\nديگر آن چنين بود : « المعتمد على الله باليمن و السعاده . » و بر سوى ديگر : « الوافى احمد بن - عبد الله . » در اين سال هارون بن محمد هاشمى سالار حج بود .\r\n( 601 پس از آن سال دويست و شصت و هشتم درآمد .\r\n\r\nسخن از حادثاتى كه به سال دويست و شصت و هشتم بود\r\nاز جمله آن بود كه جعفر بن ابراهيم ، معروف به سجان ، از ابو احمد موفق امان خواست ، به روز سه شنبه غرهء محرم .\r\nگويند : سبب آن ، نبردى بود كه ابو احمد در آخر ذىحجهء سال دويست و - شصت و هفتم داشته بود كه پيش از اين ياد كرديم و متعاقب آن ريحان بن صالح مغربى از اردوگاه فاجر گريخت . خبيث از اين رخداد هراسان شد . زيرا چنان كه گفته‌اند ، سجان يكى از معتمدان وى بود . ابو احمد دستور داد وى را خلعت و جايزه و چيز دادند ، با چند اسب ، و مقررى معين كردند و بايسته هاى ضيافت دادند . سجان به ابو العباس پيوسته شد و ابو احمد به دو دستور داد كه سجان را در كشتى مقابل قصر فاسق برد كه فاسق و يارانش او را بديدند . سجان با آنها سخن كرد و به آنها خبر داد كه از خبيث فريب خورده‌اند و گفت كه از دروغگويى و بدكارى وى واقف شده .\r\nدر آن روز كه سجان را بردند مردم بسيار از زنگيان از سردار و غير سردار امان خواستند كه نيكى ديدند . كسان پياپى امان مىخواستند و از نزد خبيث روان مىشدند .\r\nابو احمد از پس نبردى كه گفتم به يك روز مانده از ذىحجهء سال دويست و - هفتم بود ، تا ماه ربيع الاخر به نبرد خبيث نرفت و ياران خويش را استراحت مىداد .\r\n","description":"","footnote":"","page_name":" 6547 ","page_number":172},
  {"content":"\r\nدر اين سال عمرو بن ليث براى نبرد با محمد بن ليث كه از جانب وى عامل فارس بود به آن ولايت رفت و وى را هزيمت كرد و اردوگاهش را به غارت داد .\r\nمحمد بن ليث با تنى چند جان برد . عمرو وارد استخر شد و يارانش آنجا را غارت كردند و او كس به طلب محمد بن ليث فرستاد كه وى را بدست آوردند و به اسيرى به نزد عمرو بردند ، پس از آن عمرو به شيراز رفت و آنجا بماند .\r\n( 602 در ماه ربيع الاول ، پنج روز رفته از ماه ، در بغداد زلزله شد ، پس از آن به مدت سه روز بارانى سخت باريد و چهار صاعقه در آنجا رخ داد .\r\nدر همين سال عباس پسر احمد بن طولون به جنگ پدر خويش رفت . پدرش ، احمد ، به مقابلهء وى به اسكندريه شد و بر او ظفر يافت و به مصرش بازگردانيد كه با وى به آنجا بازگشت .\r\nچهارده روز مانده از ربيع الاول اين سال ، ابو احمد موفق به طرف شهر فاسق عبور كرد ، پيش از آن در اثناى اقامت موفقيه بر فاسق سخت گرفته بود و او را محاصره كرده بود و آذوقه را از وى بازداشته بود كه نيرويش سستى گرفته بود چندان كه بسيار كس از ياران وى از موفق امان خواسته بودند . چنان كه گفته‌اند : وقتى مىخواست به طرف فاسق عبور كند به پسر خويش ابو العباس دستور داد سوى آن قسمت از شهر وى رود كه آنجا را به وسيلهء پسر و ياران و سرداران معتبر خويش حفاظت مىكرد . ابو احمد نيز به طرف محلى از ديوار رفت كه ما بين نهر منكى و نهر ابن سمعان بود . به صاعد ، وزير خويش دستور داد كه به دهانه نهر معروف به جوى - كور رود . به زيرك نيز دستور داد كه از وى پشتيبانى كند . به مسرور بلخى دستور داد كه سوى نهر غربى رود . با هر كدامشان گروهى از فعلگان را همراه كرد كه ديوار مجاور خويش را ويران كنند . به همهء آنها دستور داد كه فزون از ويران كردن ديوار كارى نكنند و به شهر خبيث در نشوند . به هر سمت نهر كه سرداران خويش را فرستاده بود كشتيها گماشت كه تيراندازان در آن بودند و دستورشان داد كه با\r\n","description":"","footnote":"","page_name":" 6548 ","page_number":173},
  {"content":"\r\nتيراندازى از فعلگانى كه ديوار را ويران مىكنند و پيادگانى كه به دفاع از آنها مىپردازند حمايت كنند . شكافهاى بسيار در ديوار افتاد و ياران ابو احمد از همه آن شكافها به شهر فاجر رسيدند . ياران خبيث به نبرد آنها آمدند ، اما ياران ابو احمد هزيمتشان كردند و به تعقيب آنها دور برفتند و در راههاى شهر افتادند و در كوچه ها و گذرها پراكنده شدند و از آنجاها كه بار پيش رسيده بودند دور تر رفتند و بسوختند و بكشتند . پس از آن ياران خبيث باز آمدند و به ياران ابو احمد هجوم بردند ، كمينهاشان از جاهايى كه خودشان مىدانستند و ديگران از آن بىخبر بودند برون شدند . كسانى از ياران ابو احمد كه به شهر در بودند ، حيران شدند ،\r\n( 603 از خويشتن دفاع مىكردند و سوى دجله پس مىرفتند ، تا بيشترشان به دجله رسيدند ، كس بود كه وارد كشتى شد و كس بود كه خويشتن را در آب افكند و كشتىنشينان وى را گرفتند و كس بود كه كشته شد . ياران خبيث سلاح و ربوده هايى بدست آوردند . گروهى از غلامان ابو احمد مقابل خانهء ابن سمعان ثبات كردند . راشد و موسى خواهرزادهء مفلح با جمعى از سرداران غلامان با آنها بودند ، اينان آخرين كسانى بودند كه ثبات كردند ، زنگيان در ميانشان گرفتند و فزون شدند و ميان آنها و كشتى حايل شدند . آنها نيز از خويش و ياران خويش دفاع كردند تا به كشتى رسيدند و بر آن نشستند . نزديك به سى غلام از ديلميان در مقابل زنگيان و غير زنگيان بماندند و به حمايت و دفاع از كسان پرداختند كه به سلامت برفتند و آن سى ديلمى از آن پس كه با فاجران چنان كردند كه مىخواستند ، همگى كشته شدند .\r\nآسيبهايى كه در اين نبرد به كسان رسيده بود بر آنها سخت گران مىنمود .\r\nابو احمد با ياران خويش به نهر موفقيه بازگشت و دستور داد كه فراهمشان آرند و ملامتشان كرد كه چرا از دستور وى سرپيچى كرده‌اند و در كار تدبير و نظر وى خود - سرانه عمل كرده‌اند و تهديدشان كرد كه اگر بار ديگر با دستور وى مخالفت كنند عقوبت سخت خواهند ديد . آنگاه بگفت تا ياران ناپديد شدهء وى را شمار كنند\r\n","description":"","footnote":"","page_name":" 6549 ","page_number":174},
  {"content":"\r\nكه شمار كردند و نامهايشان را به نزد وى بردند كه مقررى آنها را بر فرزندان و كسانشان معين كرد كه اين بنزد آنها نكو افتاد و حسن نيتشان را بيفزود كه ديدند وى بازماندگان كسانى را كه در اطاعت وى جان داده‌اند رعايت مىكند .\r\nدر اين سال ابو العباس با قومى از بدويان كه آذوقه به فاسق مىرسانيدند نبردى داشت كه آنها را نابود كرد .\r\n\r\nسخن از نبردى كه ابو العباس با بدويان آذوقه رسان فاسق داشت\r\nگويند كه وقتى فاسق بصره را ويران كرد ، يكى از ياران قديم خويش را به نام احمد پسر موسى ، معروف به قلوص ، بر آن گماشت كه كار آنجا را به عهده داشت .\r\n( 604 بصره براى فاسق مجالى شد كه بدويان و بازرگانان وارد آن مىشدند و آذوقه و اقسام كالاى بازرگانى بدانجا مىبردند و هر چه بدانجا مىرسيد به اردوگاه خبيث حمل مىشد ، تا وقتى كه ابو احمد طهيثا را گشود و قلوص اسير شد و خبيث ، خواهرزادهء قلوص را به نام مالك پسر بشران بر بصره و اطراف گماشت . وقتى ابو احمد بر فرات بصره فرود آمد فاجر بيم كرد كه ابو احمد به مالك تاختن كند . در آن وقت مالك در سيحان بر كنار نهر معروف به ابن عتبه بود . پس به مالك نوشت و دستور داد كه اردوگاه خويش را به كنار نهر معروف به دينارى انتقال دهد و جمعى از همراهان خويش را براى شكار ماهى بفرستد و آن را پياپى به اردوگاه وى بفرستد و نيز جمعى را به طرف راهى كه بدويان از صحرا از آن مىگذشتند روانه كند تا آمدن كسانى از آنها را كه آذوقه مىآوردند بداند و چون گروهى از بدويان بيامدند با ياران خويش برود و آنچه را آورده‌اند به نزد خبيث بفرستد .\r\nمالك ، خواهرزادهء قلوص ، چنان كرد . و دو كس از مردم دهكده بسمى را كه يكيشان ريان و ديگرى خليل نام داشت و هردوان مقيم اردوگاه خبيث بوده بودند روانه\r\n","description":"","footnote":"","page_name":" 6550 ","page_number":175},
  {"content":"\r\nكرد . خليل و ريان بكوشيدند و جمعى از مردم طف را فراهم آوردند و به دهكدهء بسمى رفتند و آنجا مقيم شدند و ماهى هور را در زورقهاى كوچكى كه از نهرهاى تنگ و رخنه هاى كم آب كه كشتى و زورقهاى عادى در آن نمىرفت ، عبور مىداد ، پياپى به اردوگاه خبيث مىفرستادند . بسبب اقامت اين دو كس ، در آنجا كه گفتيم ماهى هور پياپى به اردوگاه خبيث مىرسيد ، آذوقهء بدويان نيز با چيزها كه از صحرا مىآوردند مىرسيد و مردم اردوگاه وى در گشايش بودند ، تا وقتى كه يكى از ياران فاجر كه به قلوص پيوسته بود به نام على پسر عمر ، معروف به نقاب ، از ابو احمد امان خواست و خبر مالك بن بشران را با وى بگفت كه در نهر دينارى اقامت دارد و به سبب اقامت وى در آنجا ماهى هور و محمولات بدويان به اردوگاه خبيث مىرسد .\r\nپس موفق ، زيرك وابستهء خويش را با كشتى و زورقها به محلى كه خواهرزادهء قلوص آنجا بود فرستاد كه با وى و مردم اردوگاهش نبرد كرد و جمعى از آنها را بكشت و جمعى را اسير گرفت ، از اين رو مردم آن اردوگاه پراكنده شدند و مالك به فرار بنزد خبيث رفت كه وى را با جمعى به انتهاى نهر معروف به يهودى فرستاد كه آنجا در محلى نزديك به نهر معروف به فياض اردو زد و از مجاورت شوره زار فياض ، آذوقه به اردوگاه خبيث مىرسيد .\r\n( 605 خبر مالك و اقامت وى در انتهاى نهر يهودى و اينكه آذوقه از آن سوى ، به اردوگاه فاجر مىرسد ، به ابو احمد رسيد و او به پسر خويش ابو العباس دستور داد كه سوى نهر امير و نهر فياض رود تا واقع خبرى را كه به دو رسيده بود معلوم دارد .\r\nسپاه روان شد و به جمعى از بدويان برخورد به سالارى يكى كه از صحرا شتر و گوسفند و خوردنى آورده بود . ابو العباس به آنها تاخت و جمعىشان را بكشت و بقيه را اسير كرد . از آن قوم بجز سرشان نجات نيافت ، وى بر ماديانى كه زير ران داشت تاختن كرد و بگريخت . همه شتر و گوسفند و خوردنى كه بدويان آورده بودند\r\n","description":"","footnote":"","page_name":" 6551 ","page_number":176},
  {"content":"\r\nگرفته شد . ابو العباس دست يكى از اسيران را بريد و او را رها كرد كه به اردوگاه خبيث رفت و آنچه را بر وى گذشته بود به آنها خبر داد . مالك خواهرزادهء قلوص از آنچه ابو العباس با بدويان كرده بود هراسان شد و از ابو احمد امان خواست كه امان يافت و نيكى ديد و خلعت گرفت و به ابو العباس پيوسته شد كه مقررى براى وى معين شد و جيره گرفت .\r\nخبيث يكى از ياران قلوص را به نام احمد پسر جنيد به جاى وى گماشت و دستورش داد كه در محل معروف به دهر شير و انتهاى نهر ابو الخصيب اردو بزند و با ياران خويش ماهى رسيده از هور را همراهى كند و به اردوگاه خبيث برساند .\r\nخبر احمد بن جنيد به ابو احمد رسيد و يكى از سرداران وابستگان را به نام ترمدان با سپاهى فرستاد كه در جزيرهء معروف به روحيه اردو زد و ماهى هور كه به اردوگاه خبيث مىرسيد قطع شد . موفق ، شهاب بن علاء و محمد بن حسن ، هردوان عنبرى ، را با گروهى سوار فرستاد كه بدويان را از بردن آذوقه به اردوگاه خبيث بازدارند ، دستور داد در بصره براىشان بازارى نهند و هر چه خرما كه مىخواهند از آنجا ببرند ، كه سبب رفتنشان به اردوگاه خبيث همين بود .\r\nشهاب و محمد به انجام دستورى كه يافته بودند برفتند و در محل معروف به قصر عيسى اقامت گرفتند ، بدويان آنچه را از صحرا مىآوردند به نزد آنها مىبردند و از آنها خرما مىگرفتند .\r\nپس از آن ابو احمد ، ترمدان را از بصره برداشت و يكى از سرداران فرغانى را به نام قيصر پسر ارخوز ، اخشاذ فرغانه ، به جاى وى فرستاد . نصير معروف به ابو حمزه را نيز با كشتى و زورقها فرستاد و دستور داد در فيض البصره و نهر دبيس بماند\r\n( 606 و نهر ابله و نهر معقل و نهر غربى را بپيمايد ، و او چنان كرد .\r\nمحمد بن حماد گويد : وقتى به سبب اقامت نصير و قيصر در بصره آذوقه\r\n","description":"","footnote":"","page_name":" 6552 ","page_number":177},
  {"content":"\r\nاز خبيث و ياران وى ببريد و آذوقه هور و دريا بكمك كشتى از آنها بازماند تدبير ديگر كردند و از راه نهر امير سوى قندل رفتند و از نهر مسيحى به راههاى خشكى و دريا رسيدند و آذوقه گيريشان از خشكى و دريا و دريافت ماهى دريا ، از اين سمت بود .\r\nخبر به موفق رسيد و به رشيق ، غلام ابو العباس ، دستور داد كه در جويث بارويه ، در سمت شرقى دجله مقابل نهر امير ، اردوگاه كند و خندقى استوار بكند . به ابو العباس دستور داد از نخبهء ياران خويش پنجهزار كس و سى كشتى به رشيق پيوسته كند . به رشيق دستور داد كشتيها را بر دهانهء نهر امير بدارد و براى هر پانزده كشتى نوبتى نهد كه در نهر امير برود تا به گذرگاهى رسد كه زنگيان از آنجا به دبا و قندل و نهر مسيحى مىرفتند و آنجا باشد و اگر كسى از خبيثان بر آنها نمايان شد با وى نبرد كنند و چون نوبتشان بسر رفت باز آيند و يارانشان كه بر دهانهء نهر مقيم بوده‌اند جايشان را بگيرند . چنين كردند ، رشيق در جايى كه دستور يافته بود اردو بزند ، اردو زد و راههاى فاجران كه از آنجا به نهر دبا و قندل و مسيحى مىرفتند ، بريده شده و چون راهى به خشكى و دريا نداشتند به تنگنا افتادند و كار محاصره برايشان سخت شد .\r\nدر اين سال برادر شركب ، با خجستانى نبرد كرد و مادر او را دستگير كرد .\r\nو هم در اين سال پسر شبث بن حسن بپاخاست و عمر بن سيما ولايتدار حلوان را دستگير كرد .\r\nو هم در اين سال احمد بن ابى الاصبغ از نزد عمرو بن ليث باز آمد . عمرو وى را به نزد احمد بن عبد العزيز دلفى فرستاده بود كه با مالى بيامد و عمرو از آنچه به دست آورده بود سيصد و چند هزار دينار فرستاد با هديه اى كه پنجاه من مشك بود و پنجاه من عنبر و دويست من عود و سيصد جامهء مزين و غيره ، با مقدارى و ظروف طلا و نقره و تعدادى اسب و غلام ، معادل دويست هزار دينار ، كه بهاى آنچه فرستاده بود و هديه كرده بود\r\n","description":"","footnote":"","page_name":" 6553 ","page_number":178},
  {"content":"\r\nپانصد هزار دينار مىشد .\r\n( 607 در اين سال كيغلغ ، خليل پسر ريمال ، ولايتدار حلوان شد و به سبب عمر بن سيما با آنها سختى كرد و به گناه ابن شبث مؤاخذه شان كرد كه تعهد كردند ابن - سيما را نجات دهند و كار ابن شبث را سامان دهند .\r\nدر همين سال رشيق ، غلام ابو العباس بن موفق ، به قومى از بنى تميم كه زنگيان را در كار ورود بصره و سوختن آن كمك كرده بودند تاخت . چگونگى آن بود كه به دو خبر رسيد كه قومى از اين بدويان از صحرا آذوقه اى از خوردنى و شتر و گوسفند به شهر خبيث مىبرند و در انتهاى نهر امير در انتظار كشتيهايى هستند كه از پشت اردوگاه فاجر برسد و آنها را با آنچه همراه دارند ببرد . رشيق با كشتى سوى آنها روان شد و به محل توقفشان رسيد كه نهر معروف به اسحاقى بود و به وقتى كه غافل بودند به آنها تاخت و بيشترشان را بكشت و گروهيشان را اسير گرفت . اينان بازرگانان بودند كه براى حمل آذوقه از اردوگاه خبيث برون شده بودند . رشيق آنچه را همراه داشتند از اقسام آذوقه و گوسفند و شتر و خرانى كه آذوقه بر آن بار كرده بودند بگرفت و اسيران را با سرها در كشتيهايى كه همراه داشت به موفقيه برد ، موفق بگفت تا سرها را در كشتيها آويزان كردند و اسيران را در آن بياويختند و آنچه را كه رشيق و يارانش بدست آورده بودند بنمود و آن را در اطراف اردوگاه بگردانيدند . آنگاه بگفت تا سرها و اسيران را بر اردوگاه خبيث عبور دهند تا بدانند كه رشيق آذوقه بياران را نابود كرده و چنان كردند .\r\nاز جمله كسانى كه رشيق دستگيرشان كرده بود ، يكى از بدويان بود كه دربارهء حمل آذوقه ، ما بين سالار زنگيان و بدويان سفر مىكرده بود . موفق دستور داد تا دست و پايش را ببريدند و وى را در اردوگاه خبيث انداختند ، آنگاه بگفت تا گردن اسيران را بزنند كه زدند و اموالى را كه از آنها به دست ياران رشيق افتاده بود به خودشان بخشيد و بگفت تا رشيق را خلعت و جايزه دهند و او را به اردوگاهش باز گردانيد .\r\n","description":"","footnote":"","page_name":" 6554 ","page_number":179},
  {"content":"\r\nشمار كسانى كه از رشيق امان مىخواستند بسيار شد . ابو احمد بگفت تا هر كس از آنها را كه به نزد رشيق مىرفت به دو پيوسته كنند و چندان زياد شدند كه جمعشان از همهء اردوگاهها بيشتر شد .\r\n( 608 آذوقه از خبيث و يارانش از همه سوى ببريد و همه راهها كه داشته بودند بر آنها بسته شد ، محاصره زيانشان زد و تنهاشان لاغر شد و چنان شد كه يكى از آنها اسير مىشد يا امان مىخواست و از او مىپرسيدند كه كى نان ديده ؟ و از اين شگفتى مىكرد و مىگفت كه يك سال يا دو سال پيش نان ديده است . وقتى كار ياران خبيث بدين گونه شد موفق چنان ديد كه پياپى بر آنها تاخت برد تا زيان و محنتشان را بيفزايد .\r\nدر اين وقت مردم بسيار با امان به نزد ابو احمد آمدند و آنها كه به نزد فاسق ماندند نيازمند بودند كه براى قوت خويش حيله كنند و به طلب قوت در - دهكده ها و نهرهايى كه از اردوگاهشان دور بود پراكنده شدند . خبر قضيه به ابو احمد رسيد و بگفت تا جمعى از سرداران و سردستگان غلامان سپاه وى به محلهايى روند كه زنگيان آنجا مىروند و استمالتشان كنند و به اطاعتشان بخوانند و هر كس از آنها كه از اطاعت آوردن دريغ كرد ، او را بكشند و سرش را بيارند . براى آنها دستمزدى معين كرد كه رغبت آوردند و صبحگاه و شبانگاه به رفت و آمد بودند و روزى نبود كه جمعى از زنگيان را با تعدادى سر يا اسير از آنها نيارند .\r\nمحمد بن حماد گويد : وقتى اسيران زنگى به نزد موفق بسيار شدند بگفت تا آنها را از نظر بگذرانند ، هر كس از آنها نيرو و توانى داشت و سلاح مىتوانست برداشت ، بر او منت نهاد و با وى نكويى كرد و با غلامان سپاه خويش بياميخت تا نيكى و احسانى را كه با آنها مىكرد بدانند . هر كس از آنها ضعيف بود و توان جنبش نداشت يا پيرى فرتوت بود و توان برداشتن سلاح نداشت ، يا زخمى داشت كه دير بازمانده بود دستور داد تا دو جامه بر او بپوشانند و درمى چند بدهند با توشه ، و آنها را سوى اردوگاه خبيث برند و آنجا بيفكنند . پيش از آن دستورشان مىداد\r\n","description":"","footnote":"","page_name":" 6555 ","page_number":180},
  {"content":"\r\nكه بنزد هر كس ميروند از نيكو كارى موفق كه آن را معاينه ديده‌اند ، با وى سخن كنند و بگويند كه راى موفق دربارهء همه زنگيانى كه به امان سوى وى روند ، يا اسير شوند چنين است . از اين كار به منظور خويش كه استمالت ياران سالار زنگيان بود رسيد ، چنان كه به سوى وى و اطاعت و مسالمتش متمايل شدند . موفق و پسرش ابو العباس ، صبح و شب به خويشتن و با ياران خويش ، به نبرد خبيث و ياران وى بودند كه مىكشتند و اسير مىگرفتند و زخم مىزدند . در يكى از اين نبردها تيرى به ابو العباس رسيد كه وى را زخمدار كرد و از آن بهى يافت .\r\n( 609 در رجب اين سال بهبوذ يار خبيث كشته شد .\r\n\r\nسخن از چگونگى كشته شدن بهبوذ يار سالار زنگيان\r\nگويند كه بهبوذ ، پسر عبد الوهاب بيشتر از همه ياران خبيث هجوم مىبرد و راه مىبريد و مال مىگرفت و از اين راه مالى گزاف فراهم آورده بود . وى با زورقهاى سبك مكرر برون مىشد و نهرهايى را كه به دجله مىرسيد طى مىكرد و چون به كشتىاى از آن ياران موفق مىرسيد آن را مىگرفت و به نهرى كه از آن آمده بود مىبرد . اگر كسى به تعقيب وى روان مىشد و دور مىرفت جمعى از ياران بهبوذ كه براى اين كار مهيا - شان كرده بود به دو هجوم مىبردند و راهش را مىبريدند و با وى نبرد ميكردند و چون اين كار مكرر شد و كسان از او حذر مىكردند ، بر كشتىاى نشست و آن را همانند كشتيهاى موفق كرد و همانند علمهاى وى بر آن نهاد و با آن در دجله برفت و چون از مردم اردوگاه غفلتى مىيافت به آنها مىتاخت و مىكشت و اسير مىگرفت . از آنجا به نهر ابله و نهر معقل و شكاف شيرين و نهر دير مىرفت و راهها را مىبريد و به مال و خون رهگذران دست اندازى مىكرد . وقتى موفق از اعمال بهبوذ خبر يافت چنان ديد كه همه نهرهايى را كه بستن آن آسان بود ببندد و بر دهانهء نهرهاى بزرگ كشتيها نهد كه از تباهكارى بهبوذ و ياران وى در امان ماند و\r\n","description":"","footnote":"","page_name":" 6556 ","page_number":181},
  {"content":"\r\nراههاى مردم امن شود . وقتى اين راهها حراست شد و نهرهايى كه بستن آن ميسر بود بسته شد و ميان بهبوذ و آنچه مىكرده بود حايل آمد ، در انتظار فرصت بماند كه كشتىنشينان گماشته بر دهانه نهر ابله ، غفلتى كنند و چون اين فرصت بدست آمد بر كشتيها و زورقهايى همانند كشتيها و زورقهاى ياران موفق كه علمهايى چون علمهايشان بر آن نصب كرده بود و ياران دلير و نيرومند و شجاع خويش در آن نهاده بود از انتهاى نهر - ابو الخصيب عبور كرد و از گذرگاهى كه به نهر يهودى مىرسيد گذر كرد و به نهر نافذ رسيد و از آنجا به نهر ابله رفت و به كشتيها و زورقهايى كه براى حفاظت نهر نهاده شده بود رسيد ، به وقتى كه مردم آن غافل بودند ، و به آنها تاخت و جمعى را بكشت و اسيرانى گرفت و شش كشتى بگرفت و از نهر ابله بازگشت .\r\nخبر آنچه بهبوذ كرده بود به موفق رسيد\r\n( 610 و به ابو العباس دستور داد كه با كشتى از نهر يهودى راه وى را ببندد ، اميد داشت كه وى زودتر از بهبوذ به گذرگاه رسد و او را از راهى كه به امانگاهش مىرسيد بازدارد . ابو العباس وقتى به محل معروف به مطوعه رسيد كه بهبوذ پيشى گرفته بود و به نهر معروف به سعيدى رسيده بود كه به نهر ابو الخصيب مىرسيد . ابو العباس كشتيهاى بهبوذ را بديد و طمع آورد كه بدان برسد ، در طلب آن بكوشيد و بدان رسيد كه نبرد درگير شد ، ابو العباس گروهى از ياران بهبوذ را بكشت و گروهى را اسير گرفت ، جمعى از آنها نيز از وى امان خواستند . جمع بسيارى از ياران بهبوذ سوى وى شدند و با وى كمك كردند و از او به سختى دفاع كردند ، آب در حال جزر بود و كشتيهاى بهبوذ در جاهايى از نهر و گذرگاه كه آب از آن رفته بود به گل افتاد كه وى و باقيماندهء يارانش به زحمت نجات يافتند .\r\nموفق همچنان در كار محاصرهء خبيث و ياران وى بود و راههايى را كه از آنجا آذوقه به آنها مىرسيد مىبست . زنگيانى كه امان مىخواستند فزونى گرفتند و موفق دستور داد كه آنها را خلعت و جايزه دهند و اسبهاى خوب بدهند با زين و لگام و يراق ، و مقررى معين كنند .\r\n","description":"","footnote":"","page_name":" 6557 ","page_number":182},
  {"content":"\r\nپس از آن خبر به موفق رسيد كه جمعى از ياران خبيث به سبب سختى و تنگدستى به طلب قوت ، ماهى و خرما در دهكده ها پراكنده شده‌اند و به پسر خويش ابو العباس دستور داد كه با شتاب در كشتى و زورقهاى سبك ، سوى آن دهكده ها شود و ياران دلير و قهرمانان خويش را همراه ببرد و آن كسان را از بازگشت به شهر سالار زنگيان بازدارد .\r\nابو العباس براى اين كار برفت ، خبيث از روان شدن ابو العباس خبر يافت و به بهبوذ دستور داد با ياران خويش از گذرگاهها و نهرهاى ناشناس برود كه خبر وى نهان ماند تا به قندل و ابرسان و اطراف آن برسد .\r\nبهبوذ براى انجام دستور خبيث برفت ، در راه يكى از زورقهاى ابو العباس به وى رسيد كه گروهى از غلامان تيرانداز وى با جمعى از زنگيان در آن بودند .\r\nبهبوذ در زورق طمع آورد و آهنگ آن كرد ، زورقنشينان با وى نبرد كردند ،\r\n( 611 ضربتى از دست يك غلام سياه از جنگاوران زورق به دو خورد كه در آب افتاد ، يارانش شتابان به نزد وى شدند و او را برداشتند و به هزيمت سوى اردوگاه خبيث رفتند ، اما بهبوذ را به آنجا نرسانيدند و خدا شر وى را بس كرد .\r\nرخداد مرگ بهبوذ بر فاسق و يارانش سخت گران آمد و بر او به سختى بناليدند . كشتن خبيث از فتوح بزرگ بود ، اما هلاكت وى از ابو احمد نهان ماند تا وقتى كه يكى از ملاحان از او امان خواست و خبر را با وى بگفت كه از آن خرسند شد و بگفت تا غلامى را كه وى را كشته بود بياورند كه بياوردند كه به دو جايزه و خلعت داد و طوق بخشيد و مقررى وى را بيفزود و بگفت تا همه كسانى را كه در آن زورق بوده بودند جايزه و خلعت و چيز دهند .\r\nدر اين سال آغاز ماه رمضان يكشنبه بود . يكشنبهء دوم ماه ، عيد شعانين بود .\r\nيكشنبهء سوم عيد فصح بود و يكشنبه چهارم نوروز بود و يكشنبه پنجم سلخ ماه بود .\r\nدر اين سال ابو احمد بر ذوائبى ظفر يافت ، وى متمايل سالار زنگيان بود .\r\nدر همين سال ميان يدكوتكين ، پسر اساتكين ، و احمد بن عبد العزيز نبرد شد كه\r\n","description":"","footnote":"","page_name":" 6558 ","page_number":183},
  {"content":"\r\nيدكوتكين ، احمد را هزيمت كرد و بر قم غلبه يافت .\r\nو هم در اين سال عمرو بن ليث به دستور ابو احمد سردارى را سوى محمد بن - عبيد الله بن مرد كرد فرستاد كه وى را اسير كرد و به نزد عمرو برد .\r\nدر ذى قعدهء همين سال يكى از فرزندان عبد الملك بن صالح هاشمى به نام به كار ، در شام ، ما بين سلميه و حلب و حمص ، قيام كرد و سوى ابو احمد دعوت كرد ، ابن عباس كلابى با وى نبرد كرد كه كلابى هزيمت شد ، لؤلؤ ، يار ابن طولون ، سردارى را به نام بودن با سپاهى انبوه به مقابلهء به كار فرستادن كه بازگشت و چندان كسى با وى نبود .\r\nدر اين سال لؤلؤ با ابن طولون مخالفت نمود .\r\nو هم در اين سال سالار زنگيان ، پسر شاه زنگيان را بكشت كه شنيده بود كه وى آهنگ پيوستن به ابو احمد دارد .\r\n( 612 و هم در اين سال احمد بن عبد الله خجستانى كشته شد ، غلامش او را بكشت ، در ماه ذى حجه .\r\nو هم در اين سال ياران ابن ابى الساج ، محمد بن على يشكرى را در دهكده ، در ناحيهء واسط ، بكشتند و سرش در بغداد نصب شد .\r\nو هم در اين سال محمد بن كمشجور ، با على بن حسين كفتمر نبرد كرد و ابن كمشجور ، كفتمر را اسير گرفت سپس آزادش كرد و اين به ماه ذى حجه بود .\r\nو هم در اين سال علوى ، معروف به حرون ، اسير شد . سبب آن بود كه وى خريطه اى را كه خبر مراسم حج را در آن مىفرستادند در راه بگرفت و نايب ابن ابى الساج بر راه مكه ، كس فرستاد و حرون را بگرفت و او را به نزد موفق فرستاد .\r\nو هم در اين سال ابو المغيرهء مخزومى سوى مكه شد . عامل مكه هارون بن\r\n","description":"","footnote":"","page_name":" 6559 ","page_number":184},
  {"content":"\r\nمحمد هاشمى بود كه جمعى را در حدود دو هزار كس فراهم آورد و به كمك آنها با مخزومى مقاومت كرد . مخزومى سوى عين مشاش رفت و آن را كور كرد ، آنگاه سوى جده رفت و خوردنيها را غارت كرد و خانهء مردم آنجا را بسوخت و نان در مكه دو اوقيه بدر مىشد .\r\nدر اين سال پسر زن صقلبى ، جبار روم ، برون شد و مقابل ملطيه اردو زد .\r\nمردم مرعش و حدث با مردم ملطيه كمك كردند كه جبار هزيمت شد و او را تا سريع تعقيب كردند .\r\nدر اين سال خلف فرغانى ، عامل ابن طولون ، از ناحيهء مرزهاى شام غزاى تابستانى كرد و ده و چند هزار كس از روميان را بكشت . كسان غنيمت گرفتند و سهم هر كدام چهل دينار شد .\r\nدر اين سال هارون بن محمد هاشمى سالار حج شد ، ابن ابى الساج عامل حادثات و راهها بود .\r\n( 613 پس از آن ، سال دويست و شصت و نهم درآمد .\r\n\r\nسخن از خبر حادثاتى كه به - سال دويست و شصت و نهم بود\r\nاز جمله آن بود كه در ماه محرم ، علوى معروف به حرون را به اردوگاه ابو - احمد بردند ، بر شتر بود و قباى ديبايى به تن داشت با كلاهى دراز . پس از آن وى را در كشتىاى نشاندند و ببردند و در جايى نگهداشتند كه سالار زنگيان او را ببيند و گفتار فرستادگان را بشنود .\r\nدر محرم اين سال بدويان ، ما بين توز و سميرا ، راه يكى از كاروانهاى حج را بريدند و كاروانيان را لخت كردند و نزديك پنجهزار شتر را ببردند ، با بارها و مردم بسيار .\r\n","description":"","footnote":"","page_name":" 6560 ","page_number":185},
  {"content":"\r\nدر محرم همين سال ، در شب چهاردهم ، ماه گرفت و همچنان گرفته بود كه نهان شد . به روز جمعه دو روز مانده از محرم نيز به وقت غروب ، خورشيد گرفت و همچنان گرفته بود كه نهان شد ، گرفتگى آفتاب و ماه در ماه محرم با هم بود .\r\nدر صفر همين سال ، مردم بغداد بر ضد ابراهيم خليجى بپاخاستند و خانهء وى را غارت كردند . سبب آن بود كه غلامى از آن وى زنى را به تير زد و بكشت ، از سلطان بر ضد وى كمك خواستند ، كس پيش خليجى فرستاد كه غلام را ببرد ، اما مقاومت كرد و غلامانش مردم را به تير زدند و گروهى را بكشتند و گروهى را زخمدار كردند كه از آن جمله دو كس از ياران سلطان بودند . خليجى بگريخت ، غلامانش را گرفتند و خانه اش را با اسبانش غارت كردند . پس از آن محمد بن عبد الله طاهرى ، اسبان خليجى را با هر چه از اموال غارت شدهء وى كه توانست فراهم آورد و به عبيد الله دستور داد كه آن را به وى تسليم كند و شاهد گرفت كه اسبان و اموال را به وى پس داده است .\r\nدر اين سال ابن ابى الساج پس از بازگشت از مكه به طايف رفت و سپاهى سوى جده فرستاد و دو كشتى از آن مخزومى را كه مال و سلاح در آن بود بگرفتند .\r\nدر اين سال رومى پسر خشنك سه كس از سرداران فرغانى را كه يكى را صديق و ديگرى را طخشى و سومى را طغان مىگفتند بگرفت و به بند كرد ، صديق چند زخم خورد و بگريخت .\r\nو هم در اين سال ، در ماه ربيع الاول ، خلف ، يار احمد بن طولون ،\r\n( 614 كه از جانب وى عامل مرزهاى شام بود در آنجا بر يازمان خادم ، وابستهء فتح بن خاقان ، تاخت و او را بداشت . گروهى از مردم مرز بر ضد خلف برخاستند ، و يازمان را نجات دادند ، خلف گريخت مردم مرز دعاى ابن طولون را متروك داشتند و بر منبرها او را لعن كردند . و چون خبر به ابن طولون رسيد از مصر روان شد تا به دمشق رسيد . آنگاه سوى مرزهاى شام\r\n","description":"","footnote":"","page_name":" 6561 ","page_number":186},
  {"content":"\r\nرفت و در اذنه فرود آمد ، يازمان و مردم طرسوس درهاى شهر را بجز باب الجهاد و باب البحر ببستند و آب را گشودند كه تا نزديك اذنه و اطراف آن رسيد و در طرسوس حصارى شدند . ابن طولون در اذنه بماند ، آنگاه بازگشت و سوى انطاكيه رفت ، سپس به حمص رفت ، پس از آن به دمشق رفت و آنجا بماند .\r\nدر همين سال لؤلؤ ، غلام ابن طولون ، با صاحب خويش مخالفت كرد ، به وقت مخالفت ، حمص و حلب و قنسرين و ديار مضر به دست وى بود . لؤلؤ سوى بالس رفت و آنجا را غارت كرد و سعيد و برادر وى ، دو پسر عباس كلابى ، را اسير كرد . پس از آن به ابو احمد نامه نوشت كه بنزد وى شود و از ابن طولون جدايى گيرد و شرطهايى براى خويش نهاد .\r\nابو احمد آنچه را خواسته بود پذيرفت . در آن وقت لؤلؤ به رقه بود كه از آنجا حركت كرد و جمعى از مردم رافقه و ديگران را ببرد و سوى قرقيسيا شد كه ابن صفوان عقيلى آنجا بود كه با وى نبرد كرد . لؤلؤ ، قرقيسيا را بگرفت و آن را به احمد بن مالك سپرد . اين صفوان گريخت ، و لؤلؤ به آهنگ بغداد روان شد .\r\n\r\nسخن از خبر تير خوردن ابو احمد موفق\r\nدر اين سال ابو احمد موفق تير خورد ، تير را يك غلام رومى انداخت به نام قرطاس كه از آن خبيث بود ، و اين رخداد از پى آن بود كه ابو احمد وارد شهر خبيث شده بود كه ديوار آن را ويران كند .\r\nچنان كه گفته‌اند چگونگى قضيه آن بود كه وقتى بهبوذ خبيث هلاك شد ، سالار زنگيان در گنجينه ها و مالهايى كه بهبوذ فراهم آورده بود طمع بست كه به نزد خبيث به صحت پيوسته بود كه دارايى وى دويست هزار دينار بود ، بعلاوه - جواهر و طلا و نقره بسيار ، و اين را به هر حيله اى مىجست و بر آن حريص بود .\r\n","description":"","footnote":"","page_name":" 6562 ","page_number":187},
  {"content":"\r\nدوستان و خويشان و ياران بهبوذ را بداشت و آنها را تازيانه زد ، بعضى خانه هاى وى را بكاويد و بعضى بناهاى وى را ويران كرد به اين طمع كه در آن دفينه اى بيابد ، اما چيزى از اين باب نيافت . رفتارى كه به طلب مال با دوستان بهبوذ كرده بود يكى از چيزها بود كه دلهاى ياران وى را تباه كرد و آنها را به دورى از وى و بىعلاقگى به مصاحبتش واداشت .\r\nموفق بگفت تا ميان ياران بهبوذ نداى امان دهند كه به رغبت سوى وى شتابان شدند و در كار جايزه و خلعت و مستمرى به همگنان خويش پيوسته شدند .\r\nو چون به هنگام وزش بادها كه موجها در دجله مىجنبيد عبور ابو احمد سوى اردوگاه فاجر بسيار سخت بود ، چنان ديد كه در سمت غربى دجله ما بين دير جابيل و نهر مغيره براى خويشتن و ياران خويش جايى بگشايد كه در آنجا اردو زند ، از اين رو دستور داد نخلها را ببرند و جاى خندق را مهيا كنند و اردوگاه را به خندقها احاطه كنند و با ديوارها استوار بدارند تا از شبيخون فاجران و غافلگيريشان در - امان باشد ، آنگاه سرداران خويش را به نوبت نهاد ، هر يك از آنها نوبتى داشت كه صبحگاهان با مردان خويش و عملگان براى سامان دادن كار اردوگاهى كه مىبايد آنجا مهيا شود روان مىشد .\r\nفاسق در مقابل اين كار ، على بن ابان مهلبى و سليمان بن جامع و ابراهيم بن جعفر - همدانى را به نوبت نهاد ، هر يك از آنها روزى به نوبت بود ، پسر خبيث معروف به انكلاى در روزهاى نوبت سليمان حضور مىيافت ، گاه مىشد كه در روز نوبت ابراهيم نيز حضور مىيافت . پس از آن خبيث وى را به جاى ابراهيم بن جعفر نهاد و سليمان بن جامع با وى در نوبتش حضور مىيافت . خبيث ، سليمان بن موسى شعرانى و دو برادرش را نيز به انكلاى پيوست كه با حضور وى حضور مىيافتند و با غيبت وى غايب مىشدند .\r\nخبيث بدانست كه اگر موفق در كار نبرد مجاور وى شود و راه كسانى كه\r\n","description":"","footnote":"","page_name":" 6563 ","page_number":188},
  {"content":"\r\nمىخواهند به دو پيوسته شوند و سوى او بگريزند نزديك شود ، خاصه آنكه نزديكى دو اردوگاه هراس در دل ياران وى مىافكند ، تدبير وى كاستى مىگيرد و همه كارهايش تباه مىشود .\r\nپس به ياران خويش دستور داد كه با سردارانى كه به روزها عبور مىكنند نبرد كنند و نگذارندشان اردوگاهى را كه قصد انتقال بدان دارند اصلاح كنند . يكى از روزها بادهاى سخت وزيدن گرفت ،\r\n( 616 يكى از سرداران موفق براى كار اردوگاه در سمت غربى بود ، فاسق فرصت تنها ماندن آن سردار را غنيمت شمرد - كه وى از ياران خويش بريده بود و به سبب بادهاى سخت عبور وى از دجله ميسر نبود و همه سپاه خويش را سوى سردار مقيم بر سمت غربى فرستاد و با مردان خويش بر او فزونى گرفت . كشتيهايى كه همراه آن سردار بود راهى براى ايستادن آنجا كه مىايستاده بود نمىيافت از آن رو كه باد كشتى را به طرف سنگها مىبرد و كشتىنشينان از شكسته شدن آن بيمناك بودند .\r\nزنگيان بر ضد آن سردار و ياران وى نيرو گرفتند و آنها را از جايشان پس - زدند و به گروهى از ايشان دست يافتند كه ثبات كردند و همگى كشته شدند . گروهى به آب پناه بردند و زنگيان تعقيبشان كردند و كسانى از آنها را اسير كردند و كسانى را كشتند ، اما بيشترشان رهايى يافتند و به كشتيهاشان رسيدند و خويشتن را در آن افكندند و سوى نهر موفقيه عبور كردند . مردم از اين فرصت يا بى فاسقان بسيار بناليدند و سخت بدان پرداختند .\r\nابو احمد چنان ديد كه راى وى دربارهء جا گرفتن در سمت غربى دجله مايهء مشقت است و از حيلهء فاسق و يارانش در امان نيست كه فرصتى بجويد و به اردوگاه شبيخون زند يا به محلى دست يابد كه مقر وى شود كه در آنجا بيشه زارها فراوان بود و راهها سخت ، و زنگيان در پيمودن جاهاى خطرناك از ياران وى تواناتر بودند و اين كار برايشان آسانتر بود .\r\n","description":"","footnote":"","page_name":" 6564 ","page_number":189},
  {"content":"\r\nبه اين سبب از راى خويش دربارهء جا گرفتن به غرب دجله بگشت و ويران كردن ديوار فاسق را هدف كرد ، تا از آنجا راه و گذرگاه براى ياران خويش بكشاند ، از اين رو بگفت تا ويرانى ديوار را از مجاورت نهر معروف به منكى آغاز كنند .\r\nتدبير خبيث در اين باب آن بود كه پسر خويش انكلاى و على بن ابان و سليمان بن جامع را براى جلوگيرى از اين كار فرستاد كه هر يك به روز نوبت خويش بروند و اگر ياران موفق بر آنها فزونى گرفتند همگى براى دفاع از مهاجمان فراهم آيند .\r\nوقتى موفق ديد كه خبيثان براى جلوگيرى از ويران كردن ديوار گرد آمده‌اند و با همديگر كمك مىكنند مصمم شد اين كار را بخويشتن عهده كند و در آن حضور يابد\r\n( 617 كه تلاش و كوشش و توجه ياران وى فزون شود ، چنين كرد و نبرد پيوسته شد و بر دو گروه سخت شد و از هر دو دسته كشته و زخمى بسيار شد . موفق روزى چند بماند كه صبحگاه و شبانگاه با فاسقان به نبرد بود و روزى نبود كه از پيكار بازمانند .\r\nو چنان بود كه ياران ابو احمد نمىتوانستند سوى خبيثان روند به سبب دو پل كه بر نهر منكى بود و همين كه پيكار گرم مىشد زنگيان از آن مىگذشتند و از آنجا به راهى مىرسيدند كه آنها را به پشت سر ياران ابو احمد مىرسانيد كه به ايشان هجوم مىبردند و از انجام مقصودشان كه ويران كردن ديوار بود بازشان مىداشتند . موفق چنان ديد كه براى ويران كردن آن دو پل تدبير كند و فاسقان را از راهى كه در گرما - گرم پيكار از آنجا پشت سر يارانش مىرسيدند باز دارد . پس به تنى چند از سرداران غلامان خويش دستور داد كه اين دو پل را هدف كنند و با زنگيان خدعه كنند و فرصتى بجويند كه آنها از حراست پلها غافل بمانند . دستورشان داد كه تبر و اره و افزارهايى كه براى بريدن پلها بايسته است و كمكشان مىكند كه مقصود خويش را با شتاب بسر برند ، آماده كنند .\r\n","description":"","footnote":"","page_name":" 6565 ","page_number":190},
  {"content":"\r\nغلامان دستورى را كه يافته بودند كار بستند و به وقت نيمروز به نهر منگى شدند . زنگيان به مقابله شان آمدند و پيشدستى كردند و شتاب آوردند . از جمله كسانى كه با شتاب سوى آنها آمد ابو الندا بود با گروهى از ياران خويش كه بيشتر از پانصد كس بودند . نبرد ميان ياران موفق و زنگيان در گرفت و لختى از روز را نبرد كردند .\r\nپس از آن غلامان ابو احمد بر فاسقان غلبه يافتند و آنها را از پلها پس زدند .\r\nدر آن اثنا تيرى به سينهء ابو الندا خورد كه به قلبش رسيد و او را از پا بينداخت ياران وى از پيكرش دفاع كردند و آن را برداشتند و به هزيمت پشت بكردند .\r\nسرداران غلامان موفق براى بريدن پلها فرصت يافتند كه آن را ببريدند و به دجله بردند و چوب آن را به نزد ابو احمد فرستادند و به سلامت بازگشتند و كشته شدن ابو الندا و بريدن پلها را به موفق خبر دادند كه وى و مردم اردوگاه از اين بسيار خرسند شدند و بگفت تا كسى را كه تير به ابو الندا افكنده بود جايزهء كلان دهند .\r\nپس از آن ابو احمد به نبرد خبيث و ياران وى مصر شد و از ديوار به مقدارى كه به نزد زنگيان در توانند شد ويران كردند و آنها را به نبرد در شهرشان از دفاع ديوار مشغول داشتند كه ويران كردن آن سرعت گرفت\r\n( 618 و به خانهء ابن سمعان و سليمان ابن جامع رسيد و همهء اين ناحيه به دست ياران موفق افتاد كه فاسقان نمىتوانستند آنها را از آنجا برانند يا از وصول بدانجا منعشان كنند . اين دو خانه ويران شد و هر چه در آن بود به غارت رفت .\r\nياران موفق به بازارى از آن سالار زنگيان رسيدند كه زير سايبانى بر كنار دجله نهاده بود و آن را ميمونه ناميده بود .\r\nموفق زيرك مقدمه دار ابو العباس را بگفت كه آهنگ آن بازار كند كه سوى آن رفت و بدان پرداخت كه بازار ويران شد . آنگاه موفق آهنگ خانه اى كرد كه سالار\r\n","description":"","footnote":"","page_name":" 6566 ","page_number":191},
  {"content":"\r\nزنگيان براى جبايى ساخته بود و آن را ويران كرد و هر چه را در آن بود يا در - خزينه هاى فاسق بود كه پيوسته بدان بود به غارت داد . سپس به ياران خويش گفت سوى محلى روند كه خبيث در آنجا بنايى ساخته بود و آن را مسجد جامع نام كرده بود .\r\nفاسقان سخت از آن دفاع كردند كه خبيث بدين كار ترغيبشان مىكرد و به اين توهمشان مىانداخت كه حمايت و بزرگداشت مسجد بر ايشان واجب است كه گفتار وى را باور مىداشتند و از راى وى تبعيت مىكردند .\r\nكار وصول به مسجد بر ياران موفق سخت شد و نبرد بر سر آن محل روزها به - درازا كشيد . در آن وقت نخبه و دليران ياران فاسق و كسانى كه سر ثبات داشتند با وى بودند و از سر جان دفاع كردند ، چنان كه در آنجا مىايستادند و يكيشان ضربت نيزه مىخورد يا تير با ضربت شمشير به دو مىرسيد و مىافتاد و كسى كه پهلويش بود او را كنار مىزد و به جايش مىايستاد مبادا جاى يكى از آنها خالى بماند و در ديگر ياران وى خلل افتد .\r\nوقتى ابو احمد ثبات و دفاع آن گروه را بديد كه روزهاى دراز دفاع مىكردند ، به ابو العباس دستور داد آهنگ سمتى كند كه بناى مسجد خبيث در آن بود و دليران اصحاب و غلامان خويش را براى اين كار ببرد ، فعلگانى را نيز كه براى ويران كردن آماده شده بودند به دو پيوست كه چون به جايى دست مىيافتند با شتاب آن را ويران مىكردند . بگفت تا نردبانها بر ديوار نهند كه بنهادند و تيراندازان بالا رفتند و كسانى از فاسقان را كه پشت ديوار بودند تير باران كردند و از محل خانهء جبايى تا محلى كه ابو العباس بود مردان نهاد . موفق مال و طوق و بازوبند به كسانى كه ديوار فاسق و بازارها و خانه هاى يارانش را با شتاب ويران مىكردند بذل مىكرد\r\n( 619 و كارى كه سخت مىنمود از پس نبردى دراز و سخت آسان شد و بنايى كه خبيث آن را مسجد مىناميده بود ويران شد و به منبر آن رسيدند كه آن را برداشتند و به نزد موفق بردند كه با آن خوشدل و خرسند سوى موفقيه ، شهر خويش ، بازگشت .\r\n","description":"","footnote":"","page_name":" 6567 ","page_number":192},
  {"content":"\r\nپس از آن موفق به ويران كردن ديوار پرداخت و آن را از حد خانه انكلاى تا خانهء جبايى ويران كرد . ياران موفق به چند ديوان از ديوانها و چند خزينه از - خزانه هاى خبيث رسيدند كه غارت شد و سوخته شد و اين به روزى بود سخت ابرى كه كسان را از يك ديگر مستور داشته بود و كس ، همراه خويش را به زحمت مىديد .\r\nدر آن روز آثار فتح بر موفق نمودار شد . در اين حال بودند كه تيرى از تيرهاى فاسقان به موفق رسيد . تير را يك غلام رومى به نام قرطاس كه با خبيث بود انداخته بود كه به سينهء وى رسيد . و اين به روز دوشنبه بود ، پنج روز رفته از جمادى الاول سال دويست و شصت و نهم .\r\nموفق محنتى را كه از تير به دو رسيده بود مكتوم داشت و به شهر موفقيه بازگشت .\r\nآن شب به معالجهء زخم خويش پرداخت و بماند ، سپس با دردى كه از آن زخم داشت به نبرد باز رفت كه دلهاى دوستان خويش را نيرو دهد و توهم و سستى بدان راه نيابد و اين حركت كه خويشتن را بدان وادار كرده بود ، علت وى را شدت افزود كه سخت شد و كار آن بالا گرفت چندان كه بر او بيمناك شدند و براى علاج آن به مهمترين كارهايى كه در معالجهء زخمها مىكردند حاجت افتاد . از اين رو اردوگاه و سپاه و رعيت آشفته شد و از نيرو كردن فاسق بر خويشتن بيمناك شدند تا آنجا كه جمعى از مقيمان شهر موفقيه كه دلهاشان هراسان شده بود از آنجا بيرون شدند و سختى علت ، در سلطهء موفق خلل آورد . كسانى از ياران و معتمدانش به دو مشورت دادند كه از اردوگاه خويش به مدينة السلام رود و كسى را به جاى نهد كه نايب وى باشد .\r\nاما اين را نپذيرفت و بيم كرد از رفتن وى پراكندگى كار خبيث فراهمى گيرد و با - سختى علت بجاى ماند و خلل سلطهء وى فزونى گرفت . اما خداى منت نهاد و وى را عافيت داد كه بر سرداران و خاصان خويش كه مدتى از آنها به پرده بوده بود نمايان شد كه نيرو گرفتند .\r\nتا شعبان اين سال نقاهت و آسايش موفق دوام داشت و چون بهى يافت و توانست\r\n","description":"","footnote":"","page_name":" 6568 ","page_number":193},
  {"content":"\r\nبراى نبرد فاسق بپاى خيزد ، دل به اين كار داد و كار نبرد را از سر گرفت .\r\n( 620 وقتى خبر بليهء ابو احمد به نزد خبيث به صحت پيوسته بود ، ياران خويش را وعده ها و آرزوهاى نادرست مىداده بود و چون خبر نمودار شدن ابو احمد و بر كشتى نشستنش به دو رسيد ، بر منبر خويش قسم ياد مىكرد كه اين باطل است و اساس ندارد و كسى را كه در كشتى ديده‌اند تمثالى است كه ساخته‌اند و آنها را به خطا انداخته‌اند .\r\nدر همين سال ، به روز شنبه نيمهء جمادى الاول ، معتمد حركت كرد و آهنگ پيوستن به مصر داشت ، اما در كحيل بماند و به شكار پرداخت . صاعد بن مخلد از نزد ابو احمد بيامد ، سپس در ماه جمادى الاخر با گروهى از سرداران به سامرا رفت . دو سردار از آن احمد بن طولون كه يكى را احمد مىگفتند پسر جيغويه و ديگرى را محمد پسر عباس كلابى ، به رقه رسيدند . وقتى معتمد به قلمرو اسحاق بن كنداج رسيد كه عامل موصل و همه جزيره بود ، ابن كنداج به تينك و احمد بن خاقان و خطارمش كه همراه معتمد از سامرا به آهنگ مصر روان شده بودند تاخت و آنها را به بند كرد و اموال و اسبان و بردگانشان را بگرفت . به او نوشته شده بود كه آنها و نيز معتمد را بگيرد ، املاك آنها و املاك فارس بن بغا به تيول بن كنداج داده شد .\r\nچگونگى گرفتن كسانى كه ياد كردم آن بود كه وقتى معتمد به قلمرو ابن كنداج رسيد ، پيش از آن از جانب صاعد دربارهء گرفتن آنها نامه ها به ابن كنداج رسيده بود و او چنان وانمود كه با آنهاست و همانند آنها دل به اطاعت معتمد دارد كه خليفه است و مخالفت وى روا نيست . و چنان بود كه همراهان معتمد وى را از عبور بر ابن كنداج حذر داده بودند كه مبادا بر ضدشان كار كند . اما معتمد چنان كه گفته‌اند مصر شد كه بر ابن كنداج عبور كند و به آنها گفت : « وى وابستهء من است و غلام من . سر شكار دارم و در راه ، به طرف وى شكار فراوان هست » . و چون به قلمرو وى رسيدند ابن كنداج به ديدارشان رفت و با آنها روان شد ، تا ، چنان كه گفته‌اند ، معتمد را از آن پيش كه به قلمرو ابن - طولون برسد ، در جايى فرود آرد . صبحگاهان تبعه و غلامانى كه همراه معتمد بودند\r\n","description":"","footnote":"","page_name":" 6569 ","page_number":194},
  {"content":"\r\nو كسانى كه از سامرا با وى آمده بودند حركت كردند . ابن كنداج با سرداران كه همراه معتمد بودند خلوت كرد و گفت : « به قلمرو ابن طولون و سرداران وى كه در رقه اقامت دارند نزديك شده‌ايد ،\r\n( 621 وقتى شما به نزد ابن طولون شديد فرمان ، فرمان اوست و شما زيردست او مىشويد و جزو سپاه وى . آيا بدين رضايت مىدهيد در صورتى كه مىدانيد او نيز يكى همانند شماست ؟ » در اين باب ميان وى و آنها گفتگو بود تا روز برآمد و هنوز معتمد حركت نكرده بود كه سرداران در حضور وى به گفتگو بودند و دربارهء چيزى اتفاق نكرده بودند . ابن كنداج به آنها گفت : « برخيزيد تا در اين باب در محلى ديگر گفتگو كنيم و حرمت مجلس امير مؤمنان را بداريد كه صدا در آن بالا نگيرد . » پس دست آنها را بگرفت و از سرا پردهء معتمد به سراپردهء خويش برد كه سرا پرده اى بجز سرا پردهء وى نمانده بود كه از پيش به فراشان و غلامان و اطرافيان خويش گفته بود كه جز با حركت وى حركت نكنند . بيشتر غلامان و ياران ابن كنداج به نزد وى و سردارانى كه با وى بودند درآمدند . قيدها حاضر شد ، و غلامان وى به سردارانى كه از سامرا با معتمد آمده بودند هجوم بردند و به بند - شان كردند ، و چون بندى شدند و كارشان بسر رفت ابن كنداج به نزد معتمد رفت و او را به ملامت گرفت كه چرا از دار الملك خويش و پدران خويش برون شده و از برادر خويش جدايى گرفته ، آن هم به وقتى كه وى با كسى كه مىخواهد معتمد و مردم خاندانش را بكشد و ملكش را به زوال دهد در كار نبرد است ، آنگاه معتمد را با همراهان وى كه همچنان در بند بودند ببرد تا به سامرا رسانيد .\r\nدر اين سال رافع بن هرثمه همه ولايتهاى خراسان را كه خجستانى بر آن تسلط يافته بود عهده كرد . و چنان بود كه رافع بن هرثمه خراج چند ولايت خراسان را از پيش گرفته بود و مردم آنجا را فقير كرده بود و ولايت را به ويرانى داده بود .\r\nدر اين سال حسينيان و حسنيان را با جعفريان نبردى بود كه هشت كس از\r\n","description":"","footnote":"","page_name":" 6570 ","page_number":195},
  {"content":"\r\nجعفريان كشته شدند ، جعفريان تفوق يافتند و فضل بن عباس عباسى عامل مدينه را نجات دادند .\r\nدر جمادى الاخر اين سال ، هارون بن موفق ، ابن ابى الساج را عامل انبار و راه فرات و رحبهء طوق كرد . احمد بن محمد طايى را نيز بر كمكها و خراج كوفه و سواد آن گماشت كمكها را به نام على بن حسين معروف به كفتمر كرد .\r\n( 622 احمد بن محمد ، در كوفه با هيصم عجلى روبرو شد كه هيصم هزيمت شد و طايى اموال و املاك او را گرفت .\r\nچهار روز رفته از شعبان اين سال اسحاق بن كنداج ، معتمد را به سامرا برد كه در قصر مشرف به حير جاى گرفت .\r\nهشت روز رفته از شعبان همين سال ابن كنداج خلعت گرفت . دو شمشير با حمايل نيز بر او آويختند يكى از راست وى و ديگرى از چپ وى و صاحب دو شمشير ناميده شد . دو روز پس از آن باز خلعت گرفت : يك قباى ديبا با دو شانه پوش ، تاجى بر سرش نهادند و شمشيرى بر او آويختند كه همه جواهر نشان بود . هارون بن موفق و صاعد بن مخلد و سرداران ، همراه وى به خانه اش رفتند و به نزد وى چاشت كردند .\r\nدر شعبان همين سال ياران ابو احمد ، قصر فاسق را بسوختند و هر چه را كه در آن بود به غارت بردند .\r\n\r\nسخن از چگونگى سوختن قصر سالار زنگيان و غارت آن\r\nمحمد بن حسن گويد : وقتى زخمى كه به ابو احمد رسيده بود بهى يافت به ترتيبى كه داشته بود و صبحگاه و شبانگاه با فاسق نبرد مىكرد بازگشت . و چنان بود كه خبيث بعضى شكافها را كه در ديوار افتاده بود از نو ساخته بود ، موفق بگفت تا آن را ويران كنند و جاهاى پيوسته به آن را نيز ويران كنند . يكى از روزها در نخستين\r\n","description":"","footnote":"","page_name":" 6571 ","page_number":196},
  {"content":"\r\nوقت پسين برنشست ، در آن روز نبرد در مجاورت نهر منگى پيوسته بود و فاسقان در آن ناحيه فراهم بودند و خويشتن را بدانجا مشغول داشته بودند و پنداشتند فقط در آنجا با آنها نبرد مىكنند . موفق كه فعلگان را مهيا كرده بود برفت تا به نهر منگى نزديك شد و با فاسقان نبرد آغاز كرد ، همين كه كار نبرد بالا گرفت پاروزنان و سر - ملوانان را بگفت تا شتابان رهسپار شوند تا به نهر جوى كور رسند كه زير نهر ابو - الخصيب از دجله جدا مىشد . وقتى به جوى كور رسيد كه از جنگاوران و مردان - خالى بود ، نزديك شد و فعلگان را ببرد\r\n( 623 كه ديوار مجاور آن نهر را ويران كردند .\r\nجنگاوران پيش رفتند و در دل نهر جاى گرفتند و كشتارى بزرگ كردند ، به بعضى قصرهاى فاسقان رسيدند و هر چه را در آنجا بود غارت كردند ، قصرها را بسوختند و تعدادى زنان را كه در آنجا بودند ، نجات دادند ، تعدادى اسب از اسبان فاجران را نيز گرفتند و به غرب دجله بردند . موفق به وقت غروب آفتاب با ظفر و سلامت باز - گشت . صبحگاهان به نبرد زنگيان و ويران كردن ديوار رفت و بدين كار پرداخت تا ويرانى به خانهء انكلاى رسيد كه به خانهء خبيث پيوسته بود .\r\nوقتى خبيث براى جلوگيرى از ويرانى ديوار و منع ياران موفق از ورود به شهر خويش چاره اى نيافت در كار خويش فروماند و ندانست براى اين بليه چه تدبير كند ، على بن ابان مهلبى به دو گفت كه آب در شوره زارى كه ياران موفق در آن مىرفتند روان كند تا از عبور آن وامانند ، و نيز در چند جا خندقها بكنند و به سبب آن از ورود به شهر بازشان دارد و اگر خويشتن را به شهر رسانيدند و دچار هزيمتى شدند بازگشتشان به كشتيها آسان نباشد . در چند جاى شهر خويش و در ميدانى كه خبيث آن را راه كرده بود چنين كردند و اين خندقها نزديك به خانهء وى رسيد .\r\nموفق از پى آن توفيق كه خدايش در كار ويران كردن ديوار شهر فاسق نصيب كرده بود چنان ديد كه خندقها و نهرها و گودالها را پر كند كه عبور سوار و پياده از آن ميسر شود ، بدين كار پرداخت و فاسقان به دفاع پرداختند كه نبرد دوام يافت و\r\n","description":"","footnote":"","page_name":" 6572 ","page_number":197},
  {"content":"\r\nبه درازا كشيد و كشته و زخمى از دو گروه ، سخت بسيار شد ، چندان كه يكى از آن روزها زخميان را در حدود دو هزار شمار كردند به سبب آنكه دو گروه به وقت نبرد نزديك همديگر بودند و خندقها مانع از آن بود كه هر گروهى گروه مقابل خويش را از جاى براند .\r\nوقتى موفق چنين ديد ، بر سر آن شد كه از سمت دجله خانهء خبيث را آتش بزند و بر آن هجوم برد . مانع اين كار آن بود كه خبيث براى خانهء خويش جنگاوران و مدافعان بسيار نهاده بود و همين كه كشتى به قصر وى نزديك مىشد ، از ديوار آن و از بالاى قصر سنگ و تير مىانداختند و فلاخنها و منجنيقها و ارابه ها به كار مىافتاد و سرب مىگداختند و بر آنها مىريختند ، از اين رو آتش زدن خانهء وى ميسر نبود . موفق بگفت تا براى كشتى سايبانهاى چوبين بسازند\r\n( 624 و پوست گاوميش بر آن بكشند و پارچهء كنفى را به اقسام داروها كه مانع از سوختن آتش مىشد اندوده كنند و بر آن بپوشاند . چنين كردند و چند كشتى را با آن بيندودند و غلامان دلير نيزه دار و تير - انداز خويش را با گروهى نفت اندازان ماهر در آن جاى دادند و آنها را براى سوختن خانهء فاسق ، سالار زنگيان ، آماده كرد .\r\nبه روز جمعه ، دوازده روز مانده از شعبان سال دويست و شصت و نهم ، محمد - ابن سمعان ، دبير خبيث ، از موفق امان خواست . چنان كه در روايت محمد بن حسن آمده چگونگى امان خواستن وى آن بود كه محمد به همدمى خبيث دچار بود اما آن را خوش نداشت كه از گمرهى وى خبر داشت .\r\nگويد : من نيز با ابن سمعان همداستان بودم و همگى براى خلاص شدن چاره مىجستيم ، اما ميسر نبود . وقتى خبيث دستخوش محاصره شد و يارانش پراكنده شدند و كارش سستى گرفت ، وى به تدبير نجات پرداخت و مرا از آن مطلع كرد و گفت : « دل بدان داده‌ام كه فرزندى را يا كسى را همراه نبرم و به تنهايى نجات يابم ،\r\n","description":"","footnote":"","page_name":" 6573 ","page_number":198},
  {"content":"\r\nآيا تو نيز چنان كه من قصد كرده‌ام عمل مىكنى ؟ » گفتم : « دربارهء تو راى درست چنان است كه گفتى كه پسرى خرد سال بجا مىنهى كه خاين را بر او راه نيست كه خشونتى كند يا حادثه اى بيارد كه ننگ آن بر تو بماند ، اما من زنانى با خويش دارم كه ننگ آن بر من مىماند و نمىتوانم آنها را دستخوش خشونت اين فاجر كنم . از پى منظور خويش برو و آنچه را كه از نيت من در مخالفت و ناخشنودى از همدمى فاجر مىدانى بگوى . اگر خداى نجات مرا با فرزندم ميسر كرد ، به زودى به تو پيوسته مىشوم و اگر تقديرى بر ما رفت با هم باشيم و صبورى كنيم .\r\nراوى گويد : محمد بن سمعان نمايندهء خويش را به نام عراقى روانه كرد كه به اردوگاه موفق رفت و امانى را كه مىخواست براى وى گرفت و كشتى براى او مهيا كرد . در آن روز كه ياد كرديم كشتى در شوره زار به نزديك وى رسيد كه سوى اردوگاه موفق شد .\r\nفرداى روزى كه محمد بن سمعان در آن امان يافت ، يعنى روز شنبه يازده روز مانده از شعبان سال دويست و شصت و نهم ، موفق نبرد خبيث و آهنگ سوختن خانهء وى را با نكوترين وضع و كاملترين افزار از سر گرفت ، كشتيهاى اندوده به داروها را كه گفتيم و ديگر كشتيها و زورقهاى خويش را همراه داشت كه وابستگان و غلامانش در آن بودند ، با گذرهايى كه پيادگان در آن بودند . موفق به پسر خويش ابو العباس دستور داد سوى خانهء محمد بن يحيى ، معروف به كرنبايى ، رود كه مقابل خانهء خاين بود در شرق نهر ابو الخصيب كه به نهر و به دجله راه داشت و بگفت كه آن را و خانه هاى سرداران خاين را كه مجاور آن بود بسوزاند\r\n( 625 و آنها را از كمك و يارى وى باز دارد . كسانى را كه در كشتيهاى سايبان دار بودند بگفت تا به آهنگ پنجره ها و بناهاى خبيث كه مشرف بر دجله بود بروند كه چنان كردند و كشتيهاى خويش را به ديوار قصر چسبانيدند و با فاجران به سختى نبرد كردند و آتش بر آنها\r\n","description":"","footnote":"","page_name":" 6574 ","page_number":199},
  {"content":"\r\nباريدند . فاسقان ثبات كردند و نبرد كردند ، خدا ياران ابو احمد را بر آنها نصرت داد كه از پنجره ها و بناهايى كه مدافع آن بودند كناره گرفتند و غلامان موفق آن را بسوزانيدند و كسانى كه در كشتيها بودند از تيرها و سنگها و سرب آب شده كه خبيثان بر آنها مىريختند و چيزهاى ديگر به سلامت ماندند ، به سبب سايبانهايى كه بر كشتى ساخته بود و از همين رو به خانهء خبيث دست يافت . آنگاه موفق بگفت تا كسانى كه در كشتى بودند بازگردند كه بازگشتند و غلامانى را كه در آن جاى داشتند برون آورد و گروهى ديگر را در آن نهاد و در انتظار آمدن و بالا گرفتن مد ماند . وقتى چنان شد ، كشتيهاى سايبان دار سوى قصر خبيث بازگشت و موفق دستور داد اطاقهاى قصر خاين را كه بر دجله مشرف بود بسوزانند كه چنان كردند ، آتش در اين اطاقها مشتعل شد و به پرده هايى كه خبيث آن را سايبان خانهء خويش كرده بود و پرده هايى كه بر درهاى آن بود پيوست كه آتش براى سوختن نيرو گرفت و به خبيث و همراهان وى فرصت نداد كه براى اموال و ذخيره ها و اثاث و ديگر چيزها كه در منزل وى بود درنگ كنند ، به فرار برون شد و همه را بجاى گذاشت . غلامان موفق با ياران خويش بر قصر خبيث بالا رفتند و از اثاث گرانقدر طلا و نقره و جواهر و زيور و ديگر چيزها هر چه را آتش نابود نكرده بود غارت كردند و گروهى از زنانى را كه خبيث برده شان كرده بود نجات دادند . غلامان موفق به ديگر - خانه هاى خبيث و خانه هاى پسرش انكلاى درآمدند و آتش در آن افروختند . مردمان از توفيقى كه خدايشان در آن روز داده بود سخت شادمان شدند . جمعى از آنها در شهر فاسقان و بر در قصر خبيث كه مجاور ميدان بود به نبردشان ايستادند و بسيار كس از آنها را بكشتند و زخمدار كردند و اسير گرفتند . ابو العباس نيز در خانهء كرنبايى و اطراف آن از سوختن و غارت و ويرانى چنان كرد . در آن روز ابو العباس زنجير آهنين بزرگ و محكمى را كه خبيث به وسيلهء آن نهر ابو الخصيب را بريده بود كه كشتى در آن نتواند رفت ببريد و به تصرف آورد كه آن را در يكى از كشتيهاى وى\r\n","description":"","footnote":"","page_name":" 6575 ","page_number":200},
  {"content":"\r\nببردند .\r\n( 626 موفق به وقت نماز مغرب با كسان ، با نكوترين ظفر بازگشت . در آن روز بر جان و مال و فرزند فاسق همان رسيد كه مسلمانان از او كشيده بودند ، از هراس و فرار و پراكندگى و مصيبت زن و فرزند . اسيرانى كه از زنان مسلمان به دست داشت رها شدند ، شكم پسرش ، انكلاى در آن روز زخمى سخت برداشت كه نزديك بود از آن تلف شود .\r\nفرداى آن روز كه روز يكشنبه بود يازده روز رفته از شعبان همين سال ، نصير غرق شد .\r\n\r\nسخن از چگونگى غرق نصير سردار ابو احمد\r\nمحمد بن نصير گويد : وقتى فرداى آن روز شد ، موفق صبحگاهان به نبرد خبيث رفت و نصير معروف به ابو حمزه را بگفت تا سوى پلى رود كه خبيث از چوب ساج بر نهر ابو الخصيب ساخته بود ، بجز دو پل ديگر كه بر آن بوده بود . زيرك را نيز بگفت تا براى نبرد فاجرانى كه مجاور خانه جبايى بودند ياران خويش را آنجا برد و نيز جمعى از سرداران خويش را براى نبرد آنها به مجاورت خانه انكلاى فرستد .\r\nنصير شتاب آورد و با شروع مد با تعدادى از كشتيهاى خويش وارد نهر ابو الخصيب شد كه مد آن را ببرد و به پل چسبانيد . تعدادى از كشتيهاى وابستگان و غلامان موفق كه دستور ورود نداشتند نيز به نهر درآمدند كه مد آنها را ببرد و بنزد كشتيهاى نصير افكند . كشتيها به همديگر پيوست چنان كه سر ملوانان و پاروزنان را تدبير و كارى ميسر نبود . زنگيان اين را بديدند و به نزد كشتيها فراهم آمدند و آن را از دو سوى نهر ابو الخصيب در ميان گرفتند . پاروزنان با هراس و بيم خويشتن را در آب\r\n","description":"","footnote":"","page_name":" 6576 ","page_number":201},
  {"content":"\r\nافكندند ،\r\n( 627 زنگيان وارد كشتيها شدند ، بعضى جنگاوران را كشتند ، بيشترشان غرق شدند . نصير در كشتىهاى خويش نبرد كرد تا وقتى كه از اسير شدن بيمناك شد و خويشتن را در آب افكند و غرق شد .\r\nموفق آن روز با فاسقان به نبرد بود و منزلهايشان را غارت مىكرد و مىسوخت ، باقى روز را بر آنها تفوق داشت .\r\nسليمان بن جامع از جمله كسانى بود كه آن روز از قصر خاين دفاع مىكردند و با ياران خويش ثبات كرد و نبرد ميان ياران موفق و او همچنان پيوسته بود . سليمان به جاى خويش بود و از آن پس نرفته بود تا وقتى كه كمينى از غلامان سياه موفق از پشت سر وى نمودار شدند كه هزيمت شد . غلامان به تعقيب وى رفتند و يارانش را مىكشتند و از آنها اسير مىگرفتند . در اين وقت ساق سليمان زخمدار شد و با دهان بر محلى كه حريق رخ داده بود افتاد و چيزى از پيكر وى به آتش بسوخت .\r\nگروهى از يارانش از وى دفاع كردند و از آن پس كه نزديك بود اسير شود نجات يافت . موفق با ظفر و سلامت بازگشت . فاسقان سستى گرفتند و سخت بيمناك شدند كه نا بسامانى كار خويش را مىديدند .\r\nابو احمد از درد مفاصل بيمار شد و به سبب آن باقيماندهء ماه شعبان و ماه رمضان و روزى چند از شوال از نبرد فاسق بازماند . و چون بيمارى برفت و بهى يافت دستور داد آنچه را براى مقابلهء فاسقان بايسته بود مهيا كنند و همه ياران وى براى اين كار آماده شدند .\r\nدرگذشت عيسى بن شيخ در اين سال بود .\r\nو هم در اين سال معتمد در دار العامه ، ابن طولون را لعن گفت و دستور داد بر منبرها او را لعن گويند . جعفر مفوض به روز جمعه به مسجد جامع رفت و ابن - طولون را لعن گفت و اسحاق بن كنداج را بر اعمال ابن طولون گماشت و از در شماسيه تا افريقيه به دو سپرده شد ، نگهبانى خاص نيز به دو سپرده شد .\r\n","description":"","footnote":"","page_name":" 6577 ","page_number":202},
  {"content":"\r\nدر ماه رمضان همين سال احمد بن طولون به مردم شام نوشت و آنها را به يارى خليفه دعوت كرد . پيكى را يافتند كه آهنگ ابن طولون داشت و نامه هايى از نايب وى ، جواب ، همراه داشت كه خبرهايى در آن بود . جواب را گرفتند و بداشتند و مال و برده و اسبانى از او گرفتند .\r\nدر شوال اين سال ميان ابن ابى الساج و بدويان نبردى بود كه وى را هزيمت كردند ، سپس به آنها شبيخون زد و از آنها بكشت و اسير گرفت و سرها را با اسيران به بغداد فرستاد كه در شوال همين سال به آنجا رسيد .\r\n( 628 يازده روز مانده از شوال اين سال جعفر مفوض ، صاعد بن مخلد را ولايتدار شهر زور و درآباذ و صامغان و حلوان و ماسبذان و مهرگان كدك و توابع فرات كرد و سرداران موسى بن بغا را به دو پيوست ، بجز احمد بن موسى و كيغلغ و اسحاق بن كنداجيق و اساتكين . صاعد نيز به روز شنبه ، هشت روز مانده از شوال ، آنچه را كه مفوض به دو سپرده بود به لؤلؤ سپرد و از جانب خويش فرمانى به ابن ابى الساج داد و ولايتهايى را كه به عهده داشت به دو واگذاشت كه وى از پيش از جانب هارون بن موفق عهده - دار انبار و راه فرات و رحبهء طوق بن مالك شده بود و در ماه رمضان آنجا رفته بود و چون اين كار به صاعد پيوسته شد وى را بر آنچه به عهده داشته بود باقى نهاد .\r\nدر آخر شوال اين سال ابن ابى الساج وارد رحبه طوق بن مالك شد . پيش از ورود مردم رحبه با وى نبرد كردند كه بر آنها غلبه يافت و احمد بن مالك سوى شام گريخت .\r\nپس از آن ابن ابى الساج سوى قرقيسيا رفت و بدان درشد و ابن صفوان عقيلى از آن دورى گرفت .\r\nبه روز سه شنبه ، ده روز رفته از شوال اين سال ، ابو احمد با زنگيان در شهر فاسق نبردى داشت كه ثمر بخش بود و به مقصود خويش رسيد .\r\n","description":"","footnote":"","page_name":" 6578 ","page_number":203},
  {"content":"\r\n\r\nسخن از چگونگى نبرد ابو احمد در شهر سالار زنگيان\r\nمحمد بن حسن گويد : خبيث دشمن خداى در آن مدت كه ابو احمد به بيمارى خويش مشغول بود پلى را كه كشتيهاى نصير به نزد آن فرو مانده بود نو كرد و بر آن چيزها افزود كه پنداشت آن را استوار كرده است ، مقابل آن دكلهاى [ 1 
  ] ساج نهاد و آن را به همديگر پيوست و آهن بر آن پوشانيد و مقابل آن با سنگ بندى زد كه محل ورود كشتى را تنگ كند و جريان آب را در نهر ابو الخصيب تند كند كه كسان از ورود بدان هراس كنند .\r\nموفق دو كس از سرداران خويش را با چهار هزار كس از غلامان فرستاد و دستورشان داد سوى نهر ابو الخصيب روند : يكيشان از شرق آن برود و يكى از غرب\r\n( 629 تا به پلى رسند كه فاسق آن را اصلاح كرده بود و مقابل آن بند زده بود و با ياران خبيث نبرد كنند و آنها را از پل برانند ، نجاران و فعلگان نيز با آنها فرستاد كه پل را با حايلها كه جلو آن نهاده بود ببرند . بگفت تا كشتيها مهيا كنند ، پر از نى آلوده به نفت ، كه به وقت مد وارد نهر ابو الخصيب شوند و آتش در آن افروزند و پل را بسوزند .\r\nدر آن روز موفق با سپاه برنشست و برفت تا به دهانهء نهر ابو الخصيب رسيد و بگفت تا جنگاوران را از چند جا ، از پايين و بالاى اردوگاه خبيث ، بفرستند كه آنها را از هميارى براى دفاع از پل مشغول دارند . آن دو سردار با ياران خويش برفتند .\r\nياران خاين ، از زنگى و غير زنگى ، به سالارى انكلاى پسرش و على بن ابان مهلبى و سليمان بن جامع به مقابلهء آنها شدند . نبرد ميان دو گروه در گرفت و دوام يافت . فاسقان به دفاع از پل به سختى ، نبرد كردند كه دانسته بودند كه بريدن آن مايهء ضررشان است\r\n\r\n","description":"","footnote":"\r\n[ 1 
  ] كلمهء متن : ادقال ، جمع دقل معرب دكل .\r\n","page_name":" 6579 ","page_number":204},
  {"content":"\r\nو وصول به دو پل بزرگ ما بعد آن كه خبيث بر نهر ابو الخصيب زده بود آسان مىشود ، از اين رو كشته و زخمى ميان دو گروه بسيار شد و نبرد تا به وقت نماز پسين پيوسته بود .\r\nپس از آن غلامان موفق ، فاسقان را از پل پس زدند و از آن گذشتند و نجاران و فعلگان ، پل را ببريدند و آن را با حايلها كه گفتيم نهاده بود در هم شكستند . و چنان بود كه فاسق اين پل و حايلها را چنان محكم كرده بود كه بريدن آن به سرعت براى فعلگان و نجاران ميسر نبود . موفق بگفت تا كشتيهايى را كه نى و نفت در آن بود وارد كنند و آتش در آن بزنند و همراه آب بفرستند كه چنين كردند . كشتيها به پل رسيد و آن را بسوخت و نجاران به بريدن حايلها دست يافتند و آن را بريدند و ورود نهر براى كشتيها ميسر شد كه وارد شدند و با ورود كشتيها كوشش غلامان نيرو گرفت و ياران فاجر را از جاهايشان عقب راندند و آنها را به پل اول كه از پى آن بود رسانيدند و بسيار كس از فاجران كشته شدند ، گروهى از آنها نيز امان خواستند كه موفق بگفت تا هماندم به آنها خلعت دهند و به جايى بدارندشان كه يارانشان آنها را ببينند و به وضعى كه آنها يافته‌اند راغب شوند .\r\nغلامان به پل اول رسيدند\r\n( 630 و اين پيش از مغرب بود . موفق نخواست كه در تاريكى شب ، سپاه در نهر ابو الخصيب پيش رود و فاجران فرصتى بدست آرند ، دستور داد كسان بازگردند كه با سلامت به نهر موفقيه بازگشتند . موفق دستور داد كه فتح و ظفرى را كه خدا نصيب وى كرده بود به اطراف بنويسند كه بر منبرها خوانده شود و نيز دستور داد كه غلامان نيك كوش وى را به مقدار تلاش و نيكى اطاعتشان پاداش دهند كه كوشش و تلاششان در كار نبرد دشمن فزون شود و چنين كردند .\r\nموفق با گروهى از وابستگان و غلامان خويش در كشتيها و زورقها به دهانه نهر ابو الخصيب رفت . خبيث با دو برج كه از سنگ ساخته بود نهر را تنگ كرده بود\r\n","description":"","footnote":"","page_name":" 6580 ","page_number":205},
  {"content":"\r\nكه گذرگاه تنگ باشد و جريان تند شود و چون كشتى وارد نهر مىشود فرو رود و برون كشيدن آن آسان نباشد . موفق بگفت تا آن دو برج را ويران كنند كه همه آن روز را در آن كار كردند ، سپس عملگان [ 1 
  ] بازگشتند و روز بعد براى ويران كردن باقيمانده بيامدند و ديدند كه فاجران همانشب آنچه را ويران شده بود به حال اول برده‌اند .\r\nپس بگفت تا دو ارابه در دو كشتى نهند و در نهر ابو الخصيب جاى دهند و لنگرهاى [ 2 
  ] آن را بيفكنند تا مستقر شود ، جمعى از كشتيبانان را بر آن گماشت و بگفت تا دو برج را ويران كنند . ارابه داران را بگفت تا هر كس از ياران خبيث را كه به شب يا روز براى تجديد بناى برج بيايد با تير بزنند كه فاجران از نزديك شدن به آن محل خود - دارى كردند و از آن بازماندند . گماشتگان به برداشتن سنگها پرداختند تا آنچه را مىخواستند بسر بردند و راه رفت و آمد كشتىها در نهر وسعت گرفت .\r\nدر اين سال فاسق از غرب نهر ابو الخصيب به شرق آن رفت و از هر سوى آذوقه از وى ببريد .\r\n\r\nسخن از وضع سالار زنگيان و ياران وى و كارشان پس از انتقال به غرب دجله\r\nگويند : وقتى موفق منزلهاى سالار زنگيان را ويران كرد و بسوخت وى به منزلهايى كه در نهر ابو الخصيب بود پناه برد و در منزلى كه از آن احمد بن موسى ، معروف به قلوس ، بوده بود جاى گرفت و عيال و فرزندان خويش را در آنجا به دور خويش فراهم آورد و بازارهاى خويش را به بازارى به نام ابو الحسين نزديك محلى كه بدان پناه برده بود انتقال داد در اين وقت كارش سخت ، سستى گرفت و زوال كار وى\r\n\r\n","description":"","footnote":"\r\n[ 1 
  ] كلمهء متن : العمال .\r\n[ 2 
  ] كلمهء متن : الاناجر ، جمع النجر ، معرب لنگر .\r\n","page_name":" 6581 ","page_number":206},
  {"content":"\r\nبر مردم روشن شد كه از بردن آذوقه سوى وى بترسيدند و همه چيز از وى ببريد ، چنان كه به نزد وى يك رطل نان گندم به ده درم شد كه جو خوردند ، پس از آن حبوبات خوردند ، سپس كارشان به آنجا رسيد كه دنبال كسان مىرفتند و چون يكيشان با زنى يا كودكى يا مردى تنها مىماند او را مىكشت و مىخورد . پس از آن چنان شد كه زنگى قوى بر ضعيف مىتاخت و چون با وى تنها مىماند او را مىكشت و گوشتش را مىخورد ، پس از آن گوشت فرزندان خويش را مىخوردند ، پس از آن چنان شدند كه گور مردگان را مىشكافتند و كفنهاشان را مىفروختند و گوشتشان را مىخوردند و خبيث هيچيك از آنها را كه چنين مىكردند عقوبت نمىكرد مگر به زندان كه چون مدت حبس وى دراز مىشد آزادش مىكرد گويند كه وقتى خانهء فاسق ويران شد و سوخته شد و هر چه در آن بود غارت شد و فرارى و غارت شده از غرب نهر ابو الخصيب برفت و در شرق آن جاى گرفت ابو احمد چنان ديد كه سمت شرقى را نيز به ويرانى دهد تا در آنجا نيز وضع خبيث چون وضع وى در سمت غربى شود . پس به پسر خويش ابو العباس دستور داد كه با گروهى از ياران خويش ، در كشتى ، در نهر ابو الخصيب توقف كند و جمعى از ياران و غلامان خويش را برگزيند و در شرق نهر ابو الخصيب به جايى فرستد كه خانهء كرنبايى آنجا بود و فعلگان نيز با آنها فرستد كه از خانه ها و منزلهاى ياران فاجر هر چه مىبينند ويران كنند .\r\nموفق مقابل قصر همدانى توقف كرد ، همدانى كه يكى از سرداران سپاه خبيث و ياران قديم وى بود حفاظت آن محل را به عهده داشت . موفق به گروهى از سرداران و وابستگان خويش دستور داد\r\n( 632 كه آهنگ خانهء همدانى كند ، فعلگان نيز به همراهشان بودند ، آن محل با گروهى بسيار از ياران خبيث از زنگى و غير زنگى استوار شده بود و ارابه ها و منجنيقها و كمانهاى چند تيره در آنجا بود . نبرد در گرفت و كشته و زخمى بسيار شد تا وقتى كه ياران موفق ، خبيثان را عقب راندند و شمشير در آنها نهادند و از آنها كشتارى بزرگ كردند . ياران ابو العباس نيز با فاسقانى كه بر آنها\r\n","description":"","footnote":"","page_name":" 6582 ","page_number":207},
  {"content":"\r\nمىگذشتند چنان كردند . عاقبت ياران موفق و ياران ابو العباس بهم رسيدند و بر ضد خبيثان همآهنگ شدند و هزيمتشان كردند و به خانه همدانى رسيدند كه آن را استوار كرده بود و ارابه ها بر آن نهاده بود و علمهاى سفيد ، از علمهاى فاجر كه نام وى بر آن بود در اطراف خانه نهاده بود .\r\nياران موفق نتوانستند بر ديوار خانه بالا روند كه ديوار بلند بود و استوار ، پس نردبانهاى بلند بر آن نهادند اما به نهايت ديوار نرسيد بعضى از غلامان موفق قلابهايى [ 1 
  ] را كه براى چنين محلى آماده كرده بودند و طناب در آن كرده بودند بينداختند و بر علمهاى فاسق محكم كردند و آن را كشيدند كه علمها از بالاى ديوار بيفتاد و به دست ياران موفق افتاد . مدافعان خانه يقين كردند كه ياران ابو احمد بالاى خانه رفته‌اند كه بترسيدند و هزيمت شدند و خانه و اطراف آن را تسليم كردند . نفت اندازان بالا - رفتند و منجنيقها و ارابه ها را كه بر خانه بود با همه كالا و اثاث همدانى كه در آن بود بسوختند و همه خانه هاى فاجران را كه اطراف آن بود آتش زدند . در آن روز تعداد بسيارى از زنان اسير مسلمان را نجات دادند و موفق بگفت تا آنها را در كشتيها و زورقها و گذرها سوى موفقيه برند و نيك بدارند . در آن روز نبرد از آغاز روز تا پس از نماز پسين پيوسته بود .\r\nدر آن روز گروهى از ياران فاسق و جمعى از غلامان خاص وى كه در خانه اش عهده دار خدمت وى بودند و بر سرش مىايستادند امان خواستند كه موفق امانشان داد و بگفت تا با آنها نيكى كنند و خلعت و جايزه دهند و مقررى براىشان تعيين كنند .\r\nموفق بازگشت و بگفت كه علمهاى فاسق را جلو كشتيها وارونه بدارند كه ياران وى آن را ببينند . گروهى از امانخواستگان ، موفق را به بازار بزرگى از آن خبيث رهنمون شدند\r\n( 633 كه پشت خانهء همدانى بود پيوسته به پل اولى كه بر نهر ابو الخصيب\r\n\r\n","description":"","footnote":"\r\n[ 1 
  ] كلمهء متن : كلابيب ، جمع كلاب ، معرب قلاب .\r\n","page_name":" 6583 ","page_number":208},
  {"content":"\r\nزده بودند ، خبيث اين بازار را مباركه ناميده بود . به موفق گفتند كه اگر اين بازار را بسوزاند ديگر بازارى براى زنگيان نمىماند و بازرگانانشان كه قوامشان بديشان است از نزدشان مىروند و به سبب آن وحشت زده مىشوند و به ناچار امان مىخواهند . موفق مصمم شد كه با سپاهيان از سه سوى آهنگ بازار و اطراف آن كند . به ابو العباس دستور داد كه از يك سمت بازار كه مجاور پل اول بود آهنگ آن كند . به راشد وابستهء خويش نيز دستور داد كه از سمت مجاور خانهء همدانى به آهنگ آن برود . چند سردار از سرداران بردگان سياه خويش را بگفت كه از نهر ابو شاكر به آهنگ آن بروند .\r\nهر گروه آنچه را دستور يافته بودند عمل كردند ، زنگيان خبر يافتند كه سپاهها سويشان روان شده‌اند و به مقابلهء آنها بپاخاستند ، نبرد بالا گرفت و سخت شد . فاجر ياران خويش را كمك داد . مهلبى و انكلاى و سليمان بن جامع با همه ياران خويش و كمكى كه خبيث فرستاده بود در آن بازار بودند و از آن دفاع مىكردند و به سختى نبرد مىكردند .\r\nياران موفق در آغاز ورودشان به آن محل به يك طرف بازار رسيده بودند و آتش در آن زده بودند كه آتش در بيشتر بازار افتاده بود . و چنان شد كه دو گروه به نبرد بودند و آتش آنها را در ميان گرفته بود . سايبانها كه برآورده بودند آتش ميگرفت و بر سر جنگاوران مىافتاد و مىشد كه بعضيشان را مىسوخت . تا به وقت غروب آفتاب و رسيدن شب چنين بودند ، سپس از همديگر جدا شدند ، موفق و ياران وى به كشتىهاى خويش بازگشتند و فاسقان بنزد طغيانگر خويش رفتند . بازار سوخته بود و اهل بازار و بازرگانان اردوگاه خاين ، از آنجا رفته بودند . و با بقيه كالا و اموال خويش كه نجات يافته بود بالاى شهر خبيث جاى گرفته بودند . از پيش به آنها گفته شده بود كه بيشتر مال التجاره و كالاى خويش را از اين بازار ببرند مبادا رخدادى همانند آنچه به روز دستيابى موفق به خانهء همدانى و سوختن اطراف آن بود ، براى آنها تكرار شود .\r\nپس از اين نبرد خبيث در سمت شرقى دجله نيز در كار حفر خندقها و كور كردن راهها چنان كرد كه در سمت غربى كرده بود . خندقى پهناور از حد جوى كور تا نهر غربى\r\n","description":"","footnote":"","page_name":" 6584 ","page_number":209},
  {"content":"\r\nبكند . بيشتر توجه وى به استوار كردن ما بين خانه\r\n( 634 كرنبائى تا نهر جوى كور بود كه بيشتر منزلها و مسكنهاى ياران وى در آنجا بود . از حد جوى كور تا نهر غربى بستانها و جاها بود كه خالى كرده بودند و ديوار و خندق اطراف آن بود و اگر در آنجا نبردى مىشد از محل خويش براى دفاع و حفاظت آن مىرفتند .\r\nدر اين هنگام موفق چنان ديد كه باقيماندهء ديوار را تا نهر غربى ويران كند و از پس نبردى دراز و مدتى دير ، اين كار را انجام داد . فاسق در جانب شرقى نهر غربى بود با سپاهى مركب از جمع زنگيان و غير زنگيان كه در پناه ديوار بلند و خندقها بودند .\r\nاينان دليران و شجاعان ياران خبيث بودند و از قسمتى از ديوار نهر غربى كه نزديك بود دفاع مىكردند و به وقت نبرد از جوى كور و اطراف آن به پشت سر ياران موفق راه مىيافتند . موفق بگفت تا آهنگ آن محل كنند و با كسانى كه آنجا بودند نبرد كنند و ديوار آن را ويران كنند و حصاريان آنجا را بيرون كنند . در اين موقع به ابو العباس و تنى چند از سرداران غلامان و وابستگان خويش گفت كه براى اين كار آماده شوند كه آنچه را دستور يافته بودند انجام دادند . آنگاه موفق با كسانى كه مهيا كرده بود سوى نهر غربى رفت و بگفت تا كشتيها را از حد جوى كور تا محل معروف به دباسين جاى دهند . جنگاوران به دو سوى نهر غربى رفتند و نردبانها بر ديوار نهاده شد ، تعدادى ارابه نيز داشتند . نبرد درگرفت و از آغاز روز تا پس از نيمروز پيوسته بود . چند جاى ديوار ويران شد و ارابه ها كه بر آن بود سوخته شد ، آنگاه دو گروه از هم جدا شدند و هيچيك را بر ديگرى تفوق نبود ، بجز توفيقى كه ياران موفق داشته بودند و چند جا را ويران كرده بودند و ارابه ها را سوخته بودند . دو گروه از زحمت زخمها بليه اى بزرگ و دردانگيز داشتند ، موفق و همه ياران خويش به موفقيه بازگشت و بگفت تا زخميان را مداوا كنند و هر كس را به اندازهء زخمهايى كه خورده بود جايزه داد .\r\n","description":"","footnote":"","page_name":" 6585 ","page_number":210},
  {"content":"\r\nاز آغاز نبرد با فاسق تا وقتى كه خداى او را بكشت رفتار موفق در همه نبردها كه داشت بدين گونه بود .\r\nپس از اين نبرد ، موفق مدتى بماند . سپس چنان ديد كه بدانجاى رود و از همه جاهاى ديگر بدان پردازد كه سخت استوار بود و كسانى كه در آن بودند شجاع بودند و ثبات مىكردند\r\n( 635 و آنچه ما بين نهر غربى و جوى كور مىخواست كرد از آن پيش كه اينان را از ميان بردارد ميسر نبود ، پس آنچه را از ابزار ويران كردن بايسته بود آماده كرد و فعلگان بسيار گرفت و جنگاوران تيرانداز و نيزه دار و سپاهيان شمشير - دار را برگزيد و همانند بار پيشين آهنگ آنجا كرد . پيادگان را به جايى كه مناسب مىديد فرستاد . تعدادى كشتى وارد نهر كرد ، نبرد درگرفت و پيوسته شد ، فاسقان ثباتى سخت كردند . ياران موفق نيز در مقابلشان ثبات كردند ، فاسقان از طغيانگر خويش كمك خواستند كه مهلبى و سليمان بن جامع با سپاه خويش بيامدند كه دلها - يشان نيرو گرفت و به ياران موفق هجوم بردند . سليمان از مجاور جوى كور كمينى برون فرستاد كه ياران موفق را پس راندند تا به كشتيهاشان رسانيدند و جمعى از آنها را بكشتند . موفق بازگشت اما به همه آنچه مىخواسته بود نرسيده بود . معلوم شد كه مىبايد با فاسقان از چند جا نبرد مىكرد تا جمعشان پراكنده شود و فشارشان بر كسى كه سوى اين جايگاه دشوار مىرفت سبك شود و بدانچه مىخواست دست يابد ، از آن رو مصمم شد نبردشان را از سر گيرد . به ابو العباس و ديگر سرداران خويش دستور داد مردان دلير خويش را برگزينند و عبور كنند . مسرور وابستهء خويش را به نهرمنگى گماشت و دستور داد مردان خويش را به آن محل و كوهها و نخلستانهاى پيوسته بدان برد تا دلهاى فاجران را مشغول دارد و ببينند كه از آن سوى نيز بر ضد - شان تدبيرى هست . به ابو العباس دستور داد كه ياران خويش را سوى جوى كور برد و كشتيها را در آن جاها مرتب كند تا به محل دباسين برسد كه پايين نهر غربى بود .\r\n","description":"","footnote":"","page_name":" 6586 ","page_number":211},
  {"content":"\r\nموفق سوى نهر غربى رفت و سرداران و غلامان خويش را بگفت تا با ياران خويش بروند و در قلعه و پناهگاه فاسقان با آنها نبرد كنند و از مقابلشان باز نيايند تا خداى فتحشان نصيب كند ، يا ارادهء وى دربارهء آنها انجام شود ، كسانى را نيز براى ويران كردن ديوار گماشت .\r\nفاسقان به عادت خويش شتابان بيامدند كه دو نبرد پيشين كه از آن سخن داشتيم به طمعشان آورده بود . غلامان موفق ثبات كردند و در مقابلشان مردانه بكوشيدند ، خداى نصرت خويش را بر آنها نازل فرمود كه فاسقان را از جاهايشان براندند .\r\nياران موفق نيرو گرفتند و هجومى بردند و آنها را پراكنده كردند كه هزيمت شدند و حصار خويش را رها كردند كه بدست غلامان موفق افتاد و آن را ويران كردند و\r\n( 636 منزلهايشان را بسوختند و هر چه را در آن بود غنيمت كردند ، هزيمتشدگان قوم را تعقيب كردند و از آنها كشتارى بزرگ كردند . از اين قلعه جمعى بسيار از زنان اسير مسلمان را نجات دادند . موفق دستور داد ببرندشان و با آنها نيكى كنند و نيز به ياران خويش دستور داد كه به كشتيهاشان بازگردند كه چنان كردند . آنگاه به اردوگاه خويش در موفقيه بازگشت كه در اين محل به مقصود خويش رسيده بود .\r\nدر اين سال موفق وارد شهر فاسق شد و منزلهاى وى را در سمت شرقى نهر - ابو الخصيب بسوخت .\r\n\r\nسخن از چگونگى ورود موفق به شهر سالار زنگيان\r\nگويند كه ابو احمد از آن پس كه خانهء خبيث را ويران كرد و آهنگ آن كرد كه وارد شهر وى شود به اصلاح راههاى دو سوى نهر ابو الخصيب و قصر فاسق پرداخت كه راه براى رفت و آمد جنگاوران گشاده باشد . دستور داد در قصر خبيث را كه از قلعه اروخ بصره كنده بود بكنند كه بكندند و آن را به مدينة السلام بردند .\r\n","description":"","footnote":"","page_name":" 6587 ","page_number":212},
  {"content":"\r\nپس از آن مصمم شد پل اولى را كه بر نهر ابو الخصيب بود ببرد كه به هنگام نبرد مانع از آن مىشد كه گروههاى مختلف از نواحى اردوگاه وى همديگر را كمك كنند . پس بگفت تا كشتى بزرگى آماده كنند پر از نى آغشته به نفت ، و در ميان كشتى دكلى دراز نصب كنند كه وقتى كشتى را به پل چسبانيدند نگذارد از آن بگذرد . آنگاه در انتظار غفلت و پراكندگى فاسقان بماند . و چون در آخر روز اين ، فرصت را بيافت .\r\nكشتى را پيش فرستاد كه كشتى ديگر آن را كشيد تا وارد نهر شد و آتش در آن زدند و رها كردند ، مد نيرو گرفته بود و كشتى به پل رسيد . زنگيان خبر يافتند و فراهم آمدند و بسيار شدند و بر پل و اطراف آن انبوه شدند و كشتى را با سنگ و آجر زدند و خاك بر آن ريختند و آب پاشيدند ، يكيشان در آب رفت و كشتى را سوراخ كرد ، اندكى از پل را مشتعل كرده بود كه فاسقان آن را خاموش كردند و كشتى را غرق كردند و آن را گرفتند و به تصرف آوردند .\r\nوقتى ابو احمد اين كار زنگيان را بديد ، مصمم شد بر سر پل چندان با آنها نبرد\r\n( 637 كند تا پل را ببرد . براى اين كار دو كس از سرداران غلامان خويش را معين كرد و دستورشان داد با همه ياران خويش با سلاح كامل و زرهء محكم و لوازم درست عبور كنند و نفت اندازان مهيا كنند . و ابزارهايى كه با آن پل مىبرند . آنگاه بگفت تا يكى از سرداران از غرب نهر برود و ديگرى را از سمت شرقى نهر فرستاد .\r\nموفق با وابستگان و خادمان و غلامان خويش بر كشتيها و زورقها نشست و به آهنگ دهانهء نهر ابو الخصيب برفت ، و اين به صبحگاه روز شنبه بود ، چهارده روز رفته از شوال سال دويست و شصت و نهم .\r\nسردارى كه دستور داشت از غرب نهر ابو الخصيب به نزد پل رود زودتر آنجا رسيد و با كسانى از ياران فاسق كه گماشتهء آن بودند نبرد آغاز كرد كه جمعى از آنها كشته شدند . پل را آتش زد و نى و چيزهاى سوزان كه فراهم آمده بود بر آن افكند .\r\nكسانى از ياران خبيث كه آنجا بودند عقب رفتند . پس از آن كسانى كه دستور داشتند\r\n","description":"","footnote":"","page_name":" 6588 ","page_number":213},
  {"content":"\r\nاز جانب شرقى آهنگ پل كنند در رسيدند و دستورى را كه دربارهء سوختن پل داشتند به كار بستند .\r\nو چنان بود كه خبيث به پسر خويش انكلاى و سليمان بن جامع دستور داده بود با سپاهيان خويش بمانند و از پل دفاع كنند و مانع بريدن آن شوند كه چنين كردند .\r\nآن دو سردار كه مقابلشان بودند آهنگ ايشان كردند و با آنها نبردى سخت كردند تا هزيمت شدند و سوختن پل ميسر شد كه آن را بسوختند و از آنجا سوى محوطه اى رفتند كه كشتيهاى فاسق و زورقها و همه افزارهاى نبرد وى را در آن مىساختند و همه را بجز اندكى از كشتيها و زورقها كه در نهر بود بسوختند . انكلاى و سليمان بن جامع هزيمت شدند و غلامان موفق در غرب نهر ابو الخصيب به زندانى از آن خبيث رسيدند .\r\nزنگيان لختى از روز را از آن دفاع كردند و گروهى را از آن درآوردند كه عاقبت غلامان موفق بر آن غلبه يافتند و همه مردان و زنانى را كه آنجا بودند نجات دادند .\r\nغلامان موفق كه در سمت شرق بودند وقتى آن قسمت از پل را كه عهده كرده بودند بسوختند ، به خانهء مصلح رسيدند كه از سرداران قديم فاسق بود ، وارد خانهء وى شدند و آن را غارت كردند و فرزندان و زنان وى را اسير كردند و در راه خويش هر چه را توانستند بسوختند . ميان پل به جاى مانده بود كه خبيث آن را محكم ساخته بود .\r\n( 638 موفق بگفت تا چند كشتى آنجا ببرند كه ببردند ، از جمله كسانى كه آنجا رفتند زيرك بود با گروهى از ياران خويش كه به دكلها رسيدند و كسانى را كه براى بريدن آن همراه برده بودند با تبرها و اره ها سوى پل فرستادند كه آن را ببريدند سپس آن را كشيدند و از نهر برون بردند ، باقيماندهء پل سقوط كرد و كشتيهاى موفق وارد نهر شد . دو - سردار با همه ياران خويش از دو سوى نهر روان شدند و ياران فاسق از دو سوى هزيمت شدند . موفق و همه يارانش سالم بازگشتند و بسيارى از اسيران مسلمان نجات يافتند ، تعداد زيادى سر از فاسقان به نزد موفق آوردند كه آورندگان را پاداش داد و با آنها نكويى كرد و جايزه شان داد .\r\n","description":"","footnote":"","page_name":" 6589 ","page_number":214},
  {"content":"\r\nآن روز موفق سه ساعت از روز برآمده از آنجا بازگشت ، پيش از بازگشت وى فاسق و همه يارانش از زنگى و غير زنگى به سمت شرقى نهر ابو الخصيب رفتند و غرب آن را تخليه كردند كه ياران موفق آن را به تصرف آوردند و همه قصرهاى فاسق و ياران وى را كه مانع از نبرد با فاسقان بود ويران كردند و رخنه هاى تنگى را كه بر نهر ابو الخصيب بود گشاده كردند و اين از جمله چيزها بود كه ترس ياران خاين را بيفزود و گروهى بسيار از سرداران و يارانش كه گمان نداشت از وى جدائى گيرند به امانخواهى رغبت آوردند و امان يافتند كه پياپى بيامدند و پذيرفته شدند و نيكى ديدند و در كار مقررى و جايزه و خلعت به همگنان خويش پيوسته شدند .\r\nپس از آن موفق پيوسته كشتى به نهر مىفرستاد و با غلامان خويش بر آن مىرفت .\r\nدستور داد منزلهاى فاجران را كه بر دو سوى نهر بود و كشتيها را كه در دل آن بود بسوزانند ، مىخواست ياران وى به رفتن در نهر ورزيده شوند و سپردن آن براىشان آسان شود كه مىخواست پل دوم را بسوزاند و به نهايت جاهاى فاجران برسد .\r\nدر آن اثنا كه موفق به كار نبرد فاسق مىپرداخت و به نهر ابو الخصيب مىرفت روزى در جايى از نهر توقف كرده بود ، و اين به روز جمعه بود ، كه يكى از ياران فاسق از او امان خواست و منبرى از آن خبيث را كه در سمت غربى بود و دستور داده بود آن را به نزد وى ببرد به نزد موفق آورد ، قاضى خبيث را نيز كه در شهر وى بوده بود به همراه داشت و اين از جمله چيزها بود كه مايهء ضعف زنگيان شد .\r\nو چنان بود كه خبيث همه كشتيهاى دريارو و غير دريارو را كه براى وى مانده بود فراهم آورده بود\r\n( 639 و به نزد پل دوم نهاده بود . و نيز سرداران و ياران و مردان دلير خويش را آنجا فراهم آورده بود . موفق به گروهى از غلامان و مردان دلير خويش دستور داد به پل نزديك شوند و از كشتيهاى دريارو كه در آنجا هست هر چه را كه\r\n","description":"","footnote":"","page_name":" 6590 ","page_number":215},
  {"content":"\r\nتوانستند بسوزانند و هر چه را توانستند بگيرند . غلامان مامور [ 1 
  ] چنان كردند و اين كار ، احتياط فاجر و حفاظت وى را از پل دوم بيفزود و خويشتن را با همه ياران خويش به حفظ و حراست آن ملزم داشت كه مبادا حيله اى كنند و سمت غربى نيز از دست وى برود و ياران موفق بدان قدم نهند و اين ، مايهء ريشه كن شدن وى شود .\r\nموفق از پس سوختن پل اول چند روزى بماند و غلامان خويش را گروه از پس گروه به سمت غربى نهر ابو الخصيب عبور مىداد كه آنچه را از منزلهاى فاجران به جامانده بود مىسوختند و نزديك پل دوم مىشدند كه زنگيان بر سر پل با آنها نبرد مىكردند كه جمعى از آنها در منزلهاى خويش بر سمت غربى نزديك پل دوم به جاى مانده بودند . غلامان موفق به اين محل مىرفتند و راهها و گذرگاههاى اردوگاه فاسق را كه از آنها نهان بود مىشناختند . و چون موفق بدانست كه غلامان و ياران وى اين راه را شناخته‌اند و ترتيب عبور از آن را دانسته‌اند ، مصمم شد كه براى سوختن پل دوم برود كه سمت غربى اردوگاه خبيث را نيز به تصرف آورد كه ياران وى با زنگيان در يك عرصه باشند و ميانشان جز نهر ابو الخصيب فاصله نباشد .\r\nدر اين موقع موفق به ابو العباس دستور داد با ياران و غلامان خويش آهنگ سمت غربى كند ، و اين به روز شنبه بود ، هشت روز مانده از شوال سال دويست و شصت و نهم . به دو دستور داد كه با ياران خويش به محل ساختمانى رود كه فاجر آن را مسجد جامع نام كرده بود و از خيابان مجاور آن برود - اين خيابان به محلى مىرسيد كه خبيث آن را نمازگاه كرده بود و به روزهاى عيد در آن حضور مىيافت - و چون به محل نمازگاه رسيد از آنجا به طرف كوهى كه به نام ابو عمرو برادر مهلبى شهره بود بگردد .\r\nاز سرداران و غلامان سوار و پيادهء خويش نزديك به ده هزار كس را به دو پيوست\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6591 ","page_number":216},
  {"content":"\r\nو دستور داد كه زيرك مقدمه دار خويش را با يارانش در صحراى نمازگاه به جاى نهد ، كه اگر فاسقان در آنجا كمينى دارند از هجوم آن در امان ماند .\r\n( 640 جمعى از سرداران غلامان را بگفت تا در كوههاى ما بين كوه ابو عمرو و كوه ابو مقاتل زنگى پراكنده شوند و همگى از اين كوهها به محل پل دوم رسند كه در نهر ابو خصيب بود . به جمعى از سرداران پيوسته به ابو العباس گفت كه با ياران خويش ما بين خانهء فاسق و خانهء پسرش انكلاى جاى گيرند و گذارشان از ساحل نهر ابو الخصيب و نزديك آن باشد كه با نخستين غلامانى كه از كوهها مىرسند پيوسته شوند و همگى سوى پل روند . دستورشان داد افزارهاى بايسته را چون كلنگ و تبر و اره با گروهى از نفت اندازان همراه ببرند كه هر چه را كه بريدن آن ميسر بود ببرند و هر چه را سوختن آن ميسر بود بسوزانند . راشد وابستهء خويش را نيز بگفت تا از جانب شرقى نهر ابو الخصيب برود ، با گروهى همانند آنچه با ابو العباس بود و آهنگ پل كند و با مدافعان آن نبرد كند .\r\nابو احمد در كشتى وارد نهر ابو الخصيب شد ، تعدادى كشتى مهيا كرده بود كه غلامان دلير تيرانداز و نيزه دار خويش را كه مىپسنديد در آن جاى داده بود ، افزارهاى بايسته براى بريدن پل را نيز همراهشان كرده بود و آنها پيش از خودش در نهر ابو الخصيب فرستاد . از هر دو سوى نبرد ميان دو گروه درگرفت و پيكار سخت شد .\r\nدر سمت غربى مقابل ابو العباس و ياران وى انكلاى پسر فاسق بود با سپاه خويش و سليمان بن جامع با سپاهش ، در سمت شرقى نيز در مقابل راشد و همراهانش فاجر سالار زنگيان بود و مهلبى با بقيهء سپاهشان .\r\nدر آن روز تا سه ساعت رفته از روز نبرد بود آنگاه فاسقان هزيمت شدند كه سر كس نداشتند و شمشيرها در آنها به كار افتاد و چندان سر از فاسقان بر گرفته شد كه از فزونى به شمار نبود . و چنان بود كه وقتى سرى به نزد موفق مىآوردند دستور مىداد تا آن را در نهر ابو الخصيب بيندازند كه جنگاوران به سرها مشغول نشوند\r\n","description":"","footnote":"","page_name":" 6592 ","page_number":217},
  {"content":"\r\nو در تعقيب دشمن خويش بكوشند . به سرنشينان كشتىاى كه در نهر ابو الخصيب نهاده بود دستور داد به پل نزديك شوند و آن را بسوزانند و زنگيانى را كه از آن دفاع مىكنند با تير برانند كه چنين كردند و پل را مشتعل كردند . در اين وقت انكلاى و سليمان ، زخمدار و هزيمت شده بيامدند و مىخواستند به سمت شرقى نهر ابو الخصيب عبور كنند ،\r\n( 641 اما آتش ميان آنها و پل حايل بود ، خويشتن را با عقبدارانشان كه همراهشان بودند در نهر ابو الخصيب افكندند كه گروهى بسيار از آنها غرق شد و انكلاى و سليمان از آن پس كه نزديك هلاكت رسيده بودند نجات يافتند .\r\nاز دو سوى گروهى بسيار بر پل فراهم آمده بودند كه كشتىاى پر از نى مشتعل بر آن افكندند كه به بريده شدن و سوختن پل كمك كرد و بريده شد ، سپاه از دو سوى در اطراف شهر خبيث پراكنده شدند و بسيارى از خانه ها و قصرها و بازارهايشان را بسوختند و از زنان و كودكان اسير چندان نجات دادند كه به شمار نبود . موفق بگفت تا جنگاوران آنها را در كشتيهايشان ببرند و به موفقيه برسانند .\r\nو چنان بود كه وقتى قصر و منزلهاى فاسق سوخته شده بود در خانهء احمد بن موسى قلوص و خانه محمد بن ابراهيم جاى گرفته بود و پسر خويش انكلاى را در خانه مالك ، خواهرزادهء قلوص ، جاى داده بود . جمعى از غلامان موفق به آهنگ جاهايى كه خبيث در آنجا مقر داشت برفتند و بدان در شدند و جاهايى از آن را بسوختند و هر چه را كه از آن فاسق ، از حريق اول سالم مانده بود بسوختند .\r\nخبيث گريزان شد .\r\nدر آن روز جاى اموال وى معلوم شد . چند زن علوى را كه در محلى نزديك به خانهء محل سكونت وى محبوس بودند نجات دادند ، موفق بگفت تا آنها را به اردوگاه وى ببرند و با آنها نيكى كرد و چيزشان داد .\r\nجمعى از غلامان موفق و امان يافتگانى كه به ابو العباس پيوسته بودند ، سوى\r\n","description":"","footnote":"","page_name":" 6593 ","page_number":218},
  {"content":"\r\nزندانى رفتند كه فاسق در سمت شرقى نهر ابو الخصيب ساخته بود ، آن را بگشودند و جمعى بسيار از سپاهيانى را كه با فاسق و ياران وى نبرد مىكرده بودند و اسير شده بودند كسان ديگر از آنجا درآوردند ، همه را با بندها و غلهاشان به نزد موفق بردند كه بگفت تا آهن از آنها بردارند و سوى موفقيه شان ببرند .\r\nدر آن روز هر چه كشتى نيروبر و كشتى دريارو و كشتى كوچك و كشتى چراغدار و ديگر اقسام كشتى در نهر ابو الخصيب مانده بود از نهر به دجله بردند و موفق آن را با همه غارتيها و ربوده ها كه آن روز\r\n( 642 از اردوگاه خبيث بدست آمده بود و بسيار گرانقدر و گزاف بود به ياران و غلامان خويش واگذاشت .\r\nدر اين سال معتمد سوى واسط سرازير شد و در ذى قعده آنجا رسيد و به خانهء زيرك رفت .\r\nدر اين سال انكلاى پسر فاسق از ابو احمد موفق امان خواست و در اين باب فرستاده اى به نزد وى روانه كرد و چيزهايى خواست كه موفق هر چه را خواسته بود پذيرفت و فرستادهء وى را پس فرستاد ، از پى آن پيش آمدها بود كه موفق را از نبرد بازداشت . فاسق پدر انكلاى از كار پسر خويش خبر يافت و چنان كه گويند وى را ملامت كرد چندانكه راى وى را دربارهء امانخواهى بگردانيد كه كوشش براى نبرد ياران موفق و بخويشتن نبرد كردن را از سر گرفت .\r\nدر اين سال سليمان موسى شعرانى كه يكى از سران اصحاب فاسق بود كس فرستاد كه براى وى از ابو احمد امان بخواهد ، اما ابو احمد وى را امان نداد به سبب تباهيها و خونريزيها كه از پيش كرده بود . آنگاه خبر يافت كه گروهى از ياران فاسق از اينكه شعرانى را امان نداده به وحشت افتاده‌اند ، پس ابو احمد پذيرفت كه وى را امان بدهد تا ديگر ياران فاسق را به صلاح آرد و بگفت تا به محلى كه شعرانى وعده نهاده بود كشتى بفرستند كه چنين كردند . شعرانى و برادرش و جمعى [ 1 
  ]\r\n\r\n","description":"","footnote":"\r\n[ 1 
  ] حراقه .\r\n","page_name":" 6594 ","page_number":219},
  {"content":"\r\nاز سردارانش بيامدند كه آنها را در كشتى بياورد ، خبيث به كمك وى انتهاى نهر - ابو الخصيب را حفاظت مىكرده بود . ابو العباس ، شعرانى را به نزد موفق برد كه بر او منت نهاد و به امانى كه به وى داده بود وفا كرد و بگفت تا وى را چيز دهند ، ياران وى را نيز چيز دادند ، خلعتشان نيز دادند . شعرانى چند اسب گرفت با زين و يراق .\r\nو نيز وى و يارانش را جيره هاى كريمانه داد و وى و آنها را به ابو العباس پيوست .\r\nسليمان را از جمله ياران ابو العباس كرد و دستور داد وى را در محلى در نهر ابو الخصيب به ياران فاسق بنمايند كه اطمينانشان به امان وى بيشتر شود .\r\nهنوز كشتى از محل خويش از نهر ابو الخصيب دور نشده بود كه گروهى بسيار از سرداران زنگى و غير زنگى امان خواستند كه آنها را بنزد ابو احمد بردند\r\n( 643 كه چيزشان داد و ايشان را در كار خلعت و جايزه به پيشينانشان پيوست .\r\nوقتى شعرانى امان خواست انتهاى اردوگاه خبيث كه به وسيلهء وى مضبوط مىشده بود خلل يافت و كارش سستى گرفت . خبيث كار شعرانى را به شبل بن سالم واگذاشت و او را در انتهاى نهر ابو الخصيب جاى داد . هنوز موفق آن روز را كه شعرانى را به ياران فاسق نموده بود به شب نرسانيده بود كه فرستادهء شبل بن سالم بنزد وى رسيد كه امان مىخواست و خواسته بود كه چند كشتى به نزد خانهء ابن سمعان بدارند تا شبانگاه با سرداران و مردان همراه خويش به نزد وى آيد . به شبل امان داده شد و فرستاده اش پس فرستاده شد و در آنجا كه خواسته بود كشتى متوقف شد كه آخر شب بنزد كشتى رسيد .\r\nعيال و فرزندان و جمعى از سرداران و مردانش نيز با وى بودند . ياران وى سلاح بر - كشيدند ، خبر شبل به خبيث رسيده بود و جمعى از زنگيان كه فرستاده بود تا وى را از رسيدن به كشتى بازدارند ، به دو رسيدند شبل و يارانش با آنها نبرد كردند و تنى چند از آنها را كشتند و سالم به كشتى رسيدند كه آنها را سوى قصر موفق در موفقيه برد و پيش از دميدن صبح آنجا رسانيد . موفق بگفت تا شبل را چيزى سنگين قدر دهند و خلعتهاى بسيار به وى داد و چند اسب بخشيد با زين و لگام . اين شبل از خواص\r\n","description":"","footnote":"","page_name":" 6595 ","page_number":220},
  {"content":"\r\nخبيث و ياران قديم وى بود كه در كار نصرت وى سخت كوش و مؤثر بوده بود .\r\nياران شبل را نيز چيز داد و خلعت بخشيد و او و يارانش را مقررى و جيره خوب داد و همگى به يكى از سرداران غلامان موفق پيوسته شدند . شبل و ياران وى را در كشتى فرستاد و به جايى كه خبيث و پيروانش ببينندشان متوقفشان كردند . و اين بر فاسق و دوستانش سخت گران آمد كه رغبت سران خويش را در گرفتن امان مىديدند . نيك خواهى و نيك فهمى شبل چنان بر موفق روشن شد كه وادارش كرد بعضى حيله ها را كه با خبيث مىكرد به عهدهء وى نهد . به دو دستور داد با جماعتى از دليران امان يافتهء زنگى كه دستور داده بود به اين شبل پيوسته شوند ، به اردوگاه خبيث شبيخون برد و كار شبيخون را به آنها واگذاشت به سبب آنكه راههاى اردوگاه خبيث را مىشناختند . شبل دستورى را كه يافته بود عمل كرد و به محلى رفت كه آنجا را مىشناخت و سحرگاهان بدان هجوم برد\r\n( 644 و جمعى انبوه از زنگيان را با تعدادى از سرداران و دليران زنگى كه از جانب خبيث براى دفاع از خانهء ابو عيسى كه در آن وقت خانهء وى بود گماشته شده بودند آنجا يافت كه غافل بودند ، بر آنها تاخت و از آنها كشتارى بزرگ كرد و جمعى از سرداران زنگى را اسير گرفت و سلاح بسيار از آنها گرفت و با همراهان خويش سالم بازگشت و آنها را به نزد موفق برد كه جايزهء نكوشان داد و خلعت بخشيد و بعضىشان را بازوبند داد .\r\nوقتى اين نبرد ميان ياران شبل و ياران خاين رخ داد ، آنها به سختى هراسان شدند و از خواب بازماندند و هر شب به كشيك بودند و اردوگاه پيوسته به جنبش بود كه به ترس بودند و وحشت در دلهاشان افتاده بود ، چندان كه سر و صدا و بانگ كشيكبانى آنها در موفقيه شنيده مىشد .\r\nپس از آن موفق ، شب و روز از دو سوى نهر ابو الخصيب دسته ها سوى\r\n","description":"","footnote":"","page_name":" 6596 ","page_number":221},
  {"content":"\r\nخبيث مىفرستاد و آنها را با نبرد به محنت مىافكند و به شب بيداريشان وا مىداشت و از طلب قوت بازشان مىداشت . و در اثناى اين نبردها ياران وى راهها مىشناختند و ورود به شهر خبيث را تمرين مىكردند و در اين باره به كارهايى دست مىزدند كه مهابت از انجام آن مانعشان بود تا وقتى كه موفق بدانست كه ياران وى چنان شده‌اند كه مىبايسته بود ، مصمم شد كه براى نبرد با فاسق در جانب شرقى نهر - ابو الخصيب برود . پس به مجلس عام نشست و بگفت تا سرداران امان يافته و سران سواران و پيادگانشان را از زنگى و سپيد احضار كنند كه آنها را به نزد وى آوردند و چنان ايستادند كه سخن وى را مىشنيدند . آنگاه مخاطبشان كرد و ضلالت و جهالت و شكستن حرمتها را كه در آن بوده بودند و معصيتهاى خدا را كه فاسق بدان وادارشان مىكرده بود به يادشان آورد و گفت كه به سبب آن خونهايشان بر وى روا بود اما خطا را بخشيد و از لغزش درگذشت و امان داد و با هر كه به دو پناه آورد تفضل كرد و چيز فراوان داد با مقررى خوب و آنها را به دوستان و مطيعان پيوست و اين منت كه بر آنها نهاد حق وى و اطاعتش را بر آنها واجب مىكند ، و اينكه هيچ كارى كه به اطاعت خداى و رضايت سلطان كنند بهتر از آن نيست كه در نبرد دشمن خداى ، خاين و ياران وى بكوشند كه آنها راههاى اردوگاه\r\n( 645 خبيث و تنگناهاى معابر شهر وى و پناهگاههايى را كه براى فرار آماده كرده بهتر از همه مىدانند و در خور آنند كه نيكخواهى كنند و در كار تاختن به خبيث و ورود به قلعه هاى وى بكوشند تا خدا ايشان را بر او و يارانش تسلط دهد و اگر چنين كردند احساس مىبينند و فزونى مىيابند و هر كس از آنها قصور آرد از نظر سلطان بيفتد و منزلتش ناچيز شود و مرتبتش پايين شود .\r\nصداى همگى آنها به دعاى موفق و اقرار به احساس وى برخاست و گفتند كه سر شنوايى و اطاعت دارند و كوشش در كار نبرد با دشمن وى و خونها و جانهاى خويش را در هر كارى كه موجب تقرب وى شود مىدهند و اين دعوت وى همتشان\r\n","description":"","footnote":"","page_name":" 6597 ","page_number":222},
  {"content":"\r\nرا نيرو داده كه معلوم شده به آنها اطمينان دارد و ايشان را همانند دوستان خويش مىداند .\r\nاز او خواستند كه ناحيه اى را خاص آنها كند كه در آن نبرد كنند تا همت درست و تلاش آنها بر ضد دشمن نمايان شود و اخلاصشان و دوريشان از آن جهالت كه در آن بوده‌اند معلوم شود .\r\nموفق اين را پذيرفت و به آنها گفت كه اطاعت نمودن آنها در او اثر نيك داشته و چون از نزد وى برفتند از سخنان نيك كه به پاسخشان گفته بود و وعده هاى خوب كه داده بود خرسند بودند .\r\nدر ذى قعدهء همين سال موفق در سمت شرقى نهر ابو الخصيب به شهر فاسق درآمد و خانهء وى را ويران كرد و هر چه را در آن بود غارت كرد .\r\n\r\nسخن از وارد شدن موفق به شهر سالار زنگيان و ويران كردن خانهء وى\r\nگويند كه وقتى ابو احمد مصمم شد ، به فاسق در شهر وى كه به جانب شرقى نهر ابو الخصيب بود هجوم برد . بگفت تا از دجله و هور و اطراف آن كشتيها و گذرها فراهم آرند كه بر آنچه كه در اردوگاه وى بود بيفزايد كه كشتيهاى اردوگاه براى سپاه وى بس نبود ، كه سپاه بسيار بود . كسانى را كه در كشتيها و زورقها و كشتيهاى اسب بر بودند شمار كردند كه نزديك ده هزار ملوان بودند كه از بيت المال مقررى ماهانه مىگرفتند بجز كشتيهاى مردم اردوگاه كه آذوقه بر آن بار - مىشد و كسان براى كارهاى خويش در آن مىنشستند\r\n( 646 و بجز زورقها و جريبىها كه هر يك از سرداران و ياران وى داشتند كه ملاح در آن بود . وقتى كشتيها و گذرها كامل شد و از شمار آن رضايت آورد به ابو العباس و سرداران و وابستگان و غلامان خويش دستور داد كه براى مقابلهء دشمن آماده شوند و لوازم فراهم فراهم كنند .\r\nدستور داد كشتيها و گذرها را براى حمل سوار و پياده پراكنده كنند . به ابو العباس دستور داد كه با سپاه خويش به سمت غربى نهر ابو الخصيب رود . تنى چند از\r\n","description":"","footnote":"","page_name":" 6598 ","page_number":223},
  {"content":"\r\nسرداران و غلامان خويش را با نزديك هشت هزار كس از يارانشان به دو پيوست و دستور داد سوى انتهاى اردوگاه فاسق رود و از خانهء شهرهء به نام مهلبى بگذرد .\r\nخبيث ، اين خانه را استوار كرده بود و بسيار كس از ياران خويش را نزديك آن جاى داده بود كه از مؤخره اردوگاه خويش اطمينان داشته باشد و هيچكس آسان به آنجا نتواند رسيد .\r\nابو احمد به ابو العباس دستور داد كه با ياران خويش به سمت غربى نهر - ابو الخصيب رود و از پشت آن ناحيه درآيد . به راشد وابستهء خويش نيز دستور داد كه با گروهى بسيار از سوار و پياده نزديك بيست هزار كس به سمت شرقى نهر - ابو الخصيب رود . گروهيشان را گفت كه به كنار خانهء شهرهء به نام كرنبايى دبير مهلبى روند كه بر شاخه سمت شرقى نهر ابو الخصيب بود . دستورشان داد كه از كنارهء نهر بروند تا به خانه اى برسند كه خبيث در آن منزل گرفته بود و به نام ابو عيسى شهره بود . گروهى از غلامان خويش را گفت كه بر دهانه نهر شهره به نام ابو شاكر روند كه پايين نهر ابو الخصيب بود . گروهى ديگر از آنها را گفت كه با ياران خويش به دهانهء نهر شهرهء به جوى كور روند ، به همهء آنها دستور داد كه پيادگان را پيش روى سواران نهند و همگيشان سوى خانه خاين روند ، اگر خدايشان به خانه و كسان و فرزندان وى كه در آنند ظفر داد كه چه بهتر و گرنه سوى خانهء مهلبى روند كه آنجا كسانى كه دستور يافته‌اند با ابو العباس عبور كنند به آنها برسند و بر ضد فاسقان يكى شوند .\r\nابو العباس و راشد و ديگر سرداران وابسته و غلام ، آنچه را دستور يافته بودند كار بستند و همگيشان شامگاه روز دوشنبه ، هفت روز رفته از ذى قعده سال دويست و شصت و نهم ، بپاخاستند و كشتيهاى خويش را به راه انداختند . سواران از پى همديگر برفتند ، پيادگان نيز روان شدند .\r\n( 647 كشتيها از هنگام نماز نيمروز دوشنبه تا آخر وقت\r\n","description":"","footnote":"","page_name":" 6599 ","page_number":224},
  {"content":"\r\nعشاى شب سه شنبه در دجله مىرفت عاقبت در پايين اردوگاه به محلى رسيدند كه موفق گفته بود آنجا را پاكيزه كنند و علفزارها و بيشه زارهاى آن را پاك كنند و جويها و نهرهاى آن را پر كنند كه مسطح و گشاده شده بود و اطراف آن وسعت گرفته بود و قصرى آنجا ساخته بود با ميدانى براى از نظر گذرانيدن پيادگان و سواران كه مقابل قصر فاسق بود ، كه مىخواست با اين كار وعده اى را كه خبيث به ياران خويش مىداد كه ابو احمد به زودى از آنجا مىرود باطل كند و معلوم دو گروه بدارد كه از آنجا نخواهد رفت تا خدا ميان وى و دشمنش داورى كند .\r\nسپاهيان شب سه شنبه را در آنجا مقابل اردوگاه فاسق بسر كردند ، همگيشان نزديك پنجاه هزار كس بودند از سوار و پياده با بهترين وضع و كاملترين ترتيب كه تكبير مىگفتند و تهليل مىگفتند و قرآن مىخواندند و نماز مىكردند و آتش مىافروختند كه عقل خبيث و عقول ياران وى از كثرت جمع و لوازم و شمار خيره شد .\r\nشامگاه روز دوشنبه موفق بر كشتى نشست . در آن وقت يكصد و پنجاه كشتى بود كه آن را از غلامان و وابستگان دلير تيرانداز و نيزه دار خويش پر كرده بود و از اول اردوگاه خاين تا آخر آن مرتب نهاده بود كه از پشت سر وى تكيه گاه سپاه باشد ، لنگرهاى آن را نيز چنان انداخته بود كه نزديك كناره باشد . چند كشتى از آن جمله را براى خويش برگزيده بود و خواص سرداران غلامان خويش را در آن نهاده بود كه وقتى وارد نهر ابو الخصيب مىشود با وى باشند . ده هزار كس از سواران و پيادگان را برگزيد و دستورشان داد كه همراه وى از دو سوى نهر ابو الخصيب بروند و با توقف وى توقف كنند و به وقت نبرد چنان عمل كنند كه او دستورشان مىدهد .\r\nصبحگاه روز سه شنبه موفق براى نبرد فاسق ، سالار زنگيان روان شد و هر يك از سران و سرداران وى سوى محلى رفتند كه دستورشان داده بود . سپاه سوى\r\n","description":"","footnote":"","page_name":" 6600 ","page_number":225},
  {"content":"\r\nفاسق و ياران وى روان شد ، خبيث با سپاه خويش به مقابله شان آمد و نبرد درگرفت و از دو گروه كشته و زخمى بسيار شد . فاسقان از باقيماندهء شهر خويش به سختى دفاع كردند و جانفشانى كردند . ياران موفق ثبات كردند و مردانه نبرد كردند و خدايشان ظفر بخشيد .\r\n( 648 فاسقان هزيمت شدند كه از آنها كشتارى بزرگ كردند و گروهى بسيار از دليران و جنگاورانشان را اسير گرفتند . اسيران را به نزد موفق بردند كه بگفت تا گردنهاشان را در نبردگاه زدند . آنگاه با جمع خويش به آهنگ خانهء فاسق برفت و وقتى به آنجا رسيد كه خبيث به خانه پناه برده بود و دليران اصحاب خويش را براى دفاع از آن فراهم آورده بود ، اما چون كارى نساختند خانه را تسليم كرد و يارانش از اطراف آن پراكنده شدند . غلامان موفق وارد خانه شدند كه باقيمانده مال و اثاث خبيث كه سالم مانده بود در آن بود كه همه را غارت كردند و حرمتها و فرزندان ذكور و اناث وى را گرفتند كه از زن و كودك بيشتر از يكصد بودند . فاسق نجات يافت و گريزان سوى خانهء مهلبى رفت كه به كسى يا مالى نمىپرداخت ، خانه اش را با هر چه كالا و اثاث در آن مانده بود آتش زدند . زنان و فرزندان خبيث را به نزد موفق بردند كه بگفت تا آنها را به موفقيه برند و كس بر آنها گمارند و نيكشان بدارند .\r\nو چنان بود كه گروهى از سرداران ابو العباس از نهر ابو الخصيب عبور كرده بودند و سوى خانهء مهلبى رفته بودند كه دستور يافته بودند آنجا روند ، و در انتظار نمانده بودند كه يارانشان به آنها پيوسته شوند . وقتى به خانهء مهلبى رسيده بودند كه بيشتر زنگيان از پس پراكندگى از خانهء خبيث بدانجا پناه برده بودند . ياران ابو العباس به خانه در شدند و سرگرم غارت شدند ، حرمتها و فرزندان مسلمانان را كه مهلبى اسير كرده بود مىگرفتند و هر كه چيزى بدست مىآورد با آن به كشتى خويش در نهر ابو الخصيب باز مىگشت .\r\nزنگيان كه متوجه شدند باقيماندهء آنها كمند و به غارت سرگرمند از چند\r\n","description":"","footnote":"","page_name":" 6601 ","page_number":226},
  {"content":"\r\nجا كه در آن كمين كرده بودند سوى آنها رفتند و از جاهايشان پسشان راندند كه پراكنده شدند و زنگيان تعقيبشان كردند تا به نهر ابو الخصيب رسيدند و اندك گروهى از سواران و پيادگانشان را كشتند و چيزى از زنان و اثاث را كه گرفته بودند پس گرفتند .\r\nو چنان بود كه گروهى از غلامان و ياران موفق كه به آهنگ خانه خبيث در شرق نهر ابو الخصيب رفته بودند به غارت و بردن غنيمتها به كشتيهاى خويش سرگرم شده بودند . از اين رو زنگيان در آنها طمع بستند و بر سرشان ريختند و پسشان راندند و تا محل بازار گوسفند كه جزو اردوگاه زنگيان بود تعقيبشان كردند . جمعى از سرداران غلامان به يارى\r\n( 649 ياران و دليران خويش ثبات كردند و زنگيان را پس راندند تا كسان بيامدند و به جاهاى خويش بازگشتند و تا به وقت نماز پسين نبرد ميانشان دوام يافت در آن وقت ابو احمد به غلامان خويش دستور داد كه همگى صادقانه به فاسقان هجوم برند كه چنان كردند و زنگيان هزيمت شدند و شمشير در آنها به كار فتاد تا به خانهء خبيث رسيدند .\r\nدر اين هنگام موفق چنان ديد كه غلامان و ياران خويش را كه نيك كوشيده بودند پس ببرد و دستور بازگشتشان داد كه آرام و موفق بازگشتند موفق در نهر بماند و با همراهان خويش كه در كشتيها بودند به حفاظتشان پرداخت تا وارد كشتيهاى خويش شدند و اسبان خويش را نيز وارد آن كردند و زنگيان به سبب آسيبى كه در آخر نبرد به آنها رسيده بود از تعقيبشان باز ماندند .\r\nو چنان بود كه در آن روز موفق به ابو العباس گفته بود يكى از سرداران خويش را با پنج كشتى در نهر ابو الخصيب به انتهاى اردوگاه خبيث بفرستد و خرمنهاى معتبرى را كه آنجا بود و خبيث ، ياران زنگى و غير زنگى خويش را از آنجا قوت مىداد بسوزاند . ابو العباس چنان كرد و بيشتر خرمنها را بسوزانيد كه سوختن آن از جمله مهمترين چيزها بود كه فاسق و ياران وى را به ضعف انداخت كه براى قوت خويش جز آن تكيه گاهى نداشتند .\r\n","description":"","footnote":"","page_name":" 6602 ","page_number":227},
  {"content":"\r\nابو احمد دستور داد توفيقى را كه در آن روز بر ضد خبيث و يارانش نصيب وى شده بود به آفاق بنويسند كه بر مردمان خوانده شود و چنين كردند .\r\nبه روز چهارشنبه ، دو روز رفته از ذى حجه ، همين سال صاعد بن مخلد دبير ابو احمد از سامرا به اردوگاه وى رسيد ، سپاهى انبوه با خويش داشت كه به قولى شمار سواران و پيادگانى كه آمدند نزديك ده هزار بود ، موفق به دو دستور داد ياران خويش را استراحت دهد و سلاحشان را نو كند و كارهايشان را سامان دهد و دستورشان دهد كه براى نبرد خبيث آماده شوند .\r\nصاعد روزى چند پس از رسيدن خويش بدانچه دستور يافته بود پرداخت .\r\n( 650 در اين كار بود كه نامهء لؤلؤ ، يار ابن طولون ، همراه يكى از سرداران وى رسيد كه از ابو احمد اجازه مىخواست بنزد وى آيد كه با وى در نبرد فاسق حضور داشته باشد ، ابو احمد اجازهء آمدن به وى داد و انتظار رسيدن لؤلؤ نبرد فاسق را كه سر آن داشته بود پس انداخت . لؤلؤ با سپاهى انبوه از فرغانيان و تركان و روميان و بربران و سياهان و ديگران از نخبهء ياران ابن طولون مقيم رقه بود . وقتى نامهء ابو احمد دربارهء اجازه رفتن به لؤلؤ رسيد با همه ياران خويش از ديار مضر روان شد تا وارد مدينة - السلام شد و مدتى آنجا بماند . آنگاه سوى ابو احمد روان شد و به روز پنجشنبه ، دو روز رفته از محرم سال دويست و هفتادم ، در اردوگاه ابو احمد به نزد وى رسيد .\r\nابو احمد براى وى به مجلس نشست ، پسرش ابو العباس و صاعد و سرداران نيز به ترتيب منزلتهاشان ، نشسته بودند ، لؤلؤ را به وضعى نكو بنزد وى درآوردند . ابو العباس به دو گفت در اردوگاهى كه مقابل نهر ابو الخصيب براى وى آماده شده بود فرود آيد كه با ياران خويش در آنجا فرود آمد . به دو گفت كه صبحگاهان با سرداران و ياران خويش براى سلام گفتن به ابو احمد به خانهء وى رود . لؤلؤ صبحگاه روز جمعه سه روز رفته از محرم روان شد . ياران وى كه سياه پوش بودند نيز با وى بودند . بنزد موفق رسيد و وى را سلام گفت كه نزديكش برد و تقرب داد و به او و يارانش وعدهء\r\n","description":"","footnote":"","page_name":" 6603 ","page_number":228},
  {"content":"\r\nنيك داد و بگفت تا وى را با يكصد و پنجاه كس از سردارانش خلعت دهند و اسبان بسيار به دو داد با زين و لگامهاى مزين به طلا و نقره ، و از اقسام جامه و كيسه هاى مال چندان كه يكصد غلام ميبرد ، پيش روى او ببردند . بگفت تا به سرداران وى نيز هر كس را به قدر منزلتى كه بنزد او داشت چيز و اسب و جامه دهند . ملكهاى گرانقدر به تيول وى داد و او را با نكوترين وضعى به اردوگاهش مقابل نهر - ابو الخصيب فرستاد و براى وى و يارانش آذوقه و علوفه معين شد . به لؤلؤ گفت فهرستهايى از ياران خويش و مبلغ مقرريشان به ترتيب منزلتشان به او بدهد كه آن را بداد . دستور داد تا هر كدام را دو برابر آنچه براى وى مقرر بوده بود بدهند و چون فهرستها آماده شد ، مقرريها را بداد و آنچه مقرر شده بود پرداخت شد .\r\nآنگاه به لؤلؤ دستور داد براى عبور به غرب دجله و نبرد فاسق و ياران وى آماده شود و لوازم فراهم آرد .\r\nو چنان بود كه وقتى نهر ابو الخصيب از دست فاسق رفته بود\r\n( 651 و پلهايى كه بر آن بود ويران شده بود ، از دو سوى در نهر بندى نهاده بود و ميان بند مدخلى تنگ نهاده بود كه جريان آب در آنجا تند شود كه به هنگام جزر كشتى در آن نتواند رفت و به هنگام مد برون نتواند شد . ابو احمد چنان ديد كه نبرد با فاسق ميسر نخواهد شد مگر اينكه بند را از پيش بردارد و به اين كار پرداخت . اما فاسقان سخت از آن دفاع مىكردند و هر روز و شب بر آن مىافزودند كه ميان خانه هايشان بود . از اين رو مراقبت آن برايشان آسان بود و كار كسى كه مىخواست آن را از ميان بردارد دشوار بود .\r\nابو احمد چنان ديد كه گروه از پى گروه از ياران لؤلؤ را به نبرد فرستد كه در كار زنگيان ورزيده شوند و راهها و معبرهاى شهرشان را بشناسند . به لؤلؤ دستور داد كه گروهى از ياران خويش را براى نبرد به نزد آن بند بيارد . دستور داد تا فعلگان نيز براى ويران كردن بند بيارد كه چنان كرد . موفق از دليرى و اقدام لؤلؤ و\r\n","description":"","footnote":"","page_name":" 6604 ","page_number":229},
  {"content":"\r\nشجاعت ياران وى و صبوريشان بر رنج زخمها و ثبات گروه كمى از ايشان در مقابل جمع بسيارى از زنگيان خرسند شد . بگفت تا ياران خويش را ببرد كه در خطر نباشند و محفوظ بمانند ، به آنها چيز داد و با آنها نكوئى كرد و به اردوگاهشان بازشان گردانيد .\r\nموفق در كار بند مصر بود و پيوسته همراه ياران لؤلؤ و ديگران با ياران خبيث كه مدافعان بند بودند نبرد مىكرد و فعلگان براى ويران كردن آن مىكوشيدند ، با فاجر و پيروانش از چند سوى نبرد مىكرد خانه هاشان را مىسوخت و جنگاورانشان را مىكشت و گروه پس از گروه از سرانشان از وى امان مىخواستند .\r\nدر ناحيهء نهر غربى براى خبيث و ياران وى زمينهايى مانده بود كه در آن مزرعه ها و سبزه زارها داشتند . بر نهر غربى دو پل بود كه از آن به طرف زمينها عبور مىكردند . ابو العباس از اين واقف شد و آهنگ آن ناحيه كرد ، در اين باب از موفق اجازه خواست كه به وى اجازه داد و دستور داد از غلامان و ياران خويش مردان دلير را برگزيند . ابو العباس چنان كرد و سوى نهر غربى رفت و زيرك را با گروهى از ياران خويش در غرب نهر كمين نهاد ، رشيق غلام خويش را نيز بگفت كه با جمعى از دليران و نخبگان اصحاب خويش سوى نهر عميسيان رود كه به هنگام غفلت از پشت زنگيان درآيد و در آن زمينها به زنگيان تازد . به زيرك دستور داد\r\n( 652 كه وقتى ديد كه زنگيان از مقابل رشيق هزيمت شدند به مقابلهء آنها رود .\r\nابو العباس با چند كشتى كه جنگاوران نخبه در آن نهاده بود در دهانهء نهر - غربى بماند ، از غلامان سپيد و سياه خويش تعداد كافى همراه داشت . وقتى رشيق در شرق نهر غربى بر فاجران نمودار شد آنها را هراسان كرد كه به آهنگ عبور به غرب نهر برفتند و مىخواستند سوى اردوگاه خويش بگريزند . وقتى ابو العباس آنها\r\n","description":"","footnote":"","page_name":" 6605 ","page_number":230},
  {"content":"\r\nرا بديد با كشتىها به نهر درآمد و پيادگان را به دو سوى آن فرستاد كه به زنگيان رسيدند و شمشير در آنها نهادند كه بر نهر و بر دو كنارهء آن مردم بسيار كشته شد گروهى نيز اسير شدند ، جمعى نيز گريختند كه زيرك با ياران خويش به مقابله شان رفت و آنها را بكشتند و جز معدودى از ايشان جان نبردند . ياران ابو العباس از آن جمع چندان اسلحه گرفتند كه از بردن آن واماندند و بيشتر آن را بينداختند . ابو العباس آن دو پل را بريد و بگفت تا حايلها و چوبهاى آن را به دجله برند و با اسيران و سرها بنزد موفق رفت كه آنها را در اردوگاه بگردانيدند و سودها كه فاسقان از مزارع نهر غربى مىبردند از آنها ببريد .\r\nدر ذىحجهء اين سال ، يعنى سال دويست و شصت و نهم ، عيال سالار زنگيان و فرزندان وى را وارد بغداد كردند .\r\nدر اين سال صاعد را ذو الوزارتين ناميدند .\r\nدر ذىحجهء اين سال دو سردار ابن طولون و سپاه همراهشان نبردى داشتند ، يكيشان محمد نام داشت پسر سراج و ديگرى غنوى نام داشت . ابن طولون آنها را فرستاده بود كه به روز چهارشنبه دو روز مانده از ذى قعده به مكه رسيدند با چهار - صد و هفتاد سوار و دو هزار پياده . قصابان و حنوط فروشان را هر كدام دو دينار دادند ، سران را هر كدام هفت دادند .\r\nهارون بن محمد كه در آن وقت عامل مكه بود در بستان ابن عامر بود . جعفر پسر باغمردى سه روز رفته از ذى حجه با نزديك دويست سوار به مكه رسيد . هارون به پيشواز وى رفت با صد و بيست سوار\r\n( 653 و دويست سياه و سى سوار از ياران عمرو بن ليث و دويست پياده از كسانى كه از عراق آمده بودند كه جعفر بدانها نيرو گرفت . اين گروه با ياران ابن طولون تلاقى كردند . حج گزاران مردم خراسان نيز جعفر را كمك كردند . نزديك دويست كس از ياران ابن طولون در دل مكه كشته شد ، باقيمانده در كوهها گريختند و اسبان و اموالشان به غارت رفت و جعفر از نبرد دست بداشت .\r\n","description":"","footnote":"","page_name":" 6606 ","page_number":231},
  {"content":"\r\nسراپردهء غنوى به تصرف جعفر درآمد كه گويند دويست هزار دينار در آن بود .\r\nمصريان و حنوط فروشان و قصابان را امان داد . در مسجد الحرام مكتوبى دربارهء لعن ابن طولون خوانده شد و مردم بسلامت ماندند و اموال بازرگانان نيز .\r\nدر اين سال هارون بن محمد هاشمى سالار حج بود .\r\nاسحاق بن كنداج كه ولايتدار همه مغرب شده بود ، در اين سال از سامرا نرفت تا سال سر رسيد .\r\n( 654 آنگاه سال دويست و هفتادم درآمد .\r\n\r\nسخن از حادثات معتبرى كه به سال دويست و هفتادم بود\r\nدر محرم اين سال ميان ابو احمد و سالار زنگيان نبردى بود كه كار سالار زنگيان را سست كرد .\r\nدر صفر اين سال فاجر كشته شد و سليمان بن جامع و ابراهيم بن جعفر همدانى اسير شدند و زحمت كسان فاسق از پيش برخاست .\r\n\r\nسخن از نبردى كه در محرم و صفر سال دويست و هفتادم با سالار زنگيان بود\r\nپيش از اين از بندى كه خبيث پديد آورده بود و كار ابو احمد و ياران وى دربارهء آن سخن آورديم . گويند : ابو احمد پيوسته بنزد آن بند نبرد مىكرد تا در مورد آن به مقصود رسيد و ورود كشتى به هنگام جزر و مد ، در نهر ابو الخصيب آسان شد . ابو احمد در آنجا كه مقيم بود هر چه مىخواست به آسانى حاصل بود ، نرخها ارزان بود ، آذوقه پياپى مىرسيد و از ولايات مالها به نزد وى فرستاده مىشد .\r\nمردم به نبرد خبيث و ياران وى راغب بودند . از جمله كسانى كه به داوطلبى به\r\n","description":"","footnote":"","page_name":" 6607 ","page_number":232},
  {"content":"\r\nنزد وى آمدند عامل ايذه [ 1 
  ] و اطراف آن بود كه جزو ولايت اهواز بود با جمعى بسيار از سواران و پياده كه به خويشتن همراه ياران خويش نبرد مىكرد تا وقتى كه خبيث كشته شد .\r\nپس از وى چنان كه گفته‌اند از مردم بحرين مردم بسيار بيامدند در حدود دو - هزار كس به سردارى يكى از مردم عبد القيس كه ابو احمد براى آنها بنشست و سردار و سران قوم بنزد وى درآمدند و بگفت تا خلعتشان دهند . همهء مردان جمع را از نظر گذرانيد و بگفت تا جيره شان دهند . پس از آنها ، نزديك هزار كس از ولايت فارس آمدند كه سرشان پيرى از داوطلبان بود كه ابو سلمه نام داشت .\r\nموفق براى آنها نشست . پيرو و سران يارانش به نزد وى رسيدند\r\n( 655 كه دستور داد خلعتشان دهند و براى آنها جيره مقرر كرد . پس از آن داوطلبان از ولايتها پياپى آمدند و چون مقصود وى دربارهء آن بند كه ياد كرديم حاصل شد مصمم شد با خبيث تلاقى كند ، دستور داد كشتيها و گذرها را مهيا كنند و افزار نبرد بر آب و بر اسب را مرتب كنند . از سوار و پياده كسانى را كه به دليرى و سختكوشيشان به هنگام جنگ اعتماد داشت برگزيد ، از آن رو كه مواضع نبرد تنگ بود و دشوار ، و در آن خندق و نهر بسيار بود .\r\nعدهء سوارانى كه برگزيد نزديك دو هزار سوار بود . از پيادگان نيز پنجاه هزار كس بودند يا بيشتر ، بجز داوطلبان و مردم اردوگاه كه عبور كردند اما به ديوان نبودند . در موفقيه جمع بسيارى را كه كشتىها گنجايش بردنشان را نداشت بجا نهاد كه بيشترشان از سواران بودند . موفق به ابو العباس دستور داد با ياران و غلامان سواران و پيادگان و كشتىها كه به دو پيوسته بود به جانب شرقى رود مقابل خانه مهلبى ، به همان محلى كه به روز سه شنبه ، ده روز رفته از ذى قعده سال دويست و شصت و نهم رفته بود . به صاعد بن مخلد نيز دستور داد كه از نيزار و نهر ابو شاكر به جانب شرقى رود ،\r\n\r\n","description":"","footnote":"\r\n[ 1 
  ] كلمهء متن : ايذج .\r\n","page_name":" 6608 ","page_number":233},
  {"content":"\r\nو سرداران وابسته و غلام خويش را از دهانهء نهر ابو الخصيب تا نهر غربى جاى داد . راشد و لؤلؤ دو وابستهء موفق با جمعى از سوار و پياده ، نزديك به بيست هزار ، از پى همديگر از حد خانه كرنبايى تا نهر ابو شاكر جاى گرفتند . از نهر ابو شاكر تا نهر معروف به جوى كور ، جمعى از سرداران وابسته و غلام بودند از نهر . جوى كور تا نهر غربى نيز همانند آن بود . به شبل دستور داد با ياران خويش و كسانى كه به دو پيوسته بودند سوى نهر غربى رود و از آنجا به پشت خانهء مهلبى رسد و به هنگام درگيرى جنگ از آنجا درآيد . آنگاه به مردم دستور داد كه همگى به طرف فاسق حمله برند و هيچكس از ديگرى پيشى نگيرد . نشان حمله علم سياهى بود كه دستور داد بر دهانهء نهر ابو الخصيب بر جايى استوار و بلند از خانه كرنبايى نصب كنند و بوقى پر صدا براى آنها بنوازند . عبور موفق به روز دوشنبه بود ، سه روز مانده از محرم سال دويست و هفتادم . يكى از آنها كه بر نهر جوى كور بودند پيش از نمودار شدن نشانه هجوم آغاز كرد و نزديك\r\n( 656 خانهء مهلبى رسيد كه زنگيان به مقابلهء وى و يارانش آمدند و آنها را به مواضعشان پس راندند و جمعى از آنها را كشتند .\r\nمردم ديگر خبر نداشتند كه بر اين كسان كه در كار نبرد شتاب آورده بودند چه رسيده كه جمع ، بسيار بود و فاصلهء گروهها از همديگر دور .\r\nوقتى سرداران و مردانشان به جاهايى كه دستور يافته بودند رفتند و سواران و پيادگان در جاهاى خود قرار گرفتند ، موفق دستور داد علم را بجنبانند و در بوق بدمند و بر كشتى وارد نهر شد و مردم گروه از پى گروه هجوم بردند . زنگيان كه فراهم آمده بودند و تازه نفس بودند و به سبب غلبه بر آن گروه شتابجوى جرى شده بودند به مقابله آمدند . سپاه با همت درست و بصيرت نافذ با آنها تلاقى كردند و از پس جولانها كه ميان دو گروه بود و بسيار كس از آنها كشته شد از محلشان پسشان راندند . ياران ابو احمد ثبات كردند و خداى ظفر نصيبشان كرد و فاسقان را مغلوبشان كرد كه به هزيمت پشت بدادند و ياران ابو احمد به تعقيبشان رفتند كه\r\n","description":"","footnote":"","page_name":" 6609 ","page_number":234},
  {"content":"\r\nهمى كشتند و اسير گرفتند . ياران ابو احمد از هر سوى فاجران را در ميان گرفتند . در آن روز خداى چندان كس از آنها بكشت كه به شمار در نيامد ، همانند آن نيز ، در جوى كور از آنها غرق شد . ياران موفق همه شهر فاسق را به تصرف آوردند و مردان و زنان و كودكان مسلمان را كه در آنجا اسير بودند نجات دادند . همه عيالان على بن ابان مهلبى و نيز دو برادرش خليل و محمد را با سليمان بن جامع و فرزندانشان به دست آوردند و آنها را به شهر موفقيه بردند . فاسق با ياران خويش به همراه مهلبى و پسرش انكلاى و سليمان بن جامع و تنى چند از سرداران زنگى و غير زنگى فرارى شدند و سوى محلى رفتند بر كنار نهر سفيانى كه فاسق آن را به فرض سقوط شهر ، پناهگاه خويشتن و يارانش مىشمرده بود .\r\nوقتى خبيث هزيمت شد ، ياران ابو احمد كه ظفر يافته بودند در خانهء مهلبى كه در دل نهر ابو الخصيب بود بماندند و به غارت كردن آنچه در خانه بود و سوختن خانه و اطراف آن سرگرم شدند و به طلب غارت پراكنده شدند ، باقيماندهء اموال خبيث و ياران وى در آن خانه فراهم آمده بود . ابو احمد با كشتى به آهنگ نهر سفيانى روان شد ،\r\n( 657 لؤلؤ نيز با ياران سوار و پيادهء خويش با وى بود و از باقيمانده سپاه جدا شد كه پنداشتند كه بازگشته ، آنها نيز با آنچه به تصرف آورده بودند به كشتيهاى خويش بازگشتند . موفق با همراهان خويش به اردوگاه فاسق و ياران وى رسيد كه به حال هزيمت بودند ، لؤلؤ و يارانش به تعقيب آنها رفتند تا از نهر سفيانى گذشتند ، لؤلؤ با اسب خويش وارد نهر شد يارانش نيز از پى وى عبور كردند .\r\nفاسق برفت تا به نهر قريرى رسيد ، لؤلؤ و يارانش به نيز به او رسيدند و با وى و همراهانش نبرد آغاز كردند و پسشان راندند كه به هزيمت برفتند و ياران لؤلؤ به تعقيبشان بودند تا از نهر قريرى گذشتند . لؤلؤ و ياران وى از پى زنگيان عبور كردند و آنها را به طرف نهر مساوان راندند كه از آن گذشتند و آن سوى نهر به كوهى پناه بردند . اين كار را منحصرا لؤلؤ و يارانش بدون سپاه ديگر كرده بودند و آخر\r\n","description":"","footnote":"","page_name":" 6610 ","page_number":235},
  {"content":"\r\nروز به تعقيب فاسق و پيروانش به جايى رسيدند كه ياد كرديم .\r\nموفق به وى دستور بازگشت داد كه بازگشت و كارى درخور ستايش كرده بود . موفق او را در كشتى همراه خويش ببرد و به خاطر آنچه با فاسقان كرده بود خلعت داد و حرمت كرد و منزلت افزود . موفق در كشتى به نهر ابو الخصيب بازگشت ، ياران لؤلؤ نيز همراه وى بودند . وقتى مقابل خانهء مهلبى رسيد هيچكس از ياران خويش را آنجا نديد و بدانست كه بازگشته‌اند كه سخت خشمگين شد و به آهنگ قصر خويش روان شد و به لؤلؤ دستور داد با ياران خويش سوى اردوگاه رود ، به فيروزى يقين داشت كه نشانه هاى آن را ديده بود ، مردمان نيز همگى خوشدل بودند كه خداى فاسق و يارانش را هزيمت كرده بود و از شهرشان بيرون كرده بود و همه مال و ذخيره و سلاحشان به غارت رفته بود و همه اسيرانى كه به دستشان بود نجات يافته بودند .\r\nابو احمد نسبت به ياران خويش خشمگين بود كه با دستور وى مخالفت كرده بودند و در جايى كه متوقفشان كرده بود نمانده بودند ، پس دستور داد كه سرداران غلام و وابستهء وى را فراهم آرند كه به نزد وى فراهم شدند و ابو احمد از كارى كه كرده بودند توبيخشان كرد و به زبونى منسوبشان داشت و با آنها درشت گويى كرد .\r\nاما آنها عذر آوردند كه وى را بازگشته پنداشته بودند و نمىدانسته بودند كه سوى فاسق رفته و به اردوگاه وى رسيده كه اگر اين را مىدانستند سوى وى شتابان مىشدند و از جاى خويش نرفتند تا وقتى كه هم قسم شدند و پيمان كردند كه وقتى سوى خبيث رفتند هيچكس از آنها بازنگردد\r\n( 658 تا خدايشان ظفر دهد و اگر از اين بازماندند در جاهاى خويش بمانند تا خداى ميان آنها و فاسق داورى كند . از موفق خواستند كه دستور دهد كشتىهايى كه به وقت رفتن سوى نبرد بر آن عبور مىكنند به موفقيه بازگردانيده شود تا طمع كسانى كه مىخواهند از نبرد فاسق بازگردند از آن بريده شود . ابو احمد براى آنها كه خطاى خويش را ترك مىكردند پاداش خير مسئلت كرد و وعدهء احسان داد و دستورشان داد\r\n","description":"","footnote":"","page_name":" 6611 ","page_number":236},
  {"content":"\r\nبراى عبور آماده شوند و اندرزهايى را كه شنيده‌اند به ياران خويش بگويند .\r\nپس از آن موفق روز سه شنبه و چهارشنبه و پنجشنبه و جمعه را براى اصلاح آنچه بايسته بود بماند . و چون اين كار به سر رسيد به معتمدان خويش از خواص و سرداران غلامان و وابستگان خويش دستور داد كه به وقت عبور چگونه بايد عمل كنند . شامگاه روز جمعه به ابو العباس و سرداران غلامان و وابستگان خويش بگفت تا به سوى جاهايى كه معين كرده بود روان شوند . ابو العباس را گفت كه با ياران خويش به محل عسكر ريحان رود كه پايين نهر سفيانى بود و جايى كه خبيث ( ؟ ) بدان پناه برده بود . به دو گفت با سپاه خويش در نهر مغيره برود تا با آنها به نيمه نهر ابو - الخصيب رسد و سپاه خويش را از آن سوى به عسكر ريحان برساند . يكى از - سرداران غلامان سياه خويش را فرستاد و دستور داد كه سوى نهر امير رود و در نيمهء راه آن بماند . ديگر سرداران و غلامان خويش را گفت كه در جانب شرقى دجله مقابل اردوگاه فاسق بمانند و آماده باشند كه صبحگاهان به نبرد وى روند .\r\nشبانگاه جمعه و شب شنبه موفق بر كشتى بر سرداران و مردانشان مىگذشت و آنها را در جاهايشان كه در مقابل اردوگاه فاسق نهاده بود جا به جا مىكرد كه صبحگاهان به ترتيبى كه معين كرده بود سوى وى هجوم برند .\r\nصبحگاه شنبه ، دو روز رفته از صفر سال دويست و هفتادم ، موفق بر كشتى سوى نهر ابو الخصيب رفت و آنجا بماند تا مردم عبور كردند و از كشتيهاى خويش برون شدند و سواران و پيادگان در جاى خويش قرار گرفتند آنگاه و دستور داد كه كشتيها و گذرها را به سمت شرقى بازگردانيدند و به مردم دستور داد كه سوى فاسق هجوم برند و خود پيشاپيش آنها برفت تا به جايى رسيد كه گمان داشت فاسقان براى بازداشتن سپاه ثبات مىكنند .\r\nو چنان بود كه خاين و يارانش به روز دوشنبه از آن پس كه سپاه از شهرشان بازگشته بود سوى آن رفته بودند\r\n( 659 و آنجا مانده بودند و اميد داشتند روزهاى دراز\r\n","description":"","footnote":"","page_name":" 6612 ","page_number":237},
  {"content":"\r\nبگذرد و نبردى رخ ندهد . موفق ديد كه شتابجويان از غلامان و سوار و پياده از قسمت عمدهء سپاه پيشى گرفته‌اند و با فاسق و ياران وى نبرد آغاز كرده‌اند و آنها را از جاهايشان پس زده‌اند كه هزيمت شده‌اند و پراكنده شده‌اند و هيچكس از آنها به ديگرى نمىپردازد . سپاه به تعقيب آنها رفت كه به هر كه مىرسيدند او را مىكشتند يا اسير مىگرفتند . فاسق با جمعى از مدافعان خويش از سران و دليران سپاه و از آن جمله مهلبى جدا افتاد . پسرش انكلاى و سليمان بن جامع نيز از او جدا افتادند .\r\nگروه انبوهى از ياران موفق و غلامان سوار و پياده وى آهنگ اين دو گروه كردند .\r\nآن گروه از ياران ابو العباس كه موفق در عسكر ريجان جايشان داده بود با هزيمتشدگان اصحاب فاسق مقابل شدند و سلاح در آنها نهادند . سردارى كه در نهر امير جاى گرفته بود در رسيد و راه فاجران را ببست و آنها را به پيكار گرفت ، به سليمان ابن جامع رسيد و با وى نبرد كرد و جمعى از مدافعان وى را بكشت و به سليمان دست يافت و او را به اسيرى گرفت و به نزد موفق برد كه نه پيمانى داشت و نه قرار ، مردم از اسارت سليمان خوشدل شدند و تكبير و سر و صدا بسيار شد و به فيروزى يقين كردند كه سليمان از همه ياران فاسق كار آمدتر بود . پس از وى ابراهيم بن جعفر همدانى كه يكى از سران سپاه بود اسير شد . نادر سپاه فاسق معروف به حفار نيز كه يكى از ياران قديم فاجر بود ، اسير شد . موفق بگفت تا آنها را به بند كنند و در كشتىاى از آن ابو العباس جاى دهند كه چنين كردند .\r\nپس از آن زنگيانى كه با فاسق جدا مانده بودند به سپاهيان موفق هجومى آوردند كه آنها را از جاى پس زدند كه سستى گرفتند و چون موفق سستى آنها را بديد در تعقيب خبيث بكوشيد و در نهر ابو الخصيب پيش رفت و اين ، دلهاى وابستگان و غلامان وى را نيرو داد و با وى در كار تعقيب بكوشيدند . موفق در نهر ابو الخصيب بود كه مژده رسان خبر كشته شدن فاجر به نزد وى رسيد .\r\nچيزى نگذشت كه مژده رسان ديگرى بيامد كه كفى همراه داشت و مىگفت\r\n","description":"","footnote":"","page_name":" 6613 ","page_number":238},
  {"content":"\r\nكف اوست ، يكى از سرداران نيز خبر را به نزد وى تأييد كرد . پس از آن غلامى از ياران لؤلؤ به تاخت بر اسبى بيامد كه سر خبيث را همراه داشت\r\n( 660 و آن را نزديك موفق آورد كه آن را به جمعى از سرداران امان يافته نشان داد كه آن را بشناختند و موفق به سجده خدا بر زمين افتاد به سبب نعمتى كه به دو داده بود . ابو العباس و سرداران و وابستگان موفق و غلامانش به شكر خداى سجده كردند و خداى را بسيار ستايش كردند و سپاس گفتند . موفق دستور داد سر فاجر را بر نيزه اى نهند و مقابل وى نصب كنند كه مردم آن را بديدند و درستى خبر كشته شدن فاسق را بدانستند و صداهايشان به سپاس خداى بلند شد .\r\nگويند : وقتى ياران موفق خبيث را در ميان گرفتند و از سران اصحابش بجز مهلبى با وى نماند ، مهلبى از نزد وى گريزان شد و او را رها كرد و سوى نهر امير رفت و خويشتن را در آن افكند كه نجات يابد . پيش از آن نيز انكلاى پسر خبيث از پدر خويش جدا شده بود و سوى نهر دينارى رفته بود و آنجا مانده بود و به بيشه زارها و علفزارها پناه برده بود .\r\nموفق بازگشت ، سر خبيث بر نيزه اى پيش روى وى در كشتى نصب شده بود و با آن نهر ابو الخصيب را مىپيمود .\r\nمردم از دو سوى نهر وى را مىنگريستند تا وقتى كه به دجله رسيد و وارد آن شد و دستور داد كشتيهايى را كه در آغاز روز بر آن به جانب شرقى دجله عبور كرده بود پس آرند كه بياوردند كه مردم بر آن عبور كنند . پس از آن موفق روان شد . سر خبيث پيش روى او بر نيزه بود ، سليمان بن جامع و همدانى نيز در كشتى آويخته بودند وقتى به موفقيه رسيد به ابو العباس دستور داد كه بر كشتى نشيند و سر با سليمان و همدانى همچنان بجاى باشند و با آنها به نهر جطى رود كه آغاز اردوگاه موفق بود تا همه مردم اردوگاه آنها را ببينند . ابو العباس چنين كرد ، سپس به نزد پدر خويش ابو احمد بازگشت كه بگفت تا سليمان و همدانى را بدارند و سر را اصلاح و\r\n","description":"","footnote":"","page_name":" 6614 ","page_number":239},
  {"content":"\r\nپاكيزه كنند .\r\nگويند : زنگيانى كه با خبيث اقامت مىداشته بودند و همراهى او را برگزيده بودند پياپى آمدند . در آن روز نزديك به هزار كس از آنها آمدند . موفق چنان ديد كه امانشان دهد كه فزونى و شجاعتشان را ديده بود و بيم داشت كسانى از آنها بمانند كه مايهء زحمت اسلام و مسلمانان شوند . كسانى از سرداران و مردان زنگى كه بقيه روز يكشنبه\r\n( 661 و دوشنبه آمدند نزديك پنجهزار كس بودند . در نبرد ، بسيار كس از آنها كشته و غرقه و اسير شده بود كه شمارشان دانسته نيست . نزديك به هزار زنگى از آنها جدا شدند و سوى دشت رفتند و بيشترشان از تشنگى مردند و آنها كه سالم ماندند بدست بدويان افتادند كه آنها را به بردگى گرفتند .\r\nموفق خبر يافت كه مهلبى و انكلاى با پيروان خويش كه سرداران معتبر و بزرگمردان زنگى بودند ، به جاى خويش مانده‌اند ، غلامان دلير خويش را به طلبشان فرستاد و دستورشان داد كه با آنها سختگيرى كنند و چون به يقين بدانستند كه مفرى ندارند تسليم شدند و موفق به آنها و همراهانشان دست يافت و هيچكس از آنها نماند .\r\nاينان همانند گروهى بودند كه از پس كشته شدن فاجر با امان به نزد موفق آمده بودند . موفق دستور داد تا مهلبى و انكلاى را به بند كنند و بدارند كه چنين كردند .\r\nيكى از كسانى كه به روز شنبه از اردوگاه خبيث گريخته بود و به امانخواهى نيامده بود قرطاس بود همان كس كه تير به موفق انداخته بود . قرطاس به گريز به رامهرمز رسيد و يكى كه وى را در اردوگاه خبيث ديده بود او را بشناخت و عامل شهر را به دو رهنمون شد كه وى را بگرفت و در بند فرستاد ابو العباس از پدر خويش خواست كه كشتن قرطاس را به دو واگذارد كه وى را به ابو العباس داد كه او را بكشت .\r\nدر اين سال درمويه زنگى از ابو احمد امان خواست . اين درمويه ، چنان كه\r\n","description":"","footnote":"","page_name":" 6615 ","page_number":240},
  {"content":"\r\nگفته‌اند ، از دليران و قهرمانان زنگيان بود . فاجر مدتى دراز پيش از آنكه هلاك شود وى را به انتهاى نهر فهرج فرستاده بود كه جزو بصره است و در غرب دجلهء درمويه در آنجا در محلى سخت و پر نخل و بيشه زار پيوسته به هور بماند . وى و همراهانش در آنجا در زورقهاى سبك سير كه براى خويش ساخته بودند راه رهگذران را مىبريدند و چون كشتى داران به تعقيبشان مىرفتند به نهرهاى تنگ در مىشدند و به - بيشه زارهاى آن پناه مىبردند . و اگر از نهرى به سبب تنگى ، عبور ممكن نبود از كشتىهاى خويش برون مىشدند و آن را بر پشت خويش مىبردند و به آن جاهاى دستنيافتنى پناه مىبردند و در اثناى آن بر دهكده هاى هور و اطراف آن مىتاختند و هر كه را به دست مىآوردند مىكشتند و غارت مىكردند .\r\n( 662 درمويه و همراهان وى بدين كارها مشغول بودند تا وقتى كه فاجر كشته شد ، آنها در محلى بودند كه وصف آن بگفتم و از آنچه بر يارشان گذشته بود خبر نداشتند .\r\nوقتى خبيث كشته شد و محل وى گشوده شد و مردم ايمن شدند و به طلب كسب و بردن كالاى بازرگانى رفتند و رهگذران از دجله عبور كردن گرفتند ، درمويه به آنها تاخت و كشت و غارت كرد و اين ، مردم را به وحشت انداخت . جمعى از اشرار و بدكاران به تقليد رفتار درمويه آماده شدند و سر آن داشتند كه سوى وى روند و با وى بمانند و از عمل وى پيروى كنند . موفق مصمم شد سپاهى از غلامان سياه خويش را با كسانى چون آنها كه به كار نبرد در بيشه زارها و تنگناى نهرها بصيرت داشتند روانه كند . براى اين كار كشتيهاى كوچك و اقسام سلاح مهيا كرد . در اين كار بود كه فرستادهء درمويه بيامد كه براى وى و يارانش امان مىخواست . موفق چنان ديد كه وى را امان دهد و مايهء شر فاجر و ياران وى را كه مردمان بدان مبتلا بوده بودند ببرد .\r\nگويند : سبب امان خواستن درمويه آن بود كه وى به گروهى از مردم تاخت كه از اردوگاه موفق به آهنگ منزلهاى خويش به مدينة السلام مىرفتند و چند زن\r\n","description":"","footnote":"","page_name":" 6616 ","page_number":241},
  {"content":"\r\nهمراهشان بود كه آنها را بكشت و غارت كرد و زنانى را كه همراه داشتند بگرفت .\r\nوقتى زنان بدست وى افتادند از آنها خبر جست ، به دو خبر دادند كه فاسق كشته شده و مهلبى و انكلاى و سليمان بن جامع و ديگر سران اصحاب فاسق و سرداران وى دستگير شده‌اند و بيشترشان به امانخواهى به نزد موفق رفته‌اند كه آنها را پذيرفته و با ايشان نيكى كرده . از اين رو درمويه در كار خويش فروماند و براى خويشتن جز اين مفرى نديد كه به امان پناه برد و بخشش جرم [ 1 
  ] خويش را از موفق بخواهد . كس براى اين كار فرستاد كه پذيرفته شد و چون امان به دو رسيد با همه همراهان خويش روان شد تا به اردوگاه موفق رسيد ، جمعى نكو و بسيار بودند و چون ديگر ياران خبيث دستخوش محنت و رنج محاصره نشده بودند كه اموال و آذوقه مردم به آنها مىرسيد .\r\nگويند : وقتى درمويه امان يافت و او و يارانش نيكى ديدند هر چه را كه از اموال و اثاث مردم بنزد وى و يارانش بود نمايان كرد و همه را آشكارا به صاحبانش پس داد و اين ، در كار توبهء وى مؤثر افتاد و او و سران اصحابش و سردارانش خلعت گرفتند\r\n( 663 و چيز گرفتند و موفق آنها را به يكى از سرداران غلامان خويش پيوسته كرد .\r\nموفق دستور داد كه به شهرهاى اسلام بنويسند كه سقوط زنگيان و كشته شدن فاسق را بر مردم بصره و ابله و ولايت دجله و مردم واسط و اطراف آن ندا دهند و به وطنهاى خويش بازگردند . چنين كردند و مردم به انجام آنچه فرمان يافته بودند دستورشان دهند شتابان كه شدند و از همه سوى به شهر موفقيه رفتند . پس از آن موفق در شهر موفقيه بماند كه از اقامت وى ايمنى و انس مردم فزونى گيرد . يكى از سرداران وابستگان خويش را كه روش او را مىپسنديد و از نيكرفتارى وى خبر داشت به نام عباس پسر تركس بر بصره و ابله و ولايت دجله گماشت و دستورش داد به بصره رود و آنجا\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6617 ","page_number":242},
  {"content":"\r\nبماند . قضاى بصره و ابله و ولايت دجله و واسط را به محمد بن حماد داد . پسر خويش ابو العباس را با سر خبيث ، سالار زنگيان ، به مدينة السلام فرستاد كه مردم آن را ببينند و خوشدل شوند . ابو العباس با سپاه خويش برفت تا به مدينة السلام رسيد ، به روز شنبه دوازده روز مانده از جمادى الاول اين سال ، و به وضعى نكو به شهر در شد و دستور داد سر خبيث را بر نيزه اى پيشاپيش وى ببرند و مردمان براى آن فراهم آمدند .\r\nقيام سالار زنگيان به روز چهارشنبه بود ، چهار روز مانده از ماه رمضان سال دويست و پنجاه و پنجم . به روز شنبه دو روز رفته از صفر سال دويست و هفتادم كشته شد و روزگار وى از هنگامى كه قيام كرد تا روزى كه كشته شد چهارده سال و چهار ماه و شش روز بود . ورود وى به اهواز سيزده روز مانده از رمضان سال دويست و - پنجاه و ششم بود . ورود وى به بصره و كشتن مردم آنجا و سوختن شهر سيزده روز مانده از شوال سال دويست و پنجاه و هفتم بود .\r\nشاعران دربارهء موفق و مخذول اشعار بسيار گفتند . از جمله اشعارى كه در اين باب گفته شد شعر يحيى بن محمد اسلمى بود به اين مضمون :\r\n« وقتى مژده رسان خبر نبردى را آورد « كه سستىاى را كه در كار اسلام بود « نيرو بخشيد « گفتم : خدا آنكه را از همه مردم « براى مردم بهتر است « بهترين پاداش دهد\r\n( 664 « كه وقتى كسى خداى را يارى نمىكرد « تنها كسى بود كه براى « نو كردن دينى كه فرسوده بود\r\n","description":"","footnote":"","page_name":" 6618 ","page_number":243},
  {"content":"\r\n« و گرفتن انتقامهايى كه « مايهء فناى دشمنان بود « بكوشيد « تا آباديهايى كه « از جاى برفته بود و ويران شده بود « و پس آيد « غنيمتى كه از دست رفته بود « كافى شود « و شهرهايى كه بارها به غارت رفته بود « و سوخته بود « و خالى مانده بود « تجديد شود « و دلهاى مؤمنان از نبردى « كه ديدگان گريان ما را روشن كرد « خوش شود « و كتاب خداى در هر انجمن « خوانده شود « و دعوت طالبيان « خوار شود « كه نبرد آزماى از ياران خويش « و از نعيم خويش و از لذت دنيا « چشم پوشيد « و راه غزا گرفت . »\r\n","description":"","footnote":"","page_name":" 6619 ","page_number":244},
  {"content":"\r\nكه قصيده اى دراز است .\r\nو هم او در اين باب گويد :\r\n« ستارگان دروغگوى بيدين چه شد ؟\r\n« كه نه طبيب بود نه حاذق « كه دست سعد سالارى راستگوى « او را به نحوست كشانيد « و در تنگناى خويش از پاى بيفتاد « و به شيران بيشه تسليم شد « و از جام مرگ جرعه اى « بد مزه نوشيد . » يحيى بن خالد نيز دربارهء او چنين گفت :\r\n« اى زادهء خليفگان خاندان هاشم « كه مردم را مشمول تفضل مىكردند « و دشمن خويش را از حريم مىراندند « و به روز نبرد نشاندار بودند .\r\n« شاهى كه دين را از پس كهنگى « تجديد كرد « و اسيران را از بندها رهايى داد .\r\n« تويى كه از صولت زمانه « پناهگاه كسانى « و هر صاحب رغبتى « به سؤال سوى وى مىشود .\r\n« اى بخشندهء آرزوها و عمرها\r\n","description":"","footnote":"","page_name":" 6620 ","page_number":245},
  {"content":"\r\n« آتشهاى نفاق را كه بالا گرفته بود « خاموش كردى .\r\n« اى زاده خليفگان ! « كه عزم درست دارى « و دامن پاك ، « از دين برونشدگان را نابود كردى « كه حيرت زده شدند « و زوال خويش را « به يقين بدانستند .\r\n« عزيمتهاى رأى دورانديش را « همانند باران بر آنها باريدى « كه دلهايشان را از هول آكنده كرد .\r\n« وقتى پليد ملعون طغيان كرد « با شمشير تيز و نيزهء رسا\r\n( 665 « آهنگ وى كردى « و او را با رگها و مفصلهاى بريده « رها كردى « كه پرندگان در اطراف وى « به رفت و آمد بود « و او به سبب اعمالى كه كرده بود « با زنجيرهاى سنگين سستى زاى « به قعر جهنم و آتش آن سرازير بود .\r\n« دين را با كشتن كسى كه\r\n","description":"","footnote":"","page_name":" 6621 ","page_number":246},
  {"content":"\r\n« با آن مكارى مىكرد « رونق دادى « و از قاتل كودكان رهانيدى .\r\n« موفق در عراق صولت نمود « و صولت دليران « مردمان مغربها را هراسان كرد . » و هم يحيى بن خالد دربارهء او گويد :\r\n« اى منزل ويران « كه پيوسته در عرصهء تو باران ببارد ! « به من جواب گوى :\r\n« بگوى كه همسايگان كجا شدند ؟\r\n« مگر دنيا پس آمد ؟ و مگر « سفريان بازگشتند ؟\r\n« چگونه خانه از پس ويرانى « كه نشانى از ساكن آن نمانده « جواب مىگويد ؟\r\n« اين منزلهاست كه هجرت مردمش « مرا گريانيد « و دنيا بر من تنگ شد « و صبر از من برفت .\r\n« گويى جماعتى بودند ، « كه بانگ شوم بر آنها زده شده بود .\r\n« و روزگار از هلاكتشان خبر داده بود ،\r\n","description":"","footnote":"","page_name":" 6622 ","page_number":247},
  {"content":"\r\n« كه تغييرات دهر بر آنها اثر كرد « و بدترين محنتها آنست كه از دهر آيد .\r\n« اما از ميمنت وليعهد « جهان خوش شد و « گياه آن رونق گرفت « و كارها ديگر شد « و فراريان به وطنها بازآمدند « و از ملعون به جايى اثر نماند « و از شمشير وليعهد « دست هدايت درازى گرفت « و روى دين درخشيد « و كفر ريشه كن شد ، « كه در راه خداى « چنان كه شايسته بود « با كافران پيكار كرد « با خاطرى كه سلامت و نصرت آن « دراز باد » كه قصيده اى دراز است .\r\nو هم يحيى بن محمد گويد :\r\n« مرا مشغول مدار كه از تو مشغولم .\r\n« كسى را كه گوش استماع ندارد « ملامت مگوى .\r\n« مرا از رحيلم ملامت مگوى\r\n","description":"","footnote":"","page_name":" 6623 ","page_number":248},
  {"content":"\r\n« كه من دلبستهء حركت و سفر و رحيلم .\r\n« وقتى شهرى بر من تنگ شود « براى چه بايد ماند ؟\r\n« همتى كه صاحب آن « بيدار باشد و از لذت خفتن دورى نگيرد « بيدار مباد « و آنكه از بيم آنكه « همسايه اش هراسان شود « هراسان نباشد « ايمن مباد . »\r\n( 666 كه اين نيز قصيده اى دراز است .\r\nدر ماه ربيع الاول اين سال خبر به مدينة السلام رسيد كه روميان در ناحيهء تنگه قلميه ، شش ميلى طرسوس ، فرود آمده‌اند ، نزديك هزار كس ، و سالارشان اندرياس بطريق بطريقان است كه چهار بطريق ديگر همراه او است . يا زمان خادم ، شبانگاه سوى آنها رفت و شبيخونشان زد ، بطريق بطريقان را با بطريق كابادوكيه [ 1 
  ] و بطريق ناطلق را بكشت . بطريق قره كه چند زخم خورده بود فرار كرد ، هفت صليب طلا و نقره از آنها گرفتند ، صليب اعظم جزو آن بود كه از طلاى مرصع به جواهر بود . پانزده - هزار اسب و استر و همين مقدار زين از آنها گرفته شد ، با شمشيرهاى مزين به طلا و نقره و ظروف بسيار و نزديك به ده هزار علم ديبا و ديباى بسيار و جامه ها و لحافهاى سمور .\r\nحركت به طرف اندرياس به روز سه شنبه بود ، هفت روز رفته از ماه ربيع - الاول كه شبانگاه به دو هجوم بردند و بسيار كس از روميان كشته شد ، بعضيها\r\n\r\n","description":"","footnote":"\r\n[ 1 
  ] كلمه متن : قباذيق .\r\n","page_name":" 6624 ","page_number":249},
  {"content":"\r\nپنداشته‌اند هفتاد هزار كس از آنها كشته شد در اين سال هارون بن ابو احمد موفق در مدينة السلام درگذشت ، به روز پنجشنبه ده روز رفته از جمادى الاول .\r\nچنان كه گفته‌اند در همين سال ، شش روز رفته از شعبان ، خبر درگذشت احمد بن طولون به مدينة السلام رسيد . بعضيها گفته‌اند درگذشت وى به روز دوشنبه بود ، هيجده روز رفته از ذى قعدهء اين سال .\r\nدر همين سال ، يا در ماه رجب يا در ماه شعبان ، حسن بن زيد علوى به طبرستان درگذشت .\r\nدر نيمهء شعبان معتمد به بغداد درشد و با آرايش از شهر برون شد . محمد بن - طاهر با نيم نيزه پيشاپيش وى مىرفت ، مقابل قطربل فرود آمد ، پس از آن به سامرا رفت .\r\nدر همين سال ، در سلخ رجب ، مردم ساتيدما بدست يازمان مبادله شدند .\r\nبه روز يكشنبه ، هفت روز مانده از شعبان همين سال ، ياران\r\n( 667 ابو العباس بن - موفق در بغداد بر صاعد بن مخلد كه وزير موفق بود بشوريدند و مقرريها را مىخواستند .\r\nياران صاعد به مقابلهء آنها رفتند كه برانندشان ، پيادگان ابو العباس به عرصهء پل رفتند و ياران صاعد داخل درهاى بازار يحيى بودند ، پيكار كردند ، كسانى از ميانه كشته شد ، جمعى نيز زخمدار شدند ، تا شب ميانشان حايل شد . صبحگاهان روز بعد مقررى دادن آغاز شد و سازش كردند .\r\nدر شوال اين سال ميان اسحاق بن كنداج و ابن دعباش نبردى رفت . ابن دعباش عامل رقه و توابع آن و مرزها و عواصم بود ، از جانب ابن طولون . ابن كنداج عامل موصل بود ، از جانب سلطان .\r\nدر اين سال در سمت غربى بغداد ، دريا سريه ، نهر عيسى بشكست\r\n","description":"","footnote":"","page_name":" 6625 ","page_number":250},
  {"content":"\r\nو محل دباغان و ساج فروشان كرخ زير آب رفت . گويند : هفت هزار خانه يا نزديك آن را در هم كوفت .\r\nدر اين سال شاه روم ، معروف به پسر سقلابى كشته شد .\r\nدر اين سال هارون بن محمد عباسى سالار حج بود .\r\n( 7 آنگاه سال دويست و هفتاد و يكم درآمد .\r\nآغاز اين سال روز دوشنبه بيست و نهم حزيران بود و هزار و صد و نودمين سال از روزگار ذو القرنين .\r\n\r\nسخن از حادثات معتبرى كه به سال دويست و هفتاد و يكم بود\r\nاز جمله آن بود كه در غرهء صفر خبر آمد كه محمد و على پسران حسين بن جعفر علوى وارد مدينه شده‌اند و جمعى از مردم آنجا را كشته‌اند و از مردم آن مالى خواسته‌اند و از جمعى از آنها مالى گرفته‌اند و مردم مدينه چهار جمعه در مسجد پيمبر خداى صلى الله عليه و سلم نماز جمعه و جماعت نكرده‌اند . ابو العباس بن فضل علوى در اين باب شعرى گفت به اين مضمون :\r\n« خانهء هجرت نكوى مصطفى ويران شد « و ويرانى آن مسلمانان را بگريانيد .\r\n« اى ديده بر مقام جبريل و قبر گريه كن « بر منبر مبارك نيز .\r\n« و بر مسجدى كه بر پرهيزگارى « بنيان گرفته بود و از عبادتگران خالى ماند « گريه كن ، « و بر طيبه كه خداى آن را به خاتم پيمبران\r\n","description":"","footnote":"","page_name":" 6626 ","page_number":251},
  {"content":"\r\n« بركت داده بود .\r\n« خداى كسانى را كه آن را ويران كردند « و از خسرانزدهء ملعون اطاعت كردند « زشت بدارد . » در اين سال ، كسانى از حج گزاران خراسان را كه در بغداد بودند به نزد معتمد بردند و به آنها گفت كه عمرو بن ليث را از آنچه به دو سپرده بود معزول كرده و در حضور آنها وى را لعنت كرد و گفت كه خراسان را به محمد بن طاهر سپرده . و اين ، چهار روز مانده از ماه شوال بود . هم او دستور داد كه عمرو بن ليث را بر منبرها لعنت گويند ، كه بگفتند .\r\nهشت روز مانده از شعبان اين سال ، صاعد بن مخلد از اردوگاه ابو محمد از واسط براى نبرد عمرو بن ليث سوى فارس روان شد .\r\nده روز رفته از رمضان همين سال ، احمد بن محمد طايى عامل مدينه و راه مكه شد .\r\n( 8 در اين سال ميان ابو العباس بن موفق و خمارويه پسر احمد بن طولون نبردى رخ داد ، در طواحين ، كه ابو العباس خمارويه را هزيمت كرد و خمارويه به فرار از وى بر خرى نشست و سوى مصر رفت و ياران ابو العباس به غارت پرداختند . ابو العباس در سراپردهء خمارويه جاى گرفت و پنداشت كه كسى در مقابل وى نمانده ، اما كمينى كه خمارويه نهاده بود و سعد چپ دست و جمعى از سرداران و ياران وى جزو آن بودند به مقابلهء وى درآمد . در آن وقت ياران ابو العباس سلاح نهاده بودند و فرود آمده بودند ، كمين خمارويه به آنها هجوم برد كه هزيمت شدند و قوم پراكنده شدند . ابو العباس با گروهى اندك از ياران خويش سوى طرسوس رفت و هر چه سلاح و مركوب و اثاث و مال در دو اردوگاه بود ، اردوگاه ابو العباس و اردوگاه خمارويه ، از دست برفت و همه به غارت رفت . چنان كه گفته‌اند اين نبرد به روز شانزدهم شوال اين سال\r\n","description":"","footnote":"","page_name":" 6627 ","page_number":252},
  {"content":"\r\nبود .\r\nدر اين سال يوسف بن ابى الساج كه ولايتدار مكه بود بر غلامى از آن طايى كه به عهده دارى كار حج گزاران رفته بود تاخت و او را به بند كرد . جمعى از سپاهيان با ابن ابى الساج نبرد كردند ، حج گزاران نيز كمكشان كردند تا غلام طايى را نجات دادند و ابن ابى الساج را اسير كردند كه در بند شد و او را به مدينة السلام بردند ، نبرد ميانشان بنزد درهاى مسجد الحرام رخ داده بود .\r\nدر اين سال مردم ، دير عتيق را كه آن سوى نهر عيسى بود ويران كردند و هر چه اثاث در آن بود به غارت بردند و درها و چوبها و ديگر چيزها را بكندند و بعضى ديوارها و طاقها را ويران كردند . حسين بن اسماعيل سالار نگهبانان بغداد از جانب محمد بن طاهر سوى آنها رفت و از ويران كردن باقيماندهء دير بازشان داشت . چند روز وى و مردم به طرف دير رفت و آمد داشتند چندان كه نزديك بود ميان ياران سلطان و مردم نبردى رخ دهد . پس از چند روز آنچه مردم ويران كرده بودند ساخته شد . چنان كه گفته‌اند تجديد بناى دير به نيروى عبدون بن مخلد برادر صاعد بن مخلد بود .\r\nدر اين سال هارون بن محمد عباسى سالار حج بود .\r\nآنگاه سال دويست و هفتاد و دوم درآمد .\r\n( 9 آغاز اين سال جمعه بود ، هيجدهم حزيران و سال هزار و صد و نود و ششم ذى - القرنين .\r\n\r\nسخن از حادثاتى كه به سال دويست و هفتاد و دوم بود\r\nاز جمله آن بود كه مردم طرسوس ابو العباس بن موفق را از طرسوس برون كردند ، به سبب اختلافى كه ميان وى و يازمان رخ داده بود . ابو العباس در نيمهء محرم\r\n","description":"","footnote":"","page_name":" 6628 ","page_number":253},
  {"content":"\r\nهمين سال از آنجا به آهنگ بغداد برون شد .\r\nو هم در اين سال سليمان بن وهب در حبس موفق درگذشت ، به روز سه شنبه دوازده روز مانده از صفر .\r\nو هم در اين سال مردم فراهم آمدند و آن قسمت از دير عتيق را كه ساخته شده بود ويران كردند ، هشت روز رفته از ماه ربيع الاخر .\r\nو هم در اين سال يك جانفروش در راه خراسان « حكميت خاص خداست » گفت و سوى دهكدهء شاهى رفت و كشتار كرد و غارت كرد .\r\nدر اين سال خبر به مدينة السلام رسيد كه حمدان بن حمدون و هارون جانفروش وارد شهر موصل شده‌اند و جانفروش با كسان در مسجد جامع نماز كرده است .\r\nدر اين سال ، نه روز رفته از جمادى الاخر ، ابو العباس بن موفق به بازگشت از نبردى كه در طواحين با پسر ابن طولون داشته بود به بغداد رسيد .\r\nدر اين سال از درون مطبق نقب زدند و ذوايبى علوى را با دو كس كه با وى بودند درآوردند . براى آنها اسبانى مهيا شده بود كه هر شب به جاى مىداشتند تا برون شوند ، و به فرار برنشستند . خبرشان معلوم شد ، درهاى شهر ابو جعفر بسته شد و ذوايبى و كسانى را كه با وى برون شده بودند گرفتند . محمد بن طاهر برنشست و خبر را به موفق كه در واسط بود نوشت . موفق دستور داد دست ذوايبى و پاى وى را به خلاف يك ديگر ببرند ، كه در جايگاه پل ، در سمت غربى بريدند و داغ كردند ، به روز دوشنبه ، سه روز رفته از جمادى الاخر ، در آن وقت محمد بن طاهر بر اسب خويش آنجا بود .\r\n( 10 و هم در اين سال صاعد بن مخلد از فارس بيامد و به ماه رجب به واسط درآمد .\r\nموفق به همه سرداران خويش دستور داد كه از وى پيشواز كنند . كه پيشواز كردند و براى وى پياده شدند و دستش را ببوسيدند .\r\n","description":"","footnote":"","page_name":" 6629 ","page_number":254},
  {"content":"\r\nدر اين سال موفق ، در واسط ، صاعد بن مخلد و كسان وى را بگرفت و خانه هايشان - غارت شد ، به روز دوشنبه نه روز از رجب . دو پسر صاعد ابو عيسى و ابو صالح را نيز در بغداد گرفتند ، برادرش عبدون و كسان وى را نيز در سامرا گرفتند و اين همه به يك روز بود . همانروز كه صاعد را گرفته بودند موفق ، اسماعيل بن بلبل را به دبيرى گرفت و در كار دبيرى ، از ديگران ، به وى بس كرد .\r\nدر اين سال خبر آمد كه در جمادى الاخر در مصر زلزله شده و خانه ها و مسجد جامع ويران شده و در يك روز هزار جنازه در آنجا شمار كرده‌اند .\r\nدر اين سال نرخ در بغداد گران شد . چنان كه گفته‌اند سبب آن بود كه مردم سامرا نگذاشته بودند كشتيهاى آرد سوى بغداد سرازير شود ، طايى ملكداران را از كوفتن و پخش كردن غله مانع شده بود كه مىخواست نرخها گران شود . مردم بغداد نيز از بردن روغن و صابون و خرما و چيزهاى ديگر به سامرا جلوگيرى كردند و اين به نيمه رمضان بود .\r\nدر همين سال مردم از گرانى نرخ بناليدند و براى هجوم به طايى آماده شدند ، در نيمهء شوال از مسجد جامع سوى خانهء او روان شدند كه ما بين در بصره و در كوفه بود ، از ناحيهء كرخ سوى وى رفتند ، طايى ياران خويش را روى بامها فرستاد كه مردم را با تير بزدند ، مردان خويش را نيز با شمشير و نيزه بر در و در صحن خانهء خويش جا داد . كسانى از مردم كشته شدند ، گروهى از آنها نيز زخمدار شدند و همچنان تا هنگام شب نبرد كردند و چون شب درآمد برفتند و صبحگاه زود باز - آمدند . محمد بن طاهر برنشست و مردم را آرام كرد و از نزد طايى بازشان گردانيد .\r\nدر اين سال به روز سه شنبه يازده روز مانده از شوال اسماعيل بن بريه هاشمى درگذشت . هشت روز مانده از شوال همين سال نيز عبيد الله بن عبد الله هاشمى درگذشت .\r\n( 11 در اين سال زنگيان در واسط جنبشى داشتند و بانگ انكلاى اى منصور\r\n","description":"","footnote":"","page_name":" 6630 ","page_number":255},
  {"content":"\r\nزدند . و چنان بود كه انكلاى و مهلبى و سليمان بن جامع و شعرانى و همدانى و كسانى ديگر از سرداران زنگى در خانه محمد بن عبد الله بن طاهر در دار البطيخ ، در مدينة - السلام به دست غلامى از غلامان موفق به نام فتح سعيدى محبوس بودند . موفق به فتح نوشت كه سر اين شش كس را بفرستد . فتح به نزد آنها رفت و يكى يكى برونشان آورد و يكى از غلامان موفق سرشان را بريد ، سر آبريزگاه خانه را برداشت و پيكرهاشان در آن افكنده شد و سر آن را ببست و سرهاشان را به نزد موفق فرستاد .\r\nدر اين سال نامهء موفق دربارهء پيكر اين شش مقتول به محمد بن طاهر رسيد و دستور داد كه آن را به نزد پل بياويزد كه پيكرها را كه باد كرده بود و بو گرفته بود و قسمتهايى از پوستهايشان تركيده بود از آبريزگاه درآوردند و در محملها ببردند كه هر محملى ما بين دو كس بود ، سه پيكر را در سمت شرقى و سه پيكر را در سمت غربى بياويختند ، و اين ، هفت روز مانده از شوال همين سال بود . محمد بن طاهر به وقت آويخته شدن پيكرها برنشست و آنجا حضور داشت .\r\nدر اين سال كار مدينهء پيمبر خدا ، صلى الله عليه و سلم ، سامان گرفت و مردم سوى آن رفتند .\r\nدر اين سال يازمان غزاى تابستانى كرد .\r\nدر اين سال هارون بن محمد هاشمى سالار حج بود .\r\n( 12 آنگاه سال دويست و هفتاد و سوم درآمد .\r\n\r\nسخن از حادثاتى كه به سال دويست و هفتاد و سوم بود\r\nدر اين سال ميان احمد بن عبد العزيز دلفى و عمرو بن ليث صفار نبردى بود ، به روز شانزدهم ماه ربيع اول\r\n","description":"","footnote":"","page_name":" 6631 ","page_number":256},
  {"content":"\r\nو هم در اين سال ميان اسحاق بن كنداج و محمد بن ابى الساج نبردى بود در رقه ، كه اسحاق هزيمت شد ، و اين به روز سه شنبه بود ، نه روز رفته از جمادى - الاول .\r\nو هم در اين سال فرستادگان يازمان از طرسوس بيامدند و گفتند كه سه پسر جبار روم بر او تاخته‌اند و او را كشته‌اند و يكى از خودشان را به پادشاهى برداشته‌اند .\r\nو هم در اين سال ابو احمد ، لؤلؤ را كه از نزد ابن طولون با امان بنزد وى آمده بود به بند كرد و مال وى را مصادره كرد ، هشت روز مانده از ذى قعدهء همين سال .\r\nگويند : آنچه از مال وى بگرفت چهار صد هزار دينار بود .\r\nاز لؤلؤ آورده‌اند كه گفته بود : « براى خودم بجز كثرت مالم ، گناهى نمىشناختم كه مرا درخور اين رفتار كرده باشد . » در اين سال ، چهارده روز رفته از ذى حجه ، ميان محمد بن ابى الساج و اسحاق - ابن كنداج نبردى ديگر بود كه به ضرر ابن كنداج بود .\r\nدر اين سال هارون بن محمد عباسى سالار حج بود .\r\n( 13 آنگاه سال دويست و هفتاد و چهارم درآمد .\r\n\r\nسخن از حادثاتى كه به سال دويست و هفتاد و چهارم بود\r\nاز جمله آن بود كه دوازده روز مانده از ماه ربيع الاول ابو احمد براى نبرد عمرو بن ليث به كرمان روان شد .\r\nو هم در اين سال يازمان به غزا رفت و به مسكنين رسيد و اسير و غنيمت گرفت و با مسلمانان به سلامت باز آمد ، و اين به ماه رمضان همين سال بود .\r\nو هم در اين سال صديق فرغانى وارد « دور » سامرا شد و به اموال بازرگانان\r\n","description":"","footnote":"","page_name":" 6632 ","page_number":257},
  {"content":"\r\nهجوم برد و ميان مردم تباهى بسيار كرد . اين صديق در آغاز ، نگهبان راه بوده بود ، آنگاه دزدى شد كه راه مىبريد .\r\nدر اين سال هارون بن محمد هاشمى سالار حج بود\r\n( 14 آنگاه سال دويست و هفتاد و پنجم درآمد\r\n\r\nسخن از حادثاتى كه به سال دويست و هفتاد و پنجم بود\r\nاز جمله آن بود كه ، در ماه محرم همين سال ، طايى سپاهى به سامرا فرستاد به سبب حادثاتى كه صديق آنجا آورده بود و برادر خويش را كه به نزد طايى اسير بوده بود از زندان آزاد كرده بود ، پس از آن طايى سوى سامرا رفت و به صديق پيام فرستاد و وعده داد و آرزومندش كرد و امانش داد . صديق مصمم شد با امان به نزد وى رود ، اما يكى از غلامانش ، بنام هاشم ، كه چنان كه گويند مردى شجاع بود ، وى را از اين كار بر حذر داشت ، اما از وى نپذيرفت و با ياران خويش وارد سامرا شد و به نزد طايى شد . طايى او را با همراهانش گرفت ، دست و پاى صديق و هاشم را با دست و پاى جمعى از ياران وى ببريد و آنها را بداشت و در محملهايى به مدينه السلام برد . دستها و پاهاى بريده شان را نمايان كرده بودند كه مردمان آن را ببينند ، سپس آنها را بداشتند .\r\nدر اين سال ، فارس عبدى راه اوباشى گرفت و در ناحيهء سامرا تباهى كرد و سوى كرخ سامرا رفت و خانه هاى آل خشنج [ 1 
  ] را غارت كرد ، طايى سوى وى رفت و در حديثه به دو رسيد كه نبرد كردند و طايى او را هزيمت كرد و بنه هايش را بگرفت . پس از آن طايى سوى دجله شد و در كشتىاى نشست كه از دجله عبور كند ، ياران عبدى به دو رسيدند و به دنبالهء كشتى آويختند ، طايى خويشتن را در دجله انداخت و به شنا از آن عبور كرد و چون از آن درآمد ريش خويش را در آب بتكانيد و گفت : « عبدى چه گمان دارد\r\n\r\n","description":"","footnote":"\r\n[ 1 
  ] در چاپ اروپا بدين صورت آمده اما در چاپ قاهره حسنج است . ( م )\r\n","page_name":" 6633 ","page_number":258},
  {"content":"\r\nمگر من از ماهى شناگرتر نيستم . » آنگاه طايى در سمت شرقى فرود آمد عبدى نيز در سمت غربى مقابل وى بود .\r\nعلى بن محمد درباره بازگشت طايى شعرى دارد به اين مضمون :\r\n« طايى بيامد كه هرگز نيايد « همه اعمال زيبا را زشت كرد « گويى از نرمى كلماتش « دختركى است كه به زحمت جويدن مىكند . »\r\n( 15 در همين سال ، چهارده روز رفته از رمضان ، ابو احمد بگفت تا طايى را به بند - كنند و بدارند كه چنين كردند ، و هر چه را از آن وى بود مهر نهادند . وى عامل كوفه و سواد آن و راه خراسان و سامرا و نگهبانى بغداد و خراج بادوريا و قطربل و مسكن و چيزى از املاك خاصه بود .\r\nدر اين سال ابو احمد پسر خويش ابو العباس را بداشت كه ياران وى آشوب كردند و سلاح برداشتند و غلامانش برنشستند و بغداد از اين آشفته شد . ابو احمد برنشست و برفت تا به در رصافه رسيد و چنان كه گويند به ياران ابو العباس و غلامان وى گفت : « شما را چه مىشود مگر پنداريد نسبت به پسرم از من مهربانتريد ، وى پسر من است و نياز بود كه وى را به استقامت آرم . » پس كسان برفتند و سلاح بنهادند ، و اين به روز سه شنبه بود ، شش روز رفته از شوال همين سال .\r\nدر اين سال هارون بن محمد هاشمى سالار حج بود . آنگاه سال دويست و هفتاد و ششم درآمد .\r\n","description":"","footnote":"","page_name":" 6634 ","page_number":259},
  {"content":"\r\n\r\nسخن از حادثاتى كه به سال دويست و هفتاد و ششم بود\r\nاز جمله اين بود كه نگهبانى مدينة السلام به عمرو بن ليث پيوسته شد و در همين سال بر علمها و نيم نيزه ها و سپرها كه در جايگاه پل بود نام وى را نوشتند و اين به ماه محرم بود .\r\nچهارده روز رفته از ربيع الاول اين سال ابو احمد از مدينة السلام سوى جبل رفت . چنان كه گفته‌اند سبب رفتن وى به سوى جبل آن بود كه ماذرائى دبير اذكوتكين به دو خبر داد كه اذكوتكين را مالى گزاف آنجا هست و اگر برود آن مال از آن وى شود كه سوى جبل رفت ، اما از مالى كه به دو خبر داده بود چيزى نيافت و چون آن را نيافت سوى كرخ رفت . سپس سوى اصفهان رفت كه آهنگ احمد بن عبد العزيز دلفى داشت ، احمد بن عبد العزيز با سپاه و عيال خويش از شهر دور شد و خانهء خويش را با فرش آن رها كرد كه ابو احمد در آن فرود آمد .\r\nاز آن پيش كه ابو احمد از سراپردهء خويش از در خراسان حركت كند ، محمد بن ابى الساج به فرار از ابن طولون به نزد وى آمد ، پيش از آن ميان وى و ابن طولون نبردها بوده بود كه عاقبت ابن ابى الساج از مقاومت وى ناتوان مانده بود كه همراهان وى اندك بودند و مردانى كه با ابن طولون بودند بسيار بودند . ابن ابى الساج به ابو احمد رسيد و به دو پيوست كه به دو خلعت داد و وى را با خويش سوى جبل برد .\r\nدر اين سال خبر آمد كه بر تپه اى بر كنار نهر صله به نام تپهء بنى شقيق هفت قبر شكافته شده كه در آن هفت پيكر درست بوده با كفنهاى نو كه از مژه هاشان بوى مشك برمىخاست . يكيشان جوانى بود كه موى بلند داشت و پيشانى و دو گوش و دو گونه بينى و دو لب و چانه و پلكهاى دو چشمش سالم بود . بر دو لبش رطوبتى بود گويى آب\r\n","description":"","footnote":"","page_name":" 6635 ","page_number":260},
  {"content":"\r\nنوشيده بود و چنان بود كه سرمه كشيده بود . در تهيگاه وى اثر ضربتى بود . كفنش را بر او باز نهادند .\r\n( 17 يكى از ياران ما به من گفت كه موى يكيشان را كشيده بود و ديده بود كه ريشهء آن همانند موى زنده محكم بود . گويند : در تپه اى كه اين قبرها بود چيزى بود همانند حوضى سنگى به رنگ مس كه بر آن نوشته اى بود كه دانسته نشد چيست ؟\r\nدر اين سال دستور داده شد نيم نيزه ها و علمها و سپرهايى را كه در جايگاههاى نگهبانى بود و نام عمرو بن ليث بر آن بود بردارند و نام وى را بيفكنند ، و اين يازده روز رفته از شوال بود .\r\nدر اين سال هارون بن محمد هاشمى كه ولايتدار مكه و مدينه و طايف بود ، سالار حج شد .\r\n( 18 آنگاه سال دويست و هفتاد و هفتم درآمد .\r\n\r\nسخن از حادثاتى كه به سال دويست و هفتاد و هفتم بود\r\nاز جمله آن بود كه يازمان در طرسوس ، به نام خمارويه پسر احمد بن طولون ، دعا گفت . چنان كه گفته‌اند سبب آن بود كه خمارويه سى هزار دينار و پانصد جامه و صد و پنجاه اسب و صد و پنجاه بارانى [ 1 
  ] و سلاح براى وى فرستاده بود و چون اين چيزها به يازمان رسيد به نام وى دعا گفت كه پس از آن پنجاه هزار دينار براى او فرستاد .\r\nدر اول ماه ربيع الاول ميان وصيف ، خادم ابن ابى الساج ، و بربران ياران ابى الصقر ، شرى رخ داد كه نبرد كردند و چهار كس از غلامان خادم و هفت كس از\r\n\r\n","description":"","footnote":"\r\n[ 1 
  ] كلمهء متن : ممطر . بگفتهء المعتمد بمعنى پوششى كه در باران بتن كنند و بوسيله آن از باران محفوظ مانند . ( م )\r\n","page_name":" 6636 ","page_number":261},
  {"content":"\r\nبربران كشته شدند . نبرد ميان آنها از در شام بود تا در كوفه . ابو الصقر برنشست و سوى آنها رفت و با ايشان سخن كرد كه پراكنده شدند . آنگاه از پى دو روز شر را از - سر گرفتند كه ابو الصقر برنشست و سوى آنها رفت و آرامشان كرد .\r\nدر اين سال يوسف بن يعقوب بر مظالم گماشته شد و دستور داد ندا دهند كه هر - كس مظلمه اى به نزد امير الناصر لدين الله يا يكى از كسان دارد حاضر شود . به سالار نگهبانان گفت كه هيچكس از زندانيان را رها نكند مگر كسانى كه حكايتشان بر يوسف عرضه شود ، و آزاديشان را روا بيند .\r\nدر نخستين روز شعبان يكى از سرداران ابن طولون با سپاهى بزرگ از سوارگان و پيادگان به بغداد رسيد .\r\nدر اين سال هارون بن محمد هاشمى سالار حج بود .\r\n( 19 پس از آن سال دويست و هفتاد و هشتم درآمد .\r\n\r\nسخن از حادثاتى كه به سال دويست و هفتاد و هشتم بود\r\nاز جمله نبردى بود كه ميان ياران وصيف خادم و بربران و ياران موسى خواهرزادهء مفلح بود ، به مدت چهار روز پياپى ، آنگاه سازش كردند ، از آن پس كه ده و چند كس از ميانه كشته شده بود ، و اين در اول محرم بود . پس از آن در سمت شرقى ميان نصريان و ياران يونس نبردى رخ داد كه در اثناى آن يكى كشته شد ، سپس جدا شدند .\r\nدر اين سال ، وصيف ، خادم ابن ابى الساج ، به فرمان ابو الصقر سوى واسط رفت تا چنان كه گفته‌اند كمك وى باشد به سبب آنكه ابن ابى الصقر وى و يارانش را پرورده بود و جايزه هاى بزرگ به دو داده بود و مقررى يارانش را داده بود . ابو الصقر خبر يافته بود كه ابو احمد مىرسد و از وى بر خويشتن بيمناك شده بود ، از آن رو كه هر -\r\n","description":"","footnote":"","page_name":" 6637 ","page_number":262},
  {"content":"\r\nچه را در بيت المالهاى ابو احمد بوده بود تلف كرده بود و براى بخششها و جايزه ها و خلعتها كه به سرداران مىداد چيزى نمانده بود .\r\nو چون مالى كه در بيت المال بوده بود تمام شد از ملكداران خراج سال نيامده را خواست و جمعى از آنها را به اين سبب بداشت . كسى كه از جانب وى به اين كار مىپرداخت زغل بود ، كه در اين باب با مردم سختى كرد اما پيش از آنكه اين را از آنها بگيرد ابو احمد بيامد و ابو صقر از مطالبهء كسان مشغول ماند . حركت وصيف به روز جمعه بود سه روز مانده از محرم .\r\nدوازده روز مانده از محرم اين سال ستاره گيسودارى طلوع كرد ، سپس گيسو دنباله شد .\r\n( 20 در اين سال ابو احمد از جبل به عراق بازگشت ، در اين وقت درد نقرس وى سخت شده بود ، چندان كه توان برنشستن نداشت . تختى براى او ساخته بودند كه قبه اى بر آن بود كه بر تخت مىنشست و خادمى با وى بود كه پاى او را با چيزهاى خنك كننده خنك مىكرد و كارش به جايى رسيد كه برف بر آن مىنهاد ، پس از آن بيمارى پايش داء الفيل شد . چهل حمال [ 1 
  ] تخت وى را مىبردند ، هر بيست نفر به نوبت . گاه مىشد كه دردش سخت مىشد و دستورشان مىداد كه وى را بنهند . گويند روزى به كسانى كه او را مىبردند گفت : « از بردن من خسته شده‌ايد ؟ خوش داشتم چون يكى از شما باشم ، بر سر خويش بار ببرم و نان بخورم ، اما به سلامت باشم . » و هم او در اين بيمارى گفته بود : « دفتر خويش را بر يكصد هزار مقررى بگير مىبندم كه ميان آنها بدحالتر از من نيست . » به روز دوشنبه سه روز مانده از محرم ، ابو احمد به نهروان رسيد ، مردم به پيشواز وى رفتند ، بر آب نشست و در نهروان برفت ، پس از آن در نهر ديالى ، سپس در دجله تا به زعفرانيه رسيد . شب جمعه به فرك شد و به روز جمعه دو روز\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6638 ","page_number":263},
  {"content":"\r\nرفته از صفر به خانهء خويش درآمد . و چون روز پنجشنبه شد ، هشت روز رفته از صفر ، درگذشت وى شايع شد . پيش از آن ابو الصقر از خانهء وى درآمده بود و دستور داده بود ، ابو العباس را نگهدارند و درها را از پى هم بر او بسته بودند .\r\nابو الصقر ، آن روز را در خانهء خويش بماند . شايعهء درگذشت ابو احمد منتشر شد كه بيخودى او را گرفته بود .\r\nروز جمعه ابو الصقر كس سوى مداين فرستاد كه معتمد و پسرش را از آنجا بياوردند و به خانهء وى رسانيدند . ابو الصقر در خانهء خويش بماند و به خانه ابو احمد نشد .\r\nوقتى غلامان ابو احمد كه دل با ابو العباس داشتند و سران غلامان ابو العباس كه حضور داشتند ، آنچه را بر ابو احمد گذشته بود بديدند ، درهاى بسته شده بر ابو العباس را شكستند .\r\nاز غلامى كه با ابو العباس در آن جايگاه بوده بود آورده‌اند كه گفته بود :\r\n( 21 « وقتى ابو العباس صداى قفلها را شنيد كه شكسته مىشد ، گفت : اينان آهنگ جان من دارند . شمشيرى را كه به نزد وى بود برگرفت و برهنه كرد و آماده بنشست .\r\nشمشير نيز در كنار وى بود . به من گفت : تو برو به خدا تا جان در من هست به من دست نمىيابند . » گويد : و چون در گشوده شد ، نخستين كسى كه به نزد وى درآمد وصيف موشكير بود كه غلام ابو العباس بود و چون او را بديد شمشير را از دست خويش بينداخت و بدانست كه جز نيكى براى او نمىخواهند . وى را ببردند و به نزد پدرش نشانيدند كه در حال بيخودى بود . وقتى ابو احمد چشمان خويش را بگشود او را بديد و نزديكش خواند و تقربش داد .\r\nمعتمد همان روز كه كس براى آوردن وى فرستاده بودند به دار السلام رسيد ، به روز جمعه هنگام نيمروز پيش از نماز جمعه نه روز رفته از صفر . پسرش جعفر المفوض الى الله وليعهد با عبد العزيز و محمد و اسحاق ، پسران ديگرش ، با وى بودند ، به نزد ابو الصقر فرود آمد . آنگاه خبر به ابو الصقر رسيد كه ابو احمد نمرده ،\r\n","description":"","footnote":"","page_name":" 6639 ","page_number":264},
  {"content":"\r\nاسماعيل بن اسحاق را فرستاد كه خبر را معلوم كند و اين به روز شنبه بود . ابو الصقر سرداران و سپاهيان را فراهم آورد و خانهء خويش و اطراف آن را از مرد و سلاح پر كرد . از خانهء خويش تا پل را نيز چنان كرد . دو پل را ببريد . بر سمت شرقى روى پل گروهى بودند كه با ياران ابو الصقر نبرد مىكردند . كسانى از ميانه كشته شد ، كسانى نيز زخمى شدند ، ابو طلحه برادر شركب با ياران خويش بر در بستان جاى داشت .\r\nاسماعيل بازگشت و به ابو الصقر گفت كه ابو احمد زنده است . نخستين كس از سرداران كه سوى وى رفت ، محمد بن ابى الساج بود كه از نهر عيسى عبور كرد ، پس از آن مردم رفتن گرفتند ، كس بود كه سوى در ابو احمد عبور مىكرد ، كس نيز بود كه به خانهء خويش باز مىگشت ، كس نيز بود كه از بغداد برون مىشد . وقتى ابو الصقر چنين ديد و زنده بودن ابو احمد به نزد وى به صحت پيوست وى و پسرانش سوى خانهء ابو احمد رفتند . ابو احمد از آنچه رفته بود با ابو الصقر چيزى نگفت و از او پرسشى نكرد و او در خانه ابو احمد بماند .\r\nوقتى معتمد ديد كه در خانه تنها مانده او و پسرانش و بكتمر پايين رفتند و بر زورقى نشستند . پس از آن كشتى ابو ليلى دلفى به نزدشان رسيد كه آنها را در كشتى خويش برداشت و به خانهء خويش برد كه خانهء على بن جهشيار بود بر سر پل .\r\n( 22 معتمد به دو گفت : « مىخواهم به نزد برادر خويش روم . » كه او را با همهء همراهانش سوى خانهء ابو احمد برد . خانهء ابو الصقر و هر چه در آن بود غارت شد چنان كه حرمتهاى وى پا برهنه و بى روپوش برون شدند . خانهء محمد بن سليمان دبير وى نيز غارت شد . خانهء ابن واثقى نيز غارت شد و سوخته شد . خانه كسان وى نيز غارت شد . در زندان شكسته شد ديوارها سوراخ شد ، و هر كه در آن بود برون شد ، هر كه در مطبق بود نيز برون شد ، دو جايگاه پل غارت شد و هر چه در آنجا بود گرفته شد ، خانه هايى كه نزديك خانه ابو الصقر بود به غارت رفت . ابو احمد پسر خويش و ابو الصقر را خلعت داد كه همگى برنشستند و همچنانكه خلعت بتن داشتند از بازار سه شنبه تا باب الطاق برفتند .\r\n","description":"","footnote":"","page_name":" 6640 ","page_number":265},
  {"content":"\r\nابو الصقر با ابو العباس به خانهء وى رفت كه خانهء صاعد بود . سپس ابو الصقر از راه آب به خانهء خويش رفت كه غارت شده بود . از خانهء شاه [ 1 
  ] حصيرى براى وى بردند كه بر آن نشست . ابو العباس ، بدر غلام خويش را به نگهبانى گماشت و محمد بن غانم پسر شاه را بر سمت شرقى و عيسى نوشيرى را بر سمت غربى جانشين كرد ، و اين چهارده روز رفته از صفر همين سال بود .\r\nدر اين سال ، به روز چهارشنبه هشت روز مانده از صفر ، ابو احمد موفق در گذشت و شب پنجشنبه در رصافه به نزد گور مادر خويش به گور شد . ابو العباس به روز پنجشنبه براى تسليت گويى مردم نشست .\r\nدر اين سال سرداران و غلامان با ابو العباس بيعت كردند ، به تصدى خلافت از پى مفوض و لقب المعتضد بالله گرفت ، به روز پنجشنبه ، و سپاهيان را مقررى دادند . به روز جمعه به نام معتمد و از پى او مفوض ، سپس به نام ابو العباس معتضد خطبه خواندند و اين هفت روز مانده از صفر بود .\r\nو هم در اين سال به روز دوشنبه ، چهار روز مانده از صفر ، ابو الصقر و كسان وى را گرفتند و منزلهاشان به غارت رفت . پسران فرات را كه ديوان سواد بدست ايشان بود مىجستند كه نهان شدند . به روز سه شنبه ، سه روز مانده از صفر همين سال ، عبيد الله بن سليمان خلعت گرفت و به وزارت گماشته شد .\r\nو هم در اين سال محمد بن ابى الساج كس به واسط فرستاد كه غلام خويش وصيف را به مدينة السلام پس آرد ،\r\n( 23 اما وصيف سوى اهواز رفت و از بازگشت به بغداد دريغ كرد ، شهرك طيب را غارت كرد و در شوش تباهى كرد .\r\nو هم در اين سال ابو احمد بن محمد بن فرات دستگير شد كه او را بداشتند و مالهايى از او مطالبه كردند ، زغل را نيز با وى دستگير كردند كه بداشته شد و مالى همراه وى بدست آمد .\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6641 ","page_number":266},
  {"content":"\r\nدر اين سال خبر آمد كه على بن ليث برادر صفار كشته شده ، رافع بن - هرثمه وى را كشته بود كه على برادر خويش را رها كرده بود و به رافع پيوسته بود .\r\nدر همين سال خبر آمد كه آب نيل كم شده و نرخها به نزد مصريان گران شده .\r\n\r\nسخن از آغاز كار قرمطيان\r\nدر اين سال خبر آمد كه قومى به نام قرمطيان در سواد كوفه به جنبش آمده‌اند ، آغاز كارشان از آنجا بوده بود كه يكى از ناحيهء خوزستان به سواد كوفه آمده بود و در محلى از سواد به نام نهرين اقامت گرفته بود و زاهدى و بيزارى از تجمل مىنمود ، برگ خرما مىبافت و از كسب خويش نان مىخورد و نماز بسيار مىكرد . مدتى بر اين ببود و چون كسى به نزد وى مىنشست از كار دين با وى سخن مىكرد و او را به بى رغبتى دنيا مىخواند و مىگفت كه نماز مقرر بر مردمان به هر روز و شب پنجاه نماز است و اين ، در آن محل كه بود ، از وى شيوع يافت . سپس به آنها گفت كه سوى امامى از خاندان پيمبر دعوت مىكند . همچنان بر اين حال ببود ، كسان با وى مىنشستند و از اين باب سخنانى با آنها مىگفت كه به دلهاشان مىنشست . وى در آن دهكده به نزد بقالى مىنشست ، نزديك بقال نخلستانى بود كه گروهى از بازرگانان آن را خريده بودند . محوطه اى نيز داشتند كه هر چه از بار نخلها چيده بود در آنجا فراهم - آوردند . بنزد آن بقال آمدند و از او خواستند كه يكى را براى آنها بجويد كه آنچه را از نخلها چيده بودند ، براىشان حفاظت كند . بقال آنها را به آن مرد رهنمون شد و گفت : « اگر بپذيرد كه محصول شما را حفاظت كند چنانست كه مىخواهيد . »\r\n","description":"","footnote":"","page_name":" 6642 ","page_number":267},
  {"content":"\r\nاز اين باب با وى سخن كردند كه حفاظت را در مقابل درمهايى معين پذيرفت و چنان شد كه براى آنها حفاظت مىكرد و بيشتر روز خويش را نماز مىكرد و روزه مىداشت و به هنگام افطار يك رطل خرما از بقال مىگرفت و بدان روزه مىگشود و هستهء آن را فراهم مىداشت .\r\nوقتى بازرگانان خرماى خويش را ببردند به نزد بقال شدند و دستمزد اين مزدور خويش را حساب كردند و به دو دادند . مزدور خرمايى را كه از بقال گرفته بود حساب كرد و بهاى هسته اى را كه به بقال داده بود از آن كم كرد .\r\n( 24 بازرگانان آنچه را ميان وى و بقال دربارهء هسته رفته بود شنيدند و بر او تاختند و او را بزدند و گفتند : « به همين راضى نبودى كه خرماى ما را خوردى هستهء آن را نيز فروختى ؟ » بقال به آنها گفت : « چنين مكنيد ، او به خرماى شما دست نزده . » و حكايت وى را بر آنها فروخواند كه از زدن وى پشيمان شدند و از او خواستند كه بهلشان كند كه بكرد و بدين سبب حرمت وى به نزد مردم دهكده فزونى گرفت كه از زهد وى خبر يافته بودند . آنگاه بيمار شد و مدتى بر كنار راه افتاده بود . در آن دهكده يكى بود كه بر گاوان خويش بار مىبرد و چشمانى داشت ، قرمز سخت قرمز ، كه مردم دهكده به سبب قرمزى چشمانش او را كرميته مىناميدند كه به نبطى به معنى قرمز چشم است . بقال با اين كرميته سخن كرد كه بيمار را به خانهء خويش برد و به كسان خويش سفارش كند مراقب وى باشند و از او پرستارى كنند كه بكرد و آن مرد به نزد وى ببود تا بهى يافت ، پس از آن نيز به منزل وى مىرفت .\r\nآنگاه مردم دهكده را به كار خويش خواند و مذهب خويش را براى آنها توصيف كرد . مردم آن ناحيه از وى پذيرفتند . وقتى كسى به دين وى در مىشد يك دينار از او مىگرفت و مىگفت كه اين را براى امام مىگيرد . بدينسان ببود و مردم آن دهكده ها را دعوت مىكرد كه از وى مىپذيرفتند . آنگاه دوازده نقيب\r\n","description":"","footnote":"","page_name":" 6643 ","page_number":268},
  {"content":"\r\nاز آنها گرفت و دستورشان داد كه مردم را به دين خويش دعوت كنند ، به آنها گفت :\r\n« شما چون حواريان عيسى بن مريمايد » كشتكاران آن ناحيه به پنجاه نماز مقرر كه گفته بود بر آنها واجب است از كارهاى خويش بازماندند . هيصم در آن ناحيه املاكى داشت و خبر يافت كه كشتكاران وى در كار آبادانى كوتهى كرده‌اند . در اين باب پرسش كرد ، گفتند كه يكى به نزد آنها آمده و يك مذهب دينى را به آنها وانموده و گفته كه آنچه خدا بر آنها فرض كرده به هر شب و روز پنجاه نماز است و بدان از كارهاى خويش بازمانده‌اند .\r\nهيصم كس به طلب كرميته فرستاد كه او را بنزد وى بردند ، از كارش پرسش كرد كه قصهء خويش را با هيصم بگفت و او قسم ياد كرد كه وى را خواهد كشت .\r\nپس دستور داد تا وى را در اطاقى بداشتند و در را بر او قفل كردند . هيصم كليد را زير متكاى خويش نهاد و به نوشيدن سرگرم شد . يكى از كنيزانى كه در خانهء وى بود حكايت آن مرد را شنيد و بر وى رقت آورد و چون هيصم بخفت كليد را از زير متكاى وى برگرفت و در را بگشود و مرد را برون آورد و در را قفل زد و كليد را به جاى خود نهاد .\r\nصبحگاهان هيصم كليد را خواست و در را گشود و وى را نيافت . اين خبر شايع شد و مردم آن ناحيه بدان مفتون شدند و گفتند : « به آسمان رفت . » پس از آن در جاى ديگر نمودار شد و جمعى از ياران خويش و ديگران را بديد كه از حكايت وى پرسش كردند كه گفت : « هيچكس نمىتواند با من بدى كند و قدرت اين كار را ندارد . »\r\n( 25 كه در چشم آنها بزرگ شد .\r\nپس از آن ، مرد بر جان خويش بيمناك شد و سوى ناحيهء شام رفت و چيزى از وى دانسته نشد ، و به نام مردى كه در منزل وى بوده بود ، يعنى صاحب گاوان ، كرميته ناميده شد ، آنگاه سبك شد و گفتند قرمط .\r\nاين حكايت را يكى از ياران ما آورده از كسى كه براى وى نقل كرده بود و\r\n","description":"","footnote":"","page_name":" 6644 ","page_number":269},
  {"content":"\r\nگفته بود كه وى به نزد محمد بن داود بوده بود كه او گروهى از قرمطيان را از حبس خواسته بود و دربارهء زكرويه از آنها پرسش كرد و اين ، از پس آن بود كه زكرويه را كشته بود ، و نيز از قرمط و حكايت وى پرسيد و آنها به پيرى از جمع خويش اشاره كردند و به دو گفتند : « اين سلف زكرويه است و از همهء مردم از حكايت وى مطلعتر است ، هر چه مىخواهى از او بپرس . » ابن داود از او پرسيد كه اين حكايت را با وى بگفت .\r\nاز محمد بن داود آورده‌اند كه گفته بود : « قرمط مردى بود از سواد كوفه كه غله هاى سواد را بر گاوان خويش مىبرد . نام وى حمدان بود و لقب قرمط داشت . » پس از آن كار قرمطيان و مذهبشان آشكار شد و در سواد كوفه فزونى گرفتند .\r\nطايى ، احمد بن محمد ، از كارشان خبر يافت و بر هر يك از آنها سالانه يك دينار مقرر داشت و از اين راه مالى گزاف مىگرفت . پس از آن جمعى از كوفه بيامدند و كار قرمطيان را به سلطان وانمودند كه دينى بجز اسلام آورده‌اند و چنان مىبينند كه شمشير بر امت محمد رواست مگر آنكه با آنها بر دينشان بيعت كنند ، و طايى كارشان را از سلطان نهان مىدارد . اما كسى به آنها توجه نكرد و از آنها گوش نگرفت كه برفتند . يكى از آنها مدتى دراز در مدينة السلام بماند و نامه مىداد و ميگفت كه از بيم طائى به شهر خويش باز نمىتواند گشت .\r\nاز جمله چيزها كه از مذهب اين قرمطيان حكايت كرده‌اند اين بود كه مكتوبى آوردند كه در آن چنين آمده بود :\r\n« به نام خداى رحمان رحيم ، فرج بن عثمان كه از دهكده اى است به نام نصرانه گويد به دعوتگرى سوى مسيح ، كه او عيسى است و او كلمه است و او مهدى است و او احمد بن محمد بن حنفيه است و او جبريل است و گويد كه مسيح در پيكر انسانى بر او نمودار شد و به دو گفت كه تو دعوتگرى و تو حجتى و تو ناقه اى و تو دابه اى و\r\n","description":"","footnote":"","page_name":" 6645 ","page_number":270},
  {"content":"\r\nتو روح القدسى و تو يحيى بن زكريايى و به دو شناسانيد كه نماز چهار ركعت است ،\r\n( 26 دو ركعت پيش از برآمدن خورشيد و دو ركعت پيش از فرو رفتن آن ، و اذان در هر نماز اينست كه گويد : الله اكبر ، الله اكبر ، الله اكبر ، اشهد ان لا إله الا الله ، دو بار ، اشهد ان آدم رسول الله ، اشهد ان يوحنا رسول الله ، اشهد ان ابراهيم رسول الله ، اشهد ان موسى رسول الله ، اشهد ان عيسى رسول الله ، اشهد ان محمدا رسول الله و اينكه در هر ركعت استفتاح را كه بر احمد بن محمد بن حنفيه نزول يافته خواند . قبله به طرف بيت المقدس است ، حج نيز به بيت المقدس است . روز جمعه روز دوشنبه است كه در آن كار نبايد كرد ، سوره اينست : « الحمد لله بكلمته و تعالى - باسمه المتخذة لاوليائه باوليائه . قل ان الاهلة مواقيت للناس ظاهرها ليعلم عدد السنين و الحساب و الشهور و الايام و باطنها اوليائى الذين عرفوا عبادى سبيلى ، اتقون يا اولى الالباب و انا الذى لا اسأل عما افعل و انا العليم الحكيم و انا الذى ابلو عبادى و امتحن خلقى فمن صبر على بلائى و محنتى و اختبارى القيته فى جنتى و اخلدته فى نعمتى و من زال عن امرى و كذب رسلى اخلدته مهانا فى عذابى و اتممت اجلى و اظهرت امرى على السنة رسلى و انا الذى لم يعل على جبار الا وضعته و لا عزيز الا اذللته و ليس الذى اصر على امره و داوم على جهالته و قالوا لن نبرح عليه عاكفين و به مؤمنين اولئك هم الكافرون . » [ 1 
  ] آنگاه ركوع كند و در ركوع خويش بگويد : « سبحان ربى رب العزة و تعالى عما يصف الظالمون . » اين را دو بار بگويد ، و چون سجده كند بگويد : « الله اعلى ، الله اعلى ، الله اعظم ، الله اعظم » .\r\nاز شرايع وى اين است كه روزه به هر سال دو روز است كه مهرگان است و\r\n\r\n","description":"","footnote":"\r\n[ 1 
  ] اين قسمت متن را عينا آوردم تا خواننده سياق آن را ببيند و با بعضى رسايل و الواح - فرقه هاى نو آمده مقايسه كند و شگفتى كند كه گويى اين گروهها همه از يك چشمه آب مىگرفته‌اند . ( م )\r\n","page_name":" 6646 ","page_number":271},
  {"content":"\r\nنوروز ، نبيذ حرام است و شراب حلال . در جنابت غسل نيست مگر وضويى همانند وضوى نماز . هر كه با وى نبرد كند ، كشتنش واجب است و هر كس از مخالفان كه با وى نبرد نكند ، جزيه از او گرفته شود . حيوان نيش دار و حيوان پنجه دار خورده نشود . »\r\n( 27 رفتن قرمط به سواد كوفه پيش از كشته شدن سالار زنگيان بود ، زيرا يكى از ياران ما از سلف زكرويه آورده كه گفته بود : قرمط به من گفت : « سوى سالار زنگيان شدم ، به دو رسيدم و به دو گفتم من بر مذهبى هستم و صد هزار شمشير پشت سر من است ، با من گفتگو كن ، اگر دربارهء آن مذهب اتفاق كرديم با همه كسانى كه با منند سوى تو مىآيم و اگر صورت ديگر بود ، از نزد تو مىروم . گفتمش : به من امان بده . كه بداد . » گويد : تا نيمروز با وى گفتگو كردم و در پايان گفتگوى من با وى معلوم شد كه او سر مخالفت دارد ، به نماز برخاست ، من روان شدم و از شهر وى برون شدم و به سواد كوفه رفتم .\r\nپنج روز مانده از جمادى الاخر اين سال ، احمد عجيفى به شهر طرسوس درآمد و همراه يازمان غزاى تابستانى كرد و تا سلندوه پيش رفت . در اين غزا يازمان درگذشت .\r\nسبب در گذشت وى آن بود كه به وقتى كه مقابل قلعهء سلندوه بود پاره اى از سنگ منجنيق به دنده هاى وى خورد ، نزديك فتح قلعه بودند اما سپاه حركت كرد و او به روز بعد در راه درگذشت .\r\nبه روز جمعه چهارده روز رفته از رجب ، وى را بر دوش مردان به طرسوس بردند و آنجا به گور شد .\r\nدر اين سال هارون بن محمد هاشمى سالار حج بود .\r\n( 28 آنگاه سال دويست و هفتاد و نهم درآمد .\r\n","description":"","footnote":"","page_name":" 6647 ","page_number":272},
  {"content":"\r\n\r\nسخن از حادثاتى كه به سال دويست و هفتاد و نهم بود\r\nاز جمله آن بود كه سلطان فرمان داد كه در مدينة السلام ندا دهند كه نقل گوى و منجم و فال گوى بر راه و در مسجد جامع ننشيند . وراقان را قسم دادند كه كتابهاى كلام و منطق [ 1 
  ] و فلسفه نفروشند .\r\nدر اين سال ، هشت روز مانده از محرم ، جعفر مفوض از ولايتعهد خلع شد و هم در آن روز با معتضد بيعت شد كه وى از پى معتمد متصدى خلافت باشد . دربارهء خلع جعفر و ولايت عهد معتضد نامه ها انشاء شد و به شهرها فرستاده شد ، به روز جمعه به نام معتضد خطبه خوانده شد به ولايت عهد . از جانب معتضد نامه ها به عاملان و ولايتداران نوشته شد كه امير مؤمنان ولايت عهد را به او داده و كار امر و نهى و نصب و عزل را كه با موفق بوده بود به وى سپرده .\r\nدر اين سال پنج روز رفته از ماه ربيع الاول جراده ، دبير ابو الصقر ، گرفته شد .\r\nموفق وى را به نزد رافع بن هرثمه فرستاده بود و چند روز پيش از آنكه گرفته شود به مدينة السلام رسيده بود .\r\nدر همين سال ، شش روز مانده از جمادى الاول ، ابو طلحه ، منصور بن مسلم ، از شهر زور كه به دو پيوسته شده بود باز آمد كه او را با عقامه دبيرش گرفتند و به زندان كردند و اين چهار روز مانده از جمادى الاول بود .\r\nدر اين سال به روز شنبه ، نه روز مانده از جمادى الاول ، در طرسوس ميان محمد بن موسى و مكنون ، غلام راغب وابستهء موفق ، پيكار شد . چنان كه گفته‌اند سبب آن بود كه طغج پسر جف در حلب راغب را ديده بود و به دو گفته بود\r\n( 29 كه خمارويه\r\n\r\n","description":"","footnote":"\r\n[ 1 
  ] كلمهء متن : جدل .\r\n","page_name":" 6648 ","page_number":273},
  {"content":"\r\nپسر احمد مىخواهد او را ببيند و از جانب وى وعده هاى خوب به راغب داد . وى از حلب برون شد و با بيست و پنج غلام از آن خويش سوى مصر رفت و خادم خويش مكنون را با سپاهى كه همراه داشت با مال و سلاح خويش به طرسوس فرستاد . طغج به محمد لنگ پسر موسى نوشت كه او راغب را فرستاده و هر چه مال و سلاح و غلام كه همراه وى بود همراه غلامش مكنون است كه سوى طرسوس شده و مىبايد هماندم كه وارد مىشود او را با هر چه همراه دارد بگيرد .\r\nوقتى مكنون وارد طرسوس شد ، لنگ بر او تاخت و او را بگرفت و كس بر مال و سلاح همراه وى گماشت . مردم طرسوس به لنگ تاختند و وى را از مكنون بازداشتند و لنگ را بگرفتند و به دست مكنون بداشتند و بدانستند كه راغب دستخوش حيله شده و به خمارويه پسر احمد نوشتند و كارى را كه لنگ كرده بود به دو خبر دادند و اينكه كس بر او گماشته‌اند و گفتند : « راغب را رها كن كه به نزد ما آيد تا لنگ را رها كنيم . » خمارويه راغب را رها كرد و او را به طرسوس فرستاد . احمد بن طغان را نيز همراه وى فرستاد به ولايتدارى مرزها و لنگ را از آنها معزول كرد . وقتى راغب به طرسوس رسيد ، محمد لنگ پسر موسى آزاد شد . احمد بن طغان نيز به ولايتدارى طرسوس و مرزهاى شام ، با راغب وارد آن شهر شد ، به روز سه شنبه سيزده روز رفته از شعبان .\r\nدر اين سال به شب دوشنبه ، يازده روز مانده از رجب ، معتمد درگذشت و چنان بود كه به روز يكشنبه بر كناره در قصر حسنى شراب بسيار نوشيده بود و شام خورد و بسيار خورد و شبانگاه درگذشت .\r\nخلافت وى چنان كه گفته‌اند بيست و سه سال و شش روز بود .\r\n","description":"","footnote":"","page_name":" 6649 ","page_number":274},
  {"content":"\r\n\r\nخلافت معتضد\r\nصبحگاه همان شب با ابو العباس المعتضد بالله بيعت خلافت كردند . وى بدر غلام خويش را بر نگهبانى گماشت . عبيد الله بن سليمان را به وزارت گماشت ، محمد بن شاه را به كشيكبانان گماشت . حاجب خاصه و عامه ، صالح معروف به امين شد و صالح ، خفيف سمرقندى را نايب خويش كرد .\r\nدو روز رفته از شعبان همين سال فرستادهء عمرو بن ليث صفار با هديه ها به نزد معتضد آمد و ولايتدارى خراسان را خواست . معتضد ، عيسى نوشرى را با فرستاده روان كرد با خلعت و پرچمى كه براى عمرو بن ليث بسته بود ، به ولايتدارى خراسان .\r\nدر ماه رمضان همين سال به خراسان رسيدند ، عمرو خلعت پوشيد و پرچم به مدت سه روز در صحن خانهء وى نصب شد .\r\nدر اين سال خبر درگذشت نصر بن احمد رسيد و كارى را كه آن سوى نهر بلخ به عهدهء وى بود برادرش اسماعيل بن احمد عهده كرد .\r\nدر اين سال ، به روز دوشنبه سه روز رفته از شوال ، حسين بن عبد الله معروف به ابن جصاص از مصر به فرستادگى از خمارويه پسر احمد بن طولون بيامد و هديه ها همراه داشت . بيست بار استر طلا و بيست خادم و دو صندوق پارچه نشاندار و بيست مرد بر بيست اسب اصيل با زينهاى مزين به نقره بسيار كه نيم نيزه هاى نقره داشتند با قباهاى ديبا و كمرهاى مزين ، با هفده اسب با زين و لگام كه از آن جمله پنج تا طلا بود و باقى نقره بود ، با سى اسب با جلهاى منقش ، و پنج استر با زين و لگام ، با يك زرافه . وقتى ابن جصاص به نزد معتضد رسيد به دو و هفت كس از همراهانش خلعت داد .\r\nسفر ابن جصاص دربارهء همسرى دختر خمارويه با على بن معتضد بود كه معتضد گفت : « خودم او را به همسرى مىگيرم . » و او را همسر خويش كرد .\r\n","description":"","footnote":"","page_name":" 6650 ","page_number":275},
  {"content":"\r\nدر اين سال خبر آمد كه احمد بن عيسى قلعهء ماردين را از محمد بن اسحاق بن - كنداجى گرفته .\r\nدر اين سال ابراهيم بن محمد كه ديوان املاك با وى بود درگذشت و محمد بن - عبد الحميد به جاى وى گماشته شد . درگذشت ابراهيم به روز چهارشنبه بود سه يا چهار روز مانده از شوال .\r\nدر اين سال به روز شنبه ، هفت روز مانده از شوال ، راشد وابستهء موفق ولايتدار دينور شد و خلعت گرفت . پس از آن به روز پنجشنبه ، ده روز رفته از ذى قعده ، سوى كار خويش رفت .\r\nدر روز قربان همين سال معتضد برنشست و به نمازگاهى رفت كه نزديك حسنى گرفته بود ، سرداران و سپاهيان نيز با وى برنشستند . در آنجا با مردم نماز كرد . گويند كه در ركعت اول شش تكبير گفت و در ركعت دوم يك تكبير ، آنگاه به منبر رفت اما خطبهء وى شنيده نشد . نمازگاه عتيق را تعطيل كرد و ديگر در آن نماز نكرد .\r\nدر اين سال به احمد بن عبد العزيز دلفى نوشته شد كه با رافع بن هرثمه پيكار كند . در آن وقت رافع به رى بود ، احمد سوى وى رفت ، به روز پنجشنبه هفت روز مانده از ذى قعده تلاقى كردند كه رافع بن هرثمه هزيمت شد و از رى درآمد كه ابن - عبد العزيز بدان درآمد .\r\nدر اين سال هارون بن محمد هاشمى سالار حج شد و اين آخرين بار بود كه حج مىكرد كه شانزده سال از سال شصت و چهارم تا اين سال سالار حج بوده بود .\r\n( 32 آنگاه سال دويست و هشتادم درآمد .\r\n","description":"","footnote":"","page_name":" 6651 ","page_number":276},
  {"content":"\r\n\r\nسخن از حادثاتى كه به سال دويست و هشتادم بود\r\nاز جمله آن بود كه معتضد ، عبد الله بن مهتدى و محمد بن حسن بن سهل معروف به شيلمه را گرفت . اين شيلمه تا آخرين روزهاى سالار زنگيان با وى بوده بود ، سپس به امانخواهى به موفق پيوست كه وى را امان داد .\r\nسبب گرفتنشان اين بود كه يكى از امان يافتگان درباره شيلمه به نزد معتضد سعايت كرد و گفت كه وى براى مردى دعوت مىكند كه اسم وى را ندانسته است و گروهى از سپاهيان و غير سپاهيان را تباه كرده است . يك مرد صيدنانى را با - برادرزاده اش كه از همان شهر بود گرفتند ، معتضد او را به اقرار كشيد اما به چيزى اقرار نكرد ، دربارهء مردى كه سوى وى مىخواند پرسش كرد ، اما به چيزى اقرار نكرد و گفت : « اگر زير قدمهاى من بود ، قدم از وى بر نمىداشتم . اگر مرا كردناك [ 1 
  ] كنى ترا از او خبر نمىدهم . » پس معتضد بگفت تا آتشى برافروختند ، آنگاه وى را بر چوبى از چوبهاى خيمه بستند و بر آتش بگردانيدند چندان كه پوستش پاره پاره شد . پس از آن گردنش را زدند و به نزد پل پايين بر سمت غربى بياويختند . پسر مهتدى بداشته بود تا برائت وى معلوم شد و آزاد شد . آويختن شيلمه هفت روز رفته از محرم بود .\r\nگويند : معتضد به شيلمه گفت : « شنيده‌ام براى پسر مهتدى دعوت مىكنى . » گفت : « آنچه دربارهء من مىگويند جز اينست ، من دوستدار خاندان پسر\r\n\r\n","description":"","footnote":"\r\n[ 1 
  ] كلمهء متن : در برهان قاطع چنين آمده : گردناج بر وزن اسفناج : كبابى باشد كه گوشت آن را در آب جوشانيده باشند و بعد از آن به سيخ كشند و كباب كنند . ظاهرا كلمهء متن با تحريف گاف و جيم به كاف همين كلمهء گردناج پارسى است . ( م )\r\n","page_name":" 6652 ","page_number":277},
  {"content":"\r\nابو طالبم . » و چنان بود كه برادرزادهء وى را به اقرار كشيده بود كه اقرار كرده بود ، به دو گفت : « برادرزاده ات اقرار كرده . » گفت : « اين پسركى است نو سال و اين سخن را از بيم كشته شدن گفته ، گفتار وى پذيرفته نيست . » مدتى دراز پس از آن برادرزادهء شيلمه و صيدنانى را آزاد كردند .\r\nيك روز رفته از صفر ، به روز يكشنبه ، معتضد از بغداد به آهنگ بنى شيبان روان شد و در بستان بشر بن هارون فرود آمد . پس از آن به روز چهارشنبه از آنجا روان شد\r\n( 33 و صالح امين ، حاجب خويش را بر خانهء خويش و بر بغداد جانشين كرد . به آهنگ محلى در سرزمين جزيره كه بنى شيبان آنجا را پناهگاه خويش مىكردند برفت و چون خبر يافتند كه وى آهنگ آنها را دارد اموال و عيالانشان را به خويشتن پيوستند .\r\nپس از آن نامهء معتضد رسيد كه شبانگاه از سن سوى بدويان رفته و بدانها تاخته و كشتارى بزرگ كرده ، بسيار كس از آنها در زاب كوچك و بزرگ غرق شده‌اند ، زنان و فرزندان را گرفته و مردم سپاه از اموالشان چندان گرفته‌اند كه از بردن آن عاجز مانده‌اند . از گوسفندان و شترانشان چندان گرفته شد كه در دست مردم فزونى گرفت ، و گوسفند به يكدرم فروخته شد و شتر به پنج درم . دستور داد زنان و فرزندان را حفاظت كنند تا به بغداد رسند ، پس از آن معتضد سوى موصل رفت و از آنجا به بلد رفت ، سپس به بغداد بازگشت . بنى شيبان به نزد وى آمدند ، از او مىخواستند كه از آنها درگذرد و گروگانها به او دادند كه چنان كه گفته‌اند پانصد مرد از آنها را بگرفت ، وقتى معتضد به آهنگ مدينة السلام بازگشت احمد بن ابى الاصبغ از نزد احمد بن عيسى با مالى كه از اسحاق بن كنداج گرفته بود و هديه و اسبها و استرها به نزد وى رسيد ، به روز چهارشنبه هفت روز رفته از ماه ربيع الاول .\r\nدر ماه ربيع الاول خبر آمد كه محمد بن ابى الساج از پس محاصره اى سخت و پيكارى شديد كه در ميان بوده مراغه را گشوده و عبد الله بن حسين را از آن پس كه وى\r\n","description":"","footnote":"","page_name":" 6653 ","page_number":278},
  {"content":"\r\nو يارانش را امان داده گرفته و او را به بند كرده و بداشته و دربارهء همه اموالش به اقرارش كشيده ، پس از آن وى را كشته است .\r\nدر ماه ربيع الاخر خبر درگذشت احمد بن عبد العزيز دلفى رسيد . درگذشت وى در آخر ماه ربيع الاول بوده بود ، كه پس از آن سپاهيان مقرريهاى خويش را خواسته بودند و خانه اسماعيل بن محمد منشى [ 1 
  ] را غارت كرده بودند . عمر و بكر پسران عبد العزيز بر سر رياست به نزاع برخاستند ، پس از آن عمر كار را عهده كرد اما معتضد دربارهء ولايتدارى او چيزى ننوشت .\r\nدر اين سال محمد بن ثور ، عمان را گشود و سرهاى جمعى از مردم آنجا را فرستاد .\r\nگويند كه به روز يكشنبه دوازده روز رفته از ماه ربيع الاول اين سال جعفر بن - معتمد درگذشت ، اقامتگاه وى در خانهء معتضد بود كه برون نمىشد و نمايان نمىشد و معتضد بارها با وى همدمى كرده بود .\r\n( 34 در همين سال معتضد از يورشى كه به بدويان برده بود به بغداد بازگشت .\r\nو هم در اين سال ، در جمادى الاخر ، خبر آمد كه عمرو بن ليث در جمادى الاول همين سال وارد به نيشابور شده .\r\nدر اين سال ، يوسف بن ابى الساج سى و دو كس از خوارج را از راه موصل فرستاد كه بيست و پنج كس از آنها را گردن زدند و بياويختند و هفت كس از آنها را در زندان نو بداشتند .\r\nدر اين سال ، پنج روز رفته از رجب ، احمد بن ابا از جانب خمارويه براى غزاى تابستانى وارد طرسوس شد ، پس از وى بدر حمامى نيز وارد شد و همگى همراه عجيفى امير طرسوس به غزا رفتند و تا بلقسور رسيدند .\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6654 ","page_number":279},
  {"content":"\r\nدر اين سال خبر آمد كه اسماعيل بن احمد به غزاى ديار ترك رفته و چنان كه مىگفتند شهر پادشاهشان را گشوده و او را با زنش خاتون و نزديك ده هزار كس اسير گرفته و بسيار كس از آنها را كشته و اسبان بسيار به غنيمت گرفته كه شمار آن دانسته نيست و سوار مسلمان به هنگام تقسيم غنيمت هزار درم گرفته است .\r\nدو روز مانده از ماه رمضان اين سال راشد ، وابستهء موفق ، به دينور درگذشت و تابوت وى را به بغداد حمل كردند .\r\nسيزده روز رفته از شوال اين سال مسرور بلخى درگذشت .\r\nچنان كه گفته‌اند در اين سال ، به ماه ذى حجه ، نامه اى از دبيل آمد كه در ماه شوال ، دوازده روز رفته از آن ماه ، ماه گرفته و در آخر شب روشن شده ، اما صبحگاه آن شب دنيا تاريك بوده و تاريكى دوام يافته و به وقت پسين بادى سياه و سخت وزيدن گرفته كه تا يك سوم شب دوام يافته و چون يك سوم شب شده زلزله آمده و صبحگاهان همه شهر ويران بوده و از منزلهاى آن جز اندكى ، به مقدار صد خانه ، به جا نمانده و تا به وقت نوشتن نامه سى هزار كس را به گور كرده‌اند كه از زير آوار در - آورده‌اند\r\n( 35 و به گور كرده‌اند و پس از ويرانى پنج بار ديگر آنجا زلزله شده .\r\nاز يكى از آنها آورده‌اند كه مجموع آنچه از زير آوار درآورده بودند صد و - پنجاه هزار مرده بود .\r\nدر اين سال ابو بكر ، محمد بن هارون ، معروف به ابن ترنجه سالار حج بود .\r\n( 36 پس از آن سال دويست و هشتاد و يكم درآمد .\r\n\r\nسخن از حادثاتى كه به سال دويست و هشتاد و يكم بود\r\nاز جمله آن بود كه ده روز رفته از محرم ، ترك بن عباس ، عامل سلطان بر ديار\r\n","description":"","footnote":"","page_name":" 6655 ","page_number":280},
  {"content":"\r\nمضر به مدينة السلام رسيد با چهل و چند كس از ياران ابو الاغر فرمانرواى سميساط كه بر شتران بودند و كلاهها و جبه هاى حرير داشتند . آنها را به خانهء معتضد برد كه از آنجا به زندان نو فرستاده شدند كه در آنجا بداشته شدند . ترك خلعت گرفت و بازگشت .\r\nدر همين سال خبر آمد كه وصيف ، خادم ابن ابى الساج ، با عمر بن عبد العزيز دلفى نبردى داشته و او را هزيمت كرده ، پس از آن وصيف در ماه ربيع الاول همين سال به نزد مولاى خويش محمد بن ابى الساج رفته .\r\nچنان كه گفته‌اند ، در اين سال به روز پنجشنبه نيمه جمادى الاخر ، طغج پسر جف از جانب خمارويه براى غزاى تابستانى وارد طرسوس شد ، پس از آن به غزا رفت و به طرايون رسيد و ملوريه را گشود .\r\nپنج روز مانده از جمادى ، احمد بن محمد طايى به كوفه درگذشت و همانجا در محلى به نام مسجد سهله به گور شد .\r\nدر همين سال در رى و طبرستان آب كم شد .\r\nدو روز رفته از رجب همين سال ، معتضد سوى جبل رفت و آهنگ ناحيهء دينور كرد . ابو محمد ، على بن معتضد را بر رى و قزوين و زنجان و ابهر و قم و همدان و دينور گماشت ، احمد بن ابى الاصبغ را بر دبيران وى گماشت ، مخارج سپاه وى و املاك رى را به حسين بن عمرو نصرانى سپرد . عمر بن عبد العزيز دلفى را بر اصبهان و نهاوند و كرج گماشت . به سبب گرانى نرخ\r\n( 37 و كميابى آذوقه براى بازگشت شتاب كرد و به روز چهارشنبه سه روز رفته از ماه رمضان به بغداد رسيد .\r\nدر اين سال حسن بن على كوره ، عامل رافع بر رى ، با نزديك هزار كس از على بن - معتضد امان خواست كه وى را به نزد پدر خويش معتضد فرستاد .\r\nدر اين سال ، در ماه ذى قعده ، بدويان به سامرا درآمدند و پسر سيما انف را اسير گرفتند و دست به غارت گشودند . شش روز مانده از ذى قعده معتضد بار دوم به\r\n","description":"","footnote":"","page_name":" 6656 ","page_number":281},
  {"content":"\r\nموصل رفت كه آهنگ حمدان بن حمدون داشت از آن رو كه به دو خبر رسيده بود كه وى به هارون جانفروش وازقى متمايل شده و سوى وى دعوت مىكند . آنگاه نامهء معتضد از كرخ جدان به نزد نجاح حرمى آمد دربارهء نبرد ميان وى و بدويان و كردان كه به روز جمعه سلخ ذى قعده رخ داده بود :\r\n« بنام خداى رحمان رحيم ، « اين مكتوب به وقت تاريكى شب نوشته شد ، شب جمعه ، به وقتى كه خدا ، و او را ستايش ، بر كردان و بدويان نصرت بخشيد و يك دنيا چيز از آنها بدست آوردم با عيالهاشان . چنانيم كه گاو و گوسفند مىرانيم ، چنان كه به سالى قديم مىرانده‌ايم .\r\nهنوز نيزه ها و شمشيرها در آنها به كار بود كه شب ميان ما و آنها حايل شد و آتشها بر سر كوهها روشن شد . فردا كار را به نهايت مىبريم و سپاه من از پى من به كرخ مىآيد ، در آويختن من با آنها و كشتنشان در طول پنجاه ميل بود و هيچكس از آنها جان نبرد . خداى را ستايش بسيار كه سپاس خداى بر ما فرض است . خداى را ستايش كه خداى جهانيان است و درود خداى بر پيمبر و خاندان وى با سلام بسيار . » و چنان بود كه وقتى بدويان و كردان از حركت معتضد خبر يافته بودند همقسم شدند كه يك دله پيكار كنند ، پس فراهم آمدند و سپاه خويش را به سه دسته بياراستند ، پهلوى همديگر ، و عيالها و فرزندان خويش را در آخر دسته اى نهادند .\r\nمعتضد بيامد ، سپاه وى سواران نخبه بودند كه با آنها نبرد كرد و از آنها بكشت . بسيار كس از ايشان نيز در زاب غرق شدند .\r\n( 38 پس از آن معتضد سوى موصل روان شد به آهنگ قلعهء ماردين كه به دست حمدان بن حمدون بود ، وقتى وى از آمدن معتضد خبر يافت بگريخت و پسر خويش را در قلعه بجاى نهاد . سپاه معتضد مقابل قلعه فرود آمد ، كسانى كه در آنجا بودند آن روز را با آنها نبرد كردند . روز بعد\r\n","description":"","footnote":"","page_name":" 6657 ","page_number":282},
  {"content":"\r\nمعتضد برنشست و به طرف قلعهء بالا رفت تا به در رسيد . سپس ابن حمدان را بانگ زد ، كه پاسخ داد : « آمادهء فرمانم . » گفت : « واى تو در را بگشاى . » كه بگشود . معتضد بر در بنشست و به كسانى كه وارد شدند دستور داد آنچه مال و اثاث در قلعه بود بياوردند . سپس دستور داد آن را ويران كنند كه ويران شد . آنگاه كس از پى حمدان بن حمدون فرستاد كه او را به سختى تعقيب كردند و اموالى از آن وى را كه سپرده شده بود گرفتند . آنگاه معتضد به شهرى رفت به نام حسنيه كه مردى به نام شداد با سپاه بسيار در آن بود كه به قولى ده هزار بودند و آن مرد در شهر قلعه اى داشت . معتضد بر او غلبه يافت و او را بگرفت و قلعه اش را ويران كرد .\r\nدر اين سال از راه مكه خبر آمد كه در اثناى رفتن مردم دچار سرماى سخت و باران بسيار شده‌اند ، سرمايى كه بيشتر از پانصد كس از آن تلف شده‌اند .\r\nدر شوال اين سال مسلمانان به غزاى روميان رفتند و ميانشان دوازده روز نبرد بود كه مسلمانان ظفر يافتند و غنيمت بسيار گرفتند و بازگشتند .\r\n( 39 آنگاه سال دويست و هشتاد و دوم درآمد .\r\n\r\nسخن از حادثاتى كه به سال دويست و هشتاد و دوم بود\r\nاز جمله آن بود كه معتضد در محرم اين سال دستور داد به همه عاملان در ناحيه ها و شهرها نامه نويسند كه خراج را از نيروز كه نيروز عجمان است آغاز نكنند و آن را تا به روز يازدهم حزيران عقب اندازند و اين را نيروز معتضدى ناميدند .\r\nنامه ها در اين باب از موصل نوشته شد كه معتضد آنجا بود و نامهء وى به يوسف بن يعقوب رسيد كه به دو خبر مىداد كه از اين كار رفاه مردم و ملايمت با آنها را منظور داشته و دستور داده بود نامهء وى را بر مردم بخواند كه چنان كرد .\r\n","description":"","footnote":"","page_name":" 6658 ","page_number":283},
  {"content":"\r\nدر اين سال ابن جصاص از مصر ، دختر ابو الجيش خمارويه را كه معتضد او را به زنى گرفته بود بياورد . يكى از عموهاى دختر نيز با وى بود ، به روز يكشنبه دو روز رفته از محرم وارد بغداد شدند و شبانگاه شنبه دختر را وارد حرم كردند و در خانه صاعد بن مخلد جاى دادند . در آن وقت معتضد غايب بود و در موصل بود .\r\nدر اين سال مردم از آنچه در نيروز عجم مىكرده بودند از پاشيدن آب و افروختن آتش و رسوم ديگر ممنوع شدند .\r\nدر اين سال معتضد از موصل به اسحاق بن ايوب و حمدان بن حمدون نوشت كه به نزد وى شوند . اسحاق بن ايوب بدين كار شتابان شد ، اما حمدان بن حمدون در - قلعه هاى خويش حصارى شد و اموال و حرمتهاى خويش را نهان كرد . معتضد ، سپاهيان سوى وى فرستاد ، به همراهى وصيف موشكير و نصر قشورى و جز آنها ، كه در محلى به نام دير الزعفران در سرزمين موصل به حسن بن على كوره و ياران وى رسيدند كه مقابل قلعه اى از آن حمدان مقيم بودند . وقتى حسين نخستين سپاهيان را بديد كه مىرسيدند امان خواست كه امان يافت . حسين به نزد معتضد رفت و قلعه را تسليم كرد كه دستور داد آن را ويران كنند .\r\n( 40 وصيف موشكير شتابان به جستجوى حمدان برفت ، وى به محلى رفته بود معروف به باسورين ، ما بين دجله و نهرى بزرگ . آب بسيار بود ، ياران وصيف سوى وى عبور كردند . وقتى از آمدنشان خبر يافت وى و يارانش بر - نشستند و از خويشتن دفاع كردند تا بيشترشان كشته شدند . حمدان خويشتن را در زورقى افكند كه براى وى در دجله مهيا شده بود ، دبير نصرانى وى به نام زكريا پسر يحيى نيز با وى بود ، مالى نيز همراه خويش برداشت و به سمت غربى دجله رفت كه از سرزمين ديار ربيعه بود . مىخواست به بدويان پيوسته شود از آن رو كه ميان وى و كردانش كه در سمت شرقى بودند حايل شده بودند . گروهى اندك از سپاهيان از دنبال حمدان عبور كردند و همچنان از دنبال وى برفتند تا نزديك ديرى رسيدند كه آنجا فرود\r\n","description":"","footnote":"","page_name":" 6659 ","page_number":284},
  {"content":"\r\nآمده بود و چون آنها را بديد از دير برون شد و بگريخت ، دبيرش نيز با وى بود كه خويشتن را در زورقى انداختند و مال را در دير بجا نهادند كه به نزد معتضد برده شد . ياران سلطان بر اسب و بر آب از پى حمدان برفتند تا به دو رسيدند ، از زورق برون - آمد و از بيراهه سوى ملكى از آن خويش در شرق دجله رفت و بر اسبى از آن نمايندهء خويش ، برنشست و همه شب راه پيمود تا در اردوگاه معتضد به خيمه اسحاق بن - ايوب رسيد و به دو پناهنده شد ، اسحاق او را به سراپردهء معتضد برد و بگفت تا وى را نگهدارند و سواران به جستجوى كسان وى فرستاد كه دبير وى و گروهى از خويشان و غلامانش را بدست آورد ، آنگاه سران كردان و ديگران پياپى به امانخواهى آمدند و اين در آخر محرم همين سال بود .\r\nدر ماه ربيع الاول همين سال بكتمر پسر طاشتمر را گرفتند و به بند كردند و بداشتند و مال وى و املاك و خانه هايش را گرفتند .\r\nدر اين سال ، چهار روز رفته از ماه ربيع الاخر ، دختر خمارويه پسر احمد را بنزد معتضد بردند . در دو سمت بغداد ندا دادند كه هيچكس روز يكشنبه از دجله عبور نكند .\r\nدر كوچه هايى را كه مجاور كناره بود ببستند و بر خيابانهايى كه به دجله مىرسيد پرده كشيدند . بر دو سوى دجله كسانى را گماشتند كه نگذارند كسان از خانه هاى خويش بر كناره نمودار شوند . وقتى نماز عشا كرده شد ، كشتى از خانه معتضد بيامد ، خادمانى در آن بودند كه شمع همراه داشتند ، مقابل خانهء صاعد بايستادند ، چهار كشتى آتش - انداز آماده شده بود كه آن را به نزد خانه صاعد جاى داده بودند . وقتى كشتى بيامد ، كشتىهاى آتشانداز حركت كرد و كشتى پيش روى جماعت روان شد بانو روز دوشنبه را در خانه معتضد بود و روز سه شنبه پنج روز رفته از ماه ربيع الاول بر او نمودار شد .\r\n( 41 در اين سال معتضد سوى جبل رفت و به كرج رسيد و اموالى از آن ابن - ابى دلف را گرفت و به عمر بن عبد العزيز دلفى نوشت و جواهرى را كه به\r\n","description":"","footnote":"","page_name":" 6660 ","page_number":285},
  {"content":"\r\nنزد وى بود ، خواست كه آن را براى معتضد فرستاد و از مقابل وى دورى گرفت .\r\nدر اين سال ، پس از رفتن معتضد لؤلؤ ، غلام ابن طولون آزاد شد و اسبان و استرهايى به او دادند .\r\nدر اين سال يوسف بن ابى الساج را سوى صميره فرستادند كه كمك فتح قلانسى باشد . اما يوسف بن ابى الساج با كسانى كه مطيع وى بودند سوى برادر خويش محمد گريخت كه در مراغه بود و در راه خويش به مالى از آن سلطان برخورد و آن را بگرفت . عبيد الله بن عبد الله طاهرى در اين باب شعرى گفت به اين مضمون :\r\n« اى امام هدايت ! ياران شما ، خاندان طاهر ، « بى سببى جفا مىبينند و روزگار مىگذرد .\r\n« آنها صبر را با شكر آميخته‌اند و مانده‌اند .\r\n« اما ديگران عطيه مىگيرند و عنايت مىبينند « و فرار مىكنند . » در اين سال معتضد ، عبد الله بن سليمان وزير را به رى فرستاد به نزد ابو احمد پسر خويش .\r\nو هم در اين سال محمد بن زيد علوى از طبرستان سى و دو هزار دينار به نزد محمد بن ورد عطار فرستاد كه ميان كسان وى در بغداد و كوفه و مكه و مدينه پخش كند ، دربارهء وى سعايت كردند كه به خانه بدر احضار شد و در اين باب از او پرسش كردند ، گفت كه هر ساله همانند اين مال به نزد وى فرستاده مىشود كه آن را ميان كسان علوى كه دستور مىدهد بر آنها بخش كند ، بخش مىكند . بدر به معتضد خبر داد و به دو گفت كه مرد و مال بدست اوست . ، و راى و دستور وى را پرسيد .\r\nاز ابو عبد الله حسنى آورده‌اند كه معتضد به بدر گفت : « اى بدر مگر خوابى\r\n","description":"","footnote":"","page_name":" 6661 ","page_number":286},
  {"content":"\r\nرا كه با تو گفتم به ياد ندارى ؟ » گفت : « نه ، اى امير مؤمنان . » گفت : « مگر به ياد ندارى كه با تو گفتم كه ناصر مرا پيش خواند و گفت :\r\nميدانم اين كار به تو مىرسد ، بنگر با خاندان على بن ابى طالب چگونه خواهى بود .\r\nآنگاه معتضد گفت : « به خواب ديدم كه گويى از بغداد برون شده‌ام و با سپاه خويش آهنگ ناحيهء نهروان دارم و مردم در من نظر مىكردند . به يكى گذشتم كه بر تپه اى ايستاده بود و نماز مىكرد و توجهى به من نداشت ، از وى و بى اعتنائيش به سپاه من ، با آنكه كسان به سپاه توجه داشتند ، شگفتى كردم سوى وى رفتم و پيش رويش ايستادم ، وقتى نماز خويش را بسر برد به من گفت : « پيش بيا . » پيش رفتم .\r\nگفت : « مرا مىشناسى ؟ » گفتم : « نه . » گفت : « من على بن ابى طالبم ، اين بيل را برگير و به زمين بزن » بيلى پيش روى وى بود . آن را برگرفتم و چند بار به زمين زدم .\r\nبه من گفت : « به مقدار ضربتها كه زدى از فرزندان تو به خلافت مىرسند ، به آنها سفارش كن دربارهء فرزندان من نيكى كنند .\r\nبدر گويد : گفتم : « اى امير مؤمنان به ياد آوردم . » گفت : « مال را رها كن و آن مرد را آزاد كن و به او دستور بده به يار خويش به طبرستان بنويسد كه آنچه را بنزد وى مىفرستد آشكارا بفرستد ، محمد بن - ورد نيز آنچه را بخش مىكند ، آشكارا بخش كند . » و دستور داد كه با محمد در اين كار كمك شود .\r\nيازده روز مانده از ماه شعبان همين سال ابو طلحه منصور بن مسلم ، در حبس\r\n","description":"","footnote":"","page_name":" 6662 ","page_number":287},
  {"content":"\r\nمعتضد درگذشت .\r\nو هم در اين سال ، هشت روز رفته از رمضان ، عبيد الله بن سليمان وزير از رى به بغداد رسيد و معتضد به دو خلعت داد .\r\nهشت روز مانده از رمضان همين سال ، ناعم ، كنيز ام قاسم دختر محمد بن - عبد الله ، براى معتضد پسرى آورد كه نام وى را جعفر كرد و نام كنيز را شغب كرد .\r\nو هم در اين سال ، دوازده روز مانده از ذى حجه ، ابراهيم بن احمد ماذرايى از دمشق از راه دشت سوى بغداد روان شد كه يازده روزه به بغداد رسيد و به معتضد خبر داد كه خمارويه پسر احمد را بر بسترش سر بريده‌اند . يكى از خادمان خاصش او را سر بريده بود .\r\nگويند : كشته شدن خمارويه سه روز رفته از ذى حجه بود . به قولى ابراهيم از دمشق هفت روزه به بغداد رسيد . بيست و چند كس از خادمان خمارويه كه به كشتن وى متهم بودند ، كشته شدند .\r\nو چنان بود كه معتضد همراه ابن جصاص هديه هايى براى خمارويه فرستاده و نامه اى براى وى به ابن جصاص سپرد و او براى كارى كه مامور آن شده بود روان شد ، وقتى به سامرا رسيد معتضد از هلاكت خمارويه خبر يافت و به دو نوشت و دستور داد بازگردد كه بازگشت و هفت روز مانده از ذى حجه به بغداد رسيد .\r\n( 43 آنگاه سال دويست و هشتاد و سوم درآمد .\r\n\r\nسخن از حادثاتى كه به سال دويست و هشتاد و سوم بود\r\nاز جمله آن بود كه سيزده روز مانده از محرم همين سال ، معتضد به سبب هارون -\r\n","description":"","footnote":"","page_name":" 6663 ","page_number":288},
  {"content":"\r\nجانفروش به ناحيهء موصل رفت و بر او دست يافت . نامه معتضد دربارهء دست يافتن به وى به روز سه شنبه نه روز رفته از ماه ربيع الاول به بغداد رسيد ، چگونگى دست يافتن به هارون آن بود كه حسين بن حمدان را با جمعى از سواران و پيادگان از خاندان خويش و ديگر ياران خويش سوى وى فرستاد . گويند : حسين بن - حمدان به معتضد گفت : « اگر او را بنزد امير مؤمنان آوردم مرا به نزد امير مؤمنان سه حاجت هست . » گفت : « بگوى . » گفت : « نخستين حاجتم اين است كه پدرم آزاد شود و دو حاجت ديگر را از آن پس كه وى را به نزد امير مؤمنان آوردم مىخواهم . » معتضد گفت : « برآورده مىشود ، برو . » گفت : « به سيصد سوار نياز دارم كه آنها را برگزينم . » معتضد سيصد سوار با وى فرستاد به همراه موشكير .\r\nگفت : « مىخواهم كه امير مؤمنان به موشكير دستور دهد كه با آنچه به او دستور مىدهم مخالفت نكند . » معتضد در اين باب به موشكير دستور داد ، حسين برفت تا به گدار دجله رسيد ، به وصيف و همراهان وى گفت بنزد گدار بمانند و به دو گفت : « هارون راه فرارى جز اين ندارد ، از اينجا دور مشو تا هارون بر تو بگذرد ، مانع عبور وى مىشوى تا من بيايم يا خبر به تو رسد كه من كشته شده‌ام . » حسين به طلب هارون برفت كه به دو رسيد و با وى نبرد كرد ، كسانى از دو طرف كشته شدند و هارون جانفروش هزيمت شد . وصيف سه روز به نزد گدار بماند ، يارانش به دو گفتند : « ماندن ما در اين محل نامسكون بدرازا كشيد و اين مايهء زيان ماست . شايد حسين ، جانفروش را بگيرد و فتح از آن او باشد نه ما ، درست اينست كه از پى آنها برويم . »\r\n","description":"","footnote":"","page_name":" 6664 ","page_number":289},
  {"content":"\r\nوصيف مطيع آنها شد و برفت . هارون جانفروش به هزيمت به محل گدار رسيد و عبور كرد ، حسين از پى وى بيامد و وصيف و ياران وى را در جايى كه نهاده بودشان نديد . از هارون نيز خبرى نيافت و اثرى نديد . از خبر هارون پرسش همى\r\n( 44 كرد تا از عبور وى خبر يافت . از پى وى عبور كرد و سوى يكى از طوايف عرب رفت و دربارهء هارون از آنها پرسش كرد كه كار وى را از او نهان داشتند . مىخواست بر آنها بتازد و خبرشان داد كه معتضد از پى او مىرسد . به دو گفتند كه هارون بر آنها گذشته و بعضى اسبانشان را گرفته و اسبان خويش را كه خسته و وامانده بوده بنزد آنها نهاده ، حسين از پى او برفت كه پس از چند روز به دو رسيد . هارون با حدود صد كس بود . وى را قسم داد و تهديد كرد ، اما حسين به نبرد هارون مصر بود و با وى نبرد كرد .\r\nگويند : حسين بن حمدان خويشتن را بر هارون افكند و ياران حسين بر او تاختند و او را بگرفتند و بنزد معتضد بردند و به تسليم بى پيمان و قرار . معتضد دستور داد بندهاى حمدان بن حمدون را بگشايند و وى را گشايش دهند و با وى نيكى كنند تا بيايد كه او را آزاد كند و خلعت دهد .\r\nوقتى ابن حمدان ، هارون را اسير كرد و به دست معتضد افتاد وى سوى مدينة السلام بازگشت و هشت روز مانده از ماه ربيع الاول آنجا رسيد و بنزد در شماسيه فرود آمد و سپاه را بياراست .\r\nمعتضد حسين بن حمدان را خلعت داد و طوق طلا بخشيد و جمعى از سران كسان وى را نيز خلعت داد . فيلى را با پوشش ديبا بياراستند و براى جانفروشى چيزى بر فيل نهادند ، همانند تخت روان و وى را در آن نهادند و پيراهن ديبايى بر او پوشانيدند و كلاه ديباى درازى بر سرش نهادند .\r\nده روز مانده از جمادى الاول اين سال ، معتضد دستور داد به همه نواحى بنويسند كه مازاد سهام ميراث را به خويشاوندان دهند و ديوان ميراث را منحل كنند\r\n","description":"","footnote":"","page_name":" 6665 ","page_number":290},
  {"content":"\r\nو عاملان آن را بر كنار كنند . نامه ها در اين باب فرستاده شد و بر منبرها خوانده شد .\r\nدر همين سال عمرو بن ليث صفار از نيشابور درآمد و رافع بن هرثمه آنجا رفت و درآمد و به نام محمد بن زيد طالبى و پدرش خطبه خواند و گفت : « خدايا دعوتگر حق را قرين صلاح بدار . » پس از آن ده روز رفته از ربيع الاخر عمرو سوى نيشابور بازگشت و بيرون شهر اردو زد و به دور اردوگاه خويش خندق زد و مردم نيشابور را محاصره كرد .\r\nبه روز دوشنبه چهار روز رفته از جمادى الاخر همين سال محمد بن اسحاق - كنداجيقى و خاقان مفلحى و محمد بن كمشجور معروف به بندقه و بدر بن جف ، برادر طغج ، و ابن حسنج با جمعى از سرداران به امانخواهى به بغداد رسيدند .\r\nگويند : سبب آمدنشان به امانخواهى به نزد معتضد آن بود كه مىخواسته بودند\r\n( 45 جيش بن خمارويه را به غافلگيرى بكشند . خبرشان را به دو رسانيدند . وى برنشسته بود و اينان نيز همراه وى بودند و بدانستند كه از كارشان با خبر شده ، همانروز برون شدند و راه دشت گرفتند و اموال و كسان خويش را بجاى نهادند . چند روزى سرگردان شدند و گروهى از آنها از تشنگى بمردند . عاقبت دو يا سه منزل بالاى كوفه به راه مكه رسيدند . سلطان ، محمد بن سليمان ، سالار سپاه را به كوفه فرستاد كه نامهايشان را نوشت و براى آنها در كوفه مقررى معين كرد . وقتى نزديك بغداد رسيدند مقررى و خيمه و خوراكى براى آنها فرستاده شد . روزى كه درآمدند بنزد معتضد رفتند كه خلعتشان داد و هر يك از سردارانشان را اسبى داد با زين و لگام و بقيه را خلعت داد ، شمارشان شصت كس بود .\r\nبه روز شنبه ، چهارده روز مانده از جمادى الاخر ، عبيد الله بن سليمان وزير سوى جبل رفت كه در اصبهان با ابن ابى دلف نبرد كند .\r\nو هم در اين سال ، چنان كه گفته‌اند ، نامه اى از طرسوس آمد كه سقلابيان با\r\n","description":"","footnote":"","page_name":" 6666 ","page_number":291},
  {"content":"\r\nجمعى انبوه به غزاى روميان رفته‌اند و از آنها كشته‌اند و دهكده هاى بسيار از آن روميان را ويران كرده‌اند تا به قسطنطنيه رسيده‌اند و روميان را بدانجا رانده‌اند ، روميان درهاى شهر خويش را بسته‌اند . آنگاه جبار روم كس پيش شاه سقلابيان فرستاده كه دين ما و شما يكيست براى چه مردمان همديگر را مىكشيم ؟\r\nشاه سقلابيان پيغام داده كه اين ملك پدران منست و از مقابل تو نمىروم مگر آنكه يكى از ما بر ديگرى غلبه كند .\r\nو چون شاه روم راهى براى رهايى از فرمانرواى سقلابيان نيافته ، مسلمانانى را كه بنزد وى بوده‌اند فراهم آورده و سلاحشان داده و از آنها خواسته كه وى را بر ضد سقلابيان يارى دهند كه چنان كرده‌اند و سقلابيان را پس رانده‌اند . و چون شاه روم چنين ديده از مسلمانان بر خويشتن بيمناك شده و كس فرستاده و پسشان برده و سلاح از ايشان گرفته و در شهرها پراكنده شان كرده مبادا با وى ناسازگارى كنند .\r\nدر نيمهء رجب اين سال از مصر خبر آمد كه سپاهيان مغربى و بربر به جيش بن - خمارويه تاخته‌اند و گفته‌اند از امارت تو خشنود نيستيم ، از ما كناره كن تا عموى تو را برگماريم . دبير جيش ، على بن احمد ماذرايى ، با آنها سخن كرده و خواسته كه آن روز بروند كه برفته‌اند و روز ديگر آمده‌اند ، جيش به عموى خويش كه گفته‌اند او را امارت مىدهند تاخته و گردن او را با گردن عموى ديگرش زده و سرهايشان را سوى\r\n( 46 آنها افكنده . سپاهيان به جيش بن خمارويه هجوم برده‌اند و او را كشته‌اند ، مادرش را نيز كشته‌اند و خانه اش را غارت كرده‌اند ، مصر را نيز غارت كرده‌اند و سوخته‌اند و هارون پسر خمارويه را به جاى برادرش نشانيده‌اند .\r\nدر رجب اين سال معتضد دستور داد دجيل را حفارى كنند و پيش ببرند و سنگى را كه بر دهانهء آن بود و مانع آب مىشد از پيش بردارند . چنان كه گويند براى اين كار از ملكداران و تيولداران چهار هزار دينار و اندكى بيش گرفتند و\r\n","description":"","footnote":"","page_name":" 6667 ","page_number":292},
  {"content":"\r\nبر آن خرج كردند . دبير زيرك و يكى از خدمهء معتضد اين كار را عهده كردند .\r\nدر شعبان اين سال مبادلهء اسيران ميان مسلمانان و روميان انجام گرفت ، به دست احمد بن طغان . گويند نامه اى كه در اين باب از طرسوس رسيد چنين بود :\r\n« به نام خداى رحمان رحيم ، « خبرت مىدهم كه احمد بن طغان ميان مردم ندا داد كه به روز پنجشنبه ، چهار روز رفته از شعبان سال دويست و هشتاد و سوم ، براى مبادله حاضر باشند . وى پنج روز رفته از شعبان سوى لامس رفت كه اردوگاه مسلمانان است . به مردم دستور داده بود كه در همين روز با وى برون شوند . نماز جمعه را بكرد و از مسجد جامع بر نشست ، راغب و وابستگانش با وى بودند . سران شهر و وابستگان و سرداران و داوطلبان با بهترين وضعى همراه وى برون شدند . مردم همچنان تا به روز دوشنبه ، هشت روز رفته از شعبان ، با وى برون مىشدند . مبادله ميان دو گروه به مدت دوازده روز انجام گرفت . جمع مبادله شدگان مسلمان از مرد و زن و كودك دو هزار و پانصد و چهار كس بود . فرستادهء شاه روم به روز سه شنبه ، هفت روز مانده از شعبان ، مسلمانان را رها كرد . در همين روز يحيى بن عبد الباقى فرستادهء مسلمانان براى مبادله ، روميان را رها كرد . آنگاه امير با همراهان خويش بازگشت . » چنان كه گفته‌اند احمد بن طغان پس از بازگشت از اين مبادله ، در همين ماه به دريا رفت و دميانه را بر كار خويش در طرسوس جانشين كرد ، پس از آن يوسف بن - باغمردى را به كار طرسوس فرستاد و خود او سوى آن بازنگشت .\r\nبه روز جمعه ، ده روز رفته از ماه رمضان اين سال ، در مدينة السلام بر منبر مسجد جامع نامه اى خوانده شد\r\n( 47 كه به روز شنبه ، سه روز مانده از شعبان ، عمر بن عبد العزيز - دلفى به امانخواهى و شنوايى و اطاعت و انقياد امير مؤمنان بنزد بدر و عبيد الله بن - سليمان رفته و به اطاعت گردن نهاد كه با آنها به در امير مؤمنان شود . عبيد الله بن سليمان\r\n","description":"","footnote":"","page_name":" 6668 ","page_number":293},
  {"content":"\r\nسوى عمر رفته و از او پيشواز كرده ، وى را به خيمهء بدر برده كه از وى و خاندان و يارانش براى امير مؤمنان بيعت گرفته . بدر به عمر و سران خاندانش خلعت داده و سوى خيمه اى كه برايشان فراهم شده بود رفته‌اند . پيش از آن بكر بن عبد العزيز به امانخواهى به نزد بدر و عبيد الله بن سليمان رفته بود كه وى را بر عمل برادرش عمر گماشته بودند به شرط آنكه سوى وى رود و با او نبرد كند . وقتى عمر به امانخواهى آمد به بكر گفتند : « برادرت به اطاعت سلطان درآمد ، ما ترا از اين رو بر عمل وى گماشتيم كه نافرمان بود ، اما اكنون امير مؤمنان مرجع والاى نگريستن در كار شماست به در او رويد . » آنگاه عيسى نوشرى كار اصبهان را عهده كرد و چنان وانمود كه از جانب عمر بن - عبد العزيز است . بكر بن عبد العزيز با ياران خويش بگريخت . اين را به معتضد نوشتند كه به بدر نوشت و دستور داد در جاى خويش بماند تا خبر بكر و سرانجام كار وى معلوم شود . بدر بماند و عبيد الله بن سليمان وزير به رى به نزد ابو محمد ، على بن معتضد رفت . بكر بن عبد العزيز دلفى به اهواز پيوست . معتضد وصيف موشكير را به تعقيب وى روان كرد كه به تعقيب وى از بغداد برفت تا به حدود فارس رسيد كه چنان كه گفته‌اند بدانجا پيوسته بود . اما با وى نبرد نكرد و شب را نزديك همديگر بسر كردند .\r\nبكر شبانگاه حركت كرد و وصيف از پى وى نرفت .\r\nبكر به اصفهان رفت و وصيف به بغداد بازگشت . به بدر نوشت و دستور داد كه بكر و عربان وى را تعقيب كند و بدر در اين باب به عيسى نوشرى دستور داد .\r\n( 49 روز جمعه هفت روز رفته از شوال اين سال ، على بن محمد شواربى درگذشت .\r\nهمان روز او را در تابوتى به سامرا بردند . وى مدت شش ماه در شهر ابو جعفر عهده دار قضا بوده بود .\r\nبه روز دوشنبه ، چهار روز مانده از شوال اين سال ، عمر بن عبد العزيز دلفى\r\n","description":"","footnote":"","page_name":" 6669 ","page_number":294},
  {"content":"\r\nكه از اصفهان مىآمد وارد بغداد شد . چنان كه گويند معتضد سرداران را بگفت تا از او پيشواز كنند . قاسم بن عبيد الله و سرداران به پيشواز وى رفتند . معتضد براى عمر بنشست ، به حضور معتضد رسيد كه به دو خلعت داد و اسبى داد با زين و لگام مزين به طلا .\r\nبه دو پسرش نيز با برادرزاده اش ، احمد بن عبد العزيز و دو كس از سردارانش خلعت داد . وى را در خانه اى كه از آن عبيد الله بن عبد الله بوده بود ، به نزد پل ، فرود آوردند .\r\nخانه را براى وى فرش كرده بودند .\r\nدر اين سال در خانهء معتضد نامه اى كه از عمرو بن ليث صفار آمده بود ، بر سرداران خوانده شد\r\n( 50 كه وى با رافع بن هرثمه نبرد كرده و او را هزيمت كرده و او به فرار برفته و عمر و سر تعقيب وى دارد و نبرد پنج روز مانده از ماه رمضان بوده .\r\nنامه را به روز سه شنبه ، دوازده روز رفته از ذى قعده ، و به روز يكشنبه ، سيزده روز مانده از ذى قعده ، خواندند . چنان كه گويند خريطه اى از عمرو بن ليث به نزد معتضد رسيد به وقتى كه در عرصهء اسبدوانى بود كه از آنجا به دار العامه رفت و نامهء عمرو بن - ليث بر سرداران خوانده شد كه خبر مىداد كه از پس هزيمت رافع ، محمد بن عمرو - بلخى را با يكى ديگر از سرداران خويش به دنبال وى فرستاده ، رافع به طوس رفته بود و با وى نبرد كردند كه هزيمت شد و از پى وى برفتند تا به خوارزم پيوست و در آنجا كشته شد . انگشتر رافع را با نامه فرستاده بود و نوشته بود كه دربارهء سر ، پيغامى به فرستاده داده كه به سلطان خبر مىدهد .\r\nبه روز جمعه ، هشت روز مانده از ذى قعدهء اين سال ، نامه ها دربارهء كشته شدن رافع بن هرثمه بر منبرها خوانده شد .\r\nآنگاه سال دويست و هشتاد و چهارم درآمد .\r\n","description":"","footnote":"","page_name":" 6670 ","page_number":295},
  {"content":"\r\n\r\nسخن از حادثات معتبرى كه به سال دويست و هشتاد و چهارم بود\r\nاز جمله آن بود كه به روز پنجشنبه ، چهار روز رفته از محرم ، فرستادهء عمرو بن - ليث صفار با سر رافع بن هرثمه به نزد معتضد آمد كه دستور داد آن را تا نيمروز در جايگاه سمت شرقى نصب كنند ، آنگاه به سمت غربى برند و تا شب آنجا نصب كنند . سپس به خانهء سلطان باز برند . فرستاده را وقتى با سر به نزد معتضد رسيد خلعت دادند .\r\nبه روز پنجشنبه ، هفت روز رفته از صفر ، ميان راغب و دميانه در طرسوس نبردى بود . چنان كه گفته‌اند سبب آن بود كه راغب ، وابستهء موفق ، دعاى خمارويه پسر احمد را ترك كرد و براى بدر وابستهء معتضد دعا گفت و ميان وى و احمد بن طغان اختلاف افتاد . وقتى ابن طغان از مبادلهء اسيران كه به سال دويست و هشتاد و سوم بوده بود بازگشت به دريا نشست و به طرسوس در نيامد و برفت و دميانه را به كار طرسوس گماشت . و چون صفر اين سال درآمد ، يوسف بن باغمردى را فرستاد كه بر طرسوس جانشين وى باشد ، و چون به طرسوس درآمد و دميانه از او نيرو گرفت عمل راغب را دربارهء دعاى بدر خوش نداشتند و ميانشان فتنه افتاد كه راغب بر آنها ظفر يافت و دميانه و ابن باغمردى و ابن يتيم را در بند بنزد معتضد فرستاد .\r\nده روز مانده از صفر ، به روز دوشنبه ، از همين سال خريطه اى از جبل رسيد كه عيسى نوشرى با بكر بن عبد العزيز دلفى در حدود اصفهان نبرد كرده و مردان او را كشته و اردوگاهش را به غارت داده و او با گروهى اندك جان برده است .\r\nبه روز پنجشنبه ، چهارده روز رفته از ماه ربيع الاول همين سال ، ابو عمر ، يوسف بن يعقوب ، خلعت گرفت و به جاى على بن محمد شواربى به قضاى شهر ابو -\r\n","description":"","footnote":"","page_name":" 6671 ","page_number":296},
  {"content":"\r\nجعفر منصور و قضاى قطربل و مسكن و بزرگشاپور\r\n( 52 و رازانين گماشته شد و در همين روز براى اهل دعوى در مسجد جامع بنشست . شهر ابو جعفر از وقتى كه ابن ابى الشوراب درگذشته بود تا وقتى كه ابو عمر به قضا گماشته شد ، به مدت پنج ماه و چهار روز ، بى قاضى مانده بود .\r\nبه روز چهارشنبه ، سيزده روز رفته از ربيع الاول همين سال ، يك خادم نصرانى از آن غالب نصرانى ، طبيب سلطان ، به نام وصيف گرفته شد كه او را به زندان بردند و دربارهء وى شهادت داده شد كه پيمبر را ، صلى الله عليه و سلم ، ناسزا گفته كه بداشته شد . سپس فرداى آن روز جمعى از عامه به سبب اين خادم فراهم آمدند و به قاسم ابن عبيد الله بانگ زدند و از او خواستند كه به سبب شهادتى كه بر ضد خادم داده شده بود او را حد بزند . و چون روز يكشنبه شد ، سيزده روز مانده از ربيع الاول ، مردم باب الطاق تا پل بردان و بازارهاى مجاور آن فراهم آمدند و همديگر را بخواندند و به در سلطان رفتند . ابو الحسين بن وزير آنها را بديد كه به دو بانگ زدند ، به آنها خبر داد كه خبر خادم را به معتضد رسانيده كه او را دروغگو خواندند و سخنان ناخوشايند با وى گفتند و به ياران و مردانش تاختند كه از آنها گريزان شدند .\r\nسپس سوى خانه معتضد رفتند . به ثريا ، و از در اول و دوم درآمدند ، اما مانع ورودشان شدند كه به منع كنندگان تاختند ، يكى برون شد و از خبرشان پرسش كرد كه به دو خبر دادند و آن را به معتضد نوشت . جمعى از آنها را به نزد وى بردند كه خبر را از آنها پرسيد و با وى گفتند كه خفيف سمرقندى را همراهشان به نزد يوسف قاضى فرستاد و به خفيف گفت كه به يوسف دستور دهد كه در كار خادم بنگرد و ما حصل اطلاع خويش را دربارهء وى به معتضد خبر دهد .\r\nخفيف با آنها به نزد يوسف رفت كه وقتى به نزد يوسف درآمدند به سبب ازدحامى كه كردند نزديك بود او را و يوسف را بكشند . يوسف از آنها گريخت و از درى به درون رفت و آن را بر جمع ببست . پس از آن از خادم سخنى نرفت و مردم را\r\n","description":"","footnote":"","page_name":" 6672 ","page_number":297},
  {"content":"\r\nدربارهء وى اجتماعى نبود .\r\nچنان كه گويند در همين ماه همين سال گروهى از مردم طرسوس به نزد سلطان آمدند و از او خواستند كه ولايتدارى بر آنها بگمارد . مىگفتند كه شهرشان ولايتدار ندارد .\r\nطرسوس از آن پيش به دست ابن طولون بوده بود كه با آنها بدى كرده بود و عامل وى را از شهر برون رانده بودند كه در اين باب پيامشان داد و وعدهء نكويى داد ، اما نپذيرفتند\r\n( 53 كه غلامى از آن وى وارد شهرشان شود ، گفتند : « هر كه از جانب تو سوى ما آيد با وى نبرد مىكنيم . » كه از آنها چشم پوشيد .\r\nچنان كه گويند به روز پنجشنبه ، سه روز مانده از ماه ربيع الاول همين سال ، در مصر در آسمان ، ظلمت و سرخىاى نمودار شد چندان كه يكى به چهرهء ديگرى مىنگريست و او را سرخ مىديد ، ديوارها و ديگر چيزها نيز چنين بود . از پسين تا به هنگام نماز عشا چنين بودند ، مردم از خانه هاى خويش برون شدند كه خدا را مىخواندند و به پيشگاه وى زارى مىكردند .\r\nبه روز چهارشنبه ، سه روز رفته از جمادى الاول ، يازده روز رفته از حزيران ، در محلات و بازارهاى بغداد ندا داده شد كه شب نيروز آتش نيفروزند و به روز نيروز آب نپاشند . به روز پنجشنبه نيز چنين ندا داده شد . شبانگاه روز جمعه بر سمت شرقى مدينة السلام بر در سعيد بن يكسين ، سالار نگهبانى ، ندا داده شد كه امير مؤمنان مردم را در كار افروختن آتش و پاشيدن آب آزاد نهاده . مردم در اين باب افراط كردند تا آنجا كه ، چنان كه گفته‌اند ، در جايگاه پل بر متصديان نگهبانى آب پاشيدند .\r\nدر اين سال مردم هر كس از خادمان سياه را مىديدند به وى بانگ اى عقيق مىزدند و بر اين حريص شدند كه خادمان از اين خشمگين مىشدند . معتضد شبانگاه جمعه خادم سياهى را با رقعه اى به نزد ابن حمدون نديم فرستاد . وقتى خادم در سمت شرقى بسر پل رسيد يكى از مردم به دو بانگ زد : اى عقيق . كه خادم بانگ زننده را ناسزا گفت و او را بگرفت . گروهى از مردم بر ضد خادم فراهم آمدند و او را پس زدند و بزدند و\r\n","description":"","footnote":"","page_name":" 6673 ","page_number":298},
  {"content":"\r\nرقعه اى كه با وى بود گم شد كه به نزد سلطان بازگشت و رفتارى را كه با وى كرده بودند به دو خبر داد . معتضد طريف مخلدى خادم را بگفت كه برنشيند و هر كه را به خادمان مىپردازد بگيرد و تازيانه بزند .\r\nطريف به روز شنبه ، سيزده روز رفته از جمادى الاول ، با جمعى از سوار و پياده برنشست و خادمى سياه را پيش روى خود فرستاد و سوى باب الطاق رفت ، به سبب دستورى كه داشت كه هر كه را به خادم بانگ اى عقيق مىزند بگيرد . چنان كه گويند در باب الطاق هفت كس را گرفت كه گويند يكيشان پارچه فروش بود . آنها را در جايگاه نگهبانى سمت شرقى تازيانه زدند .\r\n( 54 طريف عبور كرد و سوى كرخ رفت ، آنجا نيز چنان كرد و پنج كس را بگرفت و آنها را در جايگاه نگهبانى سمت شرقى تازيانه زد ، همه را بر شتران نشاندند و بانگ زدند كه اين سزاى كسى است كه به خادمان سلطان پردازد و به آنها بانگ اى عقيق زند . آن روز بداشتندشان و شبانگاه آزادشان كردند .\r\nدر اين سال المعتضد بالله مصمم شد . معاوية بن ابى سفيان را بر منبرها لعن گويد و دستور داد نامه اى در اين باب انشاء كنند كه بر مردم خوانده شود . عبيد الله بن - سليمان وى را از بر آشفتن عامه بيم داد و اينكه خطر فتنه هست ، اما به گفتار وى اعتنا نكرد .\r\nگويند كه معتضد وقتى اين كار را مىخواست كرد ، نخستين چيزى كه آغاز كرد اين بود كه دستور داد به عامه دستور دهند كه مىبايد به كارهاى خويش پردازند و فراهم آمدن و سخن كردن و شهادت دادن به نزد سلطان را رها كنند ، مگر از شهادتى كه به نزد آنها هست پرسش شود ، و نقل گويان را از نشستن بر راهها منع كنند و در اين باب نسخه ها كردند كه در دو سمت مدينة السلام در محلات و بازارها خوانده شد ، به روز چهارشنبه شش روز مانده از جمادى الاول اين سال خوانده شد . سپس به روز جمعه ، چهار روز مانده از آن ماه ، نقل گويان را از نشستن در دو مسجد جامع منع كردند .\r\n","description":"","footnote":"","page_name":" 6674 ","page_number":299},
  {"content":"\r\nحلقه نشينان فتوى گوى و ديگران را نيز از نشستن در دو مسجد منع كردند . - فروشندگان را نيز از نشستن در جلو خان مسجد منع كردند .\r\nدر ماه جمادى الاخر در مسجد جامع ندا دادند كه مردم بر نقل گويى با ديگرى فراهم نشوند و نقل گويان و حلقه نشينان از نشستن ممنوع شدند .\r\nبه روز يازدهم كه روز جمعه بود در دو مسجد جامع بانگ زدند كه كسانى كه بر مناظره يا جدلى فراهم آيند حرمت از آنها برداشته شود و هر كه چنين كند خويشتن را مستحق تازيانه كرده است . به كسانى كه در دو مسجد جامع آب مىدادند گفته شد بر معاويه رحمت نفرستند و از او به نيكى ياد نكنند .\r\n\r\nسخن از مكتوب معتضد ، دربارهء بنى اميه\r\nمردم گفتند مكتوبى كه معتضد دستور داده دربارهء لعن معاويه بنويسند پس از نماز جمعه بر منبر خوانده مىشود . وقتى مردم نماز جمعه را بكردند به طرف اطاقك رفتند كه خواندن مكتوب را بشنوند اما خوانده نشد .\r\nگويند : معتضد دستور داد مكتوبى را كه مأمون دستور داده بود دربارهء لعن معاويه بنويسند\r\n( 55 درآرند كه از ديوان درآوردند و نسخهء اين مكتوب را از روى آن گرفتند ، به قولى اين مكتوب را براى معتضد انشاء كردند .\r\n« به نام خداى رحمان رحيم ، « ستايش خداى والاى بزرگ حليم حكيم عزيز رحيم را كه در وحدانيت يگانه است و قدرتش عيان است و خلقتش به مشيت است و حكمت ، كه از مكنون دلها واقف است و چيزى از او نهان نيست و هموزن مورى در آسمانهاى برين و زمينهاى زيرين از او مخفى نمىماند ، علمش به همه چيز رساست و از شمار همه چيز واقف است و براى هر چيز مدتى نهاده كه داناست و رازدان . سپاس خدايى را كه\r\n","description":"","footnote":"","page_name":" 6675 ","page_number":300},
  {"content":"\r\nخلق را براى پرستش خويش پديد آورد و بندگان را براى معرفت خويش خلق كرد و اطاعت مطيع و عصيان عصيانگر در علم سابق و فرمان پيشين وى مقرر بود ، و آنچه را بايد كرد و آنچه را نبايد كرد براىشان بيان كرد . راههاى نجات را براى آنها مقرر داشت و از طرق هلاكت بر حذرشان داشت . حجت برايشان تمام كرد و جاى عذر نگذاشت . دين پسنديده خويش را براى آنها برگزيد و بدان حرمتشان داد و پيروان آن را دوستان و مطيعان خويش شمرد و منحرفان و مخالفان آن را دشمنان و عصيانگران خويش دانست تا هر كه هلاك مىيابد از روى برهان هلاك يابد و هر كه حيات مىيابد از روى برهان حيات يابد [ 1 
  ] كه خدا شنوا و داناست .\r\n« سپاس خداى را كه محمد پيمبر خويش را از همه مخلوق خويش برگزيد و او را براى رسالت خويش انتخاب كرد و با هدايت و دين پسنديده به همه بندگان خويش فرستاد و كتاب روشن و روشنى بخش را بر او نازل كرد و او را از نصرت و غلبه خبر داد به قدرت و برهان قوى تأييد كرد ، هر كه را هدايت يافتنى بود به سبب وى هدايت كرد و هر كه وى را اجابت كرد از كورى نجاتش بخشيد و هر كه را پشت كرد به گمراهى برد تا خداى كار وى را غلبه داد و نصرت وى را مهيا كرد و مخالف وى را مقهور كرد و وعدهء خويش را كه با وى كرده بود محقق كرد و او را ختم فرستادگان خويش كرد و چون قرآن خدا را رسانيد و رسالت خويش را ابلاغ كرد و امت خويش را اندرز گفت ، او را كه پسنديده و هدايتگر بود به بهترين جايگاه روندگان و والاترين منزلت پيمبران مرسل و بندگان رستگار خويش برد كه بهتر و كاملتر و برتر و بزرگتر و پاكيزه تر و پاكترين درود خداى بر او باد و خاندان پاكيزهء وى .\r\n« ستايش خداى را كه امير مؤمنان را با اسلاف هدايت يافتهء وى وارثان\r\n( 56 ختم پيمبران و سرور رسولان كرد كه بپادارندگان دينند و باستقامت آرندگان بندگان\r\n\r\n","description":"","footnote":"\r\n[ 1 
  ] لِيَهْلِكَ من هَلَكَ عَنْ بَيِّنَةٍ وَيَحْيى من حَيَّ عَنْ بَيِّنَةٍ 8 : 42 . سوره انفال ( 8 ) آيه ( 44 ) .\r\n","page_name":" 6676 ","page_number":301},
  {"content":"\r\nمؤمن وى و حافظان ودايع حكمت و ميراثهاى نبوت و خليفگان امت و منصوران به قدرت و مناعت و تأييد و غلبه تا خداى همه دين خويش را غلبه دهد و گرچه مشركان نخواهند . [ 1 
  ] » « امير مؤمنان از وضع گروهى از عامه خبر يافته كه در دين خويش به شبهه افتاده‌اند و اعتقادشان تباهى گرفته و به غلبهء هوس در عصبيتى افتاده‌اند كه بى معرفت و تأمل از آن سخن كرده‌اند و بدون برهان و بصيرت از خاندان ضلالت تبعيت كرده‌اند و از سنتهاى متبع به هوسهاى مبتدع رفته‌اند كه خداى عز و جل فرموده : « * ( وَمن أَضَلُّ مِمَّنِ اتَّبَعَ هَواه بِغَيْرِ هُدىً من الله إِنَّ الله لا يَهْدِي الْقَوْمَ الظَّالِمِينَ 28 : 50 ) * [ 2 
  ] . » « يعنى : ستمگرتر از آنكه هوس خويش را بدون هدايت خدا پيروى كند كيست كه خدا گروه ستمكاران را هدايت نمىكند . از جماعت برون شده‌اند و سوى فتنه شتاب آورده‌اند و تفرقه و اختلاف را برگزيده‌اند و با كسى كه خداى روشنى را از او برگرفته و از عصمت خدا بريده و از دين برونش كرده و لعنت وى را واجب كرده ، دوستى آورده‌اند و يكى از بنى اميه ، شجرهء ملعون ، را كه خدايش حقير شمرده و كارش را سست كرده و به زبونى انداخته بزرگ مىدارند ، و با كسى از خاندان بركت و رحمت كه خدايشان به وسيلهء وى از هلاكت نجات داده و نعمتشان داده مخالفت آورده‌اند . خداى عز و جل فرموده : « * ( يَخْتَصُّ بِرَحْمَتِه من يَشاءُ وَالله ذُو الْفَضْلِ الْعَظِيمِ 2 : 105 ) * [ 3 
  ] . » « يعنى : هر كه را خواهد خاص رحمت خود كند و خدا داراى كرمى بزرگ است .\r\n« امير مؤمنان آنچه را شنيده بود سخت بزرگ دانست و چنان ديد كه خود - دارى از انكار آن موجب حرج در دين است و تباهى مسلمانانى كه خداى\r\n\r\n","description":"","footnote":"\r\n[ 1 
  ] لِيُظْهِرَه عَلَى الدِّينِ كُلِّه وَلَوْ كَرِه الْمُشْرِكُونَ 9 : 33 . سورهء توبه آيهء 32 .\r\n[ 2 
  ] سورهء قصص ( 28 ) آيهء 50 .\r\n[ 3 
  ] سورهء آل عمران ( 3 ) آيه 22 .\r\n","page_name":" 6677 ","page_number":302},
  {"content":"\r\nكارشان را به دو سپرده و اهمال در تكليف مقرر خداى كه به استقامت آوردن مخالفان است و روشن كردن جاهلان و اقامهء حجت بر شلكان و جلو گيرى از معاندان .\r\n« اى گروه مردم ، امير مؤمنان به شما مىگويد كه خدا عز و جل وقتى محمد را با دين خويش برانگيخت و دستورش داد كه كار خويش را آشكار كند از كسان و قوم خويش آغاز كرد و آنها را به پروردگار خويش خواند و بيمشان داد و بشارتشان رسانيد و اندرزشان گفت و ارشادشان كرد . آنها كه اجابت وى كردند و گفتارش را باور داشتند و دستورش را پيروى كردند گروهى اندك بودند از اقوام نزديك وى كه بعضيشان به آنچه از پروردگار خويش آورده بود مؤمن شدند و بعضى ديگر اگر چه پيرو دين وى نشدند يارى او مىكردند كه وى را عزيز داشتند و مشفق وى بودند كه در علم خداى گذشته بود\r\n( 57 كه كسانى از آنها نخبه باشند و به مشيت وى خلافت خداى و ميراث پيمبر وى به آنها سپرده شود . به رعايت قرابت پيمبر به يارى وى كوشش كردند و مخالفان وى را دفع مىكردند و معاندان وى را سركوب مىدادند و از ياران و پشتيبانان وى اطمينان مىجستند و از كسانى كه به يارى وى مىشدند بيعت مىگرفتند و اخبار دشمنان را مىجستند و در غياب ، نيز چون حضور براى وى تدبير مىكردند [ 1 
  ] تا مدت به سر رفت و وقت هدايت رسيد كه به دين خدا و اطاعت وى و تصديق پيمبر خدا و ايمان به دو درآمدند با نصرت استوار و هدايت و رغبت نكو كه خدا آنها را اهل بيت رحمت و اهل بيت دين كرد و ناپاكى را از آنها ببرد و پاكيزه -\r\n\r\n","description":"","footnote":"\r\n[ 1 
  ] نويسندهء مكتوب با اين عبارات اخير ، كفر عباس را كه تا جنگ بدر استمرار داشت پرده پوشى مىكند و نقش اين ربا خوار بزرگ بردهء طلا را كه در خطبهء حجة الوداع نام وى آمده و معلوم مىدارد حتى به روزگار اسلام از معاملات ربا كه جنگ با خدا بود دريغ نمىداشت ، بزرگ مىدارد به اين عذر كه وى در ايام اقامت مكه براى پيمبر جاسوسى مىكرده است . ( م )\r\n","page_name":" 6678 ","page_number":303},
  {"content":"\r\nشان كرد كه معدن حكمت و وارثان نبوت و محل خلافت شدند و فضيلتشان را مقرر داشت و بندگان را به اطاعتشان ملزم داشت . بيشتر عشيرهء پيمبر به معاندت و مخالفت و تكذيب و مقابلهء وى پرداختند ، وى را آزار و تهديد كردند ، دشمنى كردند ، به نبرد وى رفتند ، كسانى را كه سوى او مىخواستند رفت باز مىداشتند ، پيروان وى را شكنجه مىكردند از آن جمله كسى كه در دشمنى و مخالفت از همه سختتر بود و در هر نبردى پيش قدم بود و هر پرچمى بر ضد اسلام بالا مىرفت از آن وى بود و در همه نبردها از بدر و احد و خندق و فتح ( مكه ) سالار و سر بود ابو سفيان بن حرب بود و يارانش از بنى اميه كه در كتاب خداى لعنت شده‌اند پس از آن نيز در چند محل و مورد بر زبان پيمبر خداى لعنت شده‌اند كه نفاق و كفرشان در علم خداى مقرر شده بود .\r\nابو سفيان نبرد كرد ، مخالفت آورد ، دشمنى كرد تا وقتى كه شمشير او را مقهور كرد و كار خدا غلبه يافت و آنها خوشدل نبودند ، پس به گفتار مسلمان شد ، نه به دل ، كه در نهان كافر بود و از آن دل نكنده بود ، پيمبر خداى صلى الله عليه و سلم او را بدين گونه مىشناخت ، مسلمانان نيز ، و او را جزو المؤلفة قلوبهم آورد و او را و پسرش را با علم به احوالشان پذيرفت ، از جمله لعنتها كه خدايشان ، به زبان پيمبر خويش صلى الله عليه و سلم كرد و در كتاب خويش آورد اين بود كه :\r\n( 58 « * ( وَالشَّجَرَةَ الْمَلْعُونَةَ في الْقُرْآنِ وَنُخَوِّفُهُمْ فَما يَزِيدُهُمْ إِلَّا طُغْياناً كَبِيراً 17 : 60 ) * [ 1 
  ] . » « يعنى : . . . با درخت ملعون كه در قرآن هست ( جز براى امتحان مردم ) نكرده‌ايم ، بيمشان مىدهيم اما جز طغيان سخت نمىفزايدشان . و هيچكس اختلاف ندارد كه از اين آيه بنى اميه را منظور داشت .\r\n« و هم از آن جمله گفتار پيمبر خداست كه وقتى ابو سفيان را ديد كه بر خرى مىآيد و معاويه خر را مىكشد و يزيد پسرش آن را مىراند فرمود : « خداى كشنده و سوار و راننده را لعنت كند . »\r\n\r\n","description":"","footnote":"\r\n[ 1 
  ] سورهء بنى اسرائيل ( 17 ) آيه 60 .\r\n","page_name":" 6679 ","page_number":304},
  {"content":"\r\n« و هم از آن جمله روايتى است كه از گفتار ابو سفيان آورده‌اند كه : اى بنى عبد - مناف خلاف را چون گوى دست به دست كنيد كه نه بهشتى هست و نه جهنمى . و اين كفر صريح است كه به سبب آن لعنت خداى به دو مىرسد چنان كه آن كسان از پسران اسرائيل كه به كفر گراييدند به زبان داود و عيسى پسر مريم لعنت شدند براى آنكه عصيان ورزيدند و تعدى مىكردند . [ 1 
  ] و هم از آن جمله اين روايت است كه وقتى كور شده بود بر بلندى احد ايستاد و به كسى كه او را مىكشيد گفت اينجا بود كه محمد و ياران وى را پس زديم و نيز آن رويا كه پيمبر صلى الله عليه و سلم ديد كه به سبب آن غمين بود و پس از آن كسى وى را خندان نديد و خدا چنين نازل فرمود :\r\n« * ( وَما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ 17 : 60 ) * [ 2 
  ] . » « يعنى : و رؤيائى را كه به تو نمودار كرديم جز براى امتحان مردم نكرده‌ايم .\r\nكه گويند وى كسانى از بنى اميه را ديد كه بر منبر وى مىجهند .\r\n« و هم از آن جمله اين بود كه پيمبر خداى صلى الله حكم بن ابى العاص را كه تقليد حركت وى را مىكرده بود تبعيد كرد و خداى به دعاى پيمبر نشانى دايم در او به جاى گذاشت كه وقتى پيمبر او را ديد كه لرزش مىنمايد به دو گفت : « چنين باش » و همه عمر بر اين حال باقى ماند . بعلاوه آنچه مروان كرد كه نخستين فتنه را كه در اسلام بود پديد آورد كه هر چه خون ناحق در اثناى فتنه يا پس از آن ريخته شد نتيجهء كار وى بود .\r\nو نيز آنچه خداى بر پيمبر خويش نازل فرمود در سورهء قدر كه :\r\n\r\n","description":"","footnote":"\r\n[ 1 
  ] لُعِنَ الَّذِينَ كَفَرُوا من بَنِي إِسْرائِيلَ عَلى لِسانِ داوُدَ وَعِيسَى ابْنِ مَرْيَمَ ذلِكَ بِما عَصَوْا وَكانُوا يَعْتَدُونَ 5 : 78 . سورهء مائده ( 5 ) آيهء 82 .\r\n[ 2 
  ] سورهء بنى اسرائيل ( 17 ) آيهء 62 .\r\n","page_name":" 6680 ","page_number":305},
  {"content":"\r\n« * ( لَيْلَةُ الْقَدْرِ خَيْرٌ من أَلْفِ شَهْرٍ 97 : 3 ) * [ 1 
  ] . » يعنى شب قدر از هزار ماه بهتر است كه منظور ملك بنى اميه است .\r\n« و هم از آن جمله اين بود كه پيمبر معاويه را خواست كه به دستور وى پيش روى وى چيز نويسد ، اما فرمان وى را معطل نهاد و خوردن خويش را بهانه كرد و پيمبر فرمود : « خدا شكمش را سير نكند . » و چنان شد كه هرگز سير نمىشد و مىگفت : « به خدا به سبب سيرى از غذا دست نمىكشم بلكه خسته مىشوم . » « و هم از آن جمله اينكه پيمبر خداى صلى الله عليه و سلم فرمود : » « از اين دره يكى از امت من مىآيد كه بر غير دين من محشور مىشود و معاويه نمايان شد . و هم از آن جمله اينكه پيمبر خداى صلى الله عليه و سلم فرمود : « وقتى معاويه را بر منبر من ديديد او را بكشيد . » و هم از آن جمله حديث مشهور منتسب به پيمبر است كه فرمود :\r\n« معاويه در تابوتى آتشين است در طبقهء پائينتر جهنم و بانگ مىزند\r\n( 59 يا حنان يا منان ، اكنون كه پيش از اين نافرمانى آورده‌ام و از تباهكاران بوده‌ام [ 2 
  ] . » « و هم از آن جمله اقدام وى به نبرد با على بن ابى طالب بوده كه مقام وى در اسلام از همه مسلمانان برتر بود و در مسلمانى از همه پيشتر بود و از همه مؤثرتر و بنامتر . و با باطل خويش دربارهء حق وى نزاع مىكرد و با ضلالتگران و ياغيان خويش با ياران وى پيكار مىكرد و چنان مىخواست كرد كه وى و پدرش پيوسته مىخواسته بودند كه نور خدا را خاموش كنند و دين وى را انكار كنند و « خدا نمىخواهد جز آنكه نور خويش را آشكار كند و گرچه كافران كراهت داشته باشند . [ 3 
  ] » كه با مكارى و سركشى خويش مردم خرف را فريب مىداد و اهل جهالت را به خطا\r\n\r\n","description":"","footnote":"\r\n[ 1 
  ] سورهء قدر ( 97 ) آيه 3 .\r\n[ 2 
  ] آلآنَ وَقَدْ عَصَيْتَ قَبْلُ وَكُنْتَ من الْمُفْسِدِينَ 10 : 91 . سوره يونس ( 10 ) آيه 91 .\r\n[ 3 
  ] وَيَأْبَى الله إِلَّا أَنْ يُتِمَّ نُورَه وَلَوْ كَرِه الْكافِرُونَ 9 : 32 . سورهء توبه ( 9 ) آيهء 32 .\r\n","page_name":" 6681 ","page_number":306},
  {"content":"\r\nمىافكند ، همان كسان كه پيمبر خداى صلى الله عليه و سلم از پيش از آنها خبر داده بود و به عمار گفته بود : « گروه سركش ترا مىكشند ، تو آنها را به بهشت مىخوانى و آنها تو را به جهنم مىخوانند . » از آن رو كه حاضر را برگزيده بود و به آخرت كافر بود و از قيد اسلام به در رفته بود و خون ناحق را روا مىداشت چندان كه در فتنهء خويش و راه ضلالت خويش گروهى بى شمار از نخبهء مسلمانان را كه از دين خداى دفاع مىكردند و حق وى را نصرت مىدادند و در راه خدا پيكار مىكردند و مىكوشيدند بكشت تا خداى را عصيان كنند و اطاعت نكنند و احكام وى باطل ماند و بپاى نماند و با دين وى مخالفت كنند و آن را گردن ننهند كه كلمهء ضلالت بالا گيرد و دعوت باطل برتر شود ، اما كلمهء خدا برتر است و دين وى منصور است و حكم وى متبع و روان است و فرمان وى غالب و حيلهء مخالف آن مغلوب و در هم كوفته . و گناه اين پيكارها را با پيكارها كه پس از آن بود عهده كرد و آن خونها را با خونها كه پس از آن ريخته شد به گردن گرفت و روشهاى تباهى را پيش آورد كه گناه آن و گناه همه عاملان آن تا به روز رستاخيز بر او بار است ، محرمات را بر مرتكبان روا داشت و حقوق را از اهل آن بداشت ، فرصت او را مغرور كرد و مهلت او را به گناه كشانيد ، اما خداى در كمين وى بود .\r\n« و نيز از چيزها كه موجب لعنت وى شد آن بود كه كسانى از اخيار صحابه و تابعان و اهل فضيلت و ديانت را دست بسته كشت . چون عمرو بن حمق و حجر بن عدى با كسان ديگر امثال آنها ، تا عزت و ملك و غلبه از آن وى شود اما عزت و ملك و قدرت از آن خداست . خدا عز و جل مىفرمايد : « * ( وَمن يَقْتُلْ مُؤْمِناً مُتَعَمِّداً فَجَزاؤُه جَهَنَّمُ خالِداً فِيها وَغَضِبَ الله عَلَيْه وَلَعَنَه وَأَعَدَّ لَه عَذاباً عَظِيماً 4 : 93 ) * » [ 1 
  ] يعنى : هر كه مؤمنى را به عمد بكشد سزاى او جهنم است كه جاودانه در آن باشد و خدا بر او غضب آرد و لعنتش كند و عذابى بزرگ براى او مهيا\r\n\r\n","description":"","footnote":"\r\n[ 1 
  ] سورهء نساء ( 4 ) آيهء 93 .\r\n","page_name":" 6682 ","page_number":307},
  {"content":"\r\nدارد .\r\n« از جمله چيزها كه به سبب آن مستحق لعنت خداى و پيمبر وى شد آن بود كه به خداى جرئت آورد و دعوى نسب زياد بن سميه كرد . خداى تعالى مىفرمايد : * ( ادْعُوهُمْ لآبائِهِمْ هُوَ أَقْسَطُ عِنْدَ الله 33 : 5 ) * [ 1 
  ] . يعنى : پسرخواندگان را به نام پدرانشان بخوانيد كه اين بنزد خدا منصفانه تر است .\r\n( 60 « پيمبر خداى صلى الله عليه و سلم مىفرمايد : هر كه جز پدر خويش را دعوى كند و جز به وابستگان خويش انتساب جويد ملعون است . و هم او گويد : فرزند از آن پسر است و از آن زناكار سنگ . وى آشكارا با حكم خداى عز و جل و سنت پيمبر وى ، صلى الله عليه و سلم ، مخالفت آورد و فرزند را جز براى بستر نهاد كه زناكارى زناكار را ، زيان نزند و با اين انتساب ام حبيبه همسر پيمبر را ، صلى الله عليه و سلم ، و غير او را به معرض محرمات خداى و محرمات پيمبر وى برد و روهايى را نمايان كرد كه خداى حرام كرده بود و قرابتى را اثبات كرد كه خدا آن را دور نهاده بود و چيزى را روا داشت كه خدا ممنوع داشته بود و خللى همانند اين در اسلام نيفتاده بود و دين دستخوش تغييرى همانند آن نشده بود .\r\n« از جمله آن بود كه دين خدا را بازيچه كرد و بندگان خدا را سوى پسر خويش يزيد متكبر شرابخوارهء خروسباز يوزباز ميمون باز ، خواند و براى وى از اخيار مسلمانان با قهر و سطوت و تهديد و بيم دادن و هراس افكندن بيعت گرفت ، در صورتى كه سفاهت وى را مىدانست و از خبث وى خبر داشت و مستى و بدكارى و كفر وى را معاينه مىديد . و چون قدرتى كه براى يزيد فراهم آورده بود و به سبب آن عصيان خدا و پيمبر كرده بود بر او راست شد به انتقامجويى مشركان از مسلمانان پرداخت و با اهل حره نبردى كرد كه در اسلام شنيعتر و زشتتر از آن نبود كه در اثناى آن پارسايان را از پاى درآورد و خشم خويش را فرو نشانيد و پنداشت كه از دوستان خداى انتقام گرفته\r\n\r\n","description":"","footnote":"\r\n[ 1 
  ] سورهء احزاب ( 33 ) آيه 5 .\r\n","page_name":" 6683 ","page_number":308},
  {"content":"\r\nو مقصود خويش را به سبب دشمنان خداى انجام داده و به ابراز كفر و اظهار شرك گفت :\r\n« اى كاش پيران من كه به بدر بوده بودند « ديده بودند كه خزرجيان « از ضربت شمشير مىنالند .\r\n« گروه سروران شما را كشتيم « و انحراف بدر را به اصلاح آورديم « كه به اعتدال بازگشت « كه از خرسندى غريو كردند « و گفتند اى يزيد آفرين .\r\n« از خندف نباشم اگر از فرزندان احمد « از كرده هاى وى انتقام نگيرم « كه نه خبرى آمد و نه وحيى نزول يافت « بلكه هاشميان به ملك دلبسته بودند . » اين برون شدن از دين است و گفتار كسى كه به خداى و دين وى و كتاب وى و پيمبر وى ، باز نمىگردد و به خدا و آنچه از نزد خدا آمده ايمان ندارد .\r\nبدترين حرمتى كه شكست و بزرگترين خطايى كه كرد آن بود كه خون حسين ابن على\r\n( 61 و پسر فاطمه دختر پيمبر خداى را ، صلى الله عليه و سلم ، ريخت با وجود مقام و منزلتى كه به نزد پيمبر خداى و در دين و فضيلت داشته بود و پيمبر خدا صلى الله عليه و سلم دربارهء وى و برادرش شهادت داده بود كه سرور جوانان اهل بهشتند و اين را از روى جسارت با خداى و انكار دين و دشمنى پيمبر خداى و مخالفت با خاندان وى و سبك گرفتن حرمت وى كرد كه گويى با كشتن حسين و خاندان وى جمعى از كافران\r\n","description":"","footnote":"","page_name":" 6684 ","page_number":309},
  {"content":"\r\nترك و ديلم را مىكشت و از عذاب و سطوت خداى باك نداشت كه خداى عمر وى را ببريد و اصل و فرعش را از ريشه درآورد و آنچه را به دست داشت از وى گرفت و عذاب و عقوبتى را كه به سبب نافرمانى خداى در خور آن بود ، برايش مهيا كرد .\r\n« اين همه بود بعلاوه آنچه بنى مروان كردند كه كتاب خدا را تغيير دادند و احكام وى را معوق نهادند و مال خدا را خاص خويش كردند و خانه وى را ويران كردند و حرمت آن را روا شمردند و منجنيقها مقابل آن نهادند و آتش به خانه افكندند و از سوختن و ويران كردن آن باز نماندند و از شكستن حرمت آن دريغ نكردند و پناهندگان خانه را كشتند و سركوب كردند و كسانى را كه خدا به سبب آن ايمنشان داشته بود بترسانيدند و براندند تا وقتى كه عذاب برايشان مقرر شد و در - خور انتقام خداى شدند و زمين را از جور و تعدى پر كردند و ستم و تجاوزشان بر بندگان خداى عام شد و مشمول غضب شدند و سطوت خداى بر آنها فرود آمد ، خداى كسى از خاندان پيمبر و ميراث بران وى را مهيا كرد كه با خلافت وى بندگان را از آنها نجات داد ، چنان كه خداوند گذشتگان مؤمن و نياكان مجاهدشان را براى قدماى كافر اينان مهيا كرده بود و بدست آنها ، خونهايشان را در حال ارتداد ريخت ، چنان كه بدست پدرانشان خونهاى پدران كافر مشرك را ريخته بود و خداى گروه ستمگران را نابود كرد و سپاس خدا را پروردگار جهانيان ، و زبونان را نيرو داد و حق را به مستحقانش پس داد چنان كه او جل شأنه فرمود : « * ( وَنُرِيدُ أَنْ نَمُنَّ عَلَى الَّذِينَ اسْتُضْعِفُوا في الأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ 28 : 5 ) * [ 1 
  ] . » يعنى : ولى ما مىخواستيم بر آن كسان كه در آن سرزمين زبون بشمار رفته بودند منت نهيم و پيشوايانشان كنيم و وارثانشان كنيم .\r\n« اى مردم بدانيد كه خدا عز و جل فرمان داده كه اطاعتش كنند و دستور داده كه\r\n\r\n","description":"","footnote":"\r\n[ 1 
  ] سورهء قصص ( 28 ) آيهء 4 .\r\n","page_name":" 6685 ","page_number":310},
  {"content":"\r\nبه انجام برند و حكم كرده كه بپذيرند و سنت پيمبر خويش را ، صلى الله عليه و سلم فرض فرموده كه پيروى كنند ، اما بسيارى از ضلالت پيشگان و منحرفان و بگشتگان ، اهل جهالت و سفاهت ، جبران و راهبان خويش را به جاى خدا پروردگارها گرفته‌اند .\r\nخداى عز و جل فرموده :\r\n« * ( فَقاتِلُوا أَئِمَّةَ الْكُفْرِ 9 : 12 ) * . » [ 1 
  ] يعنى : با پيشوايان كفر نبرد كنيد .\r\n( 62 « اى گروه مردمان از آنچه مايهء خشم خداست بس كنيد و بدانچه مايهء رضاى اوست بازگرديد و به چيزى كه خدا برايتان برگزيده رضايت دهيد و بدانچه فرمانتان داده پاى بند باشيد و از آنچه منعتان كرده دورى كنيد و از راه راست و حجت روشن و راههاى عيان و اهل خاندان رحمت كه خداى بدانها هدايتتان فرموده و از جور و تعدى نجاتتان داده و در سايهء دولتشان به آرامش و امان و صلاح دين و معاشتان رسانيده ، پيروى كنيد و كسى را كه خداى و پيمبر وى لعنتش كرده لعن گوييد و از كسى كه تقرب خداى جز به جدايى وى ميسرتان نيست ، دورى كنيد .\r\n« خدايا ، ابو سفيان بن حرب و معاويه پسرش و يزيد پسر معاويه و مروان بن حكم و پسرانش را لعنت كن . خدايا پيشوايان كفر و رهبران ضلال و دشمنان دين و مخالفان پيمبر و تغيير دهندگان احكام و تبديل كنندگان كتاب و ريزندگان خون حرام را لعنت كن . خدايا در پيشگاه تو از دوستى دشمنانت و چشم پوشى از عصيانگرانت بيزارى مىكنم چنان كه فرموده اى :\r\nگروهى كه به خدا و روز جزا ايمان دارند نبينى كه با مخالفان خدا و رسول وى دوستى كنند [ 2 
  ] .\r\n« اى مردم ، حق را بشناسيد ، در راههاى ضلالت بنگريد تا رهگذر آن را بشناسيد\r\n\r\n","description":"","footnote":"\r\n[ 1 
  ] سورهء توبه ( 9 ) آيهء 12\r\n[ 2 
  ] لا تَجِدُ قَوْماً يُؤْمِنُونَ بِاللَّه وَالْيَوْمِ الآخِرِ يُوادُّونَ من حَادَّ الله وَرَسُولَه 58 : 22 . سورهء مجادله ( 58 ) آيهء 22 .\r\n","page_name":" 6686 ","page_number":311},
  {"content":"\r\nكه اعمال كسان مبين حالشان است و پدرانشان آنها را به ضلال يا به صلاح پيوسته مىكنند . در كار خداى از ملامت ملامتگرى نهراسيد و فريب فريبكار و مكر مكار و اطاعت كسى كه اطاعتش موجب معصيت پروردگار است شما را منحرف نكند .\r\n« اى مردم ، خداى شما را به سبب ما هدايت كرد ، ماييم كه فرمان خداى را ميان شما حفاظت مىكنيم ، ما وارثان پيمبر خداييم كه دين خدا را بپاى مىداريم ، آنجا كه متوقفتان مىكنيم ، متوقف شويد و آنچه را فرمانتان مىدهيم اجرا كنيد كه تا وقتى از خليفگان خدا و پيشوايان هدايت اطاعت مىكنيد در راه ايمان و تقوى مىرويد .\r\nامير مؤمنان از خدا براى شما دورى از گناه مىطلبد و توفيقتان را مسئلت مىكند و از او مىخواهد ، كه شما را به هدايت و رشاد برد و دين خويش را براى شما محفوظ دارد كه وقتى به پيشگاه وى مىرويد قرين طاعت و مستوجب رحمت وى باشيد . در كار شما امير مؤمنان را خداى بس كه بر او تكيه دارد و در امورتان كه آن را عهده كرده از خداى كمك مىجويد كه امير مؤمنان را قدرت و توانى جز به وسيلهء خدا نيست و درود بر شما باد .\r\n« ابو القاسم عبيد الله بن سليمان نوشت به سال دويست و هشتاد و چهارم . »\r\n( 63 گويند : عبيد الله بن سليمان ، يوسف بن يعقوب قاضى را احضار كرد و دستورش داد براى جلوگيرى از تصميم معتضد تدبير كند . يوسف بن يعقوب برفت و با معتضد در اين باب سخن كرد و به دو گفت : « اى امير مؤمنان بيم دارم كه مردم آشفته شوند و به وقت استماع اين مكتوب جنبشى كنند . » گفت : « اگر مردم جنبش كردند يا سخنى آوردند شمشير خويش را در آنها مىنهم . » گفت : « اى امير مؤمنان با طالبيانى كه در هر ناحيه قيام مىكنند و بسيارى از\r\n","description":"","footnote":"","page_name":" 6687 ","page_number":312},
  {"content":"\r\nمردم به سبب خويشاوندى پيمبر و مآثرشان بدانها متمايل مىشوند چه مىكنى كه مدحشان در اين مكتوب هست ؟ .\r\n( يا چيزى نظير اين گفت ) و چون مردم اين را بشنوند بيشتر به آنها متمايل شوند و زبان طالبيان از آنچه اكنون هست درازتر شود و حجتشان استوارتر . » معتضد خاموش ماند و پاسخى به دو نداد و پس از آن دربارهء مكتوب دستورى نداد .\r\nروز جمعه ، چهارده روز مانده از رجب اين سال ، جعفر بن بغلاغر سوى عمرو بن ليث صفار رفت كه به نيشابور بود و خلعتها و پرچمى به نشان ولايتدارى وى بر نيشابور با هديه هايى از جانب معتضد همراه داشت .\r\nدر اين سال ، بكر بن عبد العزيز دلفى به محمد بن زيد علوى پيوست كه به طبرستان بود ، بدر و عبيد الله بن سليمان كه انتظار سرانجام كار بكر را داشتند به اصلاح كار جبل بودند .\r\nچنان كه گفته‌اند در اين سال ، از قلمرو روم ، قره ، به دست راغب ، وابستهء موفق و پسر كلوب ، گشوده شد و اين به روز جمعه بود از ماه رجب .\r\nچنان كه گفته‌اند به شب چهارشنبه ، دوازده روز رفته از شعبان ، يا شب پنجشنبه ، يكى انسان نماى كه شمشير بدست داشت در خانه معتضد در ثريا پديدار شد . يكى از خدمهء سوى وى رفت كه ببيند كه چيست آن كس خادم را با شمشير بزد كه كمر وى را ببريد و شمشير به تن خادم رسيد ، خادم به فرار از نزد وى بازگشت و آن كس وارد كشت بستان شد و در آن نهان شد . باقى شب و روز بعد او را جستند ، اما اثرى از وى بدست نيامد . معتضد از اين وحشت زده شد و كسان از روى گمان دربارهء آن بسيار سخن كردند\r\n( 64 تا آنجا كه گفتند : وى از جيان بوده . سپس آن كس بارها نمودار شد ، چندان كه معتضد بر ديوار خانهء خويش كسان گماشت و ديوار و\r\n","description":"","footnote":"","page_name":" 6688 ","page_number":313},
  {"content":"\r\nسر آن را استوار كرد و لوله هاى سفالين نهاد كه اگر قلاب بر آن انداختند بند نشود و نيز دزدان را از زندان بياوردند و با آنها در اين باب سخن كردند كه آيا كسى از ديوار يا از نقبى وارد خانه تواند شد ؟\r\nبه روز شنبه ، هشت روز مانده از شعبان اين سال ، كرامة بن مر از كوفه گروهى را فرستاد كه بندشان نهاده بود و گفت كه آنها از قرمطيانند كه دربارهء ابو هاشم ابن صدقه دبير اقرار كردند كه با آنها مكاتبه مىكرده و يكى از سران ايشانست ، كه ابو هاشم را گرفتند و در مطامير به زندان كردند .\r\nبه روز شنبه ، هفت روز رفته از ماه رمضان اين سال ، ديوانگان و منترخوانان را فراهم آوردند و به خانهء معتضد بردند كه در ثريا بود ، به سبب كسى كه بر او نمودار مىشده بود . آنها را وارد خانه كردند ، معتضد به بالا خانه اى رفت و بر آنها نمودار شد . وقتى آنها را بديد ، زن ديوانه اى كه با آنها بود غشى شد و آشفته شد و مكشوف شد كه معتضد منزجر شد و از نزد آنها برفت . چنان كه گويند به هر يك از آنها پنج درم داد و بيرونشان كردند .\r\nو چنان بود كه پيش از آنكه بر منترخوانان نمودار شود كس به نزد آنها فرستاده بود كه از آنها دربارهء كسى كه بر او نمودار مىشد پرسش كند كه آيا از وضع وى واقف مىتوانند شد ؟ گروهى از آنها گفته بودند كه بر يكى از ديوانگان منترى مىخوانند و چون بيفتاد از جن خبر آن شخص را مىپرسند كه چيست ؟ و چون زن غشى را بديد ، گفت تا آنها را بيرون كنند .\r\nدر ذى قعدهء اين سال از اصبهان خبر آمد كه حارث بن عبد العزيز دلفى معروف به ابو ليلى به شفيع خادم كه بر وى گماشته بود تاخته و او را كشته ، و چنان بود كه برادرش عمر بن عبد العزيز دلفى او را گرفته بود و بند نهاده بود و سوى قلعه اى از آن ابو دلف فرستاده بود كه به دز بود و آنجا به زندانش كرده بود .\r\nخاندان ابو دلف هر چه مال و اثاث گرانقدر و جواهر داشتند در اين قلعه بود كه\r\n","description":"","footnote":"","page_name":" 6689 ","page_number":314},
  {"content":"\r\nشفيع وابستهء خاندان به حفاظت آن و حفاظت قلعه گماشته بود ، جمعى از غلامان و خاصان عمر نيز با وى بودند . وقتى عمر از سلطان امان خواست و بكر به نافرمانى سلطان بگريخت قلعه با هر چه در آن بود در دست شفيع بماند ، ابو ليلى دربارهء آزادى خويش با وى سخن كرد كه نپذيرفت و گفت : « دربارهء تو و آنچه بدست من است جز به فرمان عمر كار نمىكنم . » از كنيزى از آن ابو ليلى آورده‌اند كه گفته بود : « غلامى نوسال با ابو ليلى\r\n( 65 بود كه خدمت وى مىكرد . يكى ديگر نيز بود كه براى نيازمنديهاى وى مىرفت و به نزد وى نمىخفت ، همان غلام نوسال به نزد وى مىخفت . ابو ليلى به غلامى كه براى نيازمنديهاى وى برون مىشد . گفت : « تدبيرى كن كه سوهانى به نزد من آرى . » و او چنان كرد و سوهان را جزو غذاى وى ببرد .\r\nو چنان بود كه شفيع خادم هر شب وقتى مىخواست بخوابد به اطاقى كه ابو ليلى آنجا بود مىرفت و او را مىديد و سپس بدست خويش در را به روى قفل مىزد و مىخفت ، به وقت خواب شمشيرى برهنه زير بستر وى بود ، ابو ليلى خواسته بود كنيزكى بنزد وى ببرند كه كنيزكى كمسال به نزد وى بردند .\r\nاز دلفا كنيزك ابو ليلى آورده‌اند كه گفته بود : « ابو ليلى ميخى را كه در قيد بود سوهان زده بود ، چنان كه هر وقت مىخواست آن را از پاى خويش برون مىكرد . » گويد : يكى از شبها شفيع خادم بنزد ابو ليلى آمد و با وى بنشست .\r\nابو ليلى از او خواست كه جامى چند با وى بنوشد كه چنان كرد ، پس از آن خادم براى كار خويش برفت .\r\nگويد : ابو ليلى مرا گفت كه بستر وى را بيفكندم ، جامه هايى به جاى انسان بر آن نهاد و لحاف را روى جامه ها انداخت . به من دستور داد پايين بستر بنشينم ، و گفت : « وقتى شفيع آمد كه مرا بنگرد و در را قفل بزند و دربارهء من از تو\r\n","description":"","footnote":"","page_name":" 6690 ","page_number":315},
  {"content":"\r\nپرسيد ، بگو او خفته است . » آنگاه ابو ليلى از اطاق برفت و ميان فرش و اثاثى كه روى سكويى مجاور در اطاق بود نهان شد . پس از آن شفيع بيامد و به بستر نگريست و از كنيز پرسش كرد كه به دو گفت : « وى خفته است . » و شفيع در را قفل زد . وقتى خادم و كسانى كه با وى در خانه داخل قلعه بودند ، بخفتند ، ابو ليلى درآمد و شمشير را از زير بستر شفيع برگرفت و به دو هجوم برد و او را بكشت . غلامانى كه به دور شفيع مىخفتند هراسان بپاخاستند ، ابو ليلى كه همچنان شمشير را به دست داشت از آنها كناره گرفت و به آنها گفت : « من ابو ليليم . اگر يكى از شما به طرف من پيش آيد او را مىكشم . شما در امانيد ، از اين خانه درآييد تا هر چه مىخواهم با شما بگويم . » گويد : پس در قلعه را گشودند و برون شدند . ابو ليلى بيامد و بر در قلعه بنشست . كسانى كه در قلعه بودند فراهم آمدند ، ابو ليلى با آنها سخن كرد و وعدهء نيكى داد و قسمشان داد . وقتى صبح شد از قلعه فرود آمد و كس سوى كردان و اهل زمها فرستاد و فراهمشان آورد و به آنها چيز داد و به مخالفت سلطان قيام كرد .\r\nگويند : كشته شدن خادم به دست ابو ليلى شب شنبه بود ، دوازده روز مانده از ذى حجه اين سال . به قولى خادم را\r\n( 66 با كاردى كه غلام به نزد وى برده بود سر - بريد ، سپس شمشير را از زير بستر خادم برگرفت و با آن به طرف غلامان رفت .\r\nدر اين سال ، كه سال دويست و هشتاد و چهارم بود ، منجمان به مردم وعده مىدادند كه بيشتر اقليمها زير آب مىرود و از اقليم بابل جز اندكى سالم نمىماند و اين به سبب كثرت باران و فزونى آبها در نهرها و چشمه ها و چاهها خواهد بود ، اما مردم به خشكسالى دچار شدند و در آن سال جز اندكى باران نديدند . آب چشمه ها و چاهها فرو رفت ، چندان كه مردم را به نماز استسقا نياز افتاد و در بغداد\r\n","description":"","footnote":"","page_name":" 6691 ","page_number":316},
  {"content":"\r\nچند بار به نماز استسقا برون شدند .\r\nچنان كه گويند يك روز مانده از ذى حجه اين سال ، ميان عيسى نوشرى و ابو ليلى پسر عبد العزيز دلفى نبردى بود در دو فرسخى اصفهان ، به روز پنجشنبه ، كه چنان كه گويند تيرى به گلوى ابو ليلى رسيد و او را بكشت كه از اسب خويش بيفتاد و يارانش هزيمت شدند ، سر او را بر گرفتند و به اصفهان بردند .\r\nدر اين سال محمد بن عبد الله هاشمى معروف به اترجه سالار حج بود .\r\nآنگاه سال دويست و هشتاد و پنجم درآمد .\r\n\r\nسخن از حادثاتى كه به سال دويست و هشتاد و پنجم بود\r\nاز جمله آن بود كه صالح بن مدرك طايى با گروهى از مردم طى در اجفر راه حج گزاران را ببريد ، به روز چهارشنبه دوازده روز مانده از محرم . حى كبير كه امير كاروان بود با وى نبرد كرد . بدويان به كاروان دست يافتند و هر چه مال و كالاى بازرگانى در آن بود برگرفتند و گروهى از زنان آزاد و مملوك را بگرفتند .\r\nگويند : معادل دو هزار هزار دينار از اموال مردم را گرفتند .\r\nهفت روز مانده از محرم اين سال بر گروهى از حج گزاران خراسان در خانه معتضد مكتوبى خوانده شد به ولايتدارى عمرو بن ليث صفار بر ما وراء النهر و عزل اسماعيل بن احمد از آنجا .\r\nپنج روز رفته از صفر همين سال ، وصيف كامه با گروهى از سرداران از جبل از جانب بدر وابسته معتضد و عبيد الله بن سليمان وارد بغداد شد كه سر حارث بن - عبد العزيز دلفى معروف به ابو ليلى را همراه داشتند و آن را به خانهء معتضد بردند ، در ثريا ، برادر ابو ليلى از معتضد خواست كه سر را به وى ببخشد كه به دو بخشيد .\r\n","description":"","footnote":"","page_name":" 6692 ","page_number":317},
  {"content":"\r\nاجازه خواست كه آن را به خاك كند كه اجازه داد . در همين روز به عمر بن عبد العزيز دلفى و جمعى از سردارانى كه آمده بودند خلعت بخشيد .\r\nچنان كه گفته‌اند در همين سال متصدى بريد از كوفه نوشته بود و مىگفت كه به شب يكشنبه ده روز مانده از ماه ربيع الاول در نواحى كوفه بادى زرد برخاست و تا به وقت نماز مغرب ببود ، سپس سياه شد و مردم همچنان به پيشگاه خدا به تضرع بودند ، پس از آن ، آسمان بارانى سخت باريد با رعدهاى هولانگيز و برقهاى پيوسته ، پس از ساعتى در دهكده اى به نام احمد آباد و اطراف آن سنگهاى سپيد و سياه فرود آمد با رنگهاى گونه گون كه در ميان آن فرورفتگىاى بود همانند سنگ صلايهء عطاران ، يكى از سنگها را فرستاده بود كه به ديوانها بردند و به نزد مردم كه آن را بديدند .\r\n( 68 نه روز مانده از ربيع الاول ، ابن اخشاد از بغداد به همراهى كسانى كه از طرسوس آمده بودند و مىخواستند يكى ولايتدارشان شود به اميرى آنجا فرستاده شد . و هم در اين روز فاتك ، وابستهء معتضد ، براى نگريستن در كار عاملان موصل و ديار ربيعه و ديار مضر و مرزهاى شام و جزيره و سامان دادن كارهايشان از بغداد برون شد ، بعلاوه كار بريد اين نواحى كه به عهده داشت .\r\nچنان كه گويند در همين سال از بصره خبر آمد كه آنجا ، پنج روز مانده از ماه ربيع الاول ، از پس نماز جمعه بادى زرد برخاسته سپس سبز شده ، آنگاه سياه ، سپس بارانهاى پياپى باريده كه نظير آن را نديده بودند ، آنگاه تگرگى درشت افتاده كه وزن هر يك ، چنان كه گفته شده بود يكصد و پنجاه درم بوده و باد از نهر حسين پنجاه نخل و بيشتر بكنده و از نهر معقل يكصد نخل ، به شماره در اين سال خليل بن ريمال به حلوان درگذشت .\r\nپنج روز رفته از جمادى الاخر ، خبر به سلطان رسيد كه بكر بن عبد العزيز دلفى به طبرستان درگذشته ، از بيمارىاى كه گرفته بود ، و همانجا به گور شده .\r\n","description":"","footnote":"","page_name":" 6693 ","page_number":318},
  {"content":"\r\nچنان كه گويند : هزار دينار به كسى كه اين خبر را آورده بود داده شد .\r\nدر همين سال معتضد ، كار آذربيجان و ارمينيه را به محمد بن ابى الساج داد ، وى بر آن ناحيه تسلط يافته بود . معتضد خلعتها براى او فرستاد با چند مركب .\r\nدر همين سال ، سه روز رفته از شعبان ، خبر آمد كه راغب خادم ، وابستهء موفق ، به غزاى دريا رفته و خدا او را بر كشتىهاى بسيار ظفر داده ، با همه روميانى كه در آن بوده‌اند ، سه هزار رومى را كه در كشتىها بوده‌اند گردن زده و كشتىها را بسوخته و بسيارى از دژهاى روميان را گشوده ، و همگان بسلامت باز آمده‌اند .\r\nدر ذىحجهء همين سال خبر آمد كه احمد بن عيسى شيخ درگذشته و پسرش محمد بن احمد درآمد و اطراف ، بر سبيل غلبه جويى ، به كار متصرفات بدر پرداخته .\r\nيازده روز مانده از ذى حجه همين سال معتضد از بغداد به آهنگ آمد برون شد پسرش ابو محمد و سرداران و غلامان نيز با وى برون شدند صالح\r\n( 69 امين حاجب را در بغداد جانشين كرد و رسيدگى به مظالم و كار دو پل و چيزهاى ديگر را به دو سپرد .\r\nدر اين سال هارون پسر خمارويه و سرداران مصرى كه با وى بودند ، وصيف قاطر ميز را به نزد معتضد فرستادند ، از او مىخواستند كه مصر و شام را كه به تصرف داشتند به خراج مقطوع به آنها واگذار كند و با هارون نيز همانند پدرش رفتار كند . وصيف به بغداد آمد ، معتضد او را پس فرستاد ، عبد الله بن فتح را نيز همراه وى فرستاد كه پيامهايى را رو به رو با آنها بگويد و شرطهايى بنهد و آخر همين سال براى اين كار برون شدند .\r\nدر اين سال ، در ماه ذى حجه ، پسر اخشاد با مردم طرسوس و ديگران به غزا رفت و تا سلندو رسيد و فتح كرد ، بازگشت وى به طرسوس به سال دويست و هشتاد و ششم بود .\r\n","description":"","footnote":"","page_name":" 6694 ","page_number":319},
  {"content":"\r\nدر اين سال محمد بن عبد الله هاشمى سالار حج بود .\r\nآنگاه سال دويست و هشتاد و ششم درآمد .\r\n\r\nسخن از حادثات معتبرى كه به سال دويست و هشتاد و ششم بود\r\nاز جمله آن بود كه محمد بن ابى الساج ، پسر خويش ابو المسافر را به بغداد فرستاد به گروگانى تعهدى كه دربارهء اطاعت و نيكخواهى براى سلطان كرده بود ، چنان كه گويند به روز سه شنبه ، هفت روز رفته از محرم همين سال رسيد . هديه هايى از اسب و اثاث و غيره همراه داشت . معتضد در آن وقت در بغداد نبود .\r\nدر ماه ربيع الاخر اين سال خبر آمد كه المعتضد بالله به آمد رسيده بود و با سپاه خويش مقابل آن فرود آمده بود . محمد احمد بن شيخ درهاى شهر آمد را بر وى و نيز بر پيروانش كه درآمد بودند بسته بود . معتضد سپاهيان خويش را اطراف آمد پراكنده كرده بود و اين چند روز مانده از ربيع الاول بود ، سپس ميان آنها نبردها رفته بود كه معتضد مقابل آنها منجنيقها نهاده بود . مردم آمد نيز بر ديوار خويش منجنيقها نهاده بودند و با آن سنگ سوى همديگر افكنده بودند . به روز شنبه يازده روز مانده از جمادى الاول محمد بن احمد شيخ ، كس بنزد معتضد فرستاده بود و براى خويشتن و كسانش و مردم آمد امان خواسته بود كه از او پذيرفته بود و همان روز محمد بن احمد با همراهان خويش از ياران و دوستانش برون شده بود كه بنزد معتضد رسيده بودند كه وى و سران اصحابش را خلعت داده بود سپس سوى سراپرده اى رفته بودند كه براىشان آماده شده بود و معتضد از اردوگاه خويش به منزلها و خانه هاى محمد بن احمد شيخ رفته بود و در اين باب مكتوبى به مدينة السلام نوشته بود به تاريخ روز يكشنبه ده روز مانده از جمادى - الاولى .\r\n","description":"","footnote":"","page_name":" 6695 ","page_number":320},
  {"content":"\r\nمكتوب معتضد دربارهء فتح آمد پنج روز مانده از جمادى الاول به مدينة - السلام رسيد و بر منبر مسجد جامع خوانده شد .\r\nدر همين سال عبد الله بن فتح از مصر به نزد معتضد رسيد كه درآمد مقيم بود ، با جواب نامه هاى وى كه به هارون پسر خمارويه نوشته بود كه پذيرفته بود كه قنسرين و عواصم را تسليم كند و هر سال چهارصد و پنجاه هزار دينار\r\n( 71 به بيت - المال بغداد فرستد و خواسته بود كه ولايتدارى وى بر مصر و شام تجديد شود و معتضد يكى از خادمان خويش را در اين باب به نزد وى فرستد . معتضد هر چه را خواسته بود پذيرفت و بدر قدامى و عبد الله بن فتح را با فرمان ولايت و خلعت سوى وى فرستاد كه از آمد براى اين منظور به مصر رفتند . عاملان معتضد در جمادى الاول كارهاى قنسرين و عواصم را از ياران هارون تحويل گرفتند . معتضد باقيماندهء جمادى - الاول و بيست و سه روز از جمادى الاخر را درآمد بماند ، سپس به روز شنبه ، هفت روز مانده از جمادى الاخر ، از آنجا سوى رقه حركت كرد و پسر خويش على را با سپاهيانى كه براى مضبوط داشتن آن ناحيه و قنسرين و عواصم و ديار ربيعه و ديار مضر به دو پيوسته بود درآمد نهاد . در آن وقت دبير على بن معتضد ، حسين بن عمرو نصرانى بود كه نظر در كارهاى اين نواحى و مكاتبه با عاملان آن را به حسين بن عمرو سپرد . معتضد دستور داد ديوار آمد ويران شود كه ويران شد .\r\nدر اين سال هديهء عمرو بن ليث صفار از نيشابور به بغداد رسيد ، مبلغ مالى كه فرستاده بود چهار هزار هزار درم بود با بيست اسب با زينها و لگامهاى مزين نقره كارى ، و يكصد و پنجاه اسب با جلهاى منقش با جامه ها و بوى خوش و تعدادى باز ، و اين به روز پنجشنبه بود هشت روز مانده از جمادى الاخر .\r\nدر همين سال يكى از قرمطيان به نام ابو سعيد جنابى در بحرين ظهور كرد و گروهى از بدويان و قرمطيان بر او فراهم آمدند . قيام وى چنان كه\r\n","description":"","footnote":"","page_name":" 6696 ","page_number":321},
  {"content":"\r\nگفته‌اند در آغاز اين سال بود ، در جمادى الاخر . يارانش بسيار شدند و كارش نيرو گرفت و مردم دهكده هاى اطراف خويش را بكشت . آنگاه به جايى رفت به نام قطيف كه از آنجا تا بصره چند منزل بود و كسانى را كه آنجا بودند بكشت و گفت كه آهنگ بصره دارد . احمد بن محمد واثقى كه در آن وقت كمكهاى بصره و ولايت بصره به دو سپرده بود آنچه را از عزم اين قرمطيان به دو رسيده بود به سلطان نوشت كه به او و محمد بن هشام ، عهده دار كار زكات و خراج و املاك آنجا ، نوشت كه ديوارى براى بصره بسازند كه مخارج آن بيست و چهار هزار دينار تخمين شد كه دستور داد خرج كنند و ديوار ساخته شد .\r\nدر رجب اين سال گروهى از بدويان بنى شيبان سوى انبار شدند\r\n( 72 و به دهكده ها هجوم بردند و به هر كس رسيدند او را كشتند و گوسفندان را براندند . احمد بن - محمد كمشجور كه عهده دار كمكهاى آنجا بود به مقابلهء آنها رفت اما تابشان نياورد و به سلطان نوشت و كارهايشان را به دو خبر داد كه نفيس مولدى و احمد بن - محمد زرنگى و مظفر بن حاج را با نزديك هزار كس از مدينة السلام به كمك وى فرستاد كه به محل بدويان رفتند و در محلى به نام منقبه از انبار ، با آنها نبرد كردند كه بدويان هزيمتشان كردند و يارانشان را كشتند و بيشترشان در فرات غرق شدند و پراكنده شدند .\r\nنامهء ابن حاج شش روز مانده از رجب با خبر اين نبرد و اينكه بدويان هزيمتشان كرده‌اند رسيد ، بدويان در آن ناحيه بماندند كه در دهكده ها تباهى و تاخت و تاز مىكردند . خبر آنها به معتضد نوشته شد كه عباس بن عمرو غنوى و خفيف كوتكينى و گروهى از سرداران را از رقه براى نبرد بدويان فرستاد . اين سرداران در آخر شعبان اين سال به هيت رسيدند و خبرشان به بدويان رسيد كه از محل خويش از اطراف انبار حركت كردند و سوى عين التمر رفتند و آنجا فرود آمدند . سرداران وارد انبار شدند و آنجا بماندند . بدويان در عين التمر و اطراف كوفه نيز تباهى كردند چنان كه در اطراف انبار كرده بودند ، و اين در باقيماندهء شعبان و ماه\r\n","description":"","footnote":"","page_name":" 6697 ","page_number":322},
  {"content":"\r\nرمضان بود .\r\nدر اين سال معتضد كس به نزد راغب ، وابستهء ابو احمد فرستاد كه به طرسوس بود و دستور داد كه در رقه به نزد وى شود . راغب به نزد معتضد شد . وقتى به رقه رسيد ، وى را يك روز در اردوگاهش واگذاشت و روز بعد او را بگرفت و بداشت و هر چه را كه همراهش بود بگرفت . خبر حادثه به روز دو - شنبه نه روز رفته از شعبان به مدينة السلام رسيد . پس از چند روز راغب بمرد .\r\nبه روز سه شنبه ، شش روز مانده از رجب ، در طرسوس مكنون ، غلام راغب و ياران وى را گرفتند و مال وى را مصادره كردند ، پسر اخشاد گرفتن آنها را عهده كرد .\r\nده روز مانده از رمضان همين سال معتضد ، مونس خازن را به مقابلهء بدويان به اطراف كوفه و عين التمر فرستاد ، عباس بن عمرو و خفيف اذكوتكينى و ديگر سرداران را نيز به دو پيوست . مونس با همراهان خويش برفت تا به محل معروف به نينوى رسيد و ديد كه بدويان از محل خويش برفته‌اند و بعضيشان وارد صحراى راه مكه\r\n( 73 و بعضى ديگر وارد صحراى شام شده‌اند . مونس چند روزى در جاى خويش بماند ، سپس به مدينة السلام بازگشت .\r\nدر شوال اين سال معتضد و عبيد الله بن سليمان ديوان مشرق را به محمد بن - داود جراح سپردند و احمد بن محمد بن فرات را از آن برداشتند . ديوان مغرب را نيز به على بن داود جراح سپردند و ابن فرات را از آن برداشتند .\r\nآنگاه سال دويست و هشتاد و هفتم درآمد .\r\n\r\nسخن از حادثاتى كه به سال دويست و هشتاد و هفتم بود\r\n","description":"","footnote":"","page_name":" 6698 ","page_number":323},
  {"content":"\r\nاز جمله آن بود كه معتضد ، محمد بن احمد شيخ را با گروهى از كسان وى بگرفت و بندشان نهاد و آنها را در خانهء ابن طاهر بداشت ، زيرا چنان كه گفته‌اند يكى از خويشاوندان وى به نزد عبيد الله بن سليمان رفته بود و به دو خبر داده بود كه محمد سر آن دارد كه با گروهى از ياران و كسان خويش بگريزد . عبيد الله اين را به معتضد نوشت ، معتضد به دو نوشت و دستور داد كه محمد را بگيرد و عبيد الله به روز چهارشنبه ، چهار روز رفته از محرم اين سال ، چنان كرد .\r\nدر همين ماه همين سال نامهء ابو الاغر به سلطان رسيد كه قبيلهء طى فراهم آمده‌اند و انبوه شده‌اند و از بدويانى كه توانسته‌اند كمك گرفته‌اند و راه كاروان حج - گزاران را گرفته‌اند و همين كه كاروان كه ضمن بازگشت از مكه سوى مدينة السلام مىرفته ده و چند ميل از معدن گذشته با آنها نبرد كرده‌اند . سواران و پيادگان بدوى به مقابلهء حج گزاران آمده‌اند كه خيمه ها و حرمتها و سران خويش را همراه داشته‌اند ، پيادگانشان بيشتر از سه هزار كس بوده است . نبرد در ميانه در گرفته و همه روز پنجشنبه ، سه روز مانده از ذى حجه ، را به نبرد بوده‌اند . به هنگام شب از همديگر جدا شده‌اند . صبحگاهان جمعه تا به وقت نيمروز نبرد كرده‌اند آنگاه خداوند دوستان خود را نصرت داده و بدويان هزيمت شده‌اند و پس از پراكندگى ، ديگر فراهم نيامده‌اند و او با همه حج گزاران به سلامت حركت كرده‌اند و مكتوب خويش را با سعيد ابن اصفر كه يكى از سران بنى عمان وى است و دستگيرى صالح بن مدرك را عهده كرده بود فرستاده است .\r\nبه روز شنبه ، سه روز مانده از محرم ، ابو الاغر به مدينة السلام رسيد . سر صالح ابن مدرك و سر جحنش و سر غلامى سياه از آن صالح با چهار اسير از عموزادگان\r\n","description":"","footnote":"","page_name":" 6699 ","page_number":324},
  {"content":"\r\nصالح پيشاپيش وى بود ، سوى خانهء معتضد رفت كه خلعتش داد\r\n( 75 و طوقى از طلا به دو بخشيد . سرها را سر پل بالا در سمت شرقى نصب كردند و اسيران را به زندان بردند .\r\nدر ماه ربيع الاول اين سال ، كار قرمطيان در بحرين بالا گرفت كه به اطراف هجر ، هجوم بردند و بعضىشان به حدود بصره نزديك شدند . احمد بن محمد - واثقى نوشت و كمك خواست كه در آخر اين ماه هشت كشتى سوى وى فرستاده شد كه سيصد كس در آن بود . معتضد بگفت تا سپاهى برگزينند كه به بصره فرستد .\r\nبه روز يكشنبه ، يازده روز رفته از ماه ربيع الاول بدر وابستهء معتضد در خانهء وى بنشست و در كارهاى خاص و عام مردم و خراج و املاك و كمكها نظر كرد .\r\nبه روز دوشنبه ، يازده روز رفته از ماه ربيع الاخر ، محمد بن عبد الحميد كاتب ، متصدى ديوان زمام مشرق و مغرب ، در گذشت . به روز چهارشنبه ، سيزده روز رفته از همين ماه جعفر بن محمد حفصى بر اين ديوان گماشته شد و همان روز به ديوان رفت و در آن نشست .\r\nدر ماه ربيع الاخر اين سال معتضد ، عباس بن عمرو غنوى را بر يمامه و بحرين و نبرد ابو سعيد جنابى و قرمطيان همراه وى گماشت و نزديك دو هزار كس را به دو پيوسته كرد . عباس روزى چند در فرك اردو زد تا يارانش بر او فراهم آمدند . آنگاه سوى بصره رفت و از آنجا سوى بحرين و يمامه حركت كرد .\r\nچنان كه گفته‌اند در همين سال ، دشمن به در قلميهء طرسوس آمد و ابو ثابت كه پس از درگذشت پسر اخشاد امير طرسوس بود روان شد - وقتى پسر اخشاد به غزا مىرفته بود وى را بر طرسوس گماشته بود و چون در اثناى غزا بمرد وى بر اين كار بود - ابو ثابت تا نهر ريحان به جستجوى دشمن برفت . كه اسير شد و مردم همراه وى\r\n","description":"","footnote":"","page_name":" 6700 ","page_number":325},
  {"content":"\r\nتلف شدند . ابن كلوب در تنگهء سلامت به غزا بود ،\r\n( 76 وقتى از غزاى خويش باز - آمد ، پيران مرز را فراهم آورد كه بر اميرى تراضى كنند كه كارهايشان را عهده كند كه بر على بن اعرابى اتفاق كردند و كار خويش را به دو سپردند . ابن ابى ثابت نخست مخالفت آورده بود ، مىگفت پدرش او را جانشين كرده و گروهى را براى نبرد مردم شهر فراهم آورد ، اما ابن كلوب ميانه را گرفت و ابن ابى ثابت رضايت داد ، و اين در آخر ماه ربيع الاخر بود . در آن وقت نغيل در ديار روم به غزا بود و چون به طرسوس بازگشت خبر آمد كه ابو ثابت را با گروهى از مسلمانان از قلعه قونيه به قسطنطنيه برده‌اند .\r\nدر ماه ربيع الاخر ، اسحاق بن ايوب كه كار كمكهاى ديار ربيعه با وى بود در - گذشت و كارش را عبد الله بن هيثم عهده كرد .\r\nچنان كه گفته‌اند به روز چهارشنبه ، پنج روز مانده از جمادى الاول ، نامه اى به سلطان رسيد كه اسماعيل بن احمد ، عمرو صفار را اسير كرده و اردوگاه وى را به غارت داده . خبر عمرو و اسماعيل چنان بود كه عمرو از سلطان خواسته بود كه وى را ولايتدار ما وراء النهر كند كه آن ولايت را به دو داد و به وقتى كه او به نيشابور بود ، خلعتها و پرچم سوى او فرستاد به ولايتدارى ما وراء النهر . عمرو براى نبرد اسماعيل بن احمد برون شد ، اسماعيل بن احمد به دو نوشت كه تو جهانى پهناور به دست دارى ، تنها ما وراء النهر به دست من است و من در يك مرز هستم . به آنچه در دست تو هست قانع باش و مرا بگذار در اين مرز مقيم باشم . اما عمرو از او نپذيرفت . از نهر بلخ و سختى عبور از آن با وى سخن كردند كه گفت : « اگر خواهم كه با كيسه هاى مال بر آن بند زنم و عبور كنم ، توانم . » وقتى اسماعيل از بازگشت وى نوميد شد كسانى را كه با وى بودند با بوميان و دهقانان فراهم آورد و از نهر به سمت غربى عبور كرد . عمرو برفت و در بلخ فرود آمد ، اسماعيل اطراف او را بگرفت كه همانند محصور شد و از آنچه كرده\r\n","description":"","footnote":"","page_name":" 6701 ","page_number":326},
  {"content":"\r\nبود پشيمان شد و چنان كه گفته‌اند خواستار جدايى شد اما اسماعيل اين را از او نپذيرفت .\r\nچندان نبردى در ميانه نرفته بود كه عمرو هزيمت شد و بگريخت و در راه خويش به بيشه زارى رسيد كه گفتند راه نزديكتر است ، به همه همراهان خويش گفت : « در راه آشكار برويد . » و با گروهى اندك برفت و وارد بيشه زار شد كه اسبش در گل فرو رفت و بيفتاد و تدبيرى نتوانست كرد . همراهانش برفتند و به دو - نپرداختند ، ياران اسماعيل بيامدند و او را به اسيرى گرفتند . چنان كه گويند وقتى معتضد\r\n( 77 از كار عمرو و اسماعيل خبر يافت اسماعيل را بر آنچه كرده بود ستود و عمرو را نكوهش كرد .\r\nيك روز مانده از جمادى الاول اين سال خبر به سلطان رسيد كه وصيف ، خادم ابن ابى الساج ، از برذعه گريخته و به مخالفت ابن ابى الساج با ياران خويش به ملطيه رفته . وصيف به معتضد نوشت و خواست كه وى را بر مرزها گمارد .\r\nمعتضد به او نوشت و دستور داد به نزد وى شود و رشيق حرمى را سوى وى فرستاد .\r\nهفت روز رفته از رجب سه كس بنزد سلطان رسيدند كه وصيف ، خادم ابن ابى الساج ، آنها را فرستاده بود و خواسته بود كه وى را بر مرزها گمارد و براى وى خلعت فرستد . گويند : معتضد دستور داد كه فرستادگان را به اقرار آرند كه به چه سبب وصيف از يار خويش ابن ابى الساج جدايى گرفته و آهنگ مرزها كرده ؟ كه با تازيانه - زدن به اقرارشان آوردند ، گفتند كه جدايى وصيف با توافقى ميان وى و يارش بوده كه وقتى وصيف به جايى رسيد كه اكنون هست يارش نيز به دو ملحق شود و همگى سوى مضر روند و بر آن مسلط شوند ، اين در ميان مردم شايع شد و از آن سخن آوردند .\r\nيازده روز رفته از رجب اين سال ، حامد بن عباس بر خراج و املاك فارس\r\n","description":"","footnote":"","page_name":" 6702 ","page_number":327},
  {"content":"\r\nگماشته شد كه به دست عمرو بن ليث صفار بوده بود . نامه هاى مربوط به تصدى وى را به برادرش احمد بن عباس دادند . حامد مقيم واسط بود كه ولايتدار آنجا بود و ولايت دجله . به عيسى نوشرى كه در اصبهان بود نوشته شد كه سوى فارس شود و كمكهاى آنجا را عهده كند .\r\n\r\nبرون شدن عباس بن عمرو غنوى از بصره\r\nچنان كه گفته‌اند در اين سال عباس بن عمرو غنوى با سپاهيانى كه به دو پيوسته شده بود و داوطلبان بصره كه سوى وى شتافته بودند ، سوى ابو سعيد جنابى و قرمطيانى كه بنزد وى بودند روان شد . پيشتازان ابو سعيد به آنها رسيدند . عباس عمدهء سپاه خويش را به جا نهاد و سوى آنها رفت و شبانگاهى با ابو سعيد\r\n( 78 و همراهان وى مقابل شد كه نبرد آغاز كردند ، آنگاه شب ميانشان حايل شد و هر گروه به محل خويش بازگشتند . هنگام شب كسانى از بدويان بنى ضبه كه همراه عباس بودند و نزديك سيصد كس بودند ، سوى بصره بازگشتند . سپس داوطلبان بصره از آنها پيروى كردند .\r\nصبحگاهان قرمطيان سوى عباس شدند و نبردى سخت كردند . پس از آن پهلو - دار چپ عباس كه نجاح ، غلام احمد بن عيسى شيخ ، بود با گروهى از ياران خويش در حدود يكصد مرد بر پهلوى چپ ابو سعيد حمله برد كه ميان آنها پيش رفتند و نجاح با همه همراهان خويش كشته شد . آنگاه جنابى و يارانش به ياران عباس هجوم بردند كه هزيمت شدند . عباس اسير شد ، از ياران وى نيز نزديك به هفتصد كس اسير شدند و جنابى هر چه را كه در اردوگاه عباس بود به تصرف آورد .\r\nفرداى روز نبرد جنابى آن گروه از ياران عباس را كه اسير گرفته بود بياورد و همگى را كشت . سپس بگفت تا هيزم بر آنها افكندند و همه را بسوخت .\r\n","description":"","footnote":"","page_name":" 6703 ","page_number":328},
  {"content":"\r\nچنان كه گفته‌اند اين نبرد در آخر رجب بود و چهار روز رفته از شعبان خبر آن به بغداد رسيد .\r\nچنان كه گفته‌اند در همين سال جنابى سوى هجر شد و به آنجا درآمد و مردمش را امان داد ، و اين از پس بازگشت وى از نبرد عباس بود . فراريان ياران عباس بن عمرو بىتوشه و پوشش به آهنگ بصره مىرفتند - جز اندكى از آنها جان نبرده بودند - از بصره گروهى با نزديك چهارصد چهارپا كه خوردنى و جامه و آب بر آن بود سوى آنها روان شدند . چنان كه گويند بنى اسد سوى آنها رفتند و اين چهارپايان را با بار آن بگرفتند و جمعى از كسانى را كه همراه آن بودند و فراريان ياران عباس را بكشتند ، و اين به ماه رمضان بود . بصره از اين رخداد سخت آشفته شد و قصد كردند كه از آنجا بروند كه از هجوم قرمطيان بر خويشتن بيمناك بودند اما احمد بن محمد واثقى كه عهده دار كمكهاى بصره بود از اين كار بازشان داشت .\r\nچنان كه گويند هشت روز رفته از رمضان ، از ابله خريطه اى به سلطان رسيد كه عباس بن عمرو در كشتىاى از كشتىهاى دريا مىرسد كه ابو سعيد جنابى وى و خادمى از آن او را رها كرده است .\r\nيازده روز رفته از رمضان عباس بن عمرو به مدينة السلام رسيد\r\n( 79 و به خانهء معتضد به ثريا رفت . گويند وى چند روز پس از نبرد به نزد جنابى ببود پس از آن وى را پيش خواند و گفت : « مىخواهى ترا آزاد كنم ؟ » گفت : « آرى . » گفت : « برو و آنچه را ديدى با آنكه ترا سوى من فرستاد بگوى . » و او را بر مركبانى نشاند و كسانى از ياران خويش را به دو پيوست و آنچه را از توشه و آب بايسته شان بود همراهشان كرد و به مردانى كه همراه عباس فرستاد دستور داد وى را به امانگاهش برسانند . وى را ببردند تا به يكى از سواحل رسيد و به كشتىاى\r\n","description":"","footnote":"","page_name":" 6704 ","page_number":329},
  {"content":"\r\nبرخورد كه او را برداشت و سوى ابله شد .\r\nمعتضد عباس را خلعت داد و سوى منزلش فرستاد . به روز پنجشنبه يازده روز رفته از شوال . معتضد از خيمه گاه خويش از در شماسيه به طلب وصيف ، خادم ابن ابى الساج روان شد اما اين را نهان داشت و چنان وانمود كه آهنگ ديار مضر دارد .\r\nچنان كه گفته‌اند به روز جمعه يازده روز رفته از همين ماه خبر به سلطان رسيد كه قرمطيان جنبلا كه جزو سواد بود به ولايتدار خويش بدر ، غلام طايى ، تاخته‌اند و گروهى از مسلمانان ، از جمله زنان و كودكان ، را كشته‌اند و منزلها را سوخته‌اند .\r\nچهارده روز رفته از ذى قعده ، معتضد به طلب وصيف خادم در كليساى سياه فرود آمد و روز دوشنبه و سه شنبه و چهارشنبه را آنجا ببود تا مردم به دو پيوستند ، مىخواست از راه مصيصه حركت كند ، خبر گيران به نزد وى آمدند كه خادم آهنگ عينزربه دارد . رهنوردان مرز و اهل خبره را احضار كرد و دربارهء كوتاهترين راه به عينزربه از آنها پرسش كرد كه صبحگاه روز پنجشنبه هفده روز رفته از ذى قعده وى را از جيحان عبور دادند ، پسر خويش على را با حسن پسر على كوره پيش فرستاد ، جعفر بن مسعر را نيز از پى وى فرستاد ، سپس كمشجور را از پى جعفر فرستاد .\r\nسپس خاقان مفلحى ، سپس مونس خادم ، سپس مونس خازن را از پى فرستاد . سپس با غلامان اطاقى از پى آنها برفت تا به عينزربه رسيد و در آنجا براى وى خيمه زدند ، خفيف سمرقندى را با عمده سپاه خويش آنجا نهاد و به آهنگ خادم از پى سرداران برفت .\r\nپس از نماز پسين مژده آمد كه خادم گرفته شد ، او را به نزد معتضد آوردند كه وى را به مونس خادم سپرد\r\n( 80 كه در آن وقت سالار نگهبانى اردوگاه بود ، دستور داد كه ياران خادم را امان دهند و در اردوگاه ندا دهند كه هر كس در بار وى چيزى از\r\n","description":"","footnote":"","page_name":" 6705 ","page_number":330},
  {"content":"\r\nغارتى اردوگاه خادم يافت شود و آن را به صاحبانش پس ندهد حرمت از وى برداشته شود ، و مردم به بسيارى از آنها چيزهايى را كه از اردوگاهشان به غارت برده بودند پس دادند .\r\nچنان كه گفته‌اند اين نبرد و اسير شدن خادم به روز پنجشنبه بود ، سيزده روز مانده از ذى قعده . از روزى كه معتضد از خيمه گاه خويش از در شماسيه حركت كرد تا وقتى كه خادم را دستگير كرد ، سى و شش روز بود .\r\nچنان كه گويند ، وقتى معتضد خادم را بگرفت ، به عينزربه بازگشت ، دو روز آنجا ببود . صبحگاه روز سوم مردم عينزربه بنزد وى فراهم آمدند و از او خواستند كه از نزد آنها برود كه آذوقه در شهرشان كمياب بود . به روز سوم حركت كرد و با همهء سپاهيان خويش در مصيصه فرود آمد ، بجز ابو الاغر ، خليفة بن مبارك ، كه وى را فرستاده بود كه راه خادم را بگيرد مبادا سوى مرعش و ناحيهء ملطيه شود . و چنان بود كه خادم عيال خويش و عيال ياران خويش را به مرعش فرستاده بود . وقتى ياران خادم كه فرارى بودند خبر يافتند كه معتضد به آنها امان داده و دستور داده اثاثشان را پس دهند به اردوگاه معتضد پيوستند و به امان وى درآمدند .\r\nچنان كه گويند : ورود معتضد به مصيصه به روز يكشنبه بود ، ده روز مانده از ذى قعده كه تا روز يكشنبه بعد در آنجا بماند . به سران طرسوس نوشت كه سوى وى شوند كه سوى وى رفتند ، از جمله نغيل كه از سران مرز بود با يكى از پسرانش و يكى به نام ابن مهندس و جمعى ديگر ، كه اينان را با كسان ديگر بداشت و بيشتر جمع را رها كرده كسانى را كه بداشته بود با خويشتن به بغداد برد ، از آنها آزرده بود زيرا چنان كه گويند با وصيف خادم مكاتبه كرده بودند . دستور داد همه كشتيهاى دريارو را كه مسلمانان بر آن غزا مىكرده بودند با همه ابزارهاى آن بسوزانند . گويند دميانه غلام يازمان بود كه وى را بدين كار واداشت به سبب كينه اى كه با مردم طرسوس داشت .\r\nهمه كشتيها سوخته شد . نزديك به پنجاه كشتى كهن در آن ميانه بود كه مالهاى گزاف بر آن خرج شده بود و در آن وقت همانند آن ساخته نمىشد كه سوخته شد و اين مايهء\r\n","description":"","footnote":"","page_name":" 6706 ","page_number":331},
  {"content":"\r\nزيان مسلمانان شد و بازوهايشان را سست كرد ، روميان نيرو گرفتند و از اينكه به دريا بر آنها هجوم برند ، ايمن شدند .\r\nمعتضد ، حسن بن على كوره را بر مرزهاى شامى گماشت ،\r\n( 81 به خواست مردم مرزها كه بر وى اتفاق كرده بودند . آنگاه از مصيصه حركت كرد و چنان كه گويند در فندق الحسين فرود آمد . سپس اسكندريه ، سپس دو روز رفته از ذى حجه به انطاكيه رسيد و آنجا بماند تا قربان كرد . به روز دوم قربان صبحگاهان حركت كرد و در ارتاح فرود آمد ، سپس در اثارب ، سپس حلب كه در آنجا دو روز بماند .\r\nسپس سوى ناغوره حركت كرد ، سپس سوى خساف و صفين ، در سمت جزيره كه بيت المال امير مؤمنان على بن ابى طالب رضى الله عنه در سمت ديگر بوده بود ، سپس سوى بالس رفت ، سپس دو سر ، سپس بطن دامان ، سپس رقه كه هشت روز مانده از ذى حجه به آنجا درآمد و تا دو روز مانده از ذى حجه آنجا بماند .\r\nپنج روز مانده از شوال خبر به سلطان رسيد كه محمد بن زيد علوى كشته شده .\r\n\r\nسخن از چگونگى كشته - شدن محمد بن زيد علوى\r\nگويند : وقتى محمد بن زيد خبر يافت كه اسماعيل بن احمد ، عمرو بن ليث را اسير گرفته با سپاهى انبوه سوى خراسان روان شد كه در آن طمع بسته بود به اين پندار كه قلمرو اسماعيل بن احمد ، از آنچه در ايام ولايتدارى عمرو بن ليث صفار بر خراسان بوده بود ، تجاوز نمىكند و كسى او را از خراسان باز نمىدارد كه عمرو اسير شده بود و سلطان عاملى آنجا نداشت . وقتى به گرگان رسيد و آنجا مستقر شد اسماعيل به دو نوشت و خواست كه سوى طبرستان باز رود و گرگان را به دو وا - گذارد ، اما ابن زيد اين را از او نپذيرفت . چنان كه به من گفته‌اند اسماعيل يكى را\r\n","description":"","footnote":"","page_name":" 6707 ","page_number":332},
  {"content":"\r\nبه نام محمد بن هارون كه در ايام ولايتدارى رافع بن هرثمه بر خراسان ، نايب وى بوده بود براى نبرد محمد بن زيد در نظر گرفت كه آمادهء اين كار شد . اسماعيل گروهى بسيار از مردان و سپاهيان خويش را به دو پيوست و او را براى نبرد ابن زيد فرستاد .\r\nمحمد بن هارون سوى ابن زيد حركت كرد ، به در گرگان تلاقى كردند و نبردى سخت كردند كه سپاه محمد بن هارون هزيمت شد . پس از آن محمد بن هارون بازگشت به وقتى كه صفهاى علوى در هم ريخته بود كه سپاه محمد بن زيد هزيمت شد و به فرار پشت بدادند و چنان كه گفته‌اند بسيار كس از آنها كشته شد .\r\n( 82 ابن زيد چند ضربت خورد ، پسرش زيد اسير شد و محمد بن هارون اردوگاه وى را به تصرف آورد . چند روز پس از اين نبرد محمد بن زيد از ضربتهايى كه به دو رسيده بود در - گذشت و به در گرگان بگور شد . زيد ، پسر وى را به نزد اسماعيل بن احمد بردند و محمد بن هارون سوى طبرستان رفت .\r\nبه روز شنبه دوازده رفته از ذى قعده بدر ، غلام طايى ، در نواحى رود ميسان و غيره به غافلگيرى بر قرمطيان تاخت و چنان كه گفته‌اند از آنها كشتارى بزرگ كرد ، سپس از بيم ويرانى سواد از آنها دست بداشت كه كشاورزان و عملگان سواد بودند و به طلب سرانشان برآمد و هر كس از آنها را بدست آورد بكشت . سلطان ، بدر را به گروهى از سپاهيان و غلامان خويش نيرو داده بود به سبب حادثه اى كه از قرمطيان روى نموده بود .\r\nدر اين سال محمد بن عبد الله بن داود سالار حج بود .\r\n( 83 آنگاه سال دويست و هشتاد و هشتم درآمد\r\n\r\nسخن از خبر حادثاتى كه به سال دويست و هشتاد و هشتم بود .\r\nچنان كه گفته‌اند از جمله آن بود كه خبر به سلطان رسيد كه در آذربيجان و با\r\n","description":"","footnote":"","page_name":" 6708 ","page_number":333},
  {"content":"\r\nرخ داده و خلق بسيار از آن مرده‌اند ، چندان كه مردم براى مردگان خويش كفن بدست نمىآورده‌اند و در عباها و نمدها كفنشان مىكرده‌اند ، سپس چنان شده بود كه براى به گور كردن مردگان كسى را نمىيافته‌اند ، مردگان را در راهها مىافكنده‌اند و رها مىكرده‌اند .\r\nدر اين سال ، دوازده روز مانده از صفر ، ياران طاهر ، نوادهء عمرو بن ليث صفار ، به فارس شدند و عاملان سلطان را از آنجا برون راندند .\r\nدر اين سال ، محمد بن ابى الساج ملقب به افشين در آذربيجان درگذشت ، غلامان و گروهى از ياران وى فراهم آمدند و ديوداد ، پسر محمد ، را امير خويش كردند و يوسف بن ابى الساج به مخالفت از آنها كناره گرفت .\r\nدو روز مانده از ماه ربيع الاخر ، نامهء متصدى بريد اهواز رسيد كه در آن آمده بود كه ياران طاهر بن محمد صفارى به سنبيل شده‌اند و آهنگ اهواز دارند .\r\nدر آغاز جمادى الاول ، عبد الله بن فتح كه سوى اسماعيل بن احمد فرستاده شده بود ، با اشناس ، غلام اسماعيل ، عمرو بن ليث را وارد بغداد كردند . به من گفتند كه اسماعيل ابن احمد ، عمرو را مخير كرده بود كه به نزد وى اسير بماند يا وى را به در امير مؤمنان فرستد كه فرستادن را برگزيد كه او را فرستاد .\r\nچنان كه گفته‌اند دو روز رفته از جمادى الاول ، نامهء متصدى بريد اهواز آمد كه مىگفت : نامهء اسماعيل بن احمد به نزد طاهر بن محمد صفارى رسيده و خبر داده كه سلطان وى را بر سيستان گماشته و دستور داده كه آنجا رود و او سوى طاهر مىرود به فارس ، كه با وى نبرد كند آنگاه به سيستان مىرود . طاهر نيز براى نبرد برون شده ،\r\n( 84 و به عموزادهء خويش كه با سپاه خود مقيم ارگان بوده نوشته و دستور داده با همراهان خويش به فارس بنزد وى باز گردد .\r\nدر اين سال ، نه روز رفته از جمادى الاخر ، معتضد ، بدر وابستهء خويش را\r\n","description":"","footnote":"","page_name":" 6709 ","page_number":334},
  {"content":"\r\nولايتدار فارس كرد و دستور داد سوى آن حركت كند ، از آن رو كه خبر يافته بود كه طاهر بن محمد صفارى بر فارس تسلط يافته است . وى را خلعت داد و جمعى از سرداران را به دو پيوست . بدر با گروهى انبوه از سپاهيان و غلامان حركت كرد .\r\nده روز رفته از جمادى الاخر اين سال ، عبد الله بن فتح و اشناس ، غلام اسماعيل ابن احمد ، از جانب معتضد با خلعتها سوى اسماعيل بن احمد بن سامان رفتند با يك شتر و تاج و شمشيرى از طلا كه هر دو جواهر نشان بود با هديه هاى ديگر و سه هزار هزار درم كه بر يكى از سپاههاى خراسان پخش كند و آن را براى نبرد ياران طاهر بن محمد كه به سيستان بودند آنجا فرستد . به قولى مالى كه معتضد به نزد اسماعيل فرستاد ده هزار هزار درم بود كه قسمتى از آن را از بغداد فرستاد و باقيمانده را به عاملان جبل نوشت و دستور يافتند كه آن را به فرستادگان تسليم كنند .\r\nدر رجب همين سال ، بدر وابستهء معتضد به جايى رسيد كه نزديك سرزمين فارس بود و كسان طاهر بن محمد كه در فارس بودند از آنجا برون شدند ، ياران بدر وارد فارس شدند و عاملان وى در آنجا خراج گرفتند .\r\nچنان كه گفته‌اند دو روز رفته از ماه رمضان اين سال ، نامهء عج بن حاج عامل مكه رسيد كه مىگفت بنى يعفر با يكى كه بر صنعا تسلط يافته بود - گفته بود كه وى علوى بوده - نبرد كرده‌اند و هزيمتش كرده‌اند كه به شهرى رفته و آنجا حصارى شده كه سوى وى رفته‌اند و با وى نبرد كرده‌اند و باز هزيمتش كرده‌اند و يكى از پسران وى را اسير گرفته‌اند و خود او با حدود پنجاه كس فرار كرده ، بنى يعفر وارد صنعا شده‌اند و در آنجا به نام معتضد خطبه خوانده‌اند .\r\nدر اين سال يوسف بن ابى الساج كه با گروهى اندك بود با برادرزادهء خويش ديو داد كه سپاه پدرش محمد بن ابى الساج با وى بود نبرد كرد كه سپاه ديوداد هزيمت شدند و او با جمعى اندك بماند ، يوسف به ديوداد پيشنهاد كرد كه با وى بماند اما نپذيرفت و راه موصل گرفت\r\n( 85 و به روز پنجشنبه ، هفت روز مانده از ماه\r\n","description":"","footnote":"","page_name":" 6710 ","page_number":335},
  {"content":"\r\nرمضان همين سال ، به بغداد رسيد ، نبرد ميان آنها در ناحيه آذربايجان بوده بود .\r\nدر اين سال نزار بن محمد ، عامل حسن بن على كوره ، غزاى تابستانى كرد و بسيارى قلعه هاى رومى را بگشود ، يكصد كافر و شصت و چند كافر از بزرگان و شماسان [ 1 
  ] را با صليبهاى بسيار و علمهايى از آن روميان وارد طرسوس كرد و همه را به بغداد فرستاد .\r\nدوازده روز رفته از ذى حجه ، نامه هاى بازرگانان از رقه رسيد كه روميان در كشتيهاى بسيار به ناحيهء يكسوم آمده‌اند ، بعضيشان نيز از راه زمين آمده‌اند و بيشتر از پانزده هزار كس از مسلمانان را از مرد و زن و كودك رانده‌اند و برده‌اند ، بجز آنها گروهى از اهل ذمه را نيز برده‌اند .\r\nدر همين سال ، ياران ابو سعيد جنابى به بصره نزديك شدند و اهل بصره از آنها سخت هراسان شدند ، چندان كه مىخواستند از آنجا بگريزند و به جاى ديگر روند ، اما ولايتدارشان از اين كار منعشان كرد .\r\nدر آخر ذى حجه همين سال ، وصيف ، خادم ابن ابى الساج ، كشته شد كه پيكر وى را ببردند و در سمت شرقى بياويختند ، به قولى او درگذشت و كشته نشد و چون درگذشت سرش را بريدند .\r\nدر اين سال هارون بن محمد كه كنيهء ابو بكر داشت ، سالار حج بود .\r\n( 86 پس از آن سال دويست و هشتاد و نهم درآمد .\r\n\r\nسخن از كارهايى كه به سال دويست و هشتاد و نهم بود\r\nاز جمله آن بود كه قرمطيان در سواد كوفه پراكنده شدند كه شبل ، غلام احمد ابن محمد طايى ، سوى آنها فرستاده شد و به او دستور داده شد كه قرمطيان را\r\n\r\n","description":"","footnote":"\r\n[ 1 
  ] بگفتهء المنجد خادمان كليسا ، به رتبه مادون كشيش .\r\n","page_name":" 6711 ","page_number":336},
  {"content":"\r\nتعقيب كند و به هر كس از آنها دست يافت بگيردشان و به در سلطانشان فرستد . شبل سالارى از آنها را به نام ابن ابى فوارس دستگير كرد و با ديگر قرمطيان فرستاد . هشت روز مانده از محرم ، معتضد او را خواست و از وى پرسش كرد سپس دستور داد كه دندانهاى وى را بكندند سپس اعضايش را از جاى ببردند . چنان كه گفته‌اند يكى از دستان وى را به قرقره اى آويختند و سنگى به دست ديگر آويختند و از نيمروز تا به وقت مغرب بدين گونه رها كردند . پس از آن دو دست و دو پاى وى را ببريدند و گردنش را زدند و او را بر سمت شرقى بياويختند . از پس چند روز پيكرش را به ياسريه بردند و با قرمطيان ديگر آنجا بياويختند .\r\nدو روز رفته از ماه ربيع الاول ، هر كه را كه بر در شماسيه خانه يا دكان داشت از خانه و دكانش برون كردند ، به آنها گفتند : « قفسهايتان را برگيريد و برويد . » به سبب آنكه معتضد در نظر داشت براى خويش خانه اى بنيان كند كه در آن سكونت گيرد . محل ديوار را خط كشيدند قسمتى از آن را حفارى كردند آنگاه ساختن دكه اى را بر كنار دجله آغاز كردند كه معتضد دستور ساختن آن را داده بود كه جابجا شود و در آن اقامت گيرد تا بناى خانه و قصر بسر رود .\r\nدر ربيع الاخر اين سال به شب دوشنبه معتضد درگذشت . صبحگاه آن شب يوسف ابن يعقوب و ابو حازم عبد الحميد بن عبد العزيز ، و ابو عمرو محمد بن يوسف ، به خانهء سلطان احضار شدند . قاسم بن عبيد الله وزير و ابو حازم و ابو عمرو و اهل حرم و خواص در نماز بر او حضور يافتند . وصيت كرده بود كه در خانهء محمد بن طاهر به گور شود كه در آنجا گور وى را بكندند و شبانگاه وى را از قصر حسنى ببردند و در آنجا به گور كردند .\r\n( 87 هفت روز مانده از ماه ربيع الاخر اين سال ، كه سال دويست و هشتاد و نهم بود ، قاسم بن عبيد الله در خانهء سلطان در قصر حسنى نشست و مردم را اجازهء ورود داد كه مرگ معتضد را به دو تسليت گفتند و دربارهء تجديد بيعت مكتفى تهنيت گفتند و به دبيران و\r\n","description":"","footnote":"","page_name":" 6712 ","page_number":337},
  {"content":"\r\nسرداران دستور داد كه از نو با المكتفى بالله بيعت كنند كه پذيرفتند .\r\n\r\nخلافت المكتفى بالله\r\nوقتى معتضد درگذشت ، قاسم بن عبيد الله نامه هايى دربارهء اين خبر به مكتفى نوشت و در دم بفرستاد . مكتفى مقيم رقه بود ، وقتى خبر به دو رسيد به حسين بن عمرو نصرانى كه در آن وقت دبير وى بود دستور داد از كسانى كه در اردوگاه وى بودند بيعت بگيرد و مقررى آنها را بدهد ، حسين چنان كرد . آنگاه از رقه سوى بغداد حركت كرد و كسان به ديار ربيعه و ديار مضر و نواحى مغرب جزيره فرستاد كه آنجا را مضبوط دارند .\r\nبه روز سه شنبه ، هشت روز رفته از جمادى الاخر ، مكتفى به خانهء خويش در قصر حسنى وارد شد و چون به منزل خويش شد ، دستور داد زيرزمينهايى [ 1 
  ] را كه پدرش براى مجرمان ساخته بود ويران كنند .\r\nدر همين روز مكتفى ، قاسم بن عبيد الله را به زبان خويش كنيه داد و خلعت به دو بخشيد .\r\nدر همين روز عمرو بن ليث صفار درگذشت و فرداى آن روز نزديك قصر حسنى بگور شد . چنان كه گويند معتضد به هنگام مرگ وقتى از تكلم بازماند با اشاره به صافى حرمى دستور داد عمرو را بكشد ، دست به گردن و چشم خويش نهاد كه منظورش كشتن يك چشم بود . اما صافى چنان نكرد كه از حال معتضد و نزديك رسيدن مرگ وى خبر داشت . وقتى مكتفى وارد بغداد شد چنان كه گويند از قاسم بن عبيد الله دربارهء عمرو پرسيد كه آيا زنده است ؟ گفت : « آرى . » مكتفى از زنده بودن وى خرسند شد و گفت كه قصد دارد با وى نيكى كند كه عمرو براى مكتفى در ايام اقامت وى به رى هديه\r\n\r\n","description":"","footnote":"\r\n[ 1 
  ] كلمهء متن : مطامير ، جمع مطموره .\r\n","page_name":" 6713 ","page_number":338},
  {"content":"\r\nمىفرستاده بود و نيكى بسيار مىكرده بود و مىخواست وى را پاداش دهد . گويند :\r\nقاسم بن عبيد الله اين را خوش نداشت و نهانى كس فرستاد كه عمرو را بكشت .\r\nدر رجب اين سال ، چهار روز مانده از آن ، خبر آمد كه گروهى از مردم رى با محمد بن هارون كه اسماعيل بن محمد از پس كشتن محمد بن زيد علوى او را عامل طبرستان كرده بود مكاتبه كرده‌اند و محمد بن هارون خلع كرده و سپيد پوشيده و از او خواسته‌اند كه سوى رى شود كه وى را به شهر درآرند ، به سبب آنكه اوكرتمش ، ترك ولايتدارشان ،\r\n( 89 چنان كه گويند ، با آنها رفتار بد داشته بود . محمد بن هارون با اوكرتمش نبرد كرد و او را هزيمت كرد و بكشت و دو پسر وى را نيز بكشت با يكى از سرداران سلطان به نام ابرون كه برادر كيغلغ بود . پس از آن محمد بن هارون وارد رى شد و بر آن تسلط يافت .\r\nدر رجب اين سال در بغداد زلزله شد و روزها و شبهاى بسيار زلزله در آن دوام يافت .\r\nكشته شدن بدر غلام معتضد در اين سال بود .\r\n\r\nسخن از سبب كشته شدن بدر غلام المعتضد بالله\r\nگويند سبب آن بود كه قاسم بن عبيد الله قصد كرده بود از پس معتضد خلافت را به غير فرزندان معتضد دهد . در اين باب با بدر گفتگو كرد ، اما بدر از او نپذيرفت و گفت : « من كسى نيستم كه خلافت را از فرزندان مولايم كه ولى نعمت من است بگردانم . » وقتى قاسم اين را بديد و بدانست كه راهى براى مخالفت بدر نيست كه وى سالار سپاه معتضد بود و بر كار وى تسلط داشت و خدمه و غلامان وى اطاعتش مىكردند ، كينهء بدر را در دل گرفت . وقتى مرگ معتضد رخ داد بدر در فارس بود ،\r\n","description":"","footnote":"","page_name":" 6714 ","page_number":339},
  {"content":"\r\nقاسم براى مكتفى كه در رقه بود پيمان خلافت گرفت و براى وى بيعت گرفت و چون غلامان پدر مكتفى براى وى بيعت خلافت كردند و قاسم از آنها بيعت گرفت آنچه را كرده بود به مكتفى نوشت و او به بغداد آمد . هنوز بدر در فارس بود . وقتى از آنجا بيامد قاسم از بيم جان خويش براى هلاكت بدر بكوشيد مبادا بدر به نزد مكتفى شود و با وى بگويد كه در زندگى معتصم ، قاسم قصد داشته بود و مصمم شده بود كه از پس مرگ معتصم خلافت را از فرزندان وى بگرداند . چنان كه گويند مكتفى محمد بن كمشجور و جمعى از سران را با پيامها و نامه ها بنزد سردارانى كه با بدر بودند فرستاد و دستورشان داد كه بنزد وى روند و از بدر جدايى گيرند و او را رها كنند .\r\nنامه ها نهانى به سرداران رسيد . يانس ، خادم موفق ، را سوى بدر فرستاد با ده هزار هزار\r\n( 90 درم كه در كار بيعت مكتفى به ياران خويش دهد . يانس با آن مال روان شد . گويند كه وقتى به اهواز رسيد بدر كس فرستاد و آن مال را از وى بگرفت . يانس به مدينة السلام بازگشت . وقتى نامه هاى مكتفى به سرداران پيوسته به بدر ، رسيد گروهى از آنها از بدر جدايى گرفتند و از نزد وى سوى مدينة السلام رفتند كه عباس بن عمرو غنوى و خاقان مفلحى و محمد بن اسحاق كنداجى و خفيف اذكوتكينى از آن جمله بودند با كسان ديگر .\r\nوقتى اين سرداران به مدينة السلام شدند به نزد مكتفى رفتند ، چنان كه گفته‌اند ، سى و چند كس از آنها را خلعت داد و جمعى از سرانشان را جايزه داد ، هر كدام يكصد هزار درم . بعضى ديگر را كمتر از اين جايزه داد ، بعضى را خلعت داد و جايزه نداد .\r\nبدر در رجب به آهنگ واسط حركت كرد . وقتى خبر آمدن وى سوى واسط به مكتفى رسيد ، كس به خانهء بدر گماشت ، گروهى از غلامان و سرداران وى را گرفتند و از آن جمله نحرير كبير و عريب جبلى و منصور برادر زاده عيسى نوشرى را بداشتند .\r\nمكتفى اين سرداران را بنزد خويش درآورد و به آنها گفت : « هيچكس را\r\n","description":"","footnote":"","page_name":" 6715 ","page_number":340},
  {"content":"\r\nبر شما امارت نمىدهم . هر كس از شما نيازى دارد وزير را ببيند . به دو گفته‌ام كه نيازهاى شما را برآرد . دستور داد نام بدر را از سپرها و علمها كه ابو النجم وابستهء معتضد گماشتهء آن بود محو كنند .\r\nبدر نامه اى به مكتفى نوشت و آن را به زيدان سعيدى داد و وى را بر جمازه ها فرستاد . و چون نامه به مكتفى رسيد آن را بگرفت و كس بر ابن زيدان گماشت و حسين ابن على كوره را با سپاهى به ناحيهء واسط فرستاد ، به قولى مكتفى او را بر مقدمهء خويش فرستاد . پس از آن يك روز مانده از شعبان همين سال به وقت مغرب محمد بن - يوسف را با نامه اى سوى بدر فرستاد .\r\nو چنان بود كه وقتى بدر از عمل فارس جدا شده بود مكتفى به دو پيام داده بود و ولايتدارى هر يك از نواحى را كه بخواهد ، اصبهان يا رى يا جبال ، به دو عرضه كرده بود و دستور داده بود با هر يك از پيادگان و سوارگان به هر يك از اين نواحى كه خواهد برود و با آنها به ولايتدارى آنجا بماند .\r\nاما بدر اين را نپذيرفت و گفت : « ناچار بايد بدر مولايم شوم . »\r\n( 91 قاسم بن عبيد الله فرصتى براى سخن دربارهء وى يافت و به مكتفى گفت : « اى امير مؤمنان به دو گفتيم هر يك از اين نواحى را كه خواهد به دو سپاريم كه آنجا رود ، اما اصرار دارد به در تو آيد . » و مكتفى را از غايلهء وى بيم داد و او را به مقابله و نبرد بدر برانگيخت .\r\nخبر به بدر رسيد كه كس به خانهء او گماشته‌اند و غلامان و كسانش را بداشته‌اند و به يقين دانست كه شرى هست و كس فرستاد كه به حيله پسرش هلال را خلاص كند و بنزد وى برد .\r\nقاسم بن عبيد الله از اين خبردار شد و دستور داد پسر را حفاظت كنند .\r\nآنگاه ابو حازم ، قاضى سمت شرقى را پيش خواند و دستور داد سوى بدر رود و او را ببيند و خوشدلش كند و از جانب امير مؤمنان به جان و مال و فرزند\r\n","description":"","footnote":"","page_name":" 6716 ","page_number":341},
  {"content":"\r\nامانش دهد .\r\nگويند : ابو حازم به دو گفت : « نياز دارم كه اين را از امير مؤمنان بشنوم تا از جانب وى به بدر برسانم . » به دو گفت : « برو تا در اين باب براى تو از امير مؤمنان اجازه بخواهم . » پس از آن ابو عمر ، محمد بن يوسف ، را پيش خواند و به دو چنان دستور داد كه به ابو حازم دستور داده بود كه بى درنگ دستور وى را پذيرفت .\r\nقاسم بن عبيد الله اماننامه اى از جانب مكتفى به ابو عمر داد كه آن را سوى بدر برد . وقتى بدر از واسط روان شد يارانش و بيشتر غلامانش چون عيسى نوشرى و داماد وى ، يانس مستأمن ، و احمد بن سمعان و نحرير صغير از او جدا شدند و به امانخواهى به خيمه گاه مكتفى رفتند .\r\nدو روز رفته از ماه رمضان اين سال مكتفى از بغداد به خيمه گاه خويش رفت كه بر كنار نهر ديالى بود ، همه سپاهش نيز با وى برون شدند . در آنجا اردو زد و به آن گروه كه نامشان را بگفتم با جمعى ديگر از سرداران و سپاهيان خلعت داد . به جمعى از آنها نيز كس گماشت . سپس نه كس از آنها را به بند كرد و دستور داد ايشان را همچنان دربند به زندان تازه ببرند .\r\nچنان كه گفته‌اند ، ابو عمر محمد بن يوسف نزديك واسط بدر را بديد و اماننامه را به دو داد و آنچه را قاسم بن عبيد الله به وى گفته بود از جانب مكتفى با وى بگفت و در كشتى آتش افكن بدر ، با وى روان شد . وى را بر سمت شرقى مىبرد . غلامان بدر كه با وى مانده بودند با جمعى از سپاهيان و مردم بسيار از كردان و اهل جبل ، همراه وى بر كنار دجله مىرفتند . ميان بدر و ابو عمر چنان رفت كه بدر به شنوايى و اطاعت وارد بغداد شود .\r\n( 92 بدر از دجله عبور كرد و به نعمانيه رفت ، به غلامان و ياران خويش كه با وى مانده بودند دستور داد كه سلاح فرو - نهند و با كسى نبرد نكنند . به آنها خبر داد كه ابو عمر با اماننامه بنزد وى آمده\r\n","description":"","footnote":"","page_name":" 6717 ","page_number":342},
  {"content":"\r\nاست .\r\nدر آن اثنا كه روان بود محمد بن اسحاق كنداجى به وى رسيد كه در يك كشتى بود و گروهى از غلامان نيز با وى بودند . محمد به كشتى آتش افكن رفت ، بدر خبر از او پرسيد كه وى را خوشدل كرد و سخنان نيكو گفت و در همه حال او را به نام امير مىخواندند .\r\nو چنان بود كه قاسم بن عبيد الله محمد را فرستاده بود و به دو گفته بود ، وقتى با بدر فراهم آمدى و با وى به يك جا شدى به من خبر بده . پس او كس به نزد قاسم فرستاد و به دو خبر داد . قاسم بن عبيد الله ، لؤلؤ ، يكى از غلامان سلطان ، را پيش خواند و گفت : « ترا براى كارى در نظر گرفته‌ام . » گفت : « شنوايى و اطاعت . » گفت : « برو و بدر را از پسر گنداجيق بگير و سر او را به نزد من آر . » لؤلؤ در كشتى - اى برفت و ما بين سيب بنى كوبا و اضطربد به بدر و همراهان وى رسيد و از كشتى خويش به كشتى بدر رفت و به دو گفت : « برخيز . » بدر گفت : « خبر چيست ؟ » گفت : « نگرانىاى براى تو نيست . » سپس او را به كشتى خويش نشانيد و ببرد تا به جزيره اى رسانيد كه در صافيه بود . وى را به آن جزيره برد و با وى برفت و شمشيرى را كه همراه داشت خواست و آن را برهنه كرد . وقتى بدر كشته شدن خويش را به يقين دانست از او خواست فرصتش دهد تا دو ركعت نماز كند .\r\nلؤلؤ مهلتش داد كه دو ركعت نماز بكرد سپس او را پيش آورد و گردنش را بزد و اين به روز جمعه بود پيش از نيمروز ، شش روز رفته از ماه رمضان . پس از آن سر وى را برگرفت و به كشتى خويش بازگشت و سوى اردوگاه مكتفى بر كنار نهر ديالى بازگشت ، سر بدر را نيز همراه داشت ، پيكر وى را به جانهاده بود كه همانجا بماند . پس از آن عيال وى يكى را فرستاد كه پيكرش را نهانى برگرفت كه آن را در تابوتى\r\n","description":"","footnote":"","page_name":" 6718 ","page_number":343},
  {"content":"\r\nنهاد و پيكر را بنزد خويش نهان داشتند و چون ايام حج رسيد آن را به مكه بردند و چنان كه گفته‌اند در آنجا به گور كردند كه چنين وصيت كرده بود و پيش از آنكه كشته شود همه مملوكان خويش را آزاد كرده بود .\r\nهفت روز رفته از ماه رمضان اين سال پس از كشته شدن بدر ، سلطان املاك و مستغلات و خانه و همه مال وى را تصرف كرد .\r\nخبر كشته شدن بدر هفت روز رفته از ماه رمضان به نزد مكتفى رسيد كه حركت كرد و سوى مدينة السلام بازگشت ، سپاهيانى كه با وى بودند نيز بازگشتند . سر بدر را سوى وى بردند و پيش از آنكه از محل اردوگاه خويش حركت كند به نزد وى رسيد . دستور داد سر را پاكيزه كردند و در خزانهء وى نگاه داشتند .\r\nابو عمر قاضى\r\n( 93 به روز دوشنبه گرفته و غمگين به خانهء خويش بازگشت ، به سبب آنچه در اين باب كرده بود . مردم دربارهء ابو عمر سخن كردند و گفتند كه سبب كشته شدن بدر او بوده است و دربارهء او شعرها گفتند كه از جمله شعرى است به اين مضمون :\r\n« به قاضى شهر منصور بگوى « به چه سبب برگرفتن سر امير را « روا داشتى ؟\r\n« از آن پس كه پيمان و قرار مكتوب به دو دادى « و براى وى قسمها ياد كردى « كه خدا مىداند دروغ بود « گفتى كه دستهاى تو دستهاى وى را « رها نميكند تا بوقتى كه صاحب تخت را ببينى « اى كم آزرم ، اى دروغگوتر از همه امت ، « اى ادا كنندهء شهادت نادرست !\r\n","description":"","footnote":"","page_name":" 6719 ","page_number":344},
  {"content":"\r\n« اين كار درخور قاضيان نيست « و امثال آن از مأموران پل نيز « شايسته نيست .\r\n« در آن روز جمعهء بهترين ماهها « چه كارى از تو سر زد ! « كسى كه او را كشتى « در رمضان از پس سجده جان داد .\r\n« اى پسران يوسف بن يعقوب « مردم بغداد از شما فريب خورده‌اند « خداى جمعتان را پراكنده كند « و در زندگى اين وزير .\r\n« ذلت شما را به من بنمايد .\r\n« پاسخ داور عادل را « از پى نكير و منكر ، آماده كن .\r\n« همه شما فداى ابو حازم شويد « كه در همه كارها با استقامت قرين است . » هفت روز رفته از رمضان ، زيدان سعيدى را كه از جانب بدر به پيام رسانى به نزد مكتفى مىآمده بود با آن نه كس از سرداران بدر كه به بند شده بودند و هفت كس ديگر از ياران بدر كه پس از آنها دستگير شده بودند در كشتىاى سر پوشيده بياوردند و همچنان در بند به بصره بردند و در زندان آنجا بداشتند .\r\nگويند لؤلؤ كه كشتن بدر را عهده كرد يكى از غلامان محمد بن هارون بود كه محمد بن زيد را در طبرستان و اكرتمش را در رى كشته بود ، وى با گروهى از غلامان محمد بن هارون با امان به نزد سلطان آمده بود .\r\n","description":"","footnote":"","page_name":" 6720 ","page_number":345},
  {"content":"\r\nچنان كه گفته‌اند شب دوشنبه ، چهارده روز مانده از ماه رمضان اين سال ، عبد الواحد پسر ابو احمد موفق كشته شد . چنان كه گفته‌اند وقتى گرفته شده بود مادرش دايهء [ 1 
  ] وى را همراهش به خانهء مونس فرستاده بود كه ميان وى و دايه جدايى آوردند\r\n( 94 كه دو يا سه روز بدين گونه ببود ، سپس دايه را به خانهء بانويش فرستادند . و چنان بود كه وقتى مادر عبد الواحد از خبر وى پرسش مىكرد به دو مىگفتند در خانهء مكتفى است و به سلامت است كه مادرش به زنده بودن وى اميدوار بود و چون مكتفى درگذشت از وى نوميد شد و ماتم وى را بپاكرد .\r\n\r\nسخن از بقيهء كارهاى مهم سال دويست و هشتاد و نهم\r\nاز جمله حوادث سال آن بود كه نه روز مانده از شعبان اين سال نامه اى از اسماعيل بن احمد فرمانرواى خراسان به سلطان رسيد دربارهء خبر نبردى كه ميان ياران وى و ابن جستان ديلمى در طبرستان بوده بود و اينكه ياران وى ابن جستان را هزيمت كرده بودند . نامهء اسماعيل در اين باب در دو مسجد جامع بغداد خوانده شد .\r\nدر اين سال يكى به نام اسحاق فرغانى از ياران بدر ، از پس كشته شدن بدر با گروهى از ياران خويش به مخالفت سلطان به ناحيهء صحرا پيوست و در آنجا ميان وى و ابو الاغر نبردى بود كه ابو الاغر در آن نبرد هزيمت شد و تعدادى ياران و سرداران وى كشته شدند . آنگاه مونس خازن با گروهى بسيار براى نبرد فرغانى به كوفه روان شدند .\r\nدر سلخ ذى قعده ، خاقان مفلحى خلعت گرفت و عامل كمكهاى رى شد و پنجهزار مرد به دو پيوسته شد .\r\nدر همين سال يكى در شام ظهور كرد كه گروههاى بسيار از بدويان و غير\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6721 ","page_number":346},
  {"content":"\r\nبدويان فراهم آورد و با آنها سوى دمشق رفت كه طغج پسر جف از جانب هارون ابن خمارويه آنجا بود ، به عاملى كمكها ، و اين در آخر همين سال بود . ميان طغج و آن مرد نبردهاى بسيار شد كه چنان كه گفته‌اند مردم بسيار كشته شدند .\r\n\r\nسخن از خبر مردى كه در شام ظهور كرد و چگونگى ظهور وى در آنجا\r\nگويند وقتى كه معتضد پياپى سپاهها سوى قرمطيان سواد كوفه فرستاد و در تعقيب آنها مصر شد و بسيار كس از آنها كشته شد زكرويه پسر مهرويه كه گفتيم دعوتگر قرمط بود چنان ديد كه قرمطيان بنزد مردم سواد مجال دفاع از جان خويش ندارند\r\n( 95 و كارى از آنها ساخته نيست ، از اين رو كوشيد كه بدويان اسد و طى و تميم و ديگر قبايل بدوى را گمراه كند ، آنها را به عقيدهء خويش خواند و گفت : اگر دعوت وى را بپذيرند قرمطيانى كه در سواد كوفه‌اند نيز همانند آنها موافق وى هستند اما دعوت وى را نپذيرفتند .\r\nو چنان بود كه گروهى از مردم كلب در دشت سماوه ما بين كوفه و دمشق راه تدمر و غيره را نگهبانى مىكردند و پيامرسانان و كالاى بازرگانان را بر شتران خويش مىبردند ، زكرويه پسران خويش را سويشان فرستاد كه با آنها بيعت كردند و آميزش كردند . ( پسران زكرويه ) به على بن ابى طالب و محمد بن اسماعيل ابن جعفر انتساب گرفتند و گفتند كه از سلطان بيمناكند و به آنها پناه برده‌اند كه آنان را پذيرفتند .\r\nپس از آن پسران زكرويه در آن جمع نفوذ كردند و ايشان را به عقيدهء قرمطيان خواندند كه هيچكس از آنها يعنى كلبيان اين را نپذيرفتند ، مگر تيرهء معروف به بنى - عليص بن ضمضم و وابستگانشان كه در آخر سال دويست و هشتاد و نهم در ناحيه سماوه با پسر زكرويه موسوم به يحيى كه كنيهء ابو القاسم داشت بيعت كردند و او را شيخ لقب دادند كه وى با آنها حيله كرده بود و خويشتن را چنين خوانده بود و گفته\r\n","description":"","footnote":"","page_name":" 6722 ","page_number":347},
  {"content":"\r\nبود كه وى ابو عبد الله پسر محمد بن اسماعيل بن جعفر است . به قولى گفته بود كه محمد بن - عبد الله بن يحيى است . به قولى ديگر گفته بود كه محمد بن عبد الله بن محمد بن اسماعيل بن جعفر است . به قولى محمد بن اسماعيل پسرى به نام عبد الله نداشته بود . پسر زكرويه به آنها گفته بود كه پدرش به نام ابو محمود دعوتگر وى بوده و محمد بن اسماعيل در سواد و مشرق و مغرب يكصد هزار تبعه دارد و شترى كه بر آن بر مىنشيند مأمور است اگر از راه عبور آن پيروى كنند ظفر مىيابند . براى آنها كاهنى كرد و بازوى ناقص خويش را به آنها نمود و گفت كه اين آيت است . گروهى از بنى الاصبغ به دو - گراييدند و با وى صميمى شدند و نام فاطميان گرفتند و پيرو دين وى شدند . سبك ديلمى ، وابستهء معتضد ، در ناحيهء رصافه بر سمت غربى فرات كه از ديار مضر است آهنگ آنها كرد كه وى را غافلگير كردند و او را بكشتند و مسجد رصافه را بسوختند و به هر دهكده اى گذشتند مردم آن را بكشتند تا به ولايتهاى شام رسيدند كه به خراج مقطوع به هارون بن خمارويه داده شده بود و هارون كار آن را به طغج پسر جف سپرده بود . يحيى آنجا بماند و با هر سپاهى از آن طغج كه مقابل شد آن را هزيمت كرد و عاقبت طغج را در دمشق حصارى كرد . مصريان ، بدر كبير غلام ابن طولون را سوى شيخ فرستادند كه با طغج بر نبرد وى همدست شد ، يحيى به نزديك دمشق با آنها نبرد كرد كه خدا يحيى پسر زكرويه دشمن خدا را بكشت .\r\n( 96 چنان كه گفته‌اند سبب كشته شدن وى آن بود كه يكى از بربران با نيم نيزه ضربتى به او زد و نفت اندازى آتش به وى افكند و او را بسوخت و اين در گرماگرم پيكار بود ، آنگاه پيكار بر ضد مصريان شد كه عقب نشستند آنگاه وابستگان بنى عليص و ديگر اصبغيان و غير اصبغيان كه با آنها بودند اتفاق كردند كه حسين بن زكرويه برادر شيخ را منصوب دارند و او را منصوب داشتند كه مىگفت احمد بن عبد الله نبيرهء جعفر بن محمد است ، وى بيست و چند ساله بود . و چنان بود كه شيخ وابستگان بنى - عليص را بر ضد اصيلان آنها برانگيخت كه گروهيشان را بكشتند و زبونشان كردند\r\n","description":"","footnote":"","page_name":" 6723 ","page_number":348},
  {"content":"\r\nآنگاه با حسين پسر زكرويه كه از پس برادر خويش نام احمد گرفته بود و مىگفت نوادهء اسماعيل بن جعفر بن محمد است بيعت كردند و او خالى را كه در چهره داشت بنمود و گفت كه اين آيت اوست . پسر عمويش عيسى پسر مهرويه كه نام عبد الله گرفته بود بنزد وى رفت و گفت او نيز عبد الله بن احمد ، نواده جعفر بن محمد ، است كه احمد لقب مدثر به دو داد و او را جانشين خويش كرد و گفت مقصود از مدثر كه در سورهء قرآن آمده هم اوست . نوجوانى از كسان خويش را مطوق لقب داد و كشتن اسيران مسلمان را در عهدهء او كرد . احمد بر مصريان و بر ولايت حمص و ديگر ولايتهاى شام تسلط يافت كه بر منبرهاى آن به نام امير مؤمنان ناميده شد . همه اين رخدادها به سال دويست و هشتاد و نهم و دويست و نودم بود .\r\nبه روز نهم ذى حجه همين سال مردم در دل تابستان در بغداد نماز پسين كردند .\r\nآنگاه به وقت پسين باد شمال وزيد و هوا سرد شد ، چندان كه از شدت سرما مردم را به سوخت و گرم شدن از آتش و پوشيدن جامهء مغزىدار و جبه نياز افتاد و سرما همچنان فزونى گرفت چندان كه آب يخ بست .\r\nدر اين سال در رى ميان اسماعيل بن احمد و محمد بن هارون نبردى رخ داد . چنان كه گفته‌اند در آن وقت اين هارون با نزديك هشت هزار كس بود . محمد بن هارون هزيمت شد و پيش روى . . . [ 1 
  ] ياران خويش رفت نزديك هزار كس از يارانش به دنبال وى روان شدند و سوى ديلم رفتند كه به پناهندگى وارد آنجا شد . چنان كه گفته‌اند نزديك هزار كس از هزيمتيان ياران وى به در سلطان رفتند .\r\nچهار روز رفته از جمادى الاخر اين سال ، قاسم بن سيما به غزاى تابستانى مرزهاى جزيره گماشته شد و سى و دو هزار دينار به دو داده شد .\r\nدر اين سال فضل بن عبد الملك هاشمى سالار حج بود .\r\n\r\n","description":"","footnote":"\r\n[ 1 
  ] متن افتاده دارد .\r\n","page_name":" 6724 ","page_number":349},
  {"content":"\r\nآنگاه سال دويست و نودم درآمد .\r\n\r\nسخن از حادثاتى كه به سال دويست و نودم رخ داد\r\nاز جمله حادثات سال آن بود كه دو روز رفته از محرم همين سال مكتفى يكى را با خلعت و فرمان ولايتدارى رى به نزد اسماعيل بن احمد فرستاد و نيز همراه عبد الله ابن فتح هديه هايى فرستاد .\r\nچنان كه گفته‌اند پنج روز مانده از محرم اين سال نامهء على بن عيسى از رقه آمد كه مىگفت قرمطى پسر زكرويه ، معروف به شيخ ، با گروهى بسيار به رقه رفته و گروهى از ياران سلطان به سالارى سبك ، غلام مكتفى ، به مقابلهء وى رفته‌اند و با وى نبرد كرده‌اند كه سبك كشته شده و ياران سلطان هزيمت شده‌اند .\r\nشش روز رفته از ماه ربيع الاخر خبر آمد كه طغج پسر جف از دمشق ، سپاهى به مقابلهء قرمطى فرستاده به سالارى غلامى از آن خويش به نام بشير كه قرمطى با آنها نبرد كرده و سپاه را هزيمت كرده و بشير را كشته .\r\nسيزده روز مانده از ماه ربيع الاخر ابو العشائر ، احمد بن نصر ، خلعت گرفت و ولايتدار طرسوس شد ، مظفر بن حاج از آنجا معزول شد به سبب شكايتى كه مردم مرزها از او داشتند .\r\nنيمهء جمادى الاول اين سال ، نامه هاى تجار كه تاريخ هفت روز مانده از ربيع الاخر داشت از دمشق به بغداد رسيد كه خبر مىدادند كه قرمطى ملقب به شيخ بارها طغج را هزيمت كرده و ياران او را كشته ، بجز اندكى ، طغج با گروهى اندك بمانده و از برون شدن بازمانده ، تنها مردم فراهم مىشوند و براى نبرد برون مىشوند\r\n( 98 و نزديك هلاكت رسيده‌اند . در همين روز گروهى از بازرگانان بغداد فراهم شدند و بنزد يوسف بن -\r\n","description":"","footnote":"","page_name":" 6725 ","page_number":350},
  {"content":"\r\nيعقوب شدند و نامه هاى تجار دمشق را به دو دادند كه بخواند و از او خواستند كه بنزد وزير رود و خبر مردم دمشق را با وى بگويد و او وعده داد كه چنين مىكند .\r\nهفت روز مانده از جمادى الاخر ، ابو حازم و يوسف و پسرش محمد به خانهء سلطان احضار شدند ، يار طاهر بن محمد صفارى نيز احضار شد و دربارهء خراج فارس قرار مقطوع داده شد . آنگاه مكتفى دربارهء ولايتهاى فارس فرمان طاهر را بداد ، يارش را خلعت داد و همراه فرمان خلعتهايى براى وى فرستاد .\r\nدر جمادى الاول ، سردار امان خواسته ، موسوم به ابو سعيد خوارزمى ، از مدينة السلام گريخت و راه موصل گرفت به عبد الله موسوم به غلام نون كه عهده دار كمكهاى تكريت و كارهاى پيوسته بدان تا حدود سامرا و موصل بود نوشته شد كه راه وى را بگيرد و او را بگيرد . گويند عبد الله راه او را گرفت . اما ابو سعيد با وى خدعه كرد كه به نبرد فراهم آمدند و ابو سعيد او را به غافلگيرى بكشت . آنگاه ابو سعيد سوى شهر زور رفت و با ابن ابى الربيع كرد فراهم آمد و داماد وى شد و بر نافرمانى سلطان اتفاق كردند . پس از آن ابو سعيد كشته شد و كسانى كه با وى فراهم آمده بودند پراكنده شدند .\r\nده روز رفته از جمادى الاخر ، ابو العشائر سوى كار خويش به طرسوس رفت .\r\nگروهى از داوطلبان نيز با وى براى غزا بيرون شدند و هديه هايى از مكتفى براى شاه روم همراه داشت .\r\nده روز مانده از جمادى الاخر ، بعد از پسين مكتفى به آهنگ سامرا برون شد كه مىخواست در آنجا بنا كند و بدان انتقال يابد . به روز پنج شنبه ، پنج روز مانده از جمادى - الاخر ، به سامرا درآمد . آنگاه به خيمه هايى رفت كه براى وى در جوسق زده بودند و قاسم بن عبيد الله كسانى را كه به كار بنا مىپرداختند پيش خواند كه بنا و مال مورد - نياز آن را براى مكتفى تخمين زدند و بسيار گفتند . مدت بسر بردن بنايى را كه مىخواست\r\n","description":"","footnote":"","page_name":" 6726 ","page_number":351},
  {"content":"\r\nكرد نيز طولانى كردند .\r\nقاسم بنا كرد وى را از نظرى كه در اين باب داشت بگرداند و كار مخارج و مقدار مال را بزرگ وانمايد\r\n( 99 و او را از تصميمى كه داشت بگردانيد . آنگاه چاشت خواست كه چاشت كرد سپس بخفت ، وقتى از خواب برخاست برنشست و به كناره رفت و بر كشتى نشست و به قاسم بن عبيد الله دستور داد كه سوى بغداد روان شود .\r\nبيشتر كسان پيش از آنكه به سامرا برسند از راه بازگشتند . از آن رو كه همراهان مكتفى در اثناى بازگشت به آنها رسيدند .\r\nهفت روز رفته از رجب دو پسر قاسم بن عبيد الله خلعت گرفتند ، بزرگترشان بر املاك پسران و حرم و مخارج گماشته شد و كوچكترشان به كار دبيران ابو احمد پسر مكتفى گماشته شد . اين كارها با حسين بن عمرو نصرانى بوده بود كه با گماشته شدن آنها معزول شد . و چنان بود كه قاسم بن عبيد الله ، حسين بن عمرو را متهم داشته بود كه در - بارهء وى به نزد مكتفى سعايت كرده است . پس از آن حسين بن عمرو به نزد مكتفى نسبت به قاسم بن عبيد الله دشمنى نمود و قاسم همچنان بر ضد وى تدبير مىكرد و دل مكتفى را نسبت به وى رنجه تر مىكرد تا دربارهء او به مقصودى كه داشت رسيد .\r\nبه روز جمعه ، چهارده روز مانده از شعبان ، دربارهء كشته شدن يحيى بن - زكرويه ، ملقب به شيخ ، دو مكتوب در دو مسجد جامع مدينة السلام خوانده شد كه مصريان وى را به در دمشق كشته بودند ، و چنان بود كه نبرد ميان وى و مردم و سپاهيان دمشق و كمكهاى مصريشان كه با وى به نبرد بودند پيوسته بود كه از آنها سپاهها شكسته بود و مردم بسيار از ايشان كشته بود . اين يحيى بن زكرويه با بنهء خويش بر شترى مىنشسته بود و جامه هاى فراخ بتن مىكرده بود و عمامه بدوى به سر مىنهاده بود و روى مىپوشيده بود و از وقتى كه قيام كرده بود تا وقتى كه كشته شد بر اسبى ننشسته بود . به ياران خويش دستور داده بود كه با هيچكس نبرد نكنند ، اگر چه آنها\r\n","description":"","footnote":"","page_name":" 6727 ","page_number":352},
  {"content":"\r\nرا بكشند تا وقتى كه شتر ، خود به خود به پا خيزد . به آنها گفته بود اگر چنين كنيد هزيمت نمىشويد .\r\nگويند : وقتى به دست خويش به سويى كه محاربان وى در آنجا بودند اشاره مىكرد مردم آن سوى هزيمت مىشدند و بدين وسيله بدويان را به گمراهى كشانيد .\r\nوقتى كه يحيى بن زكرويه ، ملقب به شيخ ، كشته شد بدويان به برادرش حسين بن - زكرويه پيوستند و او برادر خويش ، شيخ را در ميان كشتگان جستجو كرد و او را بيافت و به خاكش كرد ، آنگاه براى خويش پيمان كرد و نام احمد گرفت ، پسر عبد الله با كنيهء ابو العباس .\r\n( 100 پس از آن ياران بدر از كشته شدن شيخ خبر يافتند و او را ميان كشتگان جستجو كردند و نيافتند . حسين بن زكرويه نيز به همان چيزى دعوت مىكرد كه برادرش دعوت مىكرده بود . بيشتر مردم باديه ها و كسان ديگر از وى پذيرفتند و كارش بالا گرفت و نيرو گرفت و سوى دمشق رفت . گويند كه مردم آنجا با وى صلح كردند ، بر خراجى كه به دو دادند . سپس از نزد آنها به اطراف حمص رفت و بر آنجا غلبه يافت و بر منبرهاى آنجا به نام وى خطبه خواندند و نام مهدى گرفت . سپس سوى شهر حمص رفت كه مردم آنجا از بيم جان خويش به اطاعت وى آمدند و درهاى شهر را بر وى گشودند كه وارد آن شد . سپس از آنجا به حماة و معرة النعمان و جاهاى ديگر رفت و مردم آنجا را بكشت زنان و كودكان را نيز بكشت . پس از آن سوى بعلبك رفت و بيشتر مردم آن را بكشت ، تا آنجا كه چنان كه گفته‌اند جز اندكى از آنها نماند . سپس سوى سلميه رفت كه مردم آنجا با وى نبرد كردند و او را از ورود باز داشتند كه با آنها صلح كرد و امانشان داد كه در شهر را بر وى گشودند و بدان درآمد . نخست از بنى هاشم آغاز كرد كه جمعى از آنها در سلميه بودند و آنها را بكشت . پس از آن به مردم سلميه پرداخت و همگى را بكشت . سپس چهار - پايان را بكشت . سپس كودكان مكتبها را بكشت . پس از آن از سلميه برفت و چنان كه گفته‌اند جنبنده اى در آنجا نمانده بود . آنگاه در دهكده هاى اطراف\r\n","description":"","footnote":"","page_name":" 6728 ","page_number":353},
  {"content":"\r\nروان شد كه مىكشت و اسير مىگرفت و مىسوخت و راهها را نا امن مىكرد .\r\nاز طبيبى كه بر در محول بوده بود به نام ابو الحسين آورده‌اند كه گفته بود از آن پس كه قرمطى خالدار و يارانش را وارد بغداد كردند ، زنى به نزد من آمد و گفت : « مىخواهم چيزى را كه بر شانهء من هست معالجه كنى ؟ » گفتم : « چيست ؟ » گفت : « يك زخم . » گفتم : « من كحالم ، اينجا زنى هست كه زنان را معالجه مىكند و زخمها را معالجه مىكند ، منتظر آمدن وى بمان . » كه بنشست ، او را گرفته و غمين و گريان ديدم از حال وى پرسيدم و گفتم : « سبب زخم تو چيست ؟ » گفت : « قصهء من دراز است . » گفتم : « قصهء خويش را براى من بگوى و راست بگوى . » در آن وقت كسانى كه بنزد من بودند رفته بودند .\r\nگفت : « مرا پسرى بود كه از نزد من رفته بود و غيبت وى به درازا كشيده بود . خواهران وى بنزد من بودند كه به سختى افتادم و نيازمند شدم و به دو مشتاق شدم ، وى به ناحيه رقه رفته بود . پس سوى موصل و سوى بلد و سوى رقه رفتم و در همه جا او را مىجستم ، تا به اردوگاه قرمطى افتادم و مىگشتم و او را مىجستم .\r\nدر اين حال بودم كه او را بديدم و در او آويختم و گفتم : « پسرم . » گفت : « مادرم ؟ » گفتم : « آرى . »\r\n( 101 گفت : « خواهران من چه شدند ؟ » گفتم : « خوبند . » و از سختىاى كه پس از وى به ما رسيده بود شكوه كردم .\r\nمرا به خانهء خويش برد و پيش روى من بنشست و از اخبار ما پرسيدن گرفت كه به دو خبر دادم .\r\n","description":"","footnote":"","page_name":" 6729 ","page_number":354},
  {"content":"\r\nگفت : « از اين درگذر ، به من بگوى دين تو چيست ؟ » گفتم : « پسرم ، مگر مرا نمىشناسى ؟ » گفت : « چگونه ترا نشناسم ؟ » گفتم : « تو كه مرا مىشناسى و دين مرا مىدانى پس چرا از دين من مىپرسى ؟ » گفت : « همه آنچه ما بر آن بوديم باطل است و دين درست آنست كه ما كنون بر آن هستيم . » من اين را بزرگ شمردم و از وى به شگفتى شدم . وقتى مرا چنان ديد برون شد و مرا واگذاشت . آنگاه نان و گوشت و آنچه مرا بايسته بود بنزد من فرستاد و گفت : « آن را طبخ كن . » اما من آن را واگذاشتم و دست بدان نزدم . پس از آن بيامد و آن را طبخ كرد و كار منزل خويش را سامان داد . يكى در را بكوفت كه پسرم بنزد وى رفت ، مردى بود كه از او پرسش مىكرد و مىگفت : « اين زن كه بنزد تو آمده چيزى از سامان دادن كار زنان را مىداند ؟ » از من پرسيد به دو گفتم :\r\n« آرى . » گفت : « با من بيا » كه با وى برفتم . مرا به خانه اى درآورد ، زنى را ديدم كه در حال وضع بود . پيش روى او نشستم و با وى سخن كردن آغاز كردم ، اما او با من سخن نكرد . مردى كه مرا بنزد وى برده بود . گفت : « ترا با سخن كردن وى چكار ؟ كار وى را سامان بده و از سخن كردن وى درگذر . » من ببودم تا پسرى آورد و كار وى را سامان دادم و بنا كردم با وى سخن كنم و نرمى كنم . گفتم : « اى كس ! با من حشمت ميار كه حق من بر تو مقرر است ، خبر خويش و قصهء خويش را با من بگوى و اينكه پدر اين كودك كيست ؟ » گفت : « مرا از پدر وى مىپرسى كه از او بخواهى چيزى به تو دهد ؟ » گفتم : « نه ، ولى مىخواهم خبر ترا بدانم . »\r\n","description":"","footnote":"","page_name":" 6730 ","page_number":355},
  {"content":"\r\nگفت : « من زنى هاشمىام . » سر خويش را بلند كرد و من او را از همه كس زيباروىتر ديدم ، گفت : « اين قوم سوى ما آمدند ، پدر و مادر و برادران و همه كسانم را سر بريدند . پس از آن سرشان مرا گرفت كه پنج روز بنزد وى ببودم . آنگاه مرا برون آورد و به ياران خويش داد و گفت : « او را پاك كنيد . » خواستند مرا بكشند كه گريان شدم . يكى از سردارانش به نزد وى بود كه گفت : « او را به من ببخش . » گفت : « او را بگير . » و او مرا برگرفت . سه كس از يارانش بنزد وى ايستاده بودند كه شمشيرهاى خويش را كشيدند و گفتند : « او را به تو نمىدهيم ، او را به ما بده و گرنه او را مىكشيم . » خواستند مرا بكشند و سر و صدا كردند ، سر قرمطيان آنها را پيش خواند و از خبرشان پرسش كرد كه به دو خبر دادند ، گفت : « از هر چهارتان باشد . » پس مرا بگرفتند ، من با هر چهارشان هستم ، خدا مىداند كه اين مولود از كدامشان است .\r\n( 102 گويد : پس از آنكه شب شد مردى آمد ، زن به من گفت : « او را تهنيت گوى . » و من او را تهنيت گفتم . كه پاره نقره اى به من داد ، سپس ديگرى آمد و باز ديگرى كه هر - كدامشان را تهنيت مىگفتم و يك پاره نقره به من مىداد . وقتى سحر شد گروهى همراه مردى بيامدند كه شمعى پيش روى وى بود و پوشش حرير داشت كه بوى مشك از آن بلند بود ، زن به من گفت : « او را تهنيت گوى . » من بپاخاستم و به دو گفتم : « خداى رويت را سفيد كرد ، ستايش خداى كه اين پسر را به تو داد » و او را دعا گفتم و او پاره نقره اى به من داد كه هزار درم بود . آن مرد باقى شب را در اطاقى بماند ، من نيز در اطاقى بماندم ، صبحگاه به آن زن گفتم : « اى كس به خدا حق من بر تو واجب شد ، خدا را ، خدا را ، دربارهء من رعايت كن و مرا نجات بده . » گفت : « از كى نجاتت بدهم ؟ » پس خبر پسرم را با وى بگفتم و گفتم من به دلبستگى وى آمدم و او به من چنان و چنان گفت و چيزى از او به دست من نيست . دختران خرد دارم كه آنها را در بدترين وضعى بجاى گذاشته‌ام ، مرا از اينجا نجات بده كه\r\n","description":"","footnote":"","page_name":" 6731 ","page_number":356},
  {"content":"\r\nبه دخترانم برسم . » گفت : « از اين مرد كه پس از همه آمد بخواه كه او ترا خلاص مىكند . » گويد : آن روز تا شب ببودم ، وقتى مىرفت پيش روى وى رفتم و دست و پايش را ببوسيدم و گفتم : « سرور من ! حق من بر تو واجب شده ، با آنچه به من دادى خداى مرا به دست تو توانگر كرد ، مرا دختران خرد هست . اگر اجازه‌ام دهى بروم و دخترانم را بنزد تو بيارم كه ترا خدمت كنند و به نزد تو باشند . » گفت : « چنين مىكنى ؟ » گفتم : « آرى . » پس او گروهى از غلامان خويش را پيش خواند و گفت : « با وى برويد تا وى را به فلان و به همان جاى برسانيد ، آنگاه وى را واگذاريد و بازگرديد . » پس آنها مرا بر اسبى نشاندند و ببردند .\r\nگويد : در آن اثنا كه به راه مىرفتيم پسرم به تاخت بيامد ، چنان كه آن قوم كه همراه من بودند به من گفتند ده فرسنگ رفته بوديم . پسرم به من رسيد و گفت :\r\n« اى بدكاره گفته اى كه مىروى و دخترانت را ميآرى ؟ » شمشير خويش را كشيد كه مرا ضربت بزند ، آن قوم مانع وى شدند . نوك شمشير به من رسيد و به شانه‌ام خورد . آن قوم شمشيرهاى خويش را كشيدند و قصد وى كردند ، وى از من دور شد .\r\nآنها مرا بياوردند تا به جايى رسانيدند كه يارشان گفته بود . آنگاه مرا واگذاشتند و برفتند . من اينجا رسيدم . » گويد : وقتى امير مؤمنان ، قرمطى و ياران اسير وى را بياورد ، برون شدم كه آنها بنگرم ، پسرم را ، و همى گشتم تا زخم خويش را معالجه كنم ، اين محل را براى من وصف كردند و من اينجا آمدم . » ميانشان ديدم كه بر شترى بود\r\n( 103 و كلاهى دراز به سر داشت و مىگريست . وى جوانى نوسال بود . به دو گفتم : « خدايت تخفيف نيارد و نجات ندهد . » طبيب گويد : وقتى آن زن طبيب بيامد با زن بنزد وى رفتم و به دو سفارش\r\n","description":"","footnote":"","page_name":" 6732 ","page_number":357},
  {"content":"\r\nكردم كه زخمش را علاج كرد و مرهمى به دو داد . پس از رفتنش از زن طبيب دربارهء وى پرسش كردم . گفت : « دست خويش را بر زخم نهادم و گفتم : دم برار . و چون دم برآورد دم از زخم ، از زير دست من برون شد ، گمان ندارم از آن بهى يابد . » و چون برفت ديگر به نزد ما بازنگشت .\r\nيازده روز مانده از شوال اين سال ، قاسم بن عبيد الله ، حسين بن عمرو نصرانى را بگرفت و بداشت . قاسم پيوسته دربارهء وى به نزد مكتفى سعايت مىكرد و بد وى مىگفت تا دستورش داد كه او را بگيرد . وقتى حسين را گرفتند . دبير وى به نام شيرازى گريخت كه به طلب وى برآمدند و خانه هاى همسايگانش را ويران كردند و بانگ زدند كه هر كه او را بيابد فلان و به همان دارد ، اما يافت نشد .\r\nهفت روز مانده از همين ماه حسين بن عمرو را به منزلش فرستادند به شرط آنكه از بغداد برون شود . به روز جمعه اى كه پس از آن بود ، حسين بن عمرو برون شد و به صورت تبعيد ، سوى ناحيهء واسط رفت . سه روز مانده از ذى قعده شيرازى دبير وى درگرفتند .\r\nدو روز مانده از رمضان اين سال ، مكتفى بگفت تا مقررى سپاهيان را بدهند و براى رفتن به نبرد قرمطى به ناحيهء شام آماده شوند و به يك بار صد هزار دينار به سپاهيان پرداخت شد .\r\nسبب آن بود كه مردم مصر به مكتفى نوشته بودند و از آنچه از پسر زكرويه معروف به خالدار [ 1 
  ] تحمل كرده بودند شكايت كردند كه وى شهرها را ويران كرده و مردم كشته ، و نيز از آنچه پيش از وى از برادرش تحمل كرده بودند ، كه دو برادر مردانشان را كشته‌اند و جز اندكى از آنها نمانده‌اند .\r\nپنج روز رفته از ماه رمضان خيمه هاى مكتفى را برون بردند و به در شماسيه بپاكردند ، سرداران و غلامان و سپاهيانش نيز با وى بودند . دوازده روز رفته\r\n\r\n","description":"","footnote":"\r\n[ 1 
  ] تعبير متن : صاحب الشامه .\r\n","page_name":" 6733 ","page_number":358},
  {"content":"\r\nاز ماه رمضان ، سحرگاه ، مكتفى از خيمه گاه خويش از درشماسيه حركت كرد و راه موصل گرفت .\r\n( 104 نيمهء ماه رمضان همين سال ، ابو الاغر سوى حلب رفت و در درهء بطنان نزديك حلب فرود آمد و همه يارانش با وى فرود آمدند . چنان كه گويند گروهى از ياران وى جامه هاى خويش را برون كردند و وارد رود شدند كه از آب آن خنك شوند كه روزى سخت گرم بود ، در اين حال بودند كه سپاه قرمطى معروف به خالدار بيامد و قرمطى معروف به طوقدار [ 1 
  ] به آنها تاخت و درهمشان كوفت و گروهى بسيار از آنها را بكشت و اردوگاه را غارت كرد . ابو الاغر با گروهى از ياران خويش نجات يافت و وارد حلب شد ، نزديك به هزار كس با وى نجات يافتند ، وى با ده هزار كس بود از سوار و پياده . و چنان بود كه گروهى از سرداران و مردان فرغانى را كه به در سلطان بودند به دو پيوسته بودند و از آن جمع بجز اندكى خلاصى نيافتند .\r\nپس از آن قرمطى به در حلب رفت ، ابو الاغر و كسانى از يارانش كه با وى مانده بودند و مردم شهر ، با قرمطى نبرد كردند و از پس نبردى كه در ميانه رفت ، قرمطيان با مركب و سلاح و مال و اثاثى كه از اردوگاه ابو الاغر گرفته بودند از مقابل آنها برفتند . مكتفى با سپاهيانى كه همراه داشت برفت تا به رقه رسيد و آنجا فرود آمد و سپاه از پى سپاه سوى قرمطى فرستاد .\r\nدو روز رفته از شوال ، نامه اى از قاسم بن عبيد الله به مدينة السلام رسيد كه مىگفت :\r\nنامه اى از دمشق از بدر حمامى ، يار ابن طولون ، به دو رسيده كه وى با قرمطى خالدار نبرد كرده و هزيمتش كرده و تيغ در ياران وى نهاده و كسانى از آنها كه جان برده‌اند سوى صحرا رفته‌اند و امير مؤمنان حسين بن حمدان و سرداران ديگر را از پى وى فرستاده است .\r\n\r\n","description":"","footnote":"\r\n[ 1 
  ] تعبير متن : المطوق .\r\n","page_name":" 6734 ","page_number":359},
  {"content":"\r\nو نيز در همين ايام ، چنان كه گفته‌اند ، نامه اى از بحرين رسيد از ابن بانوا امير آنجا ، كه مىگفت : وى به قلعه اى از آن قرمطيان هجوم برده و به مردم قلعه دست يافته .\r\nچنان كه گويند ، سيزده روز رفته از ذى قعدهء همين سال ، نامه اى ديگر از بحرين رسيد ، از ابن بانوا ، كه مىگفت كه با خويشاوند ابو سعيد جنابى كه بنا بوده كه پس از وى كار مطيعانش را عهده كند نبرد كرده و او را هزيمت كرده ، اين هزيمت شده مقيم قطيف بوده و پس از هزيمت يارانش او را ميان كشتگان يافته‌اند كه سرش را بريده‌اند .\r\nابن بانوا وارد قطيف شده و آنجا را گشوده است .\r\n( 105 يكى از نامه ها كه قرمطى خالدار به يكى از عاملان خويش نوشته بود چنين بود :\r\n« به نام خداى رحمان رحيم ، « از بنده خدا احمد بن عبد الله مهدى ، المنصور بالله ، الناصر لدين الله ، القائم بامر الله الحاكم به حكم الله ، دعوتگر كتاب خداى ، مدافع مردم خداى و برگزيدهء فرزندان پيمبر خداى ، امير مؤمنان و امام مسلمانان و زبون كنندهء منافقان ، خليفهء خداى بر جهانيان ، درو كنندهء ظالمان ، درهم شكننده متجاوزان ، نابود كننده ملحدان ، كشنده منحرفان ، هلاك كنندهء تباهكاران ، چراغ روشنبينان ، نور نورجويان ، پراكنده كن مخالفان ، به پا دارندهء سنت مرسلين و فرزند بهترين وصيان ، كه درود خدا بر وى و خاندان پاك وى باد با سلام بسيار .\r\n« به جعفر بن حميد كرد « سلام بر تو ، من به نزد تو ستايش خدايى مىكنم كه جز او خدايى نيست و از وى مسئلت دارم كه بر جد من محمد ، پيمبر خداى درود فرستد .\r\n« اما بعد ، رخدادها كه به نزد تو بود ، و اخبار دشمنان كافر خداى و آنچه در ناحيهء تو كرده‌اند و ستم و بيهوده سرى و تباهىاى كه در آن سرزمين آورده‌اند به ما\r\n","description":"","footnote":"","page_name":" 6735 ","page_number":360},
  {"content":"\r\nرسيد كه آن را بزرگ شمرديم و چنان ديديم كه از سپاهيان خويش كسانى آنجا فرستيم كه خدا به وسيله آنها از دشمنان ستمگر خويش كه در زمين به فساد مىكوشند انتقام بگيرد . عطير ، دعوتگر خويش را با گروهى از مؤمنان به شهر حمص فرستاديم و آنها را به سپاهها كمك داديم ما نيز از پى آنها هستيم . به آنها گفته‌ايم كه به ناحيهء تو آيند و دشمنان خدا را هر كجا باشند بجويند . اميدواريم كه خدا دربارهء آنها بهترين ترتيبى را كه دربارهء امثالشان مرسوم بوده براى ما پيش آرد . بايد دل خويش را و دلهاى دوستان ما را كه بنزد تو هستند محكم بدارى و به خدا و نصرت وى كه پيوسته دربارهء عصيانگران و ملحدان به ما داده ، اعتماد داشته باشى و اخبار و - رخدادهاى آن ناحيه را زودتر به نزد ما فرستى و چيزى از كار آنجا را از ما نهان ندارى .\r\nان شاء الله . خدايا تسبيح تو مىگوييم . « و درودشان سلام است و ختم دعايشان اين است كه ستايش خاص پروردگار جهانيان است . » [ 1 
  ] و درود خداى بر جد من محمد پيمبر خدا و خاندان وى با سلام بسيار . » نسخه اى از مكتوب يكى از عاملان قرمطى به وى :\r\n« به نام خداى رحمان رحيم ، « به بندهء خدا ، احمد امام مهدى ، المنصور بالله .\r\nمقدمهء نامه همانند نامه اى است كه از پيش ياد كرديم\r\n( 106 تا « فرزند بهترين وصيان كه درود خداى بر وى و خاندان پاك وى باد با سلام بسيار . » پس از آن چنين است :\r\n« از عامر بن عيسى عنقايى « درود بر امير مؤمنان با رحمت و بركات خداى « اما بعد ، خدا بقاى امير مؤمنان را دراز بدارد و عزت و تأييد و نصرت و\r\n\r\n","description":"","footnote":"\r\n[ 1 
  ] وَتَحِيَّتُهُمْ فِيها سَلامٌ وَآخِرُ دَعْواهُمْ أَنِ الْحَمْدُ لِلَّه رَبِّ الْعالَمِينَ 10 : 10 . سورهء يونس ( 10 ) آيهء 10 .\r\n","page_name":" 6736 ","page_number":361},
  {"content":"\r\nو سلامت و كرامت و نعمت و سعادت وى را مستمر كند و نعمتهاى خويش را بر وى بيشتر كند و احسان و تفضل خويش را بر او بيفزايد .\r\n« نامهء سرور من امير مؤمنان كه خدا بقايش را دراز كند به من رسيد كه معلوم مىداشت كه يكى از سپاههاى منصور ، با يكى از سرداران وى به ناحيهء ما روان شده - اند تا با بنى الفصيص دشمنان خدا و ابن دحيم خائن نبرد كنند و آنها را هر كجا باشند بجويند و با كسانشان و املاكشان درهم بكوبند ، و او كه خدا عزتش را دايم بدارد دستورم داده بود كه به وقت ديدن نامه وى با هر كس از ياران و عشيره هايم كه توانم براى مقابلهء آنها و يارى و پشتيبانى سپاه بپاخيزم و با آنها بروم و هر چه مىكنند چنان كنم و هر چه دستور مىدهند انجام دهم ، مضمون نامه را فهم كردم .\r\n« خداى امير مؤمنان را عزيز بدارد . اين نامه وقتى به من رسيد كه سپاهيان منصور رسيده بودند و به سويى از ناحيهء ابن دحيم دست اندازى كرده بودند و چون نامهء مسرور بن احمد دعوتگر به آنها رسيده بود كه وى را در شهر افاميه ديدار كنند رفته بودند . پس از آن نامه مسرور بن احمد به من رسيد به مضمون نامه اى كه مفاد آن را در آغاز همين مكتوب آوردم و دستورم مىداد كه ياران و عشيره هاى خودم را كه به دسترس باشند فراهم آرم ، و سوى وى روم و از تخلف بر حذرم داشته بود .\r\nرسيدن نامهء وى به وقتى بود كه به نزد ما به درستى پيوست كه سبك منحرف از دين ، غلام مفلح ، با نزديك هزار كس از سوار و پياده به شهر عرقه فرود آمده و نزديك شهر ماست و بر ناحيهء ما مشرف است . احمد بن وليد ، بندهء امير مؤمنان ، كه خدا بقاى وى را طولانى بدارد ، به نزد همه ياران خويش كس فرستاد من نيز بنزد همه ياران خويش فرستادم و آنها را به نزد خويش فراهم آورديم ، آنگاه خبرگيران به ناحيهء عرقه فرستاديم كه اخبار اين خائن را بدانيم كه آهنگ كجا دارد تا ما نيز بدان سوى رويم .\r\nاميدواريم خدا به منت و قدرت خويش بر وى ظفر دهد و او را مغلوب كند . اگر اين\r\n","description":"","footnote":"","page_name":" 6737 ","page_number":362},
  {"content":"\r\nحادثه نبود و اين منحرف از دين به اين ناحيه فرود نيامده بود و بر شهر ما مشرف نبود با جمع يارانم از رفتن به شهر افاميه باز نمىماندم و با سردارانى كه براى نبرد منحرفان آن ناحيه در آنجا مقيمند ، همدست مىشدم تا خداى كه بهترين داوران است ميان ما داورى كند . به سرور خويش امير مؤمنان كه خدا بقاى وى را دراز بدارد ، سبب باز - ماندن خويش\r\n( 107 را از مسرور بن احمد خبر دادم تا بداند و اگر او ، كه خدا عزتش را مداوم بدارد ، دستورم دهد كه سوى افاميه روم ، رفتنم به راى وى باشد و آنچه را دستورم مىدهد به كار بندم ، انشاء الله . و خداى نعمت خويش را بر امير مؤمنان كامل كند و عزت و سلامت وى را دايم بدارد و كرامت خويش را بر او خوش كند و او را قرين عفو و عاقبت بدارد سلام بر امير مؤمنان با رحمت و بركات خدا ، و ستايش خدا را پروردگار جهانيان و درود خداى بر محمد پيمبر و مردم خاندان وى كه پاكانند و نيكوان . » در اين سال قاسم بن عبيد الله ، سپاههايى سوى خالدار فرستاد و محمد بن - سليمان دبير متصدى ديوان سپاه را بر نبرد وى گماشت و همه سرداران را به دو - پيوست و دستورشان داد از وى شنوايى و اطاعت كنند . وى از رقه با سپاهى انبوه روان شد و به سردارانى كه پيش از وى رفته بودند نوشته شد كه شنوا و مطيع وى باشند .\r\nدر اين سال دو فرستادهء پادشاه روم بيامدند كه يكيشان خادم بود و ديگرى سالار . از مكتفى خواسته بود كه اسيران مسلمان كه بدست وى بودند مبادله شوند .\r\nهديه هايى نيز از فرمانرواى روم همراه داشتند . تقاضاى آنها پذيرفته شد و خلعت گرفتند .\r\nدر اين سال فضل بن عبد الملك سالار حج بود .\r\n( 109 آنگاه سال دويست و نود و يكم درآمد .\r\n","description":"","footnote":"","page_name":" 6738 ","page_number":363},
  {"content":"\r\n\r\nسخن از امور مهمى كه به سال دويست و نود و يكم بود\r\nاز جمله نبردى بود كه ميان ياران سلطان و خالدار رخ داد .\r\n\r\nسخن از نبردى كه ميان ياران سلطان و خالدار بود\r\nابو جعفر گويد : پيش از اين از حركت مكتفى از مدينة السلام سوى خالدار براى نبرد وى و رفتن به رقه و پراكندن سپاههاى خويش ما بين حلب و حمص و گماشتن محمد بن سليمان دبير بر نبرد خالدار و سپردن كار سپاه و سرداران خويش به وى سخن آورده‌ام .\r\nوقتى اين سال درآمد مكتفى به وزير خويش قاسم بن عبيد الله و سرداران سلطان نوشت و به وى و آنها دستور داد بر ضد خالدار و ياران وى بپاخيزند . پس آنها سوى خالدار روان شدند تا به جايى رسيدند كه چنان كه گفته‌اند ميان آنها و حماة دوازده ميل بود . در آنجا ، به روز سه شنبه شش روز رفته از محرم ، با ياران قرمطى مقابل شدند .\r\nو چنان بود كه قرمطى ياران خويش را پيش فرستاده بود و خود وى با گروهى از يارانش عقب مانده بود ، مالى را كه فراهم آورده بود همراه داشت و سياهى لشكر را پشت سر نهاده بود . پيكار ميان ياران سلطان و ياران قرمطى در - گرفت و سخت شد . ياران قرمطى هزيمت شدند . و بسيار كس از مردانشان كشته شدند و اسير ، و باقيمانده در صحراها پراكنده شدند . ياران سلطان شب چهارشنبه ، هفت روز رفته از محرم ، به تعقيب آنها رفتند . وقتى قرمطى شكست و هزيمت ياران خويش را بديد ، چنان كه گويند ، مالى به يكى از برادران خويش داد كه كنيهء ابو الفضل داشت\r\n","description":"","footnote":"","page_name":" 6739 ","page_number":364},
  {"content":"\r\nو به دو دستور داد سوى صحراها رود تا وقتى كه وى در محلى ظهور كند و پيش وى آيد . خالدار با پسر عموى خويش به نام مدثر و يار خويش ، طوقدار و يك غلام رومى بر نشست و بلدى گرفت و از راه صحرا به آهنگ كوفه روان شد تا به محلى رسيد به نام داليه از توابع راه فرات .\r\n( 109 توشه و علوفه آنها تمام شد . يكى از همراهان خويش را فرستاد كه آنچه را مورد نيازشان بود بگيرد ، وى وارد داليه شد كه بنام داليهء ابن طوق شهره بود كه چيزى بخرد . پوشش وى جلب نظر كرد ، از كارش پرسيدند كه پاسخ صريحى نداد . خبر وى را به متصدى پادگان آن ناحيه گفتند . وى مردى بود به نام ابو خبزه كه جانشين احمد بن محمد كشمرد عامل امير مؤمنان بر كمكهاى رحبه و راه فرات بود . ابو خبزه با گروهى بر نشست و از آن مرد دربارهء كارش پرسش كرد كه خبر داد كه خالدار با سه كس پشت تپه اى در همان نزديكى است .\r\nابو خبزه سوى آنها رفت و بگرفتشان و آنها را بنزد يار خويش برد . ابن كشمرد و ابو خبزه آنها را در رقه بنزد مكتفى بردند . سپاهيان از آن پس كه همه ياران قرمطى را كه بدست آوردند بكشتند و اسير كردند و باز آمدند .\r\nمحمد بن سليمان ، فتح را به وزير چنين نوشت :\r\n« به نام خداى رحمان رحيم ، « در نامه هاى پيشين خبر قرمطى لعين و يارانش را به وزير ، كه خدايش عزيز بدارد ، نوشته بودم كه اميدوارم رسيده باشد ، انشاء الله . و چون روز شنبه رسيد ، شش روز رفته از محرم ، در محل معروف به قروانه با همه سپاه ياران سوى محلى رفتم به نام عليانه ، آنها را به ترتيب قلب و پهلوى چپ و پهلوى راست و غيره ببرديم . چندان نرفته بودم كه خبر آمد كه قرمطى كافر ، نعمان برادرزادهء اسماعيل بن نعمان ، يكى از دعوتگران خويش را با سه هزار سوار و گروهى پياده فرستاده و او در محلى فرود آمده به نام تمنع كه از آنجا تا حماة دوازده ميل راه است و همه سواران و پيادگانى كه در معرة -\r\n","description":"","footnote":"","page_name":" 6740 ","page_number":365},
  {"content":"\r\nالنعمان و ناحيهء فصيصى و ديگر نواحى بوده‌اند بنزد وى فراهم آمده‌اند . اين را از سرداران و همه مردم نهان داشتم و آشكار نكردم . از بلدى كه همراهم بود دربارهء آن محل پرسش كردم كه ميان ما و آن چه مقدار فاصله است . گفت : « شش ميل است . » و من به خداى عز و جل توكل كردم و به دو گفتم كه سوى آنجا روان شود . وى همه مردم را حركت داد و برفتيم تا به كافران رسيديم ، ديدمشان كه به حال آرايش بودند و پيشتازانشان را بديديم . وقتى ما را بديدند سوى ما آمدند . ما نيز سوى آنها رفتيم . آنها به شش دسته شدند و چنان كه يكى از سرانشان كه بدست من افتاد به من خبر داد ، مسرور عليصى و ابو الحمل و غلام هارون عليصى\r\n( 110 و ابو العذاب و رجاء و صافى و ابو يعلى علوى را بر پهلوى چپ خويش نهادند ، با هزار و پانصد سوار . كمينى مركب از چهار صد سوار پشت پهلوى چپ خويش نهادند در قلب ، نيز نعمان عليصى را نهادند با ابو الحطى و حمارى و جمعى از دليرانشان با يك هزار و چهارصد سوار و سه هزار پياده . در پهلوى راستشان نيز كليب بود و سديد و ابو الجراح و حميد ، همگان عليصى ، و حسين بن عليصى و جمعى از امثالشان با يك هزار و چهارصد سوار ، دويست سوار نيز كمين نهاده بودند . همچنان سوى ما مىآمدند و ما سوى آنها روان بوديم ، بىآنكه پراكنده شويم و توكل به خدا عز و جل داشتيم .\r\n« من ياران و غلامان و ديگران را ترغيب كرده بودم . وقتى همديگر را بديديم دسته اى كه در پهلوى راستشان بود با تازيانه ها حمله آوردند و آهنگ حسين بن حمدان كردند كه در پهلوى چپ بود .\r\n« حسين ، كه خدايش مبارك بدارد و پاداش نيكويش دهد ، با ديگر ياران خويش با نيزه ها با آنها روبرو شدند و نيزه ها را در سينه كافران بشكستند كه از مقابلشان هزيمت شدند . بار ديگر قرمطيان بر آنها هجوم آوردند كه شمشيرها را برگرفتند و چهره ها - شان را زدن گرفتند كه از كافران بدكاره در نخستين برخورد ششصد كس از پاى درآمد و از ياران حسين پانصد اسب گرفتند با چهار صد طوق نقره . قرمطيان به هزيمت پشت\r\n","description":"","footnote":"","page_name":" 6741 ","page_number":366},
  {"content":"\r\nبكردند و حسين به تعقيبشان رفت كه سوى او بازگشتند و پيوسته هجوم مىآوردند و در اثناى آن گروه از پى گروه از پاى مىافتادند تا خدا عز و جل نابودشان كرد و بجز كمتر از دويست سوار از آنها جان نبردند .\r\n« دسته اى كه بر پهلوى چپشان بود به قاسم بن سيما و يمن خادم و همراهانشان و مردم بنى شيبان و بنى تميم حمله آوردند كه با نيزه ها با آنها روبرو شدند و نيزه ها را در آنها بشكستند و دست و گريبان شدند و گروهى بسيار از بدكاران كشته شد .\r\n« به وقت حملهء قرمطان خليفة بن مبارك به آنها حمله برد با لؤلؤ ، كه من او را با سيصد سوار پهلوى خليفه كرده بودم ، و همه ياران خليفه . در آن وقت قرمطيان با بنى شيبان و بنى تميم به نبرد بودند . از كافران كشتارى بزرگ شد و آنها را تعقيب كردند .\r\nبنى شيبان از آنها سيصد اسب گرفتند و يكصد طوق . ياران خليفه نيز همانند آن گرفتند .\r\n« نعمان و كسانى كه در قلب با وى بودند سوى ما آمدند . من نيز كه ما بين قلب و پهلوى راست بودم با همراهان خويش حمله بردم .\r\n( 111 خاقان و نصر قشورى و محمد بن - كمشجور و كسانى كه با آنها در پهلوى راست بودند نيز حمله بردند با وصيف موشكير .\r\nو محمد بن اسحاق كنداجيقى و دو پسر كيغلغ و مبارك قمى و ربيعة بن محمد و مهاجر بن - طليق و مظفر بن حاج و عبد الله بن حمدان و حى كبير و وصيف بكتمرى و بشر بكتمرى و محمد بن قراطغان . همه كسانى كه به قلب حريف حمله بردند و آنها كه از حمله به مهاجمان حسين بن مهران بازمانده بودند در پهلوى راست بودند كه سواران و پيادگانشان تا مسافت پنج ميل با كافران پيكار مىكردند و از آنها مىكشتند . وقتى نيم ميل از نبردگاه گذشتيم . بيم كردم كه از جانب كافران بر پيادگان و سياهى لشكر حيله اى باشد . پس بماندم تا به من پيوستند كه آنها را فراهم آوردم و مردم را به دور خويش فراهم آوردم . نيم نيزهء مبارك ، نيم نيزه امير مؤمنان ، آنجا بود كه از نخستين مرحله آورده شده بود . مردمان حمله بردند .\r\nعيسى نوشرى به ترتيبى كه براى وى معين كرده بودم با سواران و پيادگان خويش سياهى لشگر را از صفهاى عقب مضبوط مىداشت و از جاى خويش نرفت تا وقتى -\r\n","description":"","footnote":"","page_name":" 6742 ","page_number":367},
  {"content":"\r\nكه همه مردم از همه جا به نزد من آمدند . من خيمه خويش را در همانجا كه توقف كرده بودم بپاكردم . همه مردم فرود آمدند . من همچنان متوقف بودم تا وقتى كه نماز مغرب بكردم و مردم در اردوگاه قرار گرفتند و من پيشتازان فرستادم . سپس منزل گرفتم و خداى را بر نصرتى كه نصيب ما كرده بود بسيار ستايش كردم . همه سرداران و غلامان امير مؤمنان با عجمان و ديگر كسان در كار نصرت اين دولت مبارك و نيك خواهى آن بغايت رسيدند كه خداى همگيشان را قرين بركت بدارد .\r\n« وقتى مردم بياسودند من و سرداران همگى برون شديم كه تا صبحگاه برون از اردوگاه بسر برديم ، مبادا حيله اى رخ دهد . از خداى اكمال نعمت و توفيق شكر مىخواهم .\r\n« خداى سرور ما وزير را قرين عزت بدارد ، به منت و يارى خداى سوى حماة مىروم .\r\nسپس سوى سلميه كه كسانى از اين كافران كه با كافر مانده‌اند در سلميه‌اند كه از سه روز پيش آنجا رفته است ، مرا نياز هست كه وزير به همه سرداران و ديگر تيره هاى عرب از بنى شيبان و تغلب و بنى تميم نامه نويسد و براى همگى دربارهء آنچه در اين نبرد بوده پاداش خير مسئلت كند كه هيچكس از آنها از بزرگ و كوچك از غايت كوشش باز نماندند و خداى را ستايش بر آنچه تفضل كرد و از او اكمال نعمت مىخواهم . »\r\n( 112 « وقتى دستور دادم سرها را فراهم آرند سر ابو الحمل و سر ابو العذاب و ابو البغل يافته شد . گفتند : « نعمان نيز كشته شده . دستور دادم كه او را بجويند و سرش را برگيرند و با سرها به حضرت امير مؤمنان حمل كنند . انشاء الله . » به روز دوشنبه چهار روز مانده از محرم خالدار را در منظر عام وارد رقه كردند بر شترى بود ، كلاه حريرى بسر داشت و جبهء ديبا به تن . گليم پوش [ 1 
  ] و طوقدار نيز بر دو شتر پيش روى وى بودند .\r\n\r\n","description":"","footnote":"\r\n[ 1 
  ] المدثر .\r\n","page_name":" 6743 ","page_number":368},
  {"content":"\r\nپس از آن مكتفى سپاههاى خويش را با محمد بن سليمان بجاى نهاد و با خواص و غلامان و خادمان خويش حركت كرد و از رقه به بغداد روان شد ، قاسم بن - عبيد الله نيز با وى بود . قرمطى و گليم پوش و طوقدار و جمعى از اسيران نبرد را نيز با خويش ببرد و اين در آغاز صفر همين سال بود . وقتى به بغداد شد چنان كه گفته‌اند مصمم شد قرمطى را آويخته بر دكلى وارد بغداد كند كه دكل بر پشت فيل باشد . پس دستور داد كه طاق درهايى را كه فيل از آن عبور مىكرد و كوتاهتر از دكل بود ويران كنند ، چون باب اطاق و باب الرصافه و درهاى ديگر .\r\nپس از آن ، چنان كه گفته‌اند مكتفى كارى را كه بر آن مصمم شده بود ناپسند يافت و دميانه غلام يازمان كرسىاى براى قرمطى ساخت و كرسىاى بر پشت فيل نهاد كه ارتفاع آن از پشت فيل ، چنان كه گفته‌اند ، دو ذرع و نيم بود .\r\nمكتفى صبحگاه دوشنبه ، دو روز رفته از ماه ربيع الاول ، وارد بغداد شد .\r\nاسيران را پيش روى وى مىبردند كه بر شتران بودند و در بند و جبه ها و كلاههاى حرير داشتند ، طوقدار در ميانشان بود . وى نوسال بود و ريشش بر نيامده بود ، يك چوب خراطى شده را همانند لگام در دهان وى نهاده بودند ، از آن روز كه وقتى وى را وارد رقه كردند مردمى را كه نفرين او مىگفتند دشنام مىداد و بر آنها تف مىكرد .\r\nبا وى چنين كردند تا كسى را دشنام نگويد .\r\nپس از آن مكتفى دستور داد تا در نمازگاه عتيق سمت شرقى سكويى بسازند بيست ذراع در بيست ذراع به ارتفاع ده ذراع\r\n( 113 و پله ها براى آن ساختند كه از آنجا بر سكو بالا روند .\r\nو چنان بود كه مكتفى هنگام بازگشت از رقه سپاههاى خويش را به نزد محمد بن سليمان بجاى نهاده بود . محمد بن سليمان سرداران و قاضيان و نگهبانان قرمطى را كه در آن ناحيه بوده بودند بجست و به بند كرد و با سردارانى كه با وى بجا مانده بودند از راه فرات سوى مدينة السلام روان شد ، و شب پنجشنبه دوازده\r\n","description":"","footnote":"","page_name":" 6744 ","page_number":369},
  {"content":"\r\nروز رفته از ماه ربيع الاول به در انبار رسيد . جمعى از سرداران با وى بودند از جمله خاقان مفلحى و محمد بن اسحاق كنداجيقى و ديگران . سردارانى كه به بغداد بودند دستور يافتند از محمد بن سليمان پيشواز كنند و با وى درآيند .\r\nمحمد وارد بغداد شد . هفتاد و چند اسير پيش روى وى بود . و چون به ثريا رسيد خلعت گرفت ، يك طوق طلا نيز به وى داده شد با دو بازوبند طلا . همه سردارانى كه با وى آمده بودند خلعت گرفتند ، با طوق و بازوبند ، و به منزلهاى خويش فرستاده شدند . دستور داده شد كه اسيران را به زندان برند .\r\nدربارهء خالدار گفته‌اند كه در زندان مكتفى از خوانى كه به نزد وى مىبردند كاسه اى برگرفت و آن را شكست و پاره اى از آن را بر گرفت و يكى از رگهاى خويش را با آن بريد كه خون بسيار از آن برفت ، سپس دست خويش را بست . وقتى كسى كه به خدمت وى گماشته بود اين را بدانست از او پرسيد كه چرا چنين كرده ؟ گفت :\r\n« خونم فزونى گرفته بود و آن را برون آوردم . » پس او را واگذاشتند تا بهى يافت و نيرويش باز آمد .\r\nوقتى روز دوشنبه رسيد ، هفت روز رفته از ربيع الاول ، مكتفى سرداران و غلامان را دستور داد كه بنزد سكويى كه دستور ساخت آن را داده بود حضور يابند كه حضور يافتند ، بسيار كس از مردم نيز براى حضور در آنجا برون شدند . احمد بن محمد واثقى نيز كه در آن وقت سالار نگهبانان مدينة السلام بود با محمد بن سليمان ، دبير سپاه ، به نزد سكو حضور يافتند و بر آن نشستند . اسيرانى را كه مكتفى با خويشتن از رقه آورده بود ، با قرمطيانى كه در زندان بوده بودند و از كوفه فراهم آمده بودند با جمعى از مردم بغداد كه عقيدهء قرمطيان داشتند و گروهى اوباش غير قرمطى از ولايتهاى ديگر بياوردند كه بر شتران بودند و به نزد سكو حاضرشان كردند و بر شتران نگهداشتند ، به هر يك از آنها دو كس را گماشته بودند . گويند جمعشان سيصد و بيست و چند كس بود و به قولى سيصد و شصت كس . حسين بن زكرويه قرمطى معروف\r\n","description":"","footnote":"","page_name":" 6745 ","page_number":370},
  {"content":"\r\nبه خالدار را بياوردند كه بر استرى بود در يك كجاوه ، پسر عمويش گليم پوش نيز با وى بود ، كه پرده بر آنها كشيده بودند . گروهى سوار و پياده نيز همراهشان بود .\r\nآنها را به سكو بالا بردند و بنشانيدند . سى و چهار كس از اسيران را نيز پيش آوردند .\r\nو يكى پس از ديگرى دستها و پاهايشان را ببريدند و گردنهاشان را بزدند . چنان بود كه يكى را مىگرفتند و به رو مىافكندند و دست راست وى را مىبريدند و به طرف پايين مىآويختند كه مردم آن را ببينند ، سپس پاى چپ وى را مىبريدند ، سپس دست چپ ، سپس پاى راست ، و آنچه را بريده بودند به پايين مىانداختند ، سپس او را مىنشانيدند و سرش را مىكشيدند و گردنش را مىزدند و سرش را و پيكرش را به - پايين مىافكندند . گروه اندكى از اين اسيران بودند كه مىناليدند و استغاثه مىكردند و قسم ياد مىكردند كه از قرمطيان نيستند .\r\nچنان كه گفته‌اند وقتى كشتن اين سى و چهار كس كه از سران و بزرگان اصحاب قرمطى بودند بسر رفت گليم پوش را پيش آوردند و دو دست و دو پاى او را ببريدند و گردنش را بزدند . سپس قرمطى را پيش آوردند و دويست تازيانه به او زدند . سپس دو دست و دو پايش را ببريدند و داغ كردند كه از خويشتن برفت . آنگاه چوبى بر گرفتند و آتش در آن افروختند و در تهيگاهها و شكمش نهادند كه بنا كرد چشم خود را مىگشود و مىبست ، و چون بيم كردند كه بميرد گردنش را زدند و سرش را بر چوبى برآوردند كسانى كه بر سكو بودند تكبير گفتند ، كسان ديگر نيز تكبير گفتند .\r\nوقتى قرمطى كشته شد سرداران و كسانى كه آنجا حاضر شده بودند كه ببينند با وى چه مىكنند برفتند . واثقى با گروهى از ياران خويش تا به وقت نماز عشا در آنجا بماند تا گردن باقى اسيرانى را كه به نزد سكوها حاضرشان كرده بودند زدند ، سپس برفت .\r\nفرداى آن روز سرهاى كشتگان را از نمازگاه به نزد پل بردند . پيكر قرمطى را در سمت پل بالا در بغداد بياويختند . به روز چهارشنبه چاههايى بر كنار سكو كندند\r\n","description":"","footnote":"","page_name":" 6746 ","page_number":371},
  {"content":"\r\nو پيكر كشتگان را در آن افكندند و پر كردند . چند روز بعد دستور داده شد كه سكو را ويران كنند كه چنان كردند .\r\n« چهارده روز مانده از ماه ربيع الاخر ، قاسم بن سيما كه از راه فرات ، قلمرو عمل خويش ، باز ميگشت به بغداد رسيد ، يكى از ياران قرمطى خالدار را كه از مردم بنى عليص بود و با امان به نزد وى آمده بود ، همراه داشت وى يكى از دعوتگران قرمطى بوده\r\n( 115 بود و كنيهء ابو محمد داشت . سبب امان يافتن وى آن بود كه سلطان به دو پيام داده بود و وعده داده بود كه اگر به امانخواهى بيايد با او نيكى كند ، زيرا از سران قرمطى در نواحى شام جز او كسى نمانده بود . وى از وابستگان بنى عليص بود كه به وقت نبرد به محلى نامعلوم گريخته بود و خلاصى يافته بود ، آنگاه از بيم جان خويش به امان - گرفتن و اطاعت كردن ، رغبت آورده بود . وى و همراهانش كه شصت و چند كس بودند به بغداد آمدند كه امان يافتند و با آنها نكويى شد و مالى به آنها داده شد كه نزدشان بردند و قرمطى را با همراهانش با قاسم بن سيما به رحبهء مالك بن طوق فرستادند و براىشان مقررى معين شد . وقتى قاسم بن سيما با آنها به قلمرو عمل خويش رسيد مدتى با وى ببودند ، سپس دربارهء خيانت با قاسم بن سيما اتفاق كردند و بر ضد وى شدند . قاسم قصد آنها را بدانست و پيشدستى كرد و شمشير در آنها نهاد و نابودشان كرد و گروهى از ايشان را اسير كرد و بقيهء بنى عليص و وابستگانشان به جاى خويش نشستند و مدتى در سرزمين سماوه و اطراف آن بماندند تا خبيث ، زكرويه ، به آنها پيام داد و گفت از جمله وحىها كه به دو رسيده اينست كه شيخ و برادرش كشته مىشوند و امام وى كه به دو وحى مىرسد از پى آنها نمودار مىشود و ظفر مىيابد .\r\nبه روز پنجشنبه ، نه روز رفته از جمادى الاول ، مكتفى دختر ابو الحسين ، قاسم بن - عبيد الله را براى پسر خويش محمد كه كنيهء ابو احمد داشت به زنى گرفت به صداق يكصد هزار دينار .\r\n","description":"","footnote":"","page_name":" 6747 ","page_number":372},
  {"content":"\r\nچنان كه گويند ، در آخر جمادى الاول اين سال ، نامه اى از ناحيهء جبى آمد كه مىگفت كه از دره كوه سيل به جبى و اطراف آن آمده و نزديك سى فرسخ زير آب رفته و مردم بسيار غرق شده‌اند ، گوسفندان و غلات را آب برده و منزلها و دهكده ها ويران شده ، يك هزار و دويست كس از غرقشدگان را يافته‌اند بجز آنها كه يافت نشده‌اند .\r\nبه روز يكشنبه غره رجب ، مكتفى ، محمد بن سليمان ، دبير سپاه ، را خلعت داد ، با گروهى از سران و سرداران ، از جمله محمد بن اسحاق كنداجيقى و خليفة بن مبارك ، معروف به ابو الاغر ، و دو پسر كيغلغ و بندقه پسر كمشجور و ديگر سرداران ، و دستورشان داد كه شنوا و مطيع محمد بن سليمان باشند . آنگاه محمد بن\r\n( 116 سليمان كه خلعت به تن داشت به خيمه گاه خويش به در شماسيه رفت و آنجا اردو زد ، جمعى از سرداران نيز كه برون شده بودند با وى اردو زدند . برون شدنشان براى آن بود كه آهنگ دمشق و مصر داشتند تا كارها را از دست هارون پسر خمارويه بگيرند كه ضعف وى و ضعف يارانش بر سلطان آشكار شده بود و مردانش از دست برفته بودند و قرمطى بسيارى از آنها را كشته بود .\r\nپس از آن ، شش روز رفته از رجب ، محمد بن سليمان با مردانى كه به دو پيوسته شده بودند و نزديك ده هزار كس بودند از در شماسيه حركت كرد و دستور يافت كه در رفتن شتاب كند .\r\nسه روز مانده از رجب در دو مسجد جامع مدينة السلام ، نامهء اسماعيل بن احمد كه از خراسان آمده بود ، خوانده شد كه در آن گفته بود كه تركان با سپاهى انبوه و جمعى بسيار آهنگ مسلمانان كرده بودند و در اردوگاهشان هفتصد قبهء تركى بود كه خاص سران ترك است و او يكى از سرداران خويش را با سپاهى كه به دو پيوسته بود فرستاد و ميان مردم نداى حركت داد كه مردم بسيار از داوطلبان برون شدند . سردار سپاه با همراهان خويش سوى تركان رفت . مسلمانان وقتى به آنها رسيدند كه غافل\r\n","description":"","footnote":"","page_name":" 6748 ","page_number":373},
  {"content":"\r\nبودند ، صبحگاهان به تركان تاختند كه بسيار كس از آنها كشته شد ، باقيمانده هزيمت شدند و اردوگاهشان به غارت رفت و مسلمانان به سلامت و با غنيمت بجاى خويش بازگشتند .\r\nدر شعبان اين سال خبر آمد كه فرمانرواى روم يكصد صليب همراه يكصد - هزار مرد به مرزها فرستاده كه جمعى از آنها سوى حدث رفته‌اند و هجوم برده‌اند و هر كس از مسلمانان را كه بدست آورده‌اند اسير كرده‌اند و حريق به پا - كرده‌اند .\r\nدر ماه رمضان همين سال ، از رحبه نامه اى از قاسم بن سيما به سلطان رسيد كه مىگفت كه بدويان بنى عليص و وابستگانشان كه ياران قرمطى بوده بودند و از وى و سلطان امان گرفته بودند پيمان شكسته‌اند و خيانت آورده‌اند و آهنگ آن داشته‌اند كه به روز فطر هنگام اشتغال مردم به نماز عيد به رحبه هجوم كنند و هر كه را بدست آوردند بكشند و حريق بپاكنند و غارت كنند ، من با آنها حيله كردم و يكصد و پنجاه كس از ايشان را كشتم و اسير كردم . بجز آنها كه در فرات غرق شدند . من اسيران را كه گروهى از سران قوم از آن جمله‌اند با سركشتگان همراه مىآورم .\r\nچنان كه گفته‌اند ، در آخر ماه رمضان اين سال ، نامه اى از ابى معدان آمد ، از رقه ،\r\n( 117 كه خبر مىداد كه از طرسوس خبر بنزد وى رسيده كه خدا غلام زرافه را در غزايى كه با روميان در شهر انطاكيه داشته ظفر داده . گفته‌اند كه اين شهر همسنگ قسطنطنيه است و بر ساحل درياست و غلام زرافه آن را به شمشير و غلبه گشوده و چنان كه گفته‌اند پنج - هزار كس را در آنجا كشته و همانند اين تعداد اسير گرفته و چهار هزار اسير را نجات داده و شصت مركب از روميان گرفته و طلا و نقره و اثاث و پرده ها را كه به غنيمت گرفته بر آن بار كرده و سهم هر مردى كه در اين غزا حضور داشته هزار دينار تخمين شده كه مسلمانان از اين خوشدل شده‌اند . من اين نامه را با شتاب مىفرستم كه وزير از\r\n","description":"","footnote":"","page_name":" 6749 ","page_number":374},
  {"content":"\r\nاين خبردار شود ، به روز پنجشنبه ده روز رفته از ماه رمضان نوشته شد » در اين سال فضل بن عبد الله عباسى سالار حج بود .\r\n( 118 آنگاه سال دويست و نود و دوم درآمد .\r\n\r\nسخن از حادثات معتبرى كه به سال دويست و نود و دوم بود\r\nاز جمله آن بود كه نزار بن محمد از بصره ، يكى را بنزد سلطان فرستاد به بغداد و گفت كه وى مىخواسته بر ضد سلطان قيام كند و به واسط شده و نزار كس از پى وى فرستاده كه او را گرفته و به بصره برده . در بصره نيز گروهى را گرفته كه گفته مىشد با وى بيعت كرده‌اند و نزار همه را در كشتىاى به بغداد فرستاده بود كه در توقفگاه بصريان نگاهشان داشتند و گروهى از سرداران به توقفگاه بصريان رفتند و اين مرد را بياوردند . بر بختىاى ، پسرى خردسال از آن وى پيش رويش بود ، بر شترى .\r\nسى كس نيز همراه وى بودند ، بر شتران و همگيشان كلاهها و جبه هاى حرير داشتند .\r\nبيشترشان استغاثه مىكردند و مىگريستند و قسم ياد مىكردند كه بىگناهند و از آنچه به آنها نسبت داده‌اند چيزى نمىدانند . آنها را از محل خرما فروشان و در كرخ و خلد عبور دادند تا به خانهء مكتفى رسانيدند كه دستور داد آنها را ببرند و در زندان معروف به « نو » بدارندشان .\r\nدر محرم اين سال اندرونقس رومى به مرعش و اطراف آن هجوم آورد .\r\nمردم مصيصه و مردم طرسوس براى نبرد برفتند و ابو الرجال بن ابى به كار با گروهى از مسلمانان كشته شدند .\r\nدر محرم اين سال ، محمد بن سليمان براى جنگ هارون پسر خمارويه به حدود مصر رفت . مكتفى دميانه غلام يا زمان را از بغداد فرستاد و دستورش داد كه به دريا نشيند و به مصر رود و وارد نيل شود و لوازم از سپاهيان مصر ببرد ، كه برفت و وارد نيل\r\n","description":"","footnote":"","page_name":" 6750 ","page_number":375},
  {"content":"\r\nشد تا به پل رسيد و آنجا بماند و آنها را به سختى انداخت . محمد بن سليمان با سپاه از راه خشكى برفت تا نزديك فسطاط شد و به سردارانى كه آنجا بودند نامه نوشت .\r\nنخستين كسى كه سوى وى شد بدر حمامى بود كه سر قوم بود و اين رخداد آنها را شكست . آنگاه سرداران بصرى و ديگران پياپى به امانخواهى سوى وى آمدند و چون هارون و ديگر كسانى كه با وى بودند اين را بديدند ، سوى محمد بن سليمان حركت كردند و چنان كه گويند\r\n( 119 ميانشان نبردها شد ، پس از آن يكى از روزها ميان ياران هارون اختلاف افتاد كه به پيكار برخاستند . هارون برفت تا آرامشان كند . يكى از مغربيان نيزه كوتاهى سوى وى انداخت و او را بكشت . خبر به محمد بن سليمان رسيد كه با همراهان خويش وارد فسطاط شد و خانه هاى آل طولون و كسانشان را به تصرف آورد و همگيشان را كه ده و چند كس بودند دستگير كرد و به بندشان كرد و بداشت و اموالشان را مصادره كرد و خبر فتح را نوشت . اين نبرد در صفر همين سال بود به محمد بن سليمان نوشته شد كه همه آل طولون و سرداران وابسته به آنها را بفرستد و هيچكدامشان را نه در مصر ، نه در شام بجا نگذارد و همه را به بغداد فرستد و او چنان كرد .\r\nسه روز رفته از ماه ربيع الاول اين سال ، ديوارى كه بر سر پل اول بود ، در سمت شرقى خانهء عبيد الله طاهرى ، بر حسين بن زكرويه قرمطى افتاد كه به نزديك ديوار آويخته بود و او را در هم شكست و پس از آن چيزى از وى يافت نشد .\r\nدر ماه رمضان اين سال ، خبر به سلطان رسيد كه يكى از سرداران مصرى معروف به خليجى به نام ابراهيم ، در انتهاى حدود مصر با جمعى از سپاهيان و ديگران كه استمالتشان كرده ، از محمد بن سليمان عقب مانده و به مخالفت سلطان سوى مصر رفته و در راه ، گروهى دوستداران فتنه با وى شده‌اند و جمعش بسيار شده وقتى به مصر رفته عيسى نوشرى كه در آن وقت عامل كمكهاى مصر بوده آهنگ پيكار وى كرده ، اما به - سبب فزونى همراهان خليجى تاب وى نياورده و از مقابل وى سوى اسكندريه رفته\r\n","description":"","footnote":"","page_name":" 6751 ","page_number":376},
  {"content":"\r\nو مصر را خالى كرده كه خليجى وارد آنجا شده .\r\nدر همين سال سلطان ، فاتك ، وابستهء معتضد ، را براى نبرد خليجى و سامان دادن كار مغرب دعوت كرد ، بدر حمامى را نيز به دو پيوست و در كارها مشاور او كرد . جمعى از سرداران را نيز با سپاهى انبوه به دو پيوست .\r\nهفت روز رفته از شوال همين سال ، فاتك و بدر حمامى به سبب آنكه براى رفتن\r\n( 120 سوى مصر دعوت شده بودند خلعت گرفتند و دستور يافتند زودتر روانه شوند . پس از آن فاتك و بدر حمامى دوازده روز رفته از شوال روان شدند .\r\nدر نيمه شوال همين سال ، رستم پسر بردوا وارد طرسوس شد ، به ولايتدارى آنجا و مرزهاى شام .\r\nو هم در اين سال ميان مسلمانان و روميان مبادله اسيران بود و نخستين روز آن ، شش روز مانده از ذى قعدهء همين سال بود . چنان كه گفته‌اند ، جمله مسلمانانى كه مبادله شدند ، هزار و نزديك به دويست كس بودند . پس از آن روميان خيانت آوردند و برفتند و مسلمانان با بقيه اسيران رومى كه به دستشان مانده بود بازگشتند . پيمان مبادله و متاركه را ابو العشائر بسته بود با ابن مكرم قاضى . وقتى كار داندرونقس چنان شد و بر مردم مرعش هجوم برد و ابو الرجال و غير او را بكشت ، ابو العشائر معزول شد و رستم ولايتدار شد و مبادله بدست وى بود .\r\nمتصدى مبادله از جانب روميان يكى بود به نام اسطانه .\r\nدر اين سال فضل بن عبد الملك عباسى سالار حج بود .\r\nآنگاه سال دويست و نود و سوم درآمد .\r\n\r\nسخن از حادثاتى كه به سال دويست و نود و سوم بود\r\nاز جمله آن بود كه پنج روز مانده از صفر خبر آمد كه خليجى كه بر مصر مسلط\r\n","description":"","footnote":"","page_name":" 6752 ","page_number":377},
  {"content":"\r\nشده بود در نزديكى عريش با احمد بن كيغلغ و گروهى از سرداران نبرد كرده و آنها را به زشتترين وضعى هزيمت كرده كه گروهى از سرداران مقيم مدينة السلام - براى رفتن به مقابلهء وى دعوت شدند ، از جمله ابراهيم بن كيغلغ ، كه روان شدند .\r\nهفت روز رفته از ربيع الاول اين سال ، يكى از سرداران طاهر بن محمد صفارى به نام ابو قابوس كه از سپاه سگزيان جدا شده بود به امانخواهى به بغداد رسيد . سبب آن بود كه طاهر بن محمد چنان كه گويند به سرگرمى و شكار مشغول بود و براى شكار سوى سيستان رفت . ليث بن على بن ليث به همدستى سبكرى وابستهء عمرو بن ليث بر كار فارس تسلط يافت كه تدبير امور قلمرو طاهر با وى بود و نام ، از آن طاهر بود .\r\nآنگاه ميان آنها و ابو قابوس اختلاف افتاد كه از آنها جدا شد و به در سلطان شد كه سلطان او را پذيرفت و خلعت داد و گروهى از همراهانش را نيز چيز داد و حرمت كرد . طاهر صفارى به سلطان نوشت و خواست كه ابو قابوس را پس فرستد ، مىگفت كه بعضى ولايتهاى فارس را به دو سپرده و او خراج گرفته و آن را با خويش ببرده و خواسته بود كه اگر او را پس نمىفرستد ، آنچه را از مال فارس بوده به پاى وى محسوب دارد . اما سلطان از اين باب چيزى را از طاهر نپذيرفت .\r\nدر همين ماه ، از همين سال ، خبر آمد كه يكى از برادران حسين بن زكرويه معروف به خالدار با گروهى ، در داليه از راه فرات بپاخاسته و گروهى از بدويان و دزدان بر او فراهم آمده‌اند كه با آنها از راه خشكى سوى دمشق رفته و در آن ناحيه تباهى كرده و با مردم آنجا نبرد كرده . حسين بن حمدان براى رفتن به مقابلهء وى دعوت شد\r\n( 122 كه با گروهى انبوه از سپاهيان روان شد . ابن قرمطى در جمادى الاول همين سال سوى دمشق روان شده بود . پس از آن خبر آمد كه وى سوى طبريه رفته كه وى را بدانجا راه نداده‌اند ، با مردم طبريه نبرد كرده و وارد آن شده و مردم آن را از مرد و زن كشته و آنجا را غارت كرده ، سپس سوى صحرا رفته .\r\n","description":"","footnote":"","page_name":" 6753 ","page_number":378},
  {"content":"\r\nدر ماه ربيع الاخر خبر آمد كه دعوتگرى كه در نواحى يمن بوده سوى شهر صنعا شده كه مردم آنجا با وى پيكار كرده‌اند و بر آنها ظفر يافته و مردم آنجا را بكشته كه جز اندكى جان نبرده‌اند ، بر ديگر شهرهاى يمن نيز تسلط يافته .\r\n\r\nدنباله سخن دربارهء كار برادر ابن زكرويه\r\nمحمد بن داود گويد : زكرويه پسر مهرويه از آن پس كه خالدار پسرش كشته شد يكى را كه كودكان را تعليم مىداده بود به دهكده اى به نام زابوقه از توابع فلوجه فرستاد ، نام وى عبد الله بود ، پسر سعيد و كنيهء ابو غانم داشت كه نصر نام گرفت تا كار خويش را مكتوم دارد . پس او بر قبايل كلب همى گشت و آنها را به عقيدهء خويش مىخواند ، اما هيچكس از آنها اجابت وى نكرد مگر يكى از بنى زياد به نام مقدام پسر كيال كه طوايفى از اصبغيان منتسب به فواطم و سفلگانى از عليصيان و اوباشى از ديگر تيره هاى كلب را براى وى به گمراهى كشانيد و آهنگ ناحيه شام كرد . در آن وقت عامل سلطان بر دمشق و اردن احمد پسر كيغلغ بود كه به پيكار ابن - خليج - همانكه با محمد بن سليمان مخالفت كرده بود و سوى مصر رفته بود و بر آن تسلط يافته بود - در مصر اقامت داشت . عبد الله بن سعيد اين را غنيمت شمرد و سوى دو شهر بصرى و اذرعات رفت كه از ولايت حوران و بثنيه بود و با مردم آنجا نبرد كرد . سپس امانشان داد و چون تسليم شدند جنگاورانشان را بكشت و فرزندانشان را اسير كرد و اموالشان را مصادره كرد ، آنگاه به آهنگ دمشق روان شد گروهى از آنها كه براى حفاظت دمشق معين شده بودند و احمد پسر كيغلغ آنها را با صالح بن فضل به جاى نهاده بود ، به مقابلهء وى رفتند كه قرمطيان بر - آنها غلبه يافتند و بسيار كس از آنها بكشتند ، سپس با دادن امان فريبشان دادند و صالح را بكشتند و سپاه وى را پراكنده كردند ، به شهر دمشق طمع نياوردند كه سوى آنجا رفته بودند\r\n( 123 و مردمش آنها را از شهر پس رانده بودند . و گروهى از\r\n","description":"","footnote":"","page_name":" 6754 ","page_number":379},
  {"content":"\r\nسپاهيان دمشق كه مفتون شده بودند بدانها پيوستند ، يوسف بن ابراهيم بغا مردى ، عامل احمد بن كيغلغ بر اردن ، با آنها نبرد كرد كه وى را بشكستند و امانش دادند ، سپس با وى خيانت كردند و او را بكشتند و شهر طبريه را غارت كردند و زنان را به اسيرى گرفتند و گروهى از مردم آن را بكشتند . سلطان ، حسين بن حمدان را با سرداران معتبر به تعقيب آنها فرستاد كه وارد دمشق شد به وقتى كه دشمنان خدا وارد طبريه شده بودند و چون خبر ابن حمدان به آنها رسيد سوى سماوه رفتند .\r\nحسين به دنبال آنها رفت و در صحراى سماوه تعقيبشان مىكرد ، آنها از آبى به آبى مىرفتند و آن را كور مىكردند تا به دو آب دمعانه و حاله رسيدند و حسين از دنبال كردنشان باز ماند كه آب نداشت . پس سوى رحبه بازگشت .\r\nقرمطيان با نصر كه گمراهشان كرده بود ، شبانه سوى دهكدهء هيت رفتند و صبحگاهان كه مردم آن غافل بودند با طلوع آفتاب بدانجا حمله برد ، نه روز مانده از شعبان ، كه اطراف هيت را غارت كرد و هر كس از مردم دهكده را بدست آورد بكشت و منزلها را بسوخت و كشتىهايى را كه در فرات به دسترس وى بود به غارت داد .\r\nچنان كه گويند از هيت نزديك دويست كس را از مرد و زن و كودك بكشت و هر - چه مال و كالا بدست آورد بگرفت و چنان كه گويند سه هزار مركوب بار كرد كه دست كم نزديك دويست خروار [ 1 
  ] گندم همراه برد و چندان پارچه و عطر و خرده . كالا كه بدان نياز داشت . بقيهء روزى را كه وارد هيت شده بود و روز بعد را آنجا ببود و پس از مغرب سوى صحرا رفت ، اين همه را از اطراف هيت بدست آورده بود و مردم شهر در داخل ديوار حصارى شده بودند .\r\nمحمد بن اسحاق كنداجيقى با جمعى از سرداران با سپاهى انبوه به سبب ابن قرمطى سوى هيت روان شد و چند روز بعد مونس خازن نيز از پى وى رفت .\r\nاز محمد بن داود آورده‌اند كه گفته بود : « قرمطيان صبحگاهان به هيت هجوم بردند ، به وقتى كه مردم آن غافل بودند ، خدا به وسيلهء ديوارهاى هيت از هجوم\r\n\r\n","description":"","footnote":"\r\n[ 1 
  ] كلمهء متن : كر ، كه آن را بر ابر پنج بار خر گرفته‌اند كه بتقريب همان خروار مىشود ( م )\r\n","page_name":" 6755 ","page_number":380},
  {"content":"\r\nمصونشان داشت . پس از آن سلطان ، محمد بن اسحاق كنداجيقى را با شتاب به مقابلهء آنها فرستاد ، بيش از سه روز آنجا نمانده بودند كه محمد بن اسحاق به آنها نزديك شد و از آنجا به طرف دو آب گريختند . محمد سوى آنها رفت و ديد كه آبهاى ما بين وى و خودشان را كور كرده‌اند . از حضرت ، شتران و مشكها و توشه سوى وى فرستاده شد . به حسين بن حمدان نيز نوشته شد كه از جانب رحبه سوى آنها رود تا وى و محمد بن اسحاق بر نبردشان فراهم آيند . وقتى كلبيان بدانستند كه سپاه - نزديكشان رسيده بر ضد دشمن خدا ،\r\n( 124 نصر ، همسخن شدند و بر او جستند و او را كشتند .\r\nيكى از آنها كه او را گرگ مىگفتند پسر قايم بتنهايى او را كشت و سوى در خلافت رفت كه به آنچه كرده بود تقرب جويد و براى باقيماندهء قوم امان بخواهد كه جايزهء خوب گرفت و آنچه را كرده بود قدر دانستند و از تعقيب قوم وى دست بداشتند كه چند روزى ببود ، سپس بگريخت . پيشتازان محمد بن اسحاق ، به سر نصر دست يافتند و آن را ببريدند و به مدينة السلام بردند . پس از نصر ، قرمطيان با همديگر نبرد كردند و ميانشان خونها ريخته شد ، مقدام بن كيال با اموالى كه بدست آورده بود سوى ناحيهء طى گريخت . گروهى از آنها كه كارهايشان را نمىپسنديدند سوى بنى اسد رفتند كه در اطراف عين التمر مقيم بودند ، مجاور آنها شدند و هيئتى به نزد سلطان فرستادند و از آنچه كرده بودند عذر خواستند و خواستند كه آنها را در مجاورت بنى اسد بجاى گذارند كه اين را از آنها پذيرفتند . باقيمانده فاسقان كه به دين قرمطيان دلبستگى داشتند دو آب را به تصرف داشتند . سلطان به حسين بن حمدان نوشت كه باز به آنها پردازد و ريشه هايشان را برآرد . زكرويه دعوتگرى از آن خويش را كه از كشتكاران مردم سواد بود ، به نام قاسم پسر احمد ، معروف به ابو محمد از روستاى نهر تلحانا ، بنزد آنها فرستاد و گفت كه عمل گرگ پسر قاسم او را از آن جمع نفرت زده كرده و دل وى را از آنها رنجه كرده كه آنها از دين بدر رفته‌اند و گفت كه هنگام غلبه قرمطيان رسيده و در كوفه چهل هزار كس و در سواد كوفه چهار صد هزار كس با وى بيعت كرده‌اند و روز\r\n","description":"","footnote":"","page_name":" 6756 ","page_number":381},
  {"content":"\r\nوعدهء آنها همانست كه خداى در كتاب خويش در قصهء موسى كليم خويش ، صلى الله - عليه و سلم ، و فرعون دشمن خويش آورده و گويد : « وعده گاه شما روز آرايش است كه نيمروز مردم مجتمع شوند [ 1 
  ] . » ، زكرويه دستورشان مىدهد كه كار خويش را نهان دارند و چنان وانمايند كه سوى شام حركت مىكنند اما سوى كوفه روند و صبحگاه روز قربان ، روز پنجشنبه ، ده روز رفته از ذى حجه سال دويست و نود و سوم ، بدان هجوم برند كه كس از كوفه بازشان نمىدارد ، زكرويه بر آنها ظاهر مىشود و وعده خويش را كه فرستادگان وى به آنها ميگفته‌اند محقق مىكند .\r\nقاسم بن احمد را نيز همراه خويش ببرند . قرمطيان دستور وى را كار بستند و به در كوفه رسيدند به وقتى كه مردم همراه اسحاق بن عمران عامل سلطان بر كوفه از نمازگاهشان بازگشته بودند . چنان كه گفته‌اند هشتصد سوار ، يا در حدود آن ، بودند كه سرشان ذبلانى پسر مهرويه بود ، از مردم صواره و به قولى از مردم جنبلا . همه سواران زره و جوشن و افزار خوب داشتند ، جمعى از پيادگان نيز همراهشان بودند كه بر مركب آمده بودند .\r\n( 125 به هر كس از مردم كه رسيدند به دو تاختند . جامه هاى گروهى را ربودند و نزديك بيست كس را بكشتند . مردم سوى كوفه شتافتند و وارد آن شدند و بانگ « سلاح برگيريد » زدند . اسحاق بن عمران نيز با ياران خويش بپاخاست . نزديك يكصد سوار از قرمطيان از در معروف به در كنده وارد كوفه شده بودند كه مردم و جمعى از ياران سلطان فراهم آمدند و نان را با سنگ بزدند و با آنها نبرد كردند و با پسرها بكوفتندشان و نزديك نيست كس از آنها را بكشتند و از شهر بيرونشان كردند .\r\nاسحاق بن عمران و سپاهيانى كه با وى بودند برون شدند و با قرمطيان به نبرد ايستادند . اسحاق به مردم كوفه دستور داد كه شبانگاه به كشيك باشند كه قرمطيان غفلتى نيابند و وارد شهر بشوند . پيكار در ميانشان تا پسينگاه روز قربان پيوسته بود . پس از آن قرمطيان به سوى قادسيه هزيمت شدند . مردم كوفه ديوار و خندق خويش را اصلاح كردند\r\n\r\n","description":"","footnote":"\r\n[ 1 
  ] قال [ : 
  ] مَوْعِدُكُمْ يَوْمُ الزِّينَةِ وَأَنْ يُحْشَرَ النَّاسُ ضُحًى 20 : 59 . سورهء طه ( 20 ) آيهء 59 .\r\n","page_name":" 6757 ","page_number":382},
  {"content":"\r\nو با ياران سلطان به شب و روز به كشيك شهر خويش ايستادند . اسحاق بن عمران به سلطان نوشت و كمك خواست كه جمعى از سرداران خويش را براى حركت سوى وى دعوت كرد ، از جمله طاهر بن على و وصيف پسر سوارتكين و فضل بن - موسى بغايى و بشر خادم افشينى و جنى صفوانى و رايق خرزى و جمعى از غلامان شرابى و ديگران را بدان پيوست . نخستين گروهشان به روز سه شنبه نيمه - ذى حجه روان شدند ، هيچكس را سالار نكرد و هر كس سالار ياران خويش بود .\r\nقاسم بن سيما و ديگر سران بدويان را دستور داد كه بدويان را از صحراها و ديار ربيعه و راه فرات و دقوقاء و خانيجار و نواحى ديگر فراهم آرند كه به مقابلهء اين قرمطيان روند ، به سبب آنكه ياران سلطان در نواحى مصر و شام پراكنده بودند ، پيامها در اين باب سوى آنها رفت كه حضور يافتند آنگاه خبر آمد كه كسانى كه به كمك اسحاق بن عمران رفته بودند با مردان خويش سوى زكرويه رفته‌اند و اسحاق بن عمران را با مردان وى در كوفه نهاده‌اند كه آن را مضبوط دارد و سوى محلى رفته‌اند كه از آنجا تا قادسيه چهار ميل راه است به نام صوار كه در صحرا يكشنبه ، ده روز است ، در ناحيهء عرض . در آنجا زكرويه با آنها مقابل شده و به روز دوشنبه ، نه روز مانده از ذى حجه ، با وى به نبرد ايستاده‌اند . به قولى نبرد روز يكشنبه ، ده روز مانده از ذى حجه ، بود .\r\nياران سلطان بنه داران را يك ميل از خويشتن فاصله دادند و هيچكس از جنگاوران را به نزد آن ننهادند .\r\n( 126 پيكار در ميانه بالا گرفت كه آغاز روز به ضرر قرمطى و ياران وى بود چندان كه نزديك بود بر آنها ظفر يابند . زكرويه كمينى پشت سرشان نهاده بود ، وقتى نيمروز شد كمين به طرف بنه گاه رفت و به غارت آن پرداخت . ياران سلطان شمشير را پشت سر خويش ديدند و به زشتترين وضعى هزيمت شدند . قرمطى و يارانش شمشير در ياران سلطان نهادند و آنها را چنان كه خواستند كشتند . گروهى از غلامان شرابى از خزر و غيره كه نزديك يكصد غلام بودند ثابت كردند و پيكار كردند و از آن پس كه قرمطيان را سخت آسيب زدند همگى كشته شدند . قرمطيان بنه گاه ياران سلطان را تصرف كردند . از ياران سلطان جز كسى كه اسبش خوب بود نجات\r\n","description":"","footnote":"","page_name":" 6758 ","page_number":383},
  {"content":"\r\nنيافت يا كسى كه زخمدار شده بود و خويشتن را ميان كشتگان افكند و پس از ختم پيكار خويشتن را كشانيد و وارد كوفه شد . در اين بنه گاه از چيزها كه سلطان با مردان خويش فرستاده بود سيصد جمازه گرفته شد كه سلاح و افزار بر آن بار بود با پانصد استر .\r\nگويند : تعداد كسانى از ياران سلطان كه در اين نبرد كشته شدند بجز غلامان و حمالان و آنها كه در بنه گاه بودند يك هزار و پانصد كس بودند .\r\nقرمطى و يارانش از آنچه در اين نبرد گرفتند نيرو گرفتند . قرمطى سوى خرمنهايى رفت كه در مجاور وى بود و از آنجا خوردنى و جو بر گرفت و بر استران سلطان بار كرد و به اردوگاه خويش برد . آنگاه از محل نبرد حركت كرد و پنج ميل در ناحيهء عرض برفت تا نزديك محلى بنام نهر مثنيه آن را برو كه بوى كشتگان آزارشان مىكرد .\r\nاز محمد بن داود آورده‌اند كه بدويانى كه زكرويه به آنها پيام داده بود وقتى به در كوفه رسيدند كه مسلمانان با اسحاق بن عمران از نمازگاه خويش بازگشته بودند كه از دو سوى پراكنده شدند و وارد خانه هاى كوفه شدند . براى قاسم بن احمد دعوتگر زكرويه قبه اى زده بودند . گفتند : « اين پسر پيمبر خداست . » و بانگ « اى خونيهاى حسين » زدند . مقصودشان حسين بن زكرويه بود كه بر در پل مدينة السلام آويخته شده بود . شعارشان يا احمد بود و يا محمود كه مقصودشان دو پسر مقتول زكرويه بود . علمهاى سفيد نمودند و مىخواستند بدين وسيله عوام كوفه را بفريبند اسحاق بن عمران و همراهش به مقابله و پس راندن آنها شتاب كردند و كسانى از قرمطيان كه در مقابل وى ثبات آوردند كشته شدند ،\r\n( 127 جمعى از خاندان ابو طالب حضور يافتند و همراه اسحاق بن عمران نبرد كردند . جمعى از مردم نيز حضور يافتند و نبرد كردند كه قرمطيان با زبونى پس رفتند و همانروز به دهكدهء عشيره رسيدند كه انتهاى بخش سالحين و نهر يوسف است در مجاورت صحرا ، و كس به نزد دشمن\r\n","description":"","footnote":"","page_name":" 6759 ","page_number":384},
  {"content":"\r\nخدا ، زكرويه پسر مهرويه ، فرستادند كه او را از حفره اى در زمين كه ساليان دراز در آن نهان مانده بود ، در دهكدهء دريه ، برون آورد . مردم دهكدهء صور وى را بدست خويش بوى خوش ميزدند ، و او را ولى الله مىناميدند ، وقتى او را بديدند بر او سجده بردند . جمعى از دعوتگران و خواص وى به نزدش حضور يافتند ، به آنها خبر داد كه قاسم بن احمد بيشتر از همهء مردم بر آنها منت دارد كه وى از آن پس كه از دين برون رفته بودند آنها را به دين باز پس آورده و اگر دستور وى را كار بندند وعده هاشان را محقق مىكند و آنها را به آرزوهايشان مىرساند ، براى آنها رمزها گفت و ضمن آن آيه هايى از قرآن آورد كه آن را از مورد نزول بگردانيد .\r\nهمه كسانى كه علاقه به كفر در دلشان رسوخ داشت از عرب و وابسته و نبطى و ديگران معترف شدند كه زكرويه سرور و و الا و مرجع و پناهگاه آنهاست و از نصرت و وصول به آرزوها يقين پيدا كردند . زكرويه به راهشان انداخت ، وى را سرور مىناميدند و به كسانى كه در اردوگاه بودند ، نمودار نمىكردند . كارها به دست قاسم بود كه آن را به راى خويش انجام مىداد . زكرويه با آنها تا آخرين آبخور فرات از ولايت كوفه برفت و به آنها گفت كه همه مردم سواد بنزد وى مىآيند . بيست و چند روز آنجا بماند كه فرستادگان ميان سواديان مىفرستاد و مىخواست كه به وى ملحق شوند ، اما از سواديان كسى به آنها نپيوست مگر آنها كه قرين تيره روزى بودند كه نزديك پانصد مرد بودند با زنان و فرزندانشان . سلطان ، سپاهيان سوى وى فرستاد ، به همه كسانى كه براى مضبوط داشتن انبار و هيت فرستاده بود نوشت كه سوى كوفه روند . مبادا قرمطيان مقيم دو آب به آنجا بازگردند . جمعى از سرداران با شتاب سوى كوفه رفتند كه بشر افشينى و جنى صفوانى و نحرير عمرى و رائق ، غلام امير مؤمنان ، از آن جمله بودند با غلامان ديگر معروف به سرايى . نزديك دهكده صوار با دشمنان خدا نبرد كردند و پيادگانشان را با گروهى از سوارانشان كشتند ، قرمطيان خانه هاى خويش را به ياران سلطان واگذاشتند كه\r\n","description":"","footnote":"","page_name":" 6760 ","page_number":385},
  {"content":"\r\nوارد آن شده و بدان پرداختند . آنگاه قرمطيان سوى آنها بازگشتند و هزيمتشان كردند .\r\nاز يكى كه گويند به وقتى كه گروهى از قرمطيان و از جمله خويشاوند زكرويه را وارد مجلس محمد بن داود كرده بودند آنجا بوده آورده‌اند كه اين قرمطى گفته بود : « زكرويه در خانهء من نهان بود ، در سردابى [ 1 
  ] كه در آهنين داشت .\r\n( 128 ما تنورى داشتيم كه آن را جا به جا مىكرديم . وقتى كسى به جستجو مىآمد تنور را بر سرداب [ 2 
  ] مىنهاديم و زنى مىايستاد و آتش در آن مىافروخت . چهار سال بدين گونه ببود و اين به روزگار معتضد بود . » مىگفت : « تا وقتى كه معتضد جزو زندگان است قيام نمى - كنم ، پس از آن از منزل من به خانه اى رفت كه در آنجا اطاقى پشت در خانه ساخته بودند ، وقتى در خانه گشوده مىشد روى در اطاق را مىگرفت و كسى كه وارد مىشد در اطاقى را كه وى در آن بود نمىديد . حال وى بدين گونه بود تا معتضد درگذشت كه در آن وقت دعوتگران فرستاد و براى قيام كوشيد . » وقتى خبر نبردى كه در صوار ميان قرمطى و ياران سلطان رخ داده بود به سلطان و مردم رسيد آن را بزرگ شمردند . سردارانى كه يادشان كردم براى حركت دعوت شدند و سالارى ، از آن محمد بن اسحاق كنداجيقى شد . گروهى از بدويان بنى شيبان و نمر ، در حدود دو هزار كس ، به دو پيوسته شدند و به آنها مقررى داده شد .\r\nدوازده روز مانده از جمادى الاول ، گروهى در حدود ده كس از مكه به بغداد رسيدند و به در سلطان شدند و از او خواستند كه سپاهى سوى شهرشان فرستد كه از كسى كه در يمن قيام كرده بود بيمناك بودند و مىگفتند نزديك آنها شده است .\r\nبه روز جمعه ، دوازده روز رفته از رجب ، نامه اى بر منبر بغداد خوانده شد كه بنزد سلطان رسيده بود كه مردم صنعا و ديگر شهرهاى يمن بر ضد آن خارجى كه بر صنعا تسلط يافته بود فراهم آمده‌اند و با وى نبرد كرده‌اند و هزيمتش كرده‌اند و\r\n\r\n","description":"","footnote":"\r\n[ 1 ، 2 
  ] : كلمهء متن\r\n","page_name":" 6761 ","page_number":386},
  {"content":"\r\nگروههايش را پراكنده‌اند كه به يكى از نواحى يمن رفته . پس از آن سلطان ، سه روز رفته از شوال ، مظفر بن حاج را خلعت داد و ولايتدار يمن كرد . ابن حاج ، پنج روز رفته از ذى قعده ، حركت كرد و سوى كار خويش در يمن رفت و آنجا ببود تا درگذشت .\r\nهفت روز مانده از رجب اين سال ، خيمه هاى مكتفى را برون بردند و بر در شماسيه بپاكردند كه مىخواست سوى شام رود به سبب ابن خليج . اما شش روز مانده از آن ماه از مصر از جانب فاتك خريطه اى آمد كه مىگفت وى و سرداران سوى خليجى رفته‌اند و پيكارهاى بسيار در ميانشان بوده و در آخرين پيكارى كه ميانشان رخ داده بيشتر ياران وى كشته شده‌اند\r\n( 129 و بقيه هزيمت شده‌اند كه بر آنها ظفر يافته و اردوگاهشان را به تصرف آورده‌اند ، خليجى گريزان شده و وارد فسطاط شده و در آنجا بنزد مردى از اهل شهر نهان شده ، دوستان وارد فسطاط شده‌اند و چون آنجا قرار گرفته‌اند به خليجى و ديگر ياران نهان شدهء وى رهنمون شده كه آنها را گرفته و به نزد خويش بداشته . مكتفى به فاتك نوشت كه خليجى و ديگر كسانى را كه با وى دستگير شده‌اند به مدينة السلام فرستد ، پس از آن خيمه هاى مكتفى را كه به در شماسيه برده بودند پس بردند و كس فرستاد كه خزانه هاى وى را پس آرند و آن را كه از تكريت گذشته بود پس آوردند .\r\nفاتك ، خليجى را با جمعى از آنها كه با وى اسير شده بودند از مصر همراه بشر وابستهء محمد بن ابى الساج به مدينة السلام فرستاد و چون روز پنجشنبهء نيمه ماه رمضان همين سال شد وى را از در شماسيه وارد مدينة السلام كردند . بيست و يك كس را پيش روى وى بر شتران مىبردند كه همه كلاهها و جبه هاى حرير داشتند كه چنان كه گفته‌اند ، دو پسر بينك ، و ابن اشكال ، كه از اردوگاه عمرو صفار به امانخواهى بنزد سلطان آمده بود ، و صندل مزاحمى خادم سياه از آن جمله بودند . وقتى خليجى به نزد مكتفى رسيد و او را نگريست بگفت تا او را در خانه خلافت بدارند و نيز بگفت تا ديگران را در زندان نو بدارند كه آنها را به نزد ابن عمرويه فرستادند كه نگهبانى بغداد با وى بود . پس از\r\n","description":"","footnote":"","page_name":" 6762 ","page_number":387},
  {"content":"\r\nآن مكتفى وزير خويش ، عباس بن حسن را به سبب حسن تدبير وى در كار اين فتح خلعتها داد ، بشر افشينى را نيز خلعت داد .\r\nپنج روز رفته از شوال ، سر قرمطى موسوم به نصر را كه هيت را غارت كرده بود ، بر نيزه به بغداد آوردند .\r\nهفت روز رفته از شوال ، خبر به مدينة السلام رسيد كه روميان به قورس هجوم آورده‌اند و مردم آنجا با آنها نبرد كرده‌اند كه روميان هزيمتشان كرده‌اند و بيشترشان را كشته‌اند . سران بنى تميم را نيز كشته‌اند و وارد شهر شده‌اند و مسجد آن را سوخته‌اند و باقيماندهء مردم قورس را رانده‌اند .\r\nدر اين سال فضل بن عبد الله هاشمى سالار حج بود .\r\n( 130 پس از آن سال دويست و نود و چهارم درآمد .\r\n\r\nسخن از حادثات معتبرى كه به سال دويست و نود و چهارم بود\r\nاز جمله آن بود كه ابن كيغلغ به آهنگ غزا وارد طرسوس شد . در آغاز محرم رستم نيز با وى برون شد - و اين غزاى دوم رستم بود - و تا سلندوا برفتند كه خدا فتح نصيبشان كرد و سوى آلس شدند ، نزديك پنجهزار كس به دستشان افتاد و از روميان كشتارى بزرگ كردند و به سلامت بازآمدند .\r\nدوازده روز رفته از محرم ، خبر به مدينة السلام رسيد كه زكرويه ، پسر مهرويه قرمطى ، از محل معروف به نهر مثنيه به آهنگ حج گزاران برون شده و به جايى رسيده كه ميان وى و واقصه چهار ميل است .\r\nاز محمد بن داود آورده‌اند كه آنها در صحرا از سمت مشرق برفتند تا به نزد آب موسوم به سلمان رسيدند كه ميان آنها و سواد ، بيابانى فاصله بود . زكرويه كه آهنگ حج گزاران داشت آنجا در انتظار كاروان نخستين بماند . شش يا هفت روز\r\n","description":"","footnote":"","page_name":" 6763 ","page_number":388},
  {"content":"\r\nمانده از محرم كاروان به واقصه رسيد ، مردم منزلگاه بيمشان دادند و خبرشان دادند كه ميان آنها و قرمطيان چهار ميل است كه حركت كردند و نماندند و نجات يافتند .\r\nحسن بن موسى ربعى و سيما ابراهيمى در اين كاروان بودند . وقتى كاروان دور شد قرمطى به واقصه شد و از آنها دربارهء كاروان پرسش كرد . به دو گفتند كه در واقصه نماند . آنها را متهم داشت كه كاروانيان را از حضور قرمطيان خبردار كرده‌اند و جمعى از علافان آنجا را بكشت و علف را بسوخت . مردم واقصه در قلعهء خويش حصارى شدند . قرمطى روزى چند آنجا بماند . سپس از واقصه سوى زباله رفت .\r\nاز محمد بن داود آورده‌اند كه گفته بود : سپاهيان به تعقيب زكرويه سوى چشمه هاى طف رفتند . سپس از آنجا برفتند كه خبر يافته بودند كه وى در سلمان است .\r\nعلان بن كشمرد با گروهى از سواران نخبهء سپاه از راه جادهء مكه [ 1 
  ] سوى زكرويه رفت تا در سبال فرود آمدند . سپس از آنجا سوى راقصه رفت\r\n( 131 و از آن پس كه كاروان نخستين گذشته بود آنجا فرود آمد . زكرويه در راه خويش به طايفه هايى از بنى اسد گذشت و آنها را از خيمه هايشان گرفت و با خويش ببرد . وى آهنگ حج گزاران بازگشته از مكه داشت و از جاده ، آهنگ آنها كرد .\r\nچهارده روز مانده از محرم اين سال ، خبر پرنده [ 2 
  ] از كوفه آمد كه زكرويه به روز يكشنبه ، يازده روز رفته از محرم ، در راه مكه در عقبه راه كاروان خراسانيان را بسته كه با وى به سختى نبرد كرده‌اند . از آنها پرسيده كه سلطان ميان شما هست ؟ گفته‌اند :\r\n« سلطانى در ميان ما نيست و ما حج حجگزارانيم . » به آنها گفته : « برويد كه من قصد شما ندارم . » اما چون كاروان روان شده از پى آنها برفته و بر آن تاخته ، يارانش نيزه ها را\r\n\r\n","description":"","footnote":"\r\n[ 1 
  ] كلمهء متن : به معنى شاهراه به كار رفته و در متن ، كلمه « جاده مكه » با اضافهء كلمهء « طريق » به صورت عنوان خاص درآمده . در مروج الذهب مسعودى نيز كلمهء « جاده » به معنى شاهراه و راهى خاص آمده . ( م )\r\n[ 2 
  ] كلمهء متن : خبر الطير ، يعنى خبرى كه بر بال پرنده ميفرستاده‌اند .\r\n","page_name":" 6764 ","page_number":389},
  {"content":"\r\nدر شتران فرو مىبرده‌اند و شكم آن را مىدريده‌اند كه فرارى مىشده . كاروان درهم ريخته‌اند و ياران خبيث بر سر حج گزاران ريخته‌اند و چنان كه مىخواسته‌اند آنها را مىكشته‌اند ، مردان و زنان را كشته و هر كس از زنان را كه خواسته‌اند اسير گرفته‌اند و هر چه را در كاروان بوده به تصرف آورده‌اند .\r\nيكى از كسانى كه از اين كاروان گريخته بود به علان بن كشمرد رسيد كه خبر از وى پرسيد و رخداد كاروان خراسانيان را به او گفت و گفت : « ميان تو و آن قوم ، جز اندكى نيست ، امشب يا فردا كاروان دوم مىرسد كه اگر علمى از آن سلطان را ببينند ، دلهاشان قوت گيرد ، دربارهء آنها خدا را ، خدا را . » علان همان دم بازگشت و به همراهان خويش دستور بازگشت داد و گفت ياران سلطان را به معرض كشته شدن نمىبرم . پس از آن زكرويه بيامد و كاروان دوم به دو رسيد .\r\nو چنان بود كه سلطان خبر فاسق و رفتار وى را با حج گزاران ، همراه گروهى از فرستادگان كه از راه جاده بگشته بودند به سران كاروان دوم و سوم و كسانى از سرداران و دبيران كه در آن بودند نوشته بود و دستور داده بود كه از وى حذر كنند و از جاده بگردند و سوى واسط و بصره روند ، يا سوى فيد يا مدينه بازگردند ، تا سپاهيان به ايشان برسند . اين نامه ها بدانها رسيد ، اما نشنيدند و نماندند و توقف نكردند .\r\nمردم كاروان روان بودند ، مبارك قمى و احمد بن نصر عقيلى و احمد بن على همدانى نيز با كاروان بودند . وقتى به فاجران رسيدند كه از واقصه حركت كرده بودند و آبهاى آن را كور كرده بودند و بركه ها و چاهها را با مردار شتر و اسبانى كه همراه داشته بودند و شكم آن دريده بود پر كرده بودند . به روز دوشنبه ، دوازده روز رفته از محرم ، قرمطيان به منزلگاه عقبه رسيدند . مردم كاروان دوم با آنها نبرد كردند ، ابو العشائر با ياران خويش پيشاپيش كاروان بود . مبارك قمى با همراهان خويش در دنبالهء كاروان بود . ميان آنها پيكارى سخت رفت ، چندان كه قرمطيان را عقب راندند و نزديك بود\r\n","description":"","footnote":"","page_name":" 6765 ","page_number":390},
  {"content":"\r\nبر آنها ظفر يابند ، اما فاجران از دنباله دارانشان غفلتى يافتند و از آن سمت هجوم بردند و نيزه هاى خويش را در پهلو و شكم شترانشان نهادند كه شتران درهمشان كوفتند ، قرمطيان به كاروانيان دست يافتند و شمشير در ايشان نهادند و همه را بكشتند بجز آنها كه به بردگى گرفتند . پس از آن سواران را تا چند ميلى عقبه فرستادند كه به رستگان از شمشير رسيدند و امانشان دادند كه بازگشتند و فاجران همگيشان را بكشتند و از زنان هر كه را خواستند به اسيرى گرفتند و مال و كالا را به تصرف آوردند . مبارك قمى و پسرش كشته شدند . ابو العشائر اسير شد . كشتگان را فراهم آوردند و روى هم نهادند كه چون تپه اى بزرگ شد . پس از آن دو دست ابو العشائر و دو پاى وى را ببريدند و گردنش را بزدند . از زنان هر كه را مورد رغبتشان نبود آزاد كردند . گروهى از زخميان كه ميان كشتگان افتاده بودند گريختند و به هنگام شب خويشتن را كشيدند و برفتند . كس بود كه جان داد و كس بود كه نجات يافت و اينان اندك بودند . و چنان بود كه زنان قرمطيان با كودكان خويش ميان كشتگان مىگشتند و آب به آنها عرضه مىكردند و هر كه با آنها سخن مىكرد هلاكش مىكردند .\r\nبه قولى در كاروان نزديك بيست هزار مرد بود كه همگى كشته شدند ، بجز گروهى بسيار اندك كه توان دويدن داشتند و بىتوشه جان بردند يا زخمدار ميان كشتگان افتادند و بعد گريختند ، يا كسى كه او را به بردگى به خدمت خويش گرفتند .\r\nگويند : مال و اثاث گرانقدرى كه از اين كاروان گرفتند معادل دو هزار هزار دينار بود .\r\nاز يكى از سكه زنان [ 1 
  ] آورده‌اند كه گفته بود : « نامه هاى سكه زنان مصرى به ما رسيد كه در اين سال توانگر مىشويد كه خاندان ابن طولون و سرداران مصرى كه سوى مدينة السلام رفته‌اند و كسانى كه وضعى همانند آنها داشته‌اند كس فرستاده‌اند كه\r\n\r\n","description":"","footnote":"\r\n[ 1 
  ] كلمهء متن : ضرابين .\r\n","page_name":" 6766 ","page_number":391},
  {"content":"\r\nمالشان را از مصر به مدينة السلام حمل كنند . ظروف طلا و نقره و زيور را شمش ريخته‌اند و به مكه برده‌اند كه همراه حج گزاران به مدينة السلام بيارند كه با كاروانهايى كه سوى مدينة السلام روان مىشد حمل شد و همه از دست رفت . » گويند : در آن اثنا كه قرمطيان به روز دوشنبه اين كاروان را مىكشتند و غارت مىكردند ، كاروان خراسانيان بيامد كه جمعى از قرمطيان سويشان رفتند و با آنها نبرد كردند و سرانجامشان چون اين كاروان شد .\r\nوقتى زكرويه از كار كاروان دوم حج گزاران فراغت يافت و اموالشان را بگرفت و حرمتهاشان را روا كرد ، همان وقت از عقبه حركت كرد . پيش از رفتن بركه ها و چاههاى آنجا را از مردارهاى انسان و اسب پر كرد .\r\nخبر بريدن كاروان دوم از كاروانهاى سلطان\r\n( 133 شامگاه روز جمعه ، چهارده روز مانده از محرم ، به مدينة السلام رسيد و اين بر همهء مردم و بر سلطان گران آمد . عباس بن - حسين وزير ، محمد بن داود دبير را كه ديوانهاى خراج و املاك مشرق و ديوان سپاه را به عهده داشت دعوت كرد كه سوى كوفه رود و آنجا بماند كه سپاهها سوى قرمطى فرستد ، و او يازده روز مانده از محرم از بغداد برون شد و مالهاى بسيار براى دادن به سپاهيان همراه برد .\r\nپس از آن زكرويه سوى زباله رفت و آنجا فرود آمد و پيشتازان از پيش و پس خويش فرستاد كه بيم داشت ياران سلطان كه مقيم قادسيه بودند به دو برسند . وى در انتظار كاروان سوم بود كه اموال بازرگانان در آن بود ، پس از آن سوى ثعلبيه رفت ، سپس سوى شقوق و آنجا ما بين شقوق و بطان بر كنار ريگزار در محلى موسوم به طليح در انتظار كاروان بماند كه از جمله سرداران نفيس مولدى در آن بود و صالح سياه كه محمل و خزانه را همراه داشت - و چنان بود كه معتضد جواهرى گرانقدر در محمل نهاده بود ابراهيم بن ابى اشعث نيز كه قضاى مكه و مدينه و كار راه مكه و مخارج اصلاحات آن با وى بود ، در اين قافله بود با ميمون بن ابراهيم دبير كه كار ديوان زمام خراج\r\n","description":"","footnote":"","page_name":" 6767 ","page_number":392},
  {"content":"\r\nو املاك با وى بود و احمد بن محمد معروف به ابن هزلج و فرات بن احمد و حسن بن اسماعيل ، خويشاوند عباس بن حسن ، كه متصدى بريد حرمين بود ، و على بن عباس نهيكى .\r\nوقتى مردم اين كاروان به فيد رسيدند ، خبر زكرويه خبيث و ياران وى به آنها رسيد كه روزى چند در فيد بماندند و منتظر بودند از جانب سلطان نيرو گيرند . و چنان بود كه ابن كشمرد با سپاهيانى كه سلطان با وى و پيش و پس از وى فرستاده بود از راه سوى قادسيه بازگشته بود .\r\nپس از آن زكرويه سوى فيد رفت كه عامل سلطان به نام حامد پسر فيروز آنجا بود ، حامد با حدود يكصد مرد كه با وى در مسجد بودند از مقابل قرمطى به يكى از دو قلعهء فيد پناه برد و قلعهء ديگر را از مردان پر كرد . زكرويه براى مردم فيد پيام همى - فرستاد و از آنها مىخواست كه عامل خويش را با سپاهيانى كه آنجا بودند به وى تسليم كنند و اگر چنين كنند امانشان مىدهد ،\r\n( 134 اما آنچه را مىخواست نپذيرفتند و چون نپذيرفتند با آنها نبرد كرد و به چيزى از آنها دست نيافت .\r\nراوى گويد : وقتى قرمطى ديد كه تاب مردم آنجا را ندارد دور شد و سوى نباج رفت ، سپس سوى حفير ابو موسى اشعرى .\r\nدر آغاز ماه ربيع الاول ، مكتفى ، وصيف پسر سوارتكين را روانه كرد كه گروهى از سرداران نيز با وى بودند و از قادسيه از راه خفان برفتند . وصيف به روز شنبه ، هشت روز مانده از ماه ربيع الاول با قرمطى مقابل شد كه آن روز را پيكار كردند . سپس شب ميانشان حايل شد و شب را با كشيك بسر كردند . پس از آن نبرد با قرمطيان را از سر گرفت كه سپاه سلطان از آنها كشتارى بزرگ كردند و به دشمن خدا زكرويه رسيدند كه يكى از سپاهيان به وقتى كه پشت بكرده بود با شمشير ضربتى به دو زد كه به مغزش رسيد و اسير شد ، با جانشينش و جمعى از خواص و خويشاوندانش از جمله پسر و دبيرش و همسرش . سپاه هر چه را در اردوگاه وى بود به تصرف آورد . زكرويه پنج روز بماند سپس بمرد كه\r\n","description":"","footnote":"","page_name":" 6768 ","page_number":393},
  {"content":"\r\nشكمش را شكافتند .\r\nو وى را به همان حال بياوردند ، وصيف با اسيران حج گزار كه به دست قرمطى زنده مانده بودند بازگشت .\r\nدر همين سال ، ابن كيغلغ از طرسوس به غزا رفت و چهار هزار اسير از دشمن گرفت با اسبان و گوسفندان بسيار و مقدارى كالا . يكى از بطريقان با امان به نزد وى آمد و اسلام آورد . رفتن وى از طرسوس براى اين غزا در آغاز محرم همين سال بود .\r\nدر اين سال اندرونقس بطريق ، به سلطان نوشت و امان خواست . وى از جانب فرمانرواى روم به كار نبرد مردم مرزها بود ، به دو امان داده شد كه برون شد و نزديك دويست كس از مسلمانان را كه در قلعهء وى اسير بوده بودند برون آورد .\r\nو چنان بود كه فرمانرواى روم كس فرستاده بود كه وى را بگيرد و او به مسلمانانى كه در قلعهء وى بودند سلاح داد و يكى از پسران خويش را با آنها بيرون فرستاد كه شبانگاه بطريقى كه براى گرفتن وى فرستاده شده بود هجوم بردند و مردم بسيار از همراهان وى را بكشتند و آنچه را در اردوگاهشان بود به غنيمت گرفتند .\r\nو چنان بود كه رستم در جمادى الاول ، با مردم مرزها به آهنگ اندرونقس برون شده بود كه مىخواست او را نجات دهد . رستم از پس آن نبرد به قونيه رسيد . بطريقان خبر يافتند كه مسلمانان سوى آنها روانند و بازگشتند . اندرونقس پسر خويش را به نزد رستم فرستاد . رستم دبير خويش را با جمعى از درياييان [ 1 
  ]\r\n( 135 فرستاد كه شب را در قلعه بسر بردند و چون صبح شد ، اندرونقس و همه كسانى از اسيران مسلمان كه با وى بودند و كسانى از آنها كه به نزد وى آمده بودند و نصرانيانى كه با راى وى همآهنگى داشتند\r\n\r\n","description":"","footnote":"\r\n[ 1 
  ] كلمهء متن : بحريين .\r\n","page_name":" 6769 ","page_number":394},
  {"content":"\r\nبا مال و اثاث خويش سوى اردوگاه مسلمانان شد . مسلمانان قونيه را ويران كردند ، آنگاه با اندرونقس و اسيران مسلمانان و نصرانيانى كه با اندرونقس بودند به طرسوس بازگشتند .\r\nدر جمادى الاخر اين سال ميان ياران حسين بن حمدان و گروهى از ياران زكرويه ، كه از نبرد پيشين گريخته بودند و از راه فرات سوى شام مىرفتند ، نبردى شد كه جمعى از آنها را بكشت و گروهى از زنان و كودكانشان را اسير گرفت .\r\nدر اين سال ، فرستادگان شاه روم كه يكيشان دايى پسرش اليون بود و بسيل خادم و جمعى ديگر به درشماسيه رسيدند با نامه اى از جانب وى براى مكتفى كه از او مىخواست اسيرانى را كه از مسلمانان در ديار روم بودند ، با روميانى كه در ديار اسلام بودند مبادله كند و مكتفى فرستاده اى را به ديار روم روانه كند كه اسيران مسلمان را كه در ديار روم بودند فراهم كند و خود او با شاه روم فراهم آيد كه دربارهء كار اتفاق كنند و بسيل خادم در طرسوس بماند تا اسيران رومى مرزها بنزد وى فراهم آيند كه آنها را با فرستادهء سلطان به محل مبادله برد . چند روز بر در شماسيه ببودند . پس از آن وارد بغدادشان كردند . هديه اى از فرمانرواى روم همراه داشتند با ده كس از اسيران مسلمان كه از آنها پذيرفته شد و چيزها كه فرمانرواى روم خواسته بود ، نيز پذيرفته شد .\r\nدر اين سال ، يكى در شام دستگير شد كه مىگفت سفيانى است ، او را با جمعى همراه وى از شام به در سلطان بردند كه گفته شد آشفته سر است .\r\nو هم در اين سال بدويان در راه مكه دو كس را گرفتند كه يكيشان به نام حداد شهره بود و ديگرى به نام منتقم . گفته شد كه منتقم برادر زن زكرويه است ، آنها را در كوفه به نزار تسليم كردند كه نزار آنها را به نزد سلطان فرستاد . از بدويان نقل مىكردند كه اين دو كس به نزد آنها رفته بودند و دعوتشان مىكردند كه بر ضد سلطان\r\n","description":"","footnote":"","page_name":" 6770 ","page_number":395},
  {"content":"\r\nقيام كنند .\r\nدر اين سال ، حسين بن حمدان از راه شام يكى را به نام كيال\r\n( 136 با شصت كس از يارانش به نزد سلطان فرستاد . اينان از ياران زكرويه بوده بودند و از او امان خواسته بودند .\r\nدر اين سال اندرونقس بطريق ، به بغداد رسيد .\r\nدر اين سال ، ميان حسين بن حمدان و بدويان كلب و نمر و اسد كه در ماه رمضان همين سال بر ضد وى فراهم آمده بودند نبردى بود كه او را هزيمت كردند و تا در حلب رسانيدند :\r\nو هم در اين سال ، بدويان طى ، وصيف پسر سوارتكين را در فيد محاصره كردند .\r\nوصيف به امارت موسم حج فرستاده شده بود ، سه روز در محاصره بود . پس از آن به مقابلهء بدويان برون شد و با آنها نبرد كرد و كسانى از ايشان را بكشت كه بدويان هزيمت شدند و وصيف با حجگزارانى كه همراه وى بودند حركت كرد .\r\nدر اين سال فضل بن عبد الملك هاشمى سالار حج بود .\r\n( 137 آنگاه سال دويست و نود و پنجم درآمد .\r\n\r\nسخن از حادثاتى كه به سال دويست و نود و پنجم بود\r\nاز جمله آن بود كه عبد الله بن ابراهيم مسمعى به مخالفت سلطان از شهر اصبهان به يكى از دهكده هاى آن رفت كه در چند فرسنگى اصبهان بود و چنان كه گفته‌اند نزديك به ده هزار كس از كردان و ديگران به دو پيوستند . بدر حمامى دستور يافت به مقابلهء وى رود ، جمعى از سرداران و نزديك پنجهزار از سپاهيان به دو پيوسته شدند .\r\nدر همين سال حسين بن موسى به غافلگيرى به بدويان طى تاخت ، كه با وصيف\r\n","description":"","footnote":"","page_name":" 6771 ","page_number":396},
  {"content":"\r\nپسر سوارتكين نبرد كرده بودند ، و چنان كه گفته‌اند هفتاد كس از مردان آنها را بكشت و گروهى از سوارانشان را اسير گرفت .\r\nدر اين سال ، در ماه صفر ، چهارده روز رفته از آن ماه ، ابو ابراهيم ، ابراهيم بن - احمد ، عامل خراسان و ما وراء النهر درگذشت و پسرش احمد بن اسماعيل جانشين پدر شد و كارهاى وى را عهده كرد . گويند كه چهارده روز رفته از ماه ربيع الاخر مكتفى بنشست و به دست خويش پرچمى بست و آن را به طاهر بن على سپرد و او را خلعت داد و دستور داد كه پرچم را بنزد احمد بن اسماعيل برد .\r\nدر اين سال ، منصور بن عبد الله دبير ، سوى عبد الله بن ابراهيم مسمعى فرستاده شد و مكتفى به دو نوشت و از عاقبت اختلاف بيمش داد . منصور سوى عبد الله رفت و چون به نزد وى شد با وى گفتگو كرد كه به اطاعت سلطان بازگشت و با گروهى از غلامان خويش حركت كرد - منصور بن عبد الله نيز با وى بود و نايب خويش را در اصبهان بر كار خويش جانشين كرد - تا به در سلطان رسيد كه مكتفى از وى خشنود شد و جايزه اش داد و به او و پسرش خلعت داد .\r\nدر اين سال حسين بن موسى با يك كرد كه بر نواحى موصل غلبه يافته بود نبرد كرد و بر ياران وى ظفر يافت و اردوگاه و اموال وى را به غارت داد ، كرد گريخت و به كوهها پناه برد كه او را نيافتند .\r\n( 138 در اين سال مظفر بن حاج ، قسمتى از آنچه را كه يكى از خارجيان در يمن بر آن تسلط يافته بود بگشود و يكى از سران خوارج را بنام حكيمى بگرفت .\r\nدر اين سال ، سيزده روز مانده از ماه رمضان ، فرستادهء ابو مضر ، زيادة الله بن اغلب ، وارد بغداد شد ، فتح اعجمى نيز با وى بود ، هديه هايى نيز همراه داشت كه ابن اغلب براى مكتفى فرستاده بود .\r\nدر اين سال ، در ذى قعده ، مبادلهء اسيران ميان مسلمانان و روميان انجام گرفت ، شمار مبادله شدگان از مرد و زن سه هزار كس بود .\r\n","description":"","footnote":"","page_name":" 6772 ","page_number":397},
  {"content":"\r\nدر ماه ذى قعده ، دوازده روز رفته از آن ماه ، المكتفى بالله درگذشت . خلافت وى شش سال و شش ماه و نوزده روز بود . روزى كه درگذشت سى و دو ساله بود كه به سال دويست و شصت و چهارم تولد يافته بود . كنيهء ابو محمد داشت . مادرش يك كنيز ترك بود به نام جيجك . مكتفى ميانه بالا بود و كمرنگ و نكوموى با موى سر و ريش انبوه .\r\n\r\nخلافت المقتدر بالله\r\nپس از آن با جعفر ، پسر المعتضد بالله ، بيعت كردند . وقتى با جعفر بن معتضد بيعت شد ، لقب المقتدر بالله گرفت . در آن وقت سيزده سال و يك ماه و بيست و يك روز داشت . تولد وى به شب جمعه بود ، هشت روز مانده از ماه رمضان سال دويست و - هشتاد و دوم . كنيهء ابو الفضل داشت . مادرش كنيزى بود به نام شغب .\r\nگويند : به روز بيعت وى پانزده هزار هزار دينار در بيت المال بود . وقتى با مقتدر بيعت شد ، مكتفى را غسل دادند و بر او نماز كردند و در جايى از خانهء محمد بن - عبد الله طاهرى به گور شد .\r\nدر اين سال ، به روز دوم از ايام اقامت منى ، ميان عج بن حاج و سپاهيان نبردى بود كه در آن گروهى كشته و زخمدار شدند . سبب آن بود كه سپاهيان جايزهء بيعت - المقتدر را مىخواستند ، كسانى كه در منى بودند به بستان ابن عامر گريختند و سپاهيان در منى خيمه ابو عدنان ربيعة بن محمد را كه يكى از سران كاروانها بود غارت كردند .\r\nكسانى كه از مكه باز مىگشتند ، در اثناى بازگشت در راه از راهزنى و تشنگى بنيه اى بزرگ ديدند و چنان كه گفته‌اند گروهى از آنها از تشنگى جان دادند . يكى را شنيدم كه مىگفت كه شخص در كف خويش زهراب مىكرد . سپس آن را مىنوشيد .\r\nدر اين سال فضل بن عبد الله هاشمى سالار حج بود .\r\n","description":"","footnote":"","page_name":" 6773 ","page_number":398},
  {"content":"\r\nآنگاه سال دويست و نود و ششم درآمد .\r\n\r\nسخن از حادثاتى كه به سال دويست و نود و ششم بود\r\nاز جمله آن بود كه جمعى از سرداران و دبيران و قاضيان بر خلع مقتدر اتفاق كردند و دربارهء كسى كه به جاى وى نشيند گفتگو كردند كه راى آنها بر عبد الله بن - معتز متفق شد و در اين باب با وى گفتگو كردند كه از آنها پذيرفت به شرط آنكه در اين كار خونريزى و پيكار نباشد . به دو گفتند كه كار بى مقاومت به دو تسليم مىشود و همه كسانى كه پشت سر آنها هستند از سپاهيان و سرداران و دبيران به دو رضايت داده‌اند كه بدين ترتيب با آنها بيعت كرد . سر اين كار محمد بن داود جراح و ابو المثنى ، احمد بن - يعقوب قاضى بودند . محمد بن داود با گروهى از سرداران توافق كرده بودند كه مقتدر را به غافلگيرى بكشند و با عبد الله بن معتز بيعت كنند . راى عباس بن حسن نيز همانند آنها بود . وقتى عباس ديد كه كار وى با وجود مقتدر استوار است راى وى دربارهء تصميمى كه گرفته بود تغيير يافت . در اين وقت ديگران بر او جستند و او را كشتند .\r\nكسى كه كشتن وى را عهده كرد ، بدر عجمى بود با حسين بن حمدان و وصيف پسر سوارتكين و اين به روز شنبه بود ، يازده روز مانده از ماه ربيع الاول . فرداى آن روز كه روز يكشنبه بود سرداران و دبيران و قاضيان بغداد مقتدر را خلع كردند و با عبد الله ابن معتز بيعت كردند و او را الراضى بالله لقب دادند ، كسى كه از سرداران براى وى بيعت گرفت و قسم دادن و خواندن نامهايشان را عهده كرد ، محمد بن سعيد ازرق ، دبير سپاه بود .\r\nدر اين روز ميان حسين بن حمدان و غلامان خانهء خلافت نبردى سخت درگرفت ، از صبحگاه تا نيمروز .\r\nو هم در اين روز گروههايى كه محمد بن داود براى بيعت ابن معتز فراهم آورده\r\n","description":"","footnote":"","page_name":" 6774 ","page_number":399},
  {"content":"\r\nبود از اطراف وى پراكنده شدند ، زيرا خادمى كه مونس نام داشت ، گروهى از غلامان خانهء خلافت را بر كشتيها نشانيد\r\n( 141 و كشتيها را كه غلامان در آن بودند بر دجله ببرد . وقتى مقابل خانه اى رسيدند كه ابن معتز و محمد بن داود در آن بودند به آنها بانگ زدند و تير - بارانشان كردند كه پراكنده شدند و كسانى از سپاهيان و سرداران و دبيران كه در خانه بودند گريختند ، ابن معتز نيز گريخت . بعضى از آنها كه با ابن معتز بيعت كرده بودند به مقتدر پيوستند و عذر آوردند كه از رفتن بنزد وى بازشان داشته بودند . بعضى ديگر نهان شدند كه آنها را گرفتند و كشتند . مردم ، خانه هاى ابن داود و عباس بن حسن را غارت كردند و ابن معتز نيز جزو كسان ديگر گرفته شد .\r\nبه روز شنبه ، چهار روز مانده از ماه ربيع الاول ، در بغداد از صبحگاه تا وقت نماز پسين برف افتاد ، چندانكه در خانه ها و بر بامها نزديك چهار انگشت برف بود . گويند كه هرگز به بغداد مانند اين ديده نشده بود .\r\nبه روز دوشنبه ، دو روز مانده از ماه ربيع الاول همين سال ، محمد بن يوسف - قاضى و محمد بن عمرويه و ابو المثنى و ابن جصاص و ازرق ، دبير سپاه ، را با جمعى ديگر به مونس خازن تسليم كردند كه ابو المثنى را در خانه سلطان واگذاشت و ديگران را به خانه خويش برد كه بعضيشان جان خويش را از وى خريدند ، بعضيشان را كشت و دربارهء بعضى ديگر شفاعت شد كه آزاد شدند .\r\nدر اين سال ، ميان طاهر بن محمد صفارى و سبكرى غلام عمرو بن ليث نبردى بود كه سبكرى طاهر را اسير كرد و او را با برادرش ، يعقوب بن محمد سوى سلطان فرستاد .\r\nدر اين سال قاسم بن سيما ، با گروهى از سرداران و سپاهيان به تعقيب حسين بن - حمدان فرستاده شد . قاسم براى اين كار برفت تا به قرقيسيا و رحبه و داليه رسيد و به برادر حسين ، عبد الله حمدان ، نوشت كه برادرش را تعقيب كند كه او و برادرش در محلى به نام اعمى ما بين تكريت و سودقاينه بر سمت غربى دجله تلاقى كردند .\r\n","description":"","footnote":"","page_name":" 6775 ","page_number":400},
  {"content":"\r\nعبد الله هزيمت شد و حسين كس فرستاد و امان خواست كه به دو داده شد .\r\nهفت روز مانده ، از جمادى الاخر اين سال ، حسين بن حمدان به بغداد رسيد و بنزد باب حرب فرود آمد و فرداى آن روز به در سلطان رفت كه خلعت گرفت و ولايتدار قم و كاشان شد .\r\nشش روز مانده ، از جمادى الاخر ، ابن دليل نصرانى ، دبير يوسف بن ابى الساج و فرستادهء وى ، خلعت گرفت\r\n( 142 و ابن ابى الساج ولايتدار مراغه و آذربيجان شد ، براى وى خلعت فرستاده شد و دستور يافت سوى كار خويش رود .\r\nنيمهء شعبان اين سال ، مونس خادم خلعت گرفت و دستور يافت براى غزاى تابستانى سوى طرسوس رود كه براى اين كار روان شد و با سپاهى انبوه و جمعى از سرداران و غلامان اطاقى برفت .\r\nدر اين سال فضل بن عبد الله هاشمى سالار حج بود .\r\n( 143 آنگاه سال دويست و نود و هفتم درآمد .\r\n\r\nسخن از حادثاتى كه به سال دويست و نود و هفتم بود\r\nاز جمله آن بود كه مونس خادم با سپاهى انبوه از مرز ملطيه به غزاى تابستانى به سرزمين روم رفت ، ابو الاغر سلمى نيز با وى بود . مونس بر روميان ظفر يافت و چند كافر را اسير گرفت و شش روز رفته از محرم خبر آن به سلطان رسيد .\r\nدر همين سال ، ليث بن على صفارى با سپاهى سوى فارس رفت و بر آن تسلط يافت و سبكرى را از آنجا براند . از آن پيش سلطان سبكرى را ، كه طاهر بن محمد را به اسيرى نزد سلطان فرستاده بود ، ولايتدار فارس كرده بود . پس مقتدر به مونس خادم دستور داد كه براى نبرد ليث بن على سوى فارس رود كه در ماه رمضان همين سال سوى آنجا رفت .\r\n","description":"","footnote":"","page_name":" 6776 ","page_number":401},
  {"content":"\r\nو هم در اين سال در ماه شوال مقتدر ، قاسم بن سيما را با گروهى انبوه از سپاهيان براى غزاى تابستانى به ديار روم فرستاد .\r\nو هم در اين سال ، ميان مونس خادم و ليث بن على صفارى نبردى بود كه ليث در آن هزيمت شد ، سپس اسير شد و گروهى بسيار از يارانش كشته شدند و گروه فراوانى از آنها از مونس امان خواستند و ياران سلطان به نوبندجان كه ليث بر آن تسلط يافته بود درآمدند .\r\nدر اين سال فضل الله عبد الله هاشمى سالار حج شد .\r\n( 144 آنگاه سال دويست و نود و هشتم درآمد .\r\n\r\nسخن از حادثاتى كه به سال دويست و نود و هشتم بود\r\nاز جمله آن بود كه قاسم بن سيما به غزاى تابستانى به سرزمين روم رفت .\r\nدر اين سال مقتدر ، وصيف كامهء ديلمى را با سپاهى و جمعى از سرداران براى نبرد سبكرى ، غلام عمرو بن ليث فرستاد .\r\nو هم در اين سال ، ميان سبكرى و وصيف كامه نبردى بود كه وصيف در آن سبكرى را هزيمت كرد و از قلمرو فارس برون راند و جمعى بسيار از ياران وى از وصيف امان خواستند ، سالار سپاه وى به نام قتال اسير شد و سبكرى با مالها و ذخيره اى كه همراه داشت به فرار سوى احمد بن اسماعيل رفت كه احمد بن اسماعيل آنچه را همراه داشت بگرفت و او را دستگير كرد و بداشت .\r\nدر همين سال ، ميان احمد بن اسماعيل و محمد بن على بن ليث نبردى بود ، در ناحيهء بست و رخج ، كه در آن احمد بن اسماعيل ، ابن ليث را اسير كرد .\r\nدر اين سال فضل بن عبد الملك سالار حج شد .\r\nآنگاه سال دويست و نود و نهم درآمد .\r\n","description":"","footnote":"","page_name":" 6777 ","page_number":402},
  {"content":"\r\n\r\nسخن از حادثاتى كه به سال دويست و نود و نهم بود\r\nاز جمله آن بود كه رستم پسر بردوا كه از جانب بنى ( بن [ 1 
  ] نفيس ولايتدار مرزها بود از ناحيهء طرسوس به غزاى تابستانى رفت ، دميانه نيز با وى بود . قلعهء مليح ارمنى را به محاصره گرفت ، سپس از مقابل آن برفت و حومهء ذى الكلاع را بسوخت .\r\nو هم در اين سال ، فرستادهء احمد بن اسماعيل بيامد با نامه اى از وى براى سلطان كه خبر مىداد كه سيستان را گشوده و ياران وى وارد آن شده‌اند و كسانى از ياران صفار را كه آنجا بوده‌اند برون رانده‌اند و معدل پسر على بن ليث با همه يارانش كه با وى بوده‌اند به امانخواهى بنزد وى رفته‌اند . در آن وقت معدل مقيم زرنگ بوده و بنزد احمد بن اسماعيل رفته كه مقيم بست و رخج بوده و پسر اسماعيل ، او و عيالش و همراهانش را سوى هرات فرستاده . فاصلهء سيستان تا بست و رخج شصت فرسخ است . خريطه در اين باب به روز دوشنبه ده روز رفته از صفر به سلطان رسيد .\r\nدر اين سال عطير ، يار زكرويه به امانخواهى به بغداد رسيد . ابو الاغر كه او نيز يكى از سرداران زكرويه بوده بود با وى بود .\r\nدر ذىحجهء اين سال ، چهار روز رفته از آن ماه ، على بن محمد بن فرات مورد خشم شد و بداشته شد . به خانه هاى وى و خانه هاى كسانش كس گماشتند و هر چه از آن وى و از آنها يافت شد گرفته شد . خانه هاى وى و خانه هاى برادرزادگانش و كسانشان غارت شد و محمد بن عبيد الله خاقانى به وزارت گرفته شد .\r\nدر اين سال فضل بن عبد الملك سالار حج شد .\r\n( 146 آنگاه سال سيصدم درآمد .\r\n\r\n","description":"","footnote":"\r\n[ 1 
  ] در چاپ اروپا و چاپ قاهره « بنى نفيس » آمده ولى باحتمال نزديك به يقين ، « بنى بن نفيس » درست است ( م ) .\r\n","page_name":" 6778 ","page_number":403},
  {"content":"\r\n\r\nسخن از حادثاتى كه به سال سيصدم بود\r\nاز جمله آن بود كه فرستاده اى از عامل برقه به بغداد آمد - برقه از ولايت مصر است ، تا چهار فرسخ ماوراى آن ، و ما بعد آن از ولايت مغرب است - با خبر يك خارجى كه بر ضد وى قيام كرده بود و اينكه بر اردوگاه وى دست يافته و جمعى از ياران وى را كشته و گوشها و بينىهايى از كشتگان همراه داشت كه به نخها بود با صد علم از علمهاى خارجى .\r\nدر همين سال در بغداد امراض و آفات ميان مردم بسيار شد . گويند كه در اين سال سگان و گرگان باديه هار شدند و مردم و اسبان و چهار پايان را مىجست و چون كسى را مىگزيد او را هلاك مىكرد .\r\nدر اين سال فضل بن عبد الملك هاشمى سالار حج شد .\r\n( 147 آنگاه سال سيصد و يكم درآمد .\r\n\r\nسخن از حادثاتى كه به سال سيصد و يكم بود\r\nاز جمله آن بود كه مقتدر ، محمد بن عبيد الله را از وزارت معزول كرد و او را با دو پسرش عبد الله و عبد الواحد بداشت و على بن عيسى را وزير خويش كرد .\r\nو هم در اين سال و با در بغداد شايع شد . در آنجا يك قسم و با بود كه آن را حنين نام دادند و يك نوع بود كه آن را ماسرا نام دادند . حنين بى خطر بود ولى ماسرا طاعونى كشنده بود .\r\nدر اين سال مرد شعبده بازى را كه مىگفتند حلاج نام دارد و كنيه اش ابو محمد است به خانه على بن عيسى وزير حاضر كردند ، يكى از يارانش نيز با وى\r\n","description":"","footnote":"","page_name":" 6779 ","page_number":404},
  {"content":"\r\nبود . از گروهى از مردم شنيدم كه مىگفتند وى دعوى ربوبيت مىكرده بود . حلاج و يارش را سه روز بياويختند ، هر روز تا نيمروز سپس فرودشان مىآوردند و به زندانشان مىبردند . مدتى دراز بداشته بود و گروهى از جمله نصر قشورى و ديگران مفتون وى شدند چندان كه مردم فغان كردند و عيب گويان وى را نفرين كردند و كارش بالا گرفت كه از زندان برونش آوردند و دو دستش را بريدند با دو پايش ، سپس گردنش را زدند . پس از آن وى را به آتش بسوختند .\r\nو هم در اين سال ، حسين بن حمدان غزاى تابستانى كرد و نامه اى از طرسوس رسيد كه در آن ياد شده بود كه وى قلعه هاى بسيار گشوده و خلقى بسيار از روميان را بكشته .\r\nو هم در اين سال ، احمد بن اسماعيل بن احمد فرمانرواى خراسان و ما وراء النهر كشته شد . يكى از غلامان ترك وى كه نزديكترين غلامانش بود ، سرش را بريد ، با دو غلام ديگر كه در قبه اش به نزد وى رفتند ، سپس گريختند و يافت نشدند .\r\nو هم در اين سال ، ميان نصر بن احمد و عموى پدرش اسحاق بن احمد اختلاف شد . غلامان احمد ، پدر نصر ، و دبيران و جمعى از سردارانش با مال و مركوب و سلاح با نصر بودند . وى از پس كشته شدن پدر خويش به بخارا رفت . در آن وقت اسحاق ابن احمد در سمرقند بود و بيمارى نقرس داشت . نصر مردم سمرقند را دعوت كرد\r\n( 148 كه با وى بيعت رياست كنند ، اما هر كدامشان نامه هايى به سلطان فرستادند و كار اسماعيل بن احمد را براى خويشتن مىخواستند . اسحاق چنان كه گفته‌اند نامه هاى خويش را به نزد عمران مرزبانى فرستاد كه به سلطان برساند و او چنان كرد .\r\nنصر بن احمد نامه هاى خويش را بنزد حماد بن احمد فرستاد كه به سلطان برساند و او نيز چنان كرد .\r\nدر اين سال ، چهارده روز مانده از شعبان ، نصر بن احمد و ياران وى از مردم بخارا با اسحاق بن احمد ، عموى پدرش ، و ياران وى از مردم سمرقند نبردى\r\n","description":"","footnote":"","page_name":" 6780 ","page_number":405},
  {"content":"\r\nداشت كه در آن نصر و يارانش ، اسحاق و مردم سمرقند را با ديگر مردم آن نواحى كه به دو پيوسته بودند هزيمت كردند كه از اسحاق پراكنده شدند و گريختند . اين نبرد به در بخارا ميانشان رخ داد .\r\nو هم در اين سال ، مردم بخارا از آن پس كه اسحاق بن احمد و يارانش را هزيمت كردند ، سوى مردم سمرقند رفتند و نبردى ديگر ميانشان رفت كه در آن نيز مردم بخارا بر مردم سمرقند ظفر يافتند و هزيمتشان كردند و از آنها كشتارى بزرگ كردند و به زور وارد سمرقند شدند و اسحاق بن احمد را اسير گرفتند و كارى را كه بدست وى بود به پسرى از آن عمرو بن نصر بن احمد سپردند .\r\nو هم در اين سال ، ياران ابن بصرى ، كه مردم مغرب بودند ، وارد برقه شدند و عامل سلطان از آنجا رانده شد .\r\nو هم در اين سال ابو بكر ، محمد بن على ماذرايى بر ولايتهاى مصر و خراج آن گماشته شد .\r\nو هم در اين سال ، ابو سعيد جنابى كه در ناحيهء بحرين و هجر قيام كرده بود كشته شد . چنان كه گفته‌اند خادمى از آن وى ، او را كشت .\r\nو هم در اين سال ، امراض و آفات در بغداد شايع شد و مرگ ميان مردم آن افتاد و چنان كه گفتند بيشتر ميان حربيان و مردم بيرون شهر بود .\r\nو هم در اين سال ، يكى از سرداران ابن بصرى با بربران و مغربيان وارد اسكندريه شد .\r\nو هم در اين سال ، نامهء تكين عامل سلطان از مصر رسيد كه از او كمك خواسته بود .\r\nدر اين سال فضل بن عبد الملك سالار حج بود .\r\nآنگاه سال سيصد و دوم درآمد .\r\n","description":"","footnote":"","page_name":" 6781 ","page_number":406},
  {"content":"\r\n\r\nسخن از حادثاتى كه به سال سيصد و دوم بود\r\nاز جمله آن بود كه على بن عيسى وزير . . . [ 1 
  ] پسر عبد الباقى را با دو هزار - سوار براى غزاى تابستانى فرستاد به كمك بشر ، خادم ابن ابى الساج ، كه از جانب سلطان ولايتدار طرسوس بود ، اما غزاى تابستانى ميسرشان نشد و غزاى زمستانى كردند ، در سرماى سخت و برف .\r\nدر اين سال حسن بن على علوى ، اطروش ، از آن پس كه بر طبرستان تسلط يافت از آمل برون شد و به شالوس رفت و آنجا بماند ، صعلوك فرمانرواى رى سپاهى به مقابلهء وى فرستاد كه سپاه وى در آمل ثباتى نكرد و حسن بن على به آنجا بازگشت . مردم به عدالت و حسن رفتار و بپاداشتن حق ، كسى را همانند اطروش نديدند .\r\nدر اين سال ، حباسه يار ابن بصرى وارد اسكندريه شد و بر آن تسلط يافت .\r\nگويند با دويست كس ، از دريا وارد آنجا شد .\r\nو هم در اين سال حباسه ، يار ابن بصرى ، به محلى رسيد در يك منزلى فسطاط مصر به نام سفط . سپس از آنجا دور شد و در جايى ما بين فسطاط و اسكندريه فرود آمد .\r\nدر اين سال ، مونس براى نبرد حباسه سوى مصر رفت و وى را به مرد و سلاح و مال ، نيرو دادند .\r\nو هم در اين سال ، هفت روز مانده از جمادى الاول ، حسين بن عبد الله معروف به ابن جصاص و دو پسرش را گرفتند و هر چه از آن وى بود مصادره شد ، سپس بداشته شد و بند بر او نهادند .\r\n\r\n","description":"","footnote":"\r\n[ 1 
  ] متن افتاده دارد .\r\n","page_name":" 6782 ","page_number":407},
  {"content":"\r\nو هم در اين سال ، شش روز مانده از جمادى الاول ، در مصر ميان ياران سلطان و حباسه و ياران وى نبرد شد كه جمعى از دو گروه كشته شدند ، جمعى نيز زخمى شدند .\r\n( 150 يك روز پس از آن نبردى ديگر بود همانند اين يكى . سپس در جمادى الاخر همين سال نبرد سوم بود . چهار روز مانده از جمادى الاخر همين سال نامه اى رسيد دربارهء نبردى كه ميانشان رخ داده بود كه در آن ، ياران سلطان مغربيان را هزيمت كرده بودند .\r\nدر اين سال ، نامه اى از بشر ، عامل سلطان بر طرسوس ، به سلطان رسيد كه در آن از غزاى سرزمين روم و قلعه ها كه در آنجا گشوده بود و غنيمتها و اسيرها كه گرفته بود ياد كرده بود و اينكه يكصد و پنجاه كس از بطريقان را اسير گرفته بود و مقدار اسيران نزديك دو هزار كس بود .\r\nيازده روز مانده از رجب ، از مصر خبر آمد كه ياران سلطان با حباسه و مغربيان تلاقى كرده‌اند و با آنها نبرد كرده‌اند كه مغربيان هزيمت شده‌اند و هفت هزار كس از آنها را كشته‌اند و اسير كرده‌اند و بقيه شكست خورده ، گريخته‌اند و نبرد به روز پنجشنبه ، سلخ جمادى الاخر بوده است .\r\nو هم در اين سال ، حباسه و مغربيانى كه همراه وى بودند از اسكندريه برفتند و سوى مغرب بازگشتند . چنان كه گفته‌اند پيش از آن حباسه با عامل سلطان در مصر گفتگو كرده بود كه با امان بنزد وى رود و در اين باب نامه ها در ميانه رفته بود . رفتن حباسه چنان كه گفته‌اند به سبب اختلافى بود كه ميان ياران وى در محلى كه از آنجا حركت كرد ، رخ داده بود .\r\nدر اين سال ، يانس خادم در ناحيهء وادى الذئاب و نزديك آن به بدويان آنجا تاخت و از آنها كشتارى بزرگ كرد كه گفتند هفت هزار كس از آنها را كشت و خيمه هاشان را غارت كرد و در خيمه هاشان از اموال و كالاى بازرگانان كه به راهزنى گرفته بودند ، چندان بدست آوردند كه از بسيارى به شمار نبود .\r\n","description":"","footnote":"","page_name":" 6783 ","page_number":408},
  {"content":"\r\nشش روز رفته از ذى حجه ، بدعه كنيز مأمون ، درگذشت .\r\nدر اين سال فضل بن عبد الملك سالار حج بود .\r\nبه روز بيست و دوم ذى حجه همين سال ، بدويانى از حاجر در سه فرسخى صحرا به بازگشتگان مكه تاختند و راه آنها را ببريدند\r\n( 151 و آنچه نقد همراهشان بود بگرفتند و از شترهاشان هر چه خواستند براندند و چنان كه گفته‌اند دويست و هشتاد زن آزاد گرفتند ، بجز آنچه از مماليك و كنيزان گرفتند .\r\nبه حمد و يارى خداى كتاب بسر رسيد و اين آخر تاريخ ابن جرير طبرى است كه خدايش قرين رحمت كناد .\r\nابو جعفر گويد : در اين كتاب از اول تا آخر به جايى كه در روز حاضر رسيديم ، بابها آورديم و آنچه را از اين پس هست اگر خداى اجل را به تأخير اندازد به روايت سماع ياد مىكنيم . ده دقيقه به نيمشب ، به شب شنبه ، شانزدهم اسفند يك هزار و سيصد و پنجاه و - سه ، ترجمهء متن طبرى بسر رسيد ، از پس سه سال و نيم تلاش شبانه روز كه بيشتر شبها را تا نيمه شب به كار بودم و از چهار ، و گاهى پنج بامداد ، تا پيش از نيمروز و پس از نيمروز نيز ، تا آنجا كه توان بود . در اين مدت همانند معتكفان ، گوشه گير بودم و مردم گريز . همه وقتم به ترجمهء متن و خواندن اوراق ماشين - شده و اصلاح نمونه هاى چاپ بسر مىشد و خدا را سپاس از اين توفيق كه داد و از پس ترجمهء قرآن عظيم و بهم بستن مايه هاى نهج الفصاحه و ترجمانى آن كه به حرمت و قدر ، تالى كلام خداست ، و ديگر متون بنام چون زندگانى محمد ( ص ) و مروج الذهب و التنبيه و تاريخ عرب و تاريخ سياسى اسلام و متون ديگر ، بيشتر از پانزده مجلد كه كمتر از ده هزار صفحه نيست ، به توفيق او اين متن گرانسنگ بسيار مفصل را نيز ، كه بصف متون تاريخ از جمله كتابهاى مادر است ، بر كتابخانه\r\n","description":"","footnote":"","page_name":" 6784 ","page_number":409},
  {"content":"\r\nفارسى كه تا غناى نسبى راهى دراز دارد افزودم . و باز او را سپاس كه زبان گشوده‌ام ، از سپاس شايستهء او قاصر است .\r\nبايد بگويم كه در اين راه دراز علاقهء گرم اولياى بنياد فرهنگ ايران ، كه طومار توفيقشان از آنچه هست درازتر باد ، و مراقبت بى دريغ و پيوستهء همكاران بنياد ، كه خدايشان پاداش نيك دهاد ، انگيزهء شوق و دلگرمى بود و اگر نبود نمىشد اطمينان داشت كه اين سير توانكاه خاصه چاپ كتاب كه در مدتى نسبةً كوتاه انجام شد ، بى وقفه هاى كم و بيش دراز بسر رود و سالهاى ديگر را پر نكند .\r\nاميد هست كه اهل ديار آشنايى حاصل كار را به ديدهء عنايت بنگرند و كتاب گران مقدار طبرى را بى كم و كاست ، بجز راويان مكرر و چيزى از اشعار مفصل بيرون از قالب و بافت تاريخ ، در جامهء پارسى ببينند با حفظ سياق و حالت متن كه به التزام آن ، كار خويش را از آنچه بوده دشوارتر كرده‌ام . باز هم خدا را سپاس كه نيكو ياور است و نيكو تكيه گاه و جهان پر كهكشان ، سايهء كمرنگى از ذات والاى اوست .\r\nپايان\r\n\r\n","description":"","footnote":"","page_name":" 6785 ","page_number":410}
  ]