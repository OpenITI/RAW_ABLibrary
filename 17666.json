[
  {"content":"\r\n\r\nاحمد بن يحيى بن جابر بلاذرى\r\nفتوح البلدان\r\nترجمه ومقدمه از\r\nدكتر محمد توكل\r\nنشر نقره\r\nسال يكهزار وسيصدوشصت و هفت خورشيدى\r\n\r\n","description":"","footnote":"","page_name":" مقدمهء مترجم 1 ","page_number":1},
  {"content":"\r\n . \r\n","description":"","footnote":"","page_name":" مقدمهء مترجم 2 ","page_number":2},
  {"content":"\r\n\r\nفتوح البلدان\r\nللامام ابى الحسن البلاذرى\r\nقوبل هذا الكتاب على نسخة الاستاذ الشنقيطى\r\nالمحفوظ بدار الكتب المصرية\r\nعنى بمراجعته والتعليق عليه\r\nرضوان محمد رضوان\r\nيطلب من\r\nالمكتبة التجارية الكبرى بمصر\r\nنشر نقره\r\nاحمد بن يحيى بن جابر بلاذرى\r\nفتوح البلدان\r\nترجمه و تعليقات و مقدمه از دكتر محمد توكل\r\nخط روى جلد : حميد فبرا نژاد\r\nحروف چينى : كاويان / زمانى\r\nفيلم و زينك : پيچاز\r\nچاپ : كتيبه\r\nصحافى : ايران هنر\r\nچاپ اول ، 3000 نسخه ، سال 1337 خورشيدى\r\nكليهء حقوق از براى شركت نشر نقره محفوظ است .\r\n\r\n","description":"","footnote":"","page_name":" مقدمهء مترجم 3 ","page_number":3},
  {"content":"\r\n . \r\n","description":"","footnote":"","page_name":" مقدمهء مترجم 4 ","page_number":4},
  {"content":"\r\n . \r\n","description":"","footnote":"","page_name":" مقدمهء مترجم 5 ","page_number":5},
  {"content":"\r\n . \r\n","description":"","footnote":"","page_name":" مقدمهء مترجم 6 ","page_number":6},
  {"content":"\r\n . \r\n","description":"","footnote":"","page_name":" مقدمهء مترجم 7 ","page_number":7},
  {"content":"\r\n . \r\n","description":"","footnote":"","page_name":" مقدمهء مترجم 8 ","page_number":8},
  {"content":"\r\n\r\n\r\nمقدمهء مترجم\r\nبررسى تاريخ به دو شكل ممكن است صورت پذيرد : يكى مراجعهء مستقيم به منابع تاريخى و ديگر مطالعهء آثار دست دوم ، يعنى كتبى كه تاريخ نويسان با بررسى منابع دست اول ( و احيانا تأليفات دست دوم ديگران ) به نگارش درآورده‌اند ، كه در واقع نتيجهء استنباط شخصى آنان از منابع دست اول ( يا نوشته‌هاى دست دوم ) به شمار مىرود .\r\nمنابع دست اول را نيز به دو گروه مىتوان تقسيم كرد : نخست ، منابع نوشته از قبيل پاپيروسها و طومارهاى باستانى ، الواح و سنگ نوشته‌ها ، كتب مورخان قديم و نظاير آن . دوم ، منابع غير نوشته از قبيل ابزار كار ، فرآورده‌هاى صنعتگران ، ابنيه ، جنگ‌افزارها و غيره . در بررسى تاريخ ، گروه اخير از منابع دست اول نيز بسيار مفيد فايده‌اند ، لكن بديهى است كه اطلاعات\r\n\r\n","description":"","footnote":"","page_name":" مقدمهء مترجم 9 ","page_number":9},
  {"content":"\r\n\r\nاساسى و عمده را غالبا منابع نوشته در دسترس ما قرار مىدهند .\r\nبه رغم اين حقيقت ساده كه تاريخ را به طور صحيح بر اساس منابع اصيل آن مىتوان درك كرد ، تاكنون گامهاى اندكى در ارائهء اين منابع به عامهء مردم برداشته شده است و تعداد كتابهايى كه در اين زمينه منتشر شده نسبت به آثار و نوشته‌هايى كه از آنها به عنوان منابع دست دوم نام برديم بسيار ناچيز و اندك است .\r\nممكن است تصور شود كه طبع آدمى - بويژه در جهان پر مخمصهء كنونى - آسان‌گرا است و خوانندگان ، حسب معمول ، نوشته‌هايى را كه موافق سليقهء زمان ساخته و پرداخته باشند ترجيح مىدهند .\r\nلكن اين گمان نيز وجود دارد كه در ذهن همان خوانندگان نسبت به اصالت مطالب و سلامت استنباط نويسنده ترديد حاصل شود ، و چنين ترديدى - به حكم تجربه - پر بى جا نخواهد بود .\r\nهدف از ترجمه و نشر كتاب فتوح البلدان تأليف احمد بن يحيى بن جابر ، معروف به بلاذرى اين است كه خوانندهء ايرانى به منابع اصيل تاريخ كشور خود و جهان اسلام دسترسى مستقيم پيدا كند و آب از سرچشمه بنوشد و خرد خود را - فارغ از تصرف نيات و انديشه‌ها و روشها - براى درك حقايق تاريخى به كار اندازد .\r\nسبب گزينش اين كتاب ويژگيهاى ممتاز و منحصر به فرد آن است . فتوح البلدان از جمله منابع كم نظير - و در مواردى بىنظير - تاريخ ايران و جهان اسلام در قرنهاى هفتم ، هشتم و نهم ميلادى به شمار مىرود ، و نه تنها در دوران متأخر بلكه طى قرون متمادى به عنوان يكى از مهمترين منابع خاورميانه و جهان عرب مورد استفادهء محققان و تاريخ نويسان بوده است .\r\nمقدمهء حاضر به منظور نشان دادن اين واقعيات و آشنايى خوانندگان با زندگى و شخصيت بلاذرى و اهميت آثار او تنظيم شده و به ترتيب در چند بخش ارائه خواهد گرديد .\r\n\r\n","description":"","footnote":"","page_name":" مقدمهء مترجم 10 ","page_number":10},
  {"content":"\r\n\r\n\r\nبخش يكم . زندگى بلاذرى\r\nاطلاعاتى كه منابع تاريخى پيرامون شخصيت و حيات بلاذرى در اختيار ما قرار مىدهند با درجاتى از افسانه و ابهام در آميخته و اين عامل چنان كه خواهيم ديد روى پژوهشهاى دوران معاصر نيز خالى از تأثير نبوده است . ضمن اين بخش سعى خواهد شد برخى از پرده‌هاى ابهام و افسانه از واقعيت زندگى بلاذرى كنار زده شود و با توجه به چنين هدفى ناگزير است ، خلاف روش متداول نكات و مسائل راجع به زندگى بلاذرى را به تفكيك و تجزيه بيان دارد .\r\nنام بلاذرى - وى احمد فرزند يحيى فرزند جابر بوده است .\r\nتا اين اندازه ، خلاف و اختلافى به نظر نمىرسد « 1 » . برخى از نويسندگان نام پدر جابر را نيز ذكر كرده‌اند كه داود بوده است « 2 » .\r\nكنيهء بلاذرى - در اين خصوص وحدت نظر وجود ندارد .\r\nابو الحسن - ابو بكر - ابو جعفر و ابو العباس كنيه‌هايى است كه براى وى ذكر كرده‌اند . نويسندگان كهن خود متوجه اين نكتهء ابهام و اختلاف بوده و بدان اشاره كرده‌اند « 3 » . با اين حال ، ابو الحسن معروفترين كنيهء او است .\r\nولادت بلاذرى - شهر بغداد به عنوان زادگاه او ذكر شده است و\r\n\r\n\r\n","description":"","footnote":"\r\n( 1 ) . مطلبى كه جهشيارى در كتاب خود به نام كتاب الوزراء و الكتاب راجع به جد بلاذرى نقل كرده و او را ابو عبد الحميد ناميده مغاير آنچه گفتيم نيست ، زيرا ابو عبد الحميد كنيه - و نه نام - او ( جابر ) بوده است .\r\n( 2 ) . از جمله جهشيارى در كتاب الوزراء و الكتاب .\r\n( 3 ) . ياقوت ( معجم البلدان ) ، ابن عساكر ( التاريخ الكبير ) و ابن نديم ( الفهرست ) .\r\n","page_name":" مقدمهء مترجم 11 ","page_number":11},
  {"content":"\r\n\r\nدليلى بر نادرستى اين انتساب به نظر نمىرسد . لكن تاريخ ولادت او را نه به دقت بلكه به تقريب و از طريق استدلال مىتوان معين كرد . از منابع تاريخى برمىآيد كه وى دوران كودكى و نوجوانى و بخشى از عهد شباب خود را در زمان خلافت مأمون عباسى گذرانده است . به گفتهء ابن عساكر ( و نويسندگان ديگر به نقل از او ) بلاذرى مأمون را مدح گفته است . علاوه بر اين ، مترجم كتاب حاضر بنا به تحليلى كه در بحث راجع به كتاب عهد اردشير ( اثر ديگر بلاذرى ) خواهد آمد معتقد است كه وى اين كتاب را در زمان خلافت مأمون ترجمه كرده است . بنا بر اين بلاذرى هنگام مرگ مأمون ( سال 218 هجرى قمرى برابر با 833 ميلادى ) لااقل در اواخر دههء دوم عمر خود بوده است ، و مىتوان تاريخ ولادت او را در آخرين سالهاى قرن دوم هجرى برآورد كرد .\r\n\r\nمفهوم واژهء بلاذرى و افسانهء نوشيدن شربت بلاذر\r\nابن نديم در كتاب الفهرست ، ياقوت در كتاب معجم الادباء ، ابن عساكر در كتاب التاريخ الكبير و عسقلانى در كتاب لسان الميزان همگى داستانى را نقل كرده‌اند كه بر حسب آن بلاذرى در اواخر عمر به خاطر تقويت حافظهء خود به نوشيدن شربت بلاذر مبادرت كرده و چون در اين كار جانب افراط پيش گرفته دچار جنون شده و او را به تيمارستان برده‌اند و چون جنون وى شديد بوده او را به قيد و بند كشيده‌اند و همان جا بوده تا مرده است و سبب اينكه او را بلاذرى ناميده‌اند ، همين مطلب بوده است .\r\nاين داستان از سوى برخى محققان زمان حاضر نيز مورد تأييد قرار گرفته است ، چنان كه دائرة المعارف بزرگ اتحاد شوروى\r\n\r\n","description":"","footnote":"","page_name":" مقدمهء مترجم 12 ","page_number":12},
  {"content":"\r\n\r\nضمن مقاله‌يى كه به بلاذرى اختصاص داده است ، مىنويسد : « نام او از گياه بلاذر گرفته شده كه شربت آن را به فراوانى نوشيد و ديوانه شد ، و سپس مرد . » « 1 » دائرة المعارف اسلام نيز در مقالهء اساسى خود راجع به بلاذرى هر چند كه در صحت اين داستان ترديد كرده لكن بلا فاصله مىافزايد كه شايد نوشندهء شربت بلاذر جد احمد بن يحيى بوده نه خود او « 2 » .\r\nاز همين گفته پيداست كه نويسندهء مقاله ، داستان را كاملا بىپايه تلقى نكرده و بلكه در خصوص تطبيق آن به نويسندهء ما يا جد وى ترديد داشته است . اين همان ترديدى است كه ياقوت نيز در معجم الادباء به آن دچار آمده و سبب آن را نوشتهء جهشيارى دانسته است . جهشيارى در اثر خود به نام كتاب الوزراء و الكتاب مىنويسد :\r\n« جابر بن داود بلاذرى كاتب خصيب در مصر بود . » ياقوت با نقل همين جمله از جهشيارى نتيجه مىگيرد كه جابر يعنى جد بلاذرى نيز خود ملقب به بلاذرى بوده و بنا بر اين شايد احمد بن يحيى لقب بلاذرى را به ارث برده است .\r\nاين نتيجه‌گيرى ، منطقى و درست به نظر مىرسد . لكن ياقوت نتيجه ديگرى نيز گرفته است و آن اينكه : « پس نوشندهء شربت بلاذر جد وى بوده است . » ترديدى نيست كه نويسندهء مقالهء دائرة المعارف اسلام نيز متأثر از همين نوشتهء ياقوت بوده است .\r\nدكتر صلاح الدين منجد در مقدمه‌يى كه بر يكى از چاپهاى متن عربى كتاب فتوح البلدان نوشته به نحو ديگرى در صحت داستان مورد بحث ترديد كرده است . وى اين داستان را به دو دليل رد مىكند . نخست اينكه تصور نمىرود كسى در زمان پيرى به فكر\r\n\r\n\r\n","description":"","footnote":"\r\n( 1 ) .\r\n . Eorblllar Cobetckar Ehiinkroller NR , Eeraeypn \r\n( 2 ) .  . The Encyclopaedia of Islam , AL - Baladhuri \r\n","page_name":" مقدمهء مترجم 13 ","page_number":13},
  {"content":"\r\n\r\nتقويت حافظهء خود افتد و دوم اينكه بلاذرى در اواخر عمر مرد كهنسالى بوده و نيروى بدنى چندانى نداشته است تا نياز باشد او را به قيد بكشند « 1 » .\r\nلكن محقق مذكور نيز - مانند ديگران - در پى پاسخ به يك سؤال مقدر و منطقى بر نيامده است و آن اينكه اگر داستان مورد بحث نادرست است ، پس سبب ناميدن نويسندهء فتوح البلدان به لقب بلاذرى چيست ؟\r\nمترجم كتاب حاضر در بررسى خود توانسته است پاسخ اين پرسش را بيابد . پاسخى كه شايد بتواند به افسانهء نوشيدن شربت بلاذر و جنون بلاذرى پايان دهد . براى سهولت كار دلايل خود را تحت دو عنوان بيان مىدارد :\r\n\r\nبلاذرى سوم\r\nدر سطور پيشين ديديم كه ياقوت با استدلال بر نوشتهء جهشيارى وجود بلاذرى دومى را كشف نمود ، و اكنون ما سومين بلاذرى را معرفى مىكنيم ، با اين تفاوت كه بلاذرى اول و دوم با يك ديگر منسوب بودند لكن بلاذرى سوم نسبتى با آن دو تن ندارد .\r\nاين شخص سوم ابو محمد احمد بن محمد بن ابراهيم بن هاشم طوسى بلاذرى نام داشته و از حافظان قرآن و علماى حديث و\r\n\r\n\r\n","description":"","footnote":"\r\n( 1 ) . هيچ يك از اين دو استدلال قوت كافى ندارد ، زيرا ضعف حافظه معمولا در پيرى دست مىدهد و بايد به فكر درمان آن افتاد . بستن كسى در تيمارستان نيز ممكن است نه به خاطر نيروى بدنى و جلوگيرى از ايذاء ديگران باشد بلكه احتمال دارد به منظور ممانعت از آسيب رساندن به خود صورت گيرد .\r\n","page_name":" مقدمهء مترجم 14 ","page_number":14},
  {"content":"\r\n\r\nفضلاى عصر خويش بوده است . پسر وى ابو زكريا يحيى بن ابى محمد بلاذرى نيز از علماى زمان خويش به شمار مىرفته است .\r\nشرح حال ابو محمد بلاذرى در كتاب معروف ابو سعد عبد الكريم بن محمد سمعانى به نام « الانساب » آمده است . عز الدين ابن اثير جزرى نيز در اثر پرآوازهء خويش به نام اللباب فى تهذيب الانساب شرح حال وى را ذكر كرده است . همچنين ذهبى در كتاب العبر فى خبر من غبر جزء مردگان سال 339 هجرى از وى نام برده و نوشته است كه او يگانهء عصر خود در حفظ و وعظ بوده است . سمعانى نيز مىنويسد ابو محمد بلاذرى به سال 339 در طايران شهادت يافت . اين تاريخ شصت سال پس از وفات احمد بن يحيى صاحب فتوح البلدان بوده است .\r\nآنچه گفتيم جاى ترديدى باقى نمىگذارد كه عنوان بلاذرى ارتباطى با گياه بلاذر يا بلادر ندارد و بلكه بايد به اصطلاح « دنبال چيز ديگرى گشت » و آن چيز وجه مشترك ميان بلاذرى اول و دوم از يك سو و بلاذرى سوم از سوى ديگر است .\r\n\r\nبلاذر ، يك اسم جغرافيايى\r\nمترجم كتاب حاضر با اين فرض كه بلاذر بايد يك نام جغرافيايى باشد به بررسى آثار بزرگ و معتبرى مانند معجم البلدان ياقوت ( كه يك فرهنگ جغرافيايى عظيم به شمار مىرود ) و آثار البلاد قزوينى و نظاير آنها پرداخت . لكن متأسفانه اثرى از نام بلاذر يا واژه‌يى مشابه آن در آنها نديد . سپس بر حسب اتفاق به همين واژه به عنوان يك نام جغرافيايى در دو اثر زيرين برخورد نمود :\r\nنخست : دائرة المعارف قديم روسيه تزارى كه در آن بلاذر به\r\n\r\n","description":"","footnote":"","page_name":" مقدمهء مترجم 15 ","page_number":15},
  {"content":"\r\n\r\nعنوان ناحيه‌يى در بنگال معرفى شده بود « 1 » . با توجه به اينكه بلاذرى تبار ايرانى داشته تصور انتساب او به بلاذر بنگال بعيد مىنمود ، و لذا اين يافته به كارى نيامد .\r\nدومين منبع ، تاريخ معروف الكامل نوشتهء ابن اثير مورخ گرانقدر قرن هفتم هجرى است كه ذيل وقايع سال 201 هجرى تحت عنوان « ذكر فتح جبال طبرستان و الديلم » مىنويسد : « در اين سال عبد الله بن خردادبه والى طبرستان بلاذر و شيزر را كه از بلاد ديلم‌اند ، فتح كرد . » چنان كه در بخش ديگر خواهيم ديد بلاذرى به يك دودمان ايرانى تعلق داشته و همان گونه كه ياقوت به درستى فهميده است جد او جابر را نيز بلاذرى مىگفته‌اند و به احتمال قريب به يقين هم او ( جابر ) از بلاذر ديلم بوده است .\r\nيك نكته را نيز بايد ذكر كنيم و آن اين است كه اگر كسى بنا به جهتى به دو شهر مختلف قابل انتساب بود هر دو عنوان براى او ذكر مىشده است و در اين ميان غالبا نام شهر محل تولد مقدم مىآمده است ، چنان كه ابن عساكر نويسندهء ما را بغدادى بلاذرى ناميده و سمعانى بلاذرى سوم را طوسى بلاذرى خوانده است و ياقوت در معجم الادباء ، ابو عبيد قاسم بن سلام را هروى ازدى ذكر كرده است .\r\n\r\nافسانهء نوشيدن شربت بلاذر چگونه پديد آمده است ؟\r\nاگر تحليل و استدلال مترجم اين كتاب دربارهء مفهوم لقب بلاذرى\r\n\r\n\r\n","description":"","footnote":"\r\n( 1 ) -\r\n . EHiin Kroiier Nneckin CioBapb , geraeopb ( C . IIetepgyprg , 1891 ) \r\n","page_name":" مقدمهء مترجم 16 ","page_number":16},
  {"content":"\r\n\r\nبه شرحى كه گذشت پذيرفته شود ، خود به خود سؤال تازه‌يى مطرح مىشود و آن اينكه داستان بىپايه نوشيدن شربت بلاذر چگونه پديد آمده است .\r\nدر كتاب فرهنگ داروها و واژه‌هاى دشوار يا تحقيق دربارهء كتاب الابنيه عن حقائق الادويه موفق الدين ابو منصور على الهروى ، نوشتهء آقاى دكتر اميرى استاد دانشگاه تهران آمده است : « يهوديان افسانه‌يى ساخته‌اند كه بر حسب آن ابو عمران موسى بن ميمون مؤلف شرح اسماء العقار بواسطه خوردن بلاذر داراى آن همه عقل و هوش شده بود « 1 » . » با اين مقدمه مىتوان گفت كه خاصيت تقويت حافظه و تيز كردن هوش در اصل - مانند خيلى چيزهاى ديگر - ساخته و پرداختهء يهوديان بوده و از طريق ايشان در اذهان خاص و عام رسوخ كرده است « 2 » . آنگاه مردم به نام مورخ و دانشمندى همچون احمد بن يحيى برخورد كرده‌اند كه عنوان بلاذرى را به دنبال نام خود داشته است ، و بلاذر نام بلدى غير مشهور بوده و از همين رو انديشه‌ها متوجه شربت بلاذر شده و مايه پيدايش آن افسانه گرديده است .\r\nيادآور مىشود كه از بين همهء مورخان و نويسندگانى كه دربارهء بلاذرى مطالبى نوشته‌اند و منبع اطلاعات ما از او به شمار مىروند تنها دو تن را مىتوان نام برد كه كمتر از يك قرن با او فاصله داشته‌اند و آن دو جهشيارى وصولى بوده‌اند ، و از اين دو تن\r\n\r\n\r\n","description":"","footnote":"\r\n( 1 ) . در همان كتاب به داستان جنون بلاذرى به سبب نوشيدن شربت بلاذر نيز به عنوان شايعه‌يى بىاساس اشاره شده است .\r\n( 2 ) . شايد انگيزهء اين كار تبليغ داروهايى بوده است كه خود مىساخته‌اند ، و به عنوان اينكه بلاذر در تركيب آنها به كار رفته به فروش مىرسانيده‌اند . سابقهء قوم يهود در تجارت دارو و امور طبى معروف است .\r\n","page_name":" مقدمهء مترجم 17 ","page_number":17},
  {"content":"\r\n\r\nروايتى در باب افسانهء نوشيدن شربت بلاذر نقل نشده است . اين خود دليلى است بر اينكه افسانهء ياد شده لااقل در قرن دوم پس از مردن بلاذرى پديد آمده است .\r\n\r\nبلاذرى از يك خاندان ايرانى است\r\nاين بحث را برخى از انديشمندان غربى آغاز كرده‌اند ، از آن جمله ( و شايد نخستين آنان ) سوواژه خاورشناس فرانسوى است كه بلاذرى را از يك خاندان ايرانى مىداند « 1 » .\r\nدائرة المعارف اسلام ضمن مقالهء اساسى خود دربارهء بلاذرى به وجود اين اعتقاد اشاره كرده لكن آن را به طور جدى تأكيد نكرده و افزوده است كه اگر هم اين گفته درست باشد ، بايد گفت به هر تقدير بلاذرى كاملا « عربيزه « 2 » » شده بوده است .\r\nدائرة المعارف بزرگ - اتحاد شوروى و نيز دائرة المعارف امريكانا « 3 » ايرانى بودن بلاذرى را به وضوح تأييد كرده‌اند . لكن دائرة المعارف بريتانيكا « 4 » و نيز لاروس بزرگ « 5 » بلاذرى را يك عرب معرفى كرده‌اند .\r\nوضع منابع عربى در دوران معاصر نيز در اين زمينه قابل ذكر و از جهتى قابل توجه است . از جمله دكتر صلاح الدين منجد ضمن مقدمه‌يى كه بر يكى از چاپهاى متن عربى فتوح البلدان نگاشته\r\n\r\n\r\n","description":"","footnote":"\r\n( 1 ) .\r\n . Sauvaget : Les Histori ensarabes , Al - Baladhori \r\n( 2 ) .  . Arabicized \r\n( 3 ) .  . Encyclopaedia Americana \r\n( 4 ) .  . Encyclopaedia Britannica \r\n( 5 ) .  . Grand Larousse encyclopedique , Baladuri \r\n","page_name":" مقدمهء مترجم 18 ","page_number":18},
  {"content":"\r\n\r\nايرانى الاصل بودن بلاذرى را پذيرفته است ( هر چند كه در عين پذيرفتن از نيش زدن و حتى اهانت غير مستقيم به بلاذرى - به سبب نداشتن نسب عربى - خوددارى نكرده است ) . بخش اعلام كتاب معروف المنجد ضمن چاپ سال 1960 به هيچ وجه صحبت از عرب بودن بلاذرى به ميان نياورده ، لكن در چاپ سال 1980 همان كتاب تأكيد شده است كه وى عرب بوده است « 1 » .\r\nمنظور از ذكر اين شواهد اشاره به اختلاف نظرى است كه دربارهء تبار و مليت بلاذرى وجود دارد . مترجم كتاب حاضر تحليل و استدلال زير را در اين زمينه ارائه مىدارد :\r\nالف . مورخان و زندگى نامه نويسان همداستان‌اند كه بلاذرى از گروه مترجمان آثار فارسى به عربى بوده است ، و از جمله كارهاى وى در اين زمينه كتاب عهد اردشير است . بنابه دلايلى كه ضمن بحث راجع به اين كتاب ذكر خواهيم كرد ، بلاذرى ترجمهء عهد اردشير را در جوانى انجام داده است . اين معنى جز با فرض اينكه بلاذرى در يك خاندان ايرانى رشد كرده قابل تصور نيست .\r\nادعاى اينكه ممكن است وى خود عرب بوده و سپس زبان فارسى را آموخته باشد ، در محيط آن زمان غير قابل باور است . براى آنكه بتوان نحوهء تفكر غالب در دوران سلطهء بنو اميه و بنو عباس را به درستى استنباط نمود ، كافى است به دو شاهد تاريخى اشاره كنيم .\r\nاز جمله روشنفكران و مؤلفان بسيار معروف همان عصر كه خود يكى از شيوخ بلاذرى به شمار مىرفته و او پاره‌يى از نكات تاريخى كتاب فتوح البلدان خود را از وى روايت كرده ، ابو عبيد قاسم بن سلام بوده است . وى اهل هرات و طبعا فارسى زبان و به\r\n\r\n\r\n","description":"","footnote":"\r\n( 1 ) . همان گونه كه در نقشه‌هاى جغرافيايى منتشر در ممالك عربى تا حدود بيست و پنج سال پيش خليج فارس مىنوشتند و اكنون خليج عربى .\r\n","page_name":" مقدمهء مترجم 19 ","page_number":19},
  {"content":"\r\n\r\nاصطلاح اعراب خود يك « عجمى » بوده است . مع ذلك در اثر بسيار معروف خود به نام غريب الحديث در بحث راجع به واژهء عجم مىنويسد : « الفصيح الانسان و الاعجم البهيمة . » شاهد ديگر مطلبى است كه مبرد در باب 32 كتاب « الكامل » خود نگاشته است . وى مىنويسد برخى مردمان هستند كه در بادى نظر و بر حسب ظاهر بايد حكم به بزرگزادگى ايشان كرد ، مگر اينكه بعدا خلاف آن ثابت شود ، از جمله كسى كه به عربى فصيح سخن گويد ، و يا از او بوى عطر به مشام رسد ، يا سوار بر اسب گذر كند . در مقابل ، كسانى هستند كه در نظر اول بايد حكم به حقارت و بىسر و پايى ايشان كرد ، مگر اينكه خلاف آن ثابت شود ، از جمله كسى كه در يك شهر عربى به زبان فارسى سخن گويد . يادآور مىشود كه مبرد درست هم عصر بلاذرى بوده و تاريخ فوت آن دو فقط چهار سال اختلاف داشته است .\r\nچنين بوده است طرز تفكر حاكم بر محيطى كه بلاذرى در آن نشو و نما يافته است . در چنان محيطى امكان اينكه يك فرد عرب انگيزه‌يى براى فراگرفتن زبان فارسى داشته باشد ، فرضى است قريب به محال .\r\nب . بلاذرى علاوه بر ساير فضائل ، در علم انساب نيز مقامى بس منيع داشته و نسابه‌يى بزرگ به شمار مىرفته است . وى در همين كتاب فتوح البلدان بارها نسب مردان بىقدر و قيمتى را به تفصيل ذكر كرده است ، حال آنكه در مورد خويش از مرز پدر و جد فراتر نرفته است ( نگاه كنيد به نخستين عبارت كتاب فتوح البلدان ) . قابل تصور است كه در صورت فراتر رفتن ، به نامهاى ايرانى و فارسى مىرسيده است و اين در آن دوران مايه فخرى به شمار نمىرفته است .\r\nج . خاندان بلاذرى عهده‌دار امور ديوانى بوده‌اند . به روايت\r\n\r\n","description":"","footnote":"","page_name":" مقدمهء مترجم 20 ","page_number":20},
  {"content":"\r\n\r\nجهشيارى نياى وى كاتب خصيب حاكم مصر بوده است و اين حرفه همان گونه كه مىدانيم در عصر عباسى بيش از همه ميان خاندانهاى ايرانى رواج داشته است .\r\nد . اين حقيقت كه بلاذرى آثار خود را به عربى نگاشته مغايرتى با ايرانى بودن او ندارد و چنان كه مىدانيم ايرانيان بسيار ديگرى نيز به همين ترتيب عمل كرده‌اند . دائرة المعارف امريكانا در همين زمينه مىنويسد : « درصد عظيمى از بزرگترين نامها در زمينهء شعر و دانش عرب از قبيل بشار بن برد و ابو نواس و سيبويه نحوى و بلاذرى مورخ ، ايرانيانى بوده‌اند كه برخى از ايشان كوشش خود را وقف آن كردند كه مسائل و موضوعات ايرانى را به جهان عرب انتقال دهند و ملايم طبع آنان عرضه دارند . » ه . و بالاخره همان گونه كه گفته شد به نظر مترجم خاندان بلاذرى منسوب به شهر يا قريه بلاذر از توابع ديلم بوده‌اند .\r\nبنا به اين دلايل ، مترجم كتاب حاضر معتقد است كه بلاذرى از خاندانى ايرانى بوده و به خلاف ادعاى مذكور در دائرة المعارف اسلام « عربيزه » نشده و بلكه زبان مادرى وى فارسى بوده است .\r\n\r\nاعضاء ديگر خاندان بلاذرى\r\nپيشتر گفتيم كه نام پدر بلاذرى يحيى و نام پدر او جابر و نام پدر جابر داود بوده است ، و نيز گفتيم كه جهشيارى در اثر خود به نام كتاب الوزراء و الكتاب از جابر نياى بلاذرى نام برده و او را نيز بلاذرى خوانده است . كنيه جابر بنا به همين روايت ابو عبد الحميد بوده است و از اين رو مىتوان حدس زد كه جابر علاوه بر يحيى پدر بلاذرى فرزند ديگرى به نام عبد الحميد داشته است .\r\n\r\n","description":"","footnote":"","page_name":" مقدمهء مترجم 21 ","page_number":21},
  {"content":"\r\n\r\nجابر خود در زمان هارون الرشيد كاتب خصيب حكمران مصر بوده است . چنان كه از نوشته‌هاى جهشيارى برمىآيد خصيب شعرا و دانشمندان را در دستگاه خود گرد مىآورده و صله‌ها مىداده است .\r\nمتأسفانه بيش از اين ، آگاهى ديگرى در باب اعضاء خاندان بلاذرى در دست نداريم .\r\n\r\nمقام بلاذرى در دستگاه خلافت عباسى\r\nهمان گونه كه قبلا ذكر شد ، منابع تاريخى موجود حاكى از اين است كه بلاذرى مأمون را مدح گفته و اين نشانهء آن است كه وى در آغاز جوانى به دربار اين خليفه راه داشته است . از زمان مرگ مأمون تا خلافت متوكل عباسى يعنى طى دوره‌يى قريب چهارده سال نامى از او به عنوان مقربان دستگاه خلافت در جايى مشاهده نمىكنيم . در اين دوران بالنسبه طولانى المعتصم و الواثق زمام خلافت عباسى را در دست داشتند .\r\nبار ديگر در عهد متوكل عباسى نام بلاذرى را به عنوان يكى از نديمان و همنشينان بسيار نزديك خليفه ملاحظه مىكنيم . ابن عساكر در تاريخ كبير و على بن هارون بن منجم در كتاب امالى و عسقلانى در لسان الميزان و صفدى در كتاب الوافى بالوفيات و ياقوت در معجم البلدان همه ، مطالبى در تأييد اين موضوع بيان داشته‌اند .\r\nصفدى داستانى را دربارهء بلاذرى ذكر كرده كه چون از سويى به همين مرحله از زندگى بلاذرى و تقرب او به متوكل عباسى مربوط است و هم نشانه‌يى از فراست و سلطهء فكرى او است ،\r\n\r\n","description":"","footnote":"","page_name":" مقدمهء مترجم 22 ","page_number":22},
  {"content":"\r\n\r\nخلاصه‌يى از آن را نقل مىكنيم :\r\nروزى متوكل خليفهء عباسى به قصد شكار به صحرا مىرود و ملاحظه مىكند كه غلات كاشته شده هنوز سبز است و مىگويد عبيد الله بن يحيى از من اجازه خواسته است كه كار اخذ خراج سالانه را آغاز كند ، حال آنكه هنوز كشته‌ها سبز است . به وى مىگويند كه همين ترتيب سبب شده است دهقانان به گرفتن وام مبادرت كنند و زيان ببينند . متوكل دستور مىدهد در اين باب بررسى كنند . پس از بررسى معلوم مىشود كه طى سنوات متمادى ايام سال را 365 روز تمام به حساب آورده و كبيسه را منظور نداشته‌اند و به همين سبب تاريخها به جلو افتاده است . متوكل ، ابراهيم بن عباس صولى را احضار كرده دستور مىدهد محاسبهء دقيقى به عمل آورد و نوروز را به مقدارى كه لازم است به تأخير افكند . ابراهيم در اين خصوص محاسباتى معمول داشته گزارشى تهيه مىكند كه بر اساس آن بايد نوروز 27 روز به تأخير افتد .\r\nاين گزارش با انشاء نغز و منسجم و به دقت وافى تهيه شده بود . روزى كه وى متن آن را در حضور خليفه قرائت مىكند ، مورد تحسين همگان قرار مىگيرد و كسى نمىتواند بر آن خرده گيرد ، جز بلاذرى كه در پايان خطابه مىگويد كار ابراهيم نقصى دارد . خليفه نظر ابراهيم را مىپرسد و او بار ديگر در كار خود وارسى مىكند و منكر نقصى در آن مىشود . متوكل از بلاذرى مىخواهد كه مورد نقص را بيان دارد . وى مىگويد : « او سال پارسى را از شب آغاز كرده ، حال آنكه عجمان روز را مأخذ تاريخگذارى قرار مىدهند و روز ايشان 24 ساعت ، و مشتمل بر شب و روز هر دو است ، و روز يك سىام ماه است . لكن اعراب تاريخگذارى را از شب آغاز مىكنند ، زيرا كه سال و ماه ايشان\r\n\r\n","description":"","footnote":"","page_name":" مقدمهء مترجم 23 ","page_number":23},
  {"content":"\r\n\r\nقمرى است و ابتداء رؤيت هلال در شب است . » همهء حاضران به درستى اين گفته گواهى مىدهند و ابراهيم كار خود را اصلاح مىكند « 1 » .\r\nپس از قتل متوكل بساط خلافت مدتى كوتاه از آن منتصر مىشود و پس از او نوبت به المستعين مىرسد . بلاذرى كما كان ، مقام خود را در دستگاه مستعين و پس از او المعتز حفظ مىكند . ابن عديم در كتاب تاريخ حلب روايتى نقل كرده است كه بر حسب آن مستعين به سبب شعر نغزى كه بلاذرى در مدح او سرود ، صله‌يى عظيم برابر هفت هزار دينار براى وى ارسال داشت و پيام داد كه اين نقد را براى زمانهاى ديگر ذخيره كن ، زيرا ما دام كه من زنده‌ام معاش كفاف تو را جارى خواهم ساخت و چنين كرد .\r\nخليفه معتز تربيت فرزند خردسال خود عبد الله را به بلاذرى سپرد . اين عبد الله از آن دسته اطفالى بود كه امروزه ايشان را « كودكان استثنايى » مىخوانند . در خردسالى نابغه‌يى بود بزرگ و در شعر و ادب كم نظير . پاره‌يى اشعار كه از او به جاى مانده گواه بر صحت اين مدعا است . ياقوت به نقل از احمد بن سعيد بن عبد الله دمشقى معلم ديگر عبد الله بن المعتز داستانى ذكر كرده است كه از آن چنين برمىآيد كه بلاذرى خود خواستار استادى عبد الله بوده و اين خواهش خود را نزد مادر عبد الله مطرح كرده و مورد پذيرش قرار گرفته است « 2 » .\r\n\r\n\r\n","description":"","footnote":"\r\n( 1 ) . الصفدى ، صلاح الدين خليل بن ايبك . الوافى بالوفيات ، الجزء الاول .\r\nهمين داستان را على بن هارون بن المنجم با جزيى اختلاف در كتاب امالى نقل كرده و ياقوت نيز از او روايت نموده است .\r\n( 2 ) . ياقوت . معجم الادباء ، احمد بن سعيد بن عبد الله الدمشقى .\r\n","page_name":" مقدمهء مترجم 24 ","page_number":24},
  {"content":"\r\n\r\nپس از معتز به ترتيب المهتدى و المعتمد به خلافت رسيدند كه خلافت اولى يك سال و از آن دومى حدود بيست و دو سال به طول انجاميد . لكن در اين دوران ديگر ذكرى از تقرب بلاذرى به دستگاه خلافت در ميان نيست و از شواهد موجود برمىآيد كه وضع مالى وى تعريفى نداشته و محتملا بر اساس قاعدهء « قرار در كف آزادگان نگيرد مال » ، نويسندهء ما نيز - به سان اماثل خويش - مالى نيندوخته به دوران كهولت قدم نهاده بود . از جملهء اين شواهد چند داستان دربارهء مراجعهء بلاذرى به وزراى زمان المهتدى و المعتمد يعنى عبيد الله بن يحيى بن خاقان و احمد بن صالح بن شيرزاد و ابو الصقر اسماعيل بن بلبل است ، كه اين حضرات - طبق قاعدهء معمول و بويژه چنان كه رسم اصحاب مقام در همهء ازمنه و امكنه است - در برابر خواستهء وى هر يك به نحوى پشت چشم نازك كرده و بىمهرى نشان داده‌اند « 1 » .\r\nبلاذرى در پايان خلافت المعتمد يا آغاز خلافت المعتضد يعنى سال 279 هجرى قمرى ( برابر با 892 ميلادى ) جهان را وداع گفت و آن زمان ، بنا بر آنچه در خصوص تاريخ تقريبى ولادت وى گفتيم ، حدود هشتاد سال از عمرش مىگذشت .\r\n\r\nشيوخ و شاگردان و سفرهاى بلاذرى\r\nياقوت ، ابن عساكر ، عسقلانى ، ابن نديم و ديگران روايت كرده‌اند كه بلاذرى در دمشق و حمص و انطاكيه و عراق از جمع\r\n\r\n\r\n","description":"","footnote":"\r\n( 1 ) . اين داستانها را ياقوت به نقل از صولى و جهشيارى روايت كرده است ( معجم الادباء :\r\nاحمد بن يحيى بن جابر ) .\r\n","page_name":" مقدمهء مترجم 25 ","page_number":25},
  {"content":"\r\n\r\nكثيرى استماع حديث و اخبار كرده است . طولانىترين فهرست را در اين باره ياقوت در معجم الادباء خود آورده است . ولى اين فهرست تنها در مقايسه با كتاب فتوح البلدان بسيار ناقص مىنمايد ، و طبعا اگر اثر ديگر بلاذرى يعنى انساب الاشراف را نيز در نظر گيريم فهرستى بس طولانيتر را بايد ملحوظ داشت .\r\nشمار شيوخى كه بلاذرى ايشان را استماع كرده و در فتوح البلدان نام ايشان آمده از هفتاد متجاوز است . از جمله نامهاى زير را ذكر مىكند :\r\nشيبان بن ابى شيبه ، محمد بن سعد كاتب واقدى ، عباس بن هشام كلبى ، هشام بن عمار دمشقى ، محمد بن حاتم سمين ، عمرو بن محمد ناقد ، على بن عبد الله المدينى ، ابو عبيد قاسم بن سلام ، على بن محمد مدائنى ، حسين بن على بن اسود عجلى ، ابن سهم انطاكى ، محمد بن صباح بزاز ، عبد الله بن صالح عجلى ، مصعب بن عبد الله الزبيرى ، عبد الاعلى بن حماد نرسى ، اسحاق بن ابى اسرائيل ، عباس بن وليد نرسى ، داود بن عبد الحميد قاضى رقه ، حفص بن عمر عمرى ، ابن برد انطاكى ، ابو ايوب مؤدب رقى ، محمد بن مصفى حمصى ، احمد بن ابراهيم الدورقى ، روح بن عبد المؤمن مقرى ، خلف بن هشام بزاز ، عفان بن مسلم صفار ، على بن مغيرة الاثرم ، حسين بن عمر و الاردبيلى ، ابو حسان الزيادى و بسيارى ديگر .\r\nبلاذرى از المتوكل نيز نقل خبر كرده و اين نشانه‌يى است از نزديكى وى به اين خليفه ، كه قبلا بدان اشاره نموديم .\r\nضمنا چنان كه از روايت ياقوت و ديگران بر مىآيد بلاذرى جمعى از اين بزرگان را خارج از عراق يعنى در دمشق و حمص و انطاكيه استماع كرده است و طبيعى است كه چنين كارى مستلزم سفر يا سفرهاى وى به بلاد شام و اقامت در آن ديار بوده است .\r\n\r\n","description":"","footnote":"","page_name":" مقدمهء مترجم 26 ","page_number":26},
  {"content":"\r\n\r\nاز فحواى روايات منقول در كتاب بلاذرى بر مىآيد كه مؤلف كتاب به نقاط ديگرى غير از شام نيز سفر كرده است . تصور مىرود اين سفرها و به طور كلى دوران آموزش و جمع‌آورى مواد اوليهء برخى از آثار خويش را طى همان دورهء چهارده سالهء خلافت الواثق و المعتصم انجام داده باشد كه بيان داشتيم و گفتيم كه ظرف اين دوران خبرى از او در دربار اين دو خليفه و مقامات بغداد نمىيابيم . شايد بلاذرى بخشى از دو اثر معروف خود يعنى فتوح البلدان و انساب الاشراف را نيز در همين دوره تهيه كرده است .\r\nعسقلانى و ديگران نام تنى چند از بزرگان را ذكر كرده‌اند كه خود از بلاذرى استماع نموده‌اند . از آن جمله‌اند وكيع قاضى ، يعقوب بن نعيم ، احمد بن عبد الله بن عمار ، يحيى بن نديم و جعفر بن قدامه .\r\nچون در بخش ديگر مقدمه راجع به وكيع قاضى سخن خواهيم گفت ، خلاصه‌يى از شرح صفدى را دربارهء او نقل مىكنيم : وى ابو بكر محمد بن خلف بن حيان بن صدقهء ضبى است كه از عالمان سير و ايام بوده است . شمار تصنيفاتش به هجده مىرسد كه از آن جمله است : كتاب الغرر ، اخبار القضاة و تواريخهم ، كتاب الانواء ، كتاب الطرائق ، كتاب الصرف و النقد و السكة . سال وفات وكيع قاضى 306 هجرى يعنى حدود 27 سال پس از مرگ بلاذرى بوده است . نوادهء او ابو محمد حسن بن على بن احمد بن محمد بن خلف معروف به ابن وكيع صاحب كتاب المنصف بوده است كه در صفحات بعد به آن اشاره خواهد شد .\r\n\r\n","description":"","footnote":"","page_name":" مقدمهء مترجم 27 ","page_number":27},
  {"content":"\r\n\r\n\r\nبخش دوم . آثار بلاذرى\r\nاز جمله تأليفات بلاذرى كه ذكر آنها در منابع موجود به جاى مانده ، چهار اثر زير است : فتوح البلدان ، فتوح البلدان بزرگ ، انساب الاشراف و عهد اردشير « 1 » . در اين بخش توضيحى پيرامون سه كتاب از اين چهار كتاب خواهيم نگاشت و دربارهء چهارمين آنها كه كتاب مورد ترجمه است ضمن بخش جداگانه سخن خواهيم گفت .\r\n\r\n1 . انساب الاشراف\r\nاين كتاب يك اثر عظيم در زمينهء تاريخ و زندگى نامه است كه حجم كلى آن حدود تاريخ طبرى برآورد شده است . مطالب كتاب بر حسب طوايف و خاندانهاى مشهور تقسيم شده و در هر بخش فصول جداگانه‌يى به بزرگترين نمايندگان هر طايفه و خاندان اختصاص يافته و سپس اولاد و بستگان ايشان به دنبال آمده‌اند ، و بر حسب درجهء اهميت صفحاتى كم يا زياد براى هر يك منظور گرديده است .\r\nپس از مقدمه‌يى كوتاه ابتدا فصلى قريب يك ثلث كتاب به بنو هاشم اختصاص يافته كه شامل حضرت محمد ( ص ) نيز مىشود . اولاد ابو طالب بويژه امام على ( ع ) و فرزندان وى نيز\r\n\r\n\r\n","description":"","footnote":"\r\n( 1 ) . از بلاذرى پاره‌يى اشعار نغز و پرتوان نيز به جاى مانده كه ياقوت در معجم الادباء نقل كرده است .\r\n","page_name":" مقدمهء مترجم 28 ","page_number":28},
  {"content":"\r\n\r\nجزء همين بخش آورده شده‌اند .\r\nبر خلاف انتظار بنو عباس حجم قليلى از كتاب يعنى اندكى بيش از پنج درصد آن را به خود اختصاص داده‌اند و در مقابل بحث راجع به بنو اميه بزرگترين بخش يعنى قريب چهل در صد از كتاب انساب الاشراف را شامل مىشود .\r\nسپس ذكر باقى خاندانهاى قريش به ميان آمده و پس از آن بقيهء طوايف مضر مانند كنانه و اسد و هذيل و غيره مورد بحث قرار گرفته‌اند .\r\nفرق انساب الاشراف با كتابهاى مشابه آن ، نظير طبقات ابن سعد و غيره ، در اين است كه هر چند در آن كتابها علاوه بر ذكر نسب شخصيتها برخى وقايع تاريخى نيز بيان مىگردد ، لكن اين وقايع صرفا به محدودهء حيات و فعاليتهاى فرد مورد نظر مربوط مىشود ، حال آنكه بلاذرى در قالب انساب الاشراف وقايع تاريخى را نيز بالاستقلال بيان مىدارد ، يعنى اين كتاب فقط يك نسب نامه و زندگى نامه نيست بلكه مشتمل بر تاريخ نيز مىباشد . به عنوان مثال ، در بخشى كه به يزيد بن معاويه مربوط است دو فصل جداگانه به قيام حسين بن على و عبد اللّه بن زبير اختصاص داده شده است .\r\nنكته‌يى كه محققان زمان حاضر بر آن متفق‌اند ، ارزش بى همتاى اين كتاب به عنوان مهمترين منبع تاريخ دوران بنو اميه است . سبكى كه بلاذرى در انساب الاشراف به كار برده و شيوهء نقادى وى در اين كتاب همان است كه در فتوح البلدان نيز ملاحظه مىشود ، و هنگام بحث پيرامون كتاب اخير به آن اشاره خواهيم كرد .\r\n\r\n","description":"","footnote":"","page_name":" مقدمهء مترجم 29 ","page_number":29},
  {"content":"\r\n\r\n\r\n2 . عهد اردشير\r\nتصور محققان دوران معاصر بر اين است كه از بلاذرى فقط دو كتاب به جاى مانده ، يكى فتوح البلدان و ديگرى انساب الاشراف ، و دو كتاب ديگر وى يعنى فتوح البلدان بزرگ و عهد اردشير از ميان رفته است . لكن به نظر مترجم كتاب عهد اردشير به جاى مانده ، منتهى نه به طور مستقل و جداگانه ، بلكه به نقل نسلهاى بعدى نويسندگان و انديشمندان .\r\nيكى از پژوهندگان دوران معاصر به نام احسان عباس متن عهد اردشير را به صورتى كه در نسخهء خطى كتاب ديگرى موسوم به الغره نقل شده استخراج كرده و به طبع رسانيده است و مقدمه‌يى جالب بر آن نوشته كه ما را در جادهء صحيح يافتن منشأ كتاب قرار مىدهد ، نهايت اينكه اين پژوهندهء معاصر راه را تا نقطه‌يى طى كرده و همان نقطه را پايان كار و بسنده شمرده است .\r\nمترجم كتاب حاضر با نقل كوتاه شدهء نوشته‌هاى وى خواهد كوشيد مطلب را به سرچشمهء اصلى پيوند دهد و كامل كند .\r\nاحسان عباس مىنويسد نص عهد اردشير را در نسخهء خطى كتاب الغره ديده است كه در اين نسخه نام مؤلف ذكر نشده است .\r\nسپس از كتاب ديگرى سخن مىگويد به نام المنصف تأليف ابن وكيع كه در اين كتاب مؤلف مطلبى را ذكر كرده و افزوده است كه اين مطلب را در كتاب جد خود وكيع قاضى به نام الغره ديده است .\r\nاز طرفى صفدى در زندگى نامهء خود موسوم به الوافى بالوفيات شرح احوال وكيع قاضى را آورده و از جمله تصنيفات وى الغره را ذكر نكرده بلكه به جاى آن الغرر آورده است . استاد عباس مىنويسد كه واژهء الغرر تصحيف همان كلمهء الغره است و كتاب\r\n\r\n","description":"","footnote":"","page_name":" مقدمهء مترجم 30 ","page_number":30},
  {"content":"\r\n\r\nالغره كه متن عهد اردشير از آن نقل شده تأليف همين وكيع قاضى است .\r\nاحسان عباس به همين حد اكتفا مىكند و از آن فراتر نمىرود .\r\nبه نظر مترجم حد نهايى بحث اين نقطه نيست و بايد از آن جلوتر رفت . به عبارت ديگر مترجم عهد اردشير از فارسى به عربى وكيع قاضى نيست بلكه وكيع آن را از استاد خويش يعنى بلاذرى نقل كرده است . همان گونه كه پيشتر گفتيم وكيع از شاگردان بلاذرى بوده و حدود بيست و هفت سال پس از وى وفات يافته است ، و نيز مىدانيم كه به اجماع زندگى نامه نويسان ، بلاذرى از جمله مترجمان آثار فارسى به عربى بوده و بويژه كتاب عهد اردشير را به عربى برگردانده است . طبيعى است كه وكيع قاضى از ترجمهء بلاذرى استفاده كرده و آن متن را در كتاب خود نقل نموده است . ضمن اينكه ديگران غير از وكيع نيز به نقل متن عربى عهد اردشير مبادرت كرده‌اند كه استاد عباس خود دو مورد را نام مىبرد ، يكى كتاب تجارب الامم و ديگرى نثر الدرر .\r\nاحسان عباس خود روايتى را نقل كرده كه بر حسب آن مأمون به معلم الواثق مىگويد پس از كتاب آسمانى بايد كتاب عهد اردشير را به وى بياموزد . بديهى است كه مأمون ترجمهء عربى اين كتاب را در مد نظر داشته ، زيرا الواثق بالله كه هنگام مرگ مأمون نوزده ساله بوده زبان فارسى نمىدانسته است و از طرفى وكيع قاضى كه متعلق به نسل بعدى است در زمان مأمون يا به جهان نيامده و يا كودكى بيش نبوده است . همين روايت دليل بر آن است كه بلاذرى كتاب عهد اردشير را در جوانى ترجمه كرده است .\r\nعهد اردشير متن مفصلى نيست و از حدود چهل صفحه تجاوز نمىكند و متضمن اندرز به جانشينان وى در زمينهء مملكت دارى و نحوهء رفتار با طبقات مختلف و نيز برخى پيش بينىها براى\r\n\r\n","description":"","footnote":"","page_name":" مقدمهء مترجم 31 ","page_number":31},
  {"content":"\r\n\r\nآينده است . در شاهنامهء فردوسى نيز متنى به همين نام آورده شده كه خطاب به شاپور فرزند او است و با اين مصرع آغاز مىگردد :\r\n« به دو گفت كاين عهد من ياد دار . » اين عهد نامه حدود صد بيت است و با اختلافاتى نظير متن عربى ترجمه شده از سوى بلاذرى متضمن پيش بينى انحطاط و زوال حكومت ساسانى در پايان يك دورهء معين است « 1 » .\r\n\r\n3 . كتاب البلدان الكبير\r\nاين نام را ابن نديم ( و ياقوت به نقل از او ) ذكر كرده‌اند ، ولى تصور مىرود كه نامگذارى ايشان براى اختصار بوده و اين كتاب نيز فتوح البلدان نام داشته است ، كما اينكه فتوح البلدان موجود را نيز ابن نديم كتاب البلدان الصغير ناميده است .\r\nاين كتاب يعنى فتوح البلدان بزرگ شكل گسترده و بسيار جامعترى از كتاب فتوح البلدان كنونى بوده است كه به گفتهء ابن نديم ، بلاذرى نتوانسته است آن را به پايان رساند ، و به هر حال ، تا اين زمان اثرى از آن در جايى به دست نيامده و تصور عمومى بر اين است كه اين كتاب از ميان رفته است .\r\n\r\n\r\n","description":"","footnote":"\r\n( 1 ) .\r\n بر اين بگذرد ساليان پانصد * بزرگى شما را به پايان رسد\r\nبپيچد سر از « عهد » فرزند تو * هر آن كس كه باشد ز پيوند تو\r\nتبه گردد اين پند و اندرز من * به ويرانى آرد رخ اين مرز من \r\n","page_name":" مقدمهء مترجم 32 ","page_number":32},
  {"content":"\r\n\r\n\r\nبخش سوم . كتاب فتوح البلدان\r\nخوشبختانه اين كتاب به طور كامل يعنى از ابتدا تا انتها به جاى مانده و جز در چند مورد جزئى تقريبا سالم و دست نخورده به زمان حاضر انتقال يافته است .\r\n\r\nويژگيهاى فتوح البلدان\r\nفتوح البلدان بر حسب بلاد مختلف تنظيم شده و تاريخ اين بلاد را از نخستين زمانهاى توجه مسلمانان به گشودن و تصرف هر يك از آنها آغاز كرده و غالبا تا عصر خويش ادامه داده است . بدين سبب كار بلاذرى با تاريخ‌نويسانى همچون طبرى و ابن اثير و ذهبى و ديگران كه به وقايع‌نگاريهاى سالانه و دوره‌يى پرداخته‌اند ، كاملا متفاوت است .\r\nهمچنين اثر او سيره نويسى و يا كتاب مغازى نيست تا منحصرا به وقايع زمان پيامبر اسلام يا شخصيت معينى مرتبط باشد ( نظير سيرهء ابن هشام و عيون الاثر ابن سيد الناس و مغازى واقدى و غيره ) .\r\nدر عين حال ، اين كتاب يك مجموعهء كامل تاريخ جهان اسلام در قرنهاى هفتم و هشتم و قسمتى از قرن نهم ميلادى به شمار مىرود ، و كتابى نيست كه به يك بلد يا كشور معين اختصاص داشته باشد ( مانند النجوم الزاهره ابن تغرى بردى و فتوح الشام واقدى و فتوح المصر و المغرب ابن عبد الحكيم و تاريخ دمشق ابن عساكر و تاريخ حلب ابن عديم و نظاير آنها ) .\r\n\r\n","description":"","footnote":"","page_name":" مقدمهء مترجم 33 ","page_number":33},
  {"content":"\r\n\r\nو نيز يك كتاب طبقات يا تاريخ انساب ( نظير طبقات ابن سعد و انساب سمعانى و وفيات الاعيان ابن خلكان و غيره ) به شمار نمىرود .\r\nاين عدم شباهتها نخستين وجه تمايزى است كه در كتاب فتوح البلدان به چشم مىخورد . نوآورى ديگر اين كتاب فقد مقدمه است . همان گونه كه مىدانيم تقريبا تمامى تاريخ نويسان قديم فصل مشبعى از كتاب خود را قبل از هر چيز به نقل افسانه‌هاى قوم يهود به عنوان تاريخ اين كرهء خاكى اختصاص داده‌اند ( به عنوان نمونه در كتاب تاريخ طبرى حجمى تقريبا به اندازهء نصف كتاب فتوح البلدان به نقل همين افسانه‌ها اختصاص يافته است ) . ولى بلاذرى پس از ذكر نام پروردگار به جاى همهء اين كارها در چند سطر شيوهء كار خود را تشريح نموده و بلا فاصله به اصل مطلب مىپردازد و حتى يك جمله از آن گونه كه در كتابهاى ديگر ، فصلها بدان اختصاص داده شده به كار نبرده است .\r\nدر صورتى كه خوانندگان با آثار تاريخى كهن آشنايى داشته باشند و سپس كتاب فتوح البلدان را بخوانند به آسانى مىتوانند ملاحظه كنند كه اين كتاب كمتر از هر اثر تاريخى ديگرى از افسانه‌ها - و از جمله افسانه‌هاى عبرى - تأثير پذيرفته است « 1 » .\r\n\r\n\r\n","description":"","footnote":"\r\n( 1 ) . براى مثال يادآور مىشود كه پژوهنده و انديشمندى همچون مقريزى كه دربارهء مصر و تاريخ آن كشور از نزديك تحقيق كرده با اينكه قبطيان مصر در دسترس وى بوده‌اند و مىتوانسته است دست كم دربارهء خودشان هر پژوهشى بخواهد معمول دارد ، مع ذلك در بيان مفهوم واژهء مصر و قبط و قبطى از واقعيت منصرف شده و به افسانهء يهوديان دربارهء مصرايم و قبطيم و نظاير آنها متوسل شده است . يا ابو ريحان بيرونى متأثر از نوشته‌هاى يهوديان تصور كرده است كه داريوش و كوروش و اردشير دراز دست و ساير پادشاهان هخامنشى جزء سلاطين كلدانى بوده‌اند .\r\n","page_name":" مقدمهء مترجم 34 ","page_number":34},
  {"content":"\r\n\r\n\r\nروش بلاذرى\r\nهمان گونه كه گفتيم بلاذرى در آغاز كتاب خود به اتخاذ يك روش كار اشاره مىكند . عناصر عمدهء اين روش عبارتند از ادغام و اختصار . منظور از ادغام اين است كه مؤلف روايتهاى مختلفى را كه استماع نموده و به عبارت ديگر داده‌هاى تحقيق خود را مورد سنجش و ارزيابى قرار داده و نقاط ضعف و خلاء موجود در هر يك از آنها را به كمك بقيه رفع كرده و بدين شكل آنها را با يك ديگر در آميخته و يك كل به دست داده است .\r\nالبته با اينكه روش ياد شده اساس كار بلاذرى به شمار مىرود ، لكن در مواردى كه يك روايت را وافى به مقصود و صحيح مىدانسته عينا نقل كرده و از روش ادغام منصرف شده است و در موارد ديگرى هم مشاهده مىشود كه وى صور مختلف يك روايت را تماما نقل كرده است .\r\nاختصار ، دومين شيوهء كار بلاذرى است كه در پاره‌يى موارد جنبهء افراط به خود مىگيرد به نحوى كه مترجم ناچار شده است به كمك زيرنويسها زمينهء موضوع را براى خوانندگان روشن سازد .\r\n\r\nنقادى و تحرى حقيقت\r\nبا اين حال روش اختصار نيز در اين كتاب جنبهء عموميت ندارد ، و در مواردى ، قضايا به شرح و بسط تمام مورد ذكر قرار گرفته است . به اعتقاد مترجم برخى از اين موارد شرح و بسط هنگامى پيش آمده است كه بلاذرى در صدد تكيه بر حقيقتى بوده و آن حقيقت\r\n\r\n","description":"","footnote":"","page_name":" مقدمهء مترجم 35 ","page_number":35},
  {"content":"\r\n\r\nرا بر اثر فشار سياسى زمان نمىتوانسته است آشكارا بيان دارد ، و از اين لحاظ ميان چند روايت يكى را كه به نظر خود منطبق با حقيقت مىيافته با گسترش و تكيه بيشترى بيان داشته است .\r\nاز گفتهء اخير نبايد نتيجه گرفت كه بلاذرى داوريهاى خود را فقط بدين شكل غير مستقيم انجام داده است ، بلكه موارد داورى آشكار نيز بسيار است و خوانندگان خود خواهند ديد كه بارها و بارها تصريح كرده است كه از وجوه مختلف يك خبر كدام را صحيح مىداند . به طور كلى همگان بلاذرى را نقادى بىبديل - و در مواردى بىگذشت و خشن - تشخيص داده‌اند . سوواژه ، خاورشناس فرانسوى در مقاله‌يى كه ذكر آن گذشت ، مىنويسد : « اين كتاب ( فتوح البلدان ) متضمن نقد سخت و جدى است كه در بسيارى موارد ، صحت آن قويا به اثبات رسيده است . » در فتوح البلدان نمونه‌هاى زيادى وجود دارد كه بلاذرى با نقل خبر و اشعار و نحوهء بيان خود ، انديشهء نقادانهء خويش را نسبت به مسائل مختلف و حتى شخصيتهاى عمده و معتبر تاريخ به خواننده القاء مىكند ، بى آنكه نيازى به تصريح باشد . از آن جمله است آنچه وى دربارهء سعد ابن ابى وقاص ذكر كرده و شخصيت و روحيه او را از زبان همسر مثنى بن حارثه - كه سعد به عقد خود در آورده بود - و بشر بن ربيعهء خثعمى شاعر بيان مىدارد و نيز روشى كه خليفهء ثانى در خصوص ماجراى رابطهء مغيرة بن شعبه با ام جميل زن حجاج بن عتيك اتخاذ كرد ، از همين گونه است .\r\nبلاذرى به وضوح بيان مىدارد كه چگونه قتيبة بن مسلم باهلى به اهل بخارا خيانت ورزيد و قرار دادى را كه صحيحا با ايشان بسته شده بود ، نقض كرد و آنجا كه داستان فدك و تقاضاى حضرت فاطمه ( ع ) نسبت به ملك موروثى وى مطرح است از روش اختصار صرف نظر كرده و يكى يكى روايتها را بيان داشته و خواننده را\r\n\r\n","description":"","footnote":"","page_name":" مقدمهء مترجم 36 ","page_number":36},
  {"content":"\r\n\r\nبه اين نتيجه‌گيرى هدايت مىكند كه پاسخهايى كه جهت رد تقاضاى دختر پيامبر ( ص ) اظهار شده نوعى بهانهء حقوقى است . بلاذرى رشتهء مطلب را رها نكرده و تاريخ را دنبال مىكند تا بدانجا كه نامهء مأمون عباسى را به تفصيل تمام نقل مىنمايد . اين نامه تمامى آن بهانهء حقوقى را با بيانى حقوقى رد مىكند و در مقابل آن استدلال ، استدلالى قويتر عرضه مىدارد . بنا بر اين نبايد تصور كرد كه در اينجا بلاذرى بىجهت از روش اختصار منحرف شده و خواسته است مطلبى را به درازا كشاند ، بلكه هدف وى ابلاغ حقيقتى بوده است كه اگر نمىگفت حق تاريخ را اداء نمىكرد .\r\nاز اين مثال كه در خصوص فدك ذكر كرديم ، نبايد نتيجه گرفت كه بلاذرى يك شيعى بوده است . به هيچ وجه چنين نيست ، بلكه آنچه وى را به ذكر اين گونه روايتها و تكيه بر آنها واداشته صرفا روش نقادى و وسواس تحقيقى وى بوده است . شريف مرتضى علم الهدى روايتى چند از بلاذرى دربارهء داستان امتناع امام على ( ع ) از بيعت با خليفهء اول و فشار كسانى براى تحصيل بيعت از وى نقل كرده و مىگويد : اين احاديث از آن « ابو الحسن احمد بن يحيى بن جابر بلاذرى است كه حال او از جهت ثقه بودن نزد عامه و اجتناب از تقرب به شيعيان معروف است « 1 » . » مىبينيم كه اين شخصيت معروف شيعى تصريح مىكند كه بلاذرى از لحاظ دورى از اهل تشيع معروف است و به عكس از اهل سنت و مورد وثوق ايشان است ، با اين حال سعى دارد تاريخ را نه از جهت وابستگى به اين يا آن فرقه يا مكتب اعتقادى بلكه با توسل به روش نقد و حقيقت‌جويى دنبال كند . در اين زمينه حتى دوستى و نزديكى فوق العادهء وى به\r\n\r\n\r\n","description":"","footnote":"\r\n( 1 ) . الشريف المرتضى . كتاب الشافى فى الامامه و النقض على كتاب القاضى عبد الجبار بن احمد ، فصل فى اعتراض كلامه فى امامة ابى بكر .\r\n","page_name":" مقدمهء مترجم 37 ","page_number":37},
  {"content":"\r\n\r\nالمتوكل بىتأثير بوده است . شخصيت متوكل عباسى و درجهء خصومت او با شيعه معروف است و در اين زمينه كافى است داستان عباد مخنث و نمايشهاى او در مجلس متوكل را به ياد آوريم « 1 » .\r\nدر همان ماجراى فدك كه ذكر كرديم بلاذرى در پايان ، نامهء مأمون را به تفصيل نقل مىكند به نحوى كه خواننده به سهولت مىتواند بفهمد كه منظور بلاذرى ارائهء دلايل حقوقى مؤكدى است كه در اين نامه به نفع صاحبان حق ارائه شده است . آنگاه بلاذرى پس از فراغ از نقل اين نامهء مفصل ، عبارتى در يك سطر ذكر كرده و داستان را خاتمه داده است و آن يك سطر اين است :\r\n« چون المتوكل على الله به خلافت رسيد فرمان داد كه وضع فدك به پيشين باز گردانند . » مفهوم - و حتى منطوق - اين يك سطر جز اين نيست كه متوكل وضع ناحقى را اعاده كرده است .\r\nو نيز در فصل راجع به قبرس ، آنجا كه حكومت وقت در پى بهانه‌جويى براى حمله به آن سرزمين بوده ، بلاذرى آراء فقهاء را در خصوص جواز يا عدم جواز فسخ عهد صلح و حملهء نظامى به قبرس به طور مبسوط نقل كرده است . با اندكى دقت مىتوان فهميد كه اين موشكافيهاى حقوقى در جهت عدم جواز و لزوم حفظ قرار داد صلح حركت مىكند و مراد از آن ، روشن ساختن خواننده نسبت به اين واقعيت است كه بهانه‌جويى براى تجاوز و نقض حرمت قراردادها خلاف اصول حقوقى است .\r\nاين اوصاف و دقت و وسواس بلاذرى در بيان تاريخ و شيوهء خاص وى از آغاز تاكنون همواره مورد تصديق بوده است .\r\nنوشته‌هاى چندى را در اين خصوص به عنوان شاهد نقل مىنمايد :\r\n1 . شريف مرتضى در همان مقام كه احاديث ياد شده را از بلاذرى\r\n\r\n\r\n","description":"","footnote":"\r\n( 1 ) . نگاه كنيد به : ابن اثير . الكامل فى التاريخ ، سنة 236 .\r\n","page_name":" مقدمهء مترجم 38 ","page_number":38},
  {"content":"\r\n\r\nنقل كرده مىنويسد :\r\nبلاذرى از لحاظ دقت « و ضبط در آنچه روايت مىكند معروف است . » 2 . ياقوت در شرح احوال قاضى مهذب ( حسن بن على بن ابراهيم مصرى متوفى به سال 561 هجرى ) مىنويسد وى كتاب انسابى در 20 مجلد تصنيف نموده كه حاكى از جودت قريحه و كثرت اطلاع مؤلف است . او « پاى خود را جاى پاى احمد بن يحيى بن جابر بلاذرى نهاده » و از سبك وى پيروى كرده است « 1 » . اين نوشته به خوبى نشان دهندهء آن است كه بلاذرى در شيوهء خود مبتكر و مقدم بوده و ديگران از وى تقليد كرده‌اند .\r\n3 . و نظراتى چند از مراجع دوران معاصر :\r\nقابليت اطمينان به آثار وى و توانايى او در نقادى مسائل از هر جهت مورد تأييد است ( دائرة المعارف اسلام ) .\r\nخاور شناسان عالى مقامى همچون مارتن ، دوسون و بروسه ارزش بس والايى براى اطلاعات تاريخى ارائه شده از سوى بلاذرى قائل‌اند ( دائرة المعارف روسيه تزارى ، سال 1891 ) .\r\nبلاذرى بهترين مرجع و حجت در مورد تاريخ دوران تشكيل امپراطورى عرب به شمار مىرود ( دائرة المعارف بريتانيكا ) .\r\nكتاب وى دربارهء فتحهاى مسلمانان يك مدرك تاريخى درجهء اول به شمار مىرود ( دائرة المعارف بزرگ لاروس ) .\r\nكتاب مذكور ( فتوح البلدان ) يكى از بهترين منابعى است كه در خصوص فتحهاى اعراب در اختيار ما قرار دارد ( سوواژه در مورخان عرب ) .\r\n\r\n\r\n","description":"","footnote":"\r\n( 1 ) . معجم الادباء .\r\n","page_name":" مقدمهء مترجم 39 ","page_number":39},
  {"content":"\r\n\r\n\r\nفتوح البلدان ، يك تاريخ همه جانبه\r\nمزيت ديگر فتوح البلدان اين است كه به وقايع‌نگارى و ذكر حالات بزرگان كه معمول مورخان گذشته است ، اكتفا نكرده و بلكه از آغاز تا به انجام مسائل بسيار ديگرى را در زمينهء حيات اجتماعى و اقتصادى و ادارى جهان اسلام مورد بحث قرار داده است ، از جمله :\r\nالف . فتوح البلدان يك كتاب كامل راجع به سيستم مالى و مالياتى جهان اسلام است . خواننده مىتواند از اين كتاب اطلاعات جامعى پيرامون درآمدهاى حكومت بويژه خراج و زكات و نيز خمس و غنائم و غيره از يكسو و هزينه‌هاى دولت بويژه در زمينهء عطايا به دست آورد . بلاذرى فصل مستقلى را به امر عطايا تخصيص داده است .\r\nب . از اين كتاب آگاهى جامعى نسبت به مالكيت ارضى و سيستم زراعى قرون اوليهء اسلام مىتوان تحصيل كرد . مسائل مربوط به آبيارى اراضى ، اقطاع املاك ، خالصه‌هاى دولتى ، اراضى حمايت شده و بسيارى موضوعات مشابه ديگر ، در فتوح البلدان مورد بحث و تحليل قرار گرفته است . پديدهء حقوقى در پناه قرار دادن اراضى كه بر حسب آن خرده مالكان اراضى خود را به قدرتمندان حكومت منتقل كرده و خود زارع آنان مىشده‌اند و نيز قدرت خلفا و حكام در تغيير حالت حقوقى اراضى و بسيارى مطالب جالب ديگر در اين كتاب وجود دارد كه هر يك مىتواند مايهء تحقيق جداگانه‌يى قرار گيرد .\r\nج . مسائل و رويه‌هاى حقوقى مربوط به رفتار با اتباع غير مسلمان كشور اسلامى و حقوق و تكاليف ايشان نيز يكى ديگر از بخشهاى اين كتاب است . وضع كلى اهل ذمه و وضع خاص اعراب\r\n\r\n","description":"","footnote":"","page_name":" مقدمهء مترجم 40 ","page_number":40},
  {"content":"\r\n\r\nنصرانى از اين مقوله است .\r\nد . حقوق بين الملل اسلامى . در اين زمينه كتاب فتوح البلدان مىتواند به عنوان يك منبع اصيل و دقيق مورد استفاده قرار گيرد .\r\nو در اين مايه هم از جهت دكترين و قواعد حقوقى و هم از لحاظ ارائه قضايا و «  case  » هاى حقوقى جالبترين اثر تاريخى به شمار مىرود . كسانى كه در اين زمينه بررسيهايى دارند ، پس از مطالعهء فتوح البلدان صحت چنين ادعايى را به سهولت در خواهند يافت .\r\nبراى مباحثى نظير عقد امان ، مهادنه ، نبذ ، نقض عهود و غيره اين كتاب بىنظير است . گاهى بلاذرى «  case  » مربوط را طرح نموده و به عنوان يك محقق و عالم حقوقى دكترين موجود و آراء صاحب‌نظران را مورد تحليل قرار داده و سپس استادانه خواننده را به نتيجه‌يى كه خود صحيح مىداند ، هدايت مىكند .\r\nبه طور خلاصه تمامى آنچه در كتب فقهى به طور مجرد و انتزاعى در زمينهء سير و حقوق بين الملل مورد بحث قرار گرفته در كتاب فتوح البلدان زنده و عملى مطرح شده است .\r\nه . نظام پولى . گذشته از اينكه فصل ويژه‌يى به نقود اختصاص داده شده ، مسائل پولى در بقيهء قسمتهاى كتاب نيز مورد بحث قرار گرفته و از مجموعهء آنها خواننده مىتواند اطلاعات دقيقى در اين زمينه به دست آورد . اعتقاد عمومى پژوهندگان و محققان معاصر بر اين است كه اطلاعات ارائه شده از سوى بلاذرى در اين مورد بسيار ذى قيمت و تقريبا بىنظير است .\r\nو . بلاذرى دربارهء خط فصل جداگانه‌يى نوشته كه تاريخ سواد آموزى نزد اعراب را به دقت بيان مىدارد ، و از لحاظ مطالعهء اين جنبه از حيات اجتماعى اعراب بسيار جالب است .\r\nز . فتوح البلدان فصلى را به مهر و خاتم و اهميت آن در امور حكومتى اختصاص داده است . همچنين اطلاعات بسيارى در مورد\r\n\r\n","description":"","footnote":"","page_name":" مقدمهء مترجم 41 ","page_number":41},
  {"content":"\r\n\r\nتشكيل ديوان و نقش آن در جهان اسلام و تحول زبان ديوانى ارائه مىدهد .\r\n\r\nفتوح البلدان ، يك اثر جغرافيايى\r\nتعداد عنوانها و نامهاى جغرافيايى كه در اين كتاب به كار رفته از هزار و دويست متجاوز است و فتوح البلدان را علاوه بر يك اثر تاريخى يك كتاب بزرگ جغرافيايى نيز به شمار آورده‌اند و گاهى نيز آن را كتاب بلدان ناميده‌اند . خوانندگان خود متوجه ارزش جغرافيايى كتاب خواهند شد . با اين حال ، براى آنكه اهميت آن از اين جنبهء خاص روشن شود ، يادآور مىگردد كه ياقوت در كتاب معجم البلدان خود بيش از صد و بيست بار از كتاب فتوح البلدان به عنوان يك كتاب مرجعى جغرافيايى استفاده كرده است . چنان كه مىدانيم معجم البلدان در واقع يك دائرة المعارف جغرافيايى و بزرگترين فرهنگ جغرافيايى زمانهاى گذشته به شمار مىرود .\r\nدر بسيارى از موارد ، استناد ياقوت به فتوح البلدان با نقل كامل و بسيار مبسوط نوشته‌هاى اين كتاب همراه است .\r\nمطالب فتوح البلدان براى كسانى كه قصد تحقيق در جغرافياى تاريخى دارند بسيار جالب است . از جمله مىتوان حدود و ثغور برخى واحدهاى جغرافيايى را كه به سبب حوادث تاريخى كوچكتر از گذشته شده يا از ميان رفته‌اند ، پيدا كرد . نمونهء ارمنستان از اين لحاظ بسيار جالب است . سابقهء تعلق برخى مناطق به كشورهاى معين را نيز مىتوان در اين كتاب جستجو كرد ( مانند تعلق بحرين به ايران ) .\r\nاطلاعات ارائه شده در فتوح البلدان نسبت به وضع خاص برخى\r\n\r\n","description":"","footnote":"","page_name":" مقدمهء مترجم 42 ","page_number":42},
  {"content":"\r\n\r\nمناطق بويژه فصلى كه به بطيحه‌هاى بين النهرين اختصاص يافته منحصر به فرد و بسيار ذى قيمت است .\r\nهمچنين ، اطلاعات تفصيلى راجع به تاريخ بناى شهرها و كويها و محلات و مجارى آب و مساجد و آب انبارها و چاهها و ساختمانهاى معروف و بازارهاى مناطق مختلف در اين كتاب مندرج است . گاهى فصل جداگانه و جامعى به تاريخ بناى شهرهاى مختلف اختصاص داده شده كه از آن جمله مىتوان كوفه و بصره و بغداد و واسط را نام برد .\r\n\r\nفتوح البلدان و علم انساب\r\nبلاذرى خود نسابه‌يى بزرگ به شمار بوده و شاهكار او در اين زمينهء كتاب انساب الاشراف است . لكن بلاذرى در اين رشته از دانش - مانند رشته‌هاى ديگر - اثر خود را در كتاب فتوح البلدان نيز به جاى نهاده و اين كتاب مىتواند از اين نظر هم مورد استفاده قرار گيرد . غالبا نسب شخصيتهاى كتاب - حتى افراد كم اهميت - به تفصيل بيان شده و در پاره‌يى موارد اختلاف علماى انساب در خصوص نسب فرد معين بازگو گرديده است .\r\n\r\nتوضيح دربارهء ترجمهء كتاب\r\n1 . زيرنويسهاى كتاب از مترجم است . قسمت اعظم اين زيرنويسها جهت توضيح مطالب متن آورده شده زيرا همانطور كه گفتيم بلاذرى در اين كتاب شيوهء اختصار به كار برده و اين\r\n\r\n","description":"","footnote":"","page_name":" مقدمهء مترجم 43 ","page_number":43},
  {"content":"\r\n\r\nشيوه ممكن است سبب ابهام گردد .\r\n2 . در مواردى نيز زيرنويسها به خاطر رفع توهماتى است كه نسبت به برخى عنوانها و واژه‌ها وجود دارد و مترجم دلايل صحت نظر خود را پيرامون آنها بيان داشته است .\r\n3 . در همهء موارد سعى شده است كه هر گونه توضيح يا اظهار نظر از سوى مترجم تا حد امكان بر منابع تاريخى و مراجع معتبر استوار گردد .\r\n4 . برخى واژه‌ها كه مفهوم اصطلاحى مركب و بالنسبه پيچيده‌يى داشته و ترجمهء آنها به لغات ديگر سبب بدفهمى يا نارسايى مطلب مىشده است به گونهء اصلى خود نقل شده و در عوض مفهوم آنها ذيل صفحات بيان گرديده است . مانند واژه‌هاى امان ، نبذ ، مرابطه ، سيره ، اقطاع ، حمى ، حليف ، موادعه ، هدنه ، نوائب ، تعريف ، ايغار ، مسلحه ، سقايه ، دبابه ، ايام و غيره .\r\nبراى آنكه سبب اين كار به خوبى فهميده شود مثالى از واژه‌هاى زمان معاصر مىآورد . اگر كسى فرضا كلمهء عربى هبه را به فارسى برگرداند و به جاى آن بخشش به كار برد ، هر چند كار ترجمه انجام شده است ، لكن واژهء بخشش قادر نيست مجموعهء كيفيات و شرايط حقوقى و اجتماعى را كه لفظ هبه در ذهن مىآورد اداء كند . همچنين است واژه‌هايى نظير طلاق ، اقتصاد ، دولت و غيره .\r\n5 . كسانى معتقدند كه بايد براى اصطلاحات فنى و حقوقى معادل فارسى برگزيد و رواج داد . با احترام به اين اعتقاد يادآور مىشود كه مفاهيم مذكور در اين كتاب جنبهء تاريخى داشته و به گذشتهء دور مربوطاند و نيازى به رواج واژه‌هاى جديد براى آنها نيست .\r\n6 . تلفظ اسامى خاص متن محتملا براى همگان آسان نخواهد بود و از سويى كار برد علائم در تمام موارد نيز كار سهلى نيست .\r\n\r\n","description":"","footnote":"","page_name":" مقدمهء مترجم 44 ","page_number":44},
  {"content":"\r\n\r\nلذا جمع دو مقصود به عمل آمد و در فهرست اعلام بسيارى از نامها با علائم لازم آورده شد تا در صورت تمايل به آن رجوع شود .\r\nمحمد توكل\r\n\r\n","description":"","footnote":"","page_name":" مقدمهء مترجم 45 ","page_number":45},
  {"content":"\r\n . \r\n","description":"","footnote":"","page_name":" مقدمهء مترجم 46 ","page_number":46},
  {"content":"\r\n . \r\n","description":"","footnote":"","page_name":" مقدمهء مترجم 47 ","page_number":47},
  {"content":"\r\n\r\n\r\n[ هجرت رسول الله صلى الله عليه و آله و سلم از مكه به مدينهء منوره 
  ]\r\nفتوح البلدان احمد بن يحيى بن جابر بلاذرى\r\nبه نام خداوند بخشندهء مهربان\r\nو به يارى او\r\nاحمد بن يحيى بن جابر « 1 » گويد كه گروهى از علماى حديث و سيره « 2 » و تاريخ فتح بلاد - كه من حديث ايشان را به اسلوبى درست روايت كرده و كوتاه ساخته‌ام و برخى را با برخى ديگر در آميخته و كامل كرده‌ام - مرا خبر چنين دادند كه رسول خداى ، صلّى اللّه عليه و سلّم ، چون از مكه به مدينه هجرت كرد ، بر كلثوم بن هدم بن امرئ القيس بن حارث بن زيد بن عبيد بن اميه بن زيد بن مالك بن عوف بن\r\n\r\n\r\n","description":"","footnote":"\r\n( 1 ) . نويسندهء كتاب ( بلاذرى ) .\r\n( 2 ) . سيرة در لغت به معنى سلوك و رفتار ، شكل و هيأت و حركت و سفر آمده و در اصطلاح به مفهوم زندگىنامه و شرح ماجراهاى فرمانروايان و نام‌آوران به كار رفته است . اين واژه در حالت جمع ( سير ) عنوان بابى از فقه است كه ضمن آن احكام حقوق بين الملل اسلامى بيان مىشود .\r\n","page_name":" 1 ","page_number":48},
  {"content":"\r\n\r\nعمرو بن عوف بن اوس در قباء « 1 » وارد شد و چون نزد سعد بن خيثمة بن حارث بن مالك از عشيرهء بنو سالم بن امرئ القيس بن مالك بن اوس به گفت و گو مىنشست ، مردمان پنداشتند پيامبر منزل پيش او برده است « 2 » .\r\nآن گروه از صحابهء رسول خدا كه به هجرت پيشگامى كردند و انصارى كه بر او گرد آمدند مسجدى در قباء بساختند تا در آن نماز گزارند ، و نماز آن زمان رو به بيت المقدس خوانده مىشد .\r\nچون رسول الله ( ص ) به قباء وارد شد ، در آن مسجد با ايشان نماز گزارد . اهل قباء گويند اين همان مسجدى است كه خداى تعالى در باب آن گويد : لمسجد اسس على التقوى من اول يوم احق ان تقوم فيه « 3 » .\r\nروايت شده است كه المسجد الذي اسس على التقوى ، همان مسجد رسول الله ( ص ) است . عفان بن مسلم صفار ما را چنين گفت كه حماد بن سلمه به روايت از هشام بن عروه و او از عروه در باب آيهء  وَ الَّذِينَ اتَّخَذُوا مَسْجِداً ضِراراً وَ كُفْراً وَ تَفْرِيقاً بَيْنَ الْمُؤْمِنِينَ وَ إِرْصاداً لِمَنْ حارَبَ اللَّهَ وَ رَسُولَهُ مِنْ قَبْلُ  « 4 » ، نقل كرد كه سعد بن خيثمه در قباء\r\n\r\n\r\n","description":"","footnote":"\r\n( 1 ) . قباء ( به ضم قاف ) نام قريه‌يى است در جوار مدينه .\r\n( 2 ) . آن زمان پيامبر در خانهء كلثوم بن هدم مىزيست ، ولى مجلس اجتماع و آمد و شد مردم را در سراى سعد بن خيثمه قرار داده بود ، زيرا وى عزب بود و اهل و عيالى نداشت ( ابن هشام : سيرة سيدنا محمد رسول الله ) .\r\n( 3 ) . حقا كه مسجدى كه آن را بنياد نهادند به راستى و پرهيزگارى از روز نخستين ، سزاتر است كه نماز كنى در آن ( سورهء توبه ، آيهء 108 - ترجمهء فارسى از كشف - الاسرار و عدة الابرار معروف به تفسير خواجه عبد الله انصارى ) .\r\n( 4 ) . و ايشان كه مسجدى كردند ( ساختند ) به ستيز و كفر و جدايى ساختن ميان مؤمنان و چشم داشتن به باز آمدن كسى به آن مسجد كه با خداى و رسول به جنگ بود پيش از آن ( سورهء توبه ، آيهء 107 - ترجمه فارسى از تفسير خواجه عبد الله انصارى ) .\r\n","page_name":" 2 ","page_number":49},
  {"content":"\r\n\r\nمسجدى ساخت و مكان آن مسجد از آن لبه « 1 » بود كه خر خود را در آن مىبست . پس اهل شقاق گفتند : آيا بايد در موضعى به سجده پردازيم كه لبه درازگوش خود را در آن مىبست ؟ نى ، بل ما خود مسجدى را براى نماز نهادن خواهيم ساخت تا ابو عامر نزد ما آيد و در آن با ما نماز گزارد . ابو عامر از خداوند و رسول او گريخته بود و نزد اهل مكه و سپس به شام رفته ، كيش نصارى برگزيده بود . پس خداى تعالى آيه :  وَ الَّذِينَ اتَّخَذُوا مَسْجِداً ضِراراً وَ كُفْراً وَ تَفْرِيقاً بَيْنَ الْمُؤْمِنِينَ وَ إِرْصاداً لِمَنْ حارَبَ اللَّهَ وَ رَسُولَهُ مِنْ قَبْلُ  را نازل كرد كه اشاره به ابو عامر « 2 » است .\r\nروح بن عبد المؤمن مقرى از بهز بن اسد و از حماد بن زيد و او از ايوب و او از سعيد بن جبير روايت كرد كه بنو عمر و بن عوف مسجدى بنا نهادند و پيامبر ( ص ) در آن مسجد با ايشان نماز گزارد . كسان ايشان - بنو غنم بن عوف - بر آنان رشك برده گفتند اگر ما نيز مسجدى ساخته كس نزد رسول الله ( ص ) فرستيم باشد كه در آن نماز خواند ، همان گونه كه در مسجد ياران‌مان خواند ، و شايد كه ابو عامر نيز در بازگشت از شام گذارش سوى ما افتد و در آن مسجد با ما نماز گزارد . پس مسجدى ساخته ، كس نزد\r\n\r\n\r\n","description":"","footnote":"\r\n( 1 ) . نام زنى است .\r\n( 2 ) . وى ابو عامر راهب بود كه در جاهليت ترك بت‌پرستى گفته ، رهبانيت و زهد پيشه كرده بود . پس از هجرت مسلمانان به مدينه ، ابو عامر با پيامبر اسلام طريق مخالفت پيمود و به مكه رفت و در آن شهر ، قريش را بر ضد مسلمانان يارى داد . چون مكه گشوده شد ، وى به طائف و سپس به شام كه مقر روميان بود رفت و از آنجا با طرفداران خود در مدينه در رابطه بود و ارادهء بازگشتن داشت ، لكن در غربت بمرد .\r\nمسجدى كه طرفداران وى در مدينه ساختند و داستان آن در متن آمده به دستور پيامبر ( ص ) به آتش كشيده شد ( سيرهء ابن هشام و تفسير خواجه عبد الله انصارى ) .\r\n","page_name":" 3 ","page_number":50},
  {"content":"\r\n\r\nرسول الله ( ص ) فرستادند كه بيايد و در آنجا نماز گزارد . چون رسول الله ( ص ) برخاست كه سوى ايشان رود ، بر او وحى آمد و در حق آنان چنين نازل شد كه :  وَ الَّذِينَ اتَّخَذُوا مَسْجِداً ضِراراً وَ كُفْراً وَ تَفْرِيقاً بَيْنَ الْمُؤْمِنِينَ وَ إِرْصاداً لِمَنْ حارَبَ اللَّهَ وَ رَسُولَهُ  - گفت كه اين اشاره به ابو عامر است - لا تقم فيه ابدا ، لمسجد اسس على التقوى من اول يوم احق ان تقوم فيه ، فيه رجال يحبون ان يتطهروا و الله يحب المطهرين ، أ فمن اسس بنيانه على تقوى من الله و رضوان « 1 » - و گفت كه اين همان مسجد قباء است .\r\nمحمد بن حاتم بن ميمون از يزيد بن هارون و او از هشام و او از حسن روايت كرد كه هنگام نزول آيه :  فِيهِ رِجالٌ يُحِبُّونَ أَنْ يَتَطَهَّرُوا ،  رسول الله ( ص ) به اهل مسجد قباء پيام فرستاد و گفت :\r\nاين پاكيزگى كه در شأن شما ذكر شده كدام است ؟ گفتند اى رسول خداى ، ما اثر غائط و بول را همىشوئيم . محمد بن حاتم از وكيع و او از ابن ابى ليلى و او از عامر نقل كرد كه گفت : مردم قباء به آب استنجاء مىكردند و در حق ايشان اين آيت نازل شد كه :\r\nفيه رجال يحبون ان يتطهروا .\r\n\r\n\r\n","description":"","footnote":"\r\n( 1 ) . اين عبارات از سورهء توبه ، آيه‌هاى 107 و 108 و 109 ، نقل شده و ترجمهء مجموع آنها به اين شرح است :\r\nو ايشان كه مسجدى كردند به ستيز و كفر و جدايى ساختن ميان مؤمنان و چشم داشتن به باز آمدن كسى به آن مسجد كه با خداى و رسول به جنگ بود - نگر كه در آن مسجد نماز نكنى هرگز ، حقا كه مسجدى كه آن را بنياد نهادند به راستى و پرهيزگارى از روز نخستين ، سزاتر است كه نماز كنى در آن ، در آن مسجد مردانىاند كه دوست مىدارند پاكيزگى برزند و خداى دوست دارد پاكيزگى بر - زندگان را - آن كه بنياد نهادند بناء او را بر تقوى از خداى و خشنودى و پسند او عز و جل ، ( ترجمهء فارسى از تفسير خواجه عبد الله انصارى ) .\r\n","page_name":" 4 ","page_number":51},
  {"content":"\r\n\r\nعمرو بن محمد ناقد و احمد بن هشام بن بهرام مرا گفتند كه وكيع بن جراح از ربيعة بن عثمان و او از عمران بن ابى انس و او از سهل بن سعد روايت كرد كه گفت در زمان رسول الله ( ص ) دو مرد بر سر اينكه المسجد الذي اسس على التقوى كدام است خلاف كردند ، يكى از ايشان گفت كه آن مسجد پيامبر است و ديگرى گفت كه مسجد قباء است . پس نزد پيامبر آمده از او سؤال كردند . وى گفت كه آن همين مسجد من است . عمرو بن محمد و محمد بن حاتم بن ميمون روايت كردند كه وكيع از ربيعة بن عثمان تيمى و او از عثمان بن عبيد الله بن ابى رافع و او از ابن عمر نقل كرد كه گفت المسجد الذي اسس على التقوى مسجد رسول صلى الله عليه و سلم است .\r\nمحمد بن حاتم از ابو نعيم فضل بن دكين و او از عبد الله عامر اسلمى و او از عمران بن ابى انس و او از سهل بن سعد و او از ابى بن كعب روايت كرد كه گفت : از پيامبر ( ص ) دربارهء المسجد الذي اسس على التقوى سؤال شد و او گفت كه آن همين مسجد من است . هدبة بن خالد از ابو هلال راسبى و او از قتاده و او از سعيد بن مسيب نقل كرد كه لمسجد اسس على التقوى همان مسجد اعظم پيامبر ( ص ) است .\r\nعلى بن عبد الله مدينى از سفيان بن عيينه و او از ابى زناد و او از خارجة بن زيد بن ثابت روايت كرد كه المسجد الذي اسس على التقوى مسجد رسول عليه السلام است . عفان از قول وهيب و او از داود بن ابى هند و او از سعيد بن مسيب ما را خبر داد كه المسجد الذي اسس على التقوى مسجد اعظم مدينه است . محمد بن حاتم بن ميمون سمين از وكيع و او از اسامة بن زيد و او از عبد الرحمن بن ابى سعيد خدرى و او از پدر خويش چنين روايت كرد كه آن مسجد پيامبر ( ص ) است كه بر تقوى بنا شده است .\r\nگفته‌اند كه مسجد قباء بعد گسترش يافته و بزرگتر شده است ،\r\n\r\n","description":"","footnote":"","page_name":" 5 ","page_number":52},
  {"content":"\r\n\r\nو چون عبد الله بن عمر در اين مسجد داخل شد نزد ستون هموار كرده‌يى كه محل صلاة رسول الله ( ص ) بود نماز بر پاى داشت .\r\nگويند پيامبر خداى روزهاى دوشنبه « 1 » و سه‌شنبه و چهارشنبه و پنجشنبه را در قباء اقامت كرد و سپس روز جمعه به قصد مدينه سوار شد و در مسجدى كه بنو سالم بن عوف بن عمرو بن عوف بن خزرج بنا نهاده بودند نماز جمعه برگزار كرد ، و اين نخستين آدينه‌يى بود كه در آن نماز جمعه بر پاى مىداشت . سپس رسول الله ( ص ) روانهء منازل انصار شد و از يكايك خانه‌ها گذشت و همهء ايشان از وى تمناى فرود آمدن مىكردند ، تا اينكه به مكان مسجد خويش در مدينه رسيد و در آنجا اشتر وى زانو زد « 2 » و پيامبر از آن فرود آمد . ابو ايوب خالد بن زيد بن كليب بن ثعلبة بن عبد بن عوف بن غنم بن مالك بن نجار بن ثعلبة بن عمرو بن خزرج نزديك شد و بار او برگرفت و پيامبر ( ص ) نزد ابو ايوب منزل كرد .\r\nجماعتى از خزرج او را بخواندند تا بر ايشان فرود آيد و او گفت :\r\nمرد با بار خويش به يك جاى بايد بودن . پس هفت ماه در سراى ابو ايوب مقام كرد و پس از يك ماه از ورودش تكملهء نماز بر وى نازل شد « 3 » . انصار همهء زيادتى را كه در زمينهاى ايشان بود به\r\n\r\n\r\n","description":"","footnote":"\r\n( 1 ) . بنا به روايات ، آن روز دوشنبه ، دوازدهم ربيع الاول سال سيزدهم بعثت بود ( ناسخ التواريخ ، سيرهء ابن هشام ، منتهى الامال حاج شيخ عباس قمى ، . . . ) .\r\n( 2 ) . به حكايت ابن هشام كسان بسيارى زمام مركب پيامبر را گرفته از او تمنى كردند در خانهء ايشان فرود آيد و او هر بار مىگفت : خلوا سبيلها فانها مأموره ، به همين سان مىگذشت تا بدان موضع رسيد كه مسجد رسول بنا شد و در آنجا زانو زد ( ابن هشام :\r\nسيرة سيدنا محمد رسول الله ) .\r\n( 3 ) . پيش از آن نمازهاى پنجگانه هر يك دو ركعت بود ، چه در سفر و چه در حضر .\r\nيك ماه پس از هجرت هفت ركعت براى اوقات حضر بر اين تعداد افزوده شد ، بدين\r\n","page_name":" 6 ","page_number":53},
  {"content":"\r\n\r\nرسول الله ( ص ) هبه كردند و گفتند اى پيامبر خدا اگر خواهى منازل ما را نيز بستان ، و او گفت خير .\r\nگويند : ابو امامه اسعد بن زرارة بن عدس بن عبيد بن ثعلبة بن غنم بن مالك بن نجار ، نقيب النقباء ، با مسلمانان پيرامون خود در مسجدى كه داشت نماز جمعه بر پاى مىكرد « 1 » و رسول الله نيز در آن مسجد نماز گزارد . سپس از اسعد خواست كه زمين پيوسته به آن مسجد را كه به دو يتيم تحت قيمومت وى به نامهاى سهل و سهيل - فرزندان رافع بن ابى عمرو بن عابد بن ثعلبة بن غنم - تعلق داشت ، به وى بفروشد . اسعد پيامبر ( ص ) را گفت تا زمين را برگيرد و او خود از جانب وى ثمن آن را در عوض به يتيمان بپردازد .\r\nرسول الله ( ص ) اين گفته را نپذيرفت و زمين را به ده دينار از وى خريدارى كرد و بهاى آن را از مال ابو بكر صديق عنه ادا كرد . آنگاه رسول الله ( ص ) فرمود تا خشت زنند و اين كار بشد و مسجد بدان ساخته آمد و پايه‌ها با سنگ بالا رفت ، و سقف از شاخه‌ها و ستونها از تنهء نخل بر پاى گشت .\r\nچون ابو بكر رضى الله عنه به خلافت رسيد چيزى در آن احداث نكرد و عمر رضى الله عنه خليفه شد و مسجد را گسترش داد و با\r\n\r\n\r\n","description":"","footnote":"\r\nقرار كه به نمازهاى ظهر و عصر و عشاء هر يك دو ركعت و نماز مغرب يك ركعت اضافه شد و نماز صبح همچنان دو ركعت بماند .\r\n( 1 ) . اسعد بن زراره از قوم خزرج و در شمار نخستين كسانى از اين طايفه بود كه به مكه رفتند و در آنجا اسلام آوردند . اين جماعت در بازگشت مسجدى در مدينه ساختند كه پيش از هجرت در آن نماز و نماز جمعه برگزار مىكردند . به روايت ابن هشام و طبرى ، انصار در سفر مكه دوازده نقيب برگزيدند كه اسعد بن زراره از جملهء ايشان بود و پيامبر فرمود « شما پايندان و كفيل من شويد از قوم خويش بدين بيعت كه رفت ، چنان كه حواريان از عيسى كفيل شدند قوم وى را . »\r\n","page_name":" 7 ","page_number":54},
  {"content":"\r\n\r\nعباس بن عبد المطلب گفت‌وگو كرد تا خانه‌اش براى افزودن به مسجد خريدارى شود . عباس به خاطر خداوند و مسلمانان خانه را هبه كرد و عمر آن را به مسجد بيفزود .\r\nسپس عثمان بن عفان در زمان خلافت خويش آن را با سنگ و گچ بنا نهاد و ستونها از سنگ و سقف از ساج كرد و بر آن بيفزود و سنگ ريزه‌ها از عقيق براى آن بياورد . نخستين كس كه در آن مقصوره « 1 » ساخت ، مروان بن حكم بن عاصى بن اميه بود كه آن را با سنگهاى حجارى شده بنا كرد .\r\nاز آن پس ، چيزى در آن احداث نشد تا وليد بن عبد الملك بن مروان پس از پدر خويش به ولايت رسيد و به عمر بن عبد العزيز ، كه عامل وى در مدينه بود ، بنوشت و فرمان داد تا مسجد را خراب كند و از نو بسازد ، و اموال و موزائيك و سنگ مرمر و هشتاد استادكار از روميان و قبطيان شام و مصر نزد وى فرستاد . پس او مسجد را بنا نهاد و آن را بزرگتر كرد ، و مباشرت اين مهم و صرف مال بر آن را به صالح بن كيسان مولاى سعدى - كه سعدى خود مولاة معيقيب بن ابى فاطمهء دوسى بود - سپرد و آن به سال هشتاد و هفت و به قولى هشتاد و هشت بود .\r\nسپس ، خلفاى ديگر در آن احداثى نكردند تا مهدى به خلافت رسيد و به گفتهء واقدى ، مهدى عبد الملك بن\r\n\r\n\r\n","description":"","footnote":"\r\n( 1 ) . مقصوره ، اتاقكى بود كه مخصوص خلفاء و حكام در مساجد ساخته مىشد و در واقع حفاظ ايشان به شمار مىرفت . بنا به تحقيقى ، ساختن مقصوره نخستين بار به ابتكار معاويه و دستور او انجام پذيرفت و خلفاى ديگر از وى تقليد كردند .\r\nمعاويه مىخواست با اين كار از تكرار واقعهء ترور خليفهء پيش از خود كه در مسجد رخ داده بود ، ممانعت كند ( دكتور حسن ابراهيم حسن : تاريخ الاسلام السياسى و الدينى و الثقافى و الاجتماعى ) .\r\n","page_name":" 8 ","page_number":55},
  {"content":"\r\n\r\nشبيب غسانى و مردى از اولاد عمر بن عبد العزيز را به مدينه فرستاد تا به ساختن مسجد و توسعهء آن اقدام كنند . عامل مدينه در آن زمان جعفر بن سليمان بن على بود . پس ، آن دو تن يك سال بر اين كار صرف كردند و صد ذراع بر قسمت مؤخر آن افزودند كه با آن درازايش به سيصد ذراع و پهنا به دويست ذراع رسيد .\r\nعلى بن محمد مدائنى گويد كه ، مهدى ، جعفر بن سليمان را بر مكه و مدينه و يمامه ولايت داد و او بر مسجد مكه و مسجد مدينه بيفزود . بناى مسجد مدينه به سال صد و شصت و دو فرجام يافت . مهدى به سال شصت پيش از حج به مدينه آمده ، دستور داده بود مقصوره را بركنند و با سطح مسجد تسويه كنند .\r\nچون سال دويست و چهل و شش فرا رسيد جعفر - المتوكل على الله ، فرمان به مرمت مسجد مدينه داد .\r\nپس موزائيك بسيار به آنجا حمل شد و كار در سال دويست و چهل و هفت به پايان رسيد .\r\nعمرو بن حماد بن ابى حنيفه مرا روايت كرد كه مالك بن انس از هشام بن عروه و او از پدر خود و او از عائشه نقل كرد كه رسول الله ( ص ) گفت : هر مصر و مدينه‌يى ، باشد كه به عنوه فتح شود ، لكن مدينه با قرآن فتح شده است « 1 » . شيبان بن ابى شيبهء ابلى از ابو اشهب و او از حسن روايت كرد كه رسول الله ( ص ) گفت :\r\nهر پيامبرى حرمى دارد و من مدينه را حرم خود قرار دادم ، همان‌گونه كه ابراهيم عليه السلام مكه را حرم ساخت . در محدودهء ميان دو\r\n\r\n\r\n","description":"","footnote":"\r\n( 1 ) . مدينه به معنى شهر و مصر به مفهوم شهر بزرگ و جامع است و مراد از مدينهء دوم كه با قرآن فتح شده شهر معروف مدينه است . فتح به عنوه يعنى گشودن بلدى بدون صلح و معاهده و با توسل به وسائل قهرآميز .\r\n","page_name":" 9 ","page_number":56},
  {"content":"\r\n\r\nحرهء « 1 » آن ، گياه چينى يا قطع درختان نبايد انجام گيرد ، و جنگ‌افزار براى نبرد حمل نشود . پس هر كه نقض حرمت كند يا ناقض حرمت را مأوى دهد ، لعنت پروردگار و فرشتگان و همهء مردمان بر او باد .\r\nاز او نه فديه‌يى و نه توبه‌يى پذيرفته خواهد بود . روح بن عبد المؤمن بصرى مقرى از ابو عوانه و او از عمر بن ابى سلمة بن عبد الرحمن و او از پدر خود و او از ابو هريره نقل كرد كه رسول الله ( ص ) گفت : پروردگارا ، ابراهيم بنده و فرستادهء تو است ، من نيز بنده و رسول توام و من آنچه را بين دو لابهء « 2 » آن است حرم خود قرار دادم ، چنان كه ابراهيم مكه را حرم ساخت . ابو هريره همواره مىگفت :\r\n\r\n\r\n","description":"","footnote":"\r\n( 1 ) . براى روشنى بيشتر مطالب اين فصل ، به اختصار يادآور مىشود كه مدينه را از سوى شمال و شمال غربى كوههاى احد و عير ، از باختر و خاور سنگستان‌هايى از احجار بازالت سياه و از جنوب دشتى طولانى در بر گرفته است . آن سنگستان‌ها را حره يا لابه گويند .\r\nجريانات آبى مدينه معمولا از جنوب يا از حره‌ها آمده به سوى شمال و سپس شمال غرب مىرود . معمولا اين جريانها پس از بارندگى پديد مىآيد و بر منابع آب زيرزمينى افزوده سبب پيدايش چاهها و چشمه‌ها مىشود . گاهى بر اثر بارانهاى شديد آب زيادى در محل جمع شده درياچه‌يى را تشكيل مىدهد كه ممكن است براى قسمتهايى از شهر ايجاد خطر كند . يك بار در زمان عثمان و سپس نيز چند بار در طول تاريخ مدينه چنين خطرى پيش آمد كه بلاذرى در صفحات بعد به دو حادثه از اين گونه اشاره كرده است .\r\nاز جمله رشته‌هاى آبى معروف مدينه مىتوان عقيق ، قناة ، مهزور و مذينيب را نام برد كه در متن كتاب به اسامى آنها بر مىخوريم . با آنكه مدينه خاك بالنسبه حاصلخيزى دارد و در آن اقسام ميوه به عمل مىآيد ، لكن هواى آن از زمانهاى قديم به عدم سلامت معروف بوده كه به اين مطلب نيز در همين فصل كتاب خواهيم رسيد ( رك .  Encyclopedia Of Islam  مادهء  Madina  ) .\r\n( 2 ) . لابه به همان معنى حره است .\r\n","page_name":" 10 ","page_number":57},
  {"content":"\r\n\r\nسوگند به آن كه جان من در كف اوست ، اگر آهوان را در بطحان « 1 » بيابم به آنان دست نخواهم يازيد .\r\nشيبان ابن ابى شيبه ما را چنين گفت كه قاسم بن فضل حدانى از محمد بن زياد و او از جد خويش - كه مولاى عثمان بن مظعون بود و زمينى از آن آل مظعون در حرهء مدينه به دست داشت - روايت كرد كه عمر بن خطاب گاه‌گاه نيمه روز در حالى كه رداى خويش بر سر كشيده بود نزد من مىآمد و كنارم مىنشست و سخن مىگفت و من براى او خيار و سبزى مىآوردم . روزى مرا گفت : از اينجا مرو كه من تو را بر آنچه در اينجاست عامل قرار دادم ، هيچ كس را اجازت مده كه شاخ و برگ درختان چيند يا اشجار آن - يعنى درختان مدينه - را بركند ، و اگر كسى را ديدى كه چنان كند ريسمان و تبر وى بازستان . گفتم : جامه‌اش را نيز بستانم ؟ گفت : نى .\r\nابو مسعود بن قتات مرا روايت كرد كه ابن ابى يحيى مدنى از جعفر بن محمد و او از پدر خويش نقل كرد كه رسول الله ( ص ) درختان بين احد و عير را حرام ساخت و صاحب اشتران آبكش را اجازت داد تا از درخت غضا « 2 » ، و از آنچه براى خيشها و ارابه‌هايش لازم است بهره گيرد .\r\nبكر بن هيثم مرا گفت كه عبد الله بن صالح از ليث بن سعد و او از هشام بن سعد و او از زيد بن اسلم و او از پدر خود نقل كرد كه گفت : شنيدم عمر بن خطاب رضى الله عنه به مردى كه او را بر حماى « 3 » ربذه گمارده بود - و بكر نام وى را به خاطر نداشت -\r\n\r\n\r\n","description":"","footnote":"\r\n( 1 ) . نزديك مدينه است .\r\n( 2 ) . درختى از خانوادهء گز كه در نجد مىرويد و خوراك شتران است .\r\n( 3 ) . حمى (  hema  ) به مناطق و بويژه مراتعى اطلاق مىشد كه فرمانروايان به عنوان\r\n","page_name":" 11 ","page_number":58},
  {"content":"\r\n\r\nمىگفت : مزاحم هيچ مسلمانى مشو ، و از نفرين مظلوم بترس كه برآورده خواهد شد . صاحبان گوسپند و اشتر اندك را اجازت ده ، و رمهء ابن عفان و ابن عوف را دور كن ، چه اين دو تن اگر چارپايانشان هلاك شود ، به كشته و زرع خود روى خواهند آورد ، و آن بينوا اگر رمه‌اش از بين رود ، مىآيد و فرياد سر مىدهد كه اى امير المؤمنين ! اى امير المؤمنين ! و چشمپوشى از سبزه و علف براى مسلمانان آسانتر است تا جبران اموال به زر و سيم . سوگند به خداى كه اين زمين از آن ايشان است . در جاهليت به خاطر آن جنگيده و در حالى كه مالك آن بودند به اسلام گرويدند ، و اكنون پندارند كه من بر ايشان ستم روا مىدارم . اگر ستورانى كه براى جهاد عطا مىگردد « 1 » ، نبود ، هرگز بخشى از بلاد مردمان را\r\n\r\n\r\n","description":"","footnote":"\r\nقرق و منطقهء اختصاصى اعلام مىداشتند و تنها دواب و رمهء حكومت و سپاه ( و گاهى مواشى شخص حاكم ) حق استفاده از آن اراضى را داشتند . چنان كه از روايت منقول در متن بر مىآيد ، خليفهء ثانى ورود احشام مستمندان را به اين گونه زمينها جائز شمرده است . يكى از نويسندگان معاصر با توجه به همين روايت اقدام عمر را كارى مشابه ملى كردن اراضى در زمان حاضر به شمار آورده است ( دكتور سليمان محمد الطماوى :\r\nعمر بن الخطاب و اصول السياسة و الادارة الحديثة ) .\r\n( 1 ) . كلمات متن چنين است : « لو لا النعم التى يحمل عليها فى سبيل لله » . حمل كردن بر اشتر يا اسب به معنى اعطاء مركب به سواران است ، چنان كه در سورهء توبه آمده است :\r\nليس على الضعفاء و لا على المرضى . . . حرج . . . و لا على الذين اذا ما اتوك لتحملهم قلت لا اجدها احملكم عليه . معنى اين عبارات چنين است : نيست بر ناتوانان و نه بر بيماران . . . حرجى . . . و نه بر ايشان كه نزد تو آمدند « تا ايشان را ستور دهى » گفتى نمىيابم « ستورى كه شما را دهم » ( سورهء توبه ، آيه‌هاى 91 و 92 - رك . تفسير خواجه عبد الله انصارى ) .\r\nبه روايت محمد بن سعد كاتب واقدى : « عمر بن خطاب نقيع را براى\r\n","page_name":" 12 ","page_number":59},
  {"content":"\r\n\r\nبر ايشان حمى قرار نمىدادم .\r\nقاسم بن سلام ابو عبيد ما را گفت كه ابن ابى مريم از عمرى و او از نافع و او از ابن عمر روايت كرد كه رسول الله ( ص ) نقيع را براى اسبهاى مسلمانان حمى قرار داد . ابو عبيد مرا گفت كه نقيع با نون است « 1 » و در آن دشتى از گياه ذرق است كه همان حندقوق - باشد « 2 » . مصعب بن عبد الله زبيرى از پدر خود و او از ابن دراوردى و او از محمد بن ابراهيم تيمى و او از پدر خويش و او از سعد بن ابى وقاص حكايت كرد كه غلامى را ديد كه حمى را قطع مىكند . پس او را بزد و تبر از وى بازگرفت . مخدومهء او يا زنى از كسانش بر عمر رضى الله عنه وارد شد و از سعد بر وى شكايت برد . عمر گفت : اى ابو اسحاق خداوند بر تو رحمت آورد ، تبر و جامهء او بازده . سعد اباء كرد و گفت آنچه را رسول الله ( ص ) بر من غنيمت قرار داده باز پس نمىدهم ، شنيدم كه پيامبر مىگفت :\r\nهر كه را ديديد حمى را قطع كند وى را بزنيد و هر چه دارد بستانيد .\r\n\r\n\r\n","description":"","footnote":"\r\nاسبهاى مسلمانان و ربذه و الشرف را براى اشتران صدقه حمى قرار داده بود و هر سال سى هزار اشتر براى جهاد عطا مىكرد . . . و چون شترى را به مردى مىداد لوازم آن را نيز به وى عطا مىكرد . » ( رك . محمد بن سعد كاتب واقدى : الطبقات الكبرى ، عمر بن الخطاب ) ضمنا اصطلاح فى سبيل الله در مواردى اختصاص به جهاد دارد كه در روايت منقول در متن نيز همين معنى مورد نظر مىباشد ( دربارهء اين معنى اصطلاح فى سبيل الله مراجعه شود به : اللمعة الدمشقيه ، باب وقف . . . الوقف فى سبيل الله . . . و قيل يختص بالجهاد ) .\r\n( 1 ) . اين تأكيد به خاطر آن است كه در كتاب لفظ مذكور اختلاف است و كسانى آن را با حرف باء روايت كرده‌اند ( رك . ياقوت ، معجم البلدان ، مادهء نقيع ) .\r\n( 2 ) . شبدر وحشى .\r\n","page_name":" 13 ","page_number":60},
  {"content":"\r\n\r\nوى از آن تبر بيلى ساخت كه تا زمان مرگ در زمين خود به كار مىبرد .\r\nابو الحسن مدائنى از ابن جعدبه و ابو معشر روايت كرد كه گفتند : زمانى كه پيامبر ( ص ) در بازگشت از غزوهء ذى قرد در ظريب التاويل به سر مىبرد ، بنو حارثه كه از انصار بودند با وى گفتند : اى رسول خدا ، اين مقام چراگاه اشتران و مرغزار گوسپندان و فرناك « 1 » زنانمان است . اشارهء ايشان به موضع الغابه بود . پس رسول الله گفت هر كه درختى را قطع كند قلمه‌يى به جاى آن غرس كند ، و بدينسان الغابه « 2 » غرس شد . عبد الاعلى بن حماد نرسى از حماد بن سلمه و او از محمد بن اسحاق و او از ابو مالك بن ثعلبه و او از پدر خود نقل كرد كه رسول الله ( ص ) در مورد وادى مهزور چنين حكم داد كه آب در زمين تا حد دو قوزك پا جمع شود و چون به اين حد رسيد به زمين بعدى فرستاده شود ، تا زمين بالاتر اراضى پايين را از آب محروم نسازد . اسحاق بن ابى اسرائيل از عبد الرحمن بن ابى زناد و او از عبد الرحمن بن حارث روايت كرد\r\n\r\n\r\n","description":"","footnote":"\r\n( 1 ) . اين واژه در ترجمهء لفظ « مخرج » آورده شده ، و آن به معنى محلى است در فضاى آزاد كه به منظور قضاى حاجت انتخاب مىكردند . اعراب عهد جاهليت آبريزگاه در محل سكونت خود نمىساختند ، و محلى را در بيابان يا باغ براى اين كار اختصاص مىدادند . ساختن آبريزگاه در خانه‌ها يا نزديك منازل در اوايل عهد اسلامى مرسوم شد و آن را كنيف مىناميدند . بخارى از قول عائشه مىنويسد : كار ما همچون كار اعراب اولين بود كه ميل داشتيم براى قضاى حاجت به بيابان رويم ، و از كنيف و ساختن آن نزديك خانه‌ها اكراه داشتيم . صاحب قاموس در تعريف واژهء حش كه اصطلاح ديگرى در همين مايه است ، مىنويسد حش به معنى مخرج است زيرا تازيان قضاى حاجت در بستانها مىكردند . در زمان ما هم اين عادت در بسيارى از گوشه‌هاى بلاد عرب ( و در كشور ما نيز ) به جاى مانده است .\r\n( 2 ) . نام محلى است ، ضمن اين كه به معنى بيشه نيز هست .\r\n","page_name":" 14 ","page_number":61},
  {"content":"\r\n\r\nكه رسول خدا در مورد وادى مهزور حكم داد كه زمين بالاتر مىتواند از جريان آب به زمين زيردست ممانعت كند تا به دو قوزك رسد ، سپس به اراضى سفلى روان سازد .\r\nعمرو بن حماد بن ابى حنيفه از مالك بن انس و او از عبد الله بن ابى بكر بن محمد بن عمرو بن حزم انصارى و او از پدر خود روايت كرد كه رسول الله ( ص ) در مورد وادى مهزور و مذينيب رأى بر آن داد كه آب تا حد قوزك نگهدارى شود و سپس از زمين اعلى به اسفل جريان يابد . مالك گويد كه رسول الله ( ص ) نسبت به آب بطحان نيز به همين سان حكم كرد . حسين بن اسود عجلى از يحيى بن آدم و او از يزيد بن عبد العزيز و او از محمد بن اسحاق و او از ابو مالك بن ثعلبة بن ابى مالك و او از پدر خود حكايت كرد كه بر سر مهزور ، رود بنو قريظه ، مرافعه نزد رسول الله ( ص ) بردند و او رأى داد كه آب چون به دو قوزك رسد زمين بالا نمىتواند اراضى پايين را از آن محروم سازد . حسين از يحيى بن آدم و او از حفص بن غياث و او از جعفر بن محمد و او از پدر خود روايت كرد كه رسول الله ( ص ) در باب وادى مهزور حكم داد كه حق صاحبان نخلستان از آب تا حد دو پاشنه ، و صاحبان كشتزارها تا بند نعلين است و از آن پس آب به آنكه پايين‌تر است داده شود .\r\nحفص بن عمر دورى از عباد بن عباد و او از هشام بن عروه و او از عروه نقل كرد كه رسول الله ( ص ) گفت : بطحان بر بابى از ابواب بهشت است « 1 » .\r\n\r\n\r\n","description":"","footnote":"\r\n( 1 ) . متن حديث چنين است : « بطحان على ترعة من ترع الجنة » . ترعه در اين مقام به معنى باب است ، چنان كه محمد بن سعد در اسناد خويش از سهل بن سعد روايت كرده است كه گفت : « آيا مىدانيد ترعه چيست ؟ گفتند : بلى ، باب است . گفت : آرى ، ترعه همان باب است . » ( رك . محمد بن سعد كاتب واقدى : الطبقات الكبرى ، ذكر منبر رسول الله )\r\n","page_name":" 15 ","page_number":62},
  {"content":"\r\n\r\nعلى بن محمد مدائنى ابو الحسن از ابن جعدبه و ديگران روايت كرد كه در خلافت عثمان مدينه از سيل وادى مهزور در شرف غرق شدن بود ، تا آنكه عثمان بر آن سدى ساخت . ابو الحسن گويد كه همچنين در سال صد و پنجاه و شش آب هولناك و عظيمى جارى شد ، و عبد الصمد بن على بن عبد الله بن عباس كه آن زمان در مقام امارت بود ، عبيد الله بن ابى سلمهء عمرى را گسيل داشت ، و او همراه ساير مردم پس از نماز عصر شهر را ترك گفت و سيل صدقات رسول الله ( ص ) را فرا گرفته بود . پير زنى از مردم العاليه ايشان را به موضعى كه خود ذكر آن را از ديگران شنيده بود ، هدايت كرد . پس آن موضع را حفر كردند و آب مفرى يافت و از طريق آن به وادى بطحان رفت . هم او گفت كه شعبه‌يى از مهزور به مذينيب مىريزد .\r\nمحمد بن ابان واسطى از ابو هلال راسبى و او از حسن روايت كرد كه رسول الله ( ص ) بر مدينه و اهل آن دعا كرد و آن شهر را طيبه ناميد . ابو عمر حفص بن عمر دورى از عباد بن عباد و او از هشام بن عروه و او از پدر خود و او از عائشه ام المؤمنين نقل كرد كه چون رسول الله ( ص ) به مدينه هجرت كرد ، مسلمانان در آن شهر بيمار شدند . از جمله كسانى كه بيماريشان شدت يافت ابو بكر و بلال و عامر بن فهيره بودند . ابو بكر در حال بيمارى مىگفت :\r\nمردان همه در كنار اهل خويش شب را سحر كنند ، حالى كه مرگ بديشان نزديكتر از بند پاى پوش بود .\r\nو بلال رضى الله عنه همى گفت :\r\n\r\n","description":"","footnote":"","page_name":" 16 ","page_number":63},
  {"content":"\r\n\r\nمىدانستم اى كاش كه شبى توانم به خواب شد در فخ « 1 » ، تا اذخر « 2 » و ياسمن به كنارم باشد آيا شود كه روزى به آبهاى مجنه « 3 » شوم و شود آيا كه چشمم به شامه و طفيل « 4 » افتد ؟\r\nو عامر بن فهيره مىگفت :\r\nموت را پيش از چشيدنش شناختم مرگ بالاى سر خائفان ستاده است هر كس به حد توان خويش جهد همى كند چون گاو كز پوست خود به شاخ دفاع كند .\r\nو هم او گويد كه نبى صلعم را از اين ماجرا خبر دادند ، پس گفت : پروردگارا مدينه را بر ما خوش كن همچنان كه مكه را بر ما خوش نمودى ، و ما را در مد و صاع آن بركت عطا كن « 5 » .\r\nوليد بن صالح از واقدى و او از محمد بن عبد الله و او از زهرى و او از عروه حكايت كرد كه مردى از انصار با زبير بن عوام در باب « اشراج حره » اختلاف كرد و رسول الله ( ص ) گفت : اى زبير از آب\r\n\r\n\r\n","description":"","footnote":"\r\n( 1 ) . فخ موضعى است با آب و گياه خارج از مكه .\r\n( 2 ) . اذخر گياهى است خوشبو كه در مكه رويد .\r\n( 3 ) . مجنه از جمله بازارهاى قوم عرب بوده كه بين عكاظ و ذو المجاز قرار داشته است .\r\n( 4 ) . شامه و طفيل نام دو كوه نزديك مكه .\r\n( 5 ) . مد و صاع هر دو نوعى پيمانه‌اند ، و مفهوم عبارت اين است كه در پيمانه‌ها بركت پديد آيد .\r\n","page_name":" 17 ","page_number":64},
  {"content":"\r\n\r\nبهره‌گير و سپس به همسايه‌ات ده . على الاثرم از ابو عبيده روايت كرد كه اشراج آبراهه‌هاى حره‌ها است ، و حره زمين پوشيده به سنگ باشد . هم او از اصمعى روايت كرد كه آن ، آبراهه‌هايى است از منطقهء سنگى به دشتهاى هموار .\r\nحسين بن على بن اسود عجلى از يحيى بن آدم و او از يزيد بن عبد العزيز و او از هشام بن عروه و او از پدر خود روايت كرد كه عمر رضى الله عنه درهء عقيق را به عنوان اقطاع « 1 » تقسيم كرد تا به زمينى رسيد و گفت : مانند آن را به كسى ندادم . خوات بن جبير گفت آن را به من ده و عمر چنان كرد . حسين از يحيى بن آدم و او از يزيد بن عبد العزيز و او از هشام بن عروه و او از پدر خود روايت كرد كه عمر عقيق را از بالا تا به پايين به اقطاع سپرد . حسين از حفص بن غياث و او از هشام بن عروه روايت كرد كه عمر براى اقطاع دادن به مردمان همراه زبير بيرون رفت و به تقسيم پرداخت تا به عقيق رسيد . آنگاه گفت : كجايند آنان كه طالب اقطاع‌اند ، تاكنون به قطعه‌يى به از اين نگذشته بودم . زبير گفت : آن را به من ده و عمر چنان كرد .\r\nحسين از يحيى بن آدم و او از ابو معاويه ضرير و او از هشام بن عروه و او از پدر خود نقل كرد كه عمر همهء عقيق را به اقطاع سپرد تا به قطعهء خوات بن جبير انصارى رسيد و گفت : كجايند طالبان اقطاع ، امروز از اين بهتر به اقطاع ندادم . خلف بن هشام بزاز از ابو بكر بن عياش و او از هشام بن عروه و او از پدر خود حكايت كرد كه عمر بن خطاب زمين مواتى را به اقطاع به خوات بن جبير انصارى داد كه ما از وى خريداريش كرديم . حسين بن اسود از يحيى بن آدم و او از ابو بكر بن عياش و او از هشام و او از\r\n\r\n\r\n","description":"","footnote":"\r\n( 1 ) . اقطاع به تيول دادن املاك است .\r\n","page_name":" 18 ","page_number":65},
  {"content":"\r\n\r\nپدر خويش روايتى به همين سان نقل كرد .\r\nحسين از يحيى بن آدم و او از ابو معاويه و او از هشام بن عروه و او از عروه روايت كرد كه ابو بكر اراضى بين جرف تا قناه را اقطاع زبير قرار داد . ابو الحسن مدائنى مرا خبر داد كه قناة نهرى است كه از طائف مىآيد و به ارحضيه و قرقرة الكدر مىريزد و سپس به سد معاويه رسيده ، از طرف القدوم مىگذرد و در پايين قبور الشهداء در احد فرو مىرود .\r\nابو عبيد قاسم بن سلام از اسحاق بن عيسى و او از مالك بن انس و او از ربيعه و او از جماعتى از علماء روايت كرد كه رسول الله ( ص ) معادنى را در ناحيه فرع براى بلال بن حارث مزنى اقطاع قرار داد . عمرو ناقد و ابن سهم انطاكى از هيثم بن جميل انطاكى و او از حماد بن سلمه و او از ابو مكين و او از ابو عكرمه مولاى بلال بن حارث مزنى روايت كرد كه رسول الله ( ص ) زمينى را به بلال داد كه در آن كوه و معدن بود . سپس ، اولاد وى قطعه زمينى را از آن اقطاع به عمر بن عبد العزيز فروختند و در آن زمين معدنى - و به قولى دو معدن - پديد شد . آنان گفتند ما فقط زمين زراعى به تو فروختيم و معدن نفروختيم ، و نامه‌يى از نبى صلعم ارائه دادند كه بر صحيفه‌يى نگاشته بود . عمر نامه را بوسيد و بر ديدگان نهاد و به ناظر خود گفت : بنگر كه از آن چه خارج شده و هزينه به چه ميزان بوده ، مخارج را منظور و باقى را به ايشان رد كن . ابو عبيد از نعيم بن حماد و او از عبد العزيز بن محمد و او از ربيعة بن ابى عبد الرحمن و او از حارث بن بلال بن حارث مزنى و او از پدر خود بلال بن حارث روايت كرد كه پيامبر ( ص ) تمامى عقيق را اقطاع او قرار داد . مصعب زبيرى مرا گفت كه مالك بن انس حكايت كرد كه رسول الله ( ص ) معادنى را در ناحيه فرع اقطاع بلال بن حارث قرار داد و در اين باب اختلافى ميان علماى ما نيست ، و نيز كسى\r\n\r\n","description":"","footnote":"","page_name":" 19 ","page_number":66},
  {"content":"\r\n\r\nرا از اصحابمان نمىشناسيم نظرى جز اين داشته باشد كه به معدن زكات چار يك از يك دهم تعلق مىگيرد .\r\nمصعب از زهرى روايت كرده است كه مىگفت معادن را زكات است و نيز از او روايت شده كه بر معادن خمس قرار مىگيرد و اين قولى است همانند گفتهء اهل عراق . ايشان امروزه از معادن فرع و نجران و ذو المروة و وادى القرى و غير آن خمس مىگيرند كه اين بر پايه قول سفيان ثورى و ابو حنيفه و ابو يوسف و اهل عراق است .\r\nحسين بن اسود از وكيع بن جراح و او از حسن بن صالح بن حى و او از جعفر بن محمد روايت كرد كه رسول الله ( ص ) چهار زمين فقيران و بئر قيس و الشجره « 1 » را به على رضى الله عنه به اقطاع داد .\r\nحسين از يحيى بن آدم و او از حسن بن صالح و او از جعفر بن محمد مشابه آن را روايت كرد . عمرو بن محمد ناقد مرا گفت كه حفص بن غياث از جعفر بن محمد و او از پدر خود روايت كرد كه عمر بن خطاب ينبع را به على ، رضى الله عنهما ، به اقطاع داد و غير آن را نيز علاوه كرد . حسين از يحيى بن آدم و او از حفص بن غياث و او از جعفر بن محمد و او از پدر خويش روايتى همانند آن نقل كرد .\r\nمردى - كه من به وى وثوق دارم - از مصعب بن عبد الله زبيرى حكايت كرد كه چاه عروة بن زبير به عروة بن زبير ، و حوض عمرو به عمرو بن زبير ، و خليج « 2 » بنات نائله به فرزندان نائله ، دختر فرافضهء كلبيه زوجهء عثمان بن عفان منسوب است و عثمان بن عفان\r\n\r\n\r\n","description":"","footnote":"\r\n( 1 ) . فقيران صيغهء مثنى و به معنى دو ملك است كه نام هر دو فقير بوده و بدين ترتيب شمار زمينها به چهار مىرسد .\r\n( 2 ) . خليج در اينجا به معنى كانال آب است كه از نهرى جدا كنند .\r\n","page_name":" 20 ","page_number":67},
  {"content":"\r\n\r\nرضى الله عنه آن را احداث كرد و به زمينى كه در عرضه احياء و كشت كرده بود ، كشانيد . زمين ابو هريره به ابو هريرهء دوسى منسوب است ، و صهوه صدقهء عبد الله بن عباس - رضى الله عنهما - در جبل جهينه است . قصر نفيس چنان كه گفته مىشود ، منسوب است به نفيس تاجر فرزند محمد بن زيد بن عبيد بن معلى بن لوذان بن حارثة بن زيد از قوم خزرج كه با بنو زريق بن عبد حارثه از همان قوم حليف‌اند « 1 » ، و اين قصر در حرهء واقم مدينه قرار دارد . عبيد بن معلى در نبرد احد به شهادت رسيد . هم او گفت كه نيز مىگويند وى نفيس بن محمد بن زيد بن عبيد بن مره آزاد كردهء معلى بوده است ، و اين عبيد و پدرش از اسراى عين التمر بوده‌اند ، و عبيد در ايام الحره « 2 » وفات يافته و كنيه‌اش ابو عبد الله بوده است .\r\nهمچنين گفت كه چاه عائشه به عائشة بن نمير بن واقف منسوب است كه مرد ، و از طايفهء اوس بوده است . و چاه مطلب در راه عراق به مطلب بن عبد الله بن حنطب بن حارث بن عبيد بن عمرو بن مخزوم ، و چاه ابن المرتفع به محمد بن مرتفع بن نضير عبدرى منتسب است .\r\nمحمد بن سعد از واقدى و او از عبد الله بن جعفر و او از شريك بن عبد الله و او از ابو نمر ليثى و او از عطاء بن يسار مولاى ميمونهء هلاليه دختر حارث بن حزن بن بجير روايت كرد كه چون\r\n\r\n\r\n","description":"","footnote":"\r\n( 1 ) . حلف به معنى اتحاد بين قبايل و عشاير عرب است . طرفين يا اطراف اتحاديه را حلفاء و هر يك از آنها را حليف مىخواندند . يك فرد معين نيز مىتوانسته است با قبيله‌يى حليف شود .\r\n( 2 ) . چون يزيد بن معاويه به خلافت رسيد ، اعيان مدينه از قبول وى سر باز زدند و او مسلم بن عقبهء مرى را بر آنان گمارد ، و مسلم پس از جلوس بر اريكهء قدرت سه روز آزادى قتل و غارت داد . اين روزها را ايام الحره ناميدند .\r\n","page_name":" 21 ","page_number":68},
  {"content":"\r\n\r\nرسول الله ( ص ) خواست در مدينه بازار بر پاى كند ، گفت : اين بازار از آن شما است ، و خراجى بابت آن بر عهدهء شما نخواهد بود .\r\nعباس بن هشام كلبى از پدر خود و او از جدش محمد بن سائب و نيز شرقى بن قطامى كلبى روايت كردند كه چون بختنصر بيت المقدس را ويران ساخت ، و از بنو اسرائيل گروهى جلاى وطن كردند و گروهى اسير شدند ، طايفه‌يى از ايشان به ناحيهء حجاز آمدند و در وادى القرى و تيماء و يثرب منزل گزيدند . در يثرب قومى از جرهم و بازماندگان عماليق مىزيستند كه نخلستان و كشت و زرع داشتند . پس ميان آنان مانده ، با ايشان درآميختند و شمارشان همواره افزون مىگشت و از جرهم و عماليق كاسته مىشد ، تا جايى كه اين جماعات را از يثرب راندند و بر آن مستولى شدند و مزارع و مرغزارهاى آن ، از آن ايشان شد و الى ما شاء الله در آن جاى بماندند .\r\nسپس ، كسانى كه از اولاد سبأ بن يشجب بن يعرب بن قحطان در يمن بودند ، سركشى و طغيان كردند و به نعمتهاى پروردگار كه فراوانى و رفاه زندگى به ايشان عطا كرده بود ، كفر ورزيدند .\r\nپس خداوند موشهاى بزرگى آفريد كه در سد ايشان نقب زدند و آن سد بين دو كوه واقع بود و لوله‌هايى داشت كه هر زمان مىخواستند مىگشودند و آب به قدر حاجت و ارادهء ايشان جارى مىشد ، و آن سد عرم « 1 » بود . پس آن موشان به كار خود ادامه دادند تا عرم را شكافتند و خداوند تعالى باغهاى ايشان را غرقه ساخت و درختانشان را از ميان برد و اشجار آنان را به كنار و شورگز و اندكى سدر\r\n\r\n\r\n","description":"","footnote":"\r\n( 1 ) . لفظ عرم خود به معنى سد ، و واحد آن عرمه است ، و اين همان سدى است كه بنو سبأ در پايتخت خود - مأرب - بنا كرده بودند و به نام سد مأرب معروف شده است . واقعهء ياد شده نيمه‌هاى قرن ششم ميلادى رخ داده است .\r\n","page_name":" 22 ","page_number":69},
  {"content":"\r\n\r\nمحدود كرد .\r\nچون مزيقيا ، كه همان عمرو بن عامر بن حارثة بن ثعلبة بن امرئ القيس بن مازن بن ازد بن غوث بن نبت بن مالك بن زيد بن كهلان بن سبأ بن يشجب بن يعرب بن قحطان است ، اين بديد هر چه ملك و آب و چارپايان و غير آن داشت بفروخت و قوم ازد را نيز همراه خود خواند . آنان با وى به بلاد عك رفتند و در آن جاى اقامت گزيدند . چون قوم عك غلبهء ازد را بر بهترين جايگاه‌هاى خود بديدند ، دچار اندوه شدند و به ازد گفتند از پيش ما به جاى ديگر رويد . مردى يك چشم و كر از قوم ازد كه جذع نام داشت برخاسته به جمعى از عك حمله كرد و ايشان را بكشت و جنگ بين ازد و عك بالا گرفت . ازديان نخست شكست يافتند ، ليك بازگشته يورش بردند و جذع در اين باب چنين سرود :\r\nماييم بنو مازن بىشك جوانان غسان و شجاعان عك زود باشد كه دانند كدامين ما است بىتوانتر قوم ازد كنار آبى منزل كرده بود كه غسان نام داشت و از همين روى آنان را به اين نام مىخواندند .\r\nسپس مردم ازد به هجرت خود ادامه دادند تا به سرزمين حكم بن سعد العشيرة بن مالك بن ادد بن زيد بن يشجب بن عريب بن زيد بن كهلان بن سبأ بن يشجب بن يعرب بن قحطان رسيدند و با ايشان به نبرد پرداختند و ازد بر حكم غالب شد .\r\nپس از آن ، رأيشان بر اين قرار گرفت كه از آن بلاد به جاى ديگر روند و اين كار بكردند ، و جز جمعى كه همان جاى ماندند ، باقى به نجران آمدند و اهل آن ديار با آنان جنگ آغازيدند ، و\r\n\r\n","description":"","footnote":"","page_name":" 23 ","page_number":70},
  {"content":"\r\n\r\nايشان پيروز شده در نجران اقامت گزيدند و بعد از آن مقام نيز كوچ كردند ، جز دسته‌يى از آنان كه به سببى همان جا بماندند .\r\nپس به مكه آمدند كه اهل آن از جرهم بودند و در بطن مر مقيم شدند . ثعلبة بن عمرو مزيقيا از قوم جرهم خواست كه زمينهاى هموار مكه را بديشان دهند و آنان امتناع ورزيدند . پس به جنگ دست يازيد تا بر آن اراضى چيره شد .\r\nلكن وى و قوم ازد آن مكان را آلوده و بيمار و زندگى را در آن سخت ديدند و پراكنده شدند . طايفه‌يى از آنان به عمان و جمعى به سراة و برخى به انبار و حيره و جماعتى ديگر به شام رفتند ، و جذع در اين باب گفت : اى مردم ازد ، هر زمان به سويى رفتيد جماعتى از شما بريده و بر جاى ماند ، چنان كه گويى دنباله‌هايى بر قوم عرب هستيد . از همين روى آنان كه در مكه ماندند خزاعه « 1 » نام گرفتند . ثعلبة بن عمرو مزيقيا و اولاد و من تبع وى به يثرب رفتند . ساكنان يثرب يهوديان بودند و ازديان خارج شهر اقامت گزيدند ، لكن شمار و قدرتشان افزون شد تا جايى كه يهود را برون رانده خود در آن وارد شدند و يهوديان خارج شهر منزل گزيدند .\r\nاوس و خزرج پسران حارثة بن ثعلبة بن عمرو مزيقيا بن عامرند و مادر آن دو ، قيله دختر ارقم بن عمرو بوده است كه گويند زنى غسانيه و از قوم ازد بوده ، و نيز گويند كه از طايفهء عذرى به شمار مىرفته است . اوس و خزرج پيش از اسلام وقائع و ايامى « 2 » داشتند\r\n\r\n\r\n","description":"","footnote":"\r\n( 1 ) . خزاعه به معنى تكهء بريده از چيزى است .\r\n( 2 ) . وقائع جمع وقيعه و آن به معنى كارزار و حوادث جنگى است ، و ايام كه جمع يوم است در اين مقام به معنى روزهايى است كه طى آن نبردهاى مهمى رخ داده و آن روزها به نام همان جنگها شهرت يافته است .\r\n","page_name":" 24 ","page_number":71},
  {"content":"\r\n\r\nكه طى آنها به جنگ آزموده و به برخورد و تلاقى خو كرده بودند ، تا آنجا كه هيمنهء ايشان شهره و صولتشان معروف و دليريشان زبانزد شد و در دلهاى تازيان كار آنان عظيم افتاد . و حد ايشان نگاه مىداشتند . پس قلمروشان استوار شد و وابستگانشان نيرو گرفتند ، و اين از آن روى بود كه پروردگار ارادهء اعزاز پيامبر خويش را داشت ، و نيز آن قوم را مىخواست تا به همراهى و نصرت وى اكرام كند .\r\nگويند كه چون رسول الله ( ص ) به مدينه آمد عهدى ميان او و يهودان يثرب نوشته شد و با ايشان معاهدت نمود ، و نخستين كسانى كه از آن جماعت به نقض عهد و شكستن پيمان دست يازيدند يهود بنو قينقاع بودند كه رسول الله ( ص ) ايشان را از مدينه براند ، و اول سرزمينى كه رسول خداى صلى الله عليه و سلم فتح كرد ارض بنو نضير بود .\r\n\r\nاموال بنو نضير\r\nگويد « 1 » : رسول خداى ، صلى الله عليه و سلم ، نزد يهوديان بنو نضير آمد و ابو بكر و عمر و اسيد بن حضير همراه وى بودند . پس ، از آنان خواست تا وى را در باب ديه دو مرد از بنو كلاب بن ربيعه - كه با او موادعت « 2 » داشتند و عمرو بن اميه ضمرى ايشان را كشته\r\n\r\n\r\n","description":"","footnote":"\r\n( 1 ) . بلاذرى .\r\n( 2 ) . موادعه ، مهادنه يا معاهده در اصطلاح حقوق بين الملل اسلامى به مفهوم قرارداد بين المللى است كه ميان حكومت اسلامى و ساير سوژه‌هاى حقوق بين الملل منعقد مىگردد و تابع شرايط و مقررات معين شرعى است .\r\n","page_name":" 25 ","page_number":72},
  {"content":"\r\n\r\nبود - يارى دهند . آنان در پى آن شدند كه آسيا سنگى را بر پيامبر افكنند و او از نزد ايشان بازگشت « 1 » و كس پيش آنان فرستاد و بفرمود تا به سبب غدر و نقض عهد از بلاد وى كوچ كنند . بنو نضير از اين كار اباء ورزيدند و اعلام جنگ كردند . رسول الله ( ص ) سوى ايشان لشكر كشيد و پانزده شب آنان را در حصار گرفت .\r\nسپس به صلح رضا دادند ، بر اين قرار كه از بلاد وى خارج شوند و آنچه اشتران ايشان حمل توانند كرد - جز آلات حرب و حلقه - با خود برگيرند و زمين و نخلها و حلقه و ساير جنگ افزارهايشان از آن رسول الله ( ص ) باشد . حلقه ، زره‌ها را گويند .\r\nاموال بنو نضير خالصهء رسول الله ( ص ) بود و اراضى زير نخلهاى ايشان را كشت مىكرد كه قوت سالانهء عائله و همسرانش از آن برآورده مىشد و آنچه زياده مىماند در خريد ستوران و سلاح صرف مىكرد . رسول الله ( ص ) از زمينهاى بنو نضير به ابو بكر و عبد الرحمن بن عوف و ابو دجانه سماك بن خرشهء ساعدى و ديگران به اقطاع بداد . امر بنو نضير در سال چهارم هجرت پيش آمد .\r\nواقدى گويد : مخيريق از طايفهء بنو نضير حبر « 2 » عالمى بود و به رسول الله ( ص ) ايمان آورد و اموال خود را از آن وى ساخت .\r\nآن اموال هفت حائط « 3 » بود كه رسول الله ( ص ) همه را صدقه قرار\r\n\r\n\r\n","description":"","footnote":"\r\n( 1 ) . بنا به روايات ، پيامبر كنار حصار بنو نضير نشسته انتظار پاسخ مىكشيد و در اين حال يهوديان به شور نشسته رأى چنين دادند كه كسى بالاى حصار رفته سنگى بر او افكند . لكن جبرئيل رسول را خبر داد و او از آن جاى برخاست و راه مدينه پيش گرفت ( ناسخ التواريخ ، كتاب اول از مجلد دوم ) .\r\n( 2 ) . حبر به معنى دانشمند و پيشواى مذهبى يهودى است .\r\n( 3 ) . واژهء حائط و نيز لفظ حائر كه چند مورد در اين كتاب به كار رفته به معنى پرچين\r\n","page_name":" 26 ","page_number":73},
  {"content":"\r\n\r\nداد و عبارت بودند از ميثب و صافيه و دلال و حسنى و برقه و اعواف و مشربة ام ابراهيم بن رسول الله ( ص ) ، كه همان ماريه قبطيه باشد .\r\nقاسم بن سلام از عبد الله بن صالح و او از ليث بن سعد و او از عقيل و او از زهرى روايت كرد كه واقعهء يهودان بنو نضير شش ماه پس از نبرد احد رخ داد و رسول الله ( ص ) ايشان را در حصار گرفت تا رضا دادند كه جلاى بلد كنند و آنچه اشتران از امتعه - جز زره‌ها - توانند كشيد ، با خود برگيرند . آنگاه خداوند در حق ايشان اين آيت نازل كرد كه :    سَبَّحَ لِلَّهِ ما فِي السَّماواتِ وَ ما فِي الْأَرْضِ وَ هُوَ الْعَزِيزُ الْحَكِيمُ ، هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ    « 1 » - تا آنجا كه گويد :  وَ لِيُخْزِيَ الْفاسِقِينَ  « 2 » .\r\nحسين بن اسود از يحيى بن آدم و او از ابن ابى زائده و او از\r\n\r\n\r\n","description":"","footnote":"\r\nو ديوارى است كه از چوب و شاخهء درختان و بوته و نظاير آن دور باغ و مزرعه و خانه‌هاى روستايى مىكشند و نيز به معنى همان باغها و مزارع و خانه‌هايى است كه به اين شكل محصور شده است ، و اصطلاحا به آنچه در زبان فارسى « آبادى » ناميده مىشود ، قابل اطلاق است ( البته لفظ حائط به معانى ديگرى از جمله ديوار به معنى اعم و همچنين بستان نيز به كار مىرود ) .\r\n( 1 ) . سورهء حشر ، آيهء يكم و مقدمهء آيهء دوم ، به معنى : به پاكى مىستايد الله را هر چه در آسمان و در زمين است . و اوست آن توانندهء تاوندهء به هيچكس نمانندهء راست كار راست دانش . الله ، اوست كه آن ناگرويدگان اهل تورات را بيرون كرد ( تفسير خواجه عبد الله انصارى ) .\r\n( 2 ) . قسمت اخير آيهء پنجم همان سوره به معنى : و درد زده و رسوا كند آن فاسقان را ( تفسير خواجه عبد الله انصارى ) .\r\n","page_name":" 27 ","page_number":74},
  {"content":"\r\n\r\nمحمد بن اسحاق در باب آيهء :  وَ ما أَفاءَ اللَّهُ عَلى رَسُولِهِ مِنْهُمْ  « 1 » ، روايت كرد كه اشاره به بنو نضير است و مراد از :  فَما أَوْجَفْتُمْ عَلَيْهِ مِنْ خَيْلٍ وَ لا رِكابٍ وَ لكِنَّ اللَّهَ يُسَلِّطُ رُسُلَهُ عَلى مَنْ يَشاءُ  « 1 » ، اين است كه مسلمانان را آگاهى دهد كه آن اموال خالصهء رسول الله ( ص ) - بى مساهمت ديگران - است .\r\nرسول الله ( ص ) آن اموال را ميان مهاجران تقسيم كرد ، جز اينكه سهل بن حنيف و ابو دجانه اظهار فقر كردند كه به ايشان نيز عطا كرد « 3 » و در باب :  ما أَفاءَ اللَّهُ عَلى رَسُولِهِ مِنْ أَهْلِ الْقُرى فَلِلَّهِ وَ لِلرَّسُولِ  « 4 » تا آخر اين آيه ، گفت كه خداوند در اينجا تقسيم ديگرى را بين مسلمانان وصف مىكند .\r\nمحمد بن حاتم سمين از حجاج بن محمد و او از ابن جريح و او از موسى بن عقبه و او از نافع و او از ابن عمر حكايت كرد كه رسول الله ( ص ) نخلهاى بنو نضير را سوزانيد و قطع كرد كه در آن باب حسان بن ثابت گويد :\r\nچه سهل آمد بر بزرگان بنو لؤى حريق آتشى كه در بويره زبانه مىكشد\r\n\r\n\r\n","description":"","footnote":"\r\n( 1 ) . آيه ششم همان سوره به معنى : هر چيز كه الله از مال ايشان با رسول خويش گردانيد ، و شما در آن نه اسب تاختيد و نه اشتر . لكن الله مىگمارد پيغامبران خويش را بر آن كه خواهد . ( تفسير خواجه عبد الله انصارى ) .\r\n( 3 ) . اين دو تن از انصار - و نه از مهاجران - بوده‌اند ، و استثناء ايشان نيز از همين روست .\r\n( 4 ) . سورهء حشر ، بخشى از آيهء هفتم ، به معنى : هر چه الله با رسول خويش گردانيد از جهانيان ، آن خداى راست و رسول را ( و خويشاوندان رسول را و نارسيدان بىپدر را و درويشان را و راه‌گذريان را . ) ( تفسير خواجه عبد الله انصارى )\r\n","page_name":" 28 ","page_number":75},
  {"content":"\r\n\r\nابن جريح گويد كه در آن خصوص ، آيهء  ما قَطَعْتُمْ مِنْ لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ اللَّهِ وَ لِيُخْزِيَ الْفاسِقِينَ  « 1 » ، نازل شد و لينه همان نخل است . ابو عبيد از حجاج و او از ابن جريح و او از موسى و او از نافع و او از ابن عمر روايتى به همين سان نقل كرد . و راوى ابو عمر شيبانى و راويان ديگرى جز او گفته‌اند كه اين شعر از ابو سفيان ابن حارث بن عبد المطلب ، و بدين شكل است :\r\nچه سخت آمد بر بزرگان بنو لؤى حريق آتشى كه در بويره زبانه مىكشد بويله نيز روايت شده است . حسان بن ثابت بدان پاسخ داده و گفته است :\r\nخداى آن حريق را مدام سازد و در همه سوى آن لهيب بر افرازد اينان را كتابى آمد و ضايعش نهادند كه كورانند و از توراة بىحاصل افتاده‌اند عمرو بن محمد ناقد از سفيان بن عيينه و او از معمر و او از زهرى و او از مالك بن اوس بن حدثان نقل كرد كه عمر بن خطاب گفت : اموال بنو نضير از مقولهء : مما أفاء الله على رسوله و لم يوجف\r\n\r\n\r\n","description":"","footnote":"\r\n( 1 ) . آيهء 5 همان سوره به معنى : هر چه بريديد از درختان خرما ، لينه ، يا گذاشتيد بر پاى ، آن به پسند الله بود و دستورى او تا درد زده و رسوا كند فاسقان را . ( تفسير خواجه عبد الله انصارى ) .\r\n","page_name":" 29 ","page_number":76},
  {"content":"\r\n\r\nالمسلمون عليه بخيل و لا ركاب ، بوده و خالصهء او به شمار مىرفته است كه از آن خرج سالانهء خانوادهء خود را پرداخته و باقى را براى تدارك دواب و جنگ افزار در راه خدا صرف مىكرده است .\r\nهشام بن عمار دمشقى از حاتم بن اسماعيل و او از اسامة بن زيد و او از ابن شهاب و او از مالك بن اوس بن حدثان و او از عمر بن خطاب روايت كرد كه رسول الله ( ص ) سه دسته دارايى خاصه داشت : اموال بنو نضير و خيبر و فدك . اما اموال بنو نضير را حبس بر نوائب « 1 » خويش قرار داد ، و فدك را از آن مسافران درمانده ساخت و خيبر را به سه جزء تقسيم كرد ، دو جزء را ميان مسلمانان بهر كرد و جزئى را براى خود و نفقهء اهل خويش حبس قرار داد و آنچه از نفقهء ايشان زياده مىماند به مهاجران تنگدست مىداد .\r\nحسين بن اسود از يحيى بن آدم و او از سفيان و او از زهرى روايت كرد كه گفت اموال بنو نضير در زمرهء مما أفاء اللّه على رسوله و لم يوجف المسلمون عليه بخيل و لا ركاب ، به شمار مىرفت و خالصهء رسول الله ( ص ) بود . پس آن را ميان مهاجران تقسيم كرد و از آن به احدى از انصار نداد جز دو مرد فقير يعنى سماك بن خرشة ابو دجانه و سهل بن حنيف . حسين از يحيى بن آدم و او از ابو بكر بن عياش و او از كلبى حكايت كرد كه چون رسول الله ( ص ) بر اموال بنو نضير دست يافت - و ايشان نخستين كسانى بودند كه پيامبر\r\n\r\n\r\n","description":"","footnote":"\r\n( 1 ) . نوائب جمع نائبه و به معنى حوادث و امورى است كه بر انسان نازل و حادث مىگردد ، و از جمله مشتمل بر پيش آمدهايى است كه فيصله و اصلاح آن بر عهدهء فرمانروايان قرار دارد ، و به طور اخص به هزينه‌ها و مصارفى اطلاق مىشده است كه فرمانروايان بابت پذيرايى از سفرا و هيأتها و ميهمانان ناگزير از انجام آن بوده‌اند . در اين قسمت از كتاب ( و چند موضع ديگر ) كلمهء نوائب به همين مفهوم اخص به كار رفته است .\r\n","page_name":" 30 ","page_number":77},
  {"content":"\r\n\r\nبكوچانيد - خداوند تبارك و تعالى در حق ايشان گفت :  هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ لِأَوَّلِ الْحَشْرِ  « 1 » ، كه حشر همان جلاست ، و آن اموال از مقولهء : مما لم يوجف المسلمون عليه بخيل و لا ركاب به شمار بود . پس رسول الله ( ص ) به انصار گفت :\r\nبرادران مهاجر شما اموالى ندارند ، لذا اگر خواهيد اين اموال و دارايى خودتان را جميعا بين شما و ايشان تقسيم كنم ، و گر نه شما اموال خود نگاه داريد و من اين مال را تنها بين ايشان بهر كنم . پس گفتند اين اموال را ميان آنان بخش كن و از اموال ما نيز هر چه خواهى بهرهء ايشان ساز ، پس اين آيت نازل شد كه :  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ  « 2 » . آنگاه ابو بكر گفت اى جماعت انصار ، خداوند شما را جزاى خير دهاد . به خدا سوگند كه مثال ما و شما به چيز ديگرى ماننده نيست ، مگر همان كه غنوى « 3 » گفت :\r\n\r\n\r\n","description":"","footnote":"\r\n( 1 ) . الله ، اوست كه آن ناگرويدگان اهل تورات را بيرون كرد از سرايهاى خويش و از خان‌ومانهاى خويش ، نخست فراهم آوردن خلق را ( چنان كه ديده مىشود واژهء حشر در تفسير خواجه عبد الله به معنى گرد آوردن مردم ذكر شده ، حال آنكه بلاذرى مفهوم ديگر اين كلمه يعنى جلاء و كوچ را مورد نظر داشته است . بنا به گفته‌يى ، اول الحشر ، جلاى يهود از مدينه و حشر ثانى جلاى ايشان از جزيرة العرب به شام در ايام عمر بن خطاب بوده است . به قولى ديگر حشر اول ، حشر يهود از مدينه و حشر ثانى مربوط به روز قيامت است - به همان تفسير مراجعه شود ) .\r\n( 2 ) . و بر خود مىگزينند ( ترجيح مىدهند ) هر چند كه خود نيازمندند ( سورهء حشر ، آيهء 9 ) .\r\n( 3 ) . طفيل بن عوف بن ضبيس بن دليف بن كعب بن عوف از عشيرهء غنى ، شاعر تواناى عهد جاهليت . براى روشن شدن زمينهء اشعار متن به اختصار يادآور مىشود كه غنى يكى از عشيره‌هاى كوچك عربى منشعب از قبيلهء قيس بوده و در معرض تاخت و تاز قبايل نيرومندتر قرار داشته است ، و از همين رو حاميانى از طوايف قدرتمند\r\n","page_name":" 31 ","page_number":78},
  {"content":"\r\n\r\nخداى پاداش دهد بنو جعفر را كه چون موزه‌هاى ما بلغزيد و فرو غلتيديم ميان آنان كه لگدكوبمان كردند و گذشتند روى بر ما ترش نكردند ، حالى كه گر مادرانمان بديده بودند مر آن زحمتى كه ايشان بهر ما كشيدند ، به راستى كه خاطر پر ملال مىداشتند صاحب دولتان بسيارى از ايشان و همهء مهتران قوم ما را به خيمه‌هاى خويش ببردند و گرما و سرپناه عطا كردند .\r\nحسين از يحيى بن آدم و او از قيس بن ربيع و او از هشام بن عروه و او از پدر خويش حكايت كرد كه رسول الله ( ص ) زمينى از زمينهاى نخل دار بنو نضير براى زبير بن عوام اقطاع قرار داد .\r\nحسين از يحيى و او از يزيد بن عبد العزيز و او از هشام بن عروه و او از پدر خود حكايت كرد كه رسول الله ( ص ) از اموال بنو نضير اقطاعاتى قرار داد و زبير را اقطاع داد . محمد بن سعد كاتب واقدى از انس بن عياض و عبد اللّه بن نمير و ايشان از هشام بن عروه و او از پدر خويش روايت كرد كه پيامبر ( ص ) زمينى از اموال بنو نضير را كه در آن نخلستان بود اقطاع زبير قرار داد ، و ابو بكر جرف را اقطاعا به زبير سپرد . انس در روايت خود گويد كه آن\r\n\r\n\r\n","description":"","footnote":"\r\nبراى خود جستجو مىكرده است كه از آن جمله قبيلهء بنو جعفر بن كلاب - منشعب از قوم عامر - بوده است . ضمن يكى از اين يورشها كه به فرماندهى زيد الخيل طائى در محلى به نام محجر ( يا محجن ) صورت گرفت مردان عشيرهء غنى منكوب شدند و قبيلهء ايشان آسيب فراوان ديد و گله‌هاى زياد و شمارى از زنان خود را از دست دادند . در اين واقعه بنو جعفر به يارى عشيره آمدند و خستگان و زخميان را نزد خود بردند و دلسوزى بسيار نشان دادند . اشعار متن دربارهء همين حادثه است و شاعر بنو جعفر را مهربانتر از مادر وصف كرده است .\r\n","page_name":" 32 ","page_number":79},
  {"content":"\r\n\r\nزمين موات بود و عبد اللّه بن نمير در حديث خود گويد كه عمر تمامى عقيق را اقطاع زبير قرار داد .\r\n\r\nاموال بنو قريظه\r\nگويند : رسول الله ( ص ) شبهايى از ذو القعده و چند شب از ذو الحجه سال پنجم را به محاصرهء بنو قريظه پرداخت و حصار ايشان پانزده شبانه به درازا كشيد . آنان از جمله كسانى بودند كه در غزوهء خندق بر ضد رسول الله ( ص ) اعانت كرده بودند ، كه آن غزوهء احزاب بود . سپس به داورى وى تن در دادند و سعد بن معاذ اوسى بر ايشان داورى كرد و حكم چنين داد كه هر كه تراش تيغ بر او جارى شده « 1 » كشته شود و زنان و كودكان به اسارت در آيند و اموالشان ميان مسلمانان بهر گردد . پس رسول الله ( ص ) آن را تنفيذ كرد و گفت همانا حكم به رأى خداوند و رسول او دادى .\r\nعبد الواحد بن غياث از حماد بن سلمه و او از هشام بن عروه و او از پدر خويش و او از عائشه روايت كرد كه رسول الله ( ص ) چون از جنگ احزاب فارغ شد ، به مكان شستشوى درآمد تا تن خود بشويد ، پس جبرئيل نزد او آمد و گفت يا محمد سلاح جنگ باز كرديد و ما هنوز سلاح خود زمين ننهاده‌ايم ، به جنگ بنو قريظه بشتاب .\r\nعائشه گفت اى رسول الله ، من او را از خلال در بديدم و غبار بر سرش نشسته بود .\r\n\r\n\r\n","description":"","footnote":"\r\n( 1 ) . كنايه از رسيدن به سن بلوغ است . احتمال مىرود در آن زمان يهوديان - و شايد نصارى نيز - بر حسب سنت هنگام رسيدن به سن بلوغ موى مىسترده‌اند ( رك : توراة ، سفر داوران ، باب 13 ، آيهء 5 و باب 16 ، آيهء 17 ) .\r\n","page_name":" 33 ","page_number":80},
  {"content":"\r\n\r\nعبد الواحد بن غياث از حماد بن سلمه و او از ابو جعفر خطمى و او از عمارة بن خزيمه و او از كثير بن سائب روايت كرد كه بنو قريظه بر پيامبر ( ص ) عرضه شدند و هر كه از ايشان به سن احتلام رسيده يا بر عانه‌اش موى دميده بود ، كشته شد و آن كه به احتلام نرسيده يا عانهء وى نروئيده بود ، رها شد .\r\nوهب بن بقيه از يزيد بن هارون و او از هشام و او از حسن روايت كرد كه گفت حيى بن اخطب با رسول الله ( ص ) عهد كرد كه احدى را به ضد او يارى ندهد و خداى را بر آن كفيل گرفت . پس چون او و پسرش را روز قريظه بياوردند رسول الله ( ص ) گفت همانا كه كفالت به نيكى انجام گرفت ، سپس بفرمود تا خود و فرزندانش را گردن زنند .\r\nبكر بن هيثم از عبد الرزاق و او از معمر روايت كرد كه گفت از زهرى پرسيدم آيا بنو قريظه زمينى داشتند ؟ گفت : قطعا ، و رسول الله ( ص ) آن را ميان مسلمانان به سهام تقسيم كرد . حسين بن اسود مرا حكايت كرد كه يحيى بن آدم از ابو بكر بن عياش و او از كلبى و او از ابو صالح و او از ابن عباس نقل كرد كه رسول الله ( ص ) اموال بنو قريظه و خيبر را ميان مسلمانان قسمت كرد . ابو عبيد قاسم بن سلام از عبد اللّه بن صالح كاتب ليث و او از ليث بن سعد و او از عقيل و او از زهرى روايت كرد كه رسول الله ( ص ) بنو قريظه را در محاصره گرفت تا به حكميت سعد بن معاذ رضا دادند و او حكم به قتل مردان و بردگى زنان و كودكان و تقسيم اموالشان داد .\r\nو در آن روز فلان و فلان تعداد « 1 » از مردان ايشان به قتل رسيد .\r\n\r\n\r\n","description":"","footnote":"\r\n( 1 ) . تعداد كشتگان بين چهار صد تا نهصد نفر روايت شده است .\r\n","page_name":" 34 ","page_number":81},
  {"content":"\r\n\r\n\r\nخيبر\r\nگويند : رسول الله ( ص ) در سال هفت به جنگ خيبر دست يازيد .\r\nاهل خيبر كار را با وى به تأخير و اطاله گذرانيده ، با مسلمانان به قتال پرداختند . پس رسول الله ( ص ) قريب يك ماه ايشان را در محاصره داشت ، و از آن پس با وى صلح كردند ، بر اين قرار كه جان و اولادشان مصون ماند و جلاى بلد كنند و زمينها و زرينه و سيمينه و جامه‌هاى خود را - جز آنچه بر بدنها دارند - براى مسلمانان باز گذارند و چيزى از وى پوشيده ندارند . آنگاه به پيامبر ( ص ) گفتند كه ما را در فن زراعت و نگاهدارى نخل دانشى است پس ما را در اينجا باز گذار و رسول الله ( ص ) ايشان را به جاى گذاشت و نيمى از حاصل ميوه و حبوب را حق عمل آنان قرار داد و گفت شما را استقرار دادم ما دام كه خداوند استقرارتان دهد . چون عمر بن خطاب رضى اللّه عنه به خلافت رسيد در ايشان و با ظاهر شد و زحمت مسلمانان فراهم كردند . پس عمر ايشان را براند و خيبر را ميان مسلمانانى كه سهمى « 1 » در آن داشتند قسمت كرد .\r\nحسين بن اسود مرا گفت كه يحيى بن آدم از زياد بن طفيل و او از محمد بن اسحاق روايت كرد كه گفت از ابن شهاب دربارهء خيبر سؤال كردم و او مرا خبر داد كه شنيده است رسول الله ( ص ) آن را به عنوه « 2 » و پس از جنگ فتح كرد و از مقولهء مما أفاء الله على رسوله\r\n\r\n\r\n","description":"","footnote":"\r\n( 1 ) . تقسيم خيبر به سهمها و اعطاء آن به مسلمانان ضمن صفحات آتى همين فصل كتاب ذكر شده است .\r\n( 2 ) . عنوه گرفتن چيزى است به قهر و غلبه . فتح بلاد به عنوه به مفهوم گشودن آنها\r\n","page_name":" 35 ","page_number":82},
  {"content":"\r\n\r\nصلعم بوده است . پس رسول الله ( ص ) آن را تخميس كرد و ميان مسلمانان قسمت كرد . اهل خيبر جمعى به جاى ماندند و گروهى به ترك ديار گفته جلاى بلد كردند . آنگاه رسول الله ( ص ) ايشان را به مزدورى بخواند و آنان چنان كردند .\r\nعبد الاعلى بن حماد نرسى از حماد بن سلمة و او از عبيد الله بن عمر و او از نافع و او از ابن عمر نقل كرد كه رسول الله ( ص ) سوى اهل خيبر شد و با ايشان به قتال پرداخت تا آنان را بر آن داشت كه به قصر خود پناه برند و بر اراضى و نخلهاى ايشان چيره شد و با آنان صلح كرد ، بر اين قرار كه از ريختن خونشان خوددارى شود و جلاى بلد كنند و آنچه اشترانشان حمل توانند كرد با خود برگيرند و زرينه و سيمينه و زره‌هايشان از آن رسول الله ( ص ) باشد . و بر ايشان شرط كرد كه چيزى را مكتوم و پنهان ندارند و اگر چنين كنند ذمه و عهدى براى آنان نباشد . آنگاه پوست گوسپندى را كه در آن خواسته و گوهر بود مخفى ساختند و آن به حيى بن اخطب تعلق داشت كه هنگام جلاى بنو نضير با خود به خيبر آورده بود .\r\nرسول الله ( ص ) به سعية بن عمرو گفت آن كيسهء حيى كه با خود از جانب بنو نضير آورده بود كجاست ؟ گفت در كار جنگها و مخارج مصرف شد . گفت : از آن ، زمان اندكى گذشته و خواسته بسيار بوده است . حيى پيش از آن كشته شده بود . پس رسول الله ( ص ) سعيه را نزد زبير فرستاد و او وى را عذاب داد و آنگاه گفت كه حيى را مىديدم گرد ويرانه‌يى در اين حوالى همى گشت . پس به\r\n\r\n\r\n","description":"","footnote":"\r\n- به جنگ و بى عقد صلح بوده و آثار حقوقى آن نسبت به حالتى كه بلدى به صلح و توافق گشوده مىشد بسيار متفاوت بود . براى فاتح به عنوه حق تصرف وسيعى نسبت به اموال و نفوس و اعراض مغلوبان پديد مىآمد .\r\n","page_name":" 36 ","page_number":83},
  {"content":"\r\n\r\nخرابه رفته جستجو كردند و كيسه را بيافتند . رسول الله ( ص ) دو پسر ابو الحقيق را بكشت كه يكى از ايشان شوهر صفيه دختر حيى بن اخطب بود ، و زنان و كودكانشان را به اسارت گرفت و اموالشان را به خاطر نقض عهدى كه كرده بودند قسمت كرد .\r\nپس چون خواست كه ايشان را از آن مكان براند گفتند ما را بهل تا در اين اراضى به جاى مانيم و به اداره و انجام امور آن قيام كنيم ، و رسول الله ( ص ) و اصحاب وى غلامانى نداشتند تا به كار آن زمينها پردازند و خود نيز فراغت انجام آن را نداشتند .\r\nپس رسول الله ( ص ) خيبر را به آنان داد بر اين قرار كه نيمى از محصول هر گونه كشت و نخل از آن ايشان باشد و آنچه ماند به رسول الله ( ص ) تعلق گيرد .\r\nعبد الله بن رواحه همه ساله نزد ايشان آمده حاصل به ميزان همى آورد و نيم بهر ايشان مىگذاشت . پس ، از سختگيرى او در كار مميزى شكايت به رسول الله ( ص ) بردند و خواستند كه او را به رشوه بفريبند . وى گفت اى دشمنان خدا آيا مرا به مال حرام تطميع مىكنيد ؟ همانا كه مرا محبوبترين مردم نزد شما فرستاده و شما جماعت نزد من از خرس و بوزينه منفورتريد ، لكن كينهء من نسبت به شما و دوستى من دربارهء وى ، مرا بر آن نخواهد داشت كه از اجراى عدالت در حق شما خوددارى كنم . پس گفتند زمين و آسمانها بر همين عدالت بر پاى است . و گفت كه رسول الله ( ص ) در چشم صفيه دختر حيى سبزى مشاهده كرد و گفت اى صفيه اين سبزى از چيست ؟ گفت در حالى كه سرم در آغوش پسر ابو الحقيق بود خفته بودم و در خواب ديدم كه ماه در آغوشم قرار گرفت . پس او را از آن خبر دادم و وى مرا سيلى زد و گفت آيا آرزوى شاه\r\n\r\n","description":"","footnote":"","page_name":" 37 ","page_number":84},
  {"content":"\r\n\r\nيثرب در سر دارى ؟ گفت « 1 » : و رسول الله ( ص ) را بيش از همهء مردمان دشمن مىداشتم ، چه شوهر و پدر و برادرم را كشته بود و او همواره پوزش خواسته همى گفت كه پدرت در ميان اعراب فتنه انگيخت . و آنقدر گفت و گفت تا آن بغض از خاطرم برفت .\r\nهم او گفت كه رسول الله ( ص ) به هر يك از زنانش همه ساله هشتاد بار شتر خرما و بيست بار جو از حاصل خيبر همى داد .\r\nنافع گويد كه در عهد عمر بن خطاب ميان مسلمانان به فتنه و ايذاء پرداختند « 2 » و خيانت و غش ظاهر كردند و ابن عمر را از بالاى خانه‌يى به زير افكندند و دو دستش را بشكستند . پس عمر ( رض ) آن اراضى را ميان مسلمانان اهل حديبيه كه در واقعهء خيبر حضور داشتند قسمت كرد .\r\nحسين بن اسود از يحيى بن آدم و او از زياد بكائى و او از محمد بن اسحاق و او از عبد الله بن ابى بكر بن محمد بن عمرو بن حزم روايت كرد كه رسول الله ( ص ) اهل خيبر را كه در دو قلعهء وطيح و سلالم بودند محاصره كرد ، و زمانى كه يقين حاصل كردند كه هلاك خواهند شد از وى خواستند ايشان را اجازت دهد تا از آن جاى خارج شوند و از ريختن خونشان خوددارى شود و او نيز چنان كرد .\r\nپيش از آن رسول الله ( ص ) همهء اموال ايشان مشتمل بر شق و نطاة و الكتيبه و تمامى قلعه‌هاى آنان - جز آنچه در اين دو قلعه بود - به دست آورده بود . حسين بن اسود از يحيى بن آدم و او از عبد السلام بن حرب و او از شعبه و او از حكم و او از عبد الرحمن بن ابى ليلى در باب اين قول خداى تعالى كه و اثابهم فتحا قريبا « 3 » ،\r\n\r\n\r\n","description":"","footnote":"\r\n( 1 ) . صفيه گفت .\r\n( 2 ) . اشاره به اهل خيبر است .\r\n( 3 ) . و ايشان را پاداش داد پيروزى نزديك ( سورهء فتح ، آيهء 18 ) .\r\n","page_name":" 38 ","page_number":85},
  {"content":"\r\n\r\nگفت كه آن خيبر است و دربارهء و أخرى لم يقدروا عليها « 1 » گفت كه فارس و روم باشد .\r\nعمرو ناقد از يزيد بن هارون و او از يحيى بن سعيد و او از بشير بن يسار روايت كرد كه پيامبر ( ص ) خيبر را به سى و شش سهم قسمت كرد و هر سهم را نيز به صد بخش ديگر تقسيم كرد و نصف آن را براى نوائب خويش كنار نهاد و نيمهء ديگر را ميان مسلمانان قسمت كرد . از آنچه تقسيم شد شق و نطاة و ضمائم آن ، و از آنچه وقف شد كتيبة و سلالم سهمى رسول الله ( ص ) گرديد .\r\nو چون اين اموال به دست رسول الله ( ص ) افتاد كشاورزانى نداشت تا براى كار روى زمين كفايت كنند . پس آن را به يهوديان داد تا در برابر نيمى از محصول كشت كنند . در زمان حيات رسول الله ( ص ) و ابو بكر وضع به همين قرار ادامه داشت و در عهد عمر چون دارايى مسلمانان زياد شد و توانستند به كشت اراضى پردازند يهوديان را به شام كوچانيد و اين اموال را بين مسلمانان تقسيم كرد .\r\nبكر بن هيثم از عبد الرزاق و او از معمر و او از زهرى روايت كرد كه چون رسول الله ( ص ) خيبر را فتح كرد ، كتيبه سهم خمس آن قرار گرفت و شق و نطاة و سلالم و وطيح به مسلمانان رسيد كه آن را در قبال نيمى از محصول در دست يهود باقى گذارد و فوائدى كه خداوند از آن اراضى به دست مىداد ميان مسلمانان تقسيم مىشد ، تا آن كه عمر رقبهء اراضى را بين ايشان به نسبت سهمشان قسمت كرد . ابو عبيد از على بن معبد و او از ابو المليح و او از ميمون بن مهران روايت كرد كه رسول الله ( ص ) اهل خيبر را بين بيست تا سى شبانه در حصار گرفت .\r\n\r\n\r\n","description":"","footnote":"\r\n( 1 ) . و چيز ديگرى كه دست نيافتند بر آن ( سورهء فتح آيهء 21 ) .\r\n","page_name":" 39 ","page_number":86},
  {"content":"\r\n\r\nحسين بن اسود از يحيى بن آدم و او از حماد بن سلمه و او از يحيى بن سعيد و او از بشير بن يسار نقل كرد كه رسول الله ( ص ) خيبر را به 36 سهم قسمت كرد . هجده سهم به خاطر هزينه‌ها و امور مردم و پذيرايى از هيأتها كه بر عهده رسول الله ( ص ) بود سهمى او شد و هجده سهم ديگر نيز تقسيم شد كه هر سهم به يكصد مرد رسيد . حسين از يحيى بن آدم و او از عبد السلام بن حرب و او از يحيى بن سعيد روايت كرد كه گفت شنيدم بشير بن يسار مىگفت : تقسيم خيبر به سى و شش سهم و هر سهم مشتمل بر صد سهم ديگر بود . از آن ميان هجده سهم نصيب مسلمانان شد كه بين خود تقسيم كردند و از آن تقسيم سهم رسول الله ( ص ) مساوى هر يك از ايشان بود ، و هجده سهم ديگر براى افراد و هيأتهايى كه بر رسول الله ( ص ) وارد مىشدند و مخارجى كه بر عهده داشت اختصاص يافت .\r\nعمرو ناقد و حسين بن اسود مرا گفتند كه وكيع بن جراح از عمرى و او از نافع و او از ابن عمر روايت كرد كه رسول الله ( ص ) ابن رواحه را به خيبر فرستاد و او نخلها را بر ايشان به ميزان گرفت و سپس آنان را مخير ساخت كه آن را بپذيرند يا رد كنند و آنان گفتند اين حق است و آسمانها و زمين بر همين اساس استوار است . اسحاق بن ابى اسرائيل از حجاج بن محمد و او از ابن جريح و او از قول مردى از اهل مدينه روايت كرد كه پيامبر ( ص ) با اولاد ابو الحقيق مصالحه كرد بر اين شرط كه گنجى را پنهان ندارند و ايشان آن را كتمان كردند پس خونهايشان حلال شد .\r\nابو عبيد از على بن معبد و او از ابو المليح و او از ميمون بن مهران روايت كرد كه اهل خيبر براى خود و فرزندانشان امان گرفتند ، بر اين قرار كه آنچه درون قلعه بود از آن رسول الله ( ص )\r\n\r\n","description":"","footnote":"","page_name":" 40 ","page_number":87},
  {"content":"\r\n\r\nباشد . و گفت كه اهل خانه‌يى در آن قلعه با رسول الله ( ص ) بر سر تشدد و قهر بودند و او به آنان گفت دشمنى شما را با خداوند و رسولش همى دانم ، لكن اين معنى مرا از آن باز نمىدارد كه آنچه به دوستانتان دادم از شما دريغ دارم . و شما با من وعده كرديد كه اگر چيزى را پنهان داريد خونهايتان بر من حلال شود ، اكنون جامهاى « 1 » شما چه شد ؟ گفتند آن را در جنگ خود صرف كرديم .\r\nپس به فرمان وى اصحاب به مكانى كه آن اشياء در آن بود رفتند و بكاويدند و بيافتند ، و آنگاه گردنهاى ايشان را بزد .\r\nعمرو ناقد و محمد بن صباح از هشيم و او از ابن ابى ليلى و او از حكم بن عتيبه و او از مقسم و او از ابن عباس روايت كرد كه رسول الله ( ص ) اراضى و نخلهاى خيبر را در ازاى نيمى از محصول در دست اهل آن بلد باقى نهاد .\r\nمحمد بن صباح از هشيم بن بشير و او از داود بن ابى هند و او از شعبى نقل كرد كه رسول الله ( ص ) در قبال نصف فوائد ، خيبر را به اهل آن واگذارد ، و عبد الله بن رواحه را براى ارزيابى حاصل خرما - و يا نخل - گسيل داشت و او اين كار بكرد و آن را به دو نيمه تقسيم نمود و ايشان را مخير ساخت كه هر يك را خواهند برگيرند و آنان گفتند آسمان و زمين به همين عدل بر پاى ايستاده است . جمعى از اصحاب ابو يوسف ما را حكايت كردند كه ابو يوسف از مسلم اعور و او از انس روايت كرد كه عبد الله بن رواحه به اهل خيبر گفت اگر خواهيد من ميزان گيرم و شما را در انتخاب مخير سازم و اگر خواهيد شما چنين كنيد و مرا مخير سازيد .\r\n\r\n\r\n","description":"","footnote":"\r\n( 1 ) . در اينجا واژهء آنيه به كار رفته كه به معنى ظروف و جامها و گلدانها است ، لكن شايد در اصل وانيه بوده است كه به معنى رشتهء مرواريد و در است ( هر چند مترجم لفظ وانيه و ترديد در اين باب را جاى ديگرى مشاهده نكرده است ) .\r\n","page_name":" 41 ","page_number":88},
  {"content":"\r\n\r\nآنان گفتند آسمان و زمين به همين گونه استوار باشد . قاسم بن سلام از عبد الله بن صالح مصرى و او از ليث بن سعد و او از يونس بن يزيد و او از زهرى روايت كرد كه پيامبر ( ص ) خيبر را به عنوه و پس از جنگ بگشود ، پس آن را تخميس كرد و چهار پنجم ديگر را ميان مسلمانان قسمت كرد . عبد الاعلى بن حماد نرسى ما را حكايت كرد كه از مالك بن انس خواندم كه از قول ابن شهاب روايت كرده بود كه رسول الله ( ص ) فرمود : در جزيرة العرب دو دين قابل جمع نخواهد بود . پس عمر بن خطاب رضى الله عنه در اين باب تفحص كرد و چون اطمينان و يقين يافت كه رسول الله ( ص ) گفته است در جزيرة العرب دو دين جمع نخواهد شد يهود را از خيبر براند .\r\nوليد بن صالح از واقدى و او از شيوخ خود روايت كرد كه رسول الله ( ص ) از سهم خود در خيبر اطعام « 1 » مقرر داشت . پس براى هر يك از زنان خود هشتاد بار خرما و بيست بار جو قرار داد و براى عموى خود عباس بن عبد المطلب رضى الله عنه\r\n\r\n\r\n","description":"","footnote":"\r\n( 1 ) . اطعام به معنى طعمه قرار دادن است ، و در اين مقام هيچيك از دو لفظ به معنى رايج در زبان فارسى به كار نرفته بلكه اصطلاحات حقوقى معينى هستند كه بر حسب مورد به معانى زير به كار مىرفته‌اند :\r\nالف ) رزق و مقررى سالانه كه از حاصل و درآمد ملك معينى در حق كسى برقرار شود .\r\nب ) حق انتفاع ما دام العمر از ديه و ملك معين ( چيزى مشابه عمرى در حقوق مدنى امروز ايران ) در اين معنى واژهء طعمه و مصدر اطعام به مفهوم اقطاع نزديك مىشود .\r\nج ) خراج ملك كه به كسى واگذار شود تا براى هزينهء خود بگيرد .\r\nد ) عاريه دادن ملك براى زراعت و استفادهء موقت عاريه گيرنده .\r\n","page_name":" 42 ","page_number":89},
  {"content":"\r\n\r\nدويست بار و ابو بكر و عمر و حسن و حسين و جمعى ديگر و همچنين اولاد مطلب بن عبد مناف را تعدادى بارهاى معين مقرر داشت ، و سند ثابتى از اين بابت بنوشت . وليد از واقدى و او از افلح بن حميد و او از پدر خويش نقل كرد كه گفت عمر بن عبد العزيز توليت كتيبه را به من داد و ما سهمى ورثهء اطعام‌شوندگان را همى داديم و جزء آمار ما بودند .\r\nمحمد بن حاتم سمين از جرير بن عبد الحميد و او از ليث و او از نافع روايت كرد كه رسول الله ( ص ) خيبر را در ازاى نيمى از محصول به اهل آن واگذارد كه در مدت زندگانى رسول الله ( ص ) و ابو بكر و آغاز خلافت عمر در دست ايشان باقى بود . سپس عبد الله بن عمر براى كارى نزد ايشان آمد و آنان شبانه بر وى حمله بردند . پس عمر ايشان را از آن سرزمين اخراج كرد و آن را ميان مسلمانانى كه در آنجا حضور داشتند قسمت كرد و براى زنان پيامبر ( ص ) سهمى در آن قرار داد و گفت هر يك از شما كه خواهيد توانيد از ثمره سهم گيريد و هر كدام كه خواهيد ملك برگيريد ، و اين براى خود و ورثهء ايشان بود . حسين بن اسود از ابو بكر بن عياش و او از كلبى و او از ابو صالح و او از ابن عباس روايت كرد كه گفت خيبر به يك هزار و پانصد و هشتاد سهم تقسيم شد و تعداد مردان نيز يك هزار و پانصد و هشتاد بود كه از اين شمار ، آنان كه در حديبيه حاضر بودند يك هزار و پانصد و چهل تن و تعدادى كه با جعفر بن ابى طالب به سرزمين حبشه رفته بودند چهل مرد بودند .\r\nحسين بن اسود از يحيى بن آدم و او از ابو معاويه و او از هشام بن عروه و او از پدر خويش روايت كرد كه رسول الله ( ص ) زمينى با نخل و اشجار در خيبر اقطاعا به زبير داد .\r\n\r\n","description":"","footnote":"","page_name":" 43 ","page_number":90},
  {"content":"\r\n\r\n\r\nفدك\r\nگويند كه رسول الله ( ص ) در بازگشت از خيبر محيصة بن مسعود انصارى را نزد اهل فدك فرستاد و ايشان را به اسلام دعوت كرد . رئيس آنان مردى بود كه به وى يوشع بن نون يهودى مىگفتند .\r\nپس ايشان با رسول الله ( ص ) صلح كردند ، بر اين اساس كه نصف خاك فدك را به وى دهند و اين از آنان پذيرفته شد و بدين سان نيمى از فدك خالصهء رسول الله ( ص ) گرديد ، زيرا كه مسلمانان به خاطر آن اسبى و اشترى نتاخته بودند « 1 » ، و آنچه فوائد آن بود براى مسافران درمانده صرف مىشد . اهل فدك همچنان در آن باقى بودند تا عمر رضى الله عنه به خلافت رسيد و يهود حجاز را براند و ابو هيثم مالك بن تيهان - و به قولى نيهان - و سهل بن ابى خيثمه و زيد بن ثابت را كه همگى از انصار بودند به آنجا فرستاد . پس ايشان نيمى از خاك فدك را به قيمت عادله تقويم كردند و عمر آن بها را به يهوديان پرداخت و ايشان را به شام كوچانيد .\r\nسعيد بن سليمان از ليث بن سعد و او از يحيى بن سعيد حكايت كرد كه اهل فدك با رسول الله ( ص ) مصالحه كردند ، بر اين اساس كه نصف اراضى و نخلها از آن ايشان باشد . هنگامى كه عمر آنان را از آن جاى براند كسانى را فرستاد تا حساب سهم ايشان را از زمين و نخل روشن سازند و آن را بديشان بداد . بكر بن هيثم از عبد الرزاق و او از معمر و او از زهرى روايت كرد كه عمر بن خطاب نيمى از بهاى زمين و نخلهاى اهل فدك را به آنان پرداخت .\r\nحسين بن اسود ما را حكايت كرد كه يحيى بن آدم از ابن ابى\r\n\r\n\r\n","description":"","footnote":"\r\n( 1 ) . اشاره به آيهء ششم از سورهء حشر .\r\n","page_name":" 44 ","page_number":91},
  {"content":"\r\n\r\nزائده و او از محمد بن اسحاق و او از زهرى و عبد الله بن ابى بكر و يكى از فرزندان محمد بن مسلمه روايت كرد كه برخى از بازماندگان اهل خيبر در جاى خود بماندند و حصار گرفتند ، و از رسول الله ( ص ) خواستند كه از ريختن خونهاى ايشان خوددارى كند و به آنان اجازهء جلاى بلد دهد و چون اهل فدك اين بشنيدند به رفتارى همانند آن رضايت دادند . فدك خالصهء رسول الله ( ص ) و از مقولهء : لم يوجف المسلمون عليها بخيل و لا ركاب بود .\r\nحسين از يحيى بن آدم و او از زياد بكائى و او از محمد بن اسحاق و او از عبد الله بن ابى بكر روايتى مشابه نقل كرده و افزوده است كه از جمله كسانى كه نزد اهل خيبر رفتند يكى محيصة بن مسعود بود .\r\nحسين از يحيى بن آدم و او از ابراهيم بن حميد و او از اسامة بن زيد و او از ابن شهاب و او از مالك بن اوس بن حدثان و او از عمر رضى الله عنه نقل كرد كه گفت رسول الله ( ص ) سه دارايى خاصه داشت : اراضى بنو نضير كه حبس نوائب وى بود ، و خيبر كه آن را به سه جزء تقسيم كرد ، و فدك كه به مسافران درمانده اختصاص داشت .\r\nعبد الله بن صالح عجلى از صفوان بن عيسى و او از اسامة بن زيد و او از ابن شهاب و او از عروة بن زبير روايت كرد كه زنان پيامبر ( ص ) عثمان بن عفان را نزد ابو بكر فرستاده ميراث خود را از سهم رسول الله ( ص ) در خيبر و فدك درخواست كردند . عائشه به ايشان گفت : آيا از خداى نمىهراسيد ، مگر نشنيده‌ايد كه رسول خداى صلى الله عليه و سلم مىگفت : آنچه را به عنوان صدقه باز مىگذاريم ميراث ما نخواهد بود . همانا كه اين اموال به آل محمد و براى واردان و ميهمانان ايشان اختصاص خواهد داشت ، و چون بميرم اين امر به ولى امر پس از من راجع است . گفت كه آنان\r\n\r\n","description":"","footnote":"","page_name":" 45 ","page_number":92},
  {"content":"\r\n\r\nدست بداشتند .\r\nاحمد بن ابراهيم دورقى از صفوان بن عيسى زهرى و او از اسامه و او از ابن شهاب و او از عروه روايتى مشابه آن نقل كرد .\r\nابراهيم بن محمد از عرعرة و او از عبد الرزاق و او از معمر و او از كلبى روايت كرد كه بنو اميه فدك را مصادره كردند و سنت رسول الله ( ص ) را در خصوص آن دگرگونه ساختند . هنگامى كه عمر بن عبد العزيز رضى الله عنه به ولايت رسيد آن را به حال پيشين اعاده كرد .\r\nعبد الله بن ميمون مكتب از فضيل بن عياض و او از مالك بن جعونه و او از پدر خود حكايت كرد كه فاطمه به ابو بكر گفت رسول الله ( ص ) فدك را براى من قرار داد ، پس آن را به من ده و على بن ابى طالب بر اين معنى گواهى داد . از او شاهد ديگرى خواست و ام ايمن به سود وى شهادت داد . گفت اى دختر رسول الله همى دانى كه كار جز با شهادت دو مرد و يا يك مرد و دو زن راست نيايد . پس او منصرف شد . روح الكرابيسى از زيد بن حباب و او از خالد بن طهمان و او از مردى كه به نظر روح ، جعفر بن محمد بوده است روايت كرد كه فاطمه رضى الله عنها به ابو بكر صديق رضى الله عنه گفت فدك را به من ده زيرا رسول الله ( ص ) آن را براى من قرار داد . وى بينه خواست و او ام ايمن و رباح آزاد كردهء پيامبر ( ص ) را بياورد و آن دو به سود وى در اين باره شهادت دادند . پس بگفت كه اين امر جز با شهادت يك مرد و دو زن ميسر نيست .\r\nابن عائشهء تيمى از حماد بن سلمه و او از محمد بن سائب كلبى و او از ابو صالح باذام و او از ام هانى روايت كرد كه فاطمه دختر رسول الله ( ص ) نزد ابو بكر صديق رضى الله عنه آمد و به وى گفت : پس از مردن ، وارث تو كه خواهد بود ؟ گفت : اهل و اولادم .\r\n\r\n","description":"","footnote":"","page_name":" 46 ","page_number":93},
  {"content":"\r\n\r\nگفت : پس سبب چيست كه بايد تو ، و نه ما ، از رسول الله ( ص ) ارث ببريم ؟ گفت : اى دختر رسول الله سوگند به خداى كه از پدر تو نه طلا ، نه نقره و نه فلان و نه فلان به ارث برده‌ام . گفت : سهم ما در خيبر و صدقهء ما در فدك را گويم . گفت : اى دختر رسول الله شنيدم كه رسول الله ( ص ) مىگفت : همانا كه آن طعمه‌يى است كه خداوند در طول حيات نصيب من ساخته و چون بميرم ميان مسلمانان باشد .\r\nعثمان بن ابى شيبه از جرير بن عبد الحميد و او از مغيره روايت كرد كه عمر بن عبد العزيز بنو اميه را گرد آورد و گفت : همانا فدك از آن پيامبر ( ص ) بود و از آن انفاق مىكرد و معاش مىساخت و به مستمندان بنو هاشم مىرسيد و بيوه‌هاى ايشان را همسر مىداد ، و فاطمه خواست كه آن را به وى بخشد و او اباء كرد . چون پيامبر وفات يافت ابو بكر به همان شيوهء رسول الله ( ص ) عمل كرد . سپس ولايت به عمر رسيد و او نيز همان رفتار پيشه كرد و اكنون من تأكيد مىكنم كه آن را به حالت پيشين اعاده كرده‌ام .\r\nسريج بن يونس از اسماعيل بن ابراهيم و او از ايوب و او از زهرى در باب اين قول خداى تعالى كه :  فَما أَوْجَفْتُمْ عَلَيْهِ مِنْ خَيْلٍ وَ لا رِكابٍ ،  روايت كرد كه منظور قريه‌هاى عربى « 1 » خاصهء رسول الله از قبيل فدك و فلان و فلان است .\r\nابو عبيد از سعيد بن عفير و او از مالك بن انس روايتى كرد -\r\n\r\n\r\n","description":"","footnote":"\r\n( 1 ) . قريه‌هاى عربى در ترجمهء « قرى عربية » آورده شد . گاهى اين دو كلمه را مجموعا اسم خاص يعنى يك نام جغرافيايى معين تلقى مىكنند . لكن به گفتهء البكرى « قرى عربيه هر قريه‌يى در سرزمين عرب است از قبيل خيبر و فدك و سوارقيه و امثال آن . » ( رك . ابو عبيد الله بن عبد العزيز البكرى الاندلسى - معجم ما استعجم ، الجزء الاول ) .\r\n","page_name":" 47 ","page_number":94},
  {"content":"\r\n\r\nكه ابو عبيد گويد ندانم مالك نيز از زهرى نقل كرده يا نه - و گفت كه عمر يهود خيبر را براند و ايشان از آنجاى برون شدند ، اما يهوديان فدك را نيمى از ثمرات و نيمى از اراضى بود ، چه رسول الله ( ص ) با ايشان به همين قرار مصالحه كرد . پس عمر بهاى نيمى از ثمره و اراضى را به زر و درهم و زينهاى اشتران به آنان پرداخت و آنگاه ايشان را براند . عمرو ناقد از حجاج بن ابى منيع رصافى و او از پدرش و او از ابو برقان حكايت كرد كه چون عمر بن عبد العزيز به خلافت رسيد خطبه‌يى خواند و گفت فدك از مقولهء : مما أفاء الله على رسوله و لم يوجف المسلمون عليه بخيل و لا ركاب ، بود . پس فاطمه رحمها الله تعالى آن را از وى بخواست و او گفت تو را نرسد كه آن را از من تقاضا كنى و من نيز نتوانم كه آن را به تو دهم . هر چه فوايد از آن حاصل مىشد براى درراه‌ماندگان صرف مىكرد . سپس ابو بكر و عمر و عثمان و على رضى الله عنهم به خلافت رسيدند و فدك را بر همان قرار كه رسول الله ( ص ) گذارده بود نهادند . چون معاويه ولايت يافت آن را به مروان بن حكم به اقطاع داد و مروان به پدر من و عبد الملك هبه كرد و از آن من و وليد و سليمان شد . چون وليد به ولايت رسيد حصه‌اش را از وى تقاضا كردم و او آن را به من بخشيد . از سليمان نيز سهم وى را درخواست كردم و او نيز به من هبه كرد .\r\nپس همهء ملك را يك جا كردم و مالى از آن نزد من محبوبتر نبود ، اكنون گواه باشيد كه آن را به حالت پيشين باز گردانيدم .\r\nچون سال دويست و ده فرا رسيد مأمون به عبد الله بن هارون الرشيد فرمان داد تا آن را به اولاد فاطمه دهند و در اين باب به قثم بن جعفر عامل خود در مدينه چنين نوشت :\r\nاما بعد ، همانا كه امير المؤمنين بنا به مكانت خويش در ديانت پروردگار ، و خلافت رسول او صلى الله عليه و سلم ، و قرابت به\r\n\r\n","description":"","footnote":"","page_name":" 48 ","page_number":95},
  {"content":"\r\n\r\nوى ، اولى است بر ديگران در اين كه سنت او شيوهء خود سازد و فرمان وى تنفيذ كند و بخشايش و صدقهء او به كسانى دهد كه وى عطايايى به ايشان بخشيده يا صدقاتى بر آنان تصدق كرده است .\r\nو توفيق امير المؤمنين و پناه او از ارتكاب معاصى به خداوند است و رغبتش ، در عمل به آنچه سبب تقرب به وى گردد ، هم به اوست . رسول خداى صلى الله عليه و سلم فدك را به فاطمه دختر پيامبر ( ص ) عطا كرد و صدقهء او قرار داد ، و اين امرى بود آشكار و بر همگان شناخته ، و آل رسول را دربارهء آن اختلافى نيست ، و آنان در خصوص اين ملك ، كه فاطمه از حيث تصديق قولش نسبت بدان اولى از ديگران بوده است ، همواره به طرح ادعا پرداخته‌اند . پس راى امير المؤمنين بر اين قرار گرفت كه به خاطر تقرب به پروردگار در برپايى حق و عدالت او ، و نزديكى به رسول الله ( ص ) در تنفيذ امر و صدقهء وى ، آن را به وارثانش اعاده كند و به ايشان تسليم دارد . از اين روى فرمان داد تا اين مطلب در ديوانها ثبت كنند و به عاملان وى همى نويسند . پس از آن كه خداوند پيامبر خويش صلى الله عليه را نزد خود خواند در مواسم حج منادى ندا مىكرد كه هر كه را حقى در صدقه يا هبه يا وعده‌يى است ، قول وى پذيرفته و وعده‌اش بر آورده خواهد شد . همانا فاطمه رضى الله عنها بر هر كس ديگر اولى است كه گفته‌اش ، در باب آنچه رسول الله ( ص ) صدقهء او قرار داده بود ، مورد تصديق قرار گيرد . امير المؤمنين نامه‌يى به مبارك طبرى آزاد كردهء خود نوشته و به وى دستور داده است كه فدك را به تمامى حدود و حقوق منسوب بدان و آنچه از بردگان و غلات و غيره در آن باشد به ورثهء فاطمه دختر رسول الله ( ص ) باز گرداند و به محمد بن يحيى بن حسين بن زيد بن على بن حسين بن على بن ابى طالب و محمد بن عبد الله بن حسن بن على بن حسين بن على بن ابى طالب - كه امير المؤمنين توليت اقدام\r\n\r\n","description":"","footnote":"","page_name":" 49 ","page_number":96},
  {"content":"\r\n\r\nدر امور آن ، و به نفع صاحبان آن ، را به ايشان سپرده - تسليم دارد . از اين رأى امير المؤمنين ، كه خداوند در باب اطاعت از خويش و توفيق در نزديكى به خود و رسول الله ( ص ) به وى الهام كرده ، آگاه باش و از سوى خود به ديگران آگاهى ده ، و با محمد بن يحيى و محمد بن عبد الله چنان رفتار كن كه با مبارك طبرى داشتى ، و در امورى كه اداره و عمران و فراوانى حاصل آن ايجاب كند ، به ايشان عنايت داشته باش ان شاء الله و السلام .\r\nروز چهارشنبه دو شب مانده به آخر ذى القعده سال دويست و ده تحرير يافت .\r\nچون المتوكل على الله به خلافت رسيد فرمان داد كه وضع فدك به وضع فدك به حالى كه پيش از مامون بود باز گردد .\r\n\r\nكار وادى القرى و تيماء\r\nگفته‌اند كه رسول الله ( ص ) در بازگشت از خيبر به وادى القرى آمد و اهل آن را به اسلام دعوت كرد . آنان امتناع كرده به نبرد پرداختند و رسول الله ( ص ) آن مكان را به عنوه فتح كرد و خداوند اموال اهل آن را غنيمت وى ساخت و مسلمانان را اثاث و امتعه نصيب شد . رسول الله ( ص ) آن را تخميس كرد و نخلها و اراضى را در دست يهوديان باقى نهاد و ايشان را بر همان قرار كه با اهل خيبر داشت عامل قرار داد . به قولى عمر يهود آن بلد را براند و آن جاى را ميان كسانى كه در جنگ شركت داشتند قسمت كرد ، و به قولى ديگر ايشان را از آن مكان نراند چه از حجاز بيرون بود .\r\nاكنون آن بلد به قلمرو مدينه و نواحى آن افزوده شده است .\r\nجمعى از اهل علم مرا خبر دادند كه رفاعة بن زيد جذامى غلامى\r\n\r\n","description":"","footnote":"","page_name":" 50 ","page_number":97},
  {"content":"\r\n\r\nرا به رسول الله ( ص ) هديه كرد كه وى را مدعم گفتندى ، و در غزوهء وادى القرى ، به هنگامى كه بار رسول الله ( ص ) را به زمين مىنهاد ، تيرى كه پرتاب كننده‌اش دانسته نبود به وى اصابت كرد . آنگاه گفته شد : اى رسول خدا مبارك باد بر غلامت ، تيرى به وى خورد و شهيد شد . گفت : هرگز ، آن ردايى كه روز خيبر از غنائم برداشت ، بر او آتش خواهد افروخت .\r\nشيبان بن فروخ از ابو الأشهب و او از حسن روايت كرد كه به رسول الله ( ص ) گفته شد فلان دلاور شهادت يافت . گفت در عبايى كه به خيانت برگرفت به آتش كشيده خواهد شد . عبد الواحد بن غياث از حماد بن سلمه و او از جريرى و او از عبد الله بن سفيان و او از حبيب بن شهيد و او از حسن حكايت كرد كه به رسول الله ( ص ) گفته شد مباركت باد ، فلان دلاور شهيد شد . پس او گفت در عبايى كه به خيانت گرفت به آتش كشيده خواهد شد .\r\nگويند كه چون اهل تيماء از كار رسول الله ( ص ) در مقهور ساختن مردم وادى القرى آگاه شدند ، با وى به شرط جزيه مصالحه كرده در بلاد خود ماندند و اراضى خويش را حفظ كردند . رسول الله ( ص ) عمرو بن سعيد بن عاصى بن اميه را بر وادى القرى والى ساخت و پس از پيروزى يزيد بن ابى سفيان را بر تيماء ولايت داد و او همان روز فتح تيماء اسلام آورده بود . عبد الاعلى بن حماد نرسى از حماد بن سلمه و او از يحيى بن سعيد و او از اسماعيل بن حكيم و او از عمر بن عبد العزيز روايت كرد كه عمر بن خطاب مردم فدك و تيماء و خيبر را كوچانيد و گفت كه جنگ رسول الله ( ص ) با اهل وادى القرى در جمادى الاخر سال هفت انجام گرفت .\r\nعباس بن هشام كلبى از پدر خود و او از جدش روايت كرد كه رسول الله ( ص ) زمينى را به طول پرتاب تازيانه‌يى در وادى القرى اقطاع حمزة بن نعمان بن هوذهء عذرى قرار داد ، و او بزرگ\r\n\r\n","description":"","footnote":"","page_name":" 51 ","page_number":98},
  {"content":"\r\n\r\nبنو عذره و نخستين كس از اهل حجاز بود كه صدقهء بنو عذره را براى پيامبر ( ص ) آورد . على بن محمد بن عبد الله مولاى قريش از عباس بن عامر و او از عموى خود حكايت كرد كه عبد الملك بن مروان نزد يزيد بن معاويه آمد و گفت اى امير المؤمنين ، همانا معاويه زمينى را از برخى يهوديان در وادى القرى خريده و علاوه بر ان زمينى را هم احيا كرده ، و تو به اين اموال عنايتى مبذول نمىدارى ، لذا رو به خرابى است و حاصل آن قلت يافته است .\r\nآن را به اقطاع من ده ، اين مال بهاى چندانى ندارد . يزيد گفت : ما را در امور بزرگ بخلى نيست و امور كوچك از نظرمان دور نمىماند .\r\nگفت اى امير المؤمنين حاصلش فلان اندازه است . گفت از آن تو باشد ، و چون برفت يزيد گفت : اين همان كسى است كه مىگويند پس از ما بر سر كار خواهد آمد . اگر اين گفته درست باشد ، رشوتى به وى داده‌ايم ، و اگر نادرست كه او را صله‌يى عطا كرده‌ايم .\r\n\r\nمكه\r\nگويند كه چون رسول الله ( ص ) در سال حديبيه با قريش مصالحه كرد و در باب اين صلح عقد هدنه « 1 » نگاشته شد - بر اين اساس كه هر كه\r\n\r\n\r\n","description":"","footnote":"\r\n( 1 ) . هدنه هم ريشهء مهادنه و مترادف موادعه و معاهده است كه قبلا ذكر آن رفت .\r\nمهادنه حديبيه ، كه نمونهء كلاسيك يك معاهدهء اسلامى به شمار مىرود ، در سال ششم هجرى منعقد شد و شرح آن به اختصار از اين قرار است كه پيامبر ( ص ) در ذى قعدهء سال ششم به قصد حج از مدينه عزم مكه كرد و ابتدا در حديبيه ، كه يك منزلى مكه است ، مقام كرد . اهل مكه با ورود مسلمانان مخالفت ورزيده سر جنگ داشتند و رسولان چندى ميان دو طرف آمد و شد كردند تا آنكه يكى از رسولان قريش بنام\r\n","page_name":" 52 ","page_number":99},
  {"content":"\r\n\r\nخواهد تواند به ميثاق محمد ( ص ) پيوندد و هر كه خواهد در پيمان قريش داخل شود ، و هر كدام از ياران رسول الله ( ص ) نزد قريش رود بازش نگردانند و هر كه از ايشان و حليفانشان نزد وى آيند مسترد دارد - آنگاه آنان كه از قوم كنانه بودند برخاستند و گفتند : ما در عهد قريش شويم و قوم خزاعه برخاسته گفتند ما در عهد و عقد محمديم و از آن پيش ميان عبد المطلب و خزاعه هم پيمانى قديم بود و از اين روى عمرو بن سالم بن حصيرهء خزاعى چنين سروده است :\r\nخدايا من محمد را همى خوانم به پيمان كهنى كه ميان پدرانمان بود آنگاه مردى از خزاعه شخصى از كنانه را شنيد كه اشعارى در هجاى رسول الله ( ص ) ترنم مىكند . پس بر وى جست و فرق او را بشكافت و اين رويداد ميان ايشان شر و قتال پديد آورد . قريش بنو كنانه را يارى دادند و جمعى از ايشان با آنان همراه شده بر خزاعه شبيخون زدند و اين از موجبات نقض عهد و مصالحه به شمار مىرفت . عمرو بن سالم بن حصيرهء خزاعى به طلب كمك نزد رسول الله ( ص ) آمد و او را به جنگ مكه دعوت كرد .\r\nابو عبيد قاسم بن سلام از عثمان بن صالح و او از ابن لهيعه و\r\n\r\n\r\n","description":"","footnote":"\r\nسهيل بن عمرو و پيامبر معاهدهء حديبيه را منعقد ساختند و به موجب آن صلحى به مدت ده سال ميان طرفين برقرار شد و استرداد يك جانبهء پناهندگان به نفع قريش و آزادى افراد در پيوستن به يكى از دو سوى معاهده مقرر شد و خيانت در اموال طرفين ممنوع گشت . اين قرار داد ديرى نپاييد و در سال هشتم هجرت « نقض » معاهده مطرح شد كه در متن حكايت شده است .\r\n","page_name":" 53 ","page_number":100},
  {"content":"\r\n\r\nاو از ابو الاسود و او از عروه حديث درازى نقل كرد و گفت قريش با رسول الله ( ص ) صلح كردند بر اين قرار كه طرفين از اغلال و اسلال - و يا شايد گفت ارسال « 1 » - يك ديگر در امان باشند و هر كه به قصد حج يا عمره به مكه آيد يا به سوى يمن و طائف گذر كند در امان باشد و هر يك از مشركان كه به قصد شام و مشرق به مدينه آيد ايمن بود . نيز حكايت كرد كه رسول الله ( ص ) بنو كعب را در عهد خود داخل كرد و قريش بنو كنانه را كه حليف ايشان بودند در ميثاق خود وارد كردند .\r\nعبد الواحد بن غياث از حماد بن سلمه و او از ايوب و او از عكرمه روايت كرد كه بنو بكر از قوم كنانه در صلح قريش و خزاعه در صلح رسول الله ( ص ) بودند . پس بنو بكر و خزاعه در عرفه نبرد كردند و قريش بنو بكر را به جنگ افزار يارى دادند و آب و سر پناه براى ايشان فراهم آوردند . آنگاه دسته‌يى به دستهء ديگر گفتند :\r\nپيمان خود را شكستيد . آنان گفتند ما پيمان نشكستيم . سوگند به خداى كه ما به جنگ دست‌نيازيديم و فقط به ايشان كمك كرديم و آب و سر پناه فراهم آورديم . پس به ابو سفيان بن حرب گفتند برو و پيمان تازه گردان و ميان مردمان آشتى بر پاى دار .\r\nابو سفيان به مدينه آمد و با ابو بكر ديدار كرد و به وى گفت اى ابو بكر پيمان تازه كن و ميان مردمان صلح بر قرار ساز . ابو بكر گفت با عمر ملاقات كن . وى نزد عمر رفت و به او گفت : عهد تازه گردان و ميان مردمان آشتى بر پاى دار . عمر گفت خداوند پيوندى را كه از اين عهد هنوز برقرار است بگسلد و هر چه را كه در آن تازه است منسوخ و كهنه سازد . ابو سفيان گفت سوگند به خدا كه شيخ\r\n\r\n\r\n","description":"","footnote":"\r\n( 1 ) . اغلال به معنى خيانت و اسلال به مفهوم دزدى است ، لكن اصالت واژهء سوم يعنى « ارسال » همان گونه كه از عبارات متن نيز بر مىآيد ، مورد ترديد است .\r\n","page_name":" 54 ","page_number":101},
  {"content":"\r\n\r\nعشيره‌يى را بدتر از تو نديدم . پس نزد فاطمه رفت و او گفت با على ديدار كن و او با وى ملاقات كرد و همان را بگفت . على گفت تو مهتر و آقاى قريشى ، خود عهد را تازه كن و آشتى ميان مردم برقرار ساز . ابو سفيان دست راست بر دست چپ زد و گفت :\r\nهمانا كه پيمان تازه ساختم و صلح ميان مردم برپاى داشتم . سپس از آنجا روان شد تا به مكه رسيد . رسول الله ( ص ) گفته بود كه ابو سفيان آمد و خرسند باز خواهد گشت بى آنكه حاجت خود بر آورد . چون وى نزد اهل مكه بازگشت ، اين خبر به آگاهى ايشان رسانيد و آنان گفتند به خدا سوگند كه از تو نادانتر نديديم . هرگز نشد جنگى را بر ما ارمغان آورى كه ضرورت خوف و حذر داشته باشد ، و نشد كه صلحى آورى كه اسباب ايمنى باشد .\r\nخزاعه نزد رسول الله ( ص ) آمدند و از آنچه بر ايشان گذشته بود شكوه كردند . رسول الله ( ص ) گفت : من فرمان عزيمت به يكى از دو بلد يعنى مكه و طائف يافته‌ام و امر به حركت داد . پس با اصحاب خود خارج شد و گفت : پروردگارا گوشهاى ايشان فرو بند كه نشنوند تا ناگاه بر سر ايشان رسيم . پس در حركت شتاب كرد تا در مر الظهران فرود آمد . و قريش به ابو سفيان گفته بودند كه باز گردد و او چون به مر الظهران رسيد و آتشها و خيمه‌ها بديد ، گفت اين مردمان را چه مىشود ، گويى كه جماعت شامگاه عرفه‌اند . سواران رسول الله ( ص ) بر وى رسيده اسيرش ساختند و نزد پيامبر ( ص ) بردند . عمر نيز بيامد و خواست كه به قتلش رساند . عباس ممانعت كرد و او مسلمان شد . پس بر رسول الله ( ص ) وارد شد و چون گاه نماز صبح رسيد ، و مردم براى وضوء برخاسته در حركت و جنبش بودند ، ابو سفيان به عباس بن عبد المطلب گفت : اينان را چه مىشود ، آيا ارادهء قتل من دارند ؟ گفت : نه ، بلكه براى نماز به پا خاسته‌اند . و آنگاه به نماز درآمدند و ايشان را بديد كه چون رسول الله ( ص ) به ركوع رود آنان\r\n\r\n","description":"","footnote":"","page_name":" 55 ","page_number":102},
  {"content":"\r\n\r\nنيز به ركوع روند و چون سجده كند ايشان نيز به سجده پردازند ، گفت : به خدا سوگند كه تا امروز اين چنين فرمانبردارى در هيچ قومى از اين سوى و آن سوى نديده بودم ، نه در پارسيان بزرگزاده و نه در روميان ذات القرون « 1 » .\r\nعباس گفت اى رسول الله مرا نزد اهل مكه فرست تا ايشان را به اسلام همى خوانم . پيامبر ( ص ) چون وى را اعزام داشت كس نيز به دنبالش فرستاد و گفت عمويم را نزد من باز گردانيد ، مبادا مشركان وى را به قتل رسانند . وى از بازگشت اباء كرد تا به مكه درآمد و گفت : اى قوم ، اسلام آوريد تا به سلامت مانيد ، فرجام كارتان رسيده است و در مشكلى بس عظيم افتاده‌ايد ، كنون اين خالد است كه پايين مكه ، و اين زبير است كه بالاى آن جاى گرفته‌اند و اين رسول الله ( ص ) است كه با مهاجران و انصار و قوم خزاعه همى آيد . قريش گفتند اين خزاعهء بينى بريده ديگر چه باشند ؟\r\nعبد الواحد بن غياث از حماد بن سلمه و او از محمد بن عمرو و او از ابو سلمة بن عبد الرحمن و او از ابو هريره نقل كرد كه يكى\r\n\r\n\r\n","description":"","footnote":"\r\n( 1 ) . ذات القرون به معنى صاحبان قرون است و قرون جمع قرن و آن به مفهوم طره و كاكل زلف است . روميان را به خاطر طره‌هاى بلند زلفانشان چنين ناميده‌اند . تمايز روميان از لحاظ شكل و رنگ مو سبب اطلاق چنين اوصافى به ايشان گرديده است ، چنان كه آنان را بنو الاصفر نيز مىناميده‌اند كه به معنى صاحبان موى بور و زرد است ( بايد توجه داشت كه منظور از روم همان روم شرقى است كه مركز آن در يونان قرار داشته و روميان نيز همان يونانيان بوده‌اند . با اين مقدمات ترديد اندكى مىتوان داشت كه لقب ذو القرنين براى اسكندر مقدونى - يا به اصطلاح رومى - به خاطر چيزى جز « رومى » بودن و نحوهء آرايش و شكل زلفان نبوده است .\r\nساير توجيهات در قبال اين توجيه ضعيف مىنمايد ) .\r\n","page_name":" 56 ","page_number":103},
  {"content":"\r\n\r\nاز سخنوران خزاعه به پيامبر ( ص ) چنين گفت :\r\nخدايا من محمد را ياد همى آرم ز پيمان كهنى كه ميان پدرانمان بود كه يارى ده ، خدات رهنمون بود ، يارى موكدى و بگذار تا عباد الله به ياورى آيند حماد از على بن زيد و او از عكرمه روايت كرد كه خزاعه پيامبر ( ص ) را در حالى كه مشغول استحمام بود ، ندا دادند و او بديشان لبيك گفت . واقدى و كسان ديگرى جز او گفته‌اند كه روز فتح مكه جماعتى از قريش سلاح بر گرفتند و گفتند محمد جز به عنوه نتواند به مكه درآيد . پس خالد بن وليد با ايشان به جنگ پرداخت و او نخستين كسى بود كه از رسول الله ( ص ) فرمان دخول به مكه دريافت داشت . وى بيست و چهار مرد از قريش و چهار تن از هذيل را بكشت و به قولى در آن روز بيست و سه مرد از قريش كشته شدند . باقى شكست يافته به بالاى كوهها رفتند و در آنجا متوارى شدند . از ياران رسول الله ( ص ) آن روز كرز بن جابر فهرى و خالد الاشعر كعبى به شهادت رسيدند . به گفتهء هشام بن كلبى شخص اخير حبيش الاشعر بن خالد كعبى از قوم خزاعه بوده است .\r\nشيبان بن ابى شيبه ابلى از سليمان بن مغيره و او از ثابت بنانى و او از عبد الله بن رباح روايت كرد كه رسولانى نزد معاويه رهسپار شدند و آن در ماه رمضان بود . ما براى يك ديگر غذا مىپختيم و ابو هريره بيش از همه ، ما را به جايگاه خود دعوت مىكرد . هم او گويد كه من نيز براى ايشان طعام آماده ساختم و دعوتشان كردم . ابو هريره گفت : اى جماعت انصار اكنون شما را به داستانى از ماجراهايتان سرگرم مىكنم ، و آنگاه ذكر فتح مكه\r\n\r\n","description":"","footnote":"","page_name":" 57 ","page_number":104},
  {"content":"\r\n\r\nنمود و گفت رسول الله ( ص ) به پيش آمد تا به مكه رسيد ، پس زبير را به يكى از دو جناح و خالد بن وليد را به جناح ديگر فرستاد و ابو عبيدة بن جراح را به فرماندهى سپاهيان بى سپر گمارد ، كه در ميانه قرار گرفتند و پيامبر ( ص ) نيز با فوج خود بود و مرا ديد و گفت : اى ابو هريره . گفتم : لبيك اى رسول الله . گفت : انصار را فرا خوان و جز انصار من نيايند . گفت ايشان را بخواندم و آنان بر وى گرد آمدند . قريشيان ، اوباش و من تبع خود را فرا خوانده گفتند اينان را به پيش مىفرستيم ، اگر پيروز شوند كه ما نيز با ايشان خواهيم بود و اگر هزيمت يابند آنچه را از ما خواهند ، خواهيم داد . رسول الله ( ص ) گفت آيا اوباش قريش را مىبينيد . گفتند : بلى .\r\nپس با يكى از دو دست خود بر دست ديگر زد و اشاره كرد كه آنان را بكشيد . سپس گفت در صفا به من ملحق شويد . پس ما روان شديم و هر يك از ما هر كه را اراده كرد به قتل رسانيد . آنگاه ابو سفيان پيش آمد و گفت : اى رسول الله ، بيشتر قريش را هلاك كردى ، از اين پس ديگر قريشى بر جاى نخواهد بود . رسول الله ( ص ) گفت : هر كه در خانهء ابو سفيان رود زينهار يابد و هر كه در سراى خويش به روى بندد ايمن گردد و هر كه سلاح بر زمين نهد در امان باشد . پس انصار با يك ديگر گفتند اين مرد را رغبت خويشاوندى و مهر عشيره‌يى فرا گرفته است . آن زمان بر رسول الله ( ص ) وحى نازل شد و هر بار كه چنين مىشد بر ما پنهان نمىماند .\r\nوى گفت : اى جماعت انصار با خود چنين و چنان گفتيد . گفتند هم بدينسان بود اى رسول خداى . پس فرمود چنين نيست ، من ، بندهء خدا و فرستادهء اويم ، سوى خدا و نزد شما هجرت گزيده‌ام .\r\nتا زنده‌ام با شما خواهم بود و چون بميرم نيز با شما خواهم بودن .\r\nآنان بگريستند و گفتند به خدا سوگند كه آنچه گفتيم به خاطر آن\r\n\r\n","description":"","footnote":"","page_name":" 58 ","page_number":105},
  {"content":"\r\n\r\nبود كه نمىخواهيم رسول الله را از دست بدهيم « 1 » .\r\nو گفت : پس مردمان به خانهء ابو سفيان در آمده در به روى خويش بستند و جنگ افزار بر زمين نهادند . رسول الله ( ص ) نزد حجر « 2 » آمد و آن را لمس كرد و سپس طواف خانه كرد و به بتى رسيد كه كنار كعبه نهاده بودند ، با كمانى كه قوس آن را در دست گرفته بود به چشم بت خلانيد و گفت :  جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً  « 3 » . و چون از طواف آن فارغ شد به صفا آمد و بالاى آن رفت و از آنجا به خانه نگريست و دستها به ستايش و دعاى پروردگار بلند كرد .\r\nمحمد بن صباح از هشيم و او از حصين بن عبد الرحمن و او از عبيد الله ابن عبد الله بن عتبه روايت كرد كه رسول الله ( ص ) روز فتح مكه گفت زخميان را مكشيد و فراريان را دنبال مكنيد و اسير را به قتل نرسانيد و هر كه در به روى خود بندد در امان باشد .\r\nواقدى گويد كه غزوهء فتح « 4 » در ماه رمضان سال هشتم انجام گرفت و رسول الله تا روز فطر در مكه اقامت كرد و سپس عازم غزوهء حنين شد و عتاب ابن اسيد بن ابى العيص بن اميه را والى مكه كرد . رسول الله ( ص ) فرمان داد تا همهء بتها و صورتهايى را كه در كعبه بود نابود سازند و گفت : ابن خطل را بكشيد هر چند كه به پردهء كعبه متمسك شده باشد . پس ابو برزهء اسلمى وى را بكشت .\r\n\r\n\r\n","description":"","footnote":"\r\n( 1 ) . نگرانى انصار از آن بود كه پيامبر ( ص ) در مكه اقامت گزيند و از بازگشت با ايشان به مدينه منصرف شود .\r\n( 2 ) . منظور حجر الاسود است .\r\n( 3 ) . ( و بگوى ) كه راستى و درستى آمد و كژى شد ( برفت ) و نيست گشت . بدرستى كه كژى شدنى ( رفتنى ) بود . سورهء اسراء ، آيهء 81 .\r\n( 4 ) . مراد غزوهء فتح مكه است .\r\n","page_name":" 59 ","page_number":106},
  {"content":"\r\n\r\nابو يقظان گويد اسم خطل قيس بود و كسى كه او را كشت ابو شرياب انصارى بود . ابن خطل را دو كنيزك آوازه خوان بود كه در هجو رسول الله ( ص ) ترانه مىخواندند . يكى از ايشان به قتل رسيد و ديگرى زنده ماند تا در ايام عثمان دنده‌اش بشكست و بمرد . نميلة بن عبد الله كنانى ، مقيس بن ضبابهء كنانى را بكشت . رسول الله ( ص ) بفرموده بود تا هر كه وى را بيابد به قتلش رساند و اين بدان سبب بود كه برادرش هاشم بن ضبابة بن حزن مسلمان شد و در غزوهء مريسيع نيز همراه رسول الله ( ص ) شركت جست و مردى از انصار به خطا و به گمان آنكه از مشركان است وى را بكشت . پس مقيس نزد رسول الله ( ص ) آمد و او رأى به تعلق ديه بر عاقلهء قاتل داد و وى بگرفت و مسلمان شد ، و بعد بر قاتل برادر خويش تاخت و او را بكشت و به حالت ارتداد فرار اختيار كرد و چنين گفت :\r\nخاطر تسلى يافت ، زان رو كه وى بر بستر دشت بخفت در حالى كه جامهء او به خون شاهرگش آغشته بود انتقام از وى به قهر بستاندم و ديه‌اش بر بزرگان بنو نجار ، اصحاب فارع « 1 » ، بار كردم با كيفر وى داد بگرفتم و انتقام خون بستاندم و من نخستين كس بودم كز مسلمانى بازگشتم على بن ابى طالب رضى الله عنه حويرث بن نقيذ بن بجير بن\r\n\r\n\r\n","description":"","footnote":"\r\n( 1 ) . يوم فارع يكى از ايام عرب يعنى جنگهاى معروف عهد جاهليت است كه بين قوم بنو نجار از يكسو و معاذ بن نعمان اوسى ( پدر سعد بن معاذ ) از سوى ديگر ، بر سر قتل جوانى ، رخ داد . فارع نام موضع و قلعه‌يى است كه اين جنگ كنار آن اتفاق افتاد ( رك . ابن الاثير - الكامل فى التاريخ ، الجزء الثانى )\r\n","page_name":" 60 ","page_number":107},
  {"content":"\r\n\r\nعبد بن قصى را بكشت و پيامبر ( ص ) فرمان داده بود كه هر كس وى را بيابد مقتول سازد . بكر بن هيثم از عبد الرزاق و او از معمر و او از كلبى روايت كرد كه كنيزكى از آن هلال پسر عبد الله - كه او همان ابن خطل ادرمى از طايفهء بنو تيم بود - با روى پوشيده نزد پيامبر ( ص ) آمد و بى آنكه او ، وى را بشناسد مسلمان شد و بيعت كرد و كسى متعرض او نشد و كنيز ديگرى از آن او به قتل رسيد . و اين هر دو در هجاى رسول الله ( ص ) ترانه مىخواندند . هم او گفت كه أسلم ابن زبعرى سهمى پيش از آنكه به وى دسترسى يابند مسلمان شد و رسول الله ( ص ) را مدح گفت . خون او روز فتح مكه مباح شده بود .\r\nكسى متعرض او نشد .\r\nمحمد بن صباح بزاز از هشيم و او از خالد حذاء و او از قاسم بن ربيعه روايت كرد كه رسول الله ( ص ) روز فتح مكه خطبه‌يى خواند و گفت : سپاس خدايى را كه وعدهء خود راست گردانيد و لشكريان خويش را پيروزى بخشيد و به تنهايى لشكر احزاب را منهزم ساخت . همانا كه هر مفخرتى كه در جاهليت بود و هر خون و دعوايى را باطل ساختم و از سر آن گذشتم ، مگر پرده دارى كعبه و سقايت حاج .\r\nخلف بزاز از اسماعيل بن عياش و او از عبد الله بن عبد الرحمن و او از شيوخ خود روايت كرد كه روز فتح مكه پيامبر ( ص ) به قريشيان گفت : چه مىپنداريد ؟ گفتند : گمان نيك بريم و سخن به نيكى گوييم ، برادرى با كرامت و برادرزاده‌يى بخشنده هستى ، هر چند كه بر هر كار توانايى . پس فرمود : من با شما همان گويم كه برادرم يوسف عليه السلام گفت :  لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ  « 1 » . همانا كه هر دين و خواسته و مفخرتى در عهد\r\n\r\n\r\n","description":"","footnote":"\r\n( 1 ) . ( يوسف گفت ) بر شما سرزنش نيست امروز ، بيامرزاد خداى شما را و او\r\n","page_name":" 61 ","page_number":108},
  {"content":"\r\n\r\nجاهليت بود زير پاى نهادم ، بجز پرده‌دارى كعبه و سقايت حاج .\r\nشيبان از جرير بن حازم و او از عبد الله بن عبيد بن عمير حكايت كرد كه رسول الله ( ص ) در خطبهء خويش گفت : بدانيد كه مكه در فاصلهء دو اخشب « 1 » آن حرم محرم است و هيچكس را نقض حرمت آن روا نباشد نه پيش از من و نه پس از من ، و نه خود مرا جز ساعتى از روز « 2 » . علفزار آن را نچينند و درختانش را نبرند و حيوانات شكاريش را نرمانند و مالى را كه بىصاحب بيابند ، برنگيرند لكن بايد آن را تعريف كنند « 3 » ( و يا شناسايى كنند ) . عباس رحمه الله گويد كه گياه اذخر مستثنى است چه آن براى كار زيورسازان و مشاطه‌گان و بوى خوش خانه‌هايمان بايسته است ، از اين روى رسول الله ( ص ) گفت :\r\nجز اذخر .\r\nيوسف بن موسى قطان از جرير بن عبد الحميد و او از منصور و او از مجاهد و او از ابن عباس روايت كرد كه پيامبر ( ص ) گفت : علفزار\r\n\r\n\r\n","description":"","footnote":"\r\n- مهربان‌تر مهربانان است . سورهء يوسف ، آيهء 92 .\r\n( 1 ) . دواخشب مكه ( اخشبا مكه ) كوه ابو قبيس و كوه احمر را گويند . به روايت ازرقى هنگامى كه ابن زبير براى تجديد بناى كعبه آن را خراب كرد سنگى يافت كه بر آن نوشته بود : مكه پا بر جاى خواهد بود تا آن زمان كه دو اخشب آن زايل گردد ( ابو الوليد محمد بن عبد الله بن احمد الازرقى : كتاب اخبار مكه شرفها الله تعالى )\r\n( 2 ) . كلمات ساعت و روز در روايت منقوله به حالت نكره آمده و مفهم اشتباه تواند بود . در اصل ساعات معين ز روز فتح مكه ملحوظ ، و نظر پيامبر ( ص ) اين بوده است كه شكستن حرمت مكه بر من نيز روا نباشد ، جز در اين ساعات كه بنا به مصلحت دستور مقابله و نبرد داده‌ام . ابن هشام در نقل همين روايت لفظ ساعت را معرفه ساخته و كلمهء هذه بر آن افزوده است ( و لم تحلل لى إلا هذه الساعة . . . )\r\n( 3 ) . تعريف در اين مقام به معنى تأمل و مداقه در مال بىصاحب افتاده است ، به نحوى كه محل يافتن آن و جميع صفات و اندازه و جنس مال شناسايى شود تا اگر كسى بيايد و با بيان اوصاف مال آن را جستجو كند دانسته شود كه صادق است يا كاذب .\r\n","page_name":" 62 ","page_number":109},
  {"content":"\r\n\r\nمكه را نچينند و درختانش را نبرند ، و عباس گفت : بجز اذخر ، چه آن براى كار مشاطه‌كان و بوى خوش خانه‌هاست و از همين روى نسبت به آن رخصت داده شده است .\r\nشيبان از ابو هلال راسبى و او از حسن روايت كرد كه عمر در پى آن برآمد كه گنجينهء كعبه را بر گرفته در راه خداوند انفاق كند . ابى بن كعب انصارى وى را گفت : اى امير المؤمنين دو يار تو « 1 » پيش از تو سر رشتهء كارها در دست داشتند و اگر اين كار را احسان مىشمردند همانا بدان مبادرت مىجستند . « 2 » عمرو ناقد از ابو معاويه و او از اعمش و او از مجاهد روايت كرده است كه رسول الله ( ص ) گفت : مكه حرم است ، فروش منازل و اجارهء خانه‌هايش جائز نيست .\r\nمحمد بن حاتم مروزى از عبد الرحمن بن مهدى و او از اسرائيل و او از ابراهيم بن مهاجر و او از يوسف بن ماهك و او از پدر خويش و او از عائشه روايت كرد كه گفت : گفتم اى رسول الله بنايى در مكه براى خود بساز تا از آفتاب پناهت دهد . وى گفت :\r\nهمانا مكه منزلگاه كسانى است كه از پيش در آن بوده‌اند .\r\nخلف بن هشام بزاز از اسماعيل و او از ابن جريح حكايت كرد كه گفت : نامه‌يى از عمر بن عبد العزيز خواندم كه در آن اجارهء منازل مكه نهى شده بود . ابو عبيد از قول اسماعيل بن جعفر و او از اسرائيل و او از ثوير و او از مجاهد و او از ابن عمر نقل كرد كه گفت : حرم مكه تماما مسجد به شمار است .\r\nعمرو ناقد از اسحاق ازرق و او از عبد الملك بن ابى سليمان روايت\r\n\r\n\r\n","description":"","footnote":"\r\n( 1 ) . يعنى پيامبر ( ص ) و ابو بكر كه پيش از عمر رشتهء امور در دست ايشان بود .\r\n( 2 ) . اين گنجينه داخل چاهى در جوف كعبه نگاهدارى مىشد و از جمله ذخائر آن دو آهوى تماما ساخته از طلا بود ( ابن الاثير : الكامل فى التاريخ ) .\r\n","page_name":" 63 ","page_number":110},
  {"content":"\r\n\r\nكرد كه عمر بن عبد العزيز به امير مكه نوشت كه اهل مكه را اجازت مده تا از خانه‌هاى مكه اجاره دريافت دارند چه آن برايشان حلال نباشد .\r\nعثمان بن ابى شيبه از جرير و او از يزيد بن ابى زياد و او از عبد الرحمن بن سابط دربارهء آيهء :  سَواءً الْعاكِفُ فِيهِ وَ الْبادِ  « 1 » روايت كرد كه گفت : الباد كسانى هستند كه به قصد حج و عمره مىآيند و از حيث منازل داراى حق مساوى هستند و هر جا كه خواهند توانند كه منزل گزينند ، جز اين كه كسى نبايد از خانه‌اش بيرون رانده شود . عثمان از جرير و او از منصور و او از مجاهد دربارهء همين آيه نقل كرد كه گفت : اهل مكه و غير ايشان از لحاظ منازل برابر هستند . عثمان و عمرو از وكيع و او از سفيان و او از منصور و او از مجاهد حكايت كردند كه عمر بن خطاب به اهل مكه گفت : براى خانه‌هاى خود در نسازيد تا واردشوندگان هر زمان كه خواهند فرود آيند . عثمان بن ابى شيبه و بكر بن هيثم از يحيى بن ضريس رازى و او از سفيان و او از ابو حصين روايت كرد كه گفت به سعيد بن جبير كه در مكه بود گفتم ارادهء آن دارم كه معتكف شوم ، گفت تو خود معتكف به شمار مىروى و اين آيت بخواند كه سواء العاكف فيه و البادى .\r\nعثمان از حفص بن غياث و او از عبد الله بن مسلم و او از سعيد بن جبير روايت كرد كه در باب آيه :  سَواءً الْعاكِفُ فِيهِ وَ الْبادِ  گفت : خلق خداى در آنجا برابرند ، خواه اهل مكه باشند و خواه غير ايشان . محمد بن سعيد از واقدى نقل كرد كه گفت : بر سر اجارهء خانه‌هاى مكه دعوى نزد ابو بكر بن محمد بن عمرو بن حزم برده شد و او حكم به پرداخت آن از سوى اجاره كننده داد و اين\r\n\r\n\r\n","description":"","footnote":"\r\n( 1 ) . يكسان است در آن شهرى و دشتى ، مقيم و غريب . سورهء حج ، آيهء 25 .\r\n","page_name":" 64 ","page_number":111},
  {"content":"\r\n\r\nقولى است كه مالك و ابن ابى ذئب بر آنند . و نيز گفت كه به گفتهء ربيعه و ابو الزناد خوردن اجارهء خانه‌هاى مكه و فروش منازل آن بلا مانع است . واقدى گويد كه خود ديدم ابن ابى ذئب اجارهء خانه‌يى را كه در مكه بين صفا و مروه داشت ، دريافت مىكرد . و ليث بن سعد گويد :\r\nآنچه عنوان خانه دارد اجاره‌اش بر صاحب آن حلال است ، اما صحن منازل و كوچه‌ها و محوطهء جلوى خانه‌ها و خرابه‌ها ، هر كه پيشتر آيد بدون پرداخت اجاره در آنها منزل كند . عبد الرحمن اودى مشابه همين نظر را از شافعى براى من نقل كرد . سفيان بن سعيد ثورى مىگفت : اجارهء خانه‌هاى مكه حرام است و در اين نظر سخت پا بر جاى بود . اوزاعى و ابن ابى ليلى و ابو حنيفه گويند كه اگر آنها را در ايام حج كرايه دهند ، چنين اجاره‌يى باطل است و اگر خارج از آن ايام بوده و كرايه كننده از مجاوران يا غير ايشان باشد باكى نخواهد بود . برخى از اصحاب ابو يوسف اجارهء آن منازل را به نحو اطلاق حلال شمرده و مساوات « عاكف » و « بادى » را در طواف كعبه دانسته‌اند .\r\nحسين بن على بن اسود از عبيد الله بن موسى و او از حسن بن صالح و او از علاء بن مسيب و او از عبد الرحمن بن اسود روايت كرده است كه به رأى وى بريدن و خوردن و انجام هر كار ديگرى با سبزيها و مزروعاتى كه در مكه كشت مىشود و هر گونه درخت يا نخلى كه انسان در آنجا مىروياند بلا مانع است . هم او گفت كه اكراه ، مربوط به درختان و گياهانى است كه بدون دخالت انسان روييده و از اين ميان نيز اذخر مستثنى است . حسن بن صالح گويد كه در مورد درخت كهنه‌يى كه خشك و شكسته شده رخصت موجود است . محمد بن عمر واقدى از مالك و ابن ابى ذئب نقل كرد كه هر گاه شخصى در حالت احرام يا غير آن درختى را در مكه قطع كند مرتكب بدى شده است ، پس اگر جاهل باشد بايد وى را\r\n\r\n","description":"","footnote":"","page_name":" 65 ","page_number":112},
  {"content":"\r\n\r\nآگاه ساخت و حرجى بر او نيست ، و اگر عالم و خيره سر بوده مورد عقوبت واقع خواهد شد ، لكن قيمت اشجار بر ذمهء او نخواهد بود ، و اگر كسى چيزى را از اين جمله قطع كرده باشد انتفاع از آن براى وى منعى نخواهد داشت . هم او گفت كه سفيان ثورى و ابو يوسف گويند : بهاى درختى كه بريده بر عهده وى است و حق استفاده از آن را نيز نخواهد داشت ، و اين قول ابو حنيفه است .\r\nمالك بن انس و ابن ابى ذئب گفته‌اند كه در مورد مارچوبهء وحشى و كاسبرگ سنا كه از مكه براى درمان و مسواك كردن گيرند منعى وجود ندارد . سفيان بن سعيد و ابو حنيفه و ابو يوسف بر اين قول‌اند كه آنچه مردمان در حرم رويانيده‌اند و يا آنچه حسب معمول توسط آدميان رويانيده مىشود ، بر قطع كنندهء آن حرجى نخواهد بود ، و نسبت به آنچه مردم نرويانيده‌اند عوض بر ذمهء برندهء آن خواهد بود . واقدى گويد از ثورى و ابو يوسف دربارهء مردى پرسيدم كه در حرم مكه گياهى رويانيده است كه مردمان نمىرويانند و بر آن مراقبت كرده تا روييده است ، آيا تواند آن را قطع كند ؟\r\nگفتند : بلى . گفتم اگر در بستان وى درختى رويد از آن قسم كه مردم نمىكارند و او خود آن را نكاشته باشد ، گفتند هر چه خواهد تواند با آن انجام دهد .\r\nمحمد بن سعد از واقدى حكايت كرد كه گفت ما را روايت كرده‌اند كه ابن عمر در مكه سبزى كشت شده در حرم مكه را همى خورد ، و محمد بن سعد از واقدى و او از معاذ بن محمد نقل كرد كه گفت بر خوان زهرى سبزى مكه را ديدم . به گفتهء ابو حنيفه شخص محرم نمىتواند اشتر خود را در حرم مكه بچراند يا براى او علف چيند و زفر نيز بر همين قول است . مالك و ابن ابى ذئب و سفيان و ابو يوسف و ابن ابى سبره چرانيدن را بلا مانع و علف چينى را ممنوع مىدانند ، ابن ابى ليلى در چيدن علف نيز منعى\r\n\r\n","description":"","footnote":"","page_name":" 66 ","page_number":113},
  {"content":"\r\n\r\nنمىبيند . عفان و عباس بن وليد نرسى از عبد الواحد بن زياد و او از ليث روايت كرد كه عطاء در انتفاع از سبزى حرم مكه و آنچه در آنجا كشت شود و نيز چوب و استفاده براى مسواك منعى نمىديد .\r\nهم او گفت كه مجاهد از آن اكراه داشت .\r\nگويد كه مسجد الحرام در عهد رسول الله ( ص ) و ابو بكر ديوارى كه گرد آن گيرد ، نداشت و چون عمر بن خطاب به خلافت رسيد و مردمان بسيار شدند مسجد را وسعت داد و خانه‌هايى را خريد و خراب كرد و آنها را بر آن افزود و خانه‌هاى جماعتى از همسايگان مسجد را كه از فروش امتناع مىكردند نيز خراب كرد و بهاى آنها را تعيين نمود كه بعد دريافت داشتند . وى ديوار كوتاهى كه از قامت انسانى كوتاه‌تر بود براى مسجد بساخت و چراغها بر آن نهاده مىشد . چون عثمان بن عفان خليفه شد خانه‌هايى را خريدارى كرد و با افزودن آنها مسجد را گسترده ساخت و منازل جمعى را نيز بگرفت و براى ايشان بها تعيين كرد . آنان نزد كعبه بر وى زارى و ضجه كردند و او گفت : همانا كه شكيبايى و نرمش من شما را جسور ساخته ، عمر همين رفتار با شما كرد و به آن تن داده خرسندى داشتيد . آنگاه فرمان داد تا ايشان را به زندان افكنند ، تا اينكه عبد الله بن خالد بن اسيد بن ابى العيص دربارهء ايشان وساطت كرد و عثمان آزادشان كرد .\r\nگويند عثمان نخستين كس بود كه براى مسجد رواقها بساخت و اين كار را در همان زمان كرد كه مسجد را گسترش مىداد . گويند كه در كعبه در عهد ابراهيم عليه السلام و جرهم و عماليق بر سطح زمين بود تا آنگاه كه قريش به ساختن كعبه دست يازيدند ، و آن زمان ابو حذيفة بن مغيره گفت : اى جماعت در كعبه را بالا بريد ،\r\n\r\n","description":"","footnote":"","page_name":" 67 ","page_number":114},
  {"content":"\r\n\r\nتا كسى جز با نردبان داخل نتواند شد ، آنگاه غير از آنان كه شما خواهيد ، ديگرى به آن وارد نخواهد شد ، و اگر جمعى پيش آيند كه مورد اكراه شمايند و يكى از آنان بالا بيايد توانيد وى را بيندازيد تا فرو افتد و عبرت كسانى شود كه پشت سر اويند . پس قريش به همين سان عمل كردند .\r\nو گفت كه چون عبد الله بن زبير بن عوام در مسجد الحرام تحصن اختيار كرد « 1 » و بدان پناه برد ، و حصين بن نمير سكونى در آن هنگام همراه شاميان با وى به جنگ اندر بود ، روزى يكى از يارانش ليفهء خرمايى را بر سر نيزه‌يى شعله‌ور ساخت ، و باد وزان بود ، پس شرارهء آتش پريده به پردهء كعبه آويخت و آن جاى را بسوخت و ديوارهاى آن شكاف برداشت و سياه شد . اين واقعه به سال شصت و چهار رخ داد و زمانى كه يزيد بن معاويه بمرد و حصين بن نمير به شام رفت ، ابن زبير فرمان داد تا تمامى سنگهايى را كه پرتاب كرده بودند و در مسجد موجود بود خارج ساختند . آنگاه كعبه\r\n\r\n\r\n","description":"","footnote":"\r\n( 1 ) . بنا به روايت ازرقى عبد الله بن زبير از بيعت با يزيد بن معاويه سر باز زد و از بيم بنو اميه به مكه رفت تا در پناه حرم باشد و جميع موالى وى با او بودند .\r\nعبد الله در آنجا عيبهاى يزيد را برشمرد و او را شتم كرد و از شرب خمر وى سخن گفت . يزيد آگاه شد و حصين بن نمير كندى به دستور وى به مكه گسيل شد و بر كوههاى ابو قبيس و احمر منجنيق استوار كرد و از آنجا كعبه را به باد سنگ گرفت ، زيرا ابن زبير و يارانش در آنجا گرد آمده بودند . بر اثر اين سنگباران و نيز واقعهء آتش‌سوزى ( كه در خصوص آن ، روايت ازرقى با بلاذرى اندكى متفاوت است ) خلل در كعبه افتاد . در آن احوال خبر مرگ يزيد به حصين رسيد . او با سپاه خويش بازگشت و عبد الله بن زبير بزرگان را بخواند و در باب ساختن كعبه شور كرد و تصميم به انهدام بناى كعبه و از نو ساختن آن گرفت ( ازرقى : اخبار مكه ، باب ما جاء فى بناء ابن زبير الكعبة ) .\r\n","page_name":" 68 ","page_number":115},
  {"content":"\r\n\r\nرا فراز « اساس » آن بنا كردند و حجر « 1 » را نيز جزء آن قرار داد و دو در بر سطح زمين در ضلعهاى شرقى و غربى تعبيه كرد تا از يكى وارد و از ديگرى خارج شوند . وى بديد كه اساس كعبه به حجر متصل است « 1 » و سعى بر آن داشت كه خانه را به همان قرار كه ابراهيم عليه السلام ساخته و او آن را از عائشه ام المؤمنين به روايت از پيامبر ( ص ) شنيده بود تجديد كند « 1 » . وى صفحات زر بر در كعبه كوبيد و كليدهاى آن را از طلا بساخت . پس از آن كه حجاج بن يوسف از سوى عبد الملك بن مروان با وى به نبرد پرداخت و او را بكشت عبد الملك نامه‌يى به حجاج نوشت و به او دستور\r\n\r\n\r\n","description":"","footnote":"\r\n( 1 ) . حجر به كسر حاء و سكون جيم غير از حجر ( به فتح حاء و جيم ) است .\r\nحجر الكعبه زمينى است كه بنا به روايات ، حضرت ابراهيم آن را جزء خانهء كعبه قرار داده بود . لكن قريش آن را از بيت الله خارج كردند و بنايى بر روى آن نساختند و فقط دور آن را تحجير كردند و گويند كه تسميه حجر از همين بابت است . بنا به حديث منقول از عائشه ، پيامبر ( ص ) به وى گفته بود كه قوم تو ( قريش ) كعبه را ناقص كرده‌اند و اگر اين قوم ، تازه از كفر برنگشته بودند كعبه را خراب مىكردم و آن را كامل مىساختم و بر شرق و غرب آن دو در قرار مىدادم تا از يكى داخل و از ديگرى خارج شوند . عبد الله بن زبير چون به كار تجديد بناى كعبه پرداخت همين شيوهء منقول از پيامبر را عملى ساخت ، كه در متن به اين قضيه اشاره شده است .\r\nو نيز در روايت است كه چون ابن زبير كعبه را خراب كرد و زمين را بشكافت « اساس » كعبه كه ابراهيم نهاده بود ظاهر شد . اين اساس كه از يك رشته سنگ مشبك در يك ديگر تشكيل مىشد در زمين حجر ادامه مىيافت و ابن زبير كعبه را روى همين اساس بنا كرد و در نتيجه حجر مانند زمان ابراهيم جزء خانه قرار گرفت . لكن سپس كه حجاج بن يوسف غلبه كرد بار ديگر كعبه را از نو بساخت و اضافات ابن زبير را برهم زد و خانه را مانند دوران قريش بنا كرد بدين معنى كه فقط يك در - آن هم با عتبه‌يى بالاتر از سطح زمين براى آن بساخت و حجر را از خانه جدا كرد ( ازرقى : اخبار مكه ، باب ما جاء فى بناء ابن زبير الكعبه ) .\r\n","page_name":" 69 ","page_number":116},
  {"content":"\r\n\r\nداد كه كعبه و مسجد الحرام را بسازد ، زيرا كه سنگها به آن آسيب رسانيده بود « 1 » . پس حجاج كعبه را خراب كرد و بساخت . و شيوهء بناى قريش را اعاده كرد و حجر را خارج ساخت . بعد از آن ، عبد الملك گفته بود : اى كاش آنچه ابن زبير در مورد كعبه و بناى آن انجام داد ، من بر عهده‌اش نهاده بودم « 2 » .\r\nگويند كه پوشش كعبه در عهد جاهليت از انطاع و معافر « 3 » بود .\r\nرسول الله ( ص ) پارچهء يمانى بر آن پوشانيد . سپس عمر و عثمان رضى الله عنهما كتان قبطى كسوهء آن قرار دادند . يزيد بن معاويه ديباى خسروانى ، و پس از او ، ابن زبير و حجاج نيز جامهء كعبه از ديبا كردند . بنو اميه گاهى حله‌هايى را كه اهل نجران به ايشان مىدادند به اين منظور به كار مىبردند و نجرانيان را بر آن مىداشتند كه حله‌ها را نيكو ببافند و روى آن ديبا مىكشيدند .\r\nسپس وليد بن عبد الملك مسجد الحرام را گسترش داد و ستونهايى از سنگ و مرمر و موزائيك به آنجا حمل كرد . واقدى گويد كه چون نوبت خلافت به امير المؤمنين منصور رحمه الله رسيد ، مسجد\r\n\r\n\r\n","description":"","footnote":"\r\n( 1 ) . منظور آسيب رسانيدن بار دوم است كه بر اثر پرتاب سنگ منجنيق به دستور حجاج صورت گرفت .\r\n( 2 ) . به روايت ازرقى پس از تجديد بناى كعبه توسط حجاج روزى حارث بن عبد الله بن ابى ربيعهء مخزومى نزد عبد الملك آمد و عبد الملك گفت : تصور مىكنم روايتى كه ابن زبير از عائشه نقل كرده ، درست نبوده است . حارث بن عبد الله پاسخ داد كه اين حديث به درستى نقل شده و او خود آن را از عائشه شنيده است . چون حارث از اين بابت اطمينان داد ، عبد الملك اندوهناك شد و مدتى به فكر فرو رفت و سپس جمله‌يى مشابه آنچه در متن نقل شد به زبان آورد ( ازرقى : اخبار مكه ) .\r\n( 3 ) . انطاع جمع نطع و آن به معنى بساط و فرش چرمين و پوست دباغى شده و نيز به مفهوم مطلق فرش و گستردنى است . معافر پارچه‌ها يا جامه‌هايى را گويند كه در قبيلهء معافر يمن بافته مىشده است .\r\n","page_name":" 70 ","page_number":117},
  {"content":"\r\n\r\nرا بزرگتر كرد و آن را بساخت . اين كار به سال صد و سى و نه انجام گرفت . على بن محمد بن عبد الله مدائنى روايت كرد كه مهدى ، جعفر بن سليمان بن على بن عبد الله بن عباس را بر مكه و مدينه و يمامه والى ساخت و او دو مسجد مكه و مدينه را وسعت داد و آنها را بساخت .\r\nالمتوكل جعفر بن ابى اسحاق المعتصم بن رشيد هارون بن مهدى عليهم - مرمرهاى كعبه را تجديد نمود و نقره پوش كرد و ساير ديوارها و سقف آن را از طلا پوشانيد ، كه كسى پيش از او اين كار نكرده بود ، و ستونهاى كعبه را به ديبا مستور ساخت .\r\n\r\nگفتار در باب چاه‌هاى مكه\r\nگويند طايفهء قريش پيش از آن كه قصى « 1 » ايشان را گرد آورد و به مكه درآيند ، از بركه‌ها و آبگيرهايى كه بالاى كوهها بود ، مىنوشيدند و نيز از چاهى كه لؤى بن غالب « 1 » بيرون از منطقه حرم مكه حفر كرده و يسيره خوانده مىشد ، و همچنين از چاهى كه مرة بن كعب « 1 » كنده بود و الروا نام داشت و نزديك عرفه بود ، مىنوشيدند . آنگاه كلاب بن مرة چاههاى خم و رم و نيز الجفر را در حومهء مكه بكند . سپس قصى بن كلاب چاهى حفر كرد و آن را\r\n\r\n\r\n","description":"","footnote":"\r\n( 1 ) . قصى بن كلاب بن مره نياى چهارم پيامبر ( ص ) و صاحب پنج منصب عمدهء سياسى و اجتماعى مكهء عهد جاهليت ( سدانت كعبه ، سقايت حاج ، رفادت حاج ، حكم مشورت دار الندوه و عقد لوى ) كه اجتماع اين مناصب در او ، منزلتى در رديف پادشاهى قريش به وى مىبخشيد . مرة بن كعب جد قصى و لؤى بن غالب جد مرة بن كعب بوده است .\r\n","page_name":" 71 ","page_number":118},
  {"content":"\r\n\r\nعجول ناميد و سقايه « 1 » بنا كرد . در اين باب يكى از ارجوزه سرايان حجاج گويد :\r\nاز عجول سير همى نوشيم و زان پس روان شويم مقدم بر بزرگان حجاج همه ديارها همانا كه قصى به وعده وفا كرد و صادق بود در سير كردن مردم و سيراب كردنشان به شامگاهان پس از مرگ قصى ، مردى از بنو نصر بن معاويه در چاه عجول افتاد و آن چاه به حال تعطيل درآمد . هاشم بن عبد مناف چاه بذر را در خندمه كه بر دهانهء شعب ابو طالب است حفر كرد ، و هم او چاه سجله را نيز بكند و اسد بن هاشم آن را به عدى بن نوفل بن عبد مناف ابو مطعم هبه كرد و به قولى به وى بفروخت . و گويند كه عبد المطلب هنگام حفر چاه زمزم و زيادى آب در مكه آن را به وى هبه كرد . خالده دختر هاشم گويد :\r\nما سجله را به عدى ببخشيديم در زمين طيب و نرم و هموارى چاهى كه حجاج را جرعه جرعه سيراب سازد سجله جزء مسجد الحرام قرار گرفته است . عبد شمس بن عبد\r\n\r\n\r\n","description":"","footnote":"\r\n( 1 ) . سقايه به خانه‌ها و محلهاى عمومى اطلاق مىشده است كه مردم براى نوشيدن در آنجا گرد مىآمدند . نوشابه‌يى كه علاوه بر آب در اين اماكن عرضه مىشد ، نبيذ بوده است . اصطلاح ديگر آن بيت الشراب است . سقاية العباس و سقاية سراج از جملهء همين اماكن بوده‌اند .\r\n","page_name":" 72 ","page_number":119},
  {"content":"\r\n\r\nمناف چاه طوى را كه در قسمت علياى مكه است حفر كرد ، و چاهى را نيز براى خود به نام الجفر بكند . ميمون بن حضرمى حليف بنو عبد شمس بن عبد مناف نيز چاه خود را حفر كرد و اين آخرين چاهى بود كه در زمان جاهليت در مكه كنده شد و قبر منصور نزديك آن است . نام حضرمى ، عبد الله بن عماد بود . عبد شمس نيز دو چاه بكند و آنها را خم و رم ناميد و اين همان نامهايى است كه كلاب بن مره بر دو چاه خود نهاده بود . اما خم نزديك الردم ، و رم نزديك خانهء خديجه دختر خويلد است .\r\nعبد شمس گويد :\r\nخم را بكندم و رم را بكندم تا همى بينم كه مجد و عظمت بر ما تمام شده است سبيعة دختر عبد شمس در باب چاه طوى گويد :\r\nاما طوى چون آب آن نوش كنيد عطيه ابرها است از حيث گوارايى و زلال بنو اسد بن عبد العزى بن قصى ، شفيه را كندند كه آن چاه بنو اسد بود . حويرث بن اسد گويد :\r\nآب شفيه چون آب ابرهاست و نه آبى كه آلوده و كدر است بنو عبد الدار بن قصى چاه ام احراد را حفر كردند و اميمه دختر عميلة بن سباق بن عبد الدار گويد :\r\n\r\n","description":"","footnote":"","page_name":" 73 ","page_number":120},
  {"content":"\r\n\r\nما درياى ام احراد را حفر كرديم كه نه چون چاه بذر نزار و خشك است صفيه دختر عبد المطلب به او چنين پاسخ داده است :\r\nما بكنديم بذر را ، كه سيراب كند حجاج بزرگ را هم از اين سوى و هم از آن سوى ام احراد بد است و در آن مور و ملخ است و كثافتى كه مگوى بنو جمح ، سنبله را حفر كردند كه چاه خلف بن وهب جمحى بود . يكى از سرايندگان ايشان در اين باب گويد :\r\nما بهر حجاج سنبله را بكنديم كه هديه ابرهاست و ذو الجلالش همى فرستاده است بنو سهم غمر را كندند كه چاه عاصى بن وائل بود . يكى از ايشان گويد :\r\nما غمر را بهر حجاج بكنديم و آبى بسيار از آن بر آيد ، وه كه چه پر آب است ابن كلبى گويد اين شعر از ابن ربعى است .\r\nبنو عدى چاه حفير را كندند ، شاعر اين قوم گويد :\r\n\r\n","description":"","footnote":"","page_name":" 74 ","page_number":121},
  {"content":"\r\n\r\nما چاه خود حفير را بكنديم دريايى كه آبش از بسيارى سرريز كند بنو مخزوم سقيا را كندند كه چاه هشام بن مغيرة بن عبد الله بن عمر بن مخزوم بود . بنو تيم ، ثريا را كندند كه چاه عبد الله بن جدعان بن عمرو بن كعب بن سعد بن تيم بود . بنو عامر بن لؤى چاه نقع را كندند . گويند جبير بن مطعم را چاهى بوده است و آن چاه بنو نوفل است و به تازگى جزء دار القوارير كه حماد بربرى در خلافت هارون الرشيد بنا نهاد ، قرار گرفته است .\r\nعقيل بن ابى طالب در عهد جاهليت چاهى حفر كرد كه در دار ابن يوسف واقع است . اسود بن ابى البخترى بن هاشم بن حارث بن اسد بن عبد العزى چاهى در باب الاسود نزديك حناطين داشت كه جزء مسجد قرار گرفت .\r\nچاه عكرمه به عكرمة بن خالد بن عاصى بن هاشم بن مغيره منسوب است . چاه عمرو منسوب به عمرو بن عبد الله بن صفوان بن امية بن خلف جمحى است ، چاه شعب عمرو نيز به هم او منسوب است . طلوب در قسمت سفلاى مكه از آن عبد الله بن صفوان بود . چاه حويطب منسوب به حويطب بن عبد العزى بن ابى قيس است كه از طايفهء بنو عامر بن لؤى بوده است ، و اين چاه در صحن جلوى خانهء وى در بطن الوادى واقع است . چاه ابو موسى در معلاة از آن ابو موسى اشعرى بوده و چاه شوذب به شوذب مولاى معاويه منسوب است كه جزء مسجد الحرام قرار گرفته است . شوذب به قولى مولاى طارق بن علقمة بن عريج بن جذيمهء كنانى و به قول ديگر مولاى نافع بن علقمة بن صفوان بن امية بن محرث بن خمل بن شق كنانى ، خال مروان بن حكم بن ابى العاصى بن اميه ، بوده است .\r\nچاه به كار به مردى از اهل عراق كه ساكن مكه بوده منسوب است\r\n\r\n","description":"","footnote":"","page_name":" 75 ","page_number":122},
  {"content":"\r\n\r\nو در ذو طوى واقع است . چاه وردان به وردان آزاد كردهء سائب بن ابى وداعة بن ضبيرهء سهمى منسوب است ، و سقايه سراج در فخ از آن سراج مولاى بنو هاشم بوده است . چاه اسود به اسود بن سفيان بن عبد الاسد بن هلال بن عبد الله بن عمر بن مخزوم منسوب است ، و در نزديكى چاهى است كه خالصهء كنيز آزاد شدهء مهدى به شمار مىرود . چاه برود در فخ از آن مخترش كعبى از طايفهء خزاعه بوده است .\r\nابن كلبى گويد : صاحب دار ابن علقمه در مكه طارق بن علقمة بن عريج بن جذيمهء كنانى بوده است . ابو عبيده معمر بن مثنى و عبد الملك بن قريب اصمعى و ديگران گفته‌اند كه بستان ابن عامر از آن عمر بن عبد الله بن معمر بن عثمان بن عمرو بن كعب بن سعد بن تيم بن مرة ابن كعب بن لؤى بوده است . لكن مردم به غلط آن را بستان ابن عامر و بستان بنو عامر ناميده‌اند ، حال آنكه اين بستان ، بستان ابن معمر است . جمعى آن را به ابن عامر حضرمى و ديگران به ابن عامر بن كريز نسبت داده‌اند ، لكن دانسته است كه اين حدس و گمان و خيال‌پردازى است .\r\nمصعب ابن عبد الله زبيرى مرا گفت كه در عهد جاهليت مكه را صلاح مىناميدند و ابو سفيان بن حرب حضرمى گويد « 1 » .\r\n\r\n\r\n","description":"","footnote":"\r\n( 1 ) . عبارت متن چنين است : « قال ابو سفيان بن حرب الحضرمى » . گمان مىرود در استنساخ اين عبارت از متون قديمتر لا اقل يك اشتباه رخ داده باشد ، بدين معنى كه به جاى الحضرمى « للحضرمى » بوده است . در آن صورت معنى جمله چنين خواهد بود : « ابو سفيان حرب به حضر مىگفت » . آنچه اين تصور را موجب مىشود ، دو نكته است . نخست اينكه ابو سفيان و پدرش حرب ، حضرمى ( اهل حضرموت ) نبوده‌اند .\r\nمطلب دوم روايت ياقوت رومى است كه مىگويد حضرمى همان ابو مطر است كه در شعر متن از وى ياد شده است . او با بنو نفاثه حليف شده بود و بنو نفاثه خود از\r\n","page_name":" 76 ","page_number":123},
  {"content":"\r\n\r\nاى ابو مطر به صلاح قدم گذار كه در آن مصاحبان قريشى تو را به حد كفايت باشند در شهرى مقام خواهى گزيد كه عزتى دير پاى دارد و از دسترسى سردار سپاهى بر خود ايمن خواهى بود عباس بن هشام كلبى حكايت كرد كه يكى از كنديان به پدرم نامه‌يى نوشت و از وى دربارهء زندان ابن سباع در مدينه پرسش كرد كه نسبت به كه دارد ، و نيز داستان دار الندوه و دار العجله و دار القوارير در مكه را سؤال كرد . پس او به وى نوشت : اما زندان ابن سباع ، خانهء عبد الله بن سباع بن عبد العزى بن نضلة بن عمرو بن غبشان خزاعى بود ، و سباع را كنيه ابو نيار بود . مادر وى در مكه قابله بود و روز جنگ احد حمزة بن عبد المطلب به وى گفت :\r\nپيش بيا ، اى پسر زن برندهء بظور « 1 » ، و آنگاه وى را بكشت و به او حمله كرد تا جوشن وى برگيرد ، پس وحشى و مادر طريح بن اسماعيل ثقفى شاعر ، دختر عبد الله بن سباع كه حليف بنو زهره بود ، وى را مورد طعن نيزه ساختند .\r\nاما دار الندوه را قصى بن كلاب بنا كرد كه مردم در آن اجتماع مىكردند و امور خود را فيصله مىدادند . سپس طايفهء قريش در آنجا گرد آمده دربارهء نبردها و امور خويش به سگالش مىنشستند\r\n\r\n\r\n","description":"","footnote":"\r\nحليفان حرب بن اميه بودند . پس از آن حضرمى - يعنى ابو مطر - خواست تا خارج از حرم مكه منزل گزيند و دعوت او به دخول در مكه ( صلاح ) از همين روى بوده است .\r\n( 1 ) . بظور جمع بظر و آن به معنى زائدهء بين لبهاى فرج زنان است .\r\n","page_name":" 77 ","page_number":124},
  {"content":"\r\n\r\nعقد الويه « 1 » مىكردند و هر كه ارادهء زناشويى داشت در آنجا ازدواج مىكرد . آن نخستين سراى از سراهاى قريش بود كه در مكه بنا شده ، سپس دار العجله ساخته شد كه از آن سعيد بن سعد بن سهم بود .\r\nبنو سهم ادعا مىكنند كه دار العجله قبل از دار الندوه ساخته شده ، و اين ادعا باطل است . دار الندوه همچنان از آن بنو عبد الدار ابن قصى بود تا اينكه عكرمة بن عامر بن هاشم بن عبد مناف بن عبد الدار بن قصى آن را از معاوية بن ابى سفيان خريد و دار الاماره قرار داد .\r\nاما دار القوارير از آن عتبة بن ربيعة بن عبد شمس بن عبد مناف بود و سپس به عباس بن عتبة بن ابى لهب بن عبد المطلب ، و بعد به ام جعفر زبيده دختر ابو الفضل بن منصور تعلق گرفت در قسمتى از صحن و ديوارهاى آن پاره‌يى آبگينه به كار رفته و به همين روى آن را در دار القوارير « 2 » مىنامند .\r\nحماد بربرى در خلافت رشيد به بناى آن پرداخت .\r\nهشام بن محمد كلبى گويد كه عمرو بن مضاض جرهمى با مردى از جرهم به نام سميدع جنگ داشت ، پس با سلاح درآمد و صداى\r\n\r\n\r\n","description":"","footnote":"\r\n( 1 ) . عقد الويه به مفهوم اعطاء يا حمل پرچم به نام فرماندهء معين است و در عهد جاهليت يكى از امتيازات و مناصبى بود كه به ولايت مكه تعلق داشت و صاحب اين منصب پرچم سپاهيان را اعطاء مىكرد و نشانهء پرچم را نيز او معين مىكرد . مناصب ديگر از اين گونه عبارت بودند از رفادت حاج ( به معنى ضيافت حجاج ) و سقايت ( تهيه آب و سقائى ) حاج ، و پرده‌دارى خانهء كعبه و حكم مشورت دار الندوه .\r\n( 2 ) . از معانى قوارير يكى هم شيشه و بلور است . به روايت ازرقى حماد بربرى نماى بيرونى دار القوارير را از مرمر و موزائيك و نماى درونى آن را از شيشه و ميناى زرد و سرخ پوشانيد ( اخبار مكه ) .\r\n","page_name":" 78 ","page_number":125},
  {"content":"\r\n\r\nجنگ افزار او برخاست ، بدين سبب آن موضع را قعيقعان « 1 » نام كردند و سميدع نيز در حالى كه اسبانش زنگوله بر گردن داشتند برون آمد و از اين روى موضع خروج او را اجياد « 2 » ناميدند . ابن كلبى گويد كه به قولى وى با اسبان تيز تك داغ كرده برون آمد و از اين روى آن مكان را اجياد ناميدند ، چنان كه عوام الناس مكه نيز كلمات جياد الصغير و جياد الكبير « 3 » را به كار مىبرند .\r\nوليد بن صالح از محمد بن عمر اسلمى و او از كثير بن عبد الله و او از پدرش و او از جدش روايت كرد كه به سال هفده با عمر بن خطاب به عمره آمديم و صاحبان چاهها در راه با وى سخن گفته خواستار آن شدند كه منازلى بين مكه و مدينه بنا كنند . قبل از آن ، چنين منازلى وجود نداشت . وى ايشان را رخصت داد و بر آنان شرط كرد كه مسافران در راه مانده حق اولويت در استفاده از آب و سايه داشته باشند .\r\n\r\nسيلهاى مكه\r\nعباس بن هشام از پدر خود هشام بن محمد و او از ابن خربوذ مكى و ديگران روايت كرد كه در مكه چهار سيل رخ داد . از آن جمله است : سيل ام نهشل در زمان عمر بن خطاب . سيل پيش آمد\r\n\r\n\r\n","description":"","footnote":"\r\n( 1 ) . قعقاع يا قعقعه ، آوازى است كه از سلاح برخيزد و نام مذكور با اين الفاظ از يك ريشه است .\r\n( 2 ) . اجياد ، جمع جيد و به معنى گردن و گريبان است .\r\n( 3 ) . جياد ، جمع جواد به معنى اسب تندرو است ، و اين به نقل مؤلف لفظى است كه عوام به جاى اجياد در اطلاق به ناحيه و موضع مورد بحث به كار مىبرده‌اند .\r\n","page_name":" 79 ","page_number":126},
  {"content":"\r\n\r\nتا از قسمت علياى مكه وارد مسجد شد . عمر جمعا دو آب بند احداث كرد . آب بند بالا بين دارببه « 1 » - يعنى عبد الله بن حارث بن نوفل بن حارث بن عبد المطلب بن عبد مناف كه در فتنهء ابن زبير والى بصره بود و اهل شهر او را به امارت خويش برگزيده بودند - و دار ابان بن عثمان بن عفان ، و آب بند پايين در حمارين كه به آب بند آل اسيد معروف است . پس سيل از مسجد الحرام برگشت . گويد كه ام نهشل دختر عبيدة بن سعيد بن عاصى بن اميه بود كه سيل وى را از قسمت علياى مكه با خود ببرد و بدين سان سيل به نام او منسوب شد .\r\nديگر سيل جحاف و جراف در سنهء هشتاد زمان عبد الملك بن مروان بود . بامداد روز دوشنبه بر حجاج تاخت و خود و اثاث ايشان را ببرد و كعبه را احاطه كرد . شاعر گويد :\r\nغسانيان هرگز چون روز دوشنبه ، نديدند اين همه اندوهناك و اين سان گريه در ديدگان آن دم كه سيل مردم مصران « 2 » ببرد و پردگيان برون آمده مىگريختند آواره از دو كوه بالا همى دويدند پس عبد الملك به عبد الله بن سفيان مخزومى عامل خود در مكه نامه‌يى نوشت - به قولى عامل وى در آن زمان حارث بن خالد\r\n\r\n\r\n","description":"","footnote":"\r\n( 1 ) . ببه به معنى كثرت گوشت و چاقى است . چون عبد الله بن حارث بن نوفل در كودكى بسيار فربه و به اصطلاح « توپولى » بود ، مادرش ( هند دختر ابو سفيان ) او را ببه مىناميد و اين لقب به روى بماند .\r\n( 2 ) . مصران به معنى دو شهر است و به طور خاص به كوفه و بصره اطلاق مىگردد .\r\n","page_name":" 80 ","page_number":127},
  {"content":"\r\n\r\nمخزومى شاعر بود - و به وى دستور داد كه خاكريزهايى براى خانه‌هاى كنار وادى و خاكريزهايى براى مسجد به وجود آورد ، و نيز فرمان داد تا در دهانهء كوچه‌ها آب بند سازند تا خانه‌هاى مردم در پناه باشد . براى انجام اين كار مردى نصرانى را فرستاد ، و او خاكريزها پديد آورد و بندى بساخت كه به آب بند بنو قراد - يا بنو جمح - معروف است . و نيز بندهايى در قسمت پايين مكه بساخت . شاعر گويد :\r\nگاه سرشك خويش فرو مىخورم و گاه گريه سر مىدهم آنگه كه از خاكريز بنو قراد مىگذرم ديگر سيلى است كه مخبل ناميده شد . در ايامى كه اين سيل رخ داد ، مردمان به بيماريهايى در تن خود و فلجى در زبانهاى خويش دچار آمدند و از اين روى آن سيل را مخبل « 1 » ناميدند . و ديگر سيلى بود كه پس از آن در خلافت هشام بن عبد الملك به سال صد و بيست رخ داد و به سيل ابو شاكر معروف است . ابو شاكر مسلمة بن هشام بوده است كه بر موسم حج آن سال رياست داشت و سيل به نام او معروف شد . گويد كه سيل وادى مكه از موضعى جريان مىيابد كه به سدرهء عتاب بن اسيد بن ابى العيص معروف است .\r\nعباس بن هشام گويد كه در خلافت مأمون ، عبد الله بن رشيد رحمه الله سيل عظيمى جريان يافت و آب آن به حجر الاسود نزديك شد . عباس مرا گفت كه پدرم از پدر خود محمد بن سائب كلبى و او از ابو صالح و او از عكرمه روايت كرد كه برخى از سنگ\r\n\r\n\r\n","description":"","footnote":"\r\n( 1 ) . خبل به معنى فلج و فساد عضو است .\r\n","page_name":" 81 ","page_number":128},
  {"content":"\r\n\r\nنشانه‌هاى حرم در زمان معاوية بن ابى سفيان از ميان رفته بود . او نامه‌يى به مروان بن حكم كه عامل وى در مكه بود بنوشت و دستور داد كه اگر كرز بن علقمهء خزاعى زنده است ، به سبب آشنايى كه در اين باره دارد ، كار اعادهء آن نشانه‌ها را بر عهدهء وى گذارد . كرز سالخورده بود . وى آن سنگ نشانه‌ها را در جايى كه امروزه نيز محل نشانه‌ها است ، بر پاى داشت . كلبى گويد كه وى كرز بن علقمه بن هلال بن جريبة بن عبد نهم بن حليل بن حبشيه خزاعى بود ، و او كسى است كه رد پيامبر ( ص ) را گرفت و به غارى رسيد كه در آن پنهان شده بود و ابو بكر صديق نيز به هنگامى كه آن دو ارادهء هجرت به مدينه داشتند با وى بود . روى غار تار عنكبوتى ديد و اثر پاى رسول الله ( ص ) را نيز پايين آن بديد و بشناخت و گفت اين قدم محمد است و از همين جاى رد پا گم شده است .\r\n\r\nطائف\r\nگويد كه چون هوازن روز حنين « 1 » هزيمت يافتند و دريد بن صمة كشته شد ، بقية السيف ايشان به اوطاس رفتند . رسول الله ( ص ) ابو عامر اشعرى را سوى ايشان فرستاد و او كشته شد و ابو موسى عبد الله بن قيس اشعرى امور سپاهيان را بر عهده گرفت .\r\nمسلمانان به اوطاس روى آوردند و چون مالك بن عوف بن سعد كه از بنو دهمان بن نصر بن معاوية بن بكر بن هوازن ، و در آن\r\n\r\n\r\n","description":"","footnote":"\r\n( 1 ) . هوازن نام قبايل شمال جزيرة العرب ، و حنين موضعى است بين مكه و طائف .\r\nدر اين موضع نبرد ميان مسلمانان و قبايل بدوى در گرفت و عاقبت به شكست قبايل انجاميد .\r\n","page_name":" 82 ","page_number":129},
  {"content":"\r\n\r\nزمان رئيس ايشان بود ، اين بديد به طائف گريخت و اهل آن را بديد كه آمادهء حصار گرفتن‌اند و قلعهء خود را مرمت كرده ، در آن آذوقه گردآورده‌اند . پس در آن اقامت گزيد و رسول الله ( ص ) با مسلمانان روانه شد تا به طائف رسيد . طايفهء ثقيف ايشان را به سنگ و تير بزدند و رسول الله ( ص ) منجنيقى سوى قلعهء ايشان نصب كرد . مسلمانان دبابه‌يى « 1 » از پوست گاو با خود داشتند .\r\nثقيفيان پاره‌هاى آهن گداخته سوى آن پرتاب كرده به آتشش كشيدند و مسلمانانى كه زير آن بودند تلف شدند .\r\nمحاصرهء طائف از سوى رسول الله ( ص ) پانزده شبانه به طول انجاميد و اين جنگ در شوال سنهء هشت رخ داد . گويند برخى از بردگان مردم طائف نزد رسول الله ( ص ) آمدند ، از آن جمله‌اند ابو بكرة بن مسروح آزاد كردهء رسول الله ( ص ) كه نامش نقيع بود . و نيز ازرق كه ازارقه به وى منسوب‌اند ، و او برده‌يى رومى و آهنگر ، و نامش ابو نافع بن ازرق خارجى بود . اين غلامان به محض ورود آزاد شدند . به قولى نافع بن ازرق خارجى از بنو حنيفه بود و آن ازرقى كه از طائف آمد شخص ديگرى بوده است .\r\nآنگاه رسول الله ( ص ) به جعرانه رفت تا اسراى حنين و غنائم ايشان را قسمت كند و طايفهء ثقيف بيم آن داشتند كه باز سوى ايشان آيد ، پس هيأتى را نزد وى فرستاده با او صلح كردند بر اين پايه كه اسلام آورند و اموال و دفينه‌هايى كه در تصرف دارند براى ايشان باقى باشد . و بر ايشان شرط كرد كه ربا\r\n\r\n\r\n","description":"","footnote":"\r\n( 1 ) . دبابه در لغت عرب معاصر به تانك و زره‌پوش اطلاق مىشود ، لكن در گذشته وسيله‌يى بوده است كه در جنگ قلعه‌يى به كار مىرفته است . آن را پاى قلعه قرار مىدادند و افرادى كه درون آن قرار داشتند حصار را سوراخ مىكردند .\r\n","page_name":" 83 ","page_number":130},
  {"content":"\r\n\r\nخوارى نكنند و خمر ننوشند . آنان اهل رباخوارى بودند . پيامبر عهدنامه‌يى براى ايشان بنوشت . گويد : طائف در اصل وج خوانده مىشد و چون قلعه و بارو براى آن ساختند طائف ناميده شد .\r\nمدائنى از ابو اسماعيل طائفى و او از پدرش و او از شيوخ اهل طائف روايت كرد كه در ولايت طائف جماعتى از يهود اقامت داشتند . اين گروه از يمن و يثرب رانده شده و در آنجا تجارت مىكردند . پس بر ايشان جزيه معين شد و معاويه اموال خود را در طائف از برخى از ايشان خريدارى كرد . گويند كه عباس بن عبد المطلب رحمه الله زمينى در طائف داشت و از آنجا كشمش حمل شده در سقايه نبيذ براى حجاج آماده مىشد . مردم قريش در طائف اموالى داشتند و براى سامان دادن آن مىآمدند . زمانى كه مكه فتح شد و اهل آن به اسلام گرويدند ، ثقيفيان در اين اموال طمع كردند تا اينكه طائف فتح شد و به دست مكيان افتاد و ارض طائف به صورت بخشى از بخشهاى مكه درآمد . گويند كه در روز جنگ طائف چشم ابو سفيان بن حرب آسيب ديد .\r\nوليد بن صالح از واقدى و او از محمد بن عبد الله و او از زهرى و او از ابن مسيب و او از عتاب بن اسيد روايت كرد كه رسول الله ( ص ) بفرمود تا حاصل انگور ثقيفيان برآورد شود ، به همان نحو كه محصول خرما ارزيابى مىشود ، و زكات آن به صورت كشمش گرفته شود ، همان گونه كه از نخل زكات گرفته مىشود .\r\nواقدى گويد كه به گفتهء ابو حنيفه برآورد انجام نمىگيرد بلكه وقتى چيده مىشود و روى زمين قرار مىگيرد ، از كم يا زياد آن صدقه گرفته مىشود . يعقوب گويد كه چون بر زمين نهاده شود و مقدار آن به پنج وسق رسد بر آن زكات عشر يا نيم عشر تعلق مىگيرد . سفيان بن سعيد ثورى نيز بر همين قول است . وسق شصت صاع باشد . مالك بن انس و ابن ابى ذئب گويند سنت بر اين\r\n\r\n","description":"","footnote":"","page_name":" 84 ","page_number":131},
  {"content":"\r\n\r\nاست كه زكات از انگور بر اساس ارزيابى گرفته شود به همان نحو كه در مورد خرماى نخل عمل مىشود .\r\nشيبان بن ابى شيبه از حماد بن سلمه و او از يحيى بن سعيد و او از عمرو بن شعيب روايت كرد كه عامل عمر بن خطاب رضى الله عنه در طائف به وى نوشت كه دارندگان عسل آنچه را به رسول الله ( ص ) مىدادند به ما نمىدهند . آن مقدار يك جلد از هر ده جلد بود . عمر به وى نوشت اگر اين كار كردند واديهاى ايشان را حراست كن و گر نه ، خير . عمرو بن محمد ناقد از اسماعيل بن ابراهيم و او از عبد الرحمن بن اسحاق و او از پدرش و او از جدش و او از عمر روايت كرد كه وى بر عسل عشر قرار داد .\r\nداود بن عبد الحميد قاضى رقه از مروان بن شجاع و او از خصيف و او از عمر بن عبد العزيز روايت كرد كه وى به عاملان خود در مكه و طائف نوشت : به خلايا صدقه تعلق مىگيرد ، آن را بستانيد .\r\nگويد كه خلايا همان كندوهاى عسل است . واقدى به روايت از ابن عمر گويد كه بر كندوها صدقه قرار نمىگيرد . مالك و ثورى گويند كه در عسل زكات نيست ، هر چند كه بسيار باشد ، و اين قول شافعى است . ابو حنيفه گويد اگر سرزمينى مشمول عشر باشد بر عسل نيز اعم از كم و زياد عشر تعلق مىگيرد و اگر سرزمين مشمول خراج باشد بر عسل چيزى تعلق نمىگيرد ، زيرا زكات و خراج بر شخص واحد قرار نمىگيرد . واقدى از قاسم بن معن و يعقوب و او از ابو حنيفه روايت كرده است كه اگر عسل در زمين فرد ذمى بوده و آن زمين مشمول عشر باشد بر عسل عشر نخواهد بود و آن زمين مشمول خراج است ، و اگر عسل در زمين فرد تغلبى « 1 » باشد مشمول خمس خواهد بود . زفر نيز بر همين قول ابو\r\n\r\n\r\n","description":"","footnote":"\r\n( 1 ) . بنو تغلب از بزرگترين قبايل عرب به شمار مىرفتند و از نجد و حجاز تا بين النهرين\r\n","page_name":" 85 ","page_number":132},
  {"content":"\r\n\r\nحنيفه است . ابو يوسف گويد اگر عسل در زمين خراج باشد چيزى به آن تعلق نخواهد گرفت و اگر در زمين عشر باشد زكات هر ده رطل يك رطل خواهد بود . محمد بن حسن گويد بر كمتر از پنج كندو صدقه نخواهد بود ، و اين قول ابن ابى ذئب است .\r\nخالد بن عبد الله طحان از ابن ابى ليلى روايت كرد كه گفت اگر زمين مشمول خراج يا عشر باشد بر هر ده رطل يك رطل تعلق مىگيرد ، و اين قول حسن بن صالح بن حى است . ابو عبيد از محمد بن كثير و او از اوزاعى و او از زهرى نقل كرد كه گفت : يك كندو از هر ده كندو . حسين بن على اسود از يحيى بن آدم و او از عبد الرحمن بن حميد رقاشى و او از جعفر بن نجيح مدينى و او از بشر بن عاصم و او از عثمان بن عبد الله بن اوس روايت كرد كه سفيان بن عبد الله ثقفى عامل عمر بن خطاب رضى الله عنه در طائف نامه‌يى به وى نوشت و يادآور شد كه در ناحيه وى باغهايى است كه در آنها انگور و نيز شفتالو و انار روييده كه حاصل آنها چند برابر انگور است ، و از او اذن خواست كه عشر گيرد . گويد كه عمر به وى نوشت بر آنها عشر تعلق نمىگيرد .\r\nيحيى بن آدم گويد : اين قول سفيان بن سعيد است كه شنيدم مىگفت ، بر محصولات زمين صدقه قرار نمىگيرد جز چهار چيز :\r\nگندم ، جو ، خرما ، و كشمش ، در صورتى كه ميزان هر يك از آنها به پنج وسق رسد . و هم او گفت كه ابو حنيفه گويد آنچه از زمين عشر برآيد مشمول عشر خواهد بود هر چند يك دسته سبزى باشد و اين قول زفر است . مالك و ابن ابى ذئب و يعقوب گويند كه بر\r\n\r\n\r\n","description":"","footnote":"\r\nو شام گسترده بودند . اين جماعت ديانت مسيحى داشتند و به بنو اميه در جنگهايشان كمك مىكردند . شاعران نامدارى نيز از ايشان برخاسته‌اند .\r\n","page_name":" 86 ","page_number":133},
  {"content":"\r\n\r\nسبزيها و امثال آن صدقه قرار نمىگيرد . و گويند كه بر گندم و جو و ذرت و جو بىپوست و گرگاس و خرما و كشمش و برنج و كنجد و خلر و انواع حبوبى كه پيمانه مىشود و ذخيره مىگردد ، همچون عدس و لوبيا و نخود و ماش و ارزن ، اگر از پنج وسق كمتر باشند صدقه قرار نمىگيرد و چون به پنج وسق رسد بر آنها صدقه خواهد بود ، واقدى گويد : و اين قول ربيعة بن ابى عبد الرحمن است ، و نيز زهرى گويد كه بنشن و حبوب همه مشمول زكات است . مالك گويد بر گلابى و فرسك « 1 » - كه همان شفتالو است - و انار و ساير انواع ميوه‌هاى تر صدقه تعلق نمىگيرد ، و اين قول ابن ابى ليلى است . ابو يوسف گويد صدقه جز بر آنچه مورد پيمانه و كيل قرار گيرد جارى نخواهد بود . ابو الزناد و ابن ابى ذئب و ابن ابى سبره گويند كه بر سبزيها و ميوه‌ها صدقه تعلق نمىگيرد ، لكن به محض فروش بر قيمت آنها صدقه قرار خواهد گرفت . عباس بن هشام از پدر خود و او از جد وى روايت كرد كه رسول الله ( ص ) عثمان بن ابى العاصى ثقفى را عامل طائف قرار داد .\r\n\r\n\r\n","description":"","footnote":"\r\n( 1 ) . اين واژه همان است كه در زبانهاى اسلاو به گونهء پرسيك - (  IIepcnk  به معنى هلو ) به كار مىرود و از طرفى واژهء اخير به معنى ايرانى و منسوب به ايران است ، و از همين روى تصور مىرود منشأ اين ميوه ايران بوده باشد . دربارهء اهتمام ايرانيان به احداث باغها و پرورش ميوه‌ها و تأثير ايشان در اين زمينه در ملل ديگر رك . مقدمهء  ll GeorgeCawkwe  بر ترجمهء انگليسى آناوازيس گزنفون ، ص 32 ، چاپ 1981 . ( به گفتهء نامبرده كلمهء  Paradise  و الفاظ مشابه آن از واژهء پارسى كهن « فردو » (  Firdu  ) گرفته شده است كه به باغهاى با شكوه ايران اطلاق مىگرديده است . با اين ترتيب واژه‌هايى مانند فردوس عربى ،  hortus  لاتينى و به تبع آن كلماتى همچون  garden  و نظاير آن تماما ريشهء پارسى دارد . )\r\n","page_name":" 87 ","page_number":134},
  {"content":"\r\n\r\n\r\nتباله و جرش\r\nبكر بن هيثم از عبد الرزاق و او از معمر و او از زهرى روايت كرد كه اهل تباله و جرش بدون جنگ اسلام گزيدند و رسول الله ( ص ) بفرمود تا هر آنچه در حين مسلمان شدن دارند از آن ايشان ماند و بر هر يك از اهل كتاب كه در اين دو موضع بوده و به احتلام رسيده بودند يك دينار مقرر داشت و بر آنان شرط كرد كه از مسلمانان پذيرايى كنند ، و ابو سفيان بن حرب را والى جرش قرار داد .\r\n\r\nتبوك و ايله و اذرح و مقنا و جرباء « 1 »\r\nگويند كه چون رسول الله ( ص ) به تبوك در سرزمين شام روى آورد تا با آنان كه در آنجا گرد آمده بودند به غزا پردازد - و در آن موضع روميان و عامله و لخم و جذام « 2 » و ديگران اجتماع كرده بودند - و اين به سال نهم هجرت بود ، محاربت انجام نپذيرفت « 3 » . پس روزى چند در تبوك بماند و اهل آن با وى بر\r\n\r\n\r\n","description":"","footnote":"\r\n( 1 ) . تبوك بين مدينه و دمشق و در حد شمالى عربستان واقع بوده و ساير بلاد مذكور نيز در همان حدود و در منطقه بحر احمر و شامات قرار داشته و عموما مسيحىنشين بوده‌اند .\r\n( 2 ) . نام طوايف عرب نصرانى .\r\n( 3 ) . رفتن پيامبر ( ص ) به تبوك به خاطر خبرى بود كه از لشكركشى و آمادگى روميان و اعراب مسيحى براى حمله به قلمرو اسلام رسيده بود ، لكن پس از وصول به تبوك چنين برخوردى رخ نداد و كار به مصالحه انجاميد .\r\n","page_name":" 88 ","page_number":135},
  {"content":"\r\n\r\nقرار جزيه مصالحه كردند . زمانى كه پيامبر در آنجا بود ، بزرگ ايله ، يحنة بن رؤبه بيامد و با او صلح كرد ، بر اين قرار كه هر كه در سرزمين وى به سن احتلام رسيده سالانه يك دينار بپردازد كه اين فقره به سيصد دينار بالغ شد . و بر ايشان شرط كرد كه هر كه از مسلمانان بر آنان گذرد از وى پذيرايى كنند ، و عهد نامه‌يى به ايشان داد ، بر اين اساس كه مورد حفظ و حمايت قرار گيرند .\r\nمحمد بن سعد از واقدى و او از خالد بن ربيعه و او از طلحهء ايلى روايت كرد كه عمر بن عبد العزيز چيزى زائد بر سيصد دينار بر عهدهء اهل ايله قرار نداد . رسول اللّه ( ص ) با اهل اذرح صلح كرد ، بر اين قرار كه در هر ماه رجب يكصد دينار بپردازند ، و با اهل جرباء به شرط پرداخت جزيه صلح كرد و براى ايشان عهدنامه‌يى بنوشت . و با اهل مقنا صلح كرد ، بر اين قرار كه ربع حاصل عروك و ريسندگى - عروك آلت صيادى است - و چاريك ستوران و زره‌ها و ميوه‌هاى خود را ادا كنند ، و ايشان يهودى بودند . يكى از مردم مصر مرا خبر داد كه به چشم خود عهدنامهء ايشان را ديده است ، و آن بر چرمى سرخ نگاشته و خطش كهنه بوده كه از آن نسخه گرفته است و نسخهء خود را بر من چنين املاء كرد : بسم الله الرحمن الرحيم - از محمد رسول الله به بنو حبيبه و اهل مقنا ، شما را صلح باشد ، بر من وحى رسيده است كه تعلق شما به قريه خودتان است ، پس چون اين نامه به شما رسد همه در امان و مورد عهد خداوند و ذمهء رسول وى خواهيد بود . رسول خدا از گناهان شما و هر خونى كه به شما نسبت داده شده در گذشته است . كسى جز رسول خدا ، يا فرستادهء رسول خدا در بلاد شما با شما شريك نخواهد بود . ستمى و عدوانى بر شما جارى نخواهد شد . رسول الله ( ص ) شما را از هر\r\n\r\n","description":"","footnote":"","page_name":" 89 ","page_number":136},
  {"content":"\r\n\r\nآنچه نفس خود را ايمن مىدارد ، در امان خواهد داشت . سلاح و بردگان و حيوانات سوارى و زره‌هاى شما ، جز آنچه رسول الله يا فرستادهء وى معاف دارد ، از آن رسول الله خواهد بود . از اين پس يك چهارم حاصل نخلها و ربع آنچه صيد كنيد و چار يك آنچه را زنانتان بريسند بايد ادا كنيد . زائد بر اين برى الذمه خواهيد بود و رسول الله صلى الله عليه و سلم هر گونه جزيه و بيگارى را از شما برداشته است . اگر شنوا و مطيع باشيد بر رسول الله است كه كريمان شما را گرامى دارد و از خطاكارانتان درگذرد . و هر كه از بنى حبيبه و اهل مقنا مسلمانان را به خير ره برد ، نيكى بر خود او خواهد بود و هر كه ايشان را به شر برد ، شرى بر خود وى خواهد بود . هيچ كس بر شما حاكم نخواهد بود جز از خودتان و يا از اهل بيت رسول الله . على بن ابى طالب در سال نهم تحرير كرد .\r\n\r\nدومة الجندل\r\nگويد : رسول الله ( ص ) خالد بن وليد بن مغيرهء مخزومى را سوى اكيدر بن عبد الملك كندى سكونى به دومة الجندل فرستاد و او وى را اسير كرد و برادرش را به قتل رسانيد و قباى ديباى زربفت او را بگرفت ، و اكيدر را نزد پيامبر آورد و او مسلمان شد و براى وى و اهل دومه عهدنامه‌يى نوشته شد كه نسخهء آن چنين است :\r\nاين نامه‌يى است از محمد رسول الله به اكيدر ، پس از آن كه دعوت اسلام را اجابت كرد و شبيه ساخته‌ها و بتان را برافكند ، و به اهل دومه . همانا هر ضاحيه‌يى از ضحل ، و هر بور و معامى و اغفال الارض و حلقه و سلاح و حافر و حصنى از آن ما خواهد\r\n\r\n","description":"","footnote":"","page_name":" 90 ","page_number":137},
  {"content":"\r\n\r\nبود و هر ضامنه‌يى از نخلها و هر معينى در مناطق آباد از آن شما خواهد بود . احشام شما عدل نمىشود و منفردهاى شما به شمار در نمىآيد ، و از زراعت منع نخواهيد شد . نماز را به وقت بر پاى داريد و زكات را به درستى ادا كنيد . عهد خدا و ميثاق او با شما در اين است ، و با شما بر سر اين عهد صدق و وفا خواهد بود . خداوند و مسلمانان حاضر گواه عهدنامه‌اند .\r\nضاحيه ، ظاهر و خارج از آبادى را گويند ، و ضحل آب اندك است ، و بور ، زمينى است كه احياء و كشت نشده است ، و معامى ، زمين ناشناخته است ، و اغفال الارض ، زمينهايى را گويند كه آثارى در آنها نيست ، حلقه ، زره‌ها را گويند ، و حافر ، مشتمل بر اسب و يابو و استر و درازگوش است ، حصن قلعه‌هاى ايشان باشد ، و ضامنه ، نخلى است كه در حصن خود دارند ، و معين ، آب ظاهر و دائم را گويند ، و اين كه گويد احشام شما عدل نمىشود ، به آن معنى است كه جز در چراگاهها و مواضعى كه دارند مورد محاسبه صدقات قرار نمىگيرند و به اين منظور از آن موضع به جاى ديگر رانده نمىشوند ، و اين كه گويد منفردهاى شما به شمار در نمىآيد بدان معنى است كه احشام منفرد با هم جمع نمىشوند تا در مجموع به نصاب زكات رسند و ميان افراد پراكنده ، جمع زده نمىشود .\r\nعباس بن هشام كلبى از پدر خود و او از جدش روايت كرد كه رسول الله ( ص ) خالد بن وليد را سوى اكيدر فرستاد و او ، وى را نزد پيامبر آورد و مسلمان شد و عهدنامه‌يى براى وى بنوشت .\r\nزمانى كه پيامبر ( ص ) رحلت كرد ، او از دادن صدقات خوددارى كرد و عهد خويش بشكست و از دومة الجندل خارج شد و به حيره رفت و در آنجا عمارتى ساخت و به ياد دومة الجندل آن را دومه ناميد . حريث بن عبد الملك برادر اكيدر با حفظ ما يملك خود\r\n\r\n","description":"","footnote":"","page_name":" 91 ","page_number":138},
  {"content":"\r\n\r\nاسلام آورد و آن دارايى براى وى بماند . سويد بن شبيب كلبى گويد :\r\nهيچ قومى از ناكامى و هلاك ايمن نبود چنان كه هودجهاى اكيدر از صحنهء زمين برخاست گويد : يزيد بن معاويه با دختر حريث برادر اكيدر نكاح كرد .\r\nعباس گويد : پدرم از عوانة بن حكم روايت كرد كه ابو بكر به خالد بن وليد كه در عين التمر بود نامه‌يى نوشت و به وى فرمان داد كه سوى اكيدر رود . پس او به جانب وى رفت و او را بكشت و دومه را فتح كرد . وى پس از وفات رسول الله ( ص ) از آنجا خارج شده و باز به همان جا عودت كرده بود . چون خالد وى را بكشت ، خود به شام رفت . واقدى گويد : چون خالد از عراق به قصد شام برون رفت از دومة الجندل گذشت و آن موضع را بگشود و اسيرانى به دست آورد . بين كسانى كه آنجا به اسارت گرفته شدند يكى ليلى دختر جودى غسانى بود . گويند كه وى در يكى از بلاد غسان دستگير شد و سواران خالد او را برگرفتند . دختر جودى همان است كه عبد الرحمن پسر ابو بكر صديق به وى دل باخت و درباره‌اش گفت :\r\nياد ليلى كردم حال آنكه سماوه « 1 » ميان ما فاصله است ليلى دختر جودى كجا و ما كجا بعد از آن ، ليلى از آن وى شد و با او نكاح كرد . ليلى ، عبد الرحمن را مسخر كرد چنان كه از ديگر زنانش جز او روى\r\n\r\n\r\n","description":"","footnote":"\r\n( 1 ) . نام صحرايى است .\r\n","page_name":" 92 ","page_number":139},
  {"content":"\r\n\r\nبگردانيد . لكن پس از چندى به بيمارى سختى دچار آمد و دگرگون شد ، پس او را مبغوض بداشت . وى را گفتند متعهء « 1 » او همى ده و نزد اهل خويش بازش گردان ، پس او چنان كرد .\r\nواقدى گويد پيامبر ( ص ) به غزاى دومة الجندل در سال پنج رفت و نبردى در نپيوست ، و خالد بن وليد را در شوال سال نهم ، بيست ماه پس از اسلام آوردن وى ، سوى اكيدر فرستاد . از بعض اهل حيره شنيدم كه اكيدر و برادرانش در دومة الحيره منزل گزيده بودند . آنان به ديدار اخوال خود كه از قوم كلب بودند رفته و نزد آنان توطن جسته بودند . پس همراه يك ديگر خارج شده براى شكار مىرفتند كه ناگاه شهرى در برابرشان قد برافراشت . آن شهر ويران شده و جز برخى ديوارها چيزى از آن به جاى نمانده بود و به صخره‌هاى عظيم بنا گشته بود . پس آن را بار ديگر بساختند و در آن زيتون و ديگر درختان بكاشتند و آن را دومة الجندل نام كردند تا به دومة الحيره مشتبه نشود .\r\nعمرو بن محمد ناقد از عبد الله بن وهب مصرى و او از يونس ايلى و او از زهرى روايت كرد كه رسول الله ( ص ) خالد بن وليد بن مغيره را سوى اهل دومة الجندل فرستاد كه از طايفهء عباد حيره بودند . رئيس ايشان اكيدر به اسارت در آمد و با وى بر قرار پرداخت جزيه صلح كرد .\r\n\r\nصلح نجران\r\nبكر بن هيثم از عبد الله بن صالح و او از ليث بن سعد و او از\r\n\r\n\r\n","description":"","footnote":"\r\n( 1 ) . جامه‌ها و وسايلى كه زن پس از طلاق با خود مىبرد .\r\n","page_name":" 93 ","page_number":140},
  {"content":"\r\n\r\nيونس بن يزيد ايلى و او از زهرى روايت كرد كه سيد و عاقب « 1 » به نمايندگى از سوى مردم نجران يمن نزد رسول الله ( ص ) آمده تقاضاى صلح كردند . وى با ايشان در باب مردم نجران صلح كرد بر اين قرار كه دو هزار حله تسليم دارند ، هزار در ماه صفر و هزار ديگر در ماه رجب و بهاى هر جامه يك اوقيه باشد كه آن وزن چهل درهم است ، و اگر حله‌يى دهند كه بيش از يك اوقيه ارزد ، زياده با ايشان به حساب آيد و اگر به ارزشى كمتر از يك اوقيه باشد كسرى از آنان گرفته شود . و اگر به جاى حله‌ها چيزى همچون اسلحه يا اسبان يا اشتران و يا هر متاعى به همان قيمت دهند ، در عوض حله‌ها پذيرفته شود . رسولان پيامبر ( ص ) را تا يك ماه و كمتر از آن ميزبانى كنند و بيش از يك ماه نگهدارى نكنند ، و اگر در يمن جنگ باشد سى اسب و سى زره و سى شتر عاريت دهند و اگر از آن عاريت چيزى از ميان رود رسولان ضامن رد آن خواهند بود . ذمهء پروردگار و عهد او بر ايشان خواهد بود .\r\nاز دين خود و مراتب خويش در آن اغواء نخواهند شد و به خدمات جنگى فرا خوانده نخواهند شد و عشر بر ايشان تعلق نخواهد گرفت . بر آنان شرط شد كه ربا نخورند و معامله ربوى نكنند .\r\nحسين بن اسود از وكيع و او از مبارك بن فضاله و او از حسن روايت كرد كه دو راهب نجران نزد پيامبر ( ص ) آمدند و بر ايشان اسلام عرضه شد . گفتند ما پيش از تو اسلام آورده‌ايم . گفت دروغ مىگوييد ، سه چيز شما را از اسلام باز دارد : خوردن خوك ، پرستش صليب و اينكه گوييد خداى را پسرى است . گفتند پس پدر عيسى كيست ؟ حسن گويد كه رسول الله ( ص ) را عادت بر شتاب نبود تا\r\n\r\n\r\n","description":"","footnote":"\r\n( 1 ) . مردم مسيحى نجران سه رئيس و مقام عالى داشتند . يك مقام كشورى كه او را عاقب مىناميدند ، يك مقام نظامى كه سيد ناميده مىشد و يك مقام روحانى كه اسقف بود . لفظ عاقب در اين معنى عربى نيست و به احتمال از قبطى گرفته شده است .\r\n","page_name":" 94 ","page_number":141},
  {"content":"\r\n\r\nخدايش به وى فرمان دهد . پس خداى تعالى اين آيت نازل كرد كه :   ذلِكَ نَتْلُوهُ عَلَيْكَ مِنَ الْآياتِ وَ الذِّكْرِ الْحَكِيمِ إِنَّ مَثَلَ عِيسى ( عِنْدَ اللَّهِ ) كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ   « 1 » ، تا آنجا كه گويد : الكاذبين .\r\nرسول الله ( ص ) آن را بر ايشان بخواند ، سپس آن دو را به مباهله « 2 » خواند و دست فاطمه و حسن و حسين را بگرفت . يكى از آن دو به ديگرى گفت : فراز كوه رو لكن با وى مباهلت مكن ، چه اگر اين كار كنى به لعنت دچار خواهى شد . گفت : پس مصلحت چه بينى ؟ گفت :\r\nآن بينم كه به وى خراج دهيم و مباهلت نكنيم .\r\nحسين مرا حكايت كرد كه يحيى بن آدم گفت : رونويسى از نامه رسول الله ( ص ) به مردم نجران ، از روى نسخه‌يى كه مردى از حسن بن صالح نقل كرده بود ، گرفتم و آن چنين است : بسم الله الرحمن الرحيم - اين عهد نامهء پيامبر و رسول خدا محمد است به نجرانيان ، وى را نسبت به همهء ثمرات و زر و سيم و ظروف و بردگان ايشان سلطه‌يى است ، لكن فضل نمود و آن جمله را به ايشان واگذارد . دو هزار حله هر يك به بهاى يك اوقيه بايد ادا كنند ، در هر ماه رجب هزار حله و در هر ماه صفر هزار ديگر ، كه هر حله را بها يك اوقيه باشد . و آنچه از حله‌هاى خراج زياده يا\r\n\r\n\r\n","description":"","footnote":"\r\n( 1 ) . اين كه مىخوانيم بر تو از قصهء مريم و عيسى از سخنان خداست و قرآن پاك و محكم و راست . مثل عيسى به نزديك خدا هم چون مثل آدم است ، بيافريد آدم را از خاك آنگه وى را گفت كه مىباش و بود ( سورهء آل عمران ، آيه‌هاى 58 و 59 ) .\r\n( 2 ) . مباهله در لغت به معنى ملاعنه و نفرين متقابل است . تعريف اصطلاحى آن را ابن هشام در كتاب سيرهء خود چنين آورده است : مباهلت آن بود كه دو تن يا دو گروه دعاى بد كنند بر يك ديگر . پس هر يكى كه ظالم باشد حق تعالى وى را رسوا گرداند و نقمت و عذاب خود بر وى فرو فرستد و او را و ذريت وى را مستأصل كند و مستهلك گرداند .\r\n","page_name":" 95 ","page_number":142},
  {"content":"\r\n\r\nكمتر از يك اوقيه دهند ، در حساب منظور خواهد شد . و اگر خراج را به شكل زره‌ها و اسبان و اشتران يا متاع ديگر دهند از ايشان به حساب پذيرفته خواهد بود ، و بر نجرانيان است كه از رسولان من تا يك ماه و يا كمتر از آن ميزبانى كنند و بيش از يك ماه موظف به نگهدارى رسولان من نخواهند بود ، و بر ايشان است كه اگر در يمن جنگ مغدرت آميزى باشد ، يعنى جنگى كه بر اثر غدر و عهد شكنى اهل يمن صورت پذيرد ، سى زره و سى اسب و سى اشتر به عاريت دهند ، و اگر اسبان و اشترانى كه رسولان من به عاريت گرفته‌اند هلاك شوند ضامن جبران آن خواهند بود .\r\nنجران و پيرامون آن مورد حمايت خدا و ذمهء محمد پيامبر فرستادهء خداوند خواهد بود . آنان بر جانها ، مذهب ، سرزمين و اموال خود ايمن خواهند بود ، چه آنان كه غائب‌اند و چه كسانى كه حاضرند و چه فرمانروايان و چه سپاهيانشان ، و نيز نسبت به صليبها و شمايلهايشان در امان خواهند بود ، و هر وضعى كه داشته‌اند دگرگون نخواهد شد و حقوق و تعاليم مذهبى ايشان مورد تغيير قرار نخواهد گرفت . هيچ اسقفى از اسقفيت خود و هيچ راهبى از رهبانيت خويش و هيچ كاهنى از مقام خويش رانده نخواهد شد ، و تمامى متعلقات ايشان از كم و زياد براى آنان به جا خواهد ماند . به مناسبت تقصيرات و خونريزيهاى مربوط به دوران جاهليت مأخوذ نخواهند بود ، به خدمات جنگى فرا خوانده نخواهند شد و عشر نخواهند پرداخت و سپاه به خاك ايشان وارد نخواهد شد . آنان كه در پى احقاق حق باشند نسبت به ايشان نصفت اعمال خواهد شد ، و هيچ ظالم و مظلومى در نجران نخواهد بود . هر كه از اين پس رباخوارى كند ذمهء من از او برى است . هيچ كس به خاطر ستم ديگرى مأخوذ نخواهد بود . نسبت به مفاد اين نامه عهد خدا و ذمهء محمد پيامبر تا رسيدن امر خداوندى برپا است ، ما دام\r\n\r\n","description":"","footnote":"","page_name":" 96 ","page_number":143},
  {"content":"\r\n\r\nكه اهل نجران طريق نصيحت در پيش گيرند و به تعهدات خويش به درستى عمل كنند ، و بر ايشان تكليفى به ظلم روا نخواهد شد .\r\nگواهان : ابو سفيان بن حرب ، غيلان بن عمرو ، مالك بن عوف از بنو نصر ، اقرع بن حابس حنظلى و مغيره . و نوشت « 1 » .\r\nيحيى بن آدم گويد عهدنامه‌يى در دست نجرانيان ديدم كه شبيه به همين نسخه بود و زير آن نوشته شده بود : و نوشت على بن ابى طالب . نمىدانم در باب آن چه بگويم . گويند كه چون ابو بكر صديق رضى الله عنه به خلافت رسيد نجرانيان را بر همان قرار بداشت و عهدنامه‌يى همانند عهد رسول الله ( ص ) براى ايشان بنوشت . و چون عمر بن خطاب رضى الله عنه خليفه شد ، نجرانيان به ربا خوارى پرداختند و شمارشان نيز افزون شد . عمر را از ايشان به خاطر اسلام بيم در دل آمد و آنان را از آن ديار براند و براى ايشان اين عهد بنوشت كه : اما بعد ، هر يك از مردم شام و عراق كه نجرانيان نزدشان روند ، زمينهاى كشتنى به حد كفايت به ايشان واگذارند و آنچه كشت كنند ، به جاى زمينهايى كه در يمن داشتند از آن خودشان خواهد بود .\r\nنجرانيان پراكنده شدند و برخى در شام و بعض ديگر در نجرانيه واقع در ناحيه كوفه مقيم شدند كه به نام ايشان خوانده شد . يهود نجران با نصارى به صلح درآمدند و همچون اتباع ايشان بودند . چون عثمان بن عفان به خلافت رسيد ، به وليد بن عقبة بن أبى معيط عامل خود در كوفه نوشت : اما بعد ، عاقب و اسقف و اشراف نجران نامه‌يى از رسول الله ( ص ) نزد من آوردند و قرار عمر را بر من بنمودند . از عثمان بن حنيف در اين باب پرسيدم و\r\n\r\n\r\n","description":"","footnote":"\r\n( 1 ) . چنان كه ديده مىشود در خاتمهء اين سند نام كاتب حذف شده است . كسان ديگرى نيز همين متن را نقل كرده‌اند و در نقل ايشان نام كاتب ابو بكر ذكر شده است .\r\n","page_name":" 97 ","page_number":144},
  {"content":"\r\n\r\nاو مرا گفت كه در كار ايشان تفحص كرده و آن را براى دهكانان زيان بخش يافته ، چه ايشان را از زمينهايشان باز داشته‌اند ، و من از جزيهء آنان دويست جامه براى رضاى خدا و در عوض زمينهايشان كسر كردم . سفارش ايشان را به تو همى كنم ، چه آنان قومى صاحب عهد و ذمه هستند . يكى از علما را شنيدم كه مىگفت : عمر در باب نجرانيان نوشت : اما بعد ، هر يك از مردم شام و عراق كه نجرانيان نزدشان روند ، زمينهاى مزروعى - و از كسى ديگر شنيدم كه مىگفت : زمينهاى باير - به حد كفايت به ايشان واگذارند .\r\nعبد الاعلى بن حماد نرسى از حماد بن سلمه و او از يحيى بن سعيد و او از اسماعيل بن حكيم و او از عمر بن عبد العزيز روايت كرد كه رسول الله ( ص ) در حين بيمارى گفت : در سرزمين عربستان نبايد دو دين به جاى ماند ، و چون عمر بن خطاب رضى الله عنه به خلافت رسيد ، اهل نجران را به نجرانيه راند و املاك و اموال ايشان را خريدارى كرد .\r\nعباس بن هشام كلبى از پدر خود و او از جدش نقل كرد كه نجران يمن به نام نجران بن زيد بن سبأ بن يشجب بن يعرب بن قحطان مسمى گرديد . حسين بن اسود از وكيع بن جراح و او از اعمش و او از سالم بن ابى الجعد حكايت كرد كه نفوس نجران به چهل هزار رسيد و بين خود به رشك و كينه ورزى پرداختند و نزد عمر بن خطاب رضى الله عنه آمده گفتند : ما را جلاى وطن ده ، و عمر كه از ايشان به خاطر مسلمانان هراس داشت اين فرصت را غنيمت دانسته آنان را از آن جاى كوچ داد . سپس پشيمان شده نزد وى آمدند و گفتند : قرار رفتن ما را بر هم زن ، و او نپذيرفت . هنگامى كه على بن ابى طالب رضى الله عنه زمام امور را به دست گرفت نزد او رفته گفتند : تو را به آن خطى كه به دست خود نوشتى و شفاعتى\r\n\r\n","description":"","footnote":"","page_name":" 98 ","page_number":145},
  {"content":"\r\n\r\nكه از ما نزد پيامبرت كردى ، قرار كوچ ما را بر هم زن . وى گفت :\r\nعمر كارهاى خود از روى تعقل مىكرد و مرا اكراه است كه خلاف آن كنم .\r\nابو مسعود كوفى از محمد بن مروان ، و هيثم بن عدى از كلبى روايت كردند كه بزرگ نجرانيه كوفه رسولان خود را نزد همهء نجرانيانى كه در شام و پيرامون آن بودند مىفرستاد و مبالغى - كه ميان ايشان سرشكن مىشد - گرد مىآورد تا براى فراهم كردن حله‌هاى خراج صرف كند . چون معاويه يا يزيد بن معاويه به ولايت امور رسيد به وى شكايت بردند و داستان پراكنده شدن خود و مردن جمعى و مسلمان شدن جمع ديگر را به وى گفتند ، و نامهء عثمان بن عفان را به او نشان دادند كه از شمار حله‌هاى خراج كاسته بود و گفتند كاستى و ناتوانى ما فزون گشته است ، پس دويست حله از ايشان بكاست كه جمع كاهش به چهار صد حله رسيد . زمانى كه حجاج بن يوسف والى عراق شد و ابن اشعث بر وى خروج كرد ، دهگانان را به دوستى وى متهم ساخت و نجرانيان را نيز همراه آنان مورد تهمت قرار داد و خراج هزار و هشتصد حله را بر ايشان باز گردانيد و جامه‌هاى منقش طلب كرد . چون عمر بن عبد العزيز ولايت يافت ، از فنا و كاستى خويش و ابرام اعراب در غارت ايشان و تحميل تكاليف ظالمانه و ستم حجاج بر خود ، نزد وى شكايت بردند . او فرمان داد تا آنان را باز شمارند و دريافت كه به يك دهم تعداد نخستين خود رسيده‌اند . پس گفت : من اين عهد صلح را جزيه‌يى بر آحاد و نه بر سرزمين ايشان دانم و جزيهء مردگان و اسلام آورندگان ساقط است . پس بر آنان خراج دويست حله به بهاى هشت هزار درهم قرار داد .\r\nچون يوسف بن عمر در ايام وليد بن يزيد والى عراق شد ، از تعصبى كه نسبت به حجاج داشت ايشان را به وضع نخست\r\n\r\n","description":"","footnote":"","page_name":" 99 ","page_number":146},
  {"content":"\r\n\r\nباز گردانيد ، و هنگامى كه ابو العباس به خلافت رسيد ، يك روز كه در شهر كوفه ظاهر شد و از مسجد به منزل خود باز مىگشت ، سر راهش ايستاده رياحين بر راه ريخته و بر وى بيفشاندند . اين كار او را خوش آمد و ايشان در كار خود شكايت به وى بردند و قلت و كاهش خود و آنچه از عمر بن عبد العزيز و يوسف بن عمر ديده بودند ، به آگاهى او رسانيدند و گفتند ما را با اخوال تو از بنو حارث بن كعب نسبتى است . عبد الله بن ربيع حارثى نيز دربارهء ايشان وساطت كرد و حجاج بن ارطاة ادعايشان را تصديق نمود . پس ابو العباس صلوات الله عليه جزيهء دويست حله به بهاى هشت هزار درهم را بر ايشان اعاده كرد .\r\nابو مسعود گويد : زمانى كه هارون الرشيد خليفه شد و به قصد حج به كوفه رفت ، كار خويش به وى باز نمودند و از فشار عمال بر خود شكايت كردند . پس فرمان داد تا عهدنامه‌يى برقرار دويست حله بر ايشان بنويسند و من اين نامه بديده‌ام ، و فرمود تا از مراجعهء عمال معاف باشند و حضورا جزيهء خويش به بيت المال دهند .\r\nعمرو ناقد ما را گفت كه عبد الله بن وهب مصرى از يونس بن يزيد و او از ابن شهاب زهرى روايت كرد كه آيه :  وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ لِلَّهِ  « 1 » در شأن كفار قريش و عرب نازل شد ، و دربارهء اهل كتاب آيه :  قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ  ، تا آنجا كه گويد :\r\nصاغرون « 2 » بيامد . تا آنجا كه خبر داريم نخستين كسانى از اهل\r\n\r\n\r\n","description":"","footnote":"\r\n( 1 ) . و با ايشان جنگ مىكنيد تا آنكه كه بر زمين كافر نماند كه مسلمانان را رنجاند و تا آنكه بر زمين جز الله را دين نماند ( سورهء بقره ، آيهء 193 ) .\r\n( 2 ) . كشتن كنيد با ايشان كه نمىگروند به يكتايى خداوند و به روز رستاخيز و\r\n","page_name":" 100 ","page_number":147},
  {"content":"\r\n\r\nكتاب كه جزيه دادند مردم نجران بودند كه از نصارى به شمارند .\r\nسپس اهل ايلة و اذرح و مردم اذرعات در غزوهء تبوك جزيه ادا كردند .\r\n\r\nيمن\r\nگويند كه چون خبر نصرت رسول الله ( ص ) و علو حق او به اهل يمن رسيد ، هيأتهايى از ايشان نزد وى آمدند و پيامبر عهد نامه‌يى براى آنان بنوشت كه آنچه از اموال و اراضى و دفائن به هنگام مسلمان شدن دارند براى ايشان باز گذارده شود . پس اسلام آوردند و او رسولان و كارگزاران خود را نزد ايشان فرستاد تا شريعت و سنن اسلامى را به ايشان بشناسانند و صدقاتشان را بازگيرند . و بر سرانهء كسانى از ايشان كه بر ديانت مسيحى و يهودى و مجوسى باقى بودند ، جزيه برقرار كرد .\r\nحسين بن اسود از وكيع بن جراح و او از يزيد بن ابراهيم تسترى و او از حسن حكايت كرد كه گفت : رسول الله ( ص ) به مردم يمن نوشت : هر كه نماز ما گزارد ، و هر كه قبلهء ما برگيرد و ذبيحهء ما خورد مسلمان است و ذمهء خدا و رسولش بر او خواهد بود و هر كه اباء كند بر او جزيه خواهد بود . هدبه از يزيد بن ابراهيم و او از حسن همانند اين روايت را نقل كرد . واقدى گويد : رسول الله ( ص ) خالد بن سعيد بن عاصى را به امارت صنعاء و اراضى\r\n\r\n\r\n","description":"","footnote":"\r\nحرام نمىدارند آنچه حرام كرد خداى و رسول او و دين اسلام نمىدارند و نمىپذيرند ، از اهل كتاب از جهودان و ترسايان و صابيان ، تا آنكه گزيت دهند از دست خود و ايشان خوار و كم آمده [ باشند 
  ] ( سورهء توبه ، آيهء 29 ) .\r\n","page_name":" 101 ","page_number":148},
  {"content":"\r\n\r\nآن فرستاد . گويد كه به گفتهء كسانى رسول الله ( ص ) مهاجر بن ابى امية بن مغيرهء مخزومى را والى صنعاء كرد كه پس از رحلت وى همچنان در آن مقام بود ، و گويد كه به گفتهء برخى ديگر آنكه مهاجر را بر صنعاء ولايت داد ابو بكر صديق رضى الله عنه بود ، و هم او خالد بن سعيد را بر نواحى علياى يمن والى كرد .\r\nهشام بن كلبى و هيثم بن عدى گويند كه رسول الله ( ص ) مهاجر را بر كنده و صدف ولايت داد و چون رسول الله ( ص ) رحلت كرد ، ابو بكر به زياد بن لبيد بياضى كه از انصار بود نامه‌يى نوشت و او را بر كنده و صدف بگمارد ، و اين علاوه بر ولايتى بود كه بر حضر موت داشت . و مهاجر را بر صنعاء ولايت داد و سپس به وى نوشت تا زياد بن لبيد را ياورى دهد ، بى آنكه او را از ولايت صنعاء معزول دارد .\r\nدر اين باب همه متفق‌اند كه رسول الله ( ص ) زياد بن لبيد را والى حضر موت ساخت . گفته‌اند كه پيامبر ( ص ) ابو موسى اشعرى را بر زبيد و رمع و عدن و ساحل امارت داد و معاذ بن جبل را بر لشكريان ولايت داد و امر قضاء و گرد آورى جميع صدقات يمن به وى محول شد ، و بر نجران عمرو بن حزم انصارى را والى كرد ، و به قولى پس از عمرو بن حزم ابو سفيان بن حرب را به ولايت نجران منصوب داشت .\r\nعبد الله بن صالح مقرى از ثقة بن لهيعة و او از ابو الاسود و او از عروة بن زبير روايت كرد كه رسول الله ( ص ) به زرعة بن ذى يزن نوشت :\r\nاما بعد ، چون فرستادهء من معاذ بن جبل و يارانش نزد شما آيند آنچه از صدقات و جزيه نزد شماست جمع كرده به وى رسانيد .\r\nامير فرستادگان من معاذ است و او از صالحان نزديكان من است .\r\nمالك بن مرارهء رهاوى با من گفت كه تو نخستين كس از حمير\r\n\r\n","description":"","footnote":"","page_name":" 102 ","page_number":149},
  {"content":"\r\n\r\nهستى كه اسلام آورده‌اى و از مشركان كناره گرفته‌اى . بر تو بشارت خير باد . اى جماعت حمير شما را فرمان مىدهم كه خيانت مكنيد و خصومت نورزيد . رسول الله مولاى غنى و فقير شما است .\r\nصدقات بر محمد و آل او حلال نيست و آن فقط زكاتى است كه بدان تزكيه نمائيد ، و از آن مسلمانان و مؤمنان تهيدست است .\r\nمالك خبر را رسانيد و حفظ الغيب كرد ، و معاذ از شايستگان مردم من و دينداران ايشان است . شما را فرمان دهم كه با وى به نيكى باشيد كه اين منظور نظر وى خواهد بود . و السلام .\r\nحسين بن اسود از يحيى بن آدم و او از يزيد بن عبد العزيز و او از عمرو بن عثمان بن موهب روايت كرد كه گفت موسى بن طلحه را شنيدم كه مىگفت : رسول الله ( ص ) معاذ بن جبل را مأمور صدقات يمن كرد و وى را بفرمود تا آن را از نخل و گندم و جو و انگور ، و يا گفت كشمش ، به عشر و نيم عشر بستاند . حسين از يحيى بن آدم و او از زياد و او از محمد بن اسحاق نقل كرد كه رسول الله ( ص ) چون عمرو بن حزم را به يمن فرستاد به وى نوشت :\r\nبسم الله الرحمن الرحيم . اين بيانى است از خدا و رسول او :\r\n  يا أَيُّهَا الَّذِينَ آمَنُوا أَوْفُوا بِالْعُقُودِ   « 1 » ، عهد محمد پيامبر فرستادهء خدا بر عمرو بن حزم ، كه چون وى را به يمن گسيل داشت در كليه امور او را به تقواى خداوند فرمان داد ، و اينكه از غنائم خمس سهم خداوند گرفته شود و آنچه از صدقات مربوط به املاك بر عهدهء مؤمنان است به قرار ده يك نسبت به آنچه از بعل و آب آسمان آبيارى شود ، و نيم عشر از آنچه با غرب آبيارى كنند ، ستانده شود .\r\n\r\n\r\n","description":"","footnote":"\r\n( 1 ) . اى ايشان كه بگرويدند تمام بسپاريد و نگه داريد پيمانها كه بنديد با خداى عز و جل و با خلق ( سورهء مائده ، آيه يكم ) .\r\n","page_name":" 103 ","page_number":150},
  {"content":"\r\n\r\nحسين از يحيى بن آدم و او از زياد بن عبد الله بكائى و او از محمد بن اسحاق روايت كرد كه رسول الله ( ص ) به پادشاهان حمير چنين نوشت :\r\nبسم الله الرحمن الرحيم . از محمد پيامبر فرستادهء خدا به حارث بن عبد كلال و نعيم بن عبد كلال و شرح بن عبد كلال و به نعمان ، قيل « 1 » ذى رعين و معافر و همدان . اما بعد ، همانا كه خداوند شما را به هدايت خويش رهنمون گشته است كه جانب اصلاح و اطاعت از خدا و فرستاده او پيش گيريد و نماز گزاريد و زكات دهيد و از غنائم خمس خداوندى و سهم پيامبر و قسمت ويژهء او را بپردازيد و آنچه پروردگار بر مؤمنان نوشته است كه صدقهء مربوط به املاك است ادا كنيد ، و آن ده يك است نسبت به آنچه آب چشمه و آسمان آبيارى كند و نيم عشر است در مورد آنچه به غرب آبيارى شود .\r\nهشام بن محمد كلبى گويد كه نامهء پيامبر به عنوان عريب و حارث پسران عبد كلال بن عريب بن ليشرح بود . يوسف بن موسى قطان از جرير بن عبد الحميد و او از منصور و او از حكم روايت كرد كه گفت : رسول الله ( ص ) نامه‌يى به معاذ بن جبل كه در يمن بود نوشت در اين باب كه نسبت به آنچه به آب آسمان يا غيل مشروب شود ، ده يك مقرر است و بر آنچه به غرب و داليه آبيارى شود نيم عشر جارى است . بر هر محتلم‌شونده‌يى يك دينار يا معادل آن از معافر مقرر است . هيچ يهودى از يهوديت خود برگردانيده نخواهد شد « 2 » . گويند كه غيل آب جارى بر سطح زمين\r\n\r\n\r\n","description":"","footnote":"\r\n( 1 ) . قيل كه جمع آن قيال است ، عنوانى است براى پادشاهان كوچك يمن ( ابو عبيد :\r\nغريب الحديث ) .\r\n( 2 ) . مراد يهوديانى است كه نخواهند از ديانت خود دست بردارند .\r\n","page_name":" 104 ","page_number":151},
  {"content":"\r\n\r\nو غرب دلو است ، يعنى هر آنچه به سوانى و دوالى و دواليب و غرافات « 1 » مشروب شود . بعل نيز به معنى آب جارى بر سطح زمين است . و معافر جامه‌هاى ايشان باشد .\r\nابو عبيد از مروان بن معاويه و او از اعمش و او از ابو وائل و او از مسروق روايت كرد كه گفت : رسول الله ( ص ) معاذ را به يمن فرستاد و او را مأمور ساخت تا از هر سى گاو يك گوساله و از هر چهل ، يك گاو سالدار بستاند و از هر كه به سن احتلام رسيده يك دينار يا معادل آن از معافر اخذ كند . حسين بن اسود از يحيى بن آدم و او از شيبان برجمى و او از عمرو و او از حسن نقل كرد كه گفت رسول الله ( ص ) از مجوسان هجر و مجوسان اهل يمن جزيه گرفت . و بر هر يك از مجوسان يمن كه به سن احتلام رسيده بودند اعم از مرد و زن يك دينار يا برابر آن از معافر مقرر داشت .\r\nعمرو ناقد از عبد الله بن وهب و او از مسلمة بن على و او از مثنى بن صباح و او از عمرو بن شعيب و او از پدرش و او از جدش روايت كرد كه رسول الله ( ص ) بر هر محتلم‌شونده‌يى از مردم\r\n\r\n\r\n","description":"","footnote":"\r\n( 1 ) . به ترتيب جمع سانيه ، داليه ، دولاب و غرافه . همگى اين الفاظ و واژه‌هاى ديگرى نظير ناعوره ( جمع آن نواعير ) و مخبون ( جمع آن مخبونات ) به معنى اشكال مختلف چرخ آبيارى است كه ظرفهاى چندى بر اطراف آن تعبيه شده و با حركت چرخ دلوها از آب پر مىشود و بالا مىآيد و سپس تخليه شده مورد استفاده قرار مىگيرد ، و با نيروى انسان يا شتر و گاو كار مىكند .\r\nمفهوم مطالب متن در باب عشر و نيم عشر اين است كه اگر آبيارى اراضى با دلو و چرخ آب و نظاير آن انجام شود نيم عشر تعلق مىگيرد ، زيرا كه در اين حالت آبيارى مشكلتر خواهد بود ، و در مورد آب باران و نهر و كاريز و امثال آن ( از قبيل زمينهايى كه از رطوبت طبيعى برخوردار است ) به سبب سهولت بيشتر عشر مقرر گرديده است .\r\n","page_name":" 105 ","page_number":152},
  {"content":"\r\n\r\nيمن يك دينار مقرر داشت .\r\nشيبان بن ابى شيبهء ابلى از قزعة بن سويد باهلى حكايت كرد كه شنيدم كه زكريا بن اسحاق از يحيى بن صيفى يا ابو معبد از ابن عباس روايت كرد كه چون رسول الله ( ص ) معاذ بن جبل را به يمن فرستاد گفت : اما تو نزد مردمى از اهل كتاب مىروى . به ايشان بگو خداوند در هر روز و شب پنج نماز بر شما فرض ساخته ، اگر از تو اطاعت كردند ، آنگاه بگو پروردگار در هر سال روزهء ماه رمضان بر شما مقرر داشته است ، و اگر پذيرفتند آنگاه بگو خداوند بر آنان كه استطاعت اين كار دارند حج كعبه فرض ساخته ، اگر اطاعت كردند ، پس بگو خداوند بر اموال شما صدقه قرار داده كه از اغنياى شما اخذ و به مستمندانتان داده شود و اگر از تو اطاعت كردند ، پس بر حذر باش از اموال ارزندهء ايشان و نفرين مظلومان آنان ، چه ميان ايشان و خدا پرده و پوششى نيست .\r\nشيبان از حماد بن سلمه و او از حجاج بن ارطاة و او از عثمان بن عبد الله و او از مغيرة بن عبد الله روايت كرد كه حجاج گفت :\r\nهر رستنى مشمول صدقات است . ابو بردة بن ابى موسى گفت :\r\nصحيح است . موسى بن طلحه به ابو بردة گفت : چنين كسى مدعى است كه پدرش از اصحاب پيامبر ( ص ) بوده است . رسول الله ( ص ) معاذ بن جبل را به يمن فرستاد و به او دستور داد كه صدقات را از خرما و گندم و جو و كشمش بگيرد . عمرو ناقد از وكيع و او از عمرو بن عثمان و او از موسى بن طلحة بن عبيد الله روايت كرد كه من نامهء رسول الله ( ص ) به معاذ بن جبل را كه هنگام اعزام او به يمن نوشته شده بود ديدم ، در آن آمده بود كه صدقات از گندم و جو و خرما و كشمش و ذرت گرفته مىشود .\r\n\r\n","description":"","footnote":"","page_name":" 106 ","page_number":153},
  {"content":"\r\n\r\nعلى بن عبد الله مدينى مرا گفت كه سفيان بن عيينه از ابن ابى نجيح روايت كرد كه گفت : از مجاهد پرسيدم چرا عمر بن خطاب رضى الله عنه جزيه اهل شام را بيش از آنچه بر مردم يمن وضع شده بود ، قرار داد ؟ گفت : به خاطر فراخى معاش ايشان . حسين بن على بن اسود از وكيع و او از سفيان و او از ابراهيم بن ميسره و او از طاوس نقل كرد كه چون معاذ به يمن آمد به ميزان غير نصاب گاو و عسل نزد وى آوردند و او گفت : در اين باب مرا دستورى نيست .\r\nحسين بن اسود از يحيى بن آدم و او از عبد الله بن مبارك و او از معمر و او از يحيى بن قيس مازنى و او از كسى نقل كرد كه ابيض بن حمال از رسول الله ( ص ) نمك مارب را به اقطاع خواست ، كسى گفت : آن چون آب جارى است و او از اقطاع دادن آن خوددارى كرد . قاسم بن سلام و ديگران از اسماعيل بن عياش و او از عمرو بن يحيى بن قيس مازنى و او از پدر خود و او از شخص ديگرى حكايت كرد كه مشابه اين ما جرى را از ابيض بن حمال براى وى نقل كرده بود . احمد بن ابراهيم دورقى از ابو داود طيالسى و او از شعبه و او از سماك و او از علقمة بن وائل حضرمى و او از پدر خويش روايت كرد كه پيامبر ( ص ) زمينى را در حضرموت به وى به اقطاع داد . على بن محمد بن عبد الله بن ابى سيف مولاى قريش از مسلمة بن محارب حكايت كرد كه گفت :\r\nچون محمد بن يوسف برادر حجاج بن يوسف بر يمن والى شد ، سوء سلوك پيش گرفت و به رعيت ستم كرد و زمينهاى مردم را به ناحق بستاند ، از جمله حرجه را غصب كرد . هم او گويد كه وى بر مردم يمن خراجى مقرر و آن را وظيفهء ايشان قرار داد و چون عمر بن عبد العزيز به ولايت رسيد به عامل خود نامه‌يى نوشت كه آن وظيفه را ملغى و به عشر كفايت كند و گفت : به خدا كه اگر\r\n\r\n","description":"","footnote":"","page_name":" 107 ","page_number":154},
  {"content":"\r\n\r\nحتى مشتى كتم « 1 » از يمن برايم نيايد ، بر من از آن خوشتر است كه اين وظيفه را بر جاى گذارم . چون يزيد بن عبد الملك به ولايت رسيد فرمان به اعاده آن وظيفه داد .\r\nحسن بن محمد زعفرانى از شافعى و او از ابو عبد الرحمن هشام بن يوسف قاضى صنعاء حكايت كرد كه اهل خفاش نامه‌يى از ابو بكر صديق رضى الله عنه بر قطعه‌يى از پوست در آوردند كه در آن به ايشان دستور داده شده بود كه از اسپرك « 2 » صدقه پردازند .\r\nمالك و ابن ابى ذئب و جميع فقهاى حجاز و سفيان ثورى و ابو يوسف بر اين قول‌اند كه زكات بر اسپرك و وسمه و صمغ و كتم و حنا و گل قرار نمىگيرد . ابو حنيفه گويد اين راجع به ميزان اندك است و بر مقدار زياد زكات تعلق گيرد . مالك در باب زعفران گويد اگر بهاى محصول به دويست درهم رسد و پنج درهم معامله شود مشمول زكات خواهد بود ، و اين قول ابو الزناد است ، به روايت ديگرى از او نقل است كه بر زعفران چيزى تعلق نمىگيرد .\r\nابو حنيفه و زفر گويند كه اين در ميزان اندك است و مقدار كثير مشمول زكات مىشود . ابو يوسف و محمد بن حسن گويند اگر بهاى آن به حد اقل رسد كه قيمت پنج وسق خرما يا گندم يا جو يا ذرت و يا هر يك از انواع حبوب است ، بر آن زكات قرار خواهد گرفت .\r\nابن ابى ليلى گويد كه بر سبزيها چيزى تعلق نمىگيرد و اين قول شعبى است ، و عطاء و ابراهيم نخعى گويند هر چه از زمين برآيد مشمول عشر و نيم عشر است چه كم و چه زياد باشد .\r\nحسين بن اسود از يحيى بن آدم و او از سعيد بن سالم و او از صلت بن دينار و او از ابن ابى رجاء عطاردى روايت كرد كه گفت :\r\n\r\n\r\n","description":"","footnote":"\r\n( 1 ) . كتم گياهى است كه به كار خضاب مىآيد ، لكن با حنا و وسمه تفاوت دارد .\r\n( 2 ) . گياهى است كه از آن چيزى شبيه زعفران گرفته مىشود .\r\n","page_name":" 108 ","page_number":155},
  {"content":"\r\n\r\nابن عباس در بصره صدقات از ما مىستاند حتى اگر از چند دسته تره بود . حسين از يحيى بن آدم و او از ابن مبارك و او از معمر و او از طاوس و عكرمه روايت كرد كه گفته‌اند در اسپرك و عطب ، كه همان پنبه است ، زكات نيست .\r\nابو حنيفه و بشر گويند اهل ذمه‌يى كه زمينهاى مشمول عشر را تملك كنند - همچون اراضى يمن كه مردمانش با حفظ آن مسلمان شدند و بصره كه به دست مسلمانان آباد شد و آنچه خلفا به اقطاع دهند كه مسلم و معاهدى را بر آن حقى نباشد - در اين صورت بر خود ايشان جزيه و بر زمينهايشان به قدر استطاعت زمين خراج قرار خواهد گرفت ، و آنچه بدين عنوان از آنان گرفته شود مشمول حكم خراج است ، پس اگر اسلام آوردند جزيه از ايشان ساقط و خراج به طور دائم بر اراضى باقى خواهد بود به همان قياس كه در مورد اراضى سواد عمل مىشود . ابن ابى ليلى نيز بر همين قول است .\r\nابن شبرمه و ابو يوسف گويند : بر خود ايشان جزيه و بر زمينهايشان دو برابر آنچه بر عهدهء مسلمانان است ، يعنى پنج يك و ده يك تعلق خواهد گرفت ، آنها اين قاعده را در قياس با وضع نصاراى بنو تغلب بيان داشته‌اند . ابو يوسف گويد : آنچه از ايشان گرفته شود بر سبيل خراج است ، پس اگر ذمى مسلمان شود يا زمين وى به مسلمان برسد مشمول عشر خواهد بود و او اين گفته را از عطاء و حسن روايت كرده است . ابن ابى ذئب و ابن ابى سبره و شريك بن عبد الله بن نخعى و شافعى گويند كه بر خود ايشان جزيه قرار مىگيرد ، بىآنكه عشر يا خراج بر اراضى آنان تعلق گيرد ، زيرا اين جماعت از جمله كسانى نيستند كه زكات بر ايشان واجب باشد و زمينهايشان نيز جزء اراضى خراج به شمار نمىرود . حسن بن صالح بن حى همدانى نيز بر اين قول\r\n\r\n","description":"","footnote":"","page_name":" 109 ","page_number":156},
  {"content":"\r\n\r\nاست . سفيان ثورى و محمد بن حسن گويند : بر ايشان عشر است بىآنكه دو برابر گردد ، زيرا حكم راجع به زمين است و مالك زمين مورد نظر نيست .\r\nاوزاعى و شريك بن عبد الله گويند اگر اهل ذمه همچون يهوديان يمن باشند كه با بودن ايشان در آنجا مردم مسلمان شدند ، در آن صورت جز جزيه از آنان گرفته نخواهد شد و ذمى مجاز نيست زمين مشمول عشر را بخرد يا در آن داخل شود يعنى با بقاء عشر آن را تملك كند .\r\nواقدى گويد از مالك دربارهء مردى از يهوديان حجاز پرسيدم كه زمينى را در جرف خريده است و زراعت مىكند . گفت از وى عشر گرفته مىشود . گفتم : آيا فكر نمىكنى كه چون ذمى اراضى مشمول عشر را خريدارى كند بر زمين او عشر تعلق نمىگيرد ؟\r\nگفت آن در صورتى است كه در بلاد خود باقى باشند ، ولى اگر از ديار خويش خارج شوند ، اين تجارت است . ابو الزناد و مالك بن انس و ابن ابى ذئب و ثورى و ابو حنيفه و يعقوب در باب فرد تغلبى كه زمينى از اراضى مشمول عشر را كشت مىكند ، گويند كه از وى دو برابر عشر گرفته خواهد شد . در باب مردى كه مزرعهء مشمول عشر را كرايه كند ، مالك و ثورى و ابن ابى ذئب و يعقوب گويند كه عشر بر عهدهء صاحب كشته خواهد بود ، و ابو حنيفه گويد بر ذمهء صاحب زمين است و زفر نيز بر همين قول است . ابو حنيفه گفته است اگر مردى عشر مربوط به زمين خود را دو سال نپردازد ، فرمانروا بايد عشر او را بار ديگر كه آغاز كشت كند ، دريافت دارد ، ارض مشمول خراج نيز بر همين‌سان است . ابو شمر گويد : چون سال بگذرد بايد از او اخذ شود چه اين حق واجبى بر مال اوست .\r\n\r\n","description":"","footnote":"","page_name":" 110 ","page_number":157},
  {"content":"\r\n\r\n\r\nعمان\r\nگويند كه اغلب عمانيان از قوم ازد بودند و جز ايشان نيز مردم زيادى در باديه‌ها مىزيستند . چون سنهء هشت فرا رسيد رسول الله ( ص ) ابو زيد انصارى را كه يكى از خزرجيان بود به آنجا گسيل داشت ، و او از جمله كسانى بود كه قرآن را در عهد رسول الله ( ص ) گرد آوردند . به گفتهء كلبى نام او قيس بن سكن بن زيد بن حرام بود و برخى از بصريان اسم او را عمرو بن اخطب دانسته‌اند كه جد عروة بن ثابت بن عمرو بن اخطب بوده است .\r\nسعيد بن اوس انصارى گويد : نام وى ثابت بن زيد بوده است . پيامبر عمرو بن عاصى سهمى را نيز با نامه‌يى نزد عبد و جيفر پسران جلندى فرستاد و ايشان را به اسلام دعوت كرد و گفت اگر آن جماعت به حق شهادت داده و از خدا و رسول وى اطاعت كردند عمرو بر ايشان امير خواهد بود و ابو زيد بر آنان نماز خواهد گزارد و اسلام را به مردم خواهد شناساند و قرآن و سنت به آنان خواهد آموخت . چون ابو زيد و عمرو به عمان آمدند ، عبد و جيفر را در صحار كنار دريا بيافتند و نامهء پيامبر ( ص ) را به آنان دادند . آن دو مسلمان شدند و اعراب آنجا را به اسلام خواندند و ايشان اجابت كرده به اسلام ميل كردند . عمرو و ابو زيد همچنان در عمان بودند تا پيامبر ( ص ) رحلت كرد و به قولى ابو زيد قبل از آن تاريخ به مدينه رفت .\r\nگويند كه چون رسول الله ( ص ) رحلت كرد قوم ازد به رياست لقيط بن مالك ذو التاج مرتد شده به دبا رفتند ، و بعضى گويند به دما كه در دبا است رفتند . ابو بكر رضى الله عنه حذيفة بن محصن بارقى را كه از قوم ازد بود و عكرمة بن ابى جهل بن هشام مخزومى\r\n\r\n","description":"","footnote":"","page_name":" 111 ","page_number":158},
  {"content":"\r\n\r\nرا سوى ايشان فرستاد . آن دو بر لقيط و همراهانش تاخته وى را بكشتند و از اهل دبا اسيرانى گرفتند و نزد ابو بكر رحمه الله فرستادند . سپس قوم ازد به اسلام رجعت كردند و طوايفى از اهل عمان مرتد شده به شحر رفتند . عكرمه سوى ايشان عزيمت كرد و بر آنان ظفر يافت و غنايم بگرفت و جماعتى را بكشت . جمعى از طايفهء مهرة بن حيدان بن عمرو بن حاف بن قضاعه سپاهى گرد آوردند و عكرمه سوى ايشان رفت ، لكن با وى به نبرد نپرداخته صدقه ادا كردند . ابو بكر رضى الله عنه حذيفة بن محصن را بر عمان ولايت داد و هنگام فوت ابو بكر نيز وى در آنجا بود و عكرمه از آنجا به يمن رفت .\r\nامور عمان به استقامت و ترتيب باقى بود و مردم صدقات اموال خود را مىپرداختند و از اهل ذمه‌يى كه در آن ديار بودند جزيه سرانه گرفته مىشد ، تا اين كه نوبت خلافت به رشيد رسيد و او عيسى بن جعفر بن سليمان بن على بن عبد الله بن عباس را ولايت آن ديار داد . وى با اهل بصره عازم آنجا شد و ايشان فجور زنان و دست اندازى به اموال آغاز كردند و آلات طرب آشكار ساختند . عمانيان كه اكثر از خوارج بودند از اين ما جرى آگاه شدند و با وى محاربت در پيوستند و از ورودش ممانعت كردند ، سپس نيز بر وى دست يافته بكشتند و مصلوبش كردند ، و زير بار قدرت نرفتند و اطاعت نشان ندادند و مردى از قوم خود بر خويش والى كردند .\r\nجمعى گويند كه رسول الله ( ص ) ابو زيد را با نامهء خود نزد عبد و جيفر ازدى پسران جلندى در سال ششم فرستاد و عمرو را در سال هشتم اندكى پس از اسلام آوردن او اعزام داشت . مسلمان شدن او و خالد بن وليد و عثمان بن طلحه عبدى در صفر سال هشت انجام پذيرفت . وى از حبشه آمد و نزد پيامبر ( ص ) رفت .\r\n\r\n","description":"","footnote":"","page_name":" 112 ","page_number":159},
  {"content":"\r\n\r\nرسول الله ( ص ) به ابو زيد گفت از مسلمانان صدقه و از مجوسان جزيه بستان . ابو الحسن مدائنى از مبارك بن فضاله حكايت كرد كه گفت : عمر بن عبد العزيز به عدى بن ارطاة فرازى عامل خود در بصره نوشت :\r\nاما بعد ، من به عمرو بن عبد الله نوشته بودم كه آنچه بابت عشر خرما و حبوب در عمان گرفته شود بين فقراى آن ديار و باديه‌نشينانى كه به آنجا مىآيند و كسانى كه نيازمندى و مسكنت و در راه ماندگى ايشان را به آنجا كشانيده تقسيم شود . به من نوشت كه قبلا از كارگزار تو در باب آن گندم و خرما سؤال كرده و او گفته است كه آن را فروخته و بهايش را نزد تو آورده است .\r\nپس آنچه بابت بهاى خرما و گندم ، عامل تو در عمان برايت آورده به عمرو عودت ده تا در مواردى كه به وى دستور داده‌ام اختصاص دهد و مصرف كند . ان شاء الله ، و السلام .\r\n\r\nبحرين\r\nگفته‌اند كه ارض بحرين جزء مملكت ايران بوده است و در باديه‌هاى آن مردم بسيارى از اعراب عبد قيس و بكر بن وائل و تميم مقيم بوده‌اند . در عهد رسول الله ( ص ) ، منذر بن ساوى از طايفهء بنو عبد الله بن زيد بن عبد الله بن دارم بن مالك بن حنظله از سوى پارسيان بر اعراب آن ديار فرمانروايى داشت . عبد الله بن زيد همان اسبذى است كه به قريه اسبذ در هجر منسوب است . گويند كه وى از جماعت اسبذيان است و ايشان قومى بوده‌اند كه در بحرين اسب مىپرستيده‌اند .\r\nچون سال هشتم فرا رسيد ، رسول الله ( ص ) علاء بن عبد الله بن\r\n\r\n","description":"","footnote":"","page_name":" 113 ","page_number":160},
  {"content":"\r\n\r\nعماد حضرمى حليف بنو عبد شمس را به بحرين فرستاد تا اهل آن را به اسلام يا جزيه دعوت كند و به دست وى نامه‌يى براى منذر بن ساوى و سى بخت مرزبان هجر فرستاده ايشان را به اسلام يا جزيه دعوت كرد . آن دو تن اسلام آوردند و همراه ايشان همهء اعراب آن ديار و برخى از عجمان مسلمان شدند . اما اهل ارض بحرين مجوس و يهود و نصارى بودند ، آنان با علاء صلح كردند و بين او و ايشان عهدنامه‌يى نوشته شد كه نسخهء آن چنين است :\r\nبسم الله الرحمن الرحيم . اين است آنچه بر پايه آن علاء بن حضرمى با اهل بحرين صلح كرد . با آنان مصالحه كرد ، بر اين قرار كه ما را از كار زراعت بىنياز كنند و حاصل خرما را با ما مقاسمه « 1 »\r\n\r\n\r\n","description":"","footnote":"\r\n( 1 ) . از آنجا كه در بحث راجع به خراج و حاصل اراضى مفتوحه واژه‌هاى مقاسمه و مقاطعه و مزارع چند بار در متن كتاب به كار رفته ، به منظور ايضاح و به نحو اختصار ياد آورى مىشود كه تعيين خراج زمين به چند شكل انجام مىپذيرفته است . از جمله : الف .\r\nمقاطعه و آن اين است كه اهل قريه مبلغ معينى را همه ساله به اين عنوان بپردازند كه آن را اتاوه مىناميدند . اين وجه ، كه ميزان آن بر حسب قرار فيما بين تعيين مىشد ، بايد تأديه مىگرديد ، خواه زمين كشت شود يا عاطل گذارده شود و يا جمعيت كم و زياد شود . چنين نحوهء عملى را بلاذرى در مورد شهرهاى لاذقيه و حمص و خلاط و سى سر و قزوين و طخارستان ذكر كرده است .\r\nب . تعيين خراج بر حسب مساحت ، بدين نحو كه اراضى مورد مساحى قرار مىگرفت و با ملحوظ داشتن عواملى نظير نوع خاك نحوهء آبيارى ، نوع حاصل و مجاورت بازار ، ميزان خراج سالانه به نسبت مساحت زمين تعيين مىگشت . در اين ترتيب نيز تغيير ميزان حاصل بر حسب سنوات مختلف بىاثر بود . بلاذرى نمونه‌هاى آن را در مورد عراق و ارمنستان ذكر كرده است .\r\nج . مقاسمه ، در اين حالت خراج زمين نه بر حسب مساحت بلكه با توجه به محصول به دست آمده و به نسبتهاى معين از قبيل نصف و ثلث و ربع برقرار مىگرديد .\r\nدر متن كتاب چند بار به نوع خاصى از مقاسمه نيز اشاره شده و آن وقتى است\r\n","page_name":" 114 ","page_number":161},
  {"content":"\r\n\r\nكنند . هر كه وفاى به عهد نكند لعنت خدا و فرشتگان و همهء مردمان بر او باد . اما جزيه سرانه براى هر محتلم‌شونده‌يى يك دينار است .\r\nعباس بن هشام از پدر خود و او از كلبى و او از ابو صالح و او از ابن عباس روايت كند كه گفت رسول الله ( ص ) به اهل بحرين نوشت :\r\nاما بعد ، هر گاه نماز بر پاى داريد و زكات دهيد و به خدا و رسول او خلوص ورزيد و ده يك خرما و نيم عشر حبوب خود را ادا كنيد و فرزندان خود را مجوسى نكنيد ، هر چه در زمان مسلمان شدن داشته‌ايد براى شما به جاى خواهد ماند ، جز آتشكده كه آن از آن خدا و رسول اوست . و اگر از اين جمله اباء كنيد بر شما جزيه خواهد بود .\r\nمجوسان و يهوديان از مسلمان شدن اكراه داشتند و ميل به اداى جزيه كردند . آنگاه منافقان عرب گفتند : محمد بر اين اعتقاد بود كه جزيه جز از اهل كتاب گرفته نشود و اكنون همان را از مجوسان هجر پذيرفته است ، حال آنكه ايشان اهل كتاب نيستند ، پس آيه نازل شد كه :  يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ  « 1 » . گويند كه رسول الله ( ص ) علاء را به سال ششم ، همان زمان كه رسولان خود را پيش پادشاهان مىفرستاد ، اعزام داشت .\r\nمحمد بن مصفى حمصى از محمد بن مبارك و او از عتاب بن زياد و او از محمد بن ميمون و او از مغيرهء ازدى و او از محمد بن زيد بن\r\n\r\n\r\n","description":"","footnote":"\r\nكه مالكيت زمين از سوى صاحبان آن ، به خاطر رهايى از اجحاف ، به صاحب قدرتى منتقل مىشد و صاحبان اصلى عنوان « مزارع » پيدا مىكردند . در اين حالت نيز در صدى از حاصل را به چنان صاحب قدرتى مىدادند كه در نتيجه عنوان مقاسمه پيدا مىكرد .\r\n( 1 ) . اى ايشان كه بگرويدند ، بر شما بادا تن‌هاى شما . نگزايد و زيان ندارد شما را بيراهى هر كه گم گشت از راه ، چون شما بر راه راست بوديد ( سورهء مائده ، آيهء 105 ) .\r\n","page_name":" 115 ","page_number":162},
  {"content":"\r\n\r\nحيان اعرج و او از علاء بن حضرمى نقل كرد كه گفت : رسول الله ( ص ) مرا به بحرين - و يا شايد گفت هجر - فرستاد ، و من به آباديهايى مىرفتم كه از آن قوم واحدى بود و برخى از آنان اسلام آورده بودند ، پس از مسلمان عشر و از مشرك خراج مىستاندم . قاسم بن سلام از عثمان بن صالح و او از عبد الله بن لهيعه و او از ابو الاسود و او از عروة بن زبير روايت كرد كه رسول الله ( ص ) به اهل هجر نوشت :\r\nبسم الله الرحمن الرحيم . از محمد پيامبر به اهل هجر . شما را صلح باشد . من همراه شما پروردگارى را كه جز او خدايى نيست سپاس مىگزارم . اما بعد ، شما را به خداوند و به جانهاى خودتان سفارش مىكنم كه پس از هدايت يافتن راه گمراهى نپوييد و بعد از نيل به رشد راه انحراف نپيماييد . اما بعد ، خبر كارهاى شما به من رسيد ، هر يك از شما نيكى كند گناه بدكاران بر وى نخواهد بود . چون امراى من نزد شما آيند از ايشان اطاعت كنيد و ياريشان دهيد و آنان را در امر خداوند و راه او اعانت كنيد . هر كه از شما عمل صالحى انجام دهد نزد خدا و پيش من گم نخواهد شد .\r\nاما بعد ، وفد « 1 » شما نزد من آمد ، و من به آنان چيزى را عرضه نداشتم مگر آنكه مايه مسرتشان شد ، حال آنكه اگر مىخواستم حق خود را از شما بستانم شما را از هجر اخراج مىكردم . لكن شفاعت از غايبان شما را پذيرفتم و بر حاضرانتان احسان كردم ، پس نعمت پروردگار را بر خود به ياد آوريد .\r\nحسين بن اسود از عبيد الله بن موسى و او از شيبان نحوى و او از\r\n\r\n\r\n","description":"","footnote":"\r\n( 1 ) . وفد به معنى ايلچيان و هيأت اعزامى يك قبيله يا شهر يا كشور به منظور انجام مأموريت و ملاقات با شخصيتها و مذاكره و نظاير آن است و كم و بيش معادل مفهوم  delegation  است .\r\n","page_name":" 116 ","page_number":163},
  {"content":"\r\n\r\nقتاده حكايت كرد كه گفت : در ايام رسول الله ( ص ) در بحرين جنگى رخ نداد ، ولى برخى از ايشان مسلمان شدند و بعض ديگر با علاء مصالحه كردند ، بر اين قرار كه نيمى از حبوب و خرماى خود را بدهند . حسين از يحيى بن آدم و او از حسن بن صالح و او از اشعث و او از زهرى روايت كرد كه رسول الله ( ص ) از مجوسان هجر جزيه گرفت . حسين از يحيى بن آدم و از او قيس بن ربيع و او از قيس بن مسلم و او از حسن بن محمد حكايت كرد كه رسول الله ( ص ) به مجوسان هجر نامه‌يى فرستاد و آنان را به اسلام دعوت كرد و نوشت كه اگر اسلام آورند هر آنچه از ماست از ايشان ، و آنچه بر ماست بر آنان نيز خواهد بود ، و هر كه اباء كند بر او جزيه مقرر خواهد شد ، و ذبيحه‌هاى ايشان قابل اكل و زنانشان قابل نكاح نخواهند بود .\r\nحسين از يحيى بن آدم و او از ابن مبارك و او از يونس بن يزيد ايلى و او از زهرى و او از سعيد بن مسيب روايت كرد كه رسول الله ( ص ) از مجوسان هجر جزيه گرفت و عمر همان را از مجوسان فارس و عثمان از بربرها گرفت . حسين از يحيى و او از عبد الله بن ادريس و او از مالك بن انس و او از زهرى مشابه همين گفته را روايت كرد .\r\nعمرو ناقد از عبد الله بن وهب و او از يحيى بن عبد الله بن سالم بن عبد الله بن او از موسى بن عقبه نقل كرد كه پيامبر ( ص ) به منذر بن ساوى نوشت :\r\nاز محمد پيامبر به منذر بن ساوى . تو را صلح باشد . پروردگار را كه جز او خدايى نيست با هم سپاس گزاريم . اما بعد نامه‌ات به من رسيد و آنچه در آن بود استماع كردم . هر كه نماز ما گزارد و قبلهء ما قبلهء خود سازد و ذبيحهء ما خورد مسلمان است و هر كه از آن اباء كند بر او جزيه قرار خواهد گرفت . عباس بن هشام كلبى از\r\n\r\n","description":"","footnote":"","page_name":" 117 ","page_number":164},
  {"content":"\r\n\r\nپدر خود و او از جدش و او از ابو صالح و او از ابن عباس روايت كرد كه گفت رسول الله ( ص ) به منذر بن ساوى نامه نوشت و او مسلمان شد و اهل هجر را به اسلام خواند . برخى از ايشان راضى بودند و بعض ديگر كراهت داشتند . اما اعراب مسلمان شدند و مجوسان و يهوديان به جزيه رضا دادند كه از ايشان گرفته شد .\r\nشيبان بن فروخ از سليمان بن مغيره و او از حميد بن هلال روايت كرد كه گفت : علاء بن حضرمى مالى را از بحرين براى رسول الله ( ص ) فرستاد كه به هشتاد هزار « 1 » بالغ مىشد ، نه پيش از آن و نه پس از آن چنين مقدارى نزد وى نيامده بود و او از آن به عباس عم خود بداد .\r\nهشام بن عمار از اسماعيل بن عياش و او از عبد العزيز بن عبيد الله حكايت كرد كه رسول الله ( ص ) به گماردگان كسى در هجر پيام فرستاد ، لكن ايشان مسلمان نشدند و بر هر مردى از آنان يك دينار جزيه وضع شد . گويند رسول الله ( ص ) علاء را معزول كرد و ابان بن سعيد بن عاصى بن اميه را بر بحرين ولايت داد و جماعتى گويند علاء بر ناحيه‌يى از بحرين امارت يافت كه قطيف جزء آن است و ابان بر ناحيه ديگرى كه الخط را در بر مىگيرد . قول نخست استوارتر است .\r\nگويند كه چون رسول الله ( ص ) وفات يافت ، ابان از بحرين خارج شد و به مدينه رفت و اهل بحرين از ابو بكر رضى الله عنه درخواست كردند كه علاء به رياست ايشان باز گردانيده شود و او چنان كرد . به قولى علاء همچنان والى بود تا در سال بيست وفات\r\n\r\n\r\n","description":"","footnote":"\r\n( 1 ) . در اين كتاب موارد بسيارى وجود دارد كه به ذكر رقم وجوه و اموال اكتفا شده بىآنكه واحد پول تصريح گردد . در چنين حالاتى غالبا واحد مورد نظر - كه ذكر نشده - « درهم » است .\r\n","page_name":" 118 ","page_number":165},
  {"content":"\r\n\r\nيافت و عمر ابو هريرهء دوسى را به جاى او والى كرد . به قولى ديگر عمر رضى الله عنه ، ابو هريره را قبل از مردن علاء ولايت داد و علاء به توج در سرزمين فارس آمد و در آنجا عزم اقامت كرد .\r\nگويد كه وى سپس به بحرين بازگشت و در آنجا بمرد و ابو هريره مىگفت : علاء را دفن كرديم و سپس لازم آمد تا خشتى را برگيريم و چون برداشتيم او را در گور نيافتيم .\r\nابو مخنف گويد عمر بن خطاب رضى الله عنه نامه‌يى به علاء بن حضرمى عامل خود در بحرين نوشت و به وى دستور داد كه نزد او رود ، و عثمان بن ابى العاصى ثقفى را بر بحرين و عمان گمارد و چون علاء به مدينه آمد او را به جاى عتبة بن غزوان والى بصره كرد ، و او به آنجا نرسيده بود كه بمرد ، و آن در سال چهارده يا اول سال پانزده بود . سپس عمر قدامة بن مظعون جمحى را به گردآورى خراج بحرين ، و ابو هريره را بر نماز و احداث « 1 » آن ديار ولايت داد . آنگاه قدامه را به سبب شرابخوارى عزل كرد و حد بر او جارى ساخت و ابو هريره را بر نماز و احداث گمارد . آنگاه او را نيز عزل كرد و بخشى از مال او را بگرفت و عثمان بن عاصى را بر بحرين و عمان والى ساخت .\r\nعمرى از هيثم حكايت كرد كه قدامة بن مظعون بر گردآورى خراج و احداث و ابو هريره بر نماز و امر قضاء منصوب بودند ، پس او بر قدامه آن شهادت بداد و عمر وى را پس از قدامه والى بحرين ساخت و بعد عزلش كرد و بخشى از مالش را بستاند ، و باز به وى دستور بازگشت داد ، لكن او اباء كرد . پس عثمان بن\r\n\r\n\r\n","description":"","footnote":"\r\n( 1 ) . احداث به معانى چندى به كار مىرفته است : گناهان و امور خلاف شرع ، شورشها و فتنه‌ها ، و جرائم به طور عام . دارندهء اين سمت را والى احداث يا صاحب احداث مىناميده‌اند .\r\n","page_name":" 119 ","page_number":166},
  {"content":"\r\n\r\nابى العاص را ولايت داد كه تا حين مرگ عمر بر همان مقام باقى بود . جانشين او در عمان و بحرين برادرش مغيرة بن ابى العاص بود كه در فارس مىزيست و به قولى حفص بن ابى العاص بود .\r\nشيبان بن فروخ از ابو هلال راسبى و او از محمد بن سيرين و او از ابو هريره روايت كرد كه گفت عمر بن خطاب رضى الله عنه مرا عامل خود بر بحرين قرار داد و دوازده هزار براى من گرد آمد ، و چون نزد عمر رفتم ، مرا گفت : اى دشمن خدا و دشمن مسلمانان - و يا شايد گفت دشمن كتاب خدا - مال خدا را دزديده‌اى . گفت :\r\nگفتم من دشمن خدا و دشمن مسلمانان - و يا شايد گفت دشمن كتاب خدا - نيستم بلكه خصم كسى هستم كه با آنها دشمنى كند .\r\nچيزى كه هست اسبان زاد و ولد كرده و سهامى گرد آمده است .\r\nوى دوازده هزار را از من گرفت و من چون نماز ظهر خواندم ، گفتم : خداوندا عمر را ببخشاى . او از اشخاص مىستاند و بالاتر از آن را به ايشان مىبخشيد . چون چندى بگذشت ، گفت : اى ابو هريره ديگر عامل نمىشوى ؟ گفتم : نه ، گفت : چرا ، حال آنكه از تو بهتر يعنى يوسف قبول كرد و گفت : اجعلنى على خزائن الارض « 1 » . گفتم : يوسف ، پيامبر و پيامبر زاده بود و من ابو هريره ، پسر اميمه هستم و از شما در مورد سه چيز و دو چيز هراس دارم .\r\nگفت : چرا نمىگويى از پنج چيز ، گفتم : از آن ترسم كه پشتم را مضروب سازى و آبرويم را به دشنام ببرى و مالم را بستانى و نيز از اين بابت كه اكراه دارم چيزى جز از روى شكيبايى بگويم و يا جز از روى آگاهى بر چيزى حكم كنم .\r\nقاسم بن سلام و روح بن عبد المؤمن از يعقوب بن اسحاق حضرمى و او از يزيد بن ابراهيم تسترى و او از ابن سيرين و او از\r\n\r\n\r\n","description":"","footnote":"\r\n( 1 ) . [ يوسف 
  ] گفت مرا بر خزانه‌هاى اين زمين [ مصر 
  ] گمار ( سورهء يوسف ، آيهء 55 ) .\r\n","page_name":" 120 ","page_number":167},
  {"content":"\r\n\r\nابو هريره حكايت كرد كه چون از بحرين بيامد عمر به وى گفت :\r\nاى دشمن خدا و كتابش ، مال خدا را به سرقت بردى . گفت : من دشمن خدا و كتاب او نيستم بلكه خصم كسى هستم كه با آنها عداوت كند و مال خدا را ندزديده‌ام . گفت : پس ده هزار درهم از كجا گرد آورده‌اى . گفت : اسبان زاد و ولد كرده و عطايايى پى در پى رسيده و سهامى جمع شده است . عمر آن مال از وى بگرفت . باقى حديث را به همان سان كه ابو هلال روايت كرده بود ، نقل كرد .\r\nگويند كه چون منذر بن ساوى اندكى پس از پيامبر ( ص ) بمرد ، بنو قيس بن ثعلبة بن عكابه كه در بحرين بودند همراه حطم مرتد شدند . حطم شريح بن ضبيعة بن عمرو بن مرثد از طايفهء بنو قيس بن ثعلبه بود و او را بدان سبب حطم مىناميدند كه گفته بود :\r\nشب آمد و به دست شبان بى رحمى « 1 » گردشان كرد .\r\nباقى قوم ربيعه در بحرين ، جز جارودى كه همان بشر بن عمرو عبدى است و آن دسته از افراد قومش كه از او تبعيت مىكردند ، مرتد شدند و پسر نعمان بن منذر موسوم به منذر را بر خود امير كردند . پس حطم روان شد تا به قوم ربيعه رسيد و با همراهان خويش به ايشان پيوست . اين خبر به علاء بن حضرمى رسيد و او با مسلمانان رهسپار شد و در جواثا فرود آمد ، و آن ، قلعهء بحرين است . افراد ربيعه بدانجا تاختند و او با همراهانى كه از عرب و عجم داشت با ايشان محاربت شديد در پيوست . سپس مسلمانان به قلعه پناه بردند و دشمن ، ايشان را در آنجا محاصره كرد . عبد الله بن\r\n\r\n\r\n","description":"","footnote":"\r\n( 1 ) . حطم به همين معنى ، شبان ظالم است كه بر رمه ترحم ندارد و به سبب همين مصرع ، گويندهء شعر ( شريح بن ضبيعه ) به حطم شهرت يافته است .\r\n","page_name":" 121 ","page_number":168},
  {"content":"\r\n\r\nكلابى در اين باب گويد :\r\nهان ، اين پيام سوى ابو بكر بريد و سوى همه جوانان شهر مدينه آيا در انديشهء مردان خويش هستى كه اسيران محصور جواثايند ؟\r\nسپس علاء شبى با مسلمانان بر ربيعه شبيخون زد و نبرد سختى در گرفت و حطم كشته شد . كسانى جز هشام بن كلبى گفته‌اند : حطم در جواثا به ربيعه پيوست كه اهل آن همه كافر شده ، منذر بن نعمان را بر خود امير ساخته بودند . وى با ايشان بماند و علاء آنان را محاصره كرد تا اينكه جواثا را بگشود و آن جماعت را منهزم ساخت و حطم را بكشت ، لكن خبر نخست استوارتر است . مالك بن ثعلبهء عبدى دربارهء قتل حطم گويد :\r\nشريح را غرق بصيره رها كرديم چون حاشيه برد رنگين يمانى بصيره خونى است كه بر زمين ريزد .\r\nما ام غضبان « 1 » را بر فرزند خويش بگريانيديم و نيزه در چشمان حبتر « 1 » بشكستيم ما مسمع « 1 » را فتاده بر زمين رها كرديم از بهر گرگى كه بر درد ، يا كه كركسى گويند منذر بن نعمان را غرور مىخواندند و چون مسلمانان\r\n\r\n\r\n","description":"","footnote":"\r\n( 1 ) . ام غضبان مادر حطم ، و مسمع و حبتر از همراهان وى بوده‌اند .\r\n","page_name":" 122 ","page_number":169},
  {"content":"\r\n\r\nپيروز شدند گفت من غرور نيستم بلكه غره شده‌ام . وى و بقية السيف سپاه ربيعه به الخط رفتند و علاء آن موضع را فتح كرد و منذر را با هر كه همراه داشت بكشت . گويند كه منذر رهايى يافت و به مشقر رفت و آب برگرد خويش انداخت و بر او راهى نبود ، تا آن كه غرور مصالحه كرد ، بر اين قرار كه شهر را خالى كند . پس آن را رها كرد و به مسيلمه پيوست و همراه وى كشته شد . جمعى گويند منذر روز جنگ جواثا كشته شد و بعض ديگر گويند كه وى امان يافت و سپس گريخت و به مسيلمه پيوست و كشته شد .\r\nعلاء به ابو بكر نامه نوشته يارى خواسته بود و او نيز به خالد بن وليد بنوشت كه از يمامه به كمك وى رود . زمانى كه خالد رسيد حطم كشته شده بود و او به اتفاق علاء ، الخط را در محاصره گرفت . آنگاه نامهء ابو بكر رسيد كه به وى دستور داده بود به عراق رهسپار شود و او از بحرين به آنجا رفت و اين ، در سال دوازده بود . واقدى گويد كه به گفتهء اصحاب ما خالد ابتدا به مدينه آمد و سپس به عراق رفت .\r\nدر جواثا عبد الله بن سهيل بن عمرو از طايفهء بنو عامر بن لؤى به شهادت رسيد و او كنيه ابو سهيل داشت و مادرش فاخته دختر عامر بن نوفل بن عبد مناف بود . عبد الله روز جنگ بدر همراه مشركان بود و سپس اسلام آورد و با مسلمانان شد و در جنگ بدر با پيامبر ( ص ) بود . وقتى خبر مرگ او به پدرش سهيل بن عمرو رسيد ، گفت كه او را به حساب خداى داده است . ابو بكر وى را در مكه در مراسم حج ديد و به وى تسليت گفت . سهيل گفت : خبر يافته‌ام كه رسول الله ( ص ) گفته است شهيد هفتاد كس از اهل خود را شفاعت تواند كرد و من اميدوارم پسرم پيش از من شفاعت\r\n\r\n","description":"","footnote":"","page_name":" 123 ","page_number":170},
  {"content":"\r\n\r\nرا از كس ديگر آغاز نكند . روزى كه شهيد شد سى و هشت ساله بود .\r\nعبد الله بن عبد الله بن ابى نيز روز جواثا شهيد شد . ديگران غير از واقدى گويند كه وى روز جنگ يمامه به شهادت رسيد . گويند كه مكعبر فارسى عامل كسرى در زاره حصار گرفت . كسرى وى را زمانى كه بنو تميم متعرض قافلهء وى شده بودند « 1 » ، براى كشتن ايشان گسيل داشته بود . نام او فيروز بن حشيش بود . مجوسانى كه در قطيف گرد آمده بودند ، به وى پيوستند و از دادن جزيه اباء كردند . پس علاء بر زاره بايستاد ، لكن در خلافت ابو بكر آن را فتح نكرد و در آغاز خلافت عمر آن را بگشود . وى سابون و دارين را نيز در خلافت عمر به عنوه فتح كرد . در آن محل موضعى است به نام خندق علاء .\r\nمعمر بن مثنى گويد : علاء در زمان خلافت عمر بن خطاب با جماعت عبد قيس به جنگ با چند قريه از توابع سابون پرداخت و آن قريه‌ها را فتح كرد ، سپس به جنگ شهر غابه رفت و عجمانى را كه آنجا بودند بكشت . سپس به زاره آمد كه مكعبر در آنجا بود و وى را\r\n\r\n\r\n","description":"","footnote":"\r\n( 1 ) . به روايت ابن اثير ، بازان عامل خسرو پرويز بر يمن متاعهايى را از آن كشور براى پادشاه ارسال داشت . طى راه عشاير بنو تميم به قافله حمله بردند و همهء بارها و سواران را غارت كردند . كاروانيان نزد هوذة بن على حنفى بزرگ يمامه آمدند و او به ايشان احسان كرد و جامه پوشانيد و به تشويق آنان نزد خسرو پرويز رفت . خسرو هوذه را بنواخت و از هوش وى در اعجاب شد و تاجى از تاجهاى خويش را با خلعت و پاداش به وى داد و بفرمود تا به اتفاق فيروز كه عامل وى بر بحرين بود به جنگ بنو تميم رود . آنان راهى هجر شدند و در مشقر فرود آمدند . فيروز ، بنو تميم را به دژى كشانيد و بسيارى را بكشت . فيروز را مكعبر لقب دادند كه به معنى قطع كنندهء با شمشير است ( ابن الاثير . الكامل في التاريخ ، الجزع الاول ) .\r\n","page_name":" 124 ","page_number":171},
  {"content":"\r\n\r\nمحاصره كرد . مرزبان زاره دعوت به جنگ تن به تن كرد و براء بن مالك با وى جنگ كرد و او را بكشت و سلب او را بگرفت كه به چهل هزار رسيد « 1 » . سپس مردى از اهالى زاره امان گرفت و بيامد ، بر اين قرار كه آب آشاميدنى مردم را نشان دهد و علاء را به چشمه‌يى كه بيرون زاره بود هدايت كرد . او آن چشمه را سد كرد و چون اين بديدند با وى صلح كردند ، بر اين اساس كه يك سوم شهر و يك سوم از تمامى زر و سيمى كه در آن است و نصف همهء آنچه را كه خارج شهر است به وى دهند . اخنس عامرى نزد علاء آمد و به وى گفت : آنان اولاد خود را در قرار داد صلح منظور نكرده‌اند ، و اين فرزندان در دارين هستند . كراز نكرى معبر كم عمقى را كه راه گذر به سوى ايشان بود به علاء بنمود و او با جماعتى از مسلمانان به دريا زد و اهل دارين فقط هنگامى كه صداى تكبير را شنيدند پى به ما جرى برده ، بيرون آمدند . پس با آنان از سه طريق به جنگ پرداختند و جنگجويان ايشان را بكشتند و كودكان و زنان را اسير كردند . مكعبر چون اين بديد ، مسلمان شد . كراز در اين باب گفت :\r\nعلاء را هيبت بحر آنگه كه به آب اندر شد بگرفت و من دليرانه به عزم كفار دارين به دريا زدم خلف بزار و عفان از هشيم و او از ابن عون و يونس و ايشان از محمد بن سيرين روايت كردند كه گفت : براء بن مالك با مرزبان\r\n\r\n\r\n","description":"","footnote":"\r\n( 1 ) . جامه‌ها و تمامى آنچه كشتهء جنگى همراه خود دارد و نصيب كشندهء او مىگردد ، در اصطلاح سلب ناميده مىشود . بنا به اين روايت سلب مرزبان ايرانى چهل هزار درهم ارزش داشته است .\r\n","page_name":" 125 ","page_number":172},
  {"content":"\r\n\r\nزاره جنگ تن به تن كرد و با نيزه به ستون فقراتش زد و او را به زمين افكند ، سپس پايين آمد و دو دستش را ببريد و دست بندها و ردا و كمربند او را بر گرفت ، و چون بسيار گرانبها بود عمر از آن خمس ستاند ، و اين نخستين سلبى بود كه در اسلام تخميس مىشد .\r\n\r\nيمامه\r\nگويند : يمامه را در آغاز جو نام بود ، و چون زنى از جديس به نام يمامه دختر مر بر دروازهء آن مصلوب گشت ، به نام وى خوانده شد ، و الله اعلم . و گويند : زمانى كه رسول الله ( ص ) در آغاز سنهء هفت ، و به قولى در سال ششم ، به پادشاهان جهان نامه مىنوشت ، نامه‌يى نيز به هوذة بن على حنفى و اهل يمامه نوشت و ايشان را به اسلام دعوت كرد . وى نامهء خود را به دست سليط بن قيس بن عمرو انصارى خزرجى بفرستاد . ايشان وفد خود را نزد رسول الله ( ص ) فرستادند . در آن وفد مجاعة بن مراره بود كه رسول الله ( ص ) زمين مواتى را كه تمنى داشت به اقطاع به وى داد . و نيز بين ايشان رجال بن عنفوة بود كه اسلام آورد و سورهء بقره و سوره‌هاى ديگرى از قرآن بخواند ، لكن سپس مرتد شد . مسيلمهء كذاب ثمامة بن كبير بن حبيب نيز ميان آنان بود و او به رسول الله ( ص ) گفت : اگر موافق باشى ، ما كار را به تو وا مىگذاريم و با تو بيعت مىكنيم ، به شرط آنكه پس از تو كار به ما راجع باشد . رسول الله ( ص ) به وى گفت : نه ، و نه به خاطر چشمانت ، خداوند مرگت دهد .\r\nهوذة بن على حنفى به رسول الله ( ص ) نامه‌يى نوشته از او خواسته بود كه پس از خود ، وى را جانشين خويش سازد ، در آن صورت\r\n\r\n","description":"","footnote":"","page_name":" 126 ","page_number":173},
  {"content":"\r\n\r\nمسلمان شده نزد او خواهد آمد و وى را يارى خواهد داد .\r\nرسول الله ( ص ) گفت : نه ، و قصد اكرامت را هم ندارم . خداوندا مرا از شر وى دور بدار ، و او پس از كوته زمانى درگذشت . چون وفد بنو حنيفه به يمامه بازگشت ، مسيلمهء كذاب ادعاى پيامبرى كرد و رجال بن عنفوه بن نفع وى شهادت داد كه رسول الله ( ص ) وى را با خود در كار پيامبرى شريك كرده است . بنو حنيفه و ديگر كسانى كه در يمامه بودند از وى پيروى كردند و او نامه‌يى به رسول الله ( ص ) نوشت و به دست عبادة بن حارث از طايفهء بنو عامر بن حنيفه بفرستاد ، و او همان ابن نواحه‌يى است كه عبد الله بن مسعود وى را در كوفه بكشت . عبد الله خبر يافته بود كه او و همراهانش به اكاذيب مسيلمه گرويده‌اند . مسيلمه نوشت : از مسيلمه رسول الله به محمد رسول الله . اما بعد ، همانا نيمى از زمين مال ما و نيم ديگر از آن قريش است ، لكن قريش انصاف به كار نمىبرند . و السلام عليك . عمرو بن جارود حنفى نگارش كرد .\r\nرسول الله ( ص ) به وى نوشت : بسم الله الرحمن الرحيم . از محمد پيامبر به مسيلمهء كذاب . اما بعد ، زمين از آن خداست و آن را به هر يك از بندگانش كه خواهد به ارث دهد . عاقبت كار از آن پرهيزكاران است . سلام بر هر كه جانب هدايت گيرد . نگارش از ابى بن كعب .\r\nزمانى كه رسول الله ( ص ) وفات يافت و ابو بكر به خلافت رسيد ، ظرف چند ماه معدود با مرتدان نجد و پيرامون آن محاربت در پيوست . وى خالد بن وليد بن مغيرهء مخزومى را به يمامه فرستاد و او را مأمور جنگ با مسيلمهء كذاب كرد ، و او چون به نزديكى يمامه رسيد ، بر قومى از بنو حنيفه كه مجاعة بن مرارة بن سلمى نيز بين ايشان بود ، پيروز شد ، همه را بكشت و مجاعه را باقى گذارد و او را در غل و زنجير ببرد . خالد در فاصلهء يك ميلى يمامه اردو زد . و\r\n\r\n","description":"","footnote":"","page_name":" 127 ","page_number":174},
  {"content":"\r\n\r\nبنو حنيفه برون آمده ، سوى وى تاختند . رجال و محكم بن طفيل بن سبيع كه او را محكم يمامه مىخواندند ، ميان ايشان بودند . خالد برق شمشيرها ميان آنان بديد و گفت : اى جماعت مسلمانان ، خداوند شما را از كار دشمن بىنياز كرد ، نمىبينيد كه تيغ بر يك ديگر كشيده‌اند . وى مىپنداشت كه آنان با هم خلاف كرده‌اند و ترس مسلمانان در ايشان افتاده است . مجاعه كه در زنجير بود ، گفت : چنين نيست بلكه شمشيرهاى ايشان تيغ هندى است و از آن ترسند كه بشكند ، پس زير آفتاب گرفته‌اند تا نرم شود .\r\nآنگاه مردمان به هم برآمدند و نخستين كس كه با ايشان تلاقى كرد رجال بن عنفوه بود ، و خداوند او را بكشت . جمعى از نام آوران و قاريان قرآن نيز كشته شدند و مسلمانان بازگشتند و اجتماع كردند ، و خداوند نصرت خويش بر ايشان فرستاد و اهل يمامه را منهزم ساخت . مسلمانان به تعقيب رفتند و كشتار فجيعى در آنان به راه انداختند . عبد الرحمن ابى بكر صديق برادر پدرى عائشه تيرى به محكم زد و او را بكشت . كفار به باغى پناه بردند كه آن زمان باغ مرگ نام گرفت و خداوند مسيلمه را در همان باغ بكشت .\r\nبنو عامر بن لؤى بن غالب گويند كه وى را خداش بن بشير بن اصم از طايفهء بنو معيص بن عامر بن لؤى مقتول ساخت ، و برخى از انصار گويند او را عبد الله بن زيد بن ثعلبه از طايفهء بنو حارث بن خزرج كشت و او كسى است كه اذان را در خواب شنيده بود « 1 » . بعض ديگر\r\n\r\n\r\n","description":"","footnote":"\r\n( 1 ) . در روايت است كه چون كار اسلام در مدينه مستحكم شد ، پيامبر ( ص ) در انديشهء يافتن علامتى براى وقت نماز بود و عبد الله بن زيد بن ثعلبه بيامد و گفت در خواب ديده‌ام كه مردى بر من گذشت و ناقوسى به دست داشت و چون من خواستم ناقوس را از وى بخرم تا هنگام نماز همچون نصارى بنوازم ، وى گفت : من چيزى به از اين تو را\r\n","page_name":" 128 ","page_number":175},
  {"content":"\r\n\r\nگويند كه وى را ابو دجانه سماك بن خرشه كشت و سپس خود به شهادت رسيد . و كسانى گويند وى را عبد الله بن زيد بن عاصم برادر حبيب بن زيد از عشيرهء بنو مبذول از طايفهء بنو نجار به قتل رسانيد . مسيلمه پيش از آن دو دست و دو پاى حبيب را بريده بود .\r\nوحشى بن حرب حبشى قاتل حمزه رضى الله عنه نيز ادعاى قتل او مىكرد و مىگفت : بهترين و بدترين مردمان را بكشتم . جماعتى گويند همه اين كسان در قتل وى شركت داشتند . معاوية بن ابى سفيان نيز ادعاى كشتن او داشت و اين را بنو اميه از سوى او ادعا مىكنند .\r\nابو حفص دمشقى از وليد بن مسلم و او از خالد بن دهقان و او از كسى حكايت كرد كه در محضر عبد الملك بن مروان بود و عبد الملك از مردى از بنو حنيفه كه در واقعهء يمامه حضور داشت درباره قاتل مسيلمه پرسيد و او گفت : وى را مردى با اوصافى چنين و چنان كشت . عبد الملك گفت : به خدا سوگند كه يقين كردم معاويه او را كشته است . هم او گفت كه چون گلوى مسيلمهء كذاب را مىفشردند شروع به گفتن اين عبارت كرد كه اى بنو حنيفه براى مفاخر و شرف خود بجنگيد و آن را همچنان تكرار مىكرد تا خداوند وى را بكشت .\r\nعبد الواحد بن غياث از حماد بن سلمه و او از هشام و او از عروه و او از پدر خود حكايت كرد كه گفت : اعراب كافر شدند ، پس ابو بكر خالد بن وليد را بفرستاد و او با ايشان مقابله كرد و گفت :\r\nسوگند به خدا كه تا مسيلمه را نكوبم از پاى نخواهم نشست . انصار\r\n\r\n\r\n","description":"","footnote":"\r\nمىآموزم تا به هنگام نماز بخوانى ، و سپس عبارات اذان را بخواند . به دستور پيامبر همين عبارات به عنوان دعوت نماز رايج شد ( از جمله رك . عيون الاثر في فنون المغازى و الشمائل و السير ، بدء الاذان ) .\r\n","page_name":" 129 ","page_number":176},
  {"content":"\r\n\r\nگفتند : اين رأى تو به تنهايى است ، ابو بكر چنين فرمانى به تو نداده است ، به مدينه باز گرد تا ستوران ما بياسايند . گفت : قسم به خدا كه از پاى ننشينم تا مسيلمه را در نكوبم . انصار از او روى بگردانيدند ، و سپس با خود گفتند : اين كار كه ما كرديم اگر يارانمان پيروز شوند ما خفيف شده‌ايم و اگر شكست يابند ماييم كه ايشان را خوار كرده‌ايم . پس بازگشته با وى برفتند و مسلمانان و مشركان با يك ديگر تلاقى كردند . مسلمانان روى برتافته ، بازگشتند تا به بار و بنهء خويش رسيدند ، آنگاه سائب بن عوام به پا خاست و گفت : اى مردم ، كنون به بنه و منزلگه خويش رسيديد و از پس آن شما را گريزگاهى نيست . پس خداوند مشركان را هزيمت كرد و مسيلمه كشته شد . شعارشان در آن روز « يا اصحاب سورهء بقره » بود . يكى از مردم يمامه مرا روايت كرد كه مردى ، كه ميان بنو حنيفه ساكن شده بود ، چون محكم به قتل رسيد اين شعر بگفت :\r\nگر رهايى از آن بودم از بلايى عظيم جسته‌ام ور نه از جام محكم بايدم نوشيد گويند كه جنگ مسلمانان را بخست و تابشان ببرد ، پس مجاعه به خالد گفت : هنوز بيشتر مردمان يمامه به مصاف شما بر نيامده‌اند و شما از ايشان جز اندكى را نكشته‌ايد و اكنون شما را به حالى رسانيده‌اند كه همى بينم ، من توانم از سوى ايشان با تو مصالحت در پيوندم . خالد با او مصالحه كرد ، بر اين قرار كه نيمى از اسيران و نيمى از زرينه و سيمينه و زره‌ها و ستوران از آن مسلمانان باشد . سپس خالد بند از او برگرفت و وى را سوى آنان فرستاد و او چون به يمامه اندر شد ، فرمان داد تا همهء كودكان و زنان و\r\n\r\n","description":"","footnote":"","page_name":" 130 ","page_number":177},
  {"content":"\r\n\r\nپيرانى كه در يمامه بودند سلاح برگيرند و بر قلعه‌ها بايستند ، ايشان چنان كردند و خالد و مسلمانان چون در آنان نگريستند ، ترديد نكردند كه همه از جنگجويانند ، پس گفتند : هر آينه مجاعه به ما راست گفت . آنگاه مجاعه برون آمد تا به اردوى مسلمانان رسيد و گفت : مردمان مصالحه تو را بر خود نپذيرفتند و آماده نبرد شده‌اند و اين قلعه‌هاى عرض پر از مردان است . من بر ايشان ابرام كردم كه تا رضا دادند كه مصالحه بر چهار يك بردگان و نيمى از زرينه و سيمينه و زره‌ها و ستوران انجام گيرد . پس صلح بر اين قرار استوار شد و خالد بدان خرسندى داد و امضاء نمود و مجاعه ، خالد را به يمامه اندر آورد و او چون باقىماندگان در آن بلد را بديد ، گفت : اى مجاع مرا بفريفتى . اهل يمامه اسلام آوردند و از ايشان صدقه گرفته شد . نامه از ابو بكر رضى الله عنه به خالد رسيد و او را مأمور يارى علاء بن حضرمى ساخت و او به بحرين رفت و سمرة بن عمرو عنبرى جانشين او در يمامه شد .\r\nفتح يمامه به سال دوازده انجام گرفت .\r\nابو رباح يمامى از شيوخ اهل يمامه حكايت كرد كه مسيلمهء كذاب كوتاه قامت و بسيار زرد چهره بود و بينى كوته و پهنى داشت و كنيه او ابو ثمامه بود . ديگرى روايت كرد كه وى را كنيت ابو ثماله بود و اذان گويى به نام حجير داشت كه چون به اذان مىايستاد ، مىگفت : شهادت مىدهم كه مسيلمه خود را رسول خدا مىداند و او گفت كه حجير كلام خود به فصاحت گفت ، و اين گفته ضرب المثل شد .\r\nاز كسانى كه در يمامه به شهادت رسيدند ، يكى ابو حذيفة بن عتبة بن ربيعة بن عبد شمس بود كه هشيم و به قولى مهشم نام داشت ، و نيز سالم مكنى به ابو عبد الله ، آزاد كردهء ابو حذيفه بود كه او نيز آزاد كردهء ثبيتهء انصارى ، دختر يعار بود . پاره‌يى از راويان\r\n\r\n","description":"","footnote":"","page_name":" 131 ","page_number":178},
  {"content":"\r\n\r\nنام وى را نبيثه دانسته‌اند كه زنى بود . همچنين ، خالد بن اسيد بن ابى العيص بن اميه ، و عبد الله كه همان حكم بن سعيد بن عاصى بن اميه است ، و به قولى در جنگ مؤته كشته شد . و نيز شجاع بن وهب اسدى حليف بنو اميه مكنى به ابو وهب ، و طفيل بن عمرو دوسى از قوم ازد ، و يزيد بن رقيش اسدى حليف بنو اميه ، و مخرمة بن شريح حضرمى حليف بنو اميه ، و سائب بن عوام برادر زبير بن عوام ، و وليد بن عبد شمس بن مغيرهء مخزومى ، و سائب بن عثمان بن مظعون جمحى ، و زيد بن خطاب بن نفيل برادر عمر بن خطاب كه به قولى وى را ابو مريم حنفى كشت كه نامش صبيح بن محرش بود . ابن كلبى گويد كه او را لبيد بن برغث عجلى مقتول ساخت ، و چون پس از آن نزد عمر رضى الله عنه آورده شد ، به وى گفت : تو « جوال » هستى ، و معنى لبيد همان جوال است . زيد را كنيه ابو عبد الرحمن ، و از عمر مسن‌تر بود . برخى گويند كه ابو مريم ، اياس بن صبيح نام داشت و او نخستين كسى بود كه زمان عمر در بصره به امر قضا پرداخت و در سنبيل اهواز بمرد .\r\nو نيز ابو قيس بن حارث بن عدى بن سهم و عبد الله بن حارث بن قيس ، و سليط بن عمرو برادر سهيل بن عمرو از قوم بنى عامر بن لؤى ، و اياس بن بكير كنانى ، و از انصار : عباد بن حارث بن عدى از عشيرهء بنو جحجبا از قوم اوس ، و عباد بن بشر بن وقش اشهلى از طايفهء اوس و مكنى به ابو ربيع و به قولى ابو بشر ، و مالك بن اوس بن عتيك اشهلى ، و ابو عقيل بن عبد الله بن ثعلبة بن بيجان بلوى حليف بنو جحجبا كه عبد العزى نام داشت و پيامبر ( ص ) وى را عبد الرحمن خصم بتان ناميد ، و سراقة بن كعب بن عبد العزى نجارى از قوم خزرج ، و عمارة بن حزم بن زيد بن لوذان نجارى كه به قولى زمان معاويه وفات يافته است ، و حبيب بن عمرو بن محصن نجارى ، و معن بن عدى بن جد بن عجلان بلوى از قوم قضاعه و حليف انصار ،\r\n\r\n","description":"","footnote":"","page_name":" 132 ","page_number":179},
  {"content":"\r\n\r\nو ثابت بن قيس بن شماس بن ابى زهير خطيب پيامبر ( ص ) از قوم بنو حارث بن خزرج و مكنى به ابو محمد كه آن زمان رئيس انصار بود ، و ابو حنة بن غزية بن عمرو از قوم بنو مازن بن نجار ، و عاصى بن ثعلبهء دوسى از قوم ازد و حليف انصار ، و ابو دجانه سماك بن اوس بن خرشة بن لوذان ساعدى از قوم خزرج ، و ابو اسيد مالك بن ربيعهء ساعدى كه به قولى به سال شصت در مدينه وفات يافته است ، و عبد الله بن عبد الله بن ابى بن مالك كه نامش حباب بود و رسول الله ( ص ) وى را به نام پدرش خواند و پدر او از منافقان و همان كسى بود كه او را ابن ابى بن سلول مىخواندند و سلول مادر ابى و از قوم خزاعه بود و ابى را به مادرش نسبت مىدادند و پدرش مالك بن حارث از بنو خزرج بود . به قولى وى در جنگ جواثا در بحرين به شهادت رسيد ، و عقبة بن عامر بن نابى از بنو سلمهء خزرج ، و حارث بن كعب بن عمرو از طايفهء بنو نجار .\r\nرسول الله ( ص ) حبيب بن زيد بن عاصم از قوم بنو مبذول بن عمرو بن غنم بن مازن بن نجار ، و عبد الله بن وهب اسلمى را نزد مسيلمه فرستاد و او متعرض عبد الله نشد و دو دست و دو پاى حبيب را ببريد . مادر حبيب نسيبه دختر كعب بود . واقدى گويد كه اين دو تن همراه عمرو بن عاصى از عمان آمدند و مسيلمه ايشان را شكست داد و عمرو و همراهانش نجات يافتند ، جز اين دو تن كه دستگير شدند . روز جنگ يمامه ، نسيبه در جنگ شركت داشت و در حالى كه زخمهايى برداشته بود ، جنگ را ترك كرد . وى مادر حبيب و عبد الله پسران زيد بود . هم او در جنگ احد نيز شركت جست و يكى از دو زنى بود كه روز عقبه بيعت كردند .\r\nدر نبرد يمامه عائذ بن ماعص زرقى از قوم خزرج و يزيد بن\r\n\r\n","description":"","footnote":"","page_name":" 133 ","page_number":180},
  {"content":"\r\n\r\nثابت خزرجى برادر زيد بن ثابت صاحب فرائض « 1 » به شهادت رسيدند . در شمارهء شهداى يمامه اختلاف است ، كمترين رقم هفتصد و بيشترين هزار و هفتصد گفته‌اند و به قولى عدد ايشان هزار و دويست بوده است . قاسم بن سلام از حارث بن مرهء حنفى و او از هشام بن اسماعيل روايت كرد كه مجاعهء يمانى نزد رسول الله ( ص ) آمد و او ملكى را به اقطاع به وى داد و برايش نوشت :\r\nبسم الله الرحمن الرحيم . اين نامه‌يى است كه محمد رسول الله براى مجاعة بن مرارة بن سلمى نوشته است . من غوره و غرابه و حبل را به اقطاع به تو دادم و هر كه با تو احتجاج كند به من راجع است . غروه قريه اصلى غرابات است كه پس از قارات واقع است . هم او گويد كه چون پيامبر ( ص ) رحلت كرد ، مجاعه به رسالت نزد ابو بكر آمد و او خضرمه را به اقطاع به وى داد ، سپس نيز نزد عمر آمد و او ريا را اقطاع وى قرار داد ، و بعد نزد عثمان آمد و او نيز ملكى را به وى داد . حارث گفته است كه نام آن قطعه به خاطرم نمانده است .\r\nقاسم بن سلام از ابو ايوب دمشقى و او از سعدان بن يحيى و او از صدقة بن ابى عمران و او از ابو اسحاق همدانى و او از عدى بن حاتم روايت كرده است كه رسول الله ( ص ) زمينى را در يمامه به اقطاع به فرات بن حيان عجلى داد . محمد بن ثمال يمامى از شيوخ يمامه نقل كرد كه آن باغ را باغ مرگ ناميدند ، به خاطر كسان زيادى كه در آن كشته شده بودند و گويد كه اسحاق بن\r\n\r\n\r\n","description":"","footnote":"\r\n( 1 ) . زيد بن ثابت ( سال وفات 45 هجرى ) صحابي انصارى خزرجى و در علم فرائض يگانه بود . وى به دستور پيامبر زبان سريانى آموخت تا مترجم وى باشد . فرائض بابى از فقه است كه فروض و سهم الارث وارثان را در شريعت اسلامى معين مىكند .\r\n","page_name":" 134 ","page_number":181},
  {"content":"\r\n\r\nابى خميصه مولاى قيس در ايام مأمون مسجد جامعى در آنجا بنا كرد و آن باغ را اباض مىناميدند . محمد بن ثمال گويد كه قصر الورد منسوب به ورد بن سمين بن عبيد حنفى است و ديگران جز او گفته‌اند كه قلعهء يمامه را معتق مىناميده‌اند ، چه آنقدر استوار بوده كه اگر كسى به آن پناه مىآورد از دست دشمنان آزاد مىشد « 1 » . و گويد كه ريا چشمه‌يى بود كه صعفوقه را سيراب مىساخت و آن ديهى است منسوب به وكيلى كه بر آن گمارده بودند و صعفوق نام داشت ، و نيز خبيبه و خضرمه از آن مشروب مىشد .\r\n\r\nداستان مرتد شدن اعراب در خلافت ابو بكر صديق رضى الله عنه\r\nگويند كه چون ابو بكر رحمه الله به خلافت رسيد جماعاتى از اعراب مرتد شدند و از دادن صدقات خوددارى كردند و گروهى از ايشان گفتند ما نماز مىگذاريم لكن زكات نمىدهيم . ابو بكر رضى الله عنه گفت : اگر از دادن عقالى هم اباء كنند ، با ايشان قتال خواهم كرد ، بعضى راويان به جاى عقال ، بزغاله گفته‌اند .\r\nعقال به معنى زكات يك سال است . عبد الله بن صالح عجلى از يحيى بن آدم و او از عوانة بن حكم و او از جرير بن يزيد و او از شعبى روايت كرد كه عبد الله بن مسعود گفت : پس از رسول الله ( ص ) در وضعى قرار گرفتيم كه اگر خداوند منت ننهاده و ابو بكر را\r\n\r\n\r\n","description":"","footnote":"\r\n( 1 ) . معتق به معنى آزاد كننده است .\r\n","page_name":" 135 ","page_number":182},
  {"content":"\r\n\r\nبر ما قرار نمىداد ، هر آينه نزديك به هلاك بوديم . رأى جميع ما بر اين قرار گرفته بود كه بر ناقه و جملى نجنگيم و از قريه‌هاى عربى روزى خود فراهم كنيم و خداى را بپرستيم تا طريق يقين بر ما نمودار گردد . لكن خداوند ابو بكر رضى الله عنه را مصمم به جنگ با آنان ساخت و قسم به خدا كه جز به اتخاذ يكى از اين دو شيوه نسبت به ايشان خرسندى نداد : يا ترتيباتى وهن‌آور و يا نبردى به منظور اخراج ايشان . اما طريقهء وهن‌آور آن بود كه اقرار كنند هر كه از ايشان كشته شده به جهنم اندر ، و آنچه از اموال ما ستانده‌اند به ما باز گردانند . و جنگ اخراجى آن است كه ايشان را از ديارشان برون راند .\r\nابراهيم بن محمد از عرعره و او از عبد الرحمن بن مهدى و او از سفيان ثورى و او از قيس بن مسلم و او از طارق بن شهاب روايت كرد كه گفت : رسولان بزاخه نزد ابو بكر آمدند و او ايشان را بين جنگ اخراجى و صلح وهن‌آور مخير ساخت .\r\nگفتند : جنگ به منظور اخراج را دانيم كه چيست ، لكن صلح تحقيرآميز كدام است . گفت اينكه زره‌ها و ستورانتان را برگيريم و آنچه از شما ستانده‌ايم غنيمت ما باشد و هر چه شما از ما گرفته‌ايد باز پس دهيد ، بابت مردگان ما ديه ادا كنيد ، و مردگان شما به جهنم .\r\nشجاع بن مخلد فلاس از بشر بن مفضل مولاى بنو رقاش و او از عبد العزيز بن عبد الله بن ابى سلمهء ماجشون و او از عبد الواحد و او از قاسم بن محمد بن ابى بكر و او از عمهء خود عائشه ام المؤمنين رضى الله عنها روايت كرد كه گفت : رسول الله ( ص ) وفات يافت و بر پدرم آن رسيد كه اگر بر كوههاى سخت و استوار مىرسيد ، هر آينه خردشان مىكرد . نفاق همه جاى مدينه را فرا گرفت و اعراب مرتد شدند . لكن به خداى سوگند كه هر خلافى رخ مىداد پدرم\r\n\r\n","description":"","footnote":"","page_name":" 136 ","page_number":183},
  {"content":"\r\n\r\nبى درنگ به چاره‌اش دست مىزد و به حفظ اسلام در قبال آن مىپرداخت . گويند كه ابو بكر رضى الله عنه به قصه در سرزمين طايفهء محارب رفت تا دسته‌هاى سپاهى سوى اهل رده فرستد و مسلمانان نيز با وى بودند . پس خارجة بن حصن بن حذيفة بن بدر فرازى و منظور بن زبان بن سيار فرازى از طايفهء بنو عشراء با جماعت غطفانيان سوى ايشان شتافتند و دو گروه نبرد شديدى در پيوستند . مشركان هزيمت يافتند و طلحة بن عبد الله بن تيمى به تعقيب ايشان پرداخت و در قسمت سفلاى موضع ثنايا عوسجه به ايشان رسيد . تنى چند از مشركان را بكشت و ما بقى خارجه را رها ساختند و او را ناگزير از فرار كردند . وى مىگفت : واى بر اعراب از دست پسر ابو قحافه « 1 » . سپس ابو بكر كه در قصه بود خالد بن وليد بن مغيرهء مخزومى را فرماندهء سپاهيان كرد و ثابت بن قيس بن شماس انصارى را به رياست انصار گمارد . او از جمله كسانى بود كه در يمامه شهيد شدند ، لكن وى نيز زير دست خالد بود . ابو بكر خالد را فرمان داد تا به مقابلهء طليحة بن خويلد اسدى كه ادعاى نبوت كرده بود ، بشتابد و او ، آن زمان در بزاخه بود ، و بزاخه آبى است از آن طايفهء بنو اسد بن خزيمه . پس خالد سوى وى رهسپار شد و پيشاپيش وى عكاشة بن محصن اسدى ، حليف بنو عبد شمس و ثابت بن اقرم بلوى ، حليف انصار برفتند . حبال بن خويلد با آنان مصاف داد و آن دو وى را بكشتند . طليحه و سلمه برادران حبال كه خبر ما جرى بشنيدند برون آمده ، با عكاشه و ثابت مصاف دادند و هر دو را مقتول ساختند . طليحه اين شعر بگفت :\r\n\r\n\r\n","description":"","footnote":"\r\n( 1 ) . منظور ابو بكر است .\r\n","page_name":" 137 ","page_number":184},
  {"content":"\r\n\r\nچون چهره‌هاشان ديدم ياد برادر كردم و يقين كردم كه كيفر خون حبال خواهم ستاند شامگاهان مرده رها كردم ابن اقرم را و عكاشهء غنمى را در آوردگاه سپس مسلمانان و دشمنانشان تلاقى كردند و محاربت شديدى بنمودند . در اين نبرد عيينة بن حصن بن حذيفة بن بدر با هفتصد تن از بنو فرازه همراه طليحه بود و چون مشاهده كرد كه شمشيرهاى مسلمانان ، مشركان را درهم پيچيده ، سوى وى آمد و گفت نمىبينى لشكر ابو فصيل « 1 » چه مىكند ؟ جبرئيل پيامى براى تو نياورده است ؟ گفت : چرا ، نزدم آمد و گفت : بهر تو اميدى هست ، همچنان كه او را نيز اميدى هست « 2 » ، و اين براى تو روزى خواهد بود كه فراموشش نخواهى كرد . عيينه گفت : مىبينم ، به خدا قسم روزى دارى كه هرگز فراموشش نخواهى كرد . اى بنو فرازه ، او كذاب است ، اين بگفت و با سپاه خود برفت . پس لشكر\r\n\r\n\r\n","description":"","footnote":"\r\n( 1 ) . منظور خالد بن وليد است .\r\n( 2 ) . يعنى اميد به پيروزى تو ( طليحه ) هست ، همان گونه كه خالد بن وليد نيز اميدى به پيروزى دارد ، و اين كلام دو پهلويى است كه نتيجه نبرد هر چه باشد جاى ايرادى بر گوينده باقى نمىگذارد . در برخى متون عبارت عربى « رحا كرحاه » ذكر شده و در نتيجه آن را به فارسى چنين ترجمه كرده‌اند : « تو را آسيايى همچون آسياى اوست » ، لكن از آنجا كه گونهء نخست ( رجاء با جيم ) از ارتباط منطقى بيشترى برخوردار است ، شايد بتوان گفت كه شكل ثانى ( رحا با حاء ) بر اثر حذف غير ارادى نقطهء جيم پديد آمده است . خواندمير در حبيب السير به نقل از صاحب مقصد اقصى گونهء دوم را روايت كرده و سپس شكل ثالثى را از روضة الصفا نقل مىكند ، به اين مضمون ، « ان لك رجاء لا كرجائه . . . يعنى اميد تو با اميد خالد هم دوش نشود . » ( منظور اين است كه براى تو اميدى كمتر از خالد وجود دارد ) .\r\n","page_name":" 138 ","page_number":185},
  {"content":"\r\n\r\nوى شكست خورد و مسلمانان پيروز شدند . عيينة بن حصن اسير و به مدينه آورده شد و ابو بكر از خون او در گذشت و رهايش كرد . طليحة بن خويلد بگريخت و در خيمه خود داخل شد و خود را بشست و بيرون آمده بر اسب نشست و به قصد عمره اهلال كرد « 1 » و سپس به مكه رفت و بعد به مدينه آمده مسلمان شد . به قولى عيينه به شام رفت و جنگجويان مسلمان وى را گرفته نزد ابو بكر به مدينه فرستادند و در آنجا مسلمان شد و سپس در فتح عراق و نهاوند دليريها نشان داد . عمر به وى گفت : بندهء صالح عكاشة بن محصن را بكشتى . گفت : عكاشة بن محصن از من به سعادت رسيد و من از وى بدبختى يافتم و اكنون به درگاه خداوند استغفار مىكنم .\r\nداود بن حبال اسدى از شيوخ قوم خود حكايت كرد كه عمر بن خطاب رضى الله عنه به طليحه گفت : تو بر خداى دروغ بستى ، آنگاه كه ادعا كردى اين آيت بر تو نازل كرده است كه : پروردگار هرگز نفرموده است شما چهره‌هاى خويش به خاك بيالاييد « 2 » و پشتهايتان را به زشتى بالا گيريد . پس ذكر خداوند را به حال ايستاده و توأم با عفاف به جاى آوريد . همانا كه حقيقت زير ابر\r\n\r\n\r\n","description":"","footnote":"\r\n( 1 ) . اهلال در حج و عمره در دوران جاهليت نيز وجود داشته است ( ازرقى : اخبار مكه ، ما جاء في انتشار ولد اسماعيل و عبادتهم الحجارة ) . اهلال ، بلند كردن صدا است به گفتن لبيك از سوى لبيك گوينده ( قاموس ) و اين يكى از كارهاى حج و عمره است كه پس از احرام بستن انجام مىپذيرد . به گفتهء شهرستانى ( در كتاب الملل و النحل ) هر دسته از اعراب جاهليت در لبيك گويى بتى را منظور مىگرفتند و عبارات ايشان يكسان نبوده است .\r\n( 2 ) . مراد سجده كردن است . تعفير وجوه به معنى چهره خاك آلود كردن و كنايه از ذلت و خوارى است . معفر الوجه كسى است كه خداوند او را روسياه كرده است .\r\n","page_name":" 139 ","page_number":186},
  {"content":"\r\n\r\nاست . گفت : اى امير المؤمنين آن از فتنهء كفرى بود كه به تمامى از سوى اسلام نابود شد ، و اكنون به خاطر جزئى از آن سختگيرى بر من روا نيست . پس عمر خاموش ماند .\r\nگويند كه خالد بن وليد به رمان و ابانين آمد كه بقية السيف بزاخه در آنجا بودند . آنان با وى نجنگيدند و به نام ابو بكر با او بيعت كردند . آنگاه خالد بن وليد هشام بن عاصى بن وائل سهمى برادر عمر بن عاصى را كه از مسلمانان قديم و هجرت كنندگان به حبشه بود ، نزد طايفهء بنو عامر بن صعصعة فرستاد و آنان با وى به نبرد نپرداخته و اسلام و اذان آشكار ساختند و او از نزد ايشان برفت ، و چون قرة بن هبيرهء قشيرى از پرداخت صدقات خوددارى كرده و طليحه را يارى داده بود ، هشام بن عاصى وى را بگرفت و نزد خالد آورد ، و خالد او را پيش ابو بكر برد . قره گفت : سوگند به خدا كه من پس از ايمان آوردن كفر نورزيدم و عمر بن عاصى را كه از عمان باز مىگشت اكرام و به او نيكى كردم . ابو بكر از عمر رضى الله عنهما در اين باب بپرسيد و او تصديقش كرد ، پس ابو بكر از خون وى درگذشت . به قولى خالد به بلاد بنو عامر رفت و قره را گرفته نزد ابو بكر فرستاد .\r\nگويد : سپس خالد بن وليد به غمر رفت و در آنجا جماعاتى از بنو اسد و غطفان و ديگران گرد آمده بودند و خارجة بن حصن بن حذيفه در رأس ايشان بود . به قولى اين جماعات هر روز رئيس تازه‌يى داشتند ، و هر طايفه‌يى رئيس خود را برمىگزيد . آنان با خالد و مسلمانان بجنگيدند و جماعتى از ايشان كشته شدند و باقى هزيمت يافتند . روز جنگ غمر حطيئهء عبسى اين شعر بگفت :\r\nاى كه هر نيزهء كوتاه و خوارى\r\n\r\n","description":"","footnote":"","page_name":" 140 ","page_number":187},
  {"content":"\r\n\r\nفداى نيزه‌هاى سواران ما در غمر « 1 » .\r\nآنگاه خالد به جوقراقر ، و به قولى به نقره ، آمد كه جمعى از بنو سليم به رياست ابو شجره عمرو بن عبد العزى سلمى و مادرش خنساء در آنجا گرد آمده بودند . ايشان با وى بجنگيدند و گروهى از مسلمانان شهيد شدند . لكن بعد جمع مشركان را خداوند بپراكند و آنگاه خالد مرتدان را در آتش بسوزانيد و چون اين قصه با ابو بكر گفتند ، گفت : تيغى را كه خداوند از نيام به روى كفار كشيده « 2 » در غلاف نخواهم كرد . ابو شجره مسلمان شد و نزد عمر آمد در حالى كه عمر به مساكين عطايا مىداد . او نيز از وى عطايى خواست و عمر گفت : مگر تو نگفته بودى :\r\nنيزهء خويش از خون سپاه خالد آبيارى كردم زان سپس مرا اميد است كه عمرى دراز يابم سپس وى را به تازيانه بزد و او گفت : اى امير المؤمنين ، اسلام آن جمله را محو كرد . گويند فجاءه كه همان بجير بن اياس بن عبد الله سلمى است ، نزد ابو بكر آمد و گفت : به من اسب و سلاح ده تا با مرتدان بجنگم . ابو بكر وى را اسب و سلاح بداد و او برون آمد و بىتمايز به همگان حمله‌ور شد و مسلمانان و مرتدان را به باد قتال گرفت و جماعتى را براى خود گرد آورد . ابو بكر\r\n\r\n\r\n","description":"","footnote":"\r\n( 1 ) . بيت قبلى اين شعر چنين است :\r\nمادر و خاله‌ام فداى بنو ذبيان ، آن شب كه به نيزه‌هاى خويش ياورى دادند به ابو بكر\r\n( 2 ) . تيغ از نيام كشيده ، لقبى است كه پيامبر ( ص ) به خالد بن وليد داده بود .\r\n","page_name":" 141 ","page_number":188},
  {"content":"\r\n\r\nبه طريفة بن حاجزه برادر معن بن حاجزه نامه‌يى نوشت و دستور داد با او به جنگ بپردازد . ابن حاجزه با وى نبرد كرد و اسيرش ساخت و او را نزد ابو بكر فرستاد . ابو بكر فرمان داد تا وى را در ناحيه مصلى بسوزانند . به قولى ، ابو بكر در باب كار فجاءه به معن نوشت و او برادر خود طريفه را بفرستاد كه وى را به اسارت گرفت .\r\nسپس خالد به سوى آن گروه از بنو تميم كه در بطاح و بعوضه بودند ، شتافت و آنان با وى بجنگيدند و او جمعشان را بپراكند و مالك بن نويره برادر متمم بن نويره را به قتل رسانيد . مالك عامل پيامبر ( ص ) بر صدقات بنو حنظله بود و چون پيامبر ( ص ) رحلت كرد ، آنچه از كار عطايا بر عهده داشت ، رها كرد و گفت :\r\nاى بنو حنظله ! اكنون امور اموالتان به خودتان مربوط است . به قولى ، خالد در بطاح و بعوضه با كسى برخورد نكرد بلكه دسته‌هايى را سوى بنو تميم فرستاد . از جمله دسته‌يى به سركردگى ضرار بن ازور اسدى كه با مالك مقابله كرد و آن دو با يك ديگر بجنگيدند . ضرار مالك و همراهان او را اسير ساخته نزد خالد آورد كه به فرمان او گردنهاى آنان زده شد و ضرار خود قطع گردن مالك را مباشرت كرد .\r\nگويند كه مالك به خالد گفت : به خدا سوگند كه من مرتد نشدم و ابو قتادهء انصارى شهادت داد كه بنو حنظله سلاح بر زمين نهاده اذان گفتند و عمر بن خطاب به ابو بكر رضى الله عنهما گفت : كسى را فرستادى كه مسلمانان را مىكشد و با آتش عذاب مىدهد « 1 » .\r\n\r\n\r\n","description":"","footnote":"\r\n( 1 ) . « مالك بن نويره از ارداف ملوك و شجاعان روزگار و فصحاى شيرين گفتار و صحابهء سيد مختار و مخلصان صاحب ذو الفقار بوده . . . شيعه و سنى نقل كرده‌اند كه\r\n","page_name":" 142 ","page_number":189},
  {"content":"\r\n\r\nروايت شده است كه متمم بن نويره بن عمر بن خطاب وارد شد و عمر به او گفت : آنگاه كه برادرت مالك را يافتى ، بر تو چه گذشت ؟ گفت : يك سال بر او گريستم ، به حدى كه چشم از دست رفته‌ام نيز چشم سالمم را اسعاد « 1 » مىكرد . و چون آتشى مىديدم از اندوه وى ، مىخواستم از خود ببرم و معتكف آن شوم ، چه او تا بامدادان آتش مىافروخت ، از بيم آن كه مهمانى رسد و جايش را نشناسد . گفت : از او برايم بگوى . گفت : شبهاى سرد در حالى كه عبايى كوتاه بر دوش داشت و نيزهء بلندى بر آويخته بود بر اسب سركشى سوار مىشد و اشتر كندروى را مىكشيد كه دو مشك ستبر سقايى بر دو سوى آن بود . اين چنين شب را ره مىسپرد و به صبح مىرسانيد و رخسارش چون يك پارهء ماه بود . گفت : از آنچه درباره‌اش گفته‌اى چيزى برايم بخوان ، و او مرثيه‌يى را كه سروده بود ، بخواند . در آن گويد :\r\nچون نديمان جذيمه « 2 » بوديم سالهاى دراز تا بدانجا كه مىگفتند اين دو فراق ناپذيرند .\r\n\r\n\r\n","description":"","footnote":"\r\nخالد بن وليد مالك را بىتقصيرى كشت و سر او را ديگ پايه نمود و در همان شب كه او را به قتل رسانيد با زوجه‌اش هم بستر شد و طايفهء مالك را بكشت و زنان ايشان را اسير كرده ، به مدينه آوردند » منتهى الامال ، تأليف حاج شيخ عباس قمى ) .\r\n( 1 ) . اسعاد به معنى پيوستن به عزادارى و نوحه و كمك به آن است . در عهد جاهليت اگر زنى سوگوار بود زنان همسايه مىآمدند و او را در سوگوارى و نوحه‌خوانى همراهى و كمك مىكردند و اين عمل را اسعاد مىناميدند .\r\n( 2 ) . منظور جذيمة بن مالك الابرش پادشاه حيره است كه دو مرد به نامهاى مالك و عقيل چهل سال با وى نديم و هم صحبت بودند . داستان جذيمه و ماجراى اين هم صحبتى را ابن قتيبه ( أبو محمد عبد الله بن مسلم ) نقل كرده است ( ابن قتيبه : المعارف ، ملوك حيرة ) .\r\n","page_name":" 143 ","page_number":190},
  {"content":"\r\n\r\nعمر گفت : اگر چكامه نيكو مىسرودم رثاء برادرم زيد همى گفتم . متمم گفت : اين دو برابر نيستند اى امير المؤمنين . اگر .\r\nبرادر من مرگى چون برادر تو مىداشت ، بر او نمىگريستم . عمر گفت : به خدا كسى بهتر از اين تعزيتى كه به من گفتى مرا تسليت نگفت « 1 » .\r\nگويند كه ام صادر سجاح دختر اوس بن حق بن اسامة بن غنير بن يربوع بن حنظلة بن مالك بن زيد مناة بن تميم مدعى پيامبرى شد . وى به قولى سجاح دختر حارث بن عقفان بن سويد بن خالد بن اسامه بوده و كهانت مىكرد . جماعتى از بنو تميم و برخى از كسان مادريش از بنو تغلب پيروى او كردند . روزى سجعى بسرود و گفت : هان كه خداى ابرها ، دستورتان به نبرد رباب دهد . آنگاه با قوم رباب نبرد كرد و هزيمت يافت و كس جز آن قوم با وى نجنگيد . پس نزد مسيلمهء كذاب آمد كه در حجر بود و با او مزاوجت كرد ، و دين خود و كيش او را يكى كرد . چون مسيلمه كشته شد ، پيش برادران خود رفت و نزد ايشان بمرد . ابن كلبى گويد : سجاح اسلام آورد و به بصره رفت و مسلمانى نيكويى داشت . عبد الاعلى بن حماد نرسى گويد : از مشايخ اهل بصره شنيدم كه سمرة بن جندب فرازى كه پيش از آمدن عبيد الله بن زياد از خراسان و گرفتن ولايت بصره ، از سوى معاويه والى آن شهر بود ، بر وى نماز گزارد . ابن كلبى گويد : مؤذن سجاح ، جنبة بن طارق بن عمرو بن حوط رياحى بود ، و جمعى گويند كه شبث بن ربعى رياحى براى وى اذان مىگفت .\r\nگويند كه خولان در يمن مرتد شد و ابو بكر يعلى بن منيه را\r\n\r\n\r\n","description":"","footnote":"\r\n( 1 ) . زيد برادر عمر در جنگ يمامه شهيد شده بود ، حال آنكه خالد بن وليد تهمت ارتداد بر مالك بن نويره وارد كرده بود ( المبرد : الكامل فى اللغة و الادب ) .\r\n","page_name":" 144 ","page_number":191},
  {"content":"\r\n\r\nسوى او فرستاد . منيه نام مادر اوست كه از بنو مازن بن منصور بن عكرمة بن خصفة بن قيس بن عيلان بن مضر بوده و پدرش امية بن ابى عبيده از فرزندان مالك بن حنظلة بن مالك ، حليف بنو نوفل بن عبد مناف بوده است . پس بر ايشان ظفر يافت و غنائم و اسيران بگرفت . به قولى ، وى با جنگى رو به رو نشد ، و آن جماعت به اسلام بازگشتند .\r\n\r\nمرتد شدن بنو وليعه و اشعث بن قيس بن معدى كرب بن معاويه كندى\r\nگويند كه رسول الله ( ص ) زياد بن لبيد بياضى را كه از جملهء انصار بود ، بر حضرموت ولايت داد و سپس كنده را نيز به وى منضم كرد . به قولى ، آن كه كنده را به وى منضم كرد ابو بكر صديق رضى الله عنه بود . زياد بن لبيد مردى مصمم و بىگذشت بود و از شخصى كندى كره اشترى به عنوان زكات بگرفت . مرد كندى از او خواست كه كرده را به وى پس دهد و ديگرى را برگيرد . وى كه اشتر را به مهر صدقات داغ زده بود اين خواسته را نپذيرفت . اشعث بن قيس پادرميانى كرد ، لكن خواهش او را نيز اجابت نكرد و گفت چيزى را كه مهر صدقات خورده باز پس نمىدهم . آنگاه تمامى كنده از او روى برتافتند ، جز طايفهء سكون كه با وى ماندند و شاعرى از ايشان گفت :\r\nما نصرت دين داديم ، آنگه كه قوممان به شقاوت\r\n\r\n","description":"","footnote":"","page_name":" 145 ","page_number":192},
  {"content":"\r\n\r\nگمراه شدند ، و پيروى از پسر ام « 1 » زياد كرديم و روى از طريق حق بياضى « 1 » برتافتن نخواستيم چه تقواى رحمن بالاترين زاد و توشه است طايفهء بنو عمرو بن معاوية بن حارث كندى بر ضد وى گرد آمدند و او با مسلمانانى كه داشت بر آنان شبيخون زد و جماعتى را بكشت ، از آن جمله بودند مخوس و مشرح و جمد و ابضعه ، پسران معدى كرب بن وليعة بن شرحبيل بن معاوية بن حجر القرد - قرد در كلام ايشان سخاوتمند را گويند « 3 » - بن حارث الولادة بن عمرو بن معاوية بن حارث . اين برادران واديهايى داشتند كه تحت تملك ايشان بود ، و آنان را پادشاهان چهارگانه مىناميدند . قبلا به رسالت نزد پيامبر ( ص ) رفته و سپس مرتد شده بودند . خواهر آنان كه وى را عمرده مىخواندند . نيز به قتل رسيد و كشندهء او ، وى را مرد پنداشته بود . آنگاه زياد با اسيران و اموال روان شد و بر اشعث بن قيس و كسان وى بگذشت ، و زنان و كودكان شيون كرده گريه سر دادند . اشعث را گران آمد و با جمعى از قوم خود برون آمده راه بر زياد و همراهانش بگرفت و گروهى از مسلمانان كشته شدند ، لكن سپس آنان را منهزم ساختند . آنگاه بزرگان كنده گرد اشعث بن قيس جمع شدند و زياد چون اين بديد نامه‌يى به ابو بكر نوشت و از وى يارى خواست .\r\nابو بكر به مهاجر بن ابى اميه مكتوبى نوشت و فرمان داد تا به\r\n\r\n\r\n","description":"","footnote":"\r\n( 1 ) . در هر دو مورد منظور همان زياد بن لبيد بياضى است .\r\n( 3 ) . عبارتى كه بين دو خط كوتاه قرار دارد ، در حكم جمله معترضه است و سلسله نسب معدى كرب كه قبل از اين جمله شروع شده بود ، پس از آن نيز ادامه دارد . متن عربى نيز به همين گونه است .\r\n","page_name":" 146 ","page_number":193},
  {"content":"\r\n\r\nكمك وى شتابد و آن دو با مسلمانانى كه همراه داشتند با اشعث بن قيس تلاقى كردند و جماعت اشعث را پراكنده ساختند .\r\nو بر ياران وى تاخته كشتار عظيمى از آنان بكردند . ايشان به نجير كه حصارشان بود ، پناه بردند . مسلمانان آنان را محاصره كردند تا اينكه به جان آمدند و اشعث براى عده‌يى از آنان امان خواست و خويشتن را از آن عده مستثنى كرد . زيرا جفشيش كندى كه نامش معدان بن اسود بن معدى كرب بود بر او زارى كرد و گفت مرا جزء آن عده قرار ده و او چنان كرد و خود را خارج ساخت و نزد زياد بن لبيد و مهاجر رفت و آن دو ، وى را نزد ابو بكر صديق فرستادند و او ، وى را ببخشود و خواهر خود ام فروه دختر ابو قحافه را به زنى به او داد كه محمد و اسحاق و قريبه و حبابه و جعده را براى وى بزاد . كسانى كه گويند كه خواهر ديگر خود قريبه را به نكاح وى در آورد . اشعث پس از زناشويى به بازار آمد و هر چارپاى قابل ذبحى بديد بكشت « 1 » و بهاى آنها را بداد و مردمان را اطعام كرد . وى در مدينه اقامت گزيد و سپس به جنگ در شام و عراق رفت و در كوفه بمرد ، و حسن بن على بن ابى طالب به روى\r\n\r\n\r\n","description":"","footnote":"\r\n( 1 ) . ام فروه خواهر ابو بكر كه اشعث به زنى گرفت از هر دو چشم نابينا بود ، و اشعث « چون شب زفاف به پاى برد ، صبحگاه از كنار ام فروه برخاست ، و با هشتاد تن از اتباع خويش به ميان كوى و بازار مدينه عبور كرد و هر جا شتر و گاو و گوسفند بيافت بفرمود تا ذبح كردند و بگذاشتند و بگذشتند . غوغا از اهل مدينه برخاست . . . و مردم آهنگ او كردند . . . اشعث ندا در داد كه هان اى مردمان ، بباشيد و سخن من گوش گيريد . همانا من با خواهر خليفه زفاف كردم و مرا وليمه ببايست داد . در اين شهر غريب بودم و آلات و اوانى به دست نبود . اين جانوران را بهر وليمه ذبح كردم . شما اين گوشتها را قسمت كنيد . . . فردا پگاه نزد من حاضر شويد . هر كس بهاى مواشى خود را تا آنجا كه رضا دهد از من بخواهد گرفت . » ( ناسخ التواريخ )\r\n","page_name":" 147 ","page_number":194},
  {"content":"\r\n\r\nنماز گزارد و آن پس از صلح با معاويه بود . اشعث كنيه ابو محمد و لقب عرف النار « 1 » داشت .\r\nبرخى از راويان گويند : بنو وليعه پيش از وفات پيامبر ( ص ) مرتد شدند و چون خبر مردن وى ( ص ) به زيان بن لبيد رسيد ، مردم را به بيعت ابو بكر خواند و همه جز بنو وليعه با وى بيعت كردند ، پس بر ايشان شبيخون زد و آنان را بكشت . اشعث مرتد شد و در قلعه نجير حصار گرفت . زياد بن لبيد و مهاجر او را محاصره كرده بر سر وى گرد آمدند و ابو بكر رضى الله عنه ايشان را به عكرمة بن ابى جهل پس از بازگشت از عمان يارى داد ، و او زمانى نزد آنان رسيد كه نجير فتح شده بود . ابو بكر از مسلمانان خواست كه او را در غنائم سهيم كنند و آنان چنين كردند . گويند : در نجير زنانى بودند كه بر وفات رسول الله ( ص ) شادمانى كرده بودند ، پس ابو بكر نامه بنوشت كه دستها و پاهاى ايشان را قطع كنند ، از جملهء آن زنان ثبجاء حضرمى و هند دختر يامين يهودى بودند .\r\nبكر بن هيثم از عبد الرزاق بن همام يمانى و او از مشايخ اهل يمن روايت كرد كه رسول الله ( ص ) خالد بن سعيد بن عاصى را بر صنعاء ولايت داد و عنسى كذاب وى را از آنجا اخراج كرد . و نيز\r\n\r\n\r\n","description":"","footnote":"\r\n( 1 ) . عرف النار ، در اصطلاح اهل يمن به معنى غدار و خائن است . اين لقب به خاطر رفتار اشعث در جريان منازعات ميان امام على بن ابى طالب و معاويه به وى اطلاق شد .\r\nبلاذرى در كتاب ديگر خود انساب الاشراف مىنويسد : على ( ع ) مردمان را فرمان داد تا از نهروان به شام روند ، لكن اشعث بن قيس پيشنهاد كرد كه سپاهيان به شهرهاى خود باز گردند و زمانى بياسايند و سپس بار ديگر به جنگ روند . افراد سپاه اين گفته را تأييد كردند و على ( ع ) اشعث را عرف النار ناميد ( رك . انساب الاشراف ، امر على بن ابى طالب بعد النهروان ، و نيز رك . تحفة الاحباب فى نوادر آثار الاصحاب ، تأليف حاج شيخ عباس قمى ) .\r\n","page_name":" 148 ","page_number":195},
  {"content":"\r\n\r\nمهاجر بن ابى اميه را بركنده و زياد بن لبيد انصارى را بر حضرموت و صدف گمارد . صدفيان اولاد مالك بن مرتع بن معاوية بن كنده‌اند ، و مالك را از آن رو صدف خوانده‌اند كه مرتع با زنى از حضرموت نكاح كرد و اين شرط بپذيرفت كه زن نزد وى باشد ، لكن اگر پسرى زايد حق آوردن او را از ميان كسانش نداشته باشد . چون آن زن مالك را براى وى بزاد ، حاكم رأى بر اين داد كه او را نزد كسانش فرستد . هنگامى كه مالك نيز همراه وى مىرفت ، مرتع گفت :\r\nمالك مرا ترك گفت و از اين روى وى را صدف « 1 » ناميدند .\r\nعبد الرزاق از مشايخ يمن حكايت كرد كه ابو بكر به زياد بن لبيد و مهاجر بن ابى اميه مخزومى كه آن زمان بركنده ولايت داشت ، نامه نوشت و فرمان داد كه با يك ديگر گرد آيند و يد ايشان واحده و امورشان نيز يكى گردد ، و براى او بيعت گيرند ، و با هر كه از دادن صدقه خوددارى كند بجنگند ، و از مؤمنان به ضد كافران و از مطيعان به ضد عاصيان و مخالفان كمك گيرند . آن دو از مردى كندى به عنوان صدقه كره اشترى گرفتند و او خواهش كرد كه كرهء ديگرى گيرند . مهاجر گذشت نشان داد و زياد امتناع كرد و همان را خواست و گفت : پس از خوردن مهر صدقات آن را مسترد نخواهم داشت . پس بنو عمرو بن معاويه گروهى را گرد آوردند و زياد بن لبيد به مهاجر گفت : اين جماعت را مىبينى ؟\r\nرأى من اين است كه همگى به يك بار از جاى خود حركت نكنيم و من با گروهى ، از سپاه جدا مىشوم و اين براى پنهان داشتن و اختفاء كار بهتر است . سپس بر اين كافران شبيخون مىزنيم .\r\nزياد مردى مصمم و بىگذشت بود . پس سوى بنو عمرو شتافت و شبانگاه ايشان را بيافت و بر آنان شبيخون زد و كار اكثرشان را\r\n\r\n\r\n","description":"","footnote":"\r\n( 1 ) . صدف به معنى ترك گفتن و روى گردانيدن از كسى است .\r\n","page_name":" 149 ","page_number":196},
  {"content":"\r\n\r\nبساخت و عده‌يى از ايشان را به كشتار عده‌يى ديگر واداشت .\r\nسپس به مهاجر پيوست و اسيران و بنديان را بياورد . اشعث بن قيس و بزرگان كنده متعرض ايشان گشته ، نبرد شديدى با آنان در پيوستند . سپس كنديان در نجير حصار گرفتند و آن دو ، ايشان را در محاصره نگاه داشتند تا حالت محاصره آنان را خسته و درمانده كرد و اشعث به حكم مسلمانان تن در داد . گويند كه حضرموت به يارى كنده آمد و زياد و مهاجر بر ايشان تاخته پيروز شدند . خولانيان نيز مرتد شدند و ابو بكر يعلى بن منيه را سوى ايشان فرستاد و او با آنان نبرد كرد تا اينكه سر فرود آورده به دادن زكات رضايت دادند . آنگاه نامه ابو بكر به مهاجر رسيد و او را به صنعاء و توابع آن ولايت داد و قلمرو قبلى او را بر آنچه زياد در دست داشت ، بيفزود . پس يمن به سه تن يعنى مهاجر و زياد و يعلى رسيد و ابو سفيان بن حرب بر مناطق بين حد نهايى حجاز و آخر حدود نجران ولايت يافت .\r\nابو نصر تمار از شريك و او از ابراهيم بن مهاجر و او از ابراهيم نخعى روايت كرد كه اشعث بن قيس كندى همراه جماعتى از مردم كنده مرتد شد و در محاصره افتاد و براى هفتاد تن از ايشان امان خواست و براى خويش امان نگرفت . پس وى را نزد ابو بكر آوردند و او گفت : من تو را خواهم كشت ، زيرا با خارج ساختن خود از جماعت امانى ندارى . گفت : اى خليفهء رسول الله ، بهتر است بر من ببخشايى و مرا زن دهى . ابو بكر چنان كرد و خواهر خويش را به وى به زنى داد . قاسم بن سلام ابو عبيد از عبد الله بن صالح منشى ليث بن سعد و او از علوان بن صالح و او از صالح بن كيسان و او از حميد بن عبد الرحمن و او از عبد الرحمن بن عوف و او از ابو بكر صديق روايت كرد كه گفت : سه كار را انجام ندادم ، حال آن كه دوست نمىداشتم چنين شود . مىخواستم\r\n\r\n","description":"","footnote":"","page_name":" 150 ","page_number":197},
  {"content":"\r\n\r\nآنگاه كه اشعث بن قيس را نزد من آوردند ، گردنش را بزنم ، چه مىپنداشتم او هيچ شرى نبوده است كه به خاطرش نكوشيده و بدان كمك نكرده باشد ، و دوست داشتم روزى كه فجاءه را پيشم آورند ، او را بكشم ، نه اينكه آتش بزنم ، و ميل داشتم آنگاه كه خالد را به شام فرستادم ، عمر بن خطاب را نيز به عراق فرستم ، و هر دو دست چپ و راست خود را در راه خداوند دراز كنم .\r\nعبد الله بن صالح عجلى از يحيى بن آدم و او از حسن بن صالح و او از فراس يا بنان ، و او از شعبى روايت كرد كه ابو بكر اسيران نجير را در مقابل فديه چهار صد درهم براى هر نفر رها كرد ، و اشعث بن قيس از بازرگانان مدينه وام گرفت و فديه ايشان بداد ، و سپس دين خويش باز پس داد . هم او گويد كه اشعث بن قيس بر بشير بن اودح مرثيه گفت ، و او از جمله كسانى بود كه به رسالت نزد رسول الله ( ص ) رفته ، سپس مرتد شده بود ، و نيز رثاء يزيد بن اماناة و ديگر كسانى را كه در جنگ نجير كشته شده بودند ، بگفت :\r\nبه آئين خويش - كه نه خوار است به پيشم - سوگند كه من به كشتگان زهر كسى به حق دل بسته‌تر بودم شگفت و دشخوار آن روز كه تقسيم اسيران همى كردند زان پس دگر مرا به اين جهان اميدى نيست من چون اشتر كره دارى بودم كه شيرش فروچكد و بشتابد سوى كرهء خويش ، آنگه كز شفقت به هيجان آيد بر ابن اماناة بزرگوار و آنگه بر بشير با سخاوت باشد كز ديدگان سرشك فرو همىريزد .\r\n\r\n","description":"","footnote":"","page_name":" 151 ","page_number":198},
  {"content":"\r\n\r\n\r\nكار اسود عنسى و آنان كه با وى در يمن مرتد شدند\r\nگويند كه اسود بن كعب بن عوف عنسى به غيب گويى و ادعاى نبوت پرداخته بود ، و قوم عنس از او پيروى مىكردند . نام عنس ، زيد بن مالك بن ادد بن يشجب بن عريب بن زيد بن كهلان بن سبا بود .\r\nوى برادر مراد بن مالك و خالد بن مالك و سعد العشيرة بن مالك بوده است . جماعتى غير از عنس نيز از اسود تبعيت كردند ، و او خود را رحمان يمن ناميد ، همان گونه كه مسيلمه را رحمان يمامه مىگفتند . وى خر تعليم ديده‌يى داشت كه به آن مىگفت :\r\nپروردگارت را سجده كن و الاغ سجده مىكرد ، و مىگفت : بنشين ، مىنشست . از اين روى ، او را ذو الحمار مىگفتند . كسانى گويند كه لقب او ذو الخمار بوده ، زيرا همواره مىزده و كسل بوده است . برخى از اهل يمن مرا گفتند كه وى سيه‌چرده بوده است و از اين روى اسود خوانده شده و نام او عيهله بوده است .\r\nگويند كه رسول الله ( ص ) جرير بن عبد الله بجلى را همان سالى كه خود وفات يافت - و مسلمان شدن جرير نيز در همان سال بود - سوى اسود اعزام داشت تا وى را به اسلام بخواند ، لكن او اجابت نكرد .\r\nبعضى از راويان منكر اعزام جرير از سوى پيامبر ( ص ) به يمن هستند . گويند كه اسود به صنعاء آمد و بر آن بلد غلبه كرد ، و خالد بن سعيد بن عاصى را از آنجا براند . به گفته‌يى ، آن كه رانده شد ، مهاجر بن ابى اميه بود كه به منطقهء زياد بن لبيد بياضى رفت و نزد او بماند تا نامهء ابو بكر رسيد و وى را فرمان\r\n\r\n","description":"","footnote":"","page_name":" 152 ","page_number":199},
  {"content":"\r\n\r\nداد تا يارى زياد كند ، و پس از آنكه آن دو از كار خود فراغت يافتند ، وى را بر صنعاء و توابعش والى ساخت .\r\nاسود جبار و ستم پيشه بود و « فرزندان » را خوارى داد . آنان ، فرزندان پارسيانى بودند كه كسرى همراه ابن ذى يزن و به رياست و هرز « 1 » به يمن فرستاده بود . پس اسود ايشان را به كار و خدمت گرفته مضروبشان مىساخت و با مرزبانه همسر باذام « 1 » پادشاه آنان و عامل ابرويز بر ايشان نكاح كرد . رسول الله ( ص ) قيس بن هبيرهء مكشوح مرادى را به جنگ وى فرستاد . وى را مكشوح از آن روى مىگفتند كه كمر او را به سبب دردى كه داشت داغ كرده\r\n\r\n\r\n","description":"","footnote":"\r\n( 1 ) . و هرز ، نام فرماندهء ايرانيانى بود كه اوايل ربع آخر قرن ششم ميلادى به دستور انوشيروان جهت كمك به سيف بن ذى يزن و جنگ با حبشيانى كه يمن را در تصرف داشتند ، به آن ديار رفت و پادشاه حبشى را كه پسر ابرههء معروف بود به قتل رسانيد و لشكر او را شكست داد و بدين ترتيب بساط حكمرانى حبشيان را كه به قولى 72 سال طول كشيده بود ، به پايان رسانيد . از آن پس و هرز خود از سوى كسرى پادشاه يمن شد . پس از او پسرش مرزبان و بعد از وى تينجان پسر مرزبان بر آن سرزمين حكمرانى كردند ، و سپس بنا به روايات شخص اخير معزول و ايرانى ديگرى بنام بازان به پادشاهى رسيد كه در متن كتاب « باذام » ذكر شده است .\r\nبنا به روايت ابن اسحاق ، بازان فرمان خسرو پرويز را كه در خصوص پيامبر ( ص ) به وى رسيده بود مخفيانه براى پيامبر ارسال داشت و پس از كشته شدن پرويز به دست شيرويه به اسلام گرويد و لشكر فارس نيز كه با وى بودند ، اسلام آوردند كه اسباب شادمانى پيامبر ( ص ) شد و خطاب به ايرانيان يمن گفت : انتم منا و الينا اهل البيت ، يعنى شما از ماييد ، و مقام شما پيش ما ، همچون مقام اهل بيت است . به هر حال ، هر كجا در متن صحبت از « فرزندان » شده ، منظور اولاد ايرانيان است كه از دوره انوشيروان به بعد در يمن مىزيستند و حكومت را در دست داشتند و منظور از رئيس فرزندان ، سر كردهء ايرانيان و در عين حال بزرگ و پادشاه ايرانى يمن بوده است .\r\n","page_name":" 153 ","page_number":200},
  {"content":"\r\n\r\nبودند « 1 » . به وى فرمان داد تا « فرزندان » را به اسلام جلب كند ، و فروة بن مسيك مرادى را نيز همراه او گسيل داشت . چون به يمن روانه شدند ، ايشان را خبر رسيد كه رسول الله ( ص ) وفات يافته است . پس قيس به اسود فهمانيد كه بر رأى خويش باقى است ، و او صنعاء را رها كرد تا قيس بدان وارد شود ، و قيس با جماعتى از طوايف مذحج و همدان و ديگران وارد صنعاء شد .\r\nآنگاه فيروز بن ديلمى توانست يكى از « فرزندان » را به اسلام جلب كند . فيروز خود از پيش مسلمان شده بود . آن دو نزد باذام رئيس « فرزندان » آمدند . به قولى ، باذام مرده بود و رئيس « فرزندان » پس از او ، خليفه‌اش موسوم به داذويه بود ، و اين گفته استوارتر است . پس داذويه مسلمان شد و قيس ثابت بن ذى الحرهء حميرى را ملاقات كرد ، و او را به اسلام گروانيد .\r\nداذويه داعيان خود را نزد « فرزندان » فرستاد ، و آنان اسلام آوردند . آنگاه همهء آنان بر نابودى اسود و كشتن پنهانى او توافق كردند و مخفيانه كسى را نزد مرزبانه ، زن وى فرستادند و او را از وجود مخالفان آگاه ساختند . مرزبانه از او كينه به دل داشت و ايشان را بر جوى آبى كه به جايگاه اسود راه داشت دلالت كرد ، و آنان پگاه بر وى داخل شدند . به گفته‌يى ديوار خانه‌اش را سوراخ كرده ، در آن نقب زدند و سحرگاهان بر وى داخل شدند ، در حالى كه مست و خواب بود . قيس سر او را از تن جدا كرد و در آن حال همچون گاو صدا مىكرد ، چنان كه نگهبانان را به هراس انداخت و پرسيدند : رحمان يمن را چه مىشود ؟ همسرش برجست و گفت :\r\n\r\n\r\n","description":"","footnote":"\r\n( 1 ) . كشح به معنى ناحيه كمر و همچنين دردى است كه در اين قسمت از بدن ظاهر مىشود ، و به اعتقادى چارهء آن داغ كردن است و كسى كه به اين سبب كمر خود را داغ كند ، مكشوح ناميده مىشود . محتملا اين بيمارى همان ذات الجنب است .\r\n","page_name":" 154 ","page_number":201},
  {"content":"\r\n\r\nاكنون بر او وحى نازل مىشود . نگهبانان آرام و خاموش شدند .\r\nقيس سر او را بكند و در حالى كه صبح فرا مىرسيد فراز باروى شهر رفت و گفت : الله اكبر الله اكبر ، شهادت مىدهم كه خدايى جز الله نيست ، و شهادت مىدهم كه محمد فرستادهء خداست ، و اسود دروغگو و دشمن خداست . ياران اسود جمع شدند و او سر وى را سوى ايشان انداخت و همه جز تعداد كمى پراكنده شدند .\r\nياران قيس بيرون آمده دروازه را گشودند و تيغ در باقى اصحاب عنسى نهادند ، و از آنان ، تنها كسانى رستند كه اسلام آوردند .\r\nبرخى از راويان گفته‌اند كه اسود عنسى را فيروز بن ديلمى كشت ، و قيس كار را به پايان رسانيد و سر او را ببريد . يكى از اهل علم اظهار داشت كه قتل اسود پنج روز پيش از وفات پيامبر ( ص ) انجام شد ، و او در حالت بيمارى گفت : خداوند اسود عنسى را بكشت ، وى را مرد صالح ، فيروز بن ديلمى مقتول ساخت . خبر پيروزى ده شب پس از خلافت ابو بكر به وى رسيد .\r\nبكر بن هيثم مرا خبر داد كه ابن انس يمانى از شخصى روايت كرد كه از قول نعمان بن برزج ، يكى از « فرزندان » گفت : عامل پيامبر ( ص ) كه اسود وى را از صنعاء بيرون راند ، ابان بن سعيد بن عاصى بود ، و كسى كه اسود عنسى را كشت ، فيروز بن ديلمى بود . فيروز و قيس در مدينه هر دو مدعى قتل وى بودند ، و عمر گفت : او را اين شير يعنى فيروز كشته است . گويند كه قيس متهم به قتل داذويه شد و خبر به ابو بكر رسيد كه وى در صدد برون راندن « فرزندان » است . اين مطلب او را خشمگين ساخت و به مهاجر بن ابى اميه كه به صنعاء وارد شده و عامل او بود ، نوشت تا قيس را باز گرداند ، و چون قيس نزد او آورده شد ،\r\n\r\n","description":"","footnote":"","page_name":" 155 ","page_number":202},
  {"content":"\r\n\r\nپنجاه بار نزديك منبر رسول الله ( ص ) سوگند خورد « 1 » كه داذويه را نكشته است . پس ، بعد از سوگند ، وى را رها ساخت ، و همراه كسانى كه از مسلمانان براى محاربه با روميان تعيين شده بودند ، به شام اعزام داشت .\r\n\r\nفتحهاى شام\r\nگويند كه چون ابو بكر رضى الله عنه از كار اهل رده آسوده شد ، در صدد فرستادن سپاهيان به شام برآمد ، و نامه‌هايى به اهل مكه ، طائف ، يمن و جميع اعراب نجد و حجاز نوشت و آنان را تكليف سفر براى جهاد كرد و در اين كار و در غنائم روم ايشان را ترغيب نمود . پس مردمان ، از طمعكار و با اخلاص ، سوى وى شتافتند و از هر طرف به مدينه روى آوردند . ابو بكر براى سه مرد عقد سه لواء كرد « 2 » : خالد بن سعيد بن عاصى بن اميه ، و شرحبيل بن حسنه ، حليف بنو جمح - چنان كه واقدى گويد شرحبيل پسر عبد الله بن مطاع كندى بوده و حسنه نام مادر اوست كه آزاد كردهء معمر بن حبيب بن وهب بن حذافة بن جمح بوده است .\r\n\r\n\r\n","description":"","footnote":"\r\n( 1 ) . به روايت محمد بن سعد كاتب واقدى ، پيامبر سنت سوگند خوردن كنار منبر خويش را بر قرار كرد و كسانى را كه در آن موضع قسم ياد كنند ، آتش دوزخ وعده داد ( الطبقات الكبرى ، ذكر منبر رسول الله ) .\r\n( 2 ) . عقد لواء ، پرچم به سپاهى دادن و آن را به نام فرماندهء آن سپاه كردن است . بر حسب سنت دوران جاهليت عقد لواء يكى از مناصب و امتيازات عمده‌يى بود كه در خاندانهاى ذى نفوذ به ارث مىرسيد ، و بر سر تحصيل آن مناصب اختلافاتى نيز بروز مىكرد .\r\n","page_name":" 156 ","page_number":203},
  {"content":"\r\n\r\nكلبى گويد كه او شرحبيل بن ربيعة بن مطاع از اولاد صوفه يعنى غوث بن مر بن اد بن طابخه بوده است - و عمر بن عاصى بن وائل سهمى . عقد اين لواءها روز پنجشنبه آغاز صفر سال سيزدهء هجرى انجام گرفت ، و پيش از آن در طول ماه محرم سپاهيان در دو اردوگاه در جرف اقامت گزيده بودند ، و ابو عبيدة بن جراح با ايشان نماز مىگزارد . ابو بكر خواست تا براى ابو عبيده عقد لواء كند ، لكن او خواست كه از اين كار معاف باشد . جماعتى روايت كرده‌اند كه براى وى نيز عقد لواء شد و اين گفته استوار نيست . زمانى كه عمر به خلافت رسيد او را بر تمامى شام ولايت داد .\r\nابو مخنف گويد كه ابو بكر به فرماندهان گفت : هر وقت براى جنگيدن اجتماع كرديد امير شما ابو عبيده عامر بن عبد الله بن جراح فهرى ، و در غير اين صورت يزيد بن ابى سفيان است . به قولى ، عمرو بن عاصى فقط براى امداد مسلمانان رفته و تنها بر نيروهايى كه در اختيار وى نهاده بودند ، رياست داشت .\r\nگويد كه چون ابو بكر عقد لواء براى خالد بن سعيد كرد ، عمر را خوش نيامد و با ابو بكر در باب عزل وى صحبت كرد و گفت :\r\nاو مردى متكبر است و كار خود را از راه غلبه‌جويى و تعصب پيش مىبرد . پس از ابو بكر وى را معزول داشت و ابو اروى دوسى را بفرستاد تا پرچم او را بگيرد و او وى را در ذو المروه بديد و پرچم را از او بگرفت و به ابو بكر مسترد داشت ، و ابو بكر رضى الله عنه آن را به يزيد بن ابى سفيان داد كه با آن برفت و برادرش معاويه پرچم را پيشاپيش وى مىبرد . به قولى ، تسليم پرچم به وى در همان ذو المروه به عمل آمد و او سپاه خالد را ببرد ، و خالد بن سعيد خود به خاطر اجر اخروى به لشكر شرحبيل پيوست .\r\n\r\n","description":"","footnote":"","page_name":" 157 ","page_number":204},
  {"content":"\r\n\r\nابو بكر رضى الله عنه عمرو بن عاصى را فرمان داد تا از طريق ايله رهسپار فلسطين شود و به يزيد دستور داد تا از راه تبوك رود و به شرحبيل نيز نوشت تا او نيز از راه تبوك روانه شود . در آغاز براى هر يك از اميران سه هزار مرد معين شد ، و سپس ابو بكر همچنان براى ايشان امداد مىفرستاد تا عدهء هر اميرى به هفت هزار و پانصد رسيد . و سپس مجموع تعداد لشكريان به بيست و چهار هزار بالغ شد . از واقدى روايت شده است كه ابو بكر عمرو را بر فلسطين و شرحبيل را بر اردن و يزيد را بر دمشق ولايت داد و گفت : اگر جنگى رخ داد ، فرماندهء شما همان است كه در منطقهء او هستيد . نيز روايت شده است كه وى شفاها به عمرو دستور داد كه هر گاه همهء لشكريان جمع شوند ، او با ايشان نماز گزارد و اگر جدا باشند ، هر اميرى براى سپاه خود نماز بخواند . و به اميران دستور داد تا براى هر قبيله عقد لواء كنند و آن لواء براى آن قبيله باشد .\r\nگويند كه چون عمرو بن عاصى به نخستين بلاد فلسطين رسيد ، به ابو بكر نامه‌يى نوشت و او را از زيادى تعداد دشمنان و تداركات ايشان و وسعت سرزمين و زبدگى جنگى آنان خبر داد .\r\nابو بكر به خالد بن وليد بن مغيرهء مخزومى كه در عراق بود ، نامه نوشت و به او فرمان داد كه رهسپار شام شود . به قولى ، وى را در اين جنگ امير اميران قرار داد ، و جماعتى گويند كه خالد فرماندهء سپاهيانى بود كه همراه وى گسيل شدند ، و چون مسلمانان براى جنگى گرد آمدند ، اميران وى را به سبب شجاعت و كيد و زيركى و حسن استعداد ، در آن جنگ سمت اميرى دادند . گويند كه نخستين تصادم بين مسلمانان و دشمن ايشان در قريه‌يى از\r\n\r\n","description":"","footnote":"","page_name":" 158 ","page_number":205},
  {"content":"\r\n\r\nقريه‌هاى غزه به نام داثن رخ داد و آن ميان مسلمانان و بطريق « 1 » غزوه بود . جنگ شديدى در گرفت و در پايان ، خداى تعالى دوستان خود را نصرت و دشمنانش را شكست داد و جمعشان را بپراكند .\r\nاين واقعه پيش از آمدن خالد بن وليد به شام بود . يزيد بن ابى سفيان در تعقيب آن بطريق رفت ، و به وى خبر رسيد كه روميان در عربه از سرزمين فلسطين گرد آمده‌اند ، پس ابو امامه صدى بن عجلان باهلى را سوى ايشان فرستاد كه با آنان مصاف داد و بزرگشان را بكشت و بازگشت .\r\nابو مخنف روايت كرده است كه در جنگ عربه شش فرمانده از فرماندهان رومى با سه هزار سپاهى به آن بلد آمده بودند ، و ابو امامه با جماعتى از مسلمانان سوى ايشان شتافت و آنان را شكست داد و يكى از فرماندهان را بكشت . سپس به تعقيب ايشان پرداخت ، و آنان به دبيه - كه همان دابيه است رفتند .\r\nمسلمانان ، آنان را شكست داده غنيمت نيكويى بستاندند .\r\nابو حفص شامى از مشايخ اهل شام روايت كرد كه نخستين واقعه براى مسلمانان نبرد عربه بود و از زمان خروج از حجاز تا آن هنگام جنگى نكرده بودند و در فاصله بين حجاز تا موضع\r\n\r\n\r\n","description":"","footnote":"\r\n( 1 ) . بطريق كه جمع آن بطارقه است ، در زبان عرب به معنى فرمانده و ژنرال رومى رايج شده است . در بسيارى از فرهنگها اين واژه معادل  Patriarch  ذكر شده كه از لفظ رومى ( لاتين )  Patriarcha  مأخوذ است ( از جمله رك :\r\n.  F . Steingass : Arabic - English Dictionary  و نيز : .\r\n J . M . Cowan : ADictionary of Modern Written Arabic \r\nلكن اين استنباط چندان صحيح به نظر نمىرسد و به نظر مترجم كتاب حاضر ، كلمهء بطريق از  Patricius  مأخوذ است ، كه در اصل به اشراف يا عضو طبقهء ممتازه روم اطلاق مىشده است . واژهء اخير نيز به نوبهء خود ريشهء يونانى دارد و از لفظ  natplkos  مأخوذ است .\r\n","page_name":" 159 ","page_number":206},
  {"content":"\r\n\r\nاين نبرد ، از هر سرزمينى كه گذشتند بدون جنگ بر آن غلبه كردند ، و به دستشان افتاد .\r\n\r\nذكر عزيمت خالد بن وليد به شام و آنچه بر سر راه فتح كرد\r\nگويند كه چون نامهء ابو بكر در حيره به خالد بن وليد رسيد ، مثنى بن حارثهء شيبانى را به جاى خود بر منطقهء كوفه نهاد و در ماه ربيع الاخر سال سيزده با هشتصد و به قولى ، ششصد و به قول ديگر پانصد تن رهسپار شد و به عين التمر رسيد و آنجا را به عنوه بگشود . بنا به قولى ، نامهء ابو بكر زمانى به او رسيد كه در عين التمر بود و آن را فتح كرده بود . پس خالد از عين التمر برفت و به صندوداء آمد كه جماعتى از قوم كنده و اياد و عجمان آنجا بودند . اهل آن ديار با وى بجنگيدند و او ظفر يافت و سعد بن عمرو بن حرام انصارى را بر آنجا گمارد كه اكنون نيز اولاد او آنجايند .\r\nخالد خبر يافت كه جمعى از قوم بنو تغلب بن وائل در مضيح و حصيد مرتد شده و ربيعة بن بجير بر ايشان رياست دارد ، پس سوى ايشان رفت و آنان با وى بجنگيدند ، و او آن جماعت را هزيمت كرد و اسيران و غنائمى بگرفت و اسيران را نزد ابو بكر فرستاد . از جملهء اسيران يكى ام حبيب صهباء دختر حبيب بن بجير بود كه مادر عمر بن على بن ابى طالب شد . سپس خالد بر قراقر تاخت و آن آب قوم كلب است . آنگاه از آنجا از طريق بيابان به سوى رفت كه آن نيز آب طايفهء كلب است . در آنجا جماعتى از\r\n\r\n","description":"","footnote":"","page_name":" 160 ","page_number":207},
  {"content":"\r\n\r\nبهراء نيز با كلبيان بودند . حرقوص بن نعمان بهرانى از قوم قضاعه به قتل رسيد و اموالشان همه به غارت رفت .\r\nخالد هر وقت قصد عبور از كوير داشت ، اشتران پر طاقتى را گرفته آنها را سيراب مىكرد ، و سپس لبهايشان را بريده ، رهايشان مىكرد تا نتوانند نشخوار كنند و تشنه شوند . و نيز آب اضافى با خود برداشته و حمل مىكرد و به راه ادامه مىداد و اشتران را يكى يكى نحر مىكرد و خود و يارانش از شكم آنها آب مىنوشيدند . خالد راهنمايى داشت كه نام وى رافع بن عمير طائى بود . شاعر دربارهء او گويد :\r\nچه با كفايت بود رافع آنگه كه هادى ما شد .\r\nو از قراقر ما را به ره بيابان جانب سوى ببرد چشمه‌يى كه اگر خائفى قصد آن كند نتواند و روى برتابد و پيش از تو هيچ آدمىزاده‌يى اين راه نپيموده بود وقتى مسلمانان به سوى رسيدند ، حرقوص و جماعتى را با وى بيافتند كه به نوشيدن و آوازخوانى سرگرمند و حرقوص مىگويد :\r\nهان ، باده پى باده‌ام دهيد ، زان پيش كه سپاه ابو بكر در رسد شايد كه اجلهايمان نزديك است و خود نمىدانيم چون مسلمانان او را بكشتند ، خونش در خمى ريخت كه شرابش در آن بود ، و به قولى سر وى نيز در آن افتاد . برخى از راويان گويند كه اين بيت را مردى از جماعت بنو تغلب ، كه با ربيعة بن بجير بودند ، ترنم مىكرد و خالد برايشان تاخت .\r\n\r\n","description":"","footnote":"","page_name":" 161 ","page_number":208},
  {"content":"\r\n\r\nواقدى گويد : خالد از سوى به كواثل رفت ، سپس به قرقيسيا آمد و بزرگ آن بلد با جماعتى سوى خالد برون آمد . خالد او را ترك گفت و راه بيابان در پيش گرفت و شتابان برفت . سپس به اركه - كه همان ارك است - رفت و بر اهل آن هجوم برد و ايشان را محاصره كرد و آن بلد را به صلح ، در ازاء چيزى كه براى مسلمانان گرفت ، بگشود . آنگاه به دومة الجندل رفت و آن را فتح كرد و به قصم آمد . در آنجا قوم بنو مشجعة بن تيم بن نمر بن وبرة بن تغلب بن حلوان بن عمران بن حاف بن قضاعه با وى مصالحه كردند و براى آنان امان نامه بنوشت . سپس به تدمر رفت و مردم آنجا مكان خود را مستحكم كرده حصار گرفتند و بعد امان خواستند . وى ايشان را امان داد ، بر اين قرار كه از اهل ذمه « 1 » باشند و بر سلطهء مسلمانان مقر و خاضع گردند .\r\nآنگاه به قريتين رفت . مردم آن با وى بجنگيدند و او ظفر يافت و غنائم بگرفت . سپس به حوارين از توابع سنير رفت و چارپايان مردم آنجا را غارت كرد . پس با وى بجنگيدند و از اهل بعلبك و اهل بصرى كه مدينهء حوران است براى ايشان مدد رسيد . خالد بر آنان پيروز شد و بكشت و برده گرفت .\r\nبعد به مرج راهط رسيد و برغسانيان كه نصرانىاند در روز عيد فصح بتاخت و بكشت و اسيران گرفت . خالد ، بسر بن ابى ارطاة عامرى قريشى و حبيب بن مسلمهء فهرى را به غوطهء دمشق فرستاد و آن دو به قريه‌يى از قريه‌هاى آن بلد بتاختند و\r\n\r\n\r\n","description":"","footnote":"\r\n( 1 ) . اين اصطلاح بر مسيحيان ، يهوديان و زرتشتيانى طلاق مىشود كه پرداخت جزيه و اطاعت از سلطهء مسلمانان را پذيرفته‌اند و از لحاظ حقوقى نوعى تبعه و در شمار مردم دار الاسلام محسوب مىگردند . مباحث فقهى - حقوقى راجعهء به عقد ذمه و نيز عقد امان كه چند بار در متن اشاره شده مفصل است .\r\n","page_name":" 162 ","page_number":209},
  {"content":"\r\n\r\nخالد خود به گذرگاهى از دمشق كه ثنية العقاب ناميده مىشد ، رفت و در آنجا ساعتى توقف كرد و پرچم خود را به اهتزاز درآورد . اين پرچم از آن رسول الله ( ص ) و به رنگ سياه بود ، از همين روى آن روز ، مردم آنجا را ثنية العقاب ناميدند و اعراب پرچم را عقاب گويند . برخى گويند تسميه آن به عقاب به خاطر پرنده‌يى بود كه بر آن موضع فرود آمده بود ، لكن خبر اول درست‌تر است . از كسى شنيدم كه مىگفت : در آن موضع تنديسهء عقابى از سنگ قرار داشته است ، ولى اين گفته ارزشى ندارد .\r\nگويند كه خالد به دروازه شرقى دمشق و به قولى به دروازهء جابيه فرود آمد و اسقف دمشق طعام و هدايا براى وى ببرد و آنگاه گفت : اين عهد و قرار را براى من حفظ كن و او بدان وعده داد . سپس ، خالد نزد مسلمانان كه در قناة بصرى بودند ، رهسپار شد . به قولى وى به جابيه رفت كه ابو عبيده با جمعى از مسلمانان در آنجا بود ، پس با يك ديگر ملاقات كرده ، همگى سوى بصرى رفتند .\r\n\r\nفتح بصرى\r\nگويند كه چون خالد بن وليد در بصرى به مسلمانان رسيد ، ايشان بر آن شهر گرد آمدند و خالد را براى جنگ بصرى فرماندهى دادند . سپس شهر را در محاصره گرفتند و با بطريق آن بلد بجنگيدند ، و او و زبدگان اصحابش را ناگزير از پناه بردن به شهر كردند . به قولى ، عهده‌دار امور جنگ يزيد بن ابى سفيان بود ، زيرا ولايت و امارت بصرى از آن وى بود ، چه\r\n\r\n","description":"","footnote":"","page_name":" 163 ","page_number":210},
  {"content":"\r\n\r\nبصرى جزء دمشق است « 1 » . سپس اهل آن بلد مصالحه كردند ، بر اين قرار كه جان و مال و اولادشان در امان باشد و جزيه بپردازند .\r\nيكى از رواة گويد كه اهل بصرى بر اين اساس مصالحه كردند كه براى هر محتلم‌شونده‌يى دينارى و جريبى گندم دهند ، و مسلمانان تمامى ارض كورهء حوران را گشوده ، بر آن غلبه كردند .\r\nگويد كه ابو عبيدة بن جراح با جماعتى از مسلمانان رهسپار شد و بسيارى از اصحاب اميران به وى پيوستند . پس به مآب در سرزمين بلقاء آمد كه در آن دشمنان گرد آمده بودند و آنجا را به صلحى مانند صلح بصرى بگشود ، برخى از رواة گويند كه فتح مآب پيش از فتح بصرى بود و برخى ديگر گويند كه ابو عبيده مآب را زمانى كه در ايام عمر امير همهء شام بود ، فتح كرد .\r\n\r\nروز اجنادين كه اجنادين « 2 » نيز گويند\r\nسپس نبرد اجنادين رخ داد كه حدود يكصد هزار رومى در آن شركت داشتند . بيشتر اين عده را هرقل گسيل داشته و ما بقى از نواحى محل جمع شده بودند . هرقل آن زمان در حمص بود .\r\n\r\n\r\n","description":"","footnote":"\r\n( 1 ) . بصرى در اصل جزء ايالت حوران بوده كه در جنوب غربى سوريه واقع است ، و هم اكنون نيز استان جداگانه‌يى به شمار مىرود . لكن در عهد كشورگشاييهاى اسلامى از لحاظ تقسيمات نظامى جزء دمشق قرار داده شد ، و همان گونه كه در قسمت قبلى كتاب ذكر شد ، امارت دمشق براى يزيد بن ابى سفيان در نظر گرفته شده بود .\r\n( 2 ) . اولى با كسر دال و دومى با فتح آن .\r\n","page_name":" 164 ","page_number":211},
  {"content":"\r\n\r\nمسلمانان با ايشان نبرد شديدى در پيوستند ، و خالد بن وليد آن روز آزمايش شجاعت نيكويى داد . سپس خداوند دشمنان وى را منهزم ساخت و به سختى خرد و نابود كرد و جمع كثيرى از ايشان به قتل رسيدند . آن روز عبد الله بن زبير بن عبد المطلب بن هاشم به شهادت رسيد ، و نيز عمرو بن سعيد بن عاصى بن اميه ، و برادرش ابان بن سعيد - و اين گفتهء استوارى است . به گفته‌يى ديگر ابان در سال بيست و نه وفات يافت - و نيز طليب بن عمير بن وهب بن عبد بن قصى شهيد شد . وى با كافرى جنگ تن به تن كرد و چنان ضربتى به او زد كه دست راستش را پرانيد و شمشير وى با دستش بيفتاد ، سپس روميان به وى رسيده او را بكشتند . مادرش اروى دختر عبد المطلب و عمهء رسول الله ( ص ) بود . طليب كنيهء ابو عدى داشت .\r\nسلمة بن هشام بن مغيره نيز شهيد شد . به قولى ، وى در نبرد مرج الصفر كشته شد . همچنين عكرمة بن ابى جهل بن هشام مخزومى به شهادت رسيد . و نيز هبار بن سفيان بن عبد الاسد مخزومى - به قولى ، وى در نبرد مؤته كشته شد - و نعيم بن عبد الله نحام عدوى - به گفته‌يى ديگر ، وى در نبرد يرموك به قتل رسيد ، و هشام بن عاصى بن وائل سهمى - كه به قولى در يرموك كشته شد ، و عمرو بن طفيل بن عمرو دوسى - كه گفته مىشود او نيز در نبرد يرموك به قتل رسيد ، و جندب بن عمرو دوسى ، و سعيد بن حارث ، و حارث بن حارث ، و حجاج بن حارث بن قيس بن عدى سهمى . هشام بن محمد كلبى گويد كه نحام در جنگ مؤته كشته شد ، و سعيد بن حارث بن قيس در نبرد يرموك و تميم بن حارث روز اجنادين به قتل رسيد ، و عبيد الله بن عبد الاسد در جنگ يرموك و حارث بن هشام بن مغيره در واقعهء اجنادين كشته شد .\r\nگويند كه چون خبر اين نبرد به هرقل رسيد قلبش فرو ريخت\r\n\r\n","description":"","footnote":"","page_name":" 165 ","page_number":212},
  {"content":"\r\n\r\nو پشيمان شد و ترس او را فرا گرفت ، پس از حمص به انطاكيه گريخت . برخى گويند كه گريختن وى از حمص به انطاكيه زمان ورود مسلمانان به شام انجام گرفت . واقعهء اجنادين روز دوشنبه ، دوازده شب از جمادى الاولى سال سيزده مانده و به گفته‌يى دو شب گذشته از جمادى الاخر و به قول ديگر ، دو روز از آن مانده انجام پذيرفت .\r\nگويند كه پس از آن ، روميان در ياقوصه گرد آمدند ، و ياقوصه دره‌يى است كه فواره در دهانهء آن است . مسلمانان در آنجا با ايشان برخورد كردند و آنان را بيرون كشيده شكست دادند و بسيارى را بكشتند و باقى ايشان به شهرهاى شام رفتند .\r\nابو بكر رضى الله عنه در جمادى الاخر سال سيزده وفات يافت و خبر مرگ وى به مسلمانان كه در ياقوصه بودند ، رسيد .\r\n\r\nنبرد فحل اردن\r\nگويند كه نبرد فحل « 1 » دو شب مانده از ذو القعده و پنج ماه از خلافت عمر بن خطاب رضى الله عنه گذشته انجام پذيرفت ، و امير سپاهيان ابو عبيدة بن جراح بود . عمر به وى نامه‌يى نوشت و او را والى شام كرد و به اتفاق عامر بن ابى وقاص برادر سعد بن ابى وقاص امير فرماندهان قرار داد . جمعى گويند : ولايت بر شام زمانى به وى ابلاغ شد كه مسلمانان دمشق را محاصره كرده بودند ، پس او موضوع را چند روزى از خالد پنهان داشت ، زيرا\r\n\r\n\r\n","description":"","footnote":"\r\n( 1 ) . شهرى باستانى در شمال اردن كه اكنون خرابه‌هاى آن باقى است . اين شهر به دست روميان ساخته شد و نام آن نيز در اصل  Pella  بوده است .\r\n","page_name":" 166 ","page_number":213},
  {"content":"\r\n\r\nخالد در آن جنگ فرماندهء سپاهيان بود . خالد به او گفت : رحمت خدا بر تو باد ، چه چيز تو را بر اين كردار وا داشت ؟ گفت : ميل نداشتم ، در حالى كه مقابل دشمن ايستاده‌اى تو را بشكنم و كارت را خفيف گردانم .\r\nسبب نبرد فحل اين بود كه چون هرقل به انطاكيه رفت ، روميان و اهل الجزيرة « 1 » را به جنگ فراخواند ، و مردى از نزديكان و كسان مورد اطمينان خويش بفرستاد تا شخصا فرماندهى آنان را به عهده گيرد . اين سپاه با مسلمانان در فحل اردن تلاقى كرده با ايشان نبردى بس شديد و بىامان در پيوستند ، تا اينكه خداوند مسلمانان را بر ايشان پيروز گردانيد و بطريق رومى و حدود ده هزار سپاهى همراه وى كشته شدند و بقيه در شهرهاى شام پراكنده گشتند و برخى به هرقل پيوستند . اهل فحل حصار گرفتند و مسلمانان ايشان را محاصره كردند تا آنكه امان طلبيدند ، بر اين قرار كه جزيه سرانه و خراج از زمينهاى خود بپردازند . مسلمانان ايشان را بر جان و مال امان داده ، پذيرفتند كه ديوارهاى آنان را خراب نكنند . عقد اين امان را ابو عبيدة بن جراح و به قولى ، شرحبيل بن حسنه عهده‌دار شد .\r\n\r\nامر اردن\r\nحفص بن عمر عمرى از هيثم بن عدى روايت كرد كه شرحبيل بن حسنه همهء اردن را به عنوه گشود ، جز طبريه كه اهل آن مصالحه\r\n\r\n\r\n","description":"","footnote":"\r\n( 1 ) . مناطق واقع بين فرات و دجله را به طور اعم و قسمت شمال غربى آن را به طور اخص الجزيره گويند .\r\n","page_name":" 167 ","page_number":214},
  {"content":"\r\n\r\nكردند ، بر اين قرار كه نيمى از خانه‌ها و كنيسه‌هايشان از آن مسلمانان باشد . ابو حفص دمشقى از سعيد بن عبد العزيز تنوخى و او از جمعى ، از جمله ابو بشر مؤذن مسجد دمشق ، حكايت كرد كه چون مسلمانان به شام درآمدند ، هر يك از امراى ايشان قصد ناحيتى كردند تا در آنجا به نبرد پردازند و يورشهاى خود را متوجه آن ناحيت ساختند . پس عمرو بن عاصى عزم فلسطين كرد و شرحبيل قصد اردن و يزيد بن ابى سفيان قصد ارض دمشق كرد ، و هر گاه دشمن بر ايشان اجتماع مىكرد ، آنان نيز بر او گرد مىآمدند ، و اگر يكى از ايشان به كمك و ياورى محتاج مىشد ، ديگرى به معاضدت وى مىشتافت . در حال اجتماع در جنگ ، امير آنان در آغاز خلافت ابو بكر رضى الله عنه عمرو بن عاصى بود تا اينكه خالد بن وليد به شام آمد و او در تمامى جنگها فرماندهء مسلمانان بود . سپس ابو عبيدة بن جراح بر تمامى امور شام ولايت يافت و از سوى عمر بن خطاب رضى الله عنه امير همهء اميران در امور جنگ و صلح شد و آن ، چنين بود كه چون عمر به خلافت رسيد نامه‌يى نوشت و خالد را معزول و ابو عبيده را والى ساخت .\r\nشرحبيل بن حسنه طبريه را پس از چند روز محاصره به صلح بگشود و مردمش را بر جان و مال و فرزندان و كليساها « 1 » و منازلشان امان داد ، جز آن محلهايى كه از آنها رفته و رها كرده بودند ، و موضعى نيز براى مسجد مسلمانان كنار نهاده شد . سپس در خلافت عمر عهد خود بشكستند و جماعتى از روميان و غير ايشان نيز به آنان پيوستند . ابو عبيده فرمان داد تا عمرو بن عاصى\r\n\r\n\r\n","description":"","footnote":"\r\n( 1 ) . اين واژه در صورتى كه به صورت كليسيا به كار برده شود به تلفظ اصلى يونانى آن  Ekkingia  نزديكتر خواهد بود ، نهايت اينكه در كتابت فارسى به شكل كليسا از شهرت بيشترى برخوردار است .\r\n","page_name":" 168 ","page_number":215},
  {"content":"\r\n\r\nبه نبرد ايشان رود ، و او با چهار هزار سپاهى روانه شد و آنجا را به صلحى مانند صلح شرحبيل بگشود . به گفته‌يى بار دوم نيز شرحبيل آنجا را فتح كرد .\r\nشرحبيل همهء شهرهاى اردن و قلاع آن را به صلحى از همين گونه به آسانى و بدون جنگ بگشود . پس بيسان و سوسيه و افيق و جرش و بيت رأس و قدس و جولان را فتح كرد و بر سواد اردن و همهء اراضى آن سيطره يافت .\r\nابو حفص از ابو محمد سعيد بن عبد العزيز روايت كرد كه گفت : شنيده‌ام وضين بن عطاء گفته است كه شرحبيل ، عكا و صور و صفوريه را بگشود . ابو بشر مؤذن گويد كه ابو عبيده ، عمرو بن عاصى را به سواحل اردن فرستاد ، پس بسيارى از روميان در آنجا گرد آمدند و از طرف هرقل كه در قسطنطنيه بود ، براى ايشان كمك رسيد . وى به ابو عبيده نامه‌يى نوشت و از او كمك خواست . ابو عبيده يزيد بن ابى سفيان را گسيل داشت . يزيد روانه شد و بر مقدمهء سپاه او برادرش معاويه قرار داشت . پس يزيد و عمرو سواحل اردن را فتح كردند و ابو عبيده خبر فتح آن مواضع را از سوى ايشان بنوشت . معاويه در آن جنگ دلاورى نيكويى نشان داد و تأثيرى بسزا داشت .\r\nابو اليسع انطاكى از پدر خويش و او از مشايخ اهل انطاكيه و اردن مرا روايت كرد كه معاويه در سال چهل و دو جماعتى از پارسيان بعلبك و حمص و انطاكيه را به سواحل اردن و صور و عكا و نقاط ديگر برد ، و هم در آن سال يا يك سال قبل يا پس از آن گروهى از اسواران بصره و كوفه و پارسيان بعلبك و حمص را به انطاكيه منتقل كرد . از جمله فرماندهان پارسيان يكى مسلم بن عبد الله جد عبد الله بن حبيب بن نعمان بن مسلم انطاكى بود . محمد بن سعد از واقدى و هشام بن ليث صورى از مشايخ اهل\r\n\r\n","description":"","footnote":"","page_name":" 169 ","page_number":216},
  {"content":"\r\n\r\nشام روايت كردند كه معاويه عكا را هنگامى كه مىخواست از آنجا به قبرس رود ، مرمت كرد و صور را نيز ترميم نمود . سپس عبد الملك بن مروان نيز آن دو شهر را كه خراب شده بودند ، از نو بساخت . هشام بن ليث از شيوخ خويش مرا حكايت كرد كه در صور و سواحل فرود آمديم كه در آنجا سپاهيانى از اعراب و جماعتى از روميان بودند . مردم شهرهاى مختلف به ما پيوستند و همراه ما به آنجا و همهء سواحل شام آمدند .\r\nمحمد بن سهم انطاكى از مشايخى كه زمان ايشان را درك كرده بود ، مرا روايت كرد كه چون سنهء چهل و نه فرا رسيد ، روميان به سواحل رفتند . در آن زمان صناعت « 1 » فقط در مصر بود و معاويه فرمان داد تا كشتىسازان و نجاران را جمع كنند و آنان را گرد آورده در سواحل به كار گمارد . در اردن صناعت در عكا بود . هم او از قول ابو الخطاب ازدى گويد كه مردى از فرزندان ابو معيط در عكا چند آسياب و مستغلات « 2 » داشت . هشام بن عبد الملك خواست كه آنها را از وى بخرد و آن معيطى امتناع كرد . پس هشام صناعت را به صور آورد ، و در آنجا مهمانسرا و مستغل « 2 » ايجاد كرد .\r\nواقدى گويد : كشتيها همچنان در عكا مىبودند تا آنكه بنو مروان ولايت يافتند و سفائن را به صور آوردند كه تا امروز نيز در آنجا باقى است . المتوكل على الله در سال دويست و چهل و هفت فرمان داد كه كشتيها را در عكا و همهء سواحل به كار گيرند و به جنگجويان مجهز كنند .\r\n\r\n\r\n","description":"","footnote":"\r\n( 1 ) . در اينجا به معنى صنعت و كارگاه كشتى سازى است .\r\n( 2 ) . به معنى املاكى است كه زمين آن به فرمانروا يا بزرگى تعلق دارد و ديگران روى آن بناهايى ( بويژه دكان ) احداث مىكنند و اجرت زمين را به مالك عرصه مىپردازند .\r\n","page_name":" 170 ","page_number":217},
  {"content":"\r\n\r\n\r\nنبرد مرج الصفر\r\nگويند كه سپس روميان سپاه بسيارى گرد آوردند و هرقل جمعى را به كمك ايشان فرستاد . مسلمانان كه به دمشق مىرفتند در آغاز محرم سال چهارده در مرج الصفر « 1 » به آنان برخوردند و جنگ سختى در گرفت ، چنان كه خون مانند آب روان شد و آسياب بدان چرخيد . از مسلمانان حدود چهار هزار تن زخمى شدند .\r\nآنگاه كفار شكست خورده هزيمت يافتند و روى برتافتند و بدون التفات به چيزى خود را به دمشق و بيت المقدس رسانيدند . در آن روز خالد بن سعيد بن عاصى بن اميه به شهادت رسيد . وى را كنيه ابو سعيد بود ، و شب روزى كه بامدادان آن نبرد رخ داد با ام حكيم دختر حارث بن هشام مخزومى و زن عكرمة بن ابى جهل ازدواج كرده بود . چون خبر مصيبت به ام حكيم رسيد ، ستون خيمه را بر كند و با آن به قتال پرداخت . چنين گويند كه وى هفت تن را در آن روز بكشت ، در حالى كه از تن او رايحهء عطر به مشام مىرسيد .\r\nبنا به روايت ابو مخنف نبرد مرج بيست شب پس از واقعهء اجنادين رخ داد و شهر دمشق پس از آن گشوده شد ، و جنگ فحل بعد از فتح دمشق انجام گرفت ، لكن روايت واقدى استوارتر است .\r\nدر روز مرج خالد بن سعيد بن عاصى اين شعر بگفت :\r\nآن كدامين سوار است كه جنگ با نيزه را خوش ندارد نيزهء خويش را به من عاريت دهد ، آنگاه كه آنان به مرج الصفر آيند\r\n\r\n\r\n","description":"","footnote":"\r\n( 1 ) . حدود شش فرسنگى جنوب دمشق .\r\n","page_name":" 171 ","page_number":218},
  {"content":"\r\n\r\nو نيز عبد الله بن كامل بن حبيب بن عميرة بن خفاف بن امرء القيس بن بهثة بن سليم چنين گفت :\r\nقبيلهء مالك در كارزار بودند و عميره روى در كشيد از من به روز مرج الصفر وى مالك بن خفاف « 1 » را گويد . هشام بن محمد كلبى گويد : خالد بن سعيد روز مرج الصفر شهادت يافت ، در حالى كه شمشيرش صمصامه را بر خود آويخته بود . پيامبر ( ص ) وى را به كارگزارى يمن فرستاده و او چون بر قبيلهء عمرو بن معدى كرب زبيدى از قوم مذحج گذشته بود ، بر ايشان تاخته زن عمرو و عده‌يى از كسان وى را به اسارت گرفته بود . عمرو از او خواسته بود كه بر ايشان ببخشايد و آنان اسلام آورند . پس او چنان كرد و ايشان نيز چنان كردند و عمرو شمشير خود صمصامه را به وى هديه كرد ، و اين شعر بگفت :\r\nدوستى كه ببخشيدمش نه از بهر اكراه بل از آن روى كه بخشش كريمان را سزا است دوستى كه خيانتش نكردم و بر من خيانتى نكرد و نه بر دوستانم و يا نديمانم بخشيدمش به صاحب كرامتى از قريش تا بدان شاد و از لئيمان مصون باشد\r\n\r\n\r\n","description":"","footnote":"\r\n( 1 ) . مالك بن خفاف عم بزرگ ، و عميره جد بزرگ عبد الله بوده و منظور از قبيلهء مالك بنى اعمام شاعر است .\r\n","page_name":" 172 ","page_number":219},
  {"content":"\r\n\r\nگويد كه معاويه در روز مرج آن شمشير از گردن خالد ، پس از شهادت وى ، بر گرفت . سعيد بن عاصى بن سعيد بن عاصى بن اميه با او در آن باب خلاف كرد و عثمان رأى به سود او داد ، و شمشير همچنان نزد وى بود تا چون يوم الدار « 1 » رسيد و مروان از پس سر مضروب شد و سعيد هم مضروب شد و بر زمين در افتاد ، مردى از طايفهء جهينه صمصامه را از وى بر گرفت و نزد او بماند . پس چون پيش صيقل كار برد تا جلايش دهد ، او نپذيرفت كه تيغى آنچنان از آن مرد جهنى باشد و آن را نزد مروان بن حكم كه والى مدينه بود ، برد . وى از مرد جهنى در باب آن بپرسيد و او داستان خود را بگفت . پس گفت : به خداى كه در يوم الدار شمشير مرا بربودند و سعيد هم شمشيرش ربوده شد . آنگاه سعيد بيامد و تيغ خود را بشناخت و باز گرفت و مهر خويش بر آن زد و نزد عمرو بن سعيد اشدق كه والى مكه بود ، فرستاد . چون سعيد هلاك شد شمشير نزد عمرو بن سعيد بماند . سپس عمرو بن سعيد در دمشق كشته شد و دارائيش به يغما رفت ، و آن شمشير را محمد بن سعيد برادر پدرى عمرو بگرفت . آنگاه به يحيى بن سعيد رسيد ، و او بمرد ، و تيغ به عنبسة بن سعيد بن عاصى و سپس به سعيد بن عمرو بن سعيد رسيد و چون او هلاكت يافت ، از آن محمد بن عبد الله بن سعيد و فرزندانش شد كه در بارق منزل داشتند . پس از آن به ابان بن يحيى بن سعيد تعلق يافت و آن را به زيورى از زر بياراست و آن تيغ نزد ام ولد « 2 » وى بماند . سپس\r\n\r\n\r\n","description":"","footnote":"\r\n( 1 ) . روزى كه خليفهء سوم در خانهء خود به قتل رسيد . در اين روز ميان مروان بن حكم و جماعتى كه در خانهء عثمان گرد آمده بودند زد و خوردهايى انجام شد .\r\n( 2 ) . ام ولد ، كنيزى است كه از آقاى خود فرزند آورد و به همين واسطه از وضع حقوقى خاصى برخوردار شود .\r\n","page_name":" 173 ","page_number":220},
  {"content":"\r\n\r\nايوب بن ابى ايوب بن سعيد بن عمرو بن سعيد آن را به هشتاد هزار و اندى به مهدى بفروخت و مهدى زيور آن را اعاده كرد ، و چون صمصامه به موسى الهادى رسيد ، وى را بس خوش آمد و به شاعر ابو الهول بفرمود تا وصف آن گويد ، و او گفت :\r\nصمصامهء عمرو زبيدى را به كف آورد موسى امين ، آن بهترين خلايق شمشير عمرو تا بدانجا كه ما دانيم بهترين است زانچه ديدگان بر آن افتد ميان دو لب ورا ز زهر پوششى است سبزينه رنگ ، كاندر آن اجل كند جولان چو بركشى برقى زند كز آن شود مغلوب چشمهء خورشيد و در نظر نايد وانگه كه ضربتش فرو همى آرى خواهى زچپ زن و خواه از يمين ورا زهى جنگ آمخته ، غضبان به هنگام حرب زهى يار و همره كه بتوان بر او تكيه زد سپس الواثق صيقل كارى را بخواند و بفرمود تا آن را آب دهد و چون آن بكرد ، دگرگونه شد\r\n\r\nفتح شهر دمشق و سرزمين آن\r\nگويند : چون مسلمانان از كار جنگ با سپاهى كه در مرج\r\n\r\n","description":"","footnote":"","page_name":" 174 ","page_number":221},
  {"content":"\r\n\r\nبر ايشان گرد آمده بودند فراغت يافتند ، پانزده شب آنجا اقامت گزيدند ، و سپس چهارده شب از محرم سال چهارده مانده به شهر دمشق بازگشتند و غوطه و كليساهاى آن را به عنوه بگرفتند . اهل شهر حصار گرفتند و درهاى آن ببستند . خالد بن وليد با قريب پنج هزار تن كه ابو عبيده به وى داده بود بر دروازهء شرقى فرود آمد ، و جمعى گويند خالد امير سپاه بود و خبر عزل او هنگامى كه مسلمانان دمشق را در محاصره داشتند به وى رسيد . آن ديرى كه خالد در آن فرود آمد دير خالد ناميده شد . عمرو بن عاصى بر دروازهء توما و شرحبيل بر دروازهء فراديس و ابو عبيده بر دروازهء جابيه فرود آمدند . يزيد بن ابى سفيان بر دروازهء كوچك و از آنجا بر دروازهء معروف به كيسان فرود آمد و ابو درداء عويمر بن عامر خزرجى را بر مسلحه‌يى كه در برزه بود ، بگمارد .\r\nآن اسقفى كه خالد را در آغاز كارش به ضيافت خواند ، اغلب بر باروى شهر مىايستاد . خالد وى را بخواند و چون بيامد ، بر او سلام كرد و با وى سخن گفت . او روزى چنين گفت : اى ابو سليمان ، همانا كار شما با بخت قرين است و مرا با تو وعده‌يى است . با من بر اين شهر صلح كن . خالد دواة و كاغذ خواست و چنين نوشت :\r\nبسم الله الرحمن الرحيم . اين است آنچه خالد بن وليد هنگام ورود به دمشق به اهل آن بداد . آنان را بر جانها و اموال و كليساهايشان امان داد ، با روى شهرشان خراب نخواهد شد و در خانه‌هايشان سكونت گزيده نخواهد شد . با اين قرار عهد خدا و ذمه رسول الله ( ص ) و خلفاء و مؤمنان بر ايشان خواهد بود ، و ما دام كه جزيه دهند جز به نيكى با آنان رفتار نخواهد شد .\r\nسپس يكى از ياران اسقف شبى از شبها نزد خالد آمد و به او خبر داد كه اكنون شب عيد مردم آن شهر است و خاطر ايشان\r\n\r\n","description":"","footnote":"","page_name":" 175 ","page_number":222},
  {"content":"\r\n\r\nبدان مشغول است و دروازهء شرقى را به سنگ مسدود ساخته و رها كرده‌اند ، و به وى اشارت كرد تا نردبانى بخواهد . جماعتى از اهل ديرى كه نزديك اردوى وى بود برايش دو نردبان بياوردند . گروهى از مسلمانان از آن نردبانها بر بارو رفتند و پشت دروازه فرود آمدند . بر دروازه جز يك يا دو مرد نبودند .\r\nپس يارى كرده آن را بگشودند ، و اين كار به هنگام سرزدن خورشيد انجام گرفت .\r\nابو عبيدة بن جراح دروازهء جابيه را به دشوارى و جهد بگشود .\r\nجماعتى از مسلمانان بر ديوار دروازه شدند ، و جنگجويان رومى به آن ناحيه ريختند و با مسلمانان مصاف سختى بدادند . پس از آن ، شكست يافته رو به هزيمت نهادند . ابو عبيده و مسلمانان همراه او دروازهء جابيه را به عنوه گشودند و از آن به درون رفتند .\r\nابو عبيده و خالد بن وليد در مقسلاط كه جايگاه مسگران در دمشق است به هم رسيدند و آن ، همان بريص است كه حسان بن ثابت در شعر خود ياد كرده و گويد :\r\nآن كس كه در بريص بر ايشان رسد ، دهندش از بردى « 1 » كه چون شراب گواراى درد زدوده‌يى است روايت شده است كه روميان شبانگاه يكى از مردگان خود را از دروازهء جابيه بيرون بردند و جمعى از شجاعان و دلاوران ايشان جنازه را در ميان گرفته بودند و ديگران بر دروازه گرد آمده آنجا ايستاده بودند كه تا باز گشتن يارانشان از دفن مرده ، مانع گشودن آن به دست مسلمانان و ورود ايشان شوند . آنان طمع\r\n\r\n\r\n","description":"","footnote":"\r\n( 1 ) . نام نهرى است در دمشق .\r\n","page_name":" 176 ","page_number":223},
  {"content":"\r\n\r\nدر غفلت مسلمانان داشتند ، حال آنكه مسلمانان در كمين ايشان بودند و با آنان بر سر آن دروازه جنگى بس سخت و عظيم سر دادند و تا بر آمدن خورشيد آن را بگشودند . چون اسقف ديد كه ابو عبيده نزديك است به شهر درآيد ، پيش خالد شتافت و با او صلح كرد و دروازهء شرقى را به رويش بگشود . او به درون آمد و اسقف در حالى كه نوشتهء خالد را گشوده در دست داشت همراه وى داخل شد . برخى از مسلمانان گفتند : به خدا كه خالد ديگر امير نيست و صلح او چگونه نافذ شمرده تواند بود . ابو عبيده گفت :\r\nهمانا كه عهد امان نازلترين مسلمانان بر همهء ايشان نافذ خواهد بود « 1 » و آن صلح را تجويز و امضاء كرد و آنچه را به عنوه فتح شده\r\n\r\n\r\n","description":"","footnote":"\r\n( 1 ) . انه يجيز على المسلمين ادناهم . اين حديث مأخذ و قاعدهء نفوذ عقد امان در حقوق بين الملل اسلامى است ، و بر حسب آن هر يك از مسلمانان كه تحت شرايط معين ، به كافرى امان دهد ، آن عقد امان براى همهء مسلمانان نافذ و لازم الاتباع خواهد بود . متن كامل حديث چنين است : المسلمون تتكافأ دماءهم و يسعى بذمتهم ادناهم و يرد عليهم اقصاهم و هم يد على ما سواهم يرد مشدهم على مضعفهم و مستريهم على قاعدهم لا يقتل مؤمن لكافر و لا ذو عهد فى عهده . يعنى : خون همهء مسلمانان داراى ارزش مساوى است و كسى كه وضعى نازلتر از همه دارد ، اگر عهد امانى دهد ، همهء مسلمانان را بدان ملزم خواهد ساخت و جلودار سپاه بايد غنائم به دست آمده را به ديگران برساند و مسلمانان بايد يك ديگر را در برابر اهل حرب تقويت كنند و آنان كه چارپايان نيرومندى دارند به صاحبان ستوران ضعيف ، و آنان كه جزء سريه‌اند به بر جاى ماندگان ، بهرهء غنائم را برسانند و مسلم را به خاطر كافر و آنان را كه عهد بسته‌اند ، در زمان قدرت عهد و پيمان نمىتوان كشت ( ابو يوسف يعقوب بن ابراهيم الانصارى : الرد على السير الاوزاعى ) . سريه ، دسته‌يى از جنگجويان را گويند كه به منظور شبيخون به كار مىرفته‌اند و روزها پنهان مىشده‌اند ( سرخسى : المبسوط ، الجزء العاشر ) .\r\nاشكال ديگرى از اين حديث روايت شده است ، لكن مفهوم اصلى همهء آنها از لحاظ عقد امان كه در متن اشاره شده يكى است .\r\n","page_name":" 177 ","page_number":224},
  {"content":"\r\n\r\nبود ، ناديده گرفت . پس دمشق تماما گشودهء به صلح شناخته شد ، و ابو عبيده در اين باب به عمر بنوشت و او آن را تنفيذ كرد .\r\nدروازه‌هاى شهر گشوده شد و مسلمانان همه به يك ديگر رسيدند .\r\nبه روايت ابو مخنف و كسانى جز او ، خالد با جنگ به دمشق وارد شد و ابو عبيده به صلح ، و در زياتين به يك ديگر رسيدند . خبر نخست استوارتر است .\r\nبه زعم هيثم بن عدى اهل دمشق به شرط واگذارى نيمى از خانه‌ها و كليساهايشان صلح كردند و محمد بن سعد گويد كه عبد الله واقدى گفت : من عهدنامه خالد بن وليد براى مردم دمشق را خواندم و در آن ذكرى از نصف خانه‌ها و كليساها نيافتم ، حال آنكه روايتى از اين گونه هست و نمىدانم كه راوى آن را از كجا آورده است . ولى دمشق چون فتح شد ، مردم بسيارى از اهل آن به هرقل پيوستند كه در انطاكيه بود و خانه‌هاى اضافى از ايشان بسيار ماند كه مسلمانان در آنها منزل گرفتند . كسانى هم روايت كرده‌اند كه ابو عبيده در دروازهء شرقى و خالد در دروازهء جابيه بود كه اين غلط است .\r\nواقدى گويد كه فتح شهر دمشق در رجب سال چهارده انجام شد و تاريخ عهد نامهء صلح خالد ماه ربيع الاخر سال پانزدهم است و سبب آن ، اين است كه خالد نامهء خود را بى تاريخ نوشت و چون مسلمانان جمع شده بودند تا سوى سپاهى كه در يرموك بر ايشان گرد آمده بودند بشتابند ، اسقف نزد خالد آمد و از او خواست كه عهد نامهء خود را تجديد كند و ابو عبيده و مسلمانان نيز بر آن گواهى دهند . او چنان كرد و شهادت ابو عبيده و يزيد بن ابى سفيان و شرحبيل بن حسنه و ديگران را بر آن افزود و تاريخ عهد نامه را همان زمان تجديد قرار داد .\r\nقاسم بن سلام از ابو مسهر و او از سعيد بن عبد العزيز تنوخى\r\n\r\n","description":"","footnote":"","page_name":" 178 ","page_number":225},
  {"content":"\r\n\r\nروايت كرد كه گفت : يزيد از دروازهء شرقى به صلح وارد دمشق شد و دو گروه در مقسلاط به يك ديگر رسيدند و كل دمشق مشمول صلح گرديد .\r\nقاسم از ابو مسهر و او از يحيى بن حمزه و او از ابو مهلب صنعانى و او از ابو اشعث صنعانى - يا ابو عثمان صنعانى - حكايت كرد كه ابو عبيده بر دروازهء شرقى اقامت كرد و چهار ماه شهر را در محاصره گرفت .\r\nابو عبيد از نعيم بن حماد و او از ضمرة بن ربيعه و او از رجاء بن ابى سلمه روايت كرد كه حسان بن مالك دعوايى بر عجم « 1 » اهل دمشق نسبت به كليسايى كه يكى از امراء به اقطاع به او داده بود ، نزد عمر بن عبد العزيز برد . عمر گفت : اگر اين يكى از پانزده كليسايى باشد كه در عهدنامهء ايشان است ، تو را بر آن راهى نخواهد بود . ضمره از على بن ابى حمله نقل كرد كه گفت :\r\nما بر عجميان اهل دمشق در باب كليسايى كه شخصى به اقطاع به بنو نصر داده بود ، مرافعه نزد عمر بن عبد العزيز برديم . عمر ما را از آنجا براند و آن را به نصارى پس داد و چون يزيد بن عبد الملك به ولايت رسيد ، آن را به بنو نصر باز سپرد .\r\nابو عبيد از هشام بن عمار و او از وليد بن مسلم و او از اوزاعى روايت كرد كه جزيه در شام در بدايت امر جريبى محصول و دينارى بر هر جمجمه‌يى « 2 » بود . سپس عمر بن خطاب آن را براى مناطق رواج مضروب طلا چهار دينار و براى اهل مسكوك نقره چهل درهم قرار داد ، و مردمان را به طبقات منقسم ساخت ، و جزيه ثروتمندان را فزونتر و از آن تهيدستان را كمتر قرار داد ، و\r\n\r\n\r\n","description":"","footnote":"\r\n( 1 ) . واژهء عجمى بر هر غير عربى اطلاق مىشود و انحصارى به ايرانيان ندارد .\r\n( 2 ) . يعنى براى هر نفر ( سرانه ) .\r\n","page_name":" 179 ","page_number":226},
  {"content":"\r\n\r\nبر ميان حالان جزيه متوسط مقرر داشت . هشام گويد : از مشايخمان شنيدم كه يهود بسان اهل ذمه براى نصارى بودند ، و به آنان خراج مىپرداختند و همراه ايشان به عقد صلح پيوستند .\r\nبه گفتهء يكى از راويان ، خالد بن وليد با اهل دمشق بر اين قرار مصالحه كرد كه هر مردى از ايشان دينارى و جريبى گندم و سركه و روغن براى قوت مسلمانان به عنوان جزيه ادا كند .\r\nعمرو ناقد از عبد الله بن وهب مصرى و او از عمر بن محمد و او از نافع و او از اسلم ، آزاد كردهء عمر بن خطاب روايت كرد كه عمر به امراى سپاه نوشت تا هر كه را تراش تيغ بر او جارى شده مشمول جزيه قرار دهند و آن را بر اهل مسكوك نقره چهل درهم و بر دارندگان مسكوك طلا چهار دينار مقرر دارند . و نيز ايشان را مكلف ساخت تا براى ارتزاق مسلمانان گندم و روغن دهند .\r\nگندم را دو مد « 1 » و روغن را سه قسط « 1 » در ماه قرار داد كه هر انسانى در شام و الجزيره ادا كند و بر ايشان يك ودك عسل مقرر داشت كه من ندانم آن چه مقدار باشد . و بر عهدهء هر فردى در مصر ماهانه اردبى « 1 » و جامه‌يى و ضيافت سه روزه‌يى قرار داد .\r\nعمرو بن حماد بن ابى حنيفه از مالك بن انس و او از نافع و او از اسلم حكايت كرد كه عمر بر اهل رواج طلا چهار دينار و بر اهل رواج نقره چهل درهم جزيه مقرر داشت و تدارك ارزاق مسلمانان و ضيافت سه روزه‌يى را نيز بر آن افزود . مصعب از پدر خويش و او از مالك و او از نافع و او از اسلم روايتى به همين گونه نقل كرد .\r\nگويند كه چون معاوية بن ابى سفيان به ولايت رسيد ، خواست\r\n\r\n\r\n","description":"","footnote":"\r\n( 1 ) . اردب ، پيمانه‌يى است برابر 24 صاع و هر صاع چهار مد است . مد را به احتمالى برابر 18 ليتر ذكر كرده‌اند . قسط نصف صاع است .\r\n","page_name":" 180 ","page_number":227},
  {"content":"\r\n\r\nتا كليساى يوحنا را به مسجد دمشق اضافه كند . نصارى از قبول اين معنى اباء كردند و او منصرف شد . سپس عبد الملك بن مروان در زمان خود آن را براى افزودن به مسجد طلب كرد و مالى نيز به ايشان بداد ، ولى از دادن آن امتناع ورزيدند . آنگاه وليد بن عبد الملك در روزگار خود آنان را گرد آورد و مالى عظيم به ايشان داد تا آن را واگذار كنند ، ولى باز اباء كردند . وليد گفت : اگر ندهيدش ويرانش خواهم ساخت . يكى از آنان گفت : اى امير المؤمنين ، هر كه كليسا را ويران كند ، ديوانه شود و كشته و چارپايانش را آفت رسد . از اين گفته بر سر خشم آمد و كلنگى خواست و در حالى كه قباى خز زردى در بر داشت ، به دست خود يكى از ديوارهاى آن را خراب كرد و سپس كارگران و عملهء كوبيدن بنا را بخواند و آنان كليسا را خراب كردند و او آن را به مسجد افزود .\r\nچون عمر بن عبد العزيز به خلافت رسيد ، مسيحيان از كارى كه وليد نسبت به كليسايشان كرده بود ، به او شكايت بردند . عمر به عامل خود نامه‌يى نوشت و به او فرمان داد كه هر چه را به مسجد افزوده‌اند به ايشان باز دهند . اين فرمان اهل دمشق را ناخوش آمد و گفتند : آيا بايد مسجدمان را پس از آنكه در آن اذان گفتيم و نماز خوانديم خراب كنيم تا به معبد بدل شود ؟ آن زمان سليمان بن حبيب محاربى و فقهاى ديگرى ميان ايشان بودند و نزد نصارى رفتند و از آنان خواستند همهء كليساهاى غوطه را كه به عنوه گرفته شده بود باز دهند و آن كليساها در دست مسلمانان خواهد ماند تا ايشان از كليساى يوحنا در گذرند و از مطالبهء آن خوددارى كنند . آنان به اين گفته رضا دادند و از آن در شگفت شدند . داستان را به عمر نوشتند و او شاد شد و آن را تنفيذ كرد .\r\nدر رواق سمت قبلهء مسجد دمشق كه طرف گلدسته است ، در\r\n\r\n","description":"","footnote":"","page_name":" 181 ","page_number":228},
  {"content":"\r\n\r\nنزديكى سقف ، كه به دستور وليد به سال هشتاد و شش ساخته شده ، نوشته‌يى بر سنگ مرمر كار نهاده‌اند . از هشام بن عمار شنيدم كه گفت : باروى دمشق همچنان بر پاى بود تا عبد الله بن على بن عبد الله بن عباس آن را پس از انجام كار مروان و بنو اميه ويران ساخت .\r\nابو حفص دمشقى از سعيد بن عبد العزيز و او از مؤذن مسجد دمشق و ديگران روايت كرد كه مسلمانان پس از آمدن خالد ، بر بصرى گرد آمده ، آن را به صلح بگشودند ، و سپس در سرزمين حوران پراكنده شده بر تمامى آن غلبه يافتند . بزرگ اذرعات نزد ايشان آمد تا با او نيز همانند شرايط صلح اهل بصرى مصالحه شود ، بر اين قرار كه تمامى بثنيه سرزمين مشمول خراج شناخته شود . مسلمانان اين خواسته را اجابت كردند و يزيد بن ابى سفيان رهسپار شد تا بدانجا رسيد و با مردم آن عهد بست . مسلمانان امور كوره‌هاى حوران و بثنيه را به دست گرفتند ، و سپس به فلسطين و اردن رفته با مناطقى كه فتح نشده بود ، نبرد كردند . يزيد به عمان رفت و آنجا را به آسانى و به صلحى مانند صلح بصرى بگشود و بر سرزمين بلقاء چيره شد . زمانى كه ابو عبيده به ولايت رسيد ، مسلمانان اين همه را فتح كرده بودند و به هنگام فتح دمشق ، او امير مردمان شد ، جز آن كه عقد صلح به دست خالد انجام گرفت ، و او آن را تنفيذ كرد . يزيد بن ابى سفيان در زمان ولايت ابو عبيده روان شد ، و عرندل را به صلح تصرف كرد و بر سرزمين شراة و كوههاى آن غالب شد .\r\nگويد : سعيد بن عبد العزيز از وضين روايت كرد كه يزيد پس از فتح شهر دمشق به صيدا و عرقه و جبيل و بيروت رفت ، كه اين نواحى را سواحل گويند . بر مقدمهء سپاه او ، برادرش معاويه بود و آن نواحى را به آسانى بگشود و بسيارى از اهل سواحل جلاى\r\n\r\n","description":"","footnote":"","page_name":" 182 ","page_number":229},
  {"content":"\r\n\r\nوطن كردند . عرقه را معاويه شخصا در زمان ولايت يزيد فتح كرد . سپس روميان در پايان خلافت عمر بن خطاب يا اول خلافت عثمان بن عفان بر پاره‌يى از اين سواحل چيره شدند ، و معاويه قصد ايشان كرد و آنجا را بگشود و مرمت كرد و با سپاهيان مجهز ساخت و به آنان اقطاعاتى بداد . گويند : چون عثمان به خلافت رسيد و معاويه را والى شام كرد ، او سفيان بن مجيب ازدى را به اطرابلس فرستاد كه مجموعه‌يى است از سه شهر . وى در مرغزارى كه چند ميل از آنجا فاصله داشت قلعه‌يى ساخت كه به نام قلعهء سفيان ناميده شد ، و راه ورود مواد را به اهل آن ديار از سوى دريا و غير آن قطع كرد و ايشان را در حصار گرفت . چون محاصره شدت يافت جملگى در يكى از قلعه‌هاى سه‌گانه جمع شدند و به پادشاه روم نامه نوشتند و از او خواستند كه براى ايشان مدد فرستد و يا كشتيهايى را سوى آنان گسيل دارد تا سوار شده نزد او گريزند . وى كشتيهاى بسيار روانه كرد و آنان شبانه سوار شده بگريختند . چون صبح شد ، سفيان ، كه هر شب در قلعهء خود مىخفت و مسلمانان نيز در آن گرد آمده روزها بر دشمن مىتاختند ، قلعه‌يى را كه آن مردمان در آن بودند ، خالى يافت . پس بدان در آمد و فتح نامه به معاويه فرستاد و جماعت بسيارى از يهوديان را در آنجا اسكان داد و آن ، همان جايى است كه امروزه محل بندرگاه است . سپس عبد الملك آن جاى را بساخت و مستحكم كرد .\r\nگويند : معاويه همه ساله گروه كثيرى از سپاهيان را به اطرابلس مىفرستاد ، و شهر را با آنان مجهز مىكرد . عاملى ولايت شهر را بر عهده داشت و چون زمان بسته شدن دريا « 1 » فرا مىرسيد ، سپاهيان باز مىگشتند و آن عامل با جماعت اندكى از\r\n\r\n\r\n","description":"","footnote":"\r\n( 1 ) . منظور غير قابل كشتى رانى شدن دريا در فصل زمستان است .\r\n","page_name":" 183 ","page_number":230},
  {"content":"\r\n\r\nايشان به جاى مىماند . سيرهء كارها بر همين قرار مىبود تا عبد الملك ولايت يافت و در روزگار او بطريقى از بطريقان رومى با جماعت بسيارى بيامد و خواست تا به او امان داده شود و در آنجا اقامت گزيند و خراج پردازد . اين تمناى وى پذيرفته شد و دو سال ، يا چند ماهى بيش از دو سال ، نگذشته بود كه پس از مراجعت سپاهيان از شهر ، دروازه را ببست و عامل را بكشت و سپاهيانى را كه با وى بودند و نيز جمعى از يهوديان را اسير كرد و همراه ياران خود به ديار روم روانه شد . هنگامى كه وى در دريا بود و با كشتيهاى زيادى رو سوى يكى از سواحل مسلمانان داشت ، مسلمانان بر وى دست يافتند و او را بكشتند . به قولى ، وى را اسير كرده نزد عبد الملك فرستادند ، و او ، وى را مقتول و مصلوب ساخت . از كسى شنيدم كه عبد الملك كسانى را گسيل داشت و او را در اطرابلس محاصره كردند ، آنگاه بىنبردى وى را گرفته نزد عبد الملك بياوردند كه او را مصلوب و مقتول ساخت و جمعى از ياران وى به بلاد روم گريختند .\r\nعلى بن محمد مدائنى از عتاب بن ابراهيم نقل كرد كه اطرابلس را سفيان بن مجيب فتح كرد ، و سپس اهل آن در ايام عبد الملك نقض عهد كردند ، و وليد بن عبد الملك در روزگار خود آن شهر را بگشود .\r\nابو حفص شامى از سعيد و او از وضين روايت كرد كه يزيد بن ابى سفيان ، معاويه را به سواحل دمشق « 1 » جز اطرابلس فرستاد و بر آن شهر طمعى نداشت . معاويه دو يا چند روز معدود بر حصارى ايستاده گاهى مصاف غير شديدى در مىپيوست و يا تيرهايى\r\n\r\n\r\n","description":"","footnote":"\r\n( 1 ) . يعنى بندرهاى تابع دمشق .\r\n","page_name":" 184 ","page_number":231},
  {"content":"\r\n\r\nمىانداخت و آنجا را مىگشود . مسلمانان چون شهرى مشرف « 1 » و يا بلدى كنار ساحل مىگشودند ، به قدر نياز از مسلمانان بر آن پاسدارانى به ملازمت مىگماردند ، و اگر از سوى دشمنان فتنه‌يى در آنجا رخ مىداد ، براى ايشان امداد مىفرستادند . هنگامى كه عثمان بن عفان رضى الله عنه به خلافت رسيد ، نامه‌يى به معاويه نوشت و به او دستور داد كه سواحل را مستحكم سازد و با سپاهيان مسلح كند و براى كسانى كه در آنجا منزل مىگزينند اقطاع قرار دهد ، و او چنان كرد .\r\nابو حفص از سعيد بن عبد العزيز مرا حكايت كرد كه گفت :\r\nكسانى را ديدم كه مىگفتند معاويه پس از مرگ برادرش يزيد نامه‌يى به عمر بن خطاب نوشت و وضع سواحل را براى او توصيف كرد . عمر به وى نوشت كه قلعه‌هاى سواحل را مرمت كند و جنگجويانى ملازم بر آنها بگمارد و بر نقاط مشرف نگاهبان گذارد و چراغ دريايى بر پاى دارد . لكن عمر به وى اجازه نداد كه به جنگ دريايى مبادرت كند و معاويه همواره به عثمان اصرار مىورزيد تا آن كه به وى رخصت داد در دريا جنگ كند و او را بفرمود تا چون به جنگ رود يا سپاه را به جنگ فرستد در سواحل لشكريانى را سواى آن پاسدارانى كه ملازم آنجايند ، آماده نگاه دارد و سپاهيان ملازم را زمين به اقطاع دهد و خانه‌هايى را كه اهل آن جلاى بلد كرده‌اند به ايشان وا گذارد و مسجدها بنا نهد و آنهايى را كه پيش از خلافت وى ساخته‌اند ، بزرگتر كند .\r\nوضين گويد كه از آن پس ، مردمان از هر سوى به سواحل نقل مكان كردند .\r\nعباس بن هشام كلبى از پدر خويش و او از جعفر بن كلاب\r\n\r\n\r\n","description":"","footnote":"\r\n( 1 ) . شهرى كه بر پيرامون خود مسلط است .\r\n","page_name":" 185 ","page_number":232},
  {"content":"\r\n\r\nكلابى حكايت كرد كه عمر بن خطاب رضى الله عنه علقمة بن علاثة بن عوف بن احوص بن جعفر بن كلاب را بر حوران ولايت داد ، و ولايت او را تابع معاويه قرار داد . علقمه در همان مقام بمرد و در آن احوال حطيئهء عبسى به عزم ديدن وى رهسپار شده بود . علقمه كه مرگش پيش از رسيدن او بود ، چون خبر يافت كه حطيئه در راه است و سوى وى مىآيد ، وصيت كرد كه سهمى مساوى سهم پسرانش به او دهند . حطيئه اين شعر بگفت :\r\nبين من تا بىنيازى گر سلامت مر تو را مىيافتم ، جز شبانى چند ره افزون نبود جمعى از اهل علم كه يكى از همسايگان هشام بن عمار از آن جمله است ، مرا حكايت كردند كه سفيان بن حرب زمانى كه با شام در عهد جاهليت داد و ستد مىكرد ، ديهى در بلقاء داشت كه قبش خوانده مىشد . اين ملك به معاويه و پسرانش رسيد ، و سپس در آغاز دولت عباسيان ضبط شد و به ملكيت يكى از پسران مهدى در آمد و بعد از آن نيز به جماعتى از مردم زياتين كه به بنو نعيم معروف و اهل كوفه‌اند ، رسيد .\r\nعباس بن هشام از پدر خويش و او از جدش روايت كرد كه تميم بن اوس از طايفهء بنو دار بن هانئ بن حبيب از قوم لخم كه كنيه وى ابو رقيه بود ، به رسالت نزد پيامبر ( ص ) آمد و برادر خود ، نعيم بن اوس را نيز همراه داشت . رسول الله ( ص ) حبرى و بيت عينون و مسجد ابراهيم عليه السلام را اقطاع ايشان قرار داد ، و در اين باب سندى بنوشت . زمانى كه شام فتح شد ، اين اقطاع را به آنان سپردند . سليمان بن عبد الملك هر زمان از آنجا مىگذشت\r\n\r\n","description":"","footnote":"","page_name":" 186 ","page_number":233},
  {"content":"\r\n\r\nدرنگ نمىكرد و مىگفت : بيم آن دارم كه نفرين پيامبر ( ص ) مرا بگيرد .\r\nهشام بن عمار از مشايخ خود روايت كرد كه عمر بن خطاب چون از ارض دمشق به جابيه آمد ، بر گروهى از جذاميان نصارى گذشت و فرمان داد تا از صدقات به ايشان دهند و قوت در حقشان جارى شود . هشام گويد از وليد بن مسلم شنيدم كه مىگفت خالد بن وليد براى اهل دير معروف به دير خالد شرطى دائر بر تخفيف خراج ايشان قرار داد و آن ، به خاطر نردبانى بود كه به وى داده بودند و از آن بالا رفته بود . اين شرط را ابو عبيده در حق ايشان تنفيذ كرد . ابو عبيده چون از كار شهر دمشق فراغت يافت ، سوى حمص روان شد و از بعلبك گذشت . اهل آن طلب امان و صلح كردند و او با ايشان بر اين قرار كه جانها و اموال و كليساهايشان در امان باشد ، صلح كرد و اين عهدنامه را براى ايشان بنوشت :\r\nبسم الله الرحمن الرحيم . اين امان نامه‌يى است براى فلان بن فلان و اهل بعلبك از رومى و پارسى و عرب . بر جانها و اموال و كليساهايشان در درون شهر و خارج آن و بر آسيابهايشان . روميان توانند چارپايان خود را تا فاصلهء پانزده ميل به چرا برند ، بىآنكه در قريه آبادى وارد شوند . چون ماه ربيع و جمادى الاولى سپرى شود به هر جا كه خواهند توانند رفت . از ايشان هر كه اسلام آورد هر چه براى ما است براى او نيز خواهد بود و آنچه بر عهدهء ما است بر عهدهء او هم مقرر است . بازرگانان ايشان به هر يك از بلادى كه با ما صلح كرده‌اند سفر توانند كرد . هر يك از آنان كه اقامت گزيند بايد جزيه و خراج پردازد . خداوند گواه است و گواهى خداوند بس كفايت باشد .\r\n\r\n","description":"","footnote":"","page_name":" 187 ","page_number":234},
  {"content":"\r\n\r\n\r\nكار حمص\r\nعباس بن هشام از پدر خويش و او از ابو مخنف روايت كرد كه ابو عبيدة بن جراح چون از كار دمشق فراغت يافت ، خالد بن وليد و ملحان بن زيار طائى را پيشاپيش بفرستاد و خود در پى آن دو روان شد . چون به حمص رسيدند اهل شهر با ايشان مصاف دادند ، و سپس به شهر پناه برده امان و صلح خواستند . پس با آنان به صد هزار و هفتاد هزار « 1 » دينار مصالحه كردند . واقدى و ديگران گويند : آن زمان كه مسلمانان بر دروازه‌هاى شهر دمشق بودند ، ناگهان سواران بسيارى از دشمن بر ايشان تاختند . گروهى از مسلمانان سوى آنان شتافته بين بيت لهيا و ثنيه با يك ديگر تلاقى كردند . آن سواران هزيمت يافتند و از طريق قارا سوى حمص گريختند . مسلمانان در پى ايشان روان شدند تا به حمص رسيدند و دريافتند كه آنان از آن شهر برفته‌اند . اهل حمص مسلمانان را بديدند و به سبب فرار هرقل از ايشان و آنچه از قدرت تدبير و شجاعت و پيروزى مسلمانان شنيده بودند ، بيم در دل داشتند ، پس سر طاعت فرود آورده در طلب امان تسريع كردند . مسلمانان آنان را امان دادند و از ايشان دست بداشتند .\r\nاهل حمص علوفه و طعام براى مسلمانان آوردند و ايشان كنار ارنط اقامت گزيدند . منظور راوى ارند است و آن نهرى است\r\n\r\n\r\n","description":"","footnote":"\r\n( 1 ) . اين نحوهء شمارش اعداد ، يعنى ذكر صدگان هزار و ده‌گان هزار به طور جداگانه و كامل ، نسبت به ترتيب شمارش كنونى در زبان عربى مشكلتر است و اين يكى از هزاران نمونهء تاريخى بر اثبات اين واقعيت است كه سير تكاملى زبان در جهت سهولت و سادگى است و به عبارت ديگر سهولت نشانهء كمال زبان است .\r\n","page_name":" 188 ","page_number":235},
  {"content":"\r\n\r\nكه تا انطاكيه جريان دارد و سپس در ساحل آن شهر به دريا مىريزد . فرماندهء مسلمانان سمط بن اسود كندى بود .\r\nچون ابو عبيده از كار دمشق فراغت يافت ، يزيد بن ابى سفيان را به جاى خود بر آن شهر نهاد و از راه بعلبك به حمص آمد و در باب الرستن منزل كرد . اهل حمص با وى صلح كردند ، بر اين قرار كه ايشان را به جانها و اموال و باروى شهر و كليساها و آسيابهايشان امان دهد . ربع كليساى يوحنا را براى مسجد مستثنى كرد و بر كسانى كه در آن ديار مقيم باشند ، شرط خراج قرار داد .\r\nبرخى از رواة گفته‌اند كه سمط بن اسود كندى با اهل حمص صلح كرده بود ، و چون ابو عبيده بيامد صلح وى را تنفيذ كرد و سمط ، حمص را به بخشهايى ميان مسلمانان قسمت كرد تا در آنها منزل گزينند ، و ايشان را در هر مكان رها شده‌يى كه اهلش جلاى بلد كرده بودند و نيز در محوطه‌هاى متروك اسكان داد .\r\nابو حفص دمشقى از سعيد بن عبد العزيز حكايت كرد كه چون ابو عبيدة بن جراح دمشق را فتح كرد ، يزيد بن ابى سفيان را به جاى خود بر آن شهر و عمرو بن عاصى را بر فلسطين و شرحبيل را بر اردن قرار داد و به حمص آمد و با اهل آن همانند صلح بعلبك مصالحه كرد و عبادة بن صامت انصارى را بر آنجا گمارد و سوى حماة رفت . اهل حماة با وى ديدار كرده طاعت پيشه كردند و او به شرط جزيه سرانه و خراج ارضى با ايشان صلح كرد . سپس به شيزر رفت و اهل آن تعظيم كنان بيرون آمدند و همراه آنان دف زنان و هلهله كنندگان بودند و به آنچه با اهل حماة رفت ، خرسندى دادند . سواران عبيده تا زراعه و قسطل رسيدند .\r\nابو عبيده به معرهء حمص رفت كه به نعمان بن بشير منسوب است . اهل آن بيرون آمده مقابل او دف زنى و هلهله كردند . سپس\r\n\r\n","description":"","footnote":"","page_name":" 189 ","page_number":236},
  {"content":"\r\n\r\nبه فاميه رفت و مردم آن نيز همين رفتار كردند و به جزيه و خراج رضا دادند و كار حمص فرجام يافت و حمص و قنسرين با هم يكى بودند . در اينكه چه بلادى را « جند « 1 » » مىناميده‌اند ، اختلاف است . كسانى گفته‌اند : مسلمانان فلسطين را جند خواندند ، زيرا مجموعه‌يى از كوره‌ها را در بردارد ، همچنين است دمشق و اردن و نيز حمص با قنسرين . بعضى ديگر گويند : هر ناحيه‌يى كه در آن سپاهيان باشند ، و روزى خود از آنجا گيرند ، چند خوانده شود ، و گفته‌اند كه الجزيره نخست جزء قنسرين بود و عبد الملك بن مروان آن را « جند » كرد « 2 » ، يعنى از بقيه نقاط جدا كرد و سپاهيانش رزق خود از خراج آن مىگرفتند . محمد بن مروان از عبد الملك خواست كه آن ناحيه را « جند » كند و او چنان كرد . قنسرين و توابع آن همچنان جزء حمص بود تا يزيد بن معاويه بيامد و قنسرين و انطاكيه و منبج و توابع آن را « جند » كرد .\r\nچون نوبت خلافت به رشيد هارون بن مهدى رسيد قنسرين را با كوره‌هاى آن جدا كرد كه خود « جند » واحدى شد . و نيز منبج و دلوك و رعبان و قورس و انطاكيه و تيزين را جدا كرد و آنها را « عواصم » ناميد ، زيرا مسلمانان چون از جنگ و حدود دشمنان باز گردند به آنجا پناه آورند ، و عواصم ايشان را محفوظ و مصون دارد . وى مدينهء عواصم را منبج قرار داد .\r\nعبد الملك بن صالح بن على به سال صد و هفتاد و سه در آنجا سكنى گزيد و در آن بناهايى بساخت .\r\nابو حفص دمشقى از سعيد بن عبد العزيز و نيز موسى بن ابراهيم تنوخى از پدر خويش و او از مشايخ اهل حمص روايت كرد كه\r\n\r\n\r\n","description":"","footnote":"\r\n( 1 ) . به مفهوم تقريبى ايالت .\r\n( 2 ) . يعنى به ايالت جداگانه‌يى بدل كرد .\r\n","page_name":" 190 ","page_number":237},
  {"content":"\r\n\r\nابو عبيده عبادة بن صامت انصارى را به جاى خود بر حمص گمارد و به لاذقيه آمد و با اهل آن به جنگ پرداخت . آن بلد دروازهء بزرگى داشت كه جز به جماعت قابل باز كردن نبود . چون ابو عبيده رسيدن به مقصود را دشوار ديد دور از شهر اردو زد و دستور داد گودالهايى مانند قنات حفر كنند ، چنان كه مردى و اسبش در هر يك پنهان توانند شد . مسلمانان به جهد در اين كار شدند تا از آن فراغت يافتند . آنگاه چنين وانمودند كه به حمص باز مىگردند و چون تاريكى شب فرا رسيد به اردوگاه و گودالهاى خود باز گشتند . اهل لاذقيه غافل شده ، پنداشتند كه مسلمانان انصراف يافته‌اند و چون صبح شد دروازه را گشوده رمهء خود را بدر آوردند و هنوز آنها را نچرانيده بودند كه ناگهان با هجوم بامدادى مسلمانان و ورود ايشان از دروازهء شهر رو به رو شدند لاذقيه به عنوه فتح شد و عباده درون قلعه رفت ، و سپس بر فراز ديوار شد و از آنجا تكبير گفت . جمعى از مسيحيان لاذقيه به يسيد گريختند ، ولى سپس امان خواستند ، بر اين قرار كه به سرزمين خود باز گردند و خراج به مقاطعه بپردازند خواه شمارشان كم يا زياد شود ، و كليسايشان براى آنان بماند . مسلمانان در لاذقيه به امر عباده مسجد جامعى ساختند ، كه بعد وسيعتر شد .\r\nروميان از دريا بر ساحل لاذقيه تاخته شهر را ويران و مردمش را به اسارت گرفتند ، و اين در عهد خلافت عمر بن عبد العزيز به سال يكصد بود . عمر فرمان داد كه شهر را بسازند و مستحكم كنند و كس نزد طاغيه « 1 » فرستاد تا مسلمانانى را كه اسير كرده به\r\n\r\n\r\n","description":"","footnote":"\r\n( 1 ) . طاغيه عنوان تحقير آميزى است كه اعراب در مورد فرمانروايان روم به كار مىبردند .\r\nبرداشت عمومى فرهنگهاى معروف زبان عرب اين است كه واژهء طاغيه لفظى است\r\n","page_name":" 191 ","page_number":238},
  {"content":"\r\n\r\nفديه آزاد سازد . ولى اين كار انجام نشد مگر پس از مرگ عمر به سال يكصد و يك . يزيد بن عبد الملك كار ساختن شهر را به پايان رسانيد و با سپاهيان مجهز كرد . مردى از اهل لاذقيه مرا گفت كه عمر بن عبد العزيز پيش از مردن شهر لاذقيه را مستحكم ساخت و اين كار را به پايان رسانيد ، و آنچه يزيد بن عبد الملك كرد مرمت شهر و افزودن به جنگجويان آن بود .\r\nابو حفص دمشقى از سعيد بن عبد العزيز و سعيد بن سليمان حمصى روايت كرد كه عباده و مسلمانان به سواحل آمدند و شهرى را به نام بلده در دو فرسنگى جبله به عنوه گشودند . سپس آن شهر ويران شد و اهلش جلاى بلد كردند . معاوية بن ابى سفيان جبله را ، كه قلعهء روميان بود و پس از فتح حمص به دست مسلمانان ، تركش گفته بودند ، بساخت و با سپاهيان مجهز كرد .\r\nسفيان بن محمد بهرانى از شيوخ خود نقل كرد كه معاويه براى جبله قلعه‌يى خارج از قلعهء كهن روميان بنا كرد و ساكنان آن قلعهء\r\n\r\n\r\n","description":"","footnote":"\r\nعربى و از مصدر طغى و طغيان مأخوذ است ، و مفاهيمى نظير جبار ، متكبر ، احمق ، گول ، بىخرد و نظاير آن براى اين واژه قائل شده‌اند ( براى نمونه ، به دو مأخذ قديم و جديد لغت تازى ، يعنى قاموس و منجد رجوع شود ) .\r\nلكن به نظر مىرسد كه لفظ طاغيه يك واژهء عربى نيست و بلكه ريشهء يونانى دارد . كلمهء  tayeia  كه واژهء طاغيه عينا عربى شدهء همان تلفظ را دارا است - در زبان يونانى به معنى رهبرى ، فرماندهى و اتوريته است ، و از آن لفظ  tayn  دمشق شده كه به مفهوم مقام رهبرى و فرماندهى عالى است . مشتق ديگر آن كلمهء  tayos  است كه آن نيز به معنى فرمانده ، رئيس عالى و فرمانروا است يادآور مىگردد كه شكل گرفتن قوميت عربى و پيدايش شعر و كتابت در اين قوم به طور عمده پس از ظهور روم شرقى بوده و بنا بر اين ، هر جا سخن از روم به ميان مىآيد ، در واقع يونان مورد نظر است .\r\n","page_name":" 192 ","page_number":239},
  {"content":"\r\n\r\nرومى راهبان و جماعتى از متعبدان در ديانت روميان بودند .\r\nسفيان بن محمد مرا گفت كه پدرم و شيوخ ما روايت كردند كه عباده و مسلمانان همراه او انطرطوس را گشودند و آن ، قلعه‌يى بود كه اهلش به ترك آن گفتند و معاويه انطرطوس را عمران و تمصير « 1 » كرد ، و در آن اقطاعاتى قرار داد . نسبت به مرقيه و بلنياس نيز چنين كرد .\r\nابو حفص دمشقى از شيوخ خود حكايت كرد كه ابو عبيده ، لاذقيه و جبله و انطرطوس را به دست عبادة بن صامت فتح كرد . از اين نقاط پاسدارانى تا فصل بسته شدن دريا حفاظت مىكردند ، و چون معاويه به كار ساختن استحكامات در سواحل و ايجاد پادگانها در اين نواحى پرداخت ، آن بلاد را نيز مستحكم ساخت و بر آنها پادگان قرار داد و همان قرار كه بر سواحل بود بر آنها نيز مجرى گشت . شيخى از مردم حمص با من حكايت كرد كه نزديك سلميه شهرى است بنام مؤتفكه كه با مردمانش زير و رو شد ، و از ايشان جز يكصد تن به سلامت نجستند . اين گروه صد خانه ساخته در آنها سكنى گزيدند و منطقه‌يى كه آنان بنا كردند سلم مائه نام گرفت و مردم اين نام را تحريف كرده سلميه گفتند . آنگاه صالح بن على بن عبد الله بن عباس اين ناحيه را بگرفت و خود و فرزندانش آن را بساختند و تمصير كردند ، و جماعتى از اولاد وى در آن منزل گرفتند . ابن سهم انطاكى گويد : سلميه يك نام رومى كهن است . محمد بن مصفى حمصى مرا گفت كه مروان بن\r\n\r\n\r\n","description":"","footnote":"\r\n( 1 ) . تمصير بيشتر به مفهوم عمران و توسعهء قراء و شهرهاى كوچك و تبديل آن به يك شهر جامع است و ترجمهء اين واژه به شهرسازى يا ساختن فلان شهر گوياى مطلب نيست ، زيرا ممكن است شهرى از پيش ساخته و موجود باشد و آن را تمصير كنند ، يعنى به گونهء شهر جامعى در آورند .\r\n","page_name":" 193 ","page_number":240},
  {"content":"\r\n\r\nمحمد با روى حمص را ويران كرد و آن از اين روى بود كه در گذشته بر ضد وى سر به مخالفت برداشته و زمانى كه او با اهل خود ، در حال فرار از خراسانيان ، از آنجا مىگذشت ، كسانى بارها و اموال و ذخاير سلاح وى را بر گرفته بودند .\r\nشهر حمص با سنگ مفروش بود ، و چون ايام خلافت احمد بن محمد بن ابى اسحاق المعتصم * رسيد ، حمصيان بر عامل شهر خود فضل بن قارن طبرى برادر ما يزديار بن قارن بشوريدند ، و او فرمان داد آن سنگ فرش را بر كنند كه چنين شد . سپس مردم حمص عصيان ورزيده سنگ فرش را اعاده كردند و با فضل بن قارن بجنگيدند و به روى چيره شده مال و زنانش را ببردند و او را گرفته كشتند و مصلوب كردند . پس احمد بن محمد ، موسى بن بغا الكبير ، آزاد كردهء المعتصم را سوى ايشان فرستاد . با او به جنگ پرداختند و ميان ايشان جماعتى از نصارى و يهودان شهر نيز بودند . موسى بن بغا بسيارى از آنان را بكشت و باقى هزيمت يافتند و او ايشان را به شهر باز گردانيد و به عنوه در آن داخل شد . اين واقعه به سال دويست و پنجاه رخ داد .\r\nدر حمص انبار غله‌يى است كه گندم و روغن مقطوع بر مردمان از سواحل و نواحى ديگر به آن وارد مىشود . ميزان اين مقاطعه در سجلات ثبت است .\r\n\r\nنبرد يرموك\r\nگويند : هرقل سپاهى انبوه از روميان و مردم شام و الجزيره و ارمينيه را گرد آورد كه قريب دو صد هزار شدند و مردى از خاصان خود را بر سر آنان گمارد . در مقدمهء سپاه جبلة بن ايهم\r\n\r\n","description":"","footnote":"","page_name":" 194 ","page_number":241},
  {"content":"\r\n\r\nغسانى را با مستعربان « 1 » شام از لخم و جذام و ديگران گسيل داشت ، و بر آن شد كه اگر اينان غلبه يافتند با مسلمانان مصاف دهد ، و گر نه به بلاد روم رود و در قسطنطنيه بماند . مسلمانان گرد آمده سوى ايشان باز گشتند . و در يرموك نبردى بس سخت و عظيم با آنان در پيوستند ، و يرموك نام نهرى است . مسلمانان آن روز بيست و چهار هزار تن بودند و روميان خود و اتباعشان را با زنجير بسته بودند تا به فرار دل نبندند . خداوند قريب هفتاد هزار تن از ايشان را بكشت و بقية السيف آنان گريخته به فلسطين و انطاكيه و حلب و الجزيره و ارمينيه رفتند .\r\nدر روز يرموك زنانى چند از مسلمانان جنگ شديدى كردند ، و هند دختر عتبه مادر معاوية بن ابى سفيان گفت : نامختونان « 2 » را به شمشيرهايتان درو كنيد . شوهر او ابو سفيان تطوعا به شام رفته بود ، ضمن آنكه مايل بود فرزند خود را نيز ببيند و هند را هم به همراه داشت . وى سپس به مدينه رفت و در آنجا به سال سى و يكم وفات يافت ، در حالى كه هشتاد و هشت ساله بود . به قولى ، مرگ او در شام رخ داد ، و چون اين خبر به دخترش ام حبيبه رسيد ، پس از\r\n\r\n\r\n","description":"","footnote":"\r\n( 1 ) . اعرابى كه بنا به روايات از نژاد خالص عربى نيستند بلكه قوميت عربى را پذيرفته و به تازيان پيوسته‌اند .\r\n( 2 ) . چنان كه ديده مىشود هند مادر معاويه صفت نامختون بودن را به عنوان يك دشنام به كار برده است . چند مورد ديگر نيز در اين كتاب با موارد مشابه برخورد مىكنيم . اين طرز تفكر اعراب جنبهء مذهبى نداشته و به سنتهاى كهن باز مىگردد . به روايت ياقوت و طبرى ختان كردن ، ميان اعراب عهد جاهليت نيز وجود داشته و پسران را براى اين كار نزد بت هبل مىبرده‌اند . نظير همين نحوهء تفكر نزد برخى ديگر از اقوام سامى نژاد وجود داشته و آنان نيز وصف نامختون را به عنوان دشنام به كار مىبرده‌اند ( رك . كتاب مقدس ، سفر پيدايش : 34 ، 14 ، سفر داوران : 14 ، 3 و 15 ، 9 ، كتاب اول سموئيل : 31 ، 4 ) .\r\n","page_name":" 195 ","page_number":242},
  {"content":"\r\n\r\nسه روز صفره‌يى « 1 » خواست و به چهره و دستها ماليد و گفت : اين كار را نمىكردم اگر از پيامبر ( ص ) نشنيده بودم كه مىگفت :\r\n« زنان را نشايد بر مرده‌يى جز شوى خود بيش از سه روز در سوك باشند . » گويند كه چون خبر مرگ برادرش يزيد نيز به وى رسيد ، باز همين كار بكرد ، و الله اعلم .\r\nابو سفيان بن حرب از جملهء يك چشمان بود و چشم ديگر خود را در نبرد طائف از دست داده بود . گويند : در جنگ يرموك اشعث بن قيس و هاشم بن عتبة بن ابى وقاص زهرى ، كه همان مرقال است ، و قيس بن مكشوح نيز چشم خود را از دست دادند ، و عامر بن ابى وقاص زهرى شهادت يافت . او كسى بود كه فرمان ولايت شام را از عمر بن خطاب براى ابو عبيده آورد . به قولى وى از طاعون مرد ، و برخى رواة گويند كه در نبرد اجنادين به شهادت رسيد ، كه اين گفتهء استوارى نيست .\r\nگويند : ابو عبيده براى حبيب بن مسلمهء فهرى به سالارى خيل طلب عقد لواء كرد « 2 » و او هر كه را مىيافت ، مىكشت . جبلة بن ايهم سوى انصار شتافت و گفت : شما برادران ما و فرزندان پدران ما هستيد ، و آنگاه اسلام آورد . هنگامى كه عمر بن خطاب رضى الله عنه در سال هفده به شام آمد جبله با مردى از طايفهء مزينه منازعه كرد و ضربتى به چشم او زد . عمر امر به قصاص كرد ، و او گفت :\r\nآيا چشم من و او يكى است ؟ به خدا سوگند در بلدى كه بر من\r\n\r\n\r\n","description":"","footnote":"\r\n( 1 ) . مادهء معطرى كه در تركيب آن زعفران يا اسپرك به كار مىرفته و به عنوان آرايش و رايحهء خوش به چهره و بدن مىماليده‌اند ( رك . سنن النسائى بشرح الحافظ جلال الدين السيوطى و حاشية الامام المسندى ، الجزء الثامن ، كتاب الزينة ) .\r\n( 2 ) . يعنى به فرماندهى خيل طلب گمارد . خيل طلب به معنى فوج سواره نظام است كه پس از عقب‌نشينى و هزيمت دشمن مأمور تعقيب فراريان مىشود .\r\n","page_name":" 196 ","page_number":243},
  {"content":"\r\n\r\nسلطه‌يى باشد ، نخواهم زيست . آنگاه مرتد شده به بلاد روم رفت .\r\nجبله پس از حارث بن ابى شمر پادشاه غسان بود . همچنين روايت شده است كه جبله نزد عمر آمد و بر نصرانيت خود باقى بود . عمر به وى اسلام و پرداخت صدقات پيشنهاد كرد . وى نپذيرفت و گفت : بر دين خود باقى مانده ، صدقه خواهم داد .\r\nعمر گفت : اگر بر دين خود بمانى بايد جزيه دهى . وى را اكراه آمد ، و عمر گفت : از نظر ما يكى از سه طريق را بايد كه برگزينى : يا اسلام آورى ، يا جزيه دهى و يا به هر جا كه خواهى به روى . وى با سى هزار تن به روم رفت ، و چون اين خبر به عمر رسيد پشيمان شد ، و عبادة بن صامت وى را شماتت كرد و گفت :\r\nاگر از او صدقه مىپذيرفتنى و سپس با وى مهربانى مىكردى هر آينه مسلمان مىشد . عمر رضى الله عنه در سال بيست و يكم عمير بن سعد انصارى را با سپاه عظيمى به روم فرستاد و او را امير صائفه « 1 » قرار داد ، و اين نخستين صائفه بود . به وى بفرمود با جبلة بن ايهم به ملاطفت رفتار كند و با قرابتى كه بين ايشان هست او را بر سر مهر آورد و دعوتش كند كه به بلاد اسلام باز گردد و آنچه از صدقات خرسندى داده بود ادا كند و بر دين خود باقى باشد . عمير روان شد و به بلاد روم رسيد و آنچه را عمر دستور داده بود به جبله عرضه داشت ، ولى او اباء كرد و جز اقامت در بلاد روم را نخواست . عمير به موضعى بنام حمار رفت كه دره‌يى است و بر اهل آن بتاخت و ويرانه‌اش كرد ، چنان كه در مثل گويند ويرانتر از جوف حمار .\r\nگويند كه چون هرقل از خبر اهل يرموك و كشتار سپاهش به دست مسلمانان آگاه شد از انطاكيه به قسطنطنيه گريخت و\r\n\r\n\r\n","description":"","footnote":"\r\n( 1 ) . جنگ و اردوكشى تابستانى .\r\n","page_name":" 197 ","page_number":244},
  {"content":"\r\n\r\nهنگامى كه از درب « 1 » گذشت ، گفت : سلام بر تو اى سوريه ، چه خوش سرزمينى است اين ديار كه به دست دشمنان خواهد افتاد . مراد وى ، سرزمين شام به خاطر مرغزارهاى فراوان آن بود . واقعهء يرموك در رجب سال پانزده رخ داد . هشام بن كلبى گويد : حباش بن قيس قشيرى در جنگ يرموك شهيد شد . او بسيارى از علوج « 2 » را بكشت و پايش قطع شد ، بىآنكه خود بفهمد و بعد آن را جستجو مىكرد . پس سوار بن اوفى اين شعر بگفت :\r\nاز ماست ابن عتاب ، و آن مردى كه پاى خويش مىجست و از ماست آنكه حاجب « 3 » را به قبيله آورد منظور ذو الرقيبه « 3 » است . ابو حفص دمشقى از سعيد بن عبد العزيز روايت كرد كه گفت : شنيدم چون هرقل سپاهى بر ضد مسلمانان\r\n\r\n\r\n","description":"","footnote":"\r\n( 1 ) . درب به معنى تنگه و معبر كوهستانى است ، و به طور خاص به معابر و تنگه‌هاى كوهستانى سر راه روم شرقى اطلاق مىشده است .\r\n( 2 ) . علوج ، جمع علج و آن به معنى خر وحشى عظيم الجثه است . اعراب اين واژه را به مفهوم عجم كافر به كار مىبردند و استعمال آن انحصارى به مسلمانان نداشت . ساير اعراب از جمله مسيحيان عرب نيز آن را در مورد ساير ملل به كار مىبردند .\r\n( 3 ) . حاجب كه نام وى در اين شعر آمده حاجب بن زراره است ، و ذو الرقيبه لقب مالك بن عبد الرحمن بن كعب بن زهير قشيرى است . ذو الرقيبه يعنى دارندهء گردن كوچك ، زيرا كه مالك گردن كوتاهى داشته است . داستان آوردن حاجب به قبيله اين است كه مالك بن عبد الرحمن وى را در جنگ جبله اسير كرد و به قبيله خود ( قشير ) برد ، و سپس فديه بسيار بزرگى كه تا آن زمان سابقه نداشت يعنى يك هزار اشتر گرفت و او را آزاد كرد . سوار بن اوفى گويندهء اين اشعار - كه به وجود ذو الرقيبه و ديگران فخر مىكند - خود از قبيلهء قشير ( شاخه‌يى از بنو عامر بن صعصعه ) بوده است .\r\n( رك . ابن قتيبه : كتاب المعارف ) .\r\n","page_name":" 198 ","page_number":245},
  {"content":"\r\n\r\nگرد آورد و مسلمانان از آمدن ايشان ، كه به واقعهء يرموك انجاميد ، آگاه شدند ، آنچه از اهل حمص به عنوان خراج گرفته بودند باز پس دادند و گفتند : ما به سبب مشغله نمىتوانيم ياريتان دهيم و از شما دفاع كنيم ، پس كارهايتان را به خودتان وا مىگذاريم . اهل حمص گفتند : همانا كه ولايت و عدالت شما نزد ما محبوبتر از گذشتهء پر ستم و جور ماست و ما همراه عاملى كه شما گمارده‌ايد از شهر در برابر سپاه هرقل دفاع خواهيم كرد . يهوديان نيز برخاسته ، گفتند : سوگند به توراة كه عامل هرقل به شهر حمص در نخواهد آمد مگر آنكه مغلوب شويم و توان خويش را از دست بدهيم . پس دروازه‌ها را ببستند و از آن پاسدارى كردند . شهرهاى ديگر نيز كه با مردم نصرانى و يهودى آن صلح شده بود ، به همين سان رفتار كردند و گفتند : اگر روميان و اتباع ايشان بر مسلمانان پيروز شوند ما به حال پيشين خود باز خواهيم گشت ، و گر نه ما دام كه مسلمانان را توانى باقى است ما بر كار خود خواهيم بود . چون خداوند كافران را منهزم ساخت و مسلمانان پيروز شدند ، آنان شهرها را گشودند و مطربان و بازيگران به پيشواز فرستادند و خراج ادا كردند و ابو عبيده به جند قنسرين و انطاكيه رفت و آن را بگشود .\r\nعباس بن هشام كلبى از پدر خود و او از جدش حكايت كرد كه سمط بن اسود كندى در شام و بويژه در حمص و نيز در يرموك آزمون دليرى بداد ، و او كسى بود كه خانه‌هاى حمص را ميان مردم آن قسمت كرد . پسر وى شرحبيل بن سمط در كوفه با اشعث بن قيس در امر رياست شريك بود . سمط نزد عمر آمد و گفت : اى امير المؤمنين تو بين اسيران هم جدايى نمىافكنى ، پس چگونه است كه ميان من و پسرم جدايى انداخته‌اى ، ياد او را به شام فرست يا مرا به كوفه . عمر گفت : من وى را به شام مىفرستم و\r\n\r\n","description":"","footnote":"","page_name":" 199 ","page_number":246},
  {"content":"\r\n\r\nاو با پدر خويش در حمص منزل كرد .\r\n\r\nامر فلسطين\r\nابو حفص دمشقى از سعيد بن عبد العزيز و او از شيوخ خود و نيز از بقية بن وليد و او از مشايخ اهل علم روايت كرد كه نخستين واقعهء برخورد مسلمانان با روميان در زمان خلافت ابو بكر صديق رضى الله عنه در سرزمين فلسطين بود و فرماندهى سپاه را عمرو بن عاصى بر عهده داشت . سپس عمرو بن عاصى غزه را در خلافت ابو بكر رضى الله عنه فتح كرد ، و پس از آن سبسطيه و نابلس را بر اين قرار بگشود كه جانها و اموال و منازل اهالى در امان باشد و جزيه سرانه و خراج بر اراضى بپردازند ، آنگاه شهر لد و نواحى آن را فتح كرد ، و يبنى و عمواس و بيت جبرين را نيز بگشود ، و در آنجا ديهى براى خود برگزيد كه به نام آزاد كردهء او عجلان ناميده شد . و يا فارا فتح كرد و به قولى ، فتح آن از سوى معاويه بود . و نيز عمرو رفح را به همان گونه بگشود و در حالى كه ايلياء را در محاصره داشت ابو عبيده نزد وى آمد و آن پس از فتح قنسرين و نواحى آن به سال شانزده بود و ايلياء شهر بيت المقدس است . گويند : ابو عبيده او را از ايلياء به انطاكيه فرستاد كه مردمش خيانت ورزيده بودند و او آنجا را بگشود ، و سپس بازگشت و دو سه روزى بماند ، و اهل ايلياء از ابو عبيده امان طلبيدند و خواستار آن شدند كه صلحى همانند اهل شهرهاى شام با ايشان بسته شود و بر همان قرار جزيه و خراج ادا كنند و شرايطى به همان نحو كه بر همانندهاى ايشان مقرر است بر آنان نيز جارى شود ، و تقاضا كردند كه عمر بن خطاب خود عقد صلح\r\n\r\n","description":"","footnote":"","page_name":" 200 ","page_number":247},
  {"content":"\r\n\r\nبا ايشان را متولى شود . ابو عبيده ما وقع را به عمر بنوشت و او نخست به جابيه دمشق و از آنجا به ايلياء آمد و با اهل آن صلح جارى ساخت و در آن باب عهد نامه بنوشت . فتح ايلياء به سال هفده انجام گرفت .\r\nفتح ايلياء به گونهء ديگرى نيز روايت شده است . قاسم بن سلام از عبد الله بن صالح و او از ليث بن سعد و او از يزيد بن ابى حبيب نقل كرد كه عمر بن خطاب ، خالد بن ثابت فهمى را كه آن هنگام در جابيه بود با سپاهى به بيت المقدس فرستاد و او با ايشان بجنگيد ، تا حاضر شدند از آنچه درون با روى شهرشان هست چيزى به وى دهند و هر چه خارج آن است از آن مسلمانان باشد . پس عمر بيامد و آن قرار را تنفيذ كرد و به مدينه بازگشت . هشام بن عمار از وليد و او از اوزاعى روايت كرد كه ابو عبيده قنسرين و كوره‌هاى آن را به سال شانزده فتح كرد و سپس به فلسطين آمد و در ايلياء مقام كرد . اهل شهر از وى خواستند با آنان صلح كند و او در سال هفده با ايشان صلح كرد و قرار شد عمر رحمه الله بيايد و آن صلح را تنفيذ كند و عهدنامه در آن باب برايشان بنويسد .\r\nهشام بن عمار از وليد بن مسلم و او از تميم بن عطيه و او از عبد الله بن قيس روايت كرد كه گفت : من از جملهء كسانى بودم كه هنگام آمدن عمر از شام ، همراه ابو عبيده به استقبال او رفتيم و چون عمر به راه افتاد ناگهان به گروهى از اهل اذرعات برخورديم كه با رقص شمشير و رياحين به پيشواز مىآمدند ، عمر گفت :\r\nبس است ! آنان را باز داريد ! ابو عبيده گفت : اى امير المؤمنين اين سنت ايشان است - و يا كلمه‌يى شبيه آن گفت - و هر گاه آنان را منع كنى ، در كار تو نقض عهد خود را خواهند ديد . پس عمر گفت : به حال خودشان گذاريد .\r\nگويد : طاعون عمواس به سال هجده بود و در آن جمعى از\r\n\r\n","description":"","footnote":"","page_name":" 201 ","page_number":248},
  {"content":"\r\n\r\nمسلمانان بمردند . از جملهء ايشان يكى ابو عبيدة بن جراح بود كه پنجاه و هشت سال داشت و امير سپاه بود . و نيز معاذ بن جبل از طايفهء بنو سلمه از قوم خزرج كه كنيه‌اش ابو عبد الرحمن بود و در ناحيه اقحوانهء اردن بمرد ، و در آن زمان سى و هشت سال داشت .\r\nابو عبيده به هنگام احتضار او را به جانشينى خود معين كرد ، و به قولى ، عياض بن غنم فهرى را جانشين خود ساخت ، و به گفتهء ديگر عمرو بن عاصى را اين سمت بداد ، و او پسر خود را به جانشينى خويش گمارد ، و خود به مصر رفت . و نيز فضل بن عباس بن عبد المطلب مكنى به ابو محمد بمرد . جمعى گويند كه وى در جنگ اجنادين شهادت يافت ، ولى خبر درست اين است كه او در طاعون عمواس مرد . همچنين شرحبيل بن حسنه مكنى به ابو عبد الله بمرد و در آن حال شصت و نه ساله بود . و سهيل بن عمرو از طايفهء بنى عامر بن لؤى كه كنيه‌اش ابو يزيد بود و حارث بن هشام بن مغيرهء مخزومى نيز بمردند . به قولى ، حارث در نبرد اجنادين به شهادت رسيد .\r\nگويند كه چون خبر وفات ابو عبيده به عمر بن خطاب رسيد ، نامه‌يى به يزيد بن ابى سفيان نوشت و او را به جاى وى به ولايت شام گمارد و فرمود به غزاى قيساريه رود . جمعى گويند كه عمر ، يزيد را فقط بر اردن و فلسطين ولايت داد و ولايت دمشق را به ابو درداء و از آن حمص را به عبادة بن صامت سپرد . محمد بن سعيد از قول واقدى مرا حكايت كرد كه در مورد قيساريه اختلاف نزد ما آوردند ، كسانى گفتند : معاويه آن را فتح كرد ، و جمع ديگرى گفتند : چنين نيست ، بلكه عياض بن غنم كه به جانشينى ابو عبيده تعيين شده بود ، پس از مرگ وى قيساريه را فتح كرد ، و گروهى گفتند : فتح آن به دست عمرو بن عاصى انجام شد ، و ديگران گفتند : عمرو بن عاصى به مصر رفت و پسر خويش عبد الله را به\r\n\r\n","description":"","footnote":"","page_name":" 202 ","page_number":249},
  {"content":"\r\n\r\nجانشينى برگزيد و او اين كار به انجام رسانيد . از اين جمله آنچه مسلم بود و علماء بر آن اجماع داشتند ، چنين بود : نخستين كس كه قيساريه را به محاصره گرفت ، عمرو بن عاصى بود .\r\nوى در جمادى الاولى سال سيزده در آنجا فرود آمد و مدتى باقى بود ، و چون مسلمانان براى امرى در قبال دشمن مجتمع مىشدند نزد ايشان مىشتافت . چنان كه در وقايع اجنادين و فحل و مرج و دمشق و يرموك حضور يافت . سپس باز گشته به فلسطين آمد و پس از ايلياء ، قيساريه را در محاصره گرفت . آنگاه از قيساريه به مصر رفت و يزيد بن ابى سفيان پس از ابو عبيده ولايت يافت و برادر خود معاويه را به محاصرهء قيساريه گمارد ، و در حالى كه به طاعون مبتلى شده بود ، به دمشق رفت و در آنجا بمرد .\r\nديگران جز واقدى گفته‌اند كه عمر ، يزيد بن ابى سفيان را بر فلسطين ولايت داد ، و آن ، علاوه بر ولايتى بود كه وى را بر اجناد شام داده بود و به او نامه‌يى نوشت و بفرمود تا به غزاى قيساريه رود . پيش از آن ، قيساريه در محاصره بود و او با هفده هزار تن عزم آنجا كرد و اهل بلد با وى بجنگيدند و او ايشان را در حصار گرفت و در پايان سال هجده بيمار شد و به دمشق رفت و برادرش معاوية بن ابى سفيان را به جاى خود بر كار قيساريه نهاد و او آن بلد را فتح كرد و فتح‌نامه به يزيد فرستاد ، و او نيز خبر فتح به عمر نوشت . چون يزيد بن ابى سفيان وفات يافت عمر نامه‌يى به معاويه نوشت و تمامى آنچه را كه توليتش با يزيد بود ، به وى سپرد . ابو سفيان سپاس اين كار به جاى آورد و گفت : اى امير المؤمنين ، صلهء رحم بر تو انجام گيرد « 1 » .\r\n\r\n\r\n","description":"","footnote":"\r\n( 1 ) . اين عبارت نوعى دعا به شمار مىرود . از معانى رحم ، قرابت و رابطهء خويشاوندى\r\n","page_name":" 203 ","page_number":250},
  {"content":"\r\n\r\nهشام بن عمار از وليد بن مسلم و او از تميم بن عطيه روايت كرد كه عمر ، معاوية بن ابى سفيان را پس از يزيد والى شام كرد و ولايت بر امر قضاء و نماز را به دو مرد از اصحاب رسول الله ( ص ) سپرد . ابو درداء را متولى امر قضاء و نماز در دمشق و اردن ساخت و قضاء و نماز حمص و قنسرين را به عباده واگذارد .\r\nمحمد بن سعد مرا گفت كه واقدى در نقل خويش از رواة حكايت كرد كه چون عمر بن خطاب معاويه را بر شام ولايت داد ، وى قيساريه را در حصار گرفت تا آن را بگشود . قيساريه قريب هفت سال در محاصره بود و فتح آن در شوال سال نوزدهم انجام گرفت . محمد بن سعد از محمد بن عمر روايت كرد كه عبد الله بن عامر در نقل از رواة حكايت نمود كه معاويه قيساريه را چندان در محاصره داشت كه از گشودن آن اميد بر گرفته بود . پيش از آن نيز عمرو بن عاصى و پسرش آنجا را محاصره كرده بودند . معاويه آن را به قهر بگشود و در آن هفتصد هزار سپاهى مزدور ، سى هزار سامرى و دويست هزار يهودى بيافت . سيصد بازار در آنجا بديد كه همه بر پاى بودند و هر شب يكصد هزار تن بر باروى شهر نگاهبانى مىكردند .\r\nسبب فتح شهر آن بود كه مردى يهودى به نام يوسف شبانه نزد مسلمانان آمد و ايشان را به راهى كه از مجراى آبى مىگذشت و در آن آب تا كمر انسان مىرسيد هدايت كرد ، بر اين قرار كه خود و كسانش در امان باشند . معاويه اين شرط را پذيرفت . مسلمانان\r\n\r\n\r\n","description":"","footnote":"\r\nاست و هر كه اين رشته را پيوسته دارد اصطلاحا گويند پيوند ( صله ) با رحم خويش دارد . در روايت است كه روز قيامت رحم پيش آيد و به بيانى فصيح و با حدت گويد :\r\nپروردگارا ! پيوند ده آن كس را كه با من پيوند داشت ، و بگسل از كسى كه پيوند خود از من بگسست ( زمخشرى : كتاب الفائق ، جلد يكم ) .\r\n","page_name":" 204 ","page_number":251},
  {"content":"\r\n\r\nشبانگاه به شهر درآمدند و در آن تكبير گفتند . روميان خواستند از راه آب بگريزند و مسلمانان را بر سر آن يافتند . مسلمانان دروازه را گشودند ، و معاويه و همراهان وارد شدند . در شهر جماعتى از اعراب نيز بودند و شقراء نيز ميان ايشان بود . او كسى است كه حسان بن ثابت در باره‌اش گويد :\r\nشقراء « 1 » گويد كه گر ز باده هشيار شوى اندر شمار عمر و مال فزونى همى يا بى به قولى ، نام او شعثاء بوده است . محمد بن سعد مرا گفت كه واقدى در نقل خويش از راويان حكايت كرد كه شمار اسيران قيساريه به چهار هزار سر رسيد . چون معاويه آنان را نزد عمر بن خطاب فرستاد ، بفرمود تا همه را در جرف فرود آورند و ايشان را بين يتيمان انصار قسمت كرد و برخى را در مكاتب و حرفه‌هاى مسلمانان به كار گمارد . ابو بكر صديق رضى الله عنه دو خدمتكار از اسيران عين التمر را براى خدمت دختران ابو امامه اسعد بن زراره داده بود . آن دو بمردند ، و عمر به جاى آنها از اسيران قيساريه به ايشان عطا كرد .\r\nگويند : معاويه دو مرد از طايفهء جذام را براى رسانيدن خبر پيروزى بفرستاد ، و سپس از ناتوانى ايشان در پيمودن راه انديشه كرد و مردى از طايفهء خثعم را نيز گسيل داشت . مرد خثعمى در ره سپردن به روز و شب بس مىكوشيد و همى گفت :\r\n\r\n\r\n","description":"","footnote":"\r\n( 1 ) . اين بيت جزئى از يك قصيده است . در ديوان حسان بن ثابت به جاى شقراء نام شعثاء آمده كه همسر شاعر بوده است .\r\n","page_name":" 205 ","page_number":252},
  {"content":"\r\n\r\nخواب از دو ديده‌ام بر بودند مردان جذامى « 1 » مرد جشمى « 1 » و مرد حرامى « 1 » خوابم چون برد حالى كه آن دو پيشاپيش ره مىسپردند و حرارت نيمه روز جانكاه است پس ، از آن دو پيش افتاد و بر عمر وارد شد و عمر تكبير گفت . هشام بن عمار به نقل از راويانى كه من به ياد ندارم ، حكايت كرد كه قيساريه در سال نوزده به قهر فتح شد ، و چون خبر آن به عمر رسيد ندا در داد كه قيساريه به قهر گشوده شد و تكبير گفت و مسلمانان نيز تكبير گفتند . قيساريه هفت سال در محاصره بود و معاويه آن را فتح كرد .\r\nگويند كه مرگ يزيد بن ابى سفيان در آخر سال هجده در دمشق بود . كسانى كه مىگويند معاويه قيساريه را در زمان حيات برادرش فتح كرد ، تاريخ فتح را آخر سال هجده مىدانند ، و آنان كه مىگويند معاويه پس از رسيدن به ولايت شام آن شهر را گشود ، تاريخ فتح را سال نوزده مىدانند ، و اين گفتهء استوارى است . برخى از راويان گفته‌اند كه قيساريه در آغاز سال بيست فتح شد .\r\nگويند : عمر بن خطاب به معاويه نوشت كه كار فتح بلاد فلسطين را دنبال كند و او عسقلان را پس از جنگ به صلح بگشود . به قولى ، عمرو بن عاصى ، عسقلان را پيش از آن فتح كرده بود ، و سپس اهل آن ، عهد خود شكسته بودند و روميان نيز آنان را امداد كرده بودند ، پس معاويه آن را بگشود و مرابطان « 4 » و محافظان\r\n\r\n\r\n","description":"","footnote":"\r\n( 1 ) . اسامى قبيله و عشيره‌هاى عربى .\r\n( 4 ) . مرابطه از ريشهء ربط و آن به معنى بستن و استوار كردن است ، و اصطلاحا به مفهوم\r\n","page_name":" 206 ","page_number":253},
  {"content":"\r\n\r\nبر آن بگمارد .\r\nبكر بن هيثم از محمد بن يوسف فاريابى و او از مشايخ اهل عسقلان نقل كرد كه روميان در ايام ابن زبير عسقلان را ويران كردند و مردمش را از آنجا براندند ، و چون عبد الملك بن مروان ولايت يافت ، آن را بساخت و مستحكم كرد و قيساريه را نيز مرمت نمود . محمد بن مصفى از ابو سليمان رملى و او از پدر خويش حكايت كرد كه در ايام ابن زبير روميان به قيساريه هجوم برده آن را ويران ساختند و مسجدش را خراب كردند ، و چون رشتهء امور به كف عبد الملك بن مروان افتاد قيساريه را مرمت كرد و مسجدش را بار ديگر بساخت و با سپاهيان مجهز كرد ، و صور و عكا را - كه همان الخارجه است - بساخت . اين دو شهر نيز بر شيوهء قيساريه بودند .\r\nجماعتى از عالمان امور شام مرا حكايت كردند كه وليد بن عبد الملك ، سليمان بن عبد الملك را بر جند فلسطين ولايت داد و او در لد منزل كرد و سپس شهر رمله را بنيان نهاد و تمصير كرد . نخستين بنايى كه در آن ساخت ، قصر خود وى ، و نيز محلى بود كه به دار الصباغين شهرت يافت ، و در ميانهء اين موضع آب انبارى احداث كرد . سپس زمينى را براى مسجد بر گزيد و در آن مسجد بنا كرد و پيش از آن كه به پايانش رساند ، خود خليفه شد و در زمان خلافت نيز به بناى آن ادامه داد و عمر بن عبد العزيز آن را به اتمام رسانيد و از مقدار زمين آن بكاست و گفت : اهل\r\n\r\n\r\n","description":"","footnote":"\r\nآن است كه لشكريان اسلام در ثغور و سرحدات اسلامى اسبان خود را بسته و آماده نگاه دارند تا از تجاوز دشمنان جلوگيرى كنند و نصرت دين دهند . كسى كه چنين وظيفه‌يى را بر عهده داشت مرابط ناميده مىشد ، هر چند عملا مركبى هم نمىداشت .\r\n( رك . مجمع البحرين ، مادهء ربط ) .\r\n","page_name":" 207 ","page_number":254},
  {"content":"\r\n\r\nرمله به همين مقدار كه براى ايشان منظور شده اكتفا خواهند كرد .\r\nسليمان چون براى خود بناهايى بساخت به مردم نيز اجازه داد تا بسازند و آنان نيز چنان كردند . براى اهل رمله قناتى را كه به نام برده موسوم است و نيز چاههاى آبى را حفر كرد ، و مباشرت در انجام هزينه‌هاى ساختن آن و نيز بناى مسجد جامع را به كاتبى نصرانى از اهل لد به نام بطريق بن نكا سپرد . شهر رمله قبل از سليمان وجود نداشت و به جاى آن ريگستان بود .\r\nگويند كه دار الصباغين به ورثهء صالح بن على بن عبد الله بن عباس رسيد ، زيرا كه اين محل با ديگر اموال بنو اميه ضبط شده بود .\r\nروايت كرده‌اند كه پس از سليمان بن عبد الملك ، بنو اميه براى چاهها و قناة رمله هزينه‌هايى را انفاق مىكردند ، و چون بنو عباس به خلافت رسيدند همچنان اين انفاق را ادامه مىدادند و فرمان آن همه ساله و از خليفه‌يى به خليفهء ديگر تكرار مىشد . چون نوبت خلافت به ابو اسحاق المعتصم رسيد ، او آن هزينه‌ها را تسجيل كرد و ديگر فرمان خواهى سالانه ترك شد و به گونهء جارى « 1 » در آمد كه عمال ، خود انفاق مىكردند و با آنان احتساب مىشد . گويند : در فلسطين فصول جداگانه‌يى در سجلات خلفاء وجود دارد كه از خراج عمومى جداست . در آن ديار مقولهء « تخفيف » و « ردود » موجود است ، و شرح آن اين است كه املاكى در خلافت رشيد به سر خود رها شد و صاحبانش به ترك آن گفتند .\r\nرشيد ، هرثمة بن اعين را براى كشت آن زمينها بفرستاد ، و او جماعتى از كشاورزان و شخم زنان همان اراضى را بخواند تا به زمينهاى خود باز گردند و به ايشان وعده داد كه از خراجشان بكاهد و رفتارى نرم با آنان در پيش گيرد . گروهى\r\n\r\n\r\n","description":"","footnote":"\r\n( 1 ) . يعنى مبلغ مقطوع سالانه .\r\n","page_name":" 208 ","page_number":255},
  {"content":"\r\n\r\nبازگشتند كه آنان را « اصحاب تخفيف » خواندند و جمع ديگرى ديرتر آمدند و زمينها با شرايط گذشته به ايشان رد شد و اين جماعت « اصحاب ردود » نام گرفتند .\r\nبكر بن هيثم مرا حكايت كرد كه مردى عرب را در عسقلان ديدم و او با من گفت كه جدش از جمله كسانى بود كه عبد الملك آنان را در عسقلان سكونت داد و زمينهايى را به او و مرابطان آن ناحيه به اقطاع بداد . و گفت كه وى زمينى را به من نشان داد و گفت : اين ، از اراضى اقطاعى عثمان بن عفان است . بكر همچنين از محمد بن يوسف فاريابى حكايت كرد كه در عسقلان زمينهايى به امر عمر و عثمان به اقطاع سپرده شده و اگر كسى به آنها داخل شود باكى در اين معنى نمىبينم .\r\n\r\nامر جند قنسرين و شهرهايى كه عواصم خوانده مىشود\r\nگويند : ابو عبيدة بن جراح پس از فراغت از كار يرموك به حمص رفت و همه جاى آن ديار را بگشت و آنگاه به قنسرين آمد و خالد بن وليد در مقدمه سپاه او بود . اهل شهر قنسرين با وى بجنگيدند ، و سپس به قلعهء خود پناه برده طلب صلح كردند .\r\nابو عبيده همانند صلح حمص با ايشان مصالحه كرد و مسلمانان بر اراضى و قريه‌هاى آن ديار چيره شدند . حاضر قنسرين « 1 » از آن\r\n\r\n\r\n","description":"","footnote":"\r\n( 1 ) . حاضر به معنى محل نزديك به موضع بزرگتر ديگرى است . چنان كه در اين آيه :  وَ سْئَلْهُمْ عَنِ الْقَرْيَةِ الَّتِي كانَتْ حاضِرَةَ الْبَحْرِ  ( الاعراف ، 161 ) ، حاضرة البحر به معنى نزديك به دريا است ( رك . تفسير خواجه عبد الله انصارى ) . قريه‌ها و شهركهاى بسيارى\r\n","page_name":" 209 ","page_number":256},
  {"content":"\r\n\r\nطايفهء تنوخ بود و ايشان از آغاز اقامت در شام در آنجا منزل گزيدند . ابتدا در خيمه‌هاى بافته از مو مىزيستند ، و سپس در آنجا منازلى بنا كردند . ابو عبيده آنان را به اسلام دعوت كرد .\r\nبرخى مسلمان شدند ، ولى طايفهء بنو سليح بن حلوان بن عمران بن حاف بن قضاعه به نصرانيت خود باقى ماند . يكى از اولاد يزيد بن حنين طائى انطاكى از شيوخ خود نقل كرد كه جماعتى از ساكنان آن ناحيه در عهد خلافت مهدى اسلام آوردند و او روى دستهاى ايشان واژهء قنسرين را به رنگ سبز منقوش ساخت .\r\nسپس ابو عبيده به قصد حلب روان گشت ، ولى به او خبر رسيد كه اهل قنسرين عهد خود شكسته و خيانت ورزيده‌اند . پس سمط بن اسود كندى را سوى ايشان فرستاد و او آنان را محاصره كرد و قنسرين را بگشود .\r\nهشام بن عمار دمشقى از يحيى بن حمزه و او از ابو عبد العزيز و او از عبادة بن نسى و او از عبد الرحمن بن غنم روايت كرد كه گفت :\r\nسمط - و يا شايد گفت شرحبيل بن سمط - را به مرابطهء شهر قنسرين گمارديم ، و او هنگامى كه آن شهر را فتح كرد گاوان و گوسفندانى به دست آورد و شمارى از آن را ميان ما قسمت كرد و باقى را جزء غنائم قرار داد حاضر طيئ كهن بود و اهل آن پس از جنگهاى فتنه و شورشى كه ميان ايشان بود ، در آنجا سكونت گزيدند . در آن زمان جمعى از ايشان در جبلين منزل كردند و باقى پراكندهء بلاد شدند . چون ابو عبيده بر ايشان وارد شد ، برخى\r\n\r\n\r\n","description":"","footnote":"\r\nكه بر اثر اجتماع قبايل عرب در نزديكى شهرهاى اصلى پديد آمد ، غالبا عنوان حاضر به آنها اطلاق گرديد . مانند حاضر حلب در جنوب غربى آن شهر و حاضر قنسرين كه قريه‌يى در نزديكى شهر اخير بوده است .\r\n","page_name":" 210 ","page_number":257},
  {"content":"\r\n\r\nاسلام آوردند و بسيارى ديگر به شرط اداى جزيه صلح كردند و اندكى پس از آن همه ، جز عدهء قليلى ، مسلمان شدند . نزديك شهر حلب حاضرى بود به نام حاضر حلب كه طوايف مختلف عرب از تنوخ و ديگران را در خود گرد آورده بود . ابو عبيده با آنان به شرط اداى جزيه صلح كرد و بعد همه اسلام آوردند و در آنجا خود و اعقابشان تا اندكى پس از وفات رشيد مقيم بودند .\r\nآنگاه اهل آن حاضر با مردم شهر حلب به نبرد پرداختند و خواستند كه آنان را از شهر بيرون كنند . هاشميان اهل حلب به همهء قبايل عرب كه در اطراف ايشان بودند نامه نوشتند و كمك خواستند . نخستين كسى كه به يارى و فرياد رسى آنان آمد عباس بن زفر بن عاصم بود كه از جهت خويشاوندى خال‌زادگان ، از بنو هلال به شمار بود ، زيرا مادر عبد الله بن عباس يعنى لبابه دختر حارث بن حزن بن بجير بن هزم زنى هلاليه بود . اهل آن حاضر را توانايى مقابله با او و همراهانش نبود ، پس آنان را از حاضرشان براندند و آن را ويران ساختند . اين واقعه در ايام شورش محمد بن رشيد رخ داد . سپس آنان به قنسرين رفتند و مردم آن بلد به ايشان طعام و جامه دادند و چون به شهر درآمدند خواستند تا بر آن مستولى شوند . اهل شهر آنان را براندند و در بلاد پراكنده ساختند . جمعى از ايشان در تكريت‌اند كه من آنان را بديدم و گروهى در ارمينيه و بسيارى بلاد متفرق ديگرند .\r\nالمتوكل على الله مرا گفت كه از شيخى از مشايخ بنو صالح بن على بن عباس شنيدم كه در سال جنگ عموريه به المعتصم بالله مىگفت : چون عباس بن زفر هلالى براى كمك به هاشميان به حلب وارد شد ، زنانى از ايشان وى را ندا داده ، گفتند : اى خال ما را نخست اميد به خداست و سپس به تو . او گفت : بيمى به دل راه مدهيد ، ان شاء الله خداوند\r\n\r\n","description":"","footnote":"","page_name":" 211 ","page_number":258},
  {"content":"\r\n\r\nمرا خوار كند ، اگر شما را خوار گردانم . و گفت كه حيار بنى قعقاع قبل از اسلام شهر معروفى بود و آرامگاه منذر بن ماء السماء لخمى ملك حيره در آن قرار داشت . اولاد قعقاع بن خليد بن جزء بن حارث بن زهير بن جذيمة بن رواحة بن ربيعة بن مازن بن حارث بن قطيعة بن عبس بن بغيض در آن بلد منزل گزيدند و آن را وطن خود قرار دادند و به همين واسطه به نام ايشان خوانده شد .\r\nعبد الملك بن مروان در آنجا زمينى را به اقطاع به قعقاع داد و اقطاعاتى نيز به عم وى عباس بن جزء بن حارث واگذار كرد و آن را ايغار « 1 » ما دام العمر وى قرار داد . پس از او نيز اين ملك به ايغار داده شد . تمامى اين اراضى و يا اكثر آنها زمين موات بود .\r\nولاده دختر عباس بن جزء همسر عبد الملك بود و وليد و سليمان را براى او به دنيا آورد . گويند كه ابو عبيده به حلب رفت و عياض بن غنم فهرى فرماندهء مقدمهء سپاه بود . نام پدر وى عبد غنم بود ، لكن عياض هنگامى كه اسلام آورد ، از اينكه بگويند عبد غنم اكراه داشت و گفت : من عياض بن غنم هستم . چون به حلب رسيد ، مشاهده كرد كه مردم آن حصار گرفته‌اند ، پس در آنجا فرود آمد و چيزى نگذشت كه صلح و امان بر جانها و اموال و با روى شهر و كليساها و منازل و قلعهء خود طلب كردند . اين خواسته برآورده شد ، ولى موضعى براى مسجد مستثنى گشت . عقد صلحى كه عياض با ايشان بست از سوى ابو عبيده نيز تنفيذ شد . به زعم برخى از راويان قرار مصالحهء با اهل حلب خوددارى از ريختن\r\n\r\n\r\n","description":"","footnote":"\r\n( 1 ) . ايغار ، نوعى اقطاع است كه بر حسب آن خراج زمين در مركز معينى اداء مىشود و مأمور خراج براى اخذ آن به محل ملك نمىآيد . اين واژه همچنين به معنى اقطاع معاف از خراج نيز آمده است و بلاذرى در جاى ديگر آن را به معنى دوم به كار برده است .\r\n","page_name":" 212 ","page_number":259},
  {"content":"\r\n\r\nخون ايشان و نصف كردن خانه‌ها و كليساهايشان بوده است .\r\nبرخى ديگر گويند كه ابو عبيده در حلب احدى را نيافت ، زيرا همهء اهل آن به انطاكيه نقل مكان كرده بودند و از همان جا بود كه با وى بر سر شهر خود مصالحه كردند و اين كار با مراسله انجام يافت و چون صلح منعقد شد ، به حلب بازگشتند .\r\nگويند : ابو عبيده از حلب به انطاكيه رهسپار شد كه در آنجا جمعى از اهل جند قنسرين حصار گرفته بودند . چون به مهروبه حدود دو فرسنگى انطاكيه رسيد ، به گروهى از دشمنان برخورد و آنان را پراكنده ساخت و به درون شهر راند و اهل آن را از همهء دروازه‌ها به محاصره گرفت . قسمت اعظم سپاه بر دروازهء فارس و دروازهء ديگرى به نام باب البحر مجتمع شده بود . سپس با وى صلح كردند ، بر اين قرار كه جزيه بپردازند يا از آنجا جلاى بلد كنند .\r\nبرخى از ايشان شهر را ترك گفتند و بعض ديگر در آنجا بماندند .\r\nوى به آنان امان داد و بر هر محتلم‌شونده‌يى دينارى و جريبى مقرر داشت . ولى بعد ، نقض عهد كردند و ابو عبيده عياض بن غنم و حبيب بن مسلمه را سوى ايشان فرستاد و آن دو شهر را به قرار همان صلح نخستين گشودند . به قولى ، اين عهد شكنى پس از بازگشت ابو عبيده از فلسطين رخ داد ، و او عمرو بن عاصى را از ايلياء بفرستاد و عمرو آن بلد را بگشود و از آنجا بازگشت و زمانى كوتاه بماند تا آنكه اهل ايلياء امان و صلح طلبيدند .\r\nو الله اعلم .\r\nمحمد بن سهم انطاكى از ابو صالح فراء و او از مخلد بن حسين و او از مشايخ آن ثغر روايت كرد كه عمر و عثمان امر انطاكيه را بس عظيم داشته و از آن ذكر بسيار مىكردند ، و چون گشوده شد عمر به ابو عبيده نوشت كه گروهى از مسلمانان اهل نيات و\r\n\r\n","description":"","footnote":"","page_name":" 213 ","page_number":260},
  {"content":"\r\n\r\nحسبه « 1 » را بر انطاكيه ترتيب « 2 » كند و آنان را بر آن بلد مرابط قرار دهد و در زمينهء عطايا مضايقه‌يى بر ايشان روا ندارد . سپس نيز كه معاويه ولايت يافت به همان گونه به وى بنوشت . عثمان نيز به او نامه‌يى نوشت و فرمان داد كه جماعتى را در آنجا بگمارد و اقطاعاتى قرار دهد و او چنان كرد . ابن سهم گويد : بر پل انطاكيه در ارنط ايستاده بودم و آن زمان نوجوانى بودم ، از شيخ مسنى اهل انطاكيه شنيدم كه مىگفت : اين زمين را عثمان به جماعتى از سپاه ابو عبيده به اقطاع داد و اين كار در زمان ولايت معاويه از سوى عثمان بر شام انجام گرفت .\r\nگويند كه معاوية بن ابى سفيان در سال چهل و دو جماعتى از پارسيان و اهل بعلبك و حمص و مصران را به انطاكيه منتقل كرد . از جمله ايشان مسلم بن عبد الله جد عبد الله بن حبيب بن نعمان بن مسلم انطاكى بود . وى بر يكى از دروازه‌هاى انطاكيه ، كه امروزه باب مسلم خوانده مىشود ، به قتل رسيد و آن ، به اين شرح بود كه روميان از ساحل برآمده بر در انطاكيه فرود آمدند و مسلم بر بارو ايستاده بود . علجى با سنگ به وى زد و او را بكشت .\r\nجمعى از مشايخ اهل انطاكيه ، كه ابن برد فقيه از آن جمله بود ، مرا حكايت كردند كه عبد الملك ارض سلوقيه را كنار ساحل\r\n\r\n\r\n","description":"","footnote":"\r\n( 1 ) . به معنى افرادى كه با نيت عبادت و ثواب و به اميد اجر اخروى به انجام خدمتى عمومى روى مىآورند .\r\n( 2 ) . از معانى كهن واژهء « ترتيب » ، گماردن دسته و جماعتى است به خدمت موظف در رشته‌يى معين ، بويژه گماردن مردانى به طور ثابت در مناطق مرزى و استحكامات به خاطر دفاع و عمليات جنگى در قبال دشمن .\r\n","page_name":" 214 ","page_number":261},
  {"content":"\r\n\r\nبه سپاهيان انطاكيه به اقطاع داد و بر هر فلثرى « 1 » ، كه يك جريب باشد ، دينارى و دو مد گندم قرار داد . پس ايشان در آن موضع منزل گزيدند و آن فوائد جارى « 2 » ايشان شد ، و قلعهء سلوقيه نيز بنا گرديد . گويند كه اراضى بغراس از آن مسلمة بن عبد الملك بود و آن را وقف مبرات كرد . عين السلور و درياچهء آن نيز از آن وى بود .\r\nاسكندريه نيز به او تعلق داشت ، و سپس اقطاعا به رجاء آزاد كردهء مهدى واگذار شد و به ارث به منصور و ابراهيم پسران مهدى رسيد . آنگاه از آن ابراهيم بن سعيد جوهرى شد ، و سپس احمد بن ابى داود ايادى آن را خريدارى كرد ، و بعد مالكيت آن به المتوكل على الله منتقل شد . ابن برد انطاكى و ديگران مرا گفتند كه مسلمة بن عبد الملك املاكى را اقطاعا به جماعتى از قوم ربيعه واگذار كرد و چون او وفات يافت ، از آن مأمون شد و مباشرتش به صالح خازن كه صاحب خانه‌يى در انطاكيه است ، سپرده شد .\r\nگويند : ابو عبيده خبر يافت كه جمعى از روميان بين معرة مصرين و حلب مقام كرده‌اند ، با ايشان تلاقى كرد و چند تن از بطريقان را بكشت و آن سپاه را بپراكند و اسيران و غنائم بگرفت ، و معرفة مصرين را به صلحى همانند صلح حلب بگشود .\r\nسپس سواران خود را به جولان درآورد و به بوقا رسيد و قريه‌هاى\r\n\r\n\r\n","description":"","footnote":"\r\n( 1 ) . فلثر لفظ سريانى و در اصل به معنى زمين زراعى است . بلاذرى آن را معادل جريب آورده است .\r\n( 2 ) . از معانى كلمهء « جارى » ، هزينه يا درآمد معين دوره‌يى و بويژه سالانه است . در اين مقام ، منظور آن است كه خراج معين آن اراضى همه ساله به سپاهيان صاحب اقطاع تعلق مىگرفت .\r\n","page_name":" 215 ","page_number":262},
  {"content":"\r\n\r\nجومه و سرمين و مرتحوان و تيزين را بگشود و با اهل دير طبايا « 1 » و دير الفسيله بر اين قرار صلح كرد كه از هر مسلمانى كه بر ايشان بگذرد ، ضيافت كنند . مسيحيان خناصره نيز نزد او آمده صلح كردند . ابو عبيده همهء سرزمين قنسرين و انطاكيه را فتح كرد .\r\nعباس بن هشام از پدر خود حكايت كرد كه خناصره به خناصر بن عمرو بن حارث كلبى كنانى بزرگ آن بلد منسوب بود و بطنان حبيب بن حبيب بن مسلمهء فهرى ، و داستان آن چنين است كه ابو عبيده يا عياض بن غنم وى را از حلب بفرستاد و او قلعه‌يى را كه در آنجا بود ، بگشود و بدين‌سان به نام وى خوانده شد . گويند كه ابو عبيده به قصد قورس روان شد و عياض را پيشاپيش گسيل داشت . راهبى از راهبان وى را بديد و براى اهل بلد طلب صلح كرد . عياض او را نزد ابو عبيده فرستاد كه بين جبرين و تل اعزاز بود . ابو عبيده با او صلح كرد و سپس به قورس آمد و با مردم آن عهدى همانند اهل انطاكيه ببست و در قريه‌يى بنام شرقينا به آن راهب عهدنامه‌يى بداد و سواران خود را به اطراف فرستاد و بر تمامى سرزمين قورس تا آخر حد نقابلس چيره شد .\r\nگويند كه قورس « مسلحهء » « 2 » انطاكيه بود و همه ساله « طالعه » يى « 3 »\r\n\r\n\r\n","description":"","footnote":"\r\n( 1 ) . اين نام در نسخه‌هاى اصلى نيز به همين شكل ناقص درج گرديده و دانسته نيست كه حرف پس از طاء چيست .\r\n( 2 ) . مسلحه به معنى منطقهء مرزى است كه در آن احتمال مقابلهء با دشمن مىرود ، و معمولا مجهز به اسلحه و تجهيزات و پادگان و پستهاى نظامى و استحكامات دفاعى است .\r\nواژهء مذكور به خود پادگانها و استحكامات نيز اطلاق مىشده است .\r\n( 3 ) . طالعه كه جمع آن طوالع است ، به معنى ستونهاى نظامى بوده است كه همه ساله در فصل بهار براى حفاظت از مناطق مرزى اعزام مىشدند و در فصل پائيز باز مىگشتند .\r\n","page_name":" 216 ","page_number":263},
  {"content":"\r\n\r\nاز سپاهيان و جنگجويان انطاكيه به آن ناحيه فرستاده مىشد .\r\nسپس فوجى از افواج انطاكيه به قورس منتقل شد و اعزام طوالع منقطع گرديد . و گويند كه سلمان بن ربيعهء باهلى همراه ابو امامه صدى بن عجلان از صحابهء رسول الله ( ص ) در سپاه ابو عبيده بود و به قلعه‌يى در قورس فرود آمد كه به وى منسوب شد و قلعهء سلمان نام گرفت . سپس سلمان همراه كسانى كه به يارى سعد بن ابى وقاص رفتند از شام بازگشت ، و سعد آن زمان در عراق بود .\r\nبه قولى ، سلمان بن ربيعه پس از فتح عراق و پيش از رفتن به ارمينيه به غزاى روميان رفته و پس از خروج از مرعش كنار اين قلعه اردو زده بود ، و به اين سبب قلعه به نام وى منسوب شد . سلمان و زياد از صقلبيانى « 1 » بودند كه مروان بن محمد آنان را بر ثغور « ترتيب » كرده بود . از كسى شنيدم كه مىگفت : اين سلمان از صقالبه است و آن قلعه به او منسوب است ، و الله اعلم .\r\nگويند كه ابو عبيده به حلب الساجور آمد و عياض را به منبج فرستاد ، و سپس خود نيز به او ملحق شد و آن زمان عياض با اهل آن ناحيه صلحى مانند صلح انطاكيه منعقد ساخته بود كه ابو عبيده آن را تنفيذ كرد و عياض بن غنم را به ناحيهء دلوك و رعبان فرستاد ، و او با اهل آنها همانند منبج صلح كرد و بر مردمش شرط كرد كه اخبار روميان را تفحص كرده به مسلمانان بنويسند .\r\nابو عبيده هر بلدى را فتح مىكرد ، عاملى بر آن مىگمارد و جمعى از مسلمانان را در اختيار او مىنهاد و مناطقى را كه نسبت به آنها بيمى در ميان بود با جنگجويان مجهز مىكرد . گويند : سپس ابو عبيده روان شد و در عراجين فرود آمد و مقدمه سپاه خود را به بالس فرستاد . حبيب بن مسلمه را نيز به فرماندهى سپاهى به\r\n\r\n\r\n","description":"","footnote":"\r\n( 1 ) . اقوام اسلاو .\r\n","page_name":" 217 ","page_number":264},
  {"content":"\r\n\r\nقاصرين گسيل داشت . بالس و قاصرين از آن دو برادر از اشراف روم بود كه قريه‌هاى اطراف خود را به اقطاع گرفته و نگاهبانى شهرهاى رومى شام را كه بين آن دو بود بر عهده داشتند . چون مسلمانان به آنجا رسيدند ، با اهل آن به شرط اداى جزيه يا جلاى بلد صلح كردند . بسيارى از ايشان به شهرهاى روم و سرزمين الجزيره و قريه جسر منبج كوچ كردند . آن زمان جسرى در اين قريه وجود نداشت و در زمان عثمان بن عفان رضى الله عنه به خاطر صائفه‌ها « 1 » ساخته شد . به قولى ، آثار قديمى پل در آنجا وجود داشته است . گويند : ابو عبيده جمعى از جنگجويان را در بالس بگمارد ، و جماعتى از اعراب شام را كه پس از ورود مسلمانان به شام اسلام آورده بودند ، و نيز گروهى از طايفهء قيس را كه جزء سپاهيان اعزامى نبوده ، بلكه از باديه‌ها كوچيده بودند ، در آنجا سكونت داد . در قاصرين نيز جماعتى را اسكان داد كه خود يا اعقابشان آنجا را ترك كردند . ابو عبيده به فرات رسيد و سپس به فلسطين بازگشت . بالس و قريه‌هاى تابعه‌اش در تمامى حدود پست و بلند و ميانهء آن مزارع ديم مشمول عشر بود .\r\nچون زمان مسلمة بن عبد الملك بن مروان فرا رسيد ، وى از طريق ثغور الجزيره براى جنگ با روميان رهسپار شد و در بالس اردو زد . اهل بالس و نيز مردم بويلس و قاصرين و عابدين و صفين كه قريه‌هاى تابعهء آن است ، نزد وى آمدند . مردم مناطق بالاى اين ناحيه همگى پيش وى آمده تقاضا كردند نهرى از فرات براى ايشان حفر كند تا اراضى خود را مشروب سازند و در مقابل ثلث حاصل غلات را پس از وضع عشريه حكومتى به وى دهند .\r\nمسلمه اين كار بكرد و نهر معروف به نهر مسلمه را حفر نمود ،\r\n\r\n\r\n","description":"","footnote":"\r\n( 1 ) . جنگ و اردو كشى تابستانى .\r\n","page_name":" 218 ","page_number":265},
  {"content":"\r\n\r\nو ايشان نيز به شرط خود وفا كردند . وى با روى شهر را مرمت و مستحكم كرد .\r\nگويند كه طرح اين مقصود از سوى مسلمه بود و او خود آنان را به اين معامله دعوت كرد و چون بمرد بالس و قريه‌هاى آن به ورثهء وى رسيد و همچنان در دست ايشان بود تا آمدن دولت مباركه « 1 » ، كه در آن زمان عبد الله بن على اموال بنو اميه را قبض كرد و آن ناحيه نيز جزء آن قرار گرفت . ابو العباس آن را به سليمان بن على بن عبد الله بن عباس به اقطاع داد و از او به پسرش محمد بن سليمان رسيد . برادرش جعفر بن سليمان از او نزد رشيد سعايت مىكرد و به وى مىنوشت كه او هر مالى يا ملكى داشته باشد ، چند برابر بهاى آن را در راه هوسهاى خويش و نيز براى اطرافيانش صرف مىكند و اموالش براى امير المؤمنين حلال و آزاد است . رشيد بفرمود تا نامه‌هاى او را نگاه دارند و چون محمد بن سليمان مرد ، آن نامه‌ها را در آوردند و بر جعفر احتجاج كردند و محمد را برادر ابو ينى جز او نبود . وى بدان اقرار كرد و اموال به رشيد رسيد و او بالس و توابع آن را اقطاعا به مأمون داد و پس از او به فرزندانش رسيد .\r\nهشام بن عمار از يحيى بن حمزه و او از تميم بن عطيه و او از عبد الله بن قيس همدانى روايت كرد كه عمر بن خطاب رضى الله عنه به جابيه آمد و خواست كه اراضى آن را ميان مسلمانان قسمت كند چه آن ناحيه به عنوه فتح شده بود . معاذ بن جبل گفت : به خدا كه اگر آن را قسمت كنى نتيجه‌يى ناخوش آيند خواهد داشت . مالى بسيار به دست جماعتى مىافتد ، و سپس آنان مىميرند و اموال\r\n\r\n\r\n","description":"","footnote":"\r\n( 1 ) . منظور دولت عباسيان است .\r\n","page_name":" 219 ","page_number":266},
  {"content":"\r\n\r\nبراى كسان معينى مىماند . آنگاه جماعت ديگرى خواهند آمد كه پشتيبان محكم اسلام‌اند ، لكن چيزى براى خود نمىيابند . كارى كن كه اولين و آخرين ايشان را فراگير باشد . عمر سخنان معاذ را پذيرفت .\r\nحسين بن على بن اسود عجلى از يحيى بن آدم و او از مشايخ الجزيره و ايشان از سليمان بن عطاء و او از سلمهء جهنى و او از عم خود روايت كرد كه بزرگ شهر بصرى گفت : مسلمانان با وى به شرط دادن گندم و روغن و سركه صلح كرده‌اند و از عمر خواست كه به همين نحو عهدنامه براى او بنويسد . ابو عبيده وى را تكذيب كرد و گفت : با وى مصالحه كرديم كه چيزهايى دهند كه مسلمانان هنگام زمستان صرف كنند . پس عمر بر ايشان بر حسب طبقات جزيه مقرر داشت و بر زمينهايشان خراج بر قرار كرد .\r\nحسين از محمد بن عبد الاحدب و او از عبد الله بن عمر و او از نافع و او از اسلم آزاد كردهء عمر نقل كرد كه عمر به مسئولان جزيه نوشت كه جزيه را جز بر كسانى كه تراش تيغ بر آنان جارى شده مقرر ندارند و مقدار آن را براى دارندگان سكه‌هاى طلا چهار دينار معين كرد ، و ارزاق مسلمانان را بر عهدهء ايشان قرار داد كه براى هر مرد چهار مد گندم و سه قسط روغن در شام و الجزيره ادا كنند و اضافه بر آن هر مسلمانى بر ايشان وارد شود تا سه روز از او پذيرايى كنند . ابو حفص شامى از محمد بن راشد و او از مكحول روايت كرد كه هر زمين مشمول عشر در شام كه اهل آن رهايش كرده و اقطاع مسلمانان قرار گيرد و اين اراضى موات بوده و ايشان آن را احياء كرده باشند ، احدى حقى بر آن نخواهد داشت ، زيرا امر احياء به اذن والى صورت گرفته است .\r\n\r\n","description":"","footnote":"","page_name":" 220 ","page_number":267},
  {"content":"\r\n\r\n\r\nامر قبرس\r\nواقدى و ديگران گويند : معاوية بن ابى سفيان در دريا غزوهء اول قبرس را انجام داد . مسلمانان قبل از آن در بحر الروم « 1 » به كشتى ننشسته بودند و معاويه از عمر اجازهء جنگ دريايى خواسته و او رخصت نداده بود . چون عثمان بن عفان ولايت يافت به وى نامه‌يى نوشت و اجازه خواست به جنگ قبرس رود و نزديكى قبرس و سهولت كار را به وى اطلاع داد . عثمان پاسخ نوشت كه خود به ياددارى از عمر فرمان جنگ دريايى طلبيدى و او اذن نداد . چون سال بيست و هفت فرا رسيد ، باز نوشت كه وى را بحر پيمايى تا قبرس آسان است . عثمان نوشت اگر خود و زنت نيز سوار كشتى شويد مأذون هستيد و الا خير . پس او از عكا به دريا شد و كشتيهاى بسيار همراه وى بود و زن خود فاخته دختر قرظة بن عمرو بن نوفل بن عبد مناف بن قصى را نيز همراه ببرد .\r\nعبادة بن صامت نيز زن خود ام حرام انصارى دختر ملحان را همراه داشت . اين كار به سال بيست و هشت پس از فرو نشستن سرماى زمستان و به قولى در سال بيست و نه انجام گرفت . چون مسلمانان به قبرس رسيدند به ساحل آن قدم نهادند ، و آن جزيره‌يى است در دريا كه گويند حدود هشتاد فرسنگ در هشتاد فرسنگ است . اركون « 2 » قبرس كس پيش ايشان فرستاد و طلب صلح كرد و اهل بلد نيز به آن تن در داده بودند . پس بر اين قرار\r\n\r\n\r\n","description":"","footnote":"\r\n( 1 ) . درياى مديترانه .\r\n( 2 ) . از واژهء يونانى (  apxwv  يا  apxwvtos  ) گرفته شده كه به مقاماتى نظير حاكم ايالت ، رئيس ، صاحب منصب ، كنسول و نظاير آن اطلاق مىشده است .\r\n","page_name":" 221 ","page_number":268},
  {"content":"\r\n\r\nصلح شد كه هر سال هفت هزار و دويست دينار ادا كنند . روميان نيز با آنان صلحى بر همين پايه داشتند و قبرسيان دو خراج مىپرداختند . و شرط كردند كه مسلمانان ايشان را از اجراى صلح با روم منع نكنند . مسلمانان نيز شرط كردند كه موظف به دفاع از اهل قبرس در قبال كسانى كه از آن سوى بر ايشان تازند نباشند و مسلمانان را از حركت دشمنشان از روم آگاه سازند .\r\nهر گاه كه مسلمانان به سفر دريايى مىرفتند ، اهل قبرس متعرض ايشان نمىشدند و ياوريشان هم نمىدادند و بر ضد ايشان نيز كمكى نمىكردند .\r\nدر سال سى و دو قبرسيان ، روميان را با دادن كشتيهايى در جنگ دريايى كمك كردند و معاويه به سال سى و سه با پانصد كشتى به جنگ ايشان رفت و قبرس را به عنوه بگشود و كشتار كرد و اسير گرفت . سپس صلح پيشين را بر قرار كرد و دوازده هزار تن را كه همه اهل ديوان « 1 » بودند به آنجا گسيل داشت و ايشان مساجدى در قبرس بنا كردند . نيز جمعى از مردم بعلبك را به قبرس كوچانيد و شهرى در آنجا بنا كرد . قبرسيان تا زمانى كه معاويه زنده بود همواره عطايايى مىفرستادند ، تا آنكه معاويه بمرد و پسرش يزيد ولايت يافت . پس آن جماعتى را كه گسيل شده بود باز گردانيد و فرمان داد شهر را ويران سازند .\r\nبه زعم برخى از راويان ، جنگ دوم معاويه در قبرس به سال سى و پنج رخ داد .\r\nمحمد بن مصفى حمصى از وليد حكايت كرد كه گفت : شنيديم ، يزيد بن معاويه مالى هنگفت و عظيم رشوت ستاند تا سپاه قبرس را فراخواند و چون آنان بازگشتند اهل قبرس شهر و مساجدشان\r\n\r\n\r\n","description":"","footnote":"\r\n( 1 ) . كسانى كه نامهايشان در ديوان ثبت شده و عطايا در حق ايشان بر قرار بود .\r\n","page_name":" 222 ","page_number":269},
  {"content":"\r\n\r\nرا ويران كردند . محمد بن سعد از واقدى و او از عبد السلام بن موسى و او از پدر خود نقل كرد كه گفت : در جنگ اول قبرس ام حرام دختر ملحان با شوى خود عبادة بن صامت در كشتى نشست و چون به قبرس رسيدند ، از كشتى پياده شد و مركبى آوردند تا سوار شود و آن مركب وى را فرو غلتانيد و بكشت . گور او در قبرس است و آن را قبر زن صالحه نامند .\r\nگويند : در جنگ قبرس همراه معاويه ابو ايوب خالد بن زيد بن كليب انصارى شركت داشت ، و نيز : ابو درداء و ابو ذر غفارى و عبادة بن صامت و فضالة بن عبيد انصارى و عمير بن عبيد انصارى و واثلة بن اسقع كنانى و عبد الله بن بشر مازنى و شداد بن اوس بن ثابت ، كه برادرزادهء حسان بن ثابت بود ، و مقداد و كعب الحبر بن ماتع و جبير بن نفير حضرمى .\r\nهشام بن عمار دمشقى از وليد بن مسلم و او از صفوان بن عمرو نقل كرد كه معاوية بن ابى سفيان شخصا و در حالى كه زنش را همراه داشت ، در قبرس جنگيد و خداوند فتحى عظيم نصيب او ، و غنائم نيكويى نصيب مسلمانان كرد . سپس مسلمانان به جنگ با آنان ادامه دادند تا آنكه معاويه در حيات خود صلحى دائم با ايشان منعقد ساخت ، بر اين قرار كه هفت هزار دينار بپردازند و مسلمانان را راهنمايى كنند و از دشمنان رومى با خبر سازند . شرايط صلح به اين نحو يا در حدود آن بود .\r\nگويند : وليد بن يزيد بن عبد الملك جمعى از قبرسيان را به شام كوچانيد و آن به خاطر امرى بود كه ايشان را بدان متهم ساخته بود . مردم اين كار را منكر شمردند و يزيد بن وليد بن عبد الملك آنان را به ديار خود باز گردانيد . حميد بن معيوق همدانى در عهد خلافت رشيد به خاطر فتنه‌يى كه از ناحيه قبرسيان رخ داد با ايشان بجنگيد و جمعى را اسير كرد . آنگاه كار اطاعت اهل\r\n\r\n","description":"","footnote":"","page_name":" 223 ","page_number":270},
  {"content":"\r\n\r\nقبرس از مسلمانان به راستى گراييد و رشيد فرمان داد اسيرانشان را باز گردانند كه چنين شد .\r\nمحمد بن سعد مرا گفت كه واقدى در نقل خويش از رواة حكايت كرد كه اهل قبرس همچنان بر صلح معاويه پايدار بودند تا آنكه عبد الملك بن مروان به ولايت رسيد و هزار دينار بر ايشان افزود و كار بر همين منوال بود تا نوبت خلافت به عمر بن عبد العزيز رسيد ، و او آن اضافه را از ايشان كسر كرد ، و سپس كه هشام بن عبد الملك ولايت يافت ، بار ديگر آن را بر قرار ساخت و به همين سان بود تا ابو جعفر منصور به خلافت رسيد و او گفت : ما را بيش از هر كسى زيبد كه در حق ايشان انصاف روا داريم و از ستم ورزيدن به آنان ما را چيزى نخواهد افزود .\r\nپس شرايط صلح معاويه را اعاده كرد .\r\nبرخى از شاميان اهل علم و ابو عبيد قاسم بن سلام مرا حكايت كردند كه از اهل قبرس در زمان ولايت عبد الملك بن صالح بن على بن عبد الله بن عباس بر ثغور آشوبى سر زد و او خواست تا صلح ايشان را نقض كند و فقها در آن زمان بسيار بودند ، پس به ليث بن سعد و مالك بن انس و سفيان بن عيينه و موسى بن اعين و اسماعيل بن عياش و يحيى بن حمزه و ابو اسحاق فرازى و مخلد بن حسين از كار ايشان بنوشت و آنان به وى جواب دادند . پاسخى كه ليث بن سعد نوشت چنين بود : اهل قبرس جماعتى هستند كه همواره به فريب اهل اسلام و راهنمايى دشمنان خدا ، روميان ، متهم مىگردند و خداوند تعالى گويد :  وَ إِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ  « 1 » و نگفته است كه : « لا تنبذ اليهم حتى\r\n\r\n\r\n","description":"","footnote":"\r\n( 1 ) . اگر ترسى از قومى كه عهدشكنند آگاهى افكن به ايشان ( كه تو پيمان ايشان بشكستى\r\n","page_name":" 224 ","page_number":271},
  {"content":"\r\n\r\nتستيقن خيانتهم « 1 » » . به ديدهء من بايد نقض عهد ايشان ابلاغ و يك سال مهلت داده شود تا شور كنند . آنگاه هر يك از ايشان كه خواهد به بلاد مسلمين آيد ، به شرط آنكه ذمه « 2 » شود و خراج دهد از وى پذيرفته شود ، و هر كه خواهد به بلاد روم رود چنان كند و آنان كه خواهند در قبرس مانند و جنگ كنند ، دشمن شناخته شده و با ايشان قتال و جنگ خواهد شد . ولى لزوم انتظار يك ساله من باب حجت بر ايشان و وفاى به عهد قطعى است .\r\nدر جوابى كه مالك بن انس نوشت ، آمده بود : امان اهل قبرس قديم است و واليان به ايشان داده‌اند ، زيرا اقرار قبرسيان را به اين شرايط ذل و كوچكى براى ايشان مىشمردند و از قدرت و چيرگى مسلمانان مىدانستند كه از آنان جزيه دريافت كنند و از طريق ايشان بر دشمنان فرصتى يابند . من كسى از واليان را نشنيده‌ام كه عهد صلح ايشان را نقض كرده يا آنان را از بلدشان اخراج كرده باشد و به نظر من نبايد قبل از اتمام حجت ، در اعلام لغو قرار داد و نقض عهد ايشان شتابى به كار برده شود ، زيرا خداوند گويد :  فَأَتِمُّوا إِلَيْهِمْ عَهْدَهُمْ إِلى مُدَّتِهِمْ  « 3 » و اگر پس از\r\n\r\n\r\n","description":"","footnote":"\r\nيا خواهى شكست ) تا ايشان و تو يكسان باشيد ( در آگاهى از شكستن پيمان ) سورهء انفال ، آيهء 58 ( از تفسير خواجه عبد الله انصارى ) .\r\n( 1 ) . مفهوم اين جمله چنين است : « عهد را مشكن و شكستن عهد را به ايشان خبر مده تا از خيانتشان يقين حاصل كنى . » مراد اين است كه صرف بيم از خيانت موجد حق « نبذ » براى مسلمانان است . ( نبذ به معنى بر هم زدن قرار داد و اعلام آن به طرف است ) و براى اين كار ضرورتى ندارد كه از وقوع خيانت يقين حاصل شود .\r\n( 2 ) . يعنى در زمرهء اهل ذمه قرار گيرند .\r\n( 3 ) . بريد ايشان را پيمان كه با ايشان كرديد تا به آن درنگ كه ايشان را نامزد\r\n","page_name":" 225 ","page_number":272},
  {"content":"\r\n\r\nآن به راه راست نيامده و غش و خيانت فرونگذارند و غدر ايشان ثابت شود ، آنگاه مىتوان بر آنان تاخت . ولى اين كار بايد پس از حصول آن اخطار باشد كه در آن حال نصرت و پيروزى نصيب گشته و ذلت و خوارى از آن ايشان خواهد شد ، ان شاء الله تعالى .\r\nو سفيان بن عيينه چنين نوشت : من خبر ندارم كه پيامبر ( ص ) با قومى عهدى بسته و آن قوم نقض عهد كرده باشند و او قتل ايشان را جايز نشمرده باشد ، جز اهل مكه كه بر آنان منت نهاد .\r\nنقض عهد ايشان به اين گونه بود كه حليفان خود را در جنگ با خزاعه كه حليف رسول الله ( ص ) بودند ، يارى دادند . و در مورد اهل نجران كه شرط شده بود رباخوارى نكنند و آنان ربا خوردند عمر رحمه الله حكم به جلاى ايشان داد . اجماع جماعت ما بر اين است كه اگر كسى نقض عهد كند ذمه‌يى براى او نخواهد بود .\r\nو موسى بن اعين نوشت : اگر امورى از اين گونه واقع شود بر واليان است كه در آن تأمل كنند . من از گذشتگان كسى را نديده‌ام كه عهد مردم قبرس يا ديگران را نقض كرده باشد و احتمال آن هست كه عامه و اكثريت مردم بر آنچه از خاصه بروز كرده ، يارى و مساعدت نكرده باشند . به رأى من بايد به عهد ايشان وفا كرد و بر شروطشان پايدار بود ، ولى اگر آنان اين كار كرده باشند ، از اوزاعى شنيدم در باب قومى ، كه با مسلمانان عقد صلح بسته و سپس مشركان را بر اسرار ايشان مطلع ساخته\r\n\r\n\r\n","description":"","footnote":"\r\nكرده‌اند . سورهء توبه ، آيهء 4 . ( مراد اين است كه به پيمان بسته شده با كافران وفا كنيد تا آنگاه كه مدت قرار داد سرآيد ) .\r\n","page_name":" 226 ","page_number":273},
  {"content":"\r\n\r\nو دلالت كرده‌اند ، مىگفت : چنين جماعتى اگر اهل ذمه باشند عهدشان شكسته و از ذمه خارج گشته‌اند و والى اگر خواهد ، تواند كه آنان را بكشد و مصلوب كند ، و اگر طرف عقد صلح باشند ، در ذمهء مسلمانان داخل نشده‌اند و والى بىاعتبارى عهدشان را به ايشان اعلام خواهد داشت . على سواء ، ان الله لا يحب كيد الخائنين « 1 » .\r\nو اسماعيل بن عياش نوشت : اهل قبرس ذليل و مقهورند . روميان بر جانها و زنهايشان چيره مىشوند و بر ما زيبنده است كه از ايشان دفاع و حمايت كنيم . حبيب بن مسلمه در عهد نامهء خود براى اهل تفليس نوشت : اگر چنين پيش آيد كه مسلمانان از كار شما غافل مانند و دشمن بر شما چيره شود ، در حالى كه شما بر عهد خود وفادار هستيد ، اين رخداد به منزلهء نقض عهد شما نخواهد بود . به رأى من اهل قبرس بايد بر عهد و ذمهء خود باقى گذارده شوند . زمانى كه وليد بن عبد الملك ايشان را به شام كوچانيد ، مسلمانان را ناپسند آمد و فقهاء را گران افتاد ، و چون يزيد بن وليد بن عبد الملك ولايت يافت ، آنان را به قبرس بازگردانيد و مسلمانان را اين كار او پسند آمد و آن را از دادگرى دانستند .\r\n\r\n\r\n","description":"","footnote":"\r\n( 1 ) . على سواء ، دنبالهء آيهء 58 از سورهء انفال است كه قبلا معنى آن بيان شد . مفهوم باقى عبارت چنين است : زيرا كه خداوند كيد خائنان را دوست ندارد . مجموع عبارت ز آيهء 58 ، سورهء انفال گرفته شده ، لكن قابل ذكر اين كه در آيهء 58 مذكور كلمه « كيد » به كار برده نشده است ( متن آيه چنين است :  فَانْبِذْ إِلَيْهِمْ عَلى سَواءٍ إِنَّ اللَّهَ لا يُحِبُّ الْخائِنِينَ  . لفظ « كيد » در عبارت مشابهى در جاى ديگر قرآن يعنى آيهء 52 سورهء يوسف آمده است كه متن آن چنين است : ذلك ليعلم انى لم اخنه و ان الله لا يهدى كيد الخائنين .\r\n","page_name":" 227 ","page_number":274},
  {"content":"\r\n\r\nو يحيى بن حمزه نوشت : كار قبرس همچون قضيه عربسوس است و آن قضيه سرمشقى نيكو و سنتى قابل اتباع است . داستان چنين بود كه عمير بن سعد نزد عمر بن خطاب آمد و به او گفت :\r\nميان ما و روميان شهرى است به نام عربسوس كه اهل آن دشمنان را بر اسرار ما آگاه مىسازند و ما را از اسرار ايشان خبر نمىدهند . عمر گفت : چون نزد آنان روى مخيرشان كن در اين كه به جاى هر گوسفند دو گوسفند و به جاى هر گاو دو گاو و به جاى هر چيزى دو برابر آن به ايشان باز دهى و اگر پذيرفتند ، آنها را بده و از شهر كوچشان ده و آن را خراب كن و اگر اباء كردند لغو عهدشان را به آنان خبر ده و يك سال مهلتشان ده و سپس شهر را ويران كن . عمير اين كار بكرد و ايشان اباء كردند ، پس يك سال مهلتشان داد ، و سپس شهر را خراب كرد .\r\nعهد صلح ايشان همچون عهد قبرسيان بود . اصلح اين است كه اهل قبرس بر عهد صلحى كه با ما دارند باقى گذارده شوند و از آنچه مىدهند براى امور مسلمانان استفاده شود . هر قومى كه عهد صلح بسته‌اند و مسلمانان به خاطر ايشان با ديگران جنگ نمىكنند و در سرزمين آنان احكام خودشان جارى است ، اهل ذمه نبوده بلكه اهل فديه‌اند ، و ما دام كه اقدامى بر ضد ما نمىكنند ما نيز بايد از آنان دست بداريم و تا زمانى كه به عهد خود راضى بوده و به آن وفا مىكنند ما نيز بر آن باقى باشيم و هر چه از عفو « 1 » خود دهند ، بپذيريم .\r\nاز معاذ بن جبل روايت شده است كه از صلح با دشمنان در مقابل شىء معين اكراه داشت ، مگر آنكه مسلمانان مضطر از\r\n\r\n\r\n","description":"","footnote":"\r\n( 1 ) . عفو به معنى فزونى و زيادت بر نيازهاى معمولى خراج دهندگان و چيزى است كه تأديه آن به سهولت ميسر است .\r\n","page_name":" 228 ","page_number":275},
  {"content":"\r\n\r\nصلح باشند ، زيرا كسى چه مىداند ، شايد در چنان صلحى امكان منافع و احتمال به دست آوردن قدرتى براى مسلمانان وجود داشته باشد .\r\nو ابو اسحاق فرازى و مخلد بن حسين نوشتند : به رأى ما موردى همانندتر به امر قبرس از قضيه عربسوس و حكمى كه عمر بن خطاب در اين باب داد ، وجود ندارد . وى به آنان پيشنهاد كرد كه دو برابر اموالشان را بگيرند و از آن بلد خارج شوند و يا يك سال به آنان مهلت داده شود ، و سپس لغو عهدشان به ايشان ابلاغ گردد . اهل عربسوس از پذيرفتن حالت نخست اباء كردند . پس مهلت به آنان داده شد ، و سپس آن بلد ويران گشت . اوزاعى نيز گفته بود كه قبرس فتح شد و اهل آن به حال خود گذارده شدند و به چهارده هزار دينار مصالحه كردند كه هفت هزار آن را به مسلمانان و هفت هزار ديگر را به روميان دهند و كار مسلمانان را از روميان پنهان ندارند . وى مىگفت : اهل قبرس هيچ گاه وفادارى به ما نشان ندادند . با اين حال ، ما قبرسيان را طرف عهد صلح مىدانيم . ضمن عقد صلح شرطى به نفع آنان منظور شد و ايشان نيز شرطى را به گردن گرفتند . نقض اين عهد و قرار مسلم نمىشود مگر آنكه امرى پيش آيد كه خيانت و پيمان شكنى ايشان را روشن سازد .\r\n\r\nامر سامره\r\nهشام بن عمار از وليد بن مسلم و او از صفوان بن عمرو روايت كرد كه ابو عبيدة بن جراح با سامريان در اردن و فلسطين صلح كرد . اهل آن جاسوسان و راهنمايان مسلمانان بودند و پرداخت\r\n\r\n","description":"","footnote":"","page_name":" 229 ","page_number":276},
  {"content":"\r\n\r\nجزيه سرانه را پذيرفتند ، و ابو عبيده اراضى ايشان را طعمهء « 1 » خودشان قرار داد و هنگامى كه يزيد بن معاويه بر سر كار آمد بر زمينهاى ايشان خراج نيز قرار داد .\r\nگروهى از آگاهان به امور جندهاى اردن و فلسطين مرا خبر دادند كه يزيد بن معاويه بر اراضى سامره در اردن خراج وضع كرد و سرانه بر هر مردى دو دينار مقرر داشت و نيز بر زمينهاى سامره در فلسطين خراج قرار داد و بر هر مردى از ايشان پنج دينار جزيه سرانه وضع كرد . سامريان يهودىاند و دو گروه‌اند ، دسته‌يى را « دستان » و دستهء ديگر را « كوشان » مىنامند .\r\nگويند : در آغاز خلافت رشيد طاعونى در فلسطين بيامد كه همه چيز را در كام خود فرو برد : چه بسا خانواده‌ها كه همهء اهل آن را طاعون ببرد . زمينهاى ايشان ويرانه و بىكشته رها شد . پس حكومت در آنجا كسانى را گمارد كه آبادش كنند و شخم زنان و كشاورزان را در آن جمع كرد ، و آن اراضى همه ملك دستگاه خلافت شد كه سامره نيز از آن جمله بود .\r\nچون سال دويست و چهل و شش رسيد ، اهل يكى از قريه‌هاى آن املاك به نام بيت ماما در كورهء نابلس كه از سامريان بودند از ضعف و ناتوانى خود در پرداخت خراج به پنج دينار ، شكايت پيش المتوكل على الله بردند و او فرمان داد كه اين خراج را به قرار سه دينار باز گردانند .\r\nهشام بن عمار از وليد بن مسلم و او از صفوان بن عمرو و سعيد بن عبد العزيز نقل كرد كه روميان با معاويه صلح كردند ،\r\n\r\n\r\n","description":"","footnote":"\r\n( 1 ) . دربارهء مفهوم طعمه و اطعام پيشتر توضيح داده شده است . در اين مقام ، مراد آن است كه اراضى به خود سامريان سپرده شد تا استفاده كنند ، بىآنكه خراجى بپردازند .\r\n","page_name":" 230 ","page_number":277},
  {"content":"\r\n\r\nبر اين قرار كه وى مالى را به ايشان دهد و آنان نيز گروگانهايى به معاويه دادند كه وى در بعلبك جايشان داد . آنگاه روميان خيانت ورزيدند ، ولى معاويه و مسلمانان كشتن گروگانها را جايز ندانستند و آنان را رها كردند و گفتند : وفا در برابر غدر به از غدر در مقابل غدر است . هشام گويد كه اوزاعى و كسان ديگرى از علماء بر همين نظرند « 1 » .\r\n\r\nامر جراجمه\r\nمشايخ اهل انطاكيه مرا گفتند كه جراجمه اهل شهرى در كوه لكام‌اند كه نزديك معدن زاج بين بياس و بوقا قرار دارد . آن شهر را جرجومه نامند . در ايام استيلاى روميان بر شام و انطاكيه امور ايشان به بطريق انطاكيه و والى آن راجع بود . چون ابو عبيده به انطاكيه آمد و آن شهر را فتح كرد ، اهل جرجومه در شهر خويش بماندند ، و چون بر خود بيم داشتند ، كوشيدند تا به روميان ملحق شوند . مسلمانان ملتفت ايشان نشدند و كسى\r\n\r\n\r\n","description":"","footnote":"\r\n( 1 ) . سرخسى گويد : حتى اگر كفار علاوه بر نقض پيمان گروگانهاى مسلمانان را نيز بكشند ، مقابلهء به مثل و كشتن گروگانهاى ايشان براى مسلمانان جايز نيست ، بلكه مىتوانند آنان را مؤبدا در دار الاسلام نگاه دارند . وى سپس مثال تاريخى در اين باب ذكر كرده گويد : اهل موصل نقض عهد كردند و گروگانهاى مسلمانان را كشتند .\r\nمنصور دوانيقى با علماء مشورت كرد و آنان گفتند : طبق شرطى كه پذيرفته‌اند قابل كشتن‌اند ، ابو حنيفه ساكت بود و چون خليفه رأى او را پرسيد ، گفت : تو بر آنان شرطى كرده‌اى كه جايز نبوده است و آنان در قبال تو شرطى بر خود پذيرفته‌اند كه آن نيز روا نيست ، و كل شرط ليس في كتاب الله فهو باطل و لا تزر وازرة و زر اخرى .\r\n( رك . شمس الدين سرخسى : كتاب المبسوط ، الجزء العاشر ، كتاب السير ) .\r\n","page_name":" 231 ","page_number":278},
  {"content":"\r\n\r\nنيز آنان را متوجه امر جراجمه نساخت . آنگاه اهل انطاكيه نقض عهد كرده غدر ظاهر ساختند و ابو عبيده سپاهيانى را گسيل داشت و بار دوم آنجا را بگشود و حبيب بن مسلمهء فهرى را بر آن ولايت داد و او به غزاى جرجومه رفت . ولى اهل شهر با وى نجنگيدند و بلكه امان و صلح طلبيدند و با وى صلح كردند ، بر اين قرار كه ياور و جاسوس و ديدبانهاى مسلمانان در كوهستان لكام باشند و جزيه ندهند و هر گاه با مسلمانان در جنگها شركت جويند و دشمنان ايشان را بكشند ، اموالى كه از كشتگان به دست آورند ، از آن خودشان باشد . كسان ديگرى هم كه در آن شهر بودند از بازرگانان و مزدوران و خدمه ، اعم از نبطى و غير آن ، و همچنين اهل قريه‌ها نيز در اين صلح وارد شدند و آنان را رواديف « 1 » ناميدند ، زيرا آن جماعات از مردم شهر نبوده بلكه تابع و دنباله روى ايشان به شمار مىرفتند . قول ديگر اين است كه چون اهل شهر به اردوى مسلمانان آمدند ، آن جماعت را نيز بر ترك ستوران خويش بياوردند و از اين روى رواديف خوانده شدند .\r\nجراجمه گاهى با واليان به راه راست بودند و گاهى منحرف شده با روميان مكاتبه مىكردند و ايشان را يارى مىدادند . در ايام ابن زبير كه مروان بن حكم وفات يافت و پس از وى عبد الملك بن مروان به عنوان ولى عهد خلافت در مقام گرفتن اين سمت برآمد و آمادهء حركت به عراق براى جنگ با مصعب بن زبير شد ، گروهى از سواران رومى به كوهستان لكام رفتند . يكى از سركردگان رومى بر آنان فرماندهى داشت و از آنجا به لبنان رفتند و جماعاتى انبوه از مردم جرجومه و نبطيان و بردگان\r\n\r\n\r\n","description":"","footnote":"\r\n( 1 ) . به معنى دنبال روندگان و تابعان و كسانى كه بر ترك اسب يا چارپاى كسان ديگر سوار شوند .\r\n","page_name":" 232 ","page_number":279},
  {"content":"\r\n\r\nفرارى متعلق به مسلمانان به ايشان پيوستند . عبد الملك بن مروان درمانده و ناچار شد با آنان صلح كند ، بر اين قرار كه هر روز جمعه هزار دينار به ايشان بپردازد . و نيز با طاغيه روم به قرار پرداخت مالى صلح كرد ، زيرا فرصت جنگيدن با او را نداشت و از آن مىهراسيد كه وى به شام تازد و بر آن ديار غلبه كند . در اين مصالحه عبد الملك به معاويه اقتداء كرد كه چون گرفتار جنگ با مردم عراق شد با روميان صلح كرد ، بر اين قرار كه مالى به آنان بدهد و در مقابل گروگانهايى بگرفت و در بعلبك نگاه داشت .\r\nكار عبد الملك با ماجراى طلب خلافت از سوى عمرو بن سعيد بن عاصى مصادف شد و او دروازه‌هاى دمشق را پس از خروج عبد الملك از آنجا ببست و بر گرفتارى وى بيفزود . اين واقعه به سال هفتاد رخ داد . سپس عبد الملك سحيم بن مهاجر را نزد فرماندهء رومى فرستاد و او به نيرنگ به وى نزديك شد و توانست ناشناس نزد او راه يابد . آنگاه حالت طرفدارى و مساعدت از خود نشان داد و با بدگويى و دشنام و اهانت به عبد الملك به وى نزديك شد تا جايى كه از او مطمئن و به وى غره گشت . سپس سحيم با جمعى از موالى و لشكريان عبد الملك كه آنان را در مكانى كه خود مىدانست مقام داده و براى حمله به وى آماده ساخته بود ، بر او تاخت و خود و روميان همراهش را بكشت و براى آنان كه به او پيوسته بودند اعلام امان كرد . پس جراجمه پراكنده شده به قريه‌هاى حمص و دمشق رفتند و اكثرشان به شهر خود در لكام بازگشتند . نبطيان نيز به قريه‌هاى خود رفتند و بردگان نزد ارباب خويش مراجعت كردند . ميمون جرجمانى برده‌يى رومى از آن اولاد ام الحكم خواهر معاوية بن ابى سفيان بود كه از ثقفيان بودند . نسبت وى به جراجمه به خاطر در آميختن وى با ايشان و رفتن به جبل لبنان همراه آنان بود . خبر دليرى و شجاعت او به\r\n\r\n","description":"","footnote":"","page_name":" 233 ","page_number":280},
  {"content":"\r\n\r\nعبد الملك رسيد و از اربابش خواست كه او را آزاد كنند و آنان چنان كردند . آنگاه او را بر جمعى از سپاهيان رياست داد و به انطاكيه فرستاد و او همراه مسلمة بن عبد الملك به غزاى طوانه رفت . وى بر هزار تن از سپاهيان انطاكيه فرماندهى داشت و در آن معركه دليريها نشان داد و نبردى چشمگير بكرد و به شهادت رسيد . عبد الملك از اين رخداد غمگين شد و سپاهى عظيم به خونخواهى وى به جنگ روميان فرستاد .\r\nگويند : چون سال هشتاد و نه فرا رسيد ، جراجمه در شهر خود گرد آمدند و جمعى از روميان از سمت اسكندرونه و روسس به آنان پيوستند . وليد بن عبد الملك مسلمة بن عبد الملك را سوى ايشان فرستاد و او با جماعتى بر آنان فرود آمد و آن شهر را با قبول اين شرايط بگشود كه اهل آن به هر يك از بلاد شام كه خواهند بتوانند رفت ، و جارى مردانشان هشت دينار ، و از آن خانواده‌هايشان خواربار از گندم و روغن ، برابر دو مد گندم و دو قسط روغن ، برقرار شود ، و خود و هيچ يك از فرزندان و زنانشان به ترك نصرانيت وادار نشوند ، و جامه همانند مسلمانان پوشند ، و از خود و اولاد و زنانشان جزيه نستانند ، و نيز بر اين قرار كه همراه مسلمانان به غزا روند و اگر كسى را در جنگ تن به تن به قتل رسانند ، سلب « 1 » او را از بهر خود برگيرند و از تجارت ايشان و اموال ثروتمندانشان همان اندازه اخذ شود كه از اموال مسلمانان گرفته مىشود . آنگاه شهرشان را خراب كرد و آنان را كوچ داد و در جبل الحوار و سنح اللولون و عمق تيزين اسكان داد . جمعى از ايشان نيز به حمص رفتند . بطريق جرجومه\r\n\r\n\r\n","description":"","footnote":"\r\n( 1 ) . سلب به معنى تمامى چيزهايى است كه سپاهى مقتول در جنگ با خود به همراه دارد ، شامل جامه‌هاى تن وى و جنگ افزار و جز آن هر چه باشد .\r\n","page_name":" 234 ","page_number":281},
  {"content":"\r\n\r\nبا جماعتى كه همراه وى بودند به انطاكيه رفت و سپس از آنجا به بلاد روم گريخت . برخى از عمال جراجمهء انطاكيه را به پرداخت جزيه سرانه ملزم ساختند و آنان مرافعه نزد الواثق ، كه در آن زمان خليفه بود ، بردند و او دستور داد تا تكليف جزيه را از ايشان برگيرند .\r\nبرخى از كتاب كه مرا به ايشان وثوق است ، حكايت كردند كه المتوكل على الله بفرمود تا از اين جراجمه جزيه گيرند ، و اگر از زمرهء كسانى باشند كه در كار مسلحه‌ها و غير از آن از ايشان كمك گرفته مىشود ، در حق آنان ارزاق جارى برقرار شود . به گفتهء ابو الخطاب ازدى اهل جرجومه در ايام عبد الملك به قريه‌هاى انطاكيه و عمق تاخت و تاز مىكردند و چون صائفه‌يى به غزا مىرفت ، بر گروههايى كه از عده عقب افتاده يا براى الحاق به سپاه آمده بودند و فى الجمله بر هر فردى در موخرهء اردو كه دست مىيافتند ، كمين و راهزنى مىكردند و مسلمانان را غافلگير و بر آنان مىتاختند . پس به فرمان عبد الملك براى جمعى از مردم انطاكيه و نبطيان آن ديار عطايا مقرر شد و آنان را به سلاح مجهز كرد و پشت سر سپاهيان صائفه‌ها قرار دادند تا جراجمه را از موخرهء سپاه برانند و اين جماعات را رواديف خواندند و براى هر يك از ايشان هشت دينار مقرر داشتند . لكن خبر نخست استوارتر است .\r\nابو حفص شامى از محمد بن راشد و او از مكحول روايت كرده است كه معاويه در سال چهل و نه يا پنجاه جماعتى از زطيان بصره و سيابجه را به سواحل كوچ داد و برخى از ايشان را در انطاكيه مقيم كرد . ابو حفص گويد : در انطاكيه محله‌يى است به نام زط ، و در بوقا از توابع انطاكيه نيز گروهى از اولاد آنان مىزيند كه ايشان را نيز زط مىخوانند . وليد بن عبد الملك نيز جمعى از\r\n\r\n","description":"","footnote":"","page_name":" 235 ","page_number":282},
  {"content":"\r\n\r\nزطيان سند را به انطاكيه منتقل كرد و آنان از جمله كسانى بودند كه محمد بن قاسم براى حجاج آورده و حجاج هم ايشان را به شام فرستاده بود .\r\nمحمد بن سعد از واقدى نقل كرد كه در جبل لبنان جماعتى كه از عامل خراج بعلبك شكايت داشتند ، خروج كردند و صالح بن على بن عبد الله بن عباس گروهى را گسيل داشت و آنان جنگجويان ايشان را بكشتند و ديگران را بر دين خود باقى نهادند و آنان را به قريه‌هايشان باز گردانيدند و جمعى از اهل لبنان را از بلدشان كوچانيدند . قاسم بن سلام از محمد بن كثير مرا حكايت كرد كه گفته بود : اوزاعى نامه‌يى دراز به صالح بنوشت كه او از آن نامه اين مطالب را به خاطر داشت : بسا كه بين اهل ذمهء رانده شده از جبل لبنان كسانى باشند كه خروج كنندگان را در كار ايشان يارى نداده‌اند ، همان خروج كنندگانى كه خبر يافته‌ام برخى را كشته و بعض ديگر را به قريه‌هايشان باز گردانيده‌اى . چگونه مىتوان عامهء مردم را به گناهى كه خاصه مرتكب شده‌اند مأخوذ داشت ، تا بتوان آنان را از ديار و دارائيشان دور كرد ؟ حكم خداى تعالى در اين باب كه لا تزر وازرة وزر اخرى « 1 » زيبنده‌ترين دستورى است كه بايد بر آن استوار بود و بدان اقتداء كرد و شايسته‌ترين وصايا كه بايد حفظ و رعايت كرد وصيت رسول الله ( ص ) است كه گفت : هر كه با معاهدى « 2 » ظلم كند و تكليفى فوق طاقتش بر او قرار دهد ، من بر او حجت خواهم كرد . پس از آن نيز مطالبى ذكر كرد .\r\nمحمد بن سهم انطاكى از معاوية بن عمرو و او از ابو اسحاق\r\n\r\n\r\n","description":"","footnote":"\r\n( 1 ) . و برندارد هيچ بردارنده‌يى كرد بد تنى ديگر . سورهء انعام ، آيهء 164 .\r\n( 2 ) . كسى كه عهدى با مسلمانان دارد .\r\n","page_name":" 236 ","page_number":283},
  {"content":"\r\n\r\nفرازى روايت كرد كه بنو اميه به كمك اهل شام و الجزيره با روميان در حوالى ثغرهاى آن دو بلد تابستان و زمستان به جنگ مىپرداختند و سفاينى از بهر نبرد آماده مىداشتند ، و نگاهبانان در سواحل مىگماردند ، هر چند كه در خلال دوره‌هاى حزم و هشيارى اوقات غفلت و اهمال نيز در ميان بود . چون ابو جعفر منصور به ولايت رسيد كار ساختن دژها را در سواحل و شهرهاى آن ناحيت دنبال كرد ، و بلاد را آباد و مستحكم ساخت ، و ابنيه‌يى كه مورد نياز بود بنا كرد ، و همين كار را در مورد شهرهاى ثغور نيز به انجام رسانيد . زمانى كه مهدى به خلافت رسيد ، آنچه از كار آبادى شهرها و ساختن دژها باقى بود به اتمام رسانيد و بر قواى آن نواحى بيفزود . معاوية بن عمرو گويد :\r\nاجتهاد هارون در امر جنگ و فراست او را در كار جهاد بس عظيم ديديم . وى در زمينهء صناعت « 1 » آنچه از پيش وجود نداشت بر پاى كرد ، در ثغور و سواحل به تقسيم اموال پرداخت ، و روميان را به قلق افكند و مقهور ساخت . المتوكل على الله بفرمود تا در تمامى سواحل سفاينى نگاهدارى كنند ، و آن نواحى را با جنگجويان مجهز سازند . اين امور در سال دويست و چهل و هفت به انجام رسيد .\r\n\r\nثغور شام\r\nشيوخى از اهل انطاكيه و كسانى جز ايشان مرا گفتند كه ثغور مسلمانان در شام در عهد عمر و عثمان رضى الله عنهما و\r\n\r\n\r\n","description":"","footnote":"\r\n( 1 ) . منظور صنعت كشتى سازى و تعميرگاههاى سفاين است .\r\n","page_name":" 237 ","page_number":284},
  {"content":"\r\n\r\nپس از آن ، انطاكيه و شهرهاى ديگرى بود كه رشيد آنها را عواصم خواند . مسلمانان در آن سوى اين ثغور به جنگ مىپرداختند ، چنان كه امروزه نيز در ما وراء طرسوس اين غزوات انجام مىپذيرد . بين اسكندرونه و طرسوس دژها و مسلحه‌هاى روميان قرار داشت ، از آن جمله است قلاع و مسلحه‌هايى كه امروزه سر راه مسلمانان قرار دارد . اهل اين مناطق به احتمال دژها را رها كرده و از خوف به بلاد روم گريخته بودند ، و روميان جنگجويان خود را آورده و در آنها مقيم ساخته بودند . به قولى ، هرقل اهل اين شهرها را هنگام نقل مكان از انطاكيه با خود برده بود ، تا مسلمانان را كار كشت و زرع مناطق بين انطاكيه و بلاد روم آسان نباشد ، و الله اعلم .\r\nابن طسون بغراسى از شيوخ خود روايت كرد كه گفتند : مشهور بين ما چنين است كه هرقل اهل اين دژها را با خود ببرد و آنها را ويران ساخت ، و زمانى كه مسلمانان به غزا آمدند ، كسى را در آنها نيافتند . گاهى جمعى از روميان در كنار اين دژها كمين كرده ناگهان بر موخرهء سپاه و عقب‌ماندگان از لشكر مىتاختند .\r\nفرماندهان شاتيه‌ها و صائفه‌ها « 1 » هر زمان كه به بلاد روم مىرفتند ، هنگام خروج سپاه كثيرى را به جاى مىنهادند .\r\nدر باب اينكه چه كسى نخست از درب يعنى درب بغراس گذشت ، اختلاف است . كسانى گويند : ميسرة بن مسروق عبسى از آن تنگ گذشت . ابو عبيدة بن جراح وى را گسيل داشته بود و او به جمعى از روميان برخورد كه گروهى از مستعربان غسان و تنوخ و اياد نيز همراه ايشان بودند و مىخواستند به هرقل بپيوندند . ميسره بر آنان تاخت و كشتار عظيمى كرد . سپس ، مالك اشتر نخعى نيز\r\n\r\n\r\n","description":"","footnote":"\r\n( 1 ) . به ترتيب به معنى جنگها و اردوهاى زمستانى و تابستانى .\r\n","page_name":" 238 ","page_number":285},
  {"content":"\r\n\r\nكه ابو عبيده وى را به يارى ميسره فرستاده بود به او پيوست .\r\nابو عبيده خود در انطاكيه بود . كسان ديگرى گويند : نخستين كسى كه از درب گذشت عمير بن سعد انصارى بود ، به هنگامى كه براى كار جبلة بن ايهم مىرفت . ابو الخطاب ازدى گويد : مرا خبر دادند كه ابو عبيده خود به صائفه رفت و از مصيصه و طرسوس گذشت . مردمان اين ناحيه و دژهاى نزديك آن كوچيده بودند و او از سرزمين دشمن عبور كرد و با جنگجويان خود به زنده رسيد .\r\nديگران گويند كه ابو عبيده ميسرة بن مسروق را گسيل داشت و او بود كه به زنده رسيد .\r\nابو صالح فراء از مردى دمشقى به نام عبد الله بن وليد روايت كرد كه او نيز - به نظر ابو صالح - به روايت از هشام بن غاز و او از عبادة بن نسى نقل كرده بود كه چون معاويه در سال بيست و پنج به غزاى عموريه رفت ، دژهاى بين انطاكيه و طرسوس را خالى يافت ، پس جماعتى از اهل شام و الجزيره و قنسرين را تا فراغ از نبرد بر آنها گمارد ، و يك يا دو سال پس از آن يزيد بن حر عبسى را به صائفه فرستاد . وى به امر معاويه همان ترتيب را مجرى داشت ، و واليان ديگر نيز همين روش را معمول مىداشتند .\r\nمرد دمشقى همچنين گفت : در جنگنامه‌هاى معاويه خواندم كه وى به سال سى و يك به غزاى ناحيه مصيصه رفت و به دروليه رسيد و چون از آنجا برون شد تا انطاكيه دژى را نگذارد مگر آنكه ويران ساخت .\r\nمحمد بن سعد از واقدى و ديگران روايت كرد كه چون سال هشتاد و چهار فرا رسيد عبد الله بن عبد الملك بن مروان به صائفه رفت ، و از درب انطاكيه به مصيصه آمد و در آنجا دژى بر پايه حصن قديمى بنا كرد و گروهى از لشكريان را در آن اسكان داد كه از آن جمله سيصد مرد گزيدهء معروف به نيرومندى و دلاورى\r\n\r\n","description":"","footnote":"","page_name":" 239 ","page_number":286},
  {"content":"\r\n\r\nبودند . مسلمانان پيش از آن در آن مكان سكونت نكرده بودند .\r\nوى در آنجا مسجدى بر فراز تپهء دژ بساخت ، و سپس با لشكر خود به غزاى دژ سنان رفت و آن را بگشود . آنگاه يزيد بن حنين طائى انطاكى را گسيل داشت كه او حملاتى انجام داد ، و سپس نزد وى بازگشت .\r\nابو الخطاب ازدى گويد : نخستين كس در اسلام كه دژ مصيصه را بنا كرد عبد الملك بن مروان بود كه در سال هشتاد و چهار به دست پسر خود عبد الله بن عبد الملك آن دژ را بر پايه قديمىاش بساخت . بناى اين دژ و گماردن پادگانى بر آن در سال هشتاد و پنج فرجام يافت . در اين دژ كليسايى بود كه به انبار غله بدل شد و همه ساله طالعه‌هايى از انطاكيه به آن محل آمده زمستان را در آنجا مىگذرانيدند ، و سپس باز مىگشتند . شمار اين طالعه‌ها بين هزار و پانصد تا دو هزار تن بود . و نيز گفت كه عمر بن عبد العزيز به سفر رفت و به قلعهء مصيصه رسيد و خواست كه آن را خراب كند و نيز دژهاى ميان آن نقطه و انطاكيه را ويران سازد ، و مىگفت : نمىخواهم روميان اهل اين دژها را در محاصره گيرند .\r\nولى مردم به وى گفتند : سبب ساختن دژ آن بوده است كه اهل آنها روميان را از انطاكيه دور نگاه دارند ، و اگر آن قلاع را خراب كند ، در برابر دشمن مانعى پيش از انطاكيه به جاى نخواهد ماند . پس از اين كار منصرف شد و براى اهل آن ناحيه مسجد جامعى در كفربيّا بنا كرد و آب انبارى در آن بساخت ، كه نامش بر آن نوشته بود . آن مسجد كه به نام مسجد دژ خوانده مىشد ، در عهد خلافت المعتصم ويران شد . گويد كه سپس هشام بن عبد الملك ربض را بنا كرد و مروان بن محمد ، الخصوص را در شرق جيحان بساخت و ديوارى بر آن كشيد و دروازه‌يى چوبين بر آن قرار داد و خندقى حفر كرد . چون ابو العباس به خلافت رسيد ،\r\n\r\n","description":"","footnote":"","page_name":" 240 ","page_number":287},
  {"content":"\r\n\r\nبراى چهار صد سپاهى در مصيصه عطايا بر قرار كرد و آنان را بر قواى آن بلد افزود و اقطاعاتى بر ايشان مقرر داشت . هنگامى كه المنصور خليفه شد ، براى چهار صد مرد ديگر در مصيصه عطايا معين كرد ، و چون سال يكصد و سى و نه فرا رسيد ، دستور داد تا آن شهر را عمران كنند . ديوار شهر بر اثر زلزله خلل ديده و اهالى در درون بلد اندك بودند . پس بارويى براى شهر بساخت و مردمان را در سال يكصد و چهل در آنجا اسكان داد و آن را المعموره خواند و مسجد جامعى چند برابر مسجد عمر در محل معبدى كه آنجا بود بنا كرد . سپس مأمون در ايامى كه عبد الله بن طاهر بن حسين بر مغرب ولايت داشت ، مسجد را بزرگتر كرد . منصور براى يك هزار سپاهى در آن شهر عطايا مقرر داشت ، و آنگاه مردم الخصوص را كه از پارسيان و صقلبيان و نبطيان نصارى بودند ، به آنجا منتقل كرد . اين مردمان را مروان در الخصوص اسكان داده بود . منصور مناطقى را در عوض خانه‌هايشان و به همان اندازه به ايشان داد و خانه‌ها را خراب كرد و آنان را در ايجاد بناها يارى داد ، و اقطاعات و مسكنهايى براى لشكريانى كه بر شهر گمارده بود ، معين كرد . چون مهدى به خلافت رسيد ، دو هزار مرد را بر مصيصه گمارد ، لكن اقطاعى براى ايشان قرار نداد ، زيرا كه شهر از سپاهيان و داوطلبان پر شده بود . طالعه‌ها نيز همچنان از انطاكيه همه ساله به مصيصه مىآمدند تا آنكه سالم برلسى والى شهر شد و به جاى آن ، پانصد جنگجو را به خدمت گمارد و به عطاى ده دينارى هر يك ده دينار نيز بيفزود . پس اهل بلد فزونى گرفتند و نيرومند شدند ، و اين در زمان خلافت مهدى بود .\r\nمحمد بن سهم از مشايخ ثغور حكايت كرد كه روميان در آغاز دولت مباركه بر اهل مصيصه ابرام كردند تا آنكه شهر را ترك\r\n\r\n","description":"","footnote":"","page_name":" 241 ","page_number":288},
  {"content":"\r\n\r\nگفتند و صالح بن على ، جبريل بن يحيى بجلى را به آنجا فرستاد ، و او آن شهر را عمران كرد و مردمان را در سال يكصد و چهل در آن سكونت داد . رشيد كفر بيا را بنا كرد ، و به قولى ابتداى ساختن آن در خلافت مهدى بوده و سپس رشيد بناى آن را تغيير داد و خندقى دور شهر حفر كرد . در زمان مأمون از وظيفه تسليم خراج كه بر منازل شهر مقرر شده بود به وى شكايت بردند و او آن وظيفه را باطل كرد . منازل شهر مانند دكانها بودند . مأمون فرمان داد تا بارويى بر شهر بكشند . اين بارو را بالا آوردند ، لكن كار آن به پايان نرسيده بود كه مأمون وفات يافت و المعتصم بالله دستور داد آن را تمام كنند و برفرازش كنگره‌هايى بسازند .\r\nگويند : كسى كه مثقب را به گونهء دژ درآورد ، هشام بن عبد الملك بود و او اين كار را به دست حسان بن ماهويه انطاكى انجام داد و هنگام حفر خندق آن استخوان ساق پاى بسيار درازى را پيدا كرد و آن را نزد هشام فرستاد . هشام دژ قطرغاش را به دست عبد العزيز بن حيان انطاكى بنا كرد و نيز قلعه موره را به دست مردى از اهالى انطاكيه بساخت . سبب بناى اين قلعه آن بود كه روميان در تنگ لكام در عقبة البيضاء متعرض فرستادهء او شده بودند . وى در آنجا چهل مرد و جمعى از جراجمه را ترتيب كرد و در بغراس مسلحه‌يى با پنجاه مرد قرار داد و براى آن قلعه‌يى نيز بساخت . هشام دژ بوقا از توابع انطاكيه را بنا كرد ، كه پس از چندى از نو ساخته شد و به تازگى نيز مرمت شده است . پس از هجوم روميان به ساحل انطاكيه در خلافت المعتصم ، محمد بن يوسف مروزى معروف به ابو سعيد ، دژى را در آنجا بساخت .\r\nداود بن عبد الحميد قاضى رقه از پدرش و او از جدش حكايت كرد كه عمر بن عبد العزيز مىخواست مصيصه را ويران كند و مردمش را از آنجا كوچ دهد ، و اين به خاطر مزاحمتى\r\n\r\n","description":"","footnote":"","page_name":" 242 ","page_number":289},
  {"content":"\r\n\r\nبود كه از ناحيه روميان بر آنان وارد مىشد ، ولى قبل از اين كار وفات يافت .\r\nبرخى از مردم انطاكيه و بغراس مرا حكايت كردند كه مسلمة بن عبد الملك در غزوهء عموريه زنانش را نيز همراه برد ، و جمعى با وى بودند كه آنان نيز زنان خود را همراه داشتند . بنو اميه اين كار را به خاطر آن مىكردند كه جنگجويان از غيرت بر حرم خود در جنگ به جد باشند . چون وى به عقبة بغراس رسيد در معبر باريكى كه بر دره‌يى مشرف بود ، محملى كه زنى در آن قرار داشت به قعر دره فرو غلتيد . پس مسلمه فرمان داد كه ساير زنان پياده راه روند و آن محل را عقبة النساء ناميدند . المعتصم .\r\nدر پايان آن راه كوهستانى ديوارى كوتاه از سنگ بنا كرد .\r\nابو نعمان انطاكى گويد : راه بين انطاكيه و مصيصه محل درندگان است و مردم با شير برخورد كرده‌اند . چون از اين امر به وليد بن عبد الملك شكايت كردند ، وى چهار هزار گاوميش نر و ماده به آنجا فرستاد و وجود آنها به يارى خداوند نافع افتاد . محمد بن قاسم ثقفى عامل حجاج بر سند هزاران گاوميش از آنجا فرستاده بود .\r\nحجاج از اين گاوميشها نزد وليد فرستاد و او چهار هزار رأس را بفرستاد و بقيه را در بيشه‌هاى كسكر مأوى داد . زمانى كه يزيد بن مهلب مخلوع و سپس كشته شد ، و يزيد بن عبد الملك اموال بنو مهلب را قبضه كرد ، چهار هزار گاوميش در كوره‌هاى دجله و كسكر از آن ايشان به دست آمد كه يزيد بن عبد الملك آنها را نيز همراه زطيان آن نواحى به مصيصه فرستاد . پس اصل گاوميشها در مصيصه هشت هزار بوده است . در ايام فتنهء مروان بن محمد بن مروان اهل انطاكيه بر بسيارى از آنها دست يافته از آن خود كردند . چون منصور به خلافت رسيد فرمان داد گاوميشها را به مصيصه باز گردانند . اما اصل گاوميشهاى انطاكيه آنهايى بود\r\n\r\n","description":"","footnote":"","page_name":" 243 ","page_number":290},
  {"content":"\r\n\r\nكه زطيان همراه خود آوردند . گاوميشهاى بوقا نيز به همين سان بود .\r\nابو الخطاب گويد : پلى كه بين راه اذنه به مصيصه وجود دارد ، و در نه ميلى مصيصه واقع است ، به سال يكصد و بيست و پنج ساخته شد ، و آن را پل وليد مىخوانند . وى وليد بن يزيد بن عبد الملك بود كه كشته شد . ابو نعمان انطاكى و ديگران گويند :\r\nاذنه در سال صد و چهل و يك يا صد و چهل و دو ساخته شد . سپاهيان خراسانى به فرماندهى مسلمة بن يحيى بجلى و لشكريان شامى به سركردگى مالك بن ادهم باهلى در آنجا لشكرگاه به پا كردند ، و اين دو را صالح بن على گسيل داشته بود .\r\nگويند : چون سال صد و شصت و پنج رسيد ، مهدى پسر خود هارون الرشيد را به غزاى بلاد روم فرستاد و او در الخليج منزل كرد ، و سپس از آنجا برفت . وى مصيصه و مسجد آن را ترميم كرد و بر عده نگاهبانانش افزود و مردمان را سلاح و زاد بداد ، و قصرى را كه كنار جسر اذنه بر رود سيحان است ، بنا كرد . پيش از آن ، منصور صالح بن على را براى جنگ با بلاد روم فرستاده و او نيز هلال بن ضيغم را با جماعتى از مردم دمشق و اردن و ديگران گسيل داشته بود و او آن قصر را ساخته بود . لكن بناى قصر محكم نبود و رشيد آن را خراب كرد و دوباره بساخت . سپس در سال صد و نود و چهار ابو سليم فرج الخادم به بناى اذنه اقدام كرد ، و آن را محكم ساخت و بر آن دژ پديد آورد و جمعى از مردان خراسان و جز ايشان را با افزودن به عطايا به آنجا آورد ، و اين به امر محمد بن رشيد انجام شد . آنگاه قصر سيحان را مرمت كرد . رشيد در سال صد و نود و سه مرده بود و عامل او براى جمع عشر در ثغور ابو سليم بود . محمد وى را بر كار خود باقى گذارد و اين ابو سليم همان است كه در انطاكيه خانه‌يى به نام وى موجود است .\r\n\r\n","description":"","footnote":"","page_name":" 244 ","page_number":291},
  {"content":"\r\n\r\nمحمد بن سعد به نقل از واقدى مرا حكايت كرد كه حسن بن قحطبهء طائى در سال صد و شصت و دو به سركردگى سپاهى از اهل خراسان و موصل و شام و نيروهاى كمكى يمن و داوطلبان عراق و حجاز به غزاى بلاد روم رفت و از سمت طرسوس به نبرد شتافت و به مهدى خبر داد كه ساختن و مستحكم كردن طرسوس و گماردن جنگجويان در آن چه فوايدى براى مسلمانان مىتواند داشته باشد و تا چه اندازه در مهار كردن و ممانعت دشمن از كيدها و كوششهايى كه معمول مىدارد ، موثر خواهد بود . حسن در آن جنگ آزمون شجاعت نيكويى داد و سرزمين روم را زير پاى نهاد و مقهور ساخت ، چنان كه او را شيتن « 1 » نام نهادند . در آن جنگ مندل عنزى محدث كوفى و معتمر بن سليمان بصرى همراه وى بودند .\r\nمحمد بن سعد از سعد بن حسن روايت كرد كه چون حسن از بلاد روم خارج شد در مرج طرسوس فرود آمد ، و از آنجا به شهر رفت كه خراب شده بود . پس شهر را نظاره كرد و از همه سوى دور آن بگشت و از شمارهء نفوس جويا شد ، و آنان را يكصد هزار بيافت . پس چون نزد مهدى آمد امور آن شهر را براى او وصف كرد و وى را خبر داد كه ساختن و گماردن نگهبانان بر آن بلد تا چه حد مىتواند سبب غيظ دشمن و مهار كردن وى و نيرومندى اسلام و اهل آن گردد . و نيز دربارهء الحدث خبرهايى داد كه رغبت وى را در ساختن مدينهء آن برانگيخت . مهدى به وى دستور داد كه طرسوس را بسازد و بناى مدينهء حدث را نيز آغاز كند . پس آن مدينه ساخته شد . مهدى همچنين وصيت به ساختن طرسوس كرد .\r\nچون سال صد و هفتاد و يك رسيد ، رشيد را خبر دادند كه روميان\r\n\r\n\r\n","description":"","footnote":"\r\n( 1 ) . به معنى شيطان .\r\n","page_name":" 245 ","page_number":292},
  {"content":"\r\n\r\nدر انديشهء رفتن به طرسوس و مستحكم ساختن آن و گماردن جنگجويان در آنجا هستند . پس هرثمة بن اعين را در سال صد و هفتاد و يك به صائفه فرستاد و به وى فرمان داد تا طرسوس را عمران كند و در آن بناها بسازد و تمصير كند . وى چنان كرد ، و به دستور رشيد اين كار را به فرج بن سليم خادم سپرد و وى را وكيل در ساختن آن شهر قرار داد و خود به مدينة السلام رفت و نخستين گروه سپاهيان اعزامى از اهل خراسان را كه سه هزار تن بودند ، گسيل داشت كه به طرسوس وارد شدند . سپس گروه دوم را فرستاد كه دو هزار مرد بودند ، يك هزار از اهالى مصيصه و هزار ديگر از مردم انطاكيه ، و براى هر مرد ده دينار اضافه بر ده دينار كه اصل عطاى ايشان بود ، مقرر داشت . اين دو گروه در آغاز محرم سال صد و هفتاد و دو نزديك باب الجهاد مدائن اردو زدند تا بناى طرسوس و استحكامات آن و ساختن مسجدش به پايان رسيد .\r\nفرج اراضى بين دو نهر را مساحى كرد و آن به چهار هزار قطعه زمين ، هر قطعه بيست ذراع در بيست ذراع ، بالغ گرديد . اين اراضى را به اهل طرسوس به اقطاع سپرد ، و دو گروه سپاهى را در ماه ربيع الاخر سال صد و هفتاد و دو در آن بلد اسكان داد .\r\nگويند : عبد الملك بن صالح ، يزيد بن مخلد فرازى را بر طرسوس ولايت داد . لكن خراسانيان مقيم آن بلد وى را طرد كردند ، زيرا كه به خاطر هبيريه او را مبغوض مىداشتند . ابو الفوارس به جاى وى نشست ، و عبد الملك بن صالح آن را تأييد كرد . اين واقعه به سال يكصد و هفتاد و سه رخ داد .\r\nمحمد بن سعد از واقدى روايت كرد كه اهل سيسيه ترك بلد كرده در سال صد و نود و چهار ، يا صد و نود و سه ، به اقصاى روم رفتند .\r\nسيسيه كرسى تل عين‌زربه است كه در خلافت المتوكل على الله به دست على بن يحيى ارمنى عمران شد ، و سپس روميان آن را\r\n\r\n","description":"","footnote":"","page_name":" 246 ","page_number":293},
  {"content":"\r\n\r\nخراب كردند . گويند : كسى كه « انطاكيه سوخته » را در بلاد روم به آتش كشيد ، عباس بن وليد بن عبد الملك بود .\r\nگويند : تل جبير به مردى از فارسيان انطاكيه منسوب است كه او را در آن موضع نبردى رخ داده بود ، و از طرسوس كم از ده ميل دور است . و گويند كه دژ ذو الكلاع همان ذو القلاع است ، زيرا سه قلعه دارد و نام آن تحريف شده است . معنى نام اين دژ در زبان رومى دژى است كه سر به ستارگان مىكشد . و گويند :\r\nكليساى صلح را از آن رو بدين نام خوانند كه چون روميان مال الصلح خود را براى رشيد مىآوردند ، در آنجا منزل كردند .\r\nمرج حسين به حسين بن مسلم انطاكى منسوب است كه در آنجا نبرد كرده و دشمن را مقهور ساخته بود .\r\nگويند مهدى پسر خود هارون الرشيد را در سال صد و شصت و سه به غزا فرستاد و او اهل صمالو را به محاصره گرفت . اين واژه همان است كه عامه آن را سمالو مىگويند . آنان براى اهل ده خانه ، كه امير بلد نيز جزء ايشان بود ، امان طلبيدند و اين خواسته اجابت شد . شرط امان ايشان اين بود كه ميان آنان جدايى افكنده نشود . اين جماعت را در باب شماسيه بغداد منزل دادند ، و آنان نام موضع خود را سمالو نهادند كه معروف است . به قولى ديگر جماعت مذكور پذيرفتند كه مهدى دربارهء ايشان حكم كند ، و او آنان را زنده گذارد و در آن موضع گرد آورد و بفرمود تا آن را سمالو نامند . به فرمان رشيد نسبت به باقى كسانى كه در دژ مانده بودند جار زده شد و آن جماعت به فروش رسيدند . يك مرد حبشى كه رشيد و مسلمانان را دشنام داده بود ، دستگير و بر فراز برجى از برجهاى دژ مصلوب گشت .\r\nاحمد بن حارث واسطى از محمد بن سعد و او از واقدى روايت كرد كه در سال صد و هشتاد رشيد فرمان داد تا به ساختن شهر\r\n\r\n","description":"","footnote":"","page_name":" 247 ","page_number":294},
  {"content":"\r\n\r\nعين‌زربه و مستحكم كردن آن بپردازند و جماعاتى از اهل خراسان و جز ايشان را برگزيد و به آنجا فرستاد و منازلى را اقطاعا به ايشان داد . سپس در سال صد و هشتاد و سه بفرمود تا هارونيه را بسازند كه ساخته شد و پادگانى از جنگجويان و مهاجران را در آنجا قرار داد و آن بلد به وى منسوب شد . به گفته‌يى ، رشيد آن را در عهد مهدى ساخت و در خلافت خويش به پايان رسانيد . گويند :\r\nكليساى سياه از سنگ سياه بود و روميان آن را در اوايل عهد خود بنا كرده بودند ، و قلعه‌يى داشت قديمى كه به مرور حوادث ويران شده بود . رشيد فرمان داد تا مدينهء كليساى سياه را بسازند و آن را مستحكم كنند و جنگجويانى را با افزودن به عطاياى پرداختى به ايشان در آنجا بگمارد .\r\nيكى از مردم ثغور به نام عزون بن سعد مرا خبر داد كه روميان به آنجا حمله كردند و در آن وقت قاسم بن رشيد در دابق بود .\r\nروميان چارپايان مردم را براندند و گروهى از ايشان را اسير كردند . اهل مصيصه و سپاهيان داوطلب آن شهر به جنگ روميان رفتند و تمامى آنچه را كه آنان به چنگ آورده بودند رها ساختند و جمعى را بكشتند و ما بقى منكوب و منهزم بازگشتند . قاسم كسانى را گسيل داشت و آنان شهر را مستحكم ساختند و مرمت كردند و بر پاسداران آن بيفزودند . المعتصم بالله جمعى از زطيانى را كه بر بطيحه‌هاى بين واسط و بصره مستولى شده بودند ، به عين‌زربه منتقل كرد ، و مردم آن بلد از وجود ايشان منتفع شدند .\r\nابو صالح انطاكى مرا گفت كه ابو اسحاق فرازى از خريدن زمين در آن ثغور اكراه داشت ، و مىگفت : در آغاز كار قومى بر اين ناحيه چيره شدند و روميان را از آنجا براندند ، ولى آن را قسمت نكردند ، و سپس اراضى نصيب ديگران شد و اين شبهه‌يى\r\n\r\n","description":"","footnote":"","page_name":" 248 ","page_number":295},
  {"content":"\r\n\r\nرا در كار پديد آورده است و خردمند را زيبد كه به ترك آن گويد .\r\nبر اثر ايغاراتى كه در ثغور جارى بود ، ميزان وجوه ده يك دريافتى از اراضى كاهش يافت ، چنان كه هزينه‌ها را تكافو نمىكرد . پس المتوكل على الله در سال دويست و چهل و سه بفرمود تا اين گونه ايغارات را ابطال كنند ، و چنين شد .\r\n\r\nفتحهاى الجزيره\r\nداود بن عبد الحميد قاضى رقه از پدر خود و او از جد وى و او از ميمون بن مهران روايت كرد كه الجزيره را تماما عياض بن غنم پس از وفات ابو عبيده گشود ، و عمر وى را بر آن ناحيه ولايت داد . ابو عبيده عياض را به جانشينى خود بر شام گمارده بود ، و عمر بن خطاب نخست يزيد بن ابى سفيان و سپس معاويه را بر شام ولايت داد ، و عياض را بفرمود تا به غزاى الجزيره رود .\r\nحسين بن اسود از يحيى بن آدم و او از جمعى از جزريان « 1 » و ايشان از سليمان بن عطاء قرشى نقل كردند كه ابو عبيده عياض بن غنم را به الجزيره فرستاد ، و هنگام وفات ابو عبيده عياض در آنجا بود ، و سپس عمر او را بر آن ديار ولايت داد .\r\nبكر بن هيثم از نفيلى عبد الله بن محمد و او از سليمان بن عطاء حكايت كرد كه چون عياض بن غنم ، كه ابو عبيده وى را گسيل داشته بود ، الرها را فتح كرد ، سوار بر اسب كميت « 2 » خود بر دروازهء شهر بايستاد و با اهل بلد بر اين قرار صلح كرد كه معبد ايشان\r\n\r\n\r\n","description":"","footnote":"\r\n( 1 ) . يعنى مردم الجزيره .\r\n( 2 ) . كميت : اسب سرخ مايل به قهوه‌يى با يال و دم سياه .\r\n","page_name":" 249 ","page_number":296},
  {"content":"\r\n\r\nو آنچه در حول آن است ، از آن ايشان باقى ماند و كليسايى افزون بر آنچه موجود است نسازند و مسلمانان را در قبال دشمنانشان يارى دهند و اگر چيزى از اين جملهء شروط را فروگذار كنند ذمه‌يى براى ايشان به جا نماند . اهل الجزيره نيز صلحى را از گونهء صلح مردم الرها پذيرفتند .\r\nمحمد بن سعد از واقدى روايت كرد كه گفت : درست‌ترين خبرى كه دربارهء عياض شنيده‌ايم ، اين است كه ابو عبيده در طاعون عمواس به سال دوازده وفات يافت ، و عياض را به جاى خود برگزيده بود . آنگاه نامهء عمر به وى رسيد كه او را به ولايت حمص و قنسرين و الجزيره منصوب داشته بود . پس روز پنجشنبه نيمهء شعبان سال هجده با پنج هزار سپاهى راهى الجزيره شد .\r\nبر مقدمهء سپاه ميسرة بن مسروق عبسى و بر ميمنه سعيد بن عامر بن حذيم جمحى و بر ميسره صفوان بن معطل سلمى قرار داشتند .\r\nخالد بن وليد نيز در ميسره بود . به گفته‌يى خالد پس از ابو عبيده تحت لواى احدى نرفت و در حمص بماند تا در سال بيست و يك بمرد و به عمر وصيتى كرد . به زعم كسانى خالد در مدينه مرد ، ولى خبر مرگ وى در حمص استوارتر است .\r\nگويند : طليعهء سپاه عياض به رقه رسيد و بر حاضرى پيرامون شهر كه از آن اعراب بود و نيز بر جماعتى از فلاحان بتاخت و غنائمى به دست آورد . آنان كه نجات يافتند ، گريختند و به درون شهر رقه رفتند . عياض با سپاه خود پيش آمد و در باب الرهاء كه يكى از دروازه‌هاى شهر است ، مجهز بايستاد . ساعتى بر مسلمانان تير باريدن گرفت و جمعى از ايشان مجروح شدند . سپس عياض از آنان دور شد تا سنگها و تيرهايشان به وى اصابت نكند و سوار بر اسب شده دور شهر بگرديد و بر دروازه‌ها دسته‌هايى از سواران بگمارد . سپس به اردوى خود بازگشت و گروههايى از\r\n\r\n","description":"","footnote":"","page_name":" 250 ","page_number":297},
  {"content":"\r\n\r\nسپاهيان را به اطراف گسيل داشت كه از قريه‌ها اسيران و طعام فراوان بياوردند و در آن هنگام كشته‌ها درو شده بود . چون پنج يا شش روز گذشت و آنان در همين حال بودند ، بطريق شهر كس پيش عياض فرستاده طلب امان كرد . عياض با او صلح كرد ، بر اين قرار كه همهء اهل شهر بر جانها و كودكان و اموال و شهر خود ايمن باشند . عياض گفت : زمين از آن ما است ، زيرا كه آن را مقهور و احراز كرده‌ايم . سپس به شرط پرداخت خراج ، اراضى را در دست ايشان باقى گذارد ، و بر زمينهايى كه اهل ذمه در آن مقيم نشده و به دست مسلمانان رها كرده بودند ، عشر قرار داد .\r\nجزيه سرانه بر ايشان وضع كرد ، و هر مردى ملزم شد دينارى در هر سال بپردازد ، و زنان و كودكان را از اين الزام خارج ساخت .\r\nعلاوه بر يك دينار ، چند قفيز « 1 » گندم و مقدارى روغن و سركه و عسل نيز بر عهدهء آنان مقرر داشت ، و اين جمله را معاويه پس از ولايت يافتن جزيه ايشان قرار داد . آنگاه دروازه‌هاى شهر را گشودند و براى مسلمانان بازارى نزديك دروازهء الرهاء بر پاى داشتند . عياض اين عهدنامه را براى ايشان بنوشت :\r\nبسم الله الرحمن الرحيم . اين است آنچه عياض بن غنم روز ورود به رقه به اهل آن عطا كرد . آنان را بر جانها و اموال و كليساهايشان امان داد كه خراب نشود و كسى در آنها سكونت نگزيند ، ما دام كه جزيه مقرر را بپردازند و غائله بر پاى ندارند . بايد كه كليسا يا معبدى احداث نكنند و ناقوس و باعوث « 2 » و صليب ظاهر نسازند .\r\n\r\n\r\n","description":"","footnote":"\r\n( 1 ) . در اين مقام ، واحد حجم و پيمانه‌يى است برابر دوازده صاع . قفيز به عنوان واحد وزن و مساحت زمين نيز به كار مىرود . در برخى نواحى ايران تا چندى پيش واحد زمان براى آبيارى بود .\r\n( 2 ) . نماز باران و نماز عيد فصح نصارى .\r\n","page_name":" 251 ","page_number":298},
  {"content":"\r\n\r\nخداوند گواه ، و گواهى او بسنده است . به مهر عياض مختوم گشت .\r\nو گويند كه عياض بر هر محتلم‌شونده‌يى از مردم رقه چهار دينار مقرر داشت و خبر استوار اين است كه بعدا عمر به عمير بن سعد كه والى رقه بود ، نوشت كه بر هر مردى از ايشان چهار دينار وضع كند ، هم چنان كه بر صاحبان رواج طلا مقرر بود .\r\nگويند : سپس عياض به عزم حران روان شد و در باجدى منزل كرد و مقدمهء سپاه خود را بفرستاد . اهل حران دروازه‌ها را به روى ايشان ببستند . عياض به دنبال آنان رهسپار شد و چون در آن موضع فرود آمد حرانيان اهل حران كس پيش وى فرستادند و به او خبر دادند كه جزئى از شهر دست ايشان است ، و از وى تقاضا كردند از آنجا به الرها رود ، و به هر گونه كه در آن شهر با او مصالحه كنند ، ايشان نيز به همان قرار خرسندى خواهند داد ، و بين او و نصرانيان حائل نخواهند شد تا آنان نيز به وى بپيوندند . چون نصارى از اين خبر آگاهى يافتند ، پيام دادند كه آنچه حرانيان پيشنهاد كرده و بدان رضا داده‌اند ، ايشان نيز خواهند پذيرفت . پس او به الرها آمد . اهل شهر گرد آمده ساعتى بر مسلمانان تيراندازى كردند ، و سپس جنگجويانشان برون آمدند . مسلمانان آنان را شكست داده به درون شهر راندند . اهل شهر بىدرنگى طلب صلح و امان كردند . عياض خواست ايشان را اجابت كرد ، و عهدنامه‌يى بدين‌سان برايشان نوشت :\r\nبسم الله الرحمن الرحيم . اين نامه‌يى است از عياض بن غنم به اسقف الرها . هر گاه شما دروازهء شهر را بر من بگشاييد ، بر اين قرار كه بابت هر مردى دينارى و دو مد گندم ادا كنيد ، بر جان و مال خود و من تبع خويش ايمن خواهيد بود . بر شما است كه راه گم كردگان را ارشاد و پلها و راهها را اصلاح و مسلمانان را\r\n\r\n","description":"","footnote":"","page_name":" 252 ","page_number":299},
  {"content":"\r\n\r\nراهنمايى كنيد . خداوند گواه ، و گواهى او بسنده است .\r\nداود بن عبد الحميد از پدر خويش و او از جد وى نامهء عياض را براى اهل الرها چنين نقل كرد :\r\nبسم الله الرحمن الرحيم . اين نامه عياض بن غنم و مسلمانان همراه اوست براى اهل الرها . من آنان را بر خون و مال و كودكان و زنان و شهر و آسيابهايشان امان مىدهم ، هر گاه حقى را كه بر عهده دارند ، ادا كنند . و بر ايشان است كه پلهاى ما را اصلاح و راه گم كردگانمان را هدايت كنند . خداوند و فرشتگان او و مسلمانان گواهند .\r\nگويد : عياض سپس به حران آمد و صفوان بن معطل و حبيب بن مسلمهء فهرى را به سميساط فرستاد . عياض با اهل حران به صلحى همانند صلح الرها مصالحه كرد و ايشان دروازه‌ها را به روى وى گشودند و او مردى را بر ايشان ولايت داد . سپس به سميساط رهسپار شد و صفوان بن معطل و حبيب بن مسلمه را بيافت كه بر آن شهر ايستاده‌اند و بر بعضى قريه‌ها و دژهاى آن غالب گشته‌اند . پس صلحى همانند صلح الرها با ايشان ببست .\r\nعياض از شهر الرها به غزا مىرفت ، و سپس به آنجا باز مىگشت .\r\nمحمد بن سعد از واقدى و او از معمر و او از زهرى روايت كرد كه در الجزيره جاى پايى نماند مگر آنكه به دست عياض بن غنم در عهد عمر بن خطاب گشوده شد . وى حران و الرها و رقه و - قرقيسيا و نصيبين و سنجار را فتح كرد .\r\nمحمد از واقدى و او از عبد الرحمن بن مسلمه و او از فرات بن سلمان و او از ثابت بن حجاج روايت كرد كه گفت : عياض رقه و حران و الرها و نصيبين و ميافارقين و قرقيسيا و قريه‌ها و شهرهاى فرات را به صلح و ارض آن را به عنوه بگشود . محمد از واقدى و او از ثور بن يزيد و او از راشد بن سعد نقل كرد كه\r\n\r\n","description":"","footnote":"","page_name":" 253 ","page_number":300},
  {"content":"\r\n\r\nعياض الجزيره و شهرهاى آن را به صلح و ارض آن را به عنوه بگشود .\r\nبه روايتى عياض چون از رقه به حران آمد ، آن شهر را خالى يافت و اهل آن به الرها رفته بودند و چون الرها را فتح كرد ، ايشان همان جا با وى در باب شهر خود صلح كردند ، و آن صلحى همانند صلح الرها بود .\r\nابو ايوب رقى مؤدب از حجاج بن ابى منيع رصافى و او از پدر خويش و او از جد وى روايت كرد كه گفت : عياض رقه و سپس الرها و آنگاه سميساط را به صلح واحدى بگشود . سپس به سروج و راسكيفا و ارض بيضاء آمد و بر آن سرزمين غلبه كرد و دژها را به صلحى مانند صلح الرها بگشود . آنگاه مردم سميساط از عهد خود تبرى جستند و چون آن خبر به وى رسيد سوى ايشان بازگشت و در حصارشان گرفت تا آن بلد را بگشود . و او را آگاهى دادند كه اهل الرها عهد خويش بشكسته‌اند . چون سوى ايشان رفت ، دروازه‌ها را به رويش بگشودند و او به شهر وارد شد و عامل خود را با گروهى بر آن بگمارد . سپس به قريه‌هاى فرات كه همان جسر منبج و توابع آن است ، رفت و آنها را به همان نحو بگشود و به عين الورده رفت كه همان رأس العين است . اين موضع در برابر وى مقاوم ماند و او آن را رها كرد و به تل موزن رهسپار شد و اين بلد را به صلحى مانند صلح الرها به سال نوزده بگشود .\r\nعياض حبيب بن مسلمهء فهرى را به قرقيسيا فرستاد ، و او آن بلد را به صلحى همانند صلح رقه فتح كرد ، و عياض خود آمد را بدون جنگ و به صلحى مانند الرها بگشود ، و نيز ميافارقين را به صلحى از همين گونه مفتوح ساخت و دژ كفرتوثى را بگشود و نصيبين را پس از جنگيدن به صلحى مانند صلح الرها فتح كرد و نيز طور عبدين و دژ ماردين و دارا را به همين‌سان بگرفت و قردى\r\n\r\n","description":"","footnote":"","page_name":" 254 ","page_number":301},
  {"content":"\r\n\r\nو باز بدى را به صلحى مانند نصيبين بگشود . بطريق زوزان نزد وى آمد ، و او نسبت به اراضى آن بلد با وى برقرار خراج صلح كرد . همهء اين امور در سال نوزده و چند روزى از محرم سال بيست رخ داد . آنگاه به ارزن رفت و آنجا را به صلحى مانند صلح نصيبين فتح كرد ، و از درب گذشت و به بدليس رسيد و از آن گذشته به خلاط آمد و با بطريق آن صلح كرد و تا عين الحامضهء ارمنستان پيش رفت و از آن جلوتر نگذشت و رجعت كرد . بزرگ بدليس خراج خلاط و آنچه بر عهدهء افراد و فرمانرواى آن بلد بود ، تضمين كرد . سپس به رقه بازگشت ، و به حمص رفت كه عمر وى را بر آن ولايت داده بود و در سال بيست وفات يافت .\r\nعمر سعيد بن عامر بن حذيم را والى ساخت و او ديرى نپاييد تا بمرد و عمر ، عمير بن سعد انصارى را ولايت داد و او عين الورده را پس از جنگى شديد فتح كرد .\r\nواقدى گويد : كسى مرا از اسحاق بن ابى فروه و او از ابو وهب جيشانى ديلم بن موسع روايت كرد كه عمر بن خطاب به عياض نامه‌يى نوشت و او را بفرمود تا عمير بن سعد را به عين الورده فرستد و او ، وى را گسيل داشت . طليعهء سپاه كه پيشاپيش او مىرفت ، به جمعى از فلاحان رسيد و چارپايانى از رمه‌هاى دشمن به غنيمت گرفت . سپس اهل شهر دروازه‌ها را بسته و عراده‌هايى بر آن قرار دادند . از مسلمانان جمعى به ضرب سنگ و تير كشته شدند و يكى از بطريقان به بالا برآمد و مسلمانان را دشنام داد و گفت : ما از آنانى نيستيم كه تاكنون ديده‌ايد . ولى بعد از آن شهر به صلح گشوده شد .\r\nعمرو بن محمد از حجاج بن ابى منيع و او از پدر خويش و او از جدش نقل كرد كه رأس العين در برابر عياض بن غنم مقاوم بايستاد و عمير بن سعد كه والى عمر بر الجزيره بود پس از جنگ\r\n\r\n","description":"","footnote":"","page_name":" 255 ","page_number":302},
  {"content":"\r\n\r\nشديد اهل شهر با مسلمانان ، آن بلد را بگشود و مسلمانان به عنوه در آن داخل شدند ، و سپس با آنان صلح كردند ، بر اين قرار كه اراضى به ايشان واگذار شود و جزيه سرانه‌يى هر يك به چهار دينار بپردازند و زنان و اولادشان به بردگى برده نشوند . حجاج گويد : از مشايخ اهل رأس العين شنيدم كه چون عمير به آن بلد وارد شد به ايشان گفت : « باكى نيست ، باكى نيست ، نزد من آييد ، نزد من آييد . » و اين ، به منزلهء امان براى ايشان بود « 1 » .\r\nبه زعم هيثم بن عدى عمر بن خطاب ، ابو موسى اشعرى را به عين الورده فرستاد ، و او پس از وفات عياض با سپاهيان الجزيره به غزاى آن بلد رفت . ولى خبر استوار اين است كه عمير عين الورده را به عنوه گشود و كسى را به اسارت نگرفت و بر اهل آن جزيه و خراج مقرر داشت و آن روايت را كسى جز هيثم نگفته است .\r\nحجاج بن ابى منيع گويد : جمعى از اهل رأس العين جلاى بلد كردند و مسلمانان اراضى ايشان را خود به كار گرفته ، اقطاعا كشت كردند .\r\nمحمد بن مفضل موصلى از مشايخ اهل سنجار مرا حكايت كرد كه گفتند : سنجار به دست روميان بود ، سپس كسرى معروف به ابرويز خواست تا صد مرد از ايرانيان را كه به سبب خلاف و معصيت نزد وى آورده بودند به قتل رساند ، لكن دربارهء ايشان نزد وى شفاعت شد ، و فرمان داد تا به سنجار روند كه در آن زمان براى گشودنش دچار دشوارى بود . دو مرد از آن جمله بمردند ،\r\n\r\n\r\n","description":"","footnote":"\r\n( 1 ) . اين بحث كه امان به چه صيغه و عملى منعقد مىگردد ، در حقوق بين الملل اسلامى جاى ويژه‌يى دارد . نظر غالب بر اين است كه هر لفظ و اشارهء مفهم امان موجب انعقاد آن است . مثال معروف آن عمل غلامى از غلامان مسلمين بود كه نوشت « مترس » و آن را با تير به داخل قلعه‌يى پرتاب كرد و همين كار به منزلهء اعطاء امان تلقى شد .\r\n","page_name":" 256 ","page_number":303},
  {"content":"\r\n\r\nو نود و هشت تن ديگر به آنجا رسيدند و همراه ساير جنگجويانى كه براى گشودن سنجار در آنجا بودند ، روان شدند . ولى خود بىكمك آنان شهر را گشوده در آن اقامت گزيدند و زاد و ولد كردند . هنگامى كه عياض از خلاط بازگشت و به الجزيره رفت كسانى را به سنجار فرستاد و آن را به صلح بگشود و جماعتى از تازيان را در آن سكنى داد . برخى از رواة گفته‌اند كه عياض يكى از قلاع موصل را بگشود ، و اين گفته استوار نيست . ابن كلبى گويد : عمير بن سعد عامل عمر ، همان عمير بن سعد بن شهيد بن عمرو از طايفهء اوس است ، و واقدى گويد كه او عمير بن سعد بن عبيد است و پدرش سعد در روز قادسيه كشته شد ، و اين سعد همان است كه كوفيان گويند : وى يكى از گردآورندگان قرآن در عهد رسول الله ( ص ) بوده است . واقدى گويد : جماعتى روايت كرده‌اند كه خالد بن وليد از سوى عمر ولايت بخشى از الجزيره را يافت و در حمامى در آمد يا جاى ديگر چيزى كه با شراب آميخته بود به خود ماليد و عمر او را معزول داشت ، لكن اين خبر استوارى نيست .\r\nعمرو ناقد از حجاج بن ابى منيع و او از پدرش و او از جدش و او از ميمون بن مهران روايت كرد كه در الجزيره تا مدتى روغن و سركه و گندم به نفع مسلمانان گرفته مىشد . به خاطر نظر ارفاق عمر به مردم آن ديار ، تخفيفى در اين باب پديد آمد و به گرفتن چهل و هشت و بيست و چهار و دوازده درهم اكتفا شد و بر هر فردى علاوه بر جزيه يك مد گندم و دو قسط روغن و دو قسط سركه نيز تعلق گرفت .\r\nگروهى از اهل رقه مرا حكايت كردند كه چون عياض مرد و سعيد بن عامر بن حذيم بر الجزيره ولايت يافت ، مسجد رقه و مسجد الرها را بساخت ، و سپس بمرد . عمير بن سعد نيز مساجدى\r\n\r\n","description":"","footnote":"","page_name":" 257 ","page_number":304},
  {"content":"\r\n\r\nدر ديار مضر و ديار ربيعه بنا كرد . زمانى كه معاويه از سوى عثمان بن عفان بر شام و الجزيره ولايت يافت ، عثمان وى را بفرمود كه تازيان را در مناطقى دور از شهرها و قريه‌ها منزل دهد و ايشان را اجازت دهد تا زمينهايى را كه كسى بر آنها حقى ندارد ، كشت كنند . پس او بنو تميم را در رابيه منزل داد و تركيبى از طوايف قيس و اسد و ديگران را در مازحين و مديبر اسكان داد ، و همين كار را در جميع نواحى ديار مضر بكرد و طايفهء ربيعه را بر همين قرار در ديار ربيعة بگمارد و بر شهرها و قريه‌ها و مسلحه‌ها كسانى از عطايا بگيران را براى حفاظت و مدافعه بگمارد ، و سپس آنان را جمعى عمال خود كرد .\r\nابو حفص شامى از حماد بن عمرو نصيبى مرا روايت كرد كه گفت : عامل نصيبين به معاويه كه خود عامل عثمان بر شام و الجزيره بود نامه‌يى نوشت و شكايت كرد كه جمعى از مسلمانان همراهش به كژدم‌زدگى دچار آمده‌اند . پاسخ نوشت و بفرمود تا اهل هر محلهء شهر را موظف سازد شمار معينى كژدم هر شب تحويل دهند . او چنان كرد و مردم كژدمها را مىآوردند و او دستور مىداد تا بكشند .\r\nابو ايوب مؤدب رقى از ابو عبد الله قرقسانى و او از شيوخ خود نقل كرد كه عمير بن سعد پس از فتح رأس العين از طريق خابور و حوالى آن برفت تا به قرقيسيا رسيد كه مردمش عهد خود بشكسته بودند . وى با ايشان صلحى همانند صلح نخستين ببست .\r\nسپس راهى دژهاى فرات شد و آنها را يك به يك به صلحى مانند صلح قرقيسيا بگشود و در آنها با جنگ زيادى رو به رو نشد . تنها برخى از اهالى سنگ به سوى ايشان پرتاب كردند . چون از كار تلبس و عانات فارغ شد به نأوسه و آلوسه و هيت آمد و عمار بن ياسر را در آنجا بيافت . وى آن زمان عامل عمر بن خطاب بر كوفه\r\n\r\n","description":"","footnote":"","page_name":" 258 ","page_number":305},
  {"content":"\r\n\r\nبود و سپاهى را به فرماندهى سعد بن عمرو بن حرام انصارى به غزاى نواحى بالاى انبار گسيل داشته بود . اهل اين دژها نزد وى آمده ، امان خواستند و او ، ايشان را امان داد و نيمى از كليساى مردم هيت را مستثنى كرد . آنگاه عمير به رقه بازگشت .\r\nيكى از اهل علم مرا روايت كرده ، گفت : كسى كه از كوفه به هيت و دژهاى پس از آن رفت مدلاج بن عمرو سلمى حليف بنو عبد شمس بود كه از صحابه به شمار بود . وى آن مواضع را بگشود و حديثه‌يى را كه كنار فرات است ، بنا كرد .\r\nاولاد او در هيت مىزيند ، از جملهء ايشان مردى بود با كنيه ابو هارون كه ذكر وى در آن ناحيت باقى است . به قولى ، مدلاج از سوى سعد بن عمرو بن حرام آمده بود ، و الله اعلم .\r\nگويند : محل نهر سعيد بن عبد الملك بن مروان - كه وى را سعيد الخير مىناميدند و به كار نسك و عبادت مىپرداخت - بيشه‌زارى بود كه در آن درندگان يافت مىشدند . وليد آن را اقطاعا به وى داده و او در آنجا نهر كنده بود و آبادى كه آنجا است پديد آورده بود . برخى گويند : كسى كه آن مكان را به اقطاع وى داد عمر بن عبد العزيز بود . گويند : رافقه را اثرى از گذشته نبود و آن را منصور در سال صد و پنجاه و پنج ، همانند بناى شهر خويش در بغداد ، ساخت و سپاهيانى از اهل خراسان بر آن بگمارد و به دست مهدى سپرد كه آن زمان ولى عهد بود . سپس رشيد قصرهاى خود را در آنجا بساخت . بين رقه و رافقه فضاى كشتزارها واقع است ، و زمانى كه على بن سليمان بن على به عنوان والى به الجزيره آمد ، بازارهاى رقه را به آن ناحيه منتقل كرد . بازار بزرگ رقه از اين جمله بود كه آن را بازار كهنهء هشام مىخواندند . هنگامى كه رشيد به رقه آمد ما يحتاج خود را از آن بازارها فراهم آورد . درآمد اين بازارها\r\n\r\n","description":"","footnote":"","page_name":" 259 ","page_number":306},
  {"content":"\r\n\r\nامروزه نيز همچنان همراه درآمد املاك مصادره‌يى اخذ مىگردد .\r\nاما رصافهء هشام را هشام بن عبد الملك احداث كرد . وى پيش از آن در زيتونه منزل داشت . و هم او « الهنى و المرى » « 1 » را حفر كرد ، و ديهى را كه به همين نام معروف است احياء كرد و در آن واسط الرقه را پديد آورد . آن ديه در آغاز كار دولت « 2 » تصرف شد و بعد به ملكيت ام جعفر زبيده دختر جعفر بن منصور در آمد و در آن ملكى را كه به نام وى معروف است درست كرد و بر عمران آن افزود . در گذشته از رحبه كه در قسمت سفلاى قرقيسيا است اثرى وجود نداشت ، و آن را مالك بن طوق بن عتاب تغلبى در عهد مأمون بنا و احداث كرد . اذرمه كه در ديار ربيعه قرار داشت قريه‌يى قديم بود و حسن بن عمر بن خطاب تغلبى آن را از صاحبش بگرفت و قصر و قلعه‌يى در آن بساخت . كفرتوثا دژى قديم بود كه اولاد ابو رمثه در آن منزل گزيدند و به گونهء شهر در آوردند و مستحكم ساختند .\r\nمعافى به طاوس از پدر خويش مرا حكايت كرد كه گفت : از مشايخ در باب ده يك بلد و ديار ربيعه و بريه پرسش كردم .\r\nگفتند : آن ده يك زمينهايى است كه اعراب ساكن آن اسلام آورده‌اند ، و يا زمينهاى موات و بىصاحبى كه اعراب آنها را آباد كرده‌اند ، و يا زمينهايى كه نصارى آنها را رها كرده‌اند و به صورت موات در آمده و علف هرز آنها را فرا گرفته و اعراب به اقطاع ستانده‌اند .\r\nابو عفان رقى از مشايخ كاتبان رقه و ديگران روايت كرد كه عين الروميه و آب آن به وليد بن عقبة بن ابى معيط تعلق داشت و\r\n\r\n\r\n","description":"","footnote":"\r\n( 1 ) . نام نهر و ديهى است .\r\n( 2 ) . منظور دولت عباسيان است .\r\n","page_name":" 260 ","page_number":307},
  {"content":"\r\n\r\nاو آن را به ابو زبيد طائى بخشيد و سپس از آن ابو العباس شد و آن را به اقطاع به ميمون بن حمزه آزاد كردهء عبد الله بن عباس داد ، و رشيد از ورثهء وى بخريد . عين الروميه جزء سرزمين رقه است . گويند : بيشهء ابن هبيره اقطاع ابن هبيره بود كه ضبط شد ، و سپس اقطاع بشر بن ميمون شد كه صاحب طاقات بغداد در ناحيه دروازهء شام بود . آن ملك پس از آن از سوى رشيد خريدارى شد ، و اكنون جزء اراضى سروج است .\r\nهشام قطعه ملكى را در رأسكيفا به دخترش عائشه داد كه به نام هم او معروف است . بعد اين ملك ضبط شد . عبد الملك و هشام قريه‌يى به نام سلعوس و نيمى از قريه‌يى به نام كفر جدا داشتند كه جزء الرها بود . تل عفراء و اراضى تل مذابا و مصلى و املاك مصادره‌يى در حومهء حران و مستغلات آن به غمر بن يزيد تعلق داشت . مرج عبد الواحد پيش از آن كه الحدث و زبطره ساخته شود ، براى مسلمانان « حمى » بود ، و چون آن دو پديد آمدند ، مسلمانان بىنياز شدند و آن مرج مسكون شد . سپس حسين خادم آن را در خلافت رشيد به احواز منضم كرد و پس از چندى مردم بر آن دست انداختند و بر مزارعش چيره شدند ، تا آن كه عبد الله بن طاهر به شام آمد و آن اراضى را باز پس گرفت و جزء املاك « 1 » قرار داد . ابو ايوب رقى گويد : شنيده‌ام عبد الواحدى كه مرج به او منسوب است ، عبد الواحد بن حارث بن حكم بن ابى العاصى است كه پسر عم عبد الملك بوده است . مرج از آن وى بود و آن را براى مسلمانان حمى قرار داد . وى همان است كه قطامى او را مدح كرده و گفته است :\r\n\r\n\r\n","description":"","footnote":"\r\n( 1 ) . منظور املاك متعلق به دربار خلفا است .\r\n","page_name":" 261 ","page_number":308},
  {"content":"\r\n\r\nز كار مردم شهر تو را چه غم اگر بلا ز سر عبد الواحد درگذرد\r\n\r\nامر نصاراى بنو تغلب بن وائل\r\nشيبان بن فروخ از ابو عوانه و او از مغيره و او از سفاح شيبانى روايت كرد كه عمر بن خطاب خواست تا از نصاراى بنو تغلب جزيه ستاند و انان گريختند و جمعى از ايشان به بلاد دور دست رفتند . نعمان بن زرعه يا زرعة بن نعمان به عمر گفت :\r\nترا در كار بنو تغلب به خدا سوگند مىدهم . اينان قومى از اعراب‌اند و از دادن جزيه اكراه دارند و طايفه‌يى جنگجويند ، مبادا دشمن به دست ايشان بر تو برترى جويد . پس عمر به طلب آنان فرستاد و بازشان گردانيد و صدقهء مضاعف برايشان قرار داد .\r\nشيبان از عبد العزيز بن مسلم و او از ليث و او از شخصى روايت كرد كه از سعيد بن جبير و او از ابن عباس نقل كرد كه گفت : ذبيحهء نصاراى بنو تغلب را نبايد خورد و با زنانشان نبايد نكاح كرد . آنان نه از مايند و نه از اهل كتاب .\r\nعباس بن هشام از پدر خود و او از عوانة بن حكم و ابو مخنف روايت كرد كه گفتند : عمير بن سعد نامه‌يى به عمر بن خطاب نوشت و خبر داد كه به بخش شامى فرات آمده و عانات و ساير دژهاى فرات را فتح كرده و از بنو تغلب كه در آنجايند خواسته است به اسلام بگروند ، و ايشان ابا كرده و كوشيده‌اند به بلاد روم روند . و پيش از آن ، از آنان كه در بخش شرقىاند چنين نخواسته ، با اين حال در برابر وى ايستادگى كرده و خواسته‌اند به ايشان اجازه داده شود كه از آنجا كوچ كنند . وى\r\n\r\n","description":"","footnote":"","page_name":" 262 ","page_number":309},
  {"content":"\r\n\r\nرأى عمر را در باب آنان خواستار شد ، و عمر به وى پاسخ داد :\r\nصدقاتى را كه بر مسلمانان رمه‌دار و زمين دار جارى است از ايشان دو چندان ستاند و اگر اباء كردند با آنان بجنگد تا هلاك شوند يا اسلام آورند . بنو تغلب پذيرفتند كه صدقه را دو برابر دهند و گفتند : همين قدر كه جزيه‌يى چون جزيه علجان « 1 » بر ما مقرر نشده راضى هستيم و بر دين خويش باقى خواهيم بود .\r\nعمرو ناقد از ابو معاويه و او از شيبانى و او از سفاح و او از داود بن كردوس روايت كرد كه عمر بن خطاب با بنو تغلب ، پس از آنكه از فرات گذشته ارادهء پيوستن به خاك روم را داشتند ، مصالحه كرد ، بر اين قرار كه پسران خود را غسل تعميد ندهند و ايشان را ناگزير از قبول دين خود نسازند و صدقهء مضاعف بپردازند . هم او گفت كه داود بن كردوس مىگويد : آنان ديگر ذمه‌يى ندارند ، زيرا معموديت يعنى غسل تعميد ديانت خود را به انجام مىرسانند . حسين بن اسود از يحيى بن آدم و او از ابن مبارك و او از يونس بن يزيد ايلى و او از زهرى نقل كرد كه گفت : بر چارپايان اهل كتاب صدقه مقرر نيست جز نصرانيان بنو تغلب ، و يا گفت :\r\nمسيحيان عربى كه اموالشان به طور عمده چارپايان است و آنان بايد دو چندان مسلمين صدقات دهند .\r\nسعيد بن سليمان سعدويه از هشيم و او از مغيرة و او از سفاح بن مثنى و او از زرعة بن نعمان روايت كرد كه وى با عمر دربارهء نصاراى بنو تغلب گفت و گو كرده و گفته بود : اينان قومى عرب‌اند كه از دادن جزيه اكراه دارند و صاحبان مزارع و چارپايان‌اند . عمر كوشيده بود تا از ايشان جزيه بستاند و آنان\r\n\r\n\r\n","description":"","footnote":"\r\n( 1 ) . چنان كه ديده مىشود ، واژهء علج را نه فقط اعراب مسلمان ، بلكه اعراب مسيحى نيز به كار مىبرده‌اند .\r\n","page_name":" 263 ","page_number":310},
  {"content":"\r\n\r\nپراكندهء بلاد شده بودند . پس با ايشان مصالحه كرد ، بر اين قرار كه دو چندان مسلمين از زمين و چارپايان خويش صدقه دهند و شرط كرد كه اولاد خود را نصرانى نكنند . مغيره گويد ، على عليه السلام مىگفت : اگر فرصت يابم به كار بنو تغلب بپردازم ، مرا در باب ايشان نظرى است : هر آينه جنگاورانشان را خواهم كشت و كودكانشان را به اسيرى خواهم برد . آنان با مسيحى كردن اولاد خويش عهد خود را شكسته‌اند و ذمهء مسلمانان از ايشان برى شده است .\r\nابو نصر تمار از شريك بن عبد الله و او از ابراهيم بن مهاجر و او از زياد بن حدير اسدى حكايت كرد كه گفت : عمر مرا نزد نصاراى بنو تغلب فرستاد تا نصف عشر اموالشان را بگيرم و مرا منع كرد از اين كه عشر از مسلم يا اهل ذمه‌يى بستانم كه خراج ادا مىكند .\r\nمحمد بن سعد از واقدى و او از ابن ابى سبره و او از عبد الملك بن نوفل و او از محمد بن ابراهيم بن حارث نقل كرد كه عثمان دستور داد از بنو تغلب جزيه فقط به طلا و نقره پذيرفته شود و به او خبر دادند كه عمر صدقهء مضاعف بر ايشان مقرر داشته است ، پس از دستور خود منصرف شد . واقدى و سفيان ثورى و اوزاعى و مالك بن انس و ابن ابى ليلى و ابن ابى ذئب و ابو حنيفه و ابو يوسف گويند كه از رمه و زمين و اموال تغلبى دو چندان مسلم صدقه گرفته مىشود . اما در باب كودكان و سفيهان اين قوم اهل عراق را رأى بر اين است كه صدقهء مضاعف بر زمين ايشان تعلق مىگيرد و از رمه‌هايشان چيزى نبايد گرفت ، و اهل حجاز را نظر اين است كه آن ، هم از رمه و هم از زمين ايشان ستانده مىشود . و جميع ايشان گويند : آنچه از اموال بنو تغلب گرفته مىشود بر سبيل خراج است چه آن بدل از جزيه است .\r\n\r\n","description":"","footnote":"","page_name":" 264 ","page_number":311},
  {"content":"\r\n\r\n\r\nثغور جزرى « 1 »\r\nگويند : چون عثمان بن عفان به خلافت رسيد نامه‌يى به معاويه نوشت و او را به ولايت شام گمارد و عمير بن سعد انصارى را والى الجزيره كرد . سپس او را معزول داشت و شام و الجزيره و ثغور هر دو ايالت را به معاويه داد و او را بفرمود تا خود به غزاى شمشاط رود كه ارمينيه چهارم است ، يا كسى را اعزام كند . وى حبيب بن مسلمهء فهرى و صفوان بن معطل سلمى را به آنجا گسيل داشت ، و آن دو ، چند روز پس از رسيدن به محل ، آن ناحيه را به صلحى مانند صلح الرها بگشودند . صفوان در آن بلد اقامت كرد و اواخر خلافت معاويه همان جاى بمرد .\r\nبه قولى ، معاويه خود به غزاى آن بلاد رفت و اين دو با وى بودند و صفوان را بر آنجا ولايت داد و مقيم كرد كه همان جا وفات يافت .\r\nگويند : قسطنطين طاغيه روم در سال صد و سى و سه پس از منزل كردن در ملطيه ، بر شمشاط اردو زده بود ، لكن دسترسى بدان نيافته و بر حواشى آن تاخته و سپس باز گشته بود . شمشاط همچنان سرزمين خراج بود تا آن كه المتوكل على الله آن را مشمول عشر و از اين جهت سرمشقى براى ساير ثغور قرار داد .\r\nگويند : حبيب بن مسلمه پس از فتح شمشاط به غزاى دژ كمخ رفت ، ولى بر آن دست نيافت و صفوان نيز به غزاى آن دژ شتافت ، لكن نتوانست آن را بگشايد . سپس در سال پنجاه و نه بار ديگر به غزاى كمخ رفت و آن ، سال وفات وى بود . عمير بن حباب سلمى نيز او را همراهى مىكرد . عمير بر فراز باروى دژ شد و از آنجا\r\n\r\n\r\n","description":"","footnote":"\r\n( 1 ) . از لفظ الجزيره ، صيغهء منسوب به اين شكل بنا مىكنند ( يعنى : الجزيره‌يى ) .\r\n","page_name":" 265 ","page_number":312},
  {"content":"\r\n\r\nبه تنهايى روميان را آنقدر به تيغ بزد تا منهزم شدند و مسلمانان بر بارو صعود كردند . بدينسان فتح دژ به نام عمير بن حباب شد ، كه بدان مىباليد و همچون فخرى براى او از آن ياد مىشد . سپس روميان باز بر آن دژ چيره شدند و مسلمة بن عبد الملك آن را بگشود و همچنان فتح مىشد و روميان باز بر آن غالب مىآمدند تا آنكه به سال صد و چهل و نه منصور از بغداد روان شد و به حديثة الموصل رسيد ، و از آنجا حسن بن قحطبه و سپس محمد بن اشعث را به غزاى كمخ فرستاد و عباس بن محمد را به رياست ايشان گمارد و او را بفرمود تا با آن دو تن به جنگ كمخ پردازد . محمد بن اشعث در آمد بمرد ، و عباس و حسن روان شدند تا به ملطيه رسيدند . از آنجا آذوقه برگرفتند و بر دژ كمخ اردو زدند . عباس بفرمود تا سوى دژ منجنيقهايى سوار كنند و روميان بر دژ خود چوب عرعر نصب كردند تا از سنگ منجنيق مصون ماند . مسلمانان سنگها بينداختند و دويست مرد را بكشتند ، آنگاه دبابه‌هايى به كار گرفتند و سخت بجنگيدند تا آن دژ را بگشودند . مطروراق در اين جنگ همراه عباس بن محمد بن على بود . سپس روميان باز دژ كمخ را ببستند و چون سال صد و هفتاد و هفت فرا رسيد ، محمد بن عبد الله بن عبد الرحمن بن ابى عمرهء انصارى كه عامل عبد الملك بن صالح بر شمشاط بود به غزاى كمخ رفت و آن را چهارده شب از ربيع الاخر همان سال مانده ، بگشود و بدان وارد شد . كمخ همچنان مفتوح بود تا فتنهء محمد بن رشيد ، و آن هنگام مردمش بگريختند و روميان بر آن غالب شدند . به قولى ، عبد الله بن اقطع آن را به ايشان سپرد و پسرش را كه نزد روميان اسير بود ، رها كرد . سپس عبد الله بن طاهر در عهد خلافت مأمون آن را بگشود ، و همچنان در دست مسلمانان بود تا آنكه جماعتى از نصاراى شمشاط و قاليقلا و بقراط بن اشوط بطريق به خاطر\r\n\r\n","description":"","footnote":"","page_name":" 266 ","page_number":313},
  {"content":"\r\n\r\nاملاكى كه در ايالت شمشاط داشتند تدبير كرده كمخ را به تصرف روميان دادند ، و از اين طريق به ايشان تقرب جستند .\r\n\r\nملطيه\r\nگويند : عياض بن غنم ، حبيب بن مسلمهء فهرى را از شمشاط به ملطيه فرستاد و او آن بلد را بگشود ، و سپس بار ديگر بسته شد و زمانى كه معاويه به ولايت شام و الجزيره رسيد ، حبيب بن مسلمه را گسيل داشت و او ملطيه را به عنوه بگشود و مرابطانى از مسلمانان را همراه عامل شهر در آنجا بگمارد . معاويه به ملطيه آمد و ارادهء رفتن به روم را داشت . وى پادگانى از اهل شام و الجزيره و ديگران در آنجا قرار داد ، و آن شهر بر سر راه صائفه‌ها بود . در ايام عبد الله بن زبير اهل ملطيه از آنجا كوچ كردند و روميان به شهر تاخته آن را ويران كردند و برفتند .\r\nسپس جماعتى از مسيحيان ارمنى و نبطى در آنجا منزل گزيدند .\r\nمحمد بن سعد از واقدى و او در روايت خويش از راويان حكايت كرد كه پس از نبرد عبد الله بن عبد الملك در طرنده به سال هشتاد و سه ، مسلمانان در آن شهر اقامت گزيده خانه‌هايى در آنجا بنا كردند . طرنده در سه منزلى ملطيه و در بطن بلاد روم قرار دارد . ملطيه آن زمان ويران بود و جز برخى از اهل ذمه - از ارامنه و ديگران - كسى در آن نمىزيست . طالعه‌هايى از سپاهيان الجزيره تابستانها مىآمدند و تا رسيدن فصل زمستان و باريدن برف در آنجا اقامت مىكردند ، و سپس آن موضع را ترك مىگفتند .\r\nچون عمر بن عبد العزيز ولايت يافت ، اهل طرنده را با وجود اكراه ايشان از آنجا كوچانيد ، و اين كار را به خاطر\r\n\r\n","description":"","footnote":"","page_name":" 267 ","page_number":314},
  {"content":"\r\n\r\nشفقت برايشان و رهايى آنان از دشمنان انجام داد . اهل طرنده بار سفر بر بستند و چيزى را به جاى نگذاشتند و حتى كوزه‌هاى سركه و روغن را شكستند . وى آنان را در ملطيه منزل داد و طرنده را خراب كرد و جعونة بن حارث از طايفهء بنى عامر بن صعصعه را بر ملطيه ولايت داد .\r\nگويند : در سال صد و بيست و سه ، بيست هزار رومى به ملطيه تاختند . اهل شهر دروازه‌ها را ببستند و زنان عمامه‌ها به سر نهاده بر بارو فراز شدند و به جنگ پرداختند . فرستاده‌يى از اهل ملطيه براى مدد خواهى برون آمد و سوار شده برفت تا به هشام بن عبد الملك رسيد كه در رصافه بود . وى كسانى را مأمور ملطيه كرد و آنگاه به وى خبر رسيد كه روميان شهر را ترك گفته‌اند .\r\nپس فرستاده را بخواست و اين خبر را به وى داد و سوارانى را همراه او گسيل داشت تا مرابطان آن بلد باشند ، و خود به قصد غزا روان شد و در ملطيه فرود آمد و بر در شهر اردو زد تا آن را مرمت كردند ، و از آنجا به رقه رفت ، و در حالى كه شمشير بر خود آويخته بود ، به شهر درآمد و پيش از آن ، در خلافت خود چنان نكرده بود .\r\nواقدى گويد : چون سال صد و سى و سه فرا رسيد ، طاغيه قسطنطين عازم ملطيه شد ، و كمخ آن زمان در دست مسلمانان بود و مردى از طايفهء بنو سليم بر آن بلد ولايت داشت . اهل كمخ براى مردم ملطيه كمك فرستادند ، هشتصد سوار از ايشان قصد روميان كردند . سواران رومى بر ايشان تاخته شكستشان دادند . آنگاه آن رومى عنان بر تافته سوى ملطيه رفت و ساكنان شهر را به محاصره گرفت . الجزيره آن هنگام دچار فتنه بود ، و عامل آن موسى بن كعب در حران اقامت داشت . اهل ملطيه رسولى را پيش او فرستادند ، لكن وى را توان ياورى ايشان نبود . قسطنطين از اين معنى خبر\r\n\r\n","description":"","footnote":"","page_name":" 268 ","page_number":315},
  {"content":"\r\n\r\nيافت و به ايشان گفت : اى مردم ملطيه من سوى شما نيامدم جز با آگاهى از كار شما و گرفتارى فرمانروايتان كه پرداختن به كار شما را نتواند . پس بپذيريد كه شما را امان دهم و شهر را تهى كنيد تا آن را ويران سازم و آنگاه از شما دست كشيده ، رهسپار شوم .\r\nايشان ابا كردند و او منجنيقهايى بر شهر بگمارد و چون بلا بر ايشان سخت شد و محاصره تابشان را بگرفت ، از او خواستند كه به ايشان اطمينان دهد و او چنان كرد . آنگاه آمادهء كوچ شدند و آنچه را سبك بار بود برگرفتند و هر چه را سنگين بيافتند در چاهها و خفاگاهها بيفكندند . سپس از شهر برون رفتند و روميان دو صف بر دو سوى دروازهء شهر تا خروج همهء اهالى بگماردند ، كه شمشيرها بركشيده و سر هر تيغى را بر سر تيغ مقابل نهاده سقفى همچون طاق پل پديد آورده بودند . سپس ايشان را بدرقه كردند تا به جاى امنى رسيدند و به سوى الجزيره رفته در آنجا پراكنده شدند . روميان ، ملطيه را ويران كردند و از آن چيزى به جاى نگذاشتند ، جز انبار غله كه تنها بخش اندكى از آن را خراب كردند . قلعهء قلوذيه را نيز منهدم ساختند .\r\nچون سال صد و سى و نه رسيد منصور نامه‌يى به صالح بن على نوشت و به او فرمان داد تا ملطيه را بسازد و مستحكم كند ، و سپس بر اين رأى شد كه عبد الوهاب بن ابراهيم امام را به ولايت الجزيره و ثغور آن گمارد . وى به سال صد و چهل رهسپار شد و حسن بن قحطبه با سپاهيانى از اهل خراسان نيز همراه وى بود ، و بر عهدهء مردم شام و الجزيره نهاد كه افواجى را گسيل دارند .\r\nپس هفتاد هزار تن همراه وى شدند و بر ملطيه اردو زد . فعله از همهء بلاد گرد آمد و به ساختن شهر آغاز كرد . حسن بن قحطبه بارها خود سنگ حمل مىكرد و به دست بنايان مىداد و مردمان را از مال خويش شام و ناهار اطعام مىكرد و خوان گسترده‌يى بر پاى\r\n\r\n","description":"","footnote":"","page_name":" 269 ","page_number":316},
  {"content":"\r\n\r\nداشته بود . عبد الوهاب از اين رفتار بر سر غيظ شد و به ابو جعفر نوشت كه خود مردمان را طعام مىدهد و حسن دو چندان اطعام مىكند ، و قصد آن دارد كه از وى برتر نمايد و كار او را خراب كند و با اسراف و تظاهر وى را لئيم جلوه دهد و مناديانى دارد كه وسيلهء ايشان مردم را به خوان خويش همىخواند . ابو جعفر به وى نوشت : اى كودك ! حسن از مال خود اطعام مىكند و تو از مال من . آنچه گويى ناشى از ناتوانى در خطر كردن و بىهمتى و سفاهت رأى است . و به حسن بنوشت تا اطعام كند ، لكن مناديان نفرستد .\r\nحسن مىگفت : هر كه زودتر به شرفه « 1 » رسد او را چنين و چنان خواهم داد ، و مردمان در كار به جد مىشدند ، تا ساختن ملطيه و مسجد آن را در شش ماه به پايان رسانيدند . براى سپاهيانى كه در آنجا مقيم ساخت منزل بنا كرد ، هر عرافه‌يى را دو حجرهء تحتانى و دو غرفهء فوقانى و اصطبلى بداد . هر عرافهء مشتمل بر ده الى پانزده مرد است . براى ملطيه مسلحه‌يى در سى ميلى شهر بساخت .\r\nمسلحهء ديگرى نيز كنار نهر قباقب ساخت كه آن نهر به فرات مىريخت . منصور چهار هزار جنگجو از مردم الجزيره را در ملطيه اسكان داد ، زيرا كه اين شهر از ثغور ايشان به شمار بود ، و براى هر مردى ده دينار افزون بر عطاى اصلى ايشان مقرر داشت و معونه‌يى به يكصد دينار بداد ، و اين سواى جعلى « 2 » بود كه قبايل بين خود مقرر مىدارند . و آن شهر را به سلاح مجهز كرد ، و\r\n\r\n\r\n","description":"","footnote":"\r\n( 1 ) . كنگرهء بالاى بارو .\r\n( 2 ) . قبايل عرب مزد يا مبلغ معينى را تعيين مىكردند ، كه آن را جعل يا جعاله ناميدند ، و به كس يا كسانى تعلق مىگرفت كه حاضر باشند به جاى اشخاص ديگرى خدمات جنگى انجام دهند .\r\n","page_name":" 270 ","page_number":317},
  {"content":"\r\n\r\nمزارع را اقطاع سپاهيان قرار داد ، و دژ قلوذيه را نيز بساخت .\r\nطاغيه قسطنطين با بيش از يكصد هزار تن بيامد و بر جيحان منزل كرد و چون خبر كثرت شمار تازيان به وى رسيد ، منصرف شد . كسى را شنيدم كه مىگفت : در اين غزوه نصر بن مالك خزاعى و نصر بن سعد كاتب آزاد كردهء انصار همراه عبد الوهاب بودند .\r\nشاعر در اين باب گويد :\r\nدو نصر بر گرد تو فراهم‌اند : نصر بن مالك و نصر بن سعد و نصرت تو زين همه نصر عظيم گشت در سال صد و چهل و يك محمد بن ابراهيم با سپاهى از مردم خراسان به غزاى ملطيه رفت و فرماندهى طليعهء سپاه وى با مسيب بن زهير بود . در آن شهر مرابطه بگمارد تا دشمن بر آن طمع نكند . آنگاه اهل شهر كه باقى بودند به آنجا باز گشتند . روميان در خلافت رشيد متعرض ملطيه شدند ، لكن بدان دست نيافتند و رشيد رحمه الله با آنان جنگيد و قلع و قمعشان كرد .\r\nگويند : ابو عبيدة بن جراح زمانى كه در منبج بود ، خالد بن وليد را به ناحيه مرعش فرستاد و او دژ آن بلد را بر اين قرار بگشود كه مردمش به ترك آن گويند ، و سپس شهر را خراب كند . سفيان بن عوف غامدى زمانى كه در سال سى به غزاى روميان رفت از مرعش رهسپار شد و بلاد روم را درنورديد . معاويه مدينهء مرعش را بساخت و سپاهى را در آن سكنى داد و چون يزيد بن معاويه بمرد يورشهاى روميان بر آن شهر فزونى گرفت و مردم از آنجا بكوچيدند . عبد الملك پس از آنكه پدرش مروان بن حكم بمرد و خود در طلب خلافت برآمد با روميان به شرط پرداخت چيزى به ايشان صلح كرد . چون سال هفتاد و چهار فرا رسيد محمد بن مروان\r\n\r\n","description":"","footnote":"","page_name":" 271 ","page_number":318},
  {"content":"\r\n\r\nبا روميان بجنگيد و پيمان صلح نقض شد . در سال هفتاد و پنج نيز محمد بن مروان به صائفه رفت ، و روميان در ماه جمادى الاولى از سمت مرعش خارج شده به اعماق « 1 » رفتند و مسلمانان سوى ايشان تاختند . فرماندهى مسلمين را ابان بن وليد بن عقبة بن ابى معيط بر عهده داشت و دينار بن دينار آزاد كردهء عبد الملك بن مروان والى قنسرين و توابع آن همراه وى بود . دو سپاه در صحراى مرعش با يك ديگر تلاقى كرده نبرد شديدى در پيوستند .\r\nروميان هزيمت گرفتند و مسلمانان ايشان را تعقيب كردند و كشتند و به اسارت گرفتند . در همين سال ، دينار به جماعتى از روميان در پل يغرا كه ده ميل با شمشاط فاصله دارد برخورد كرده بر ايشان ظفر يافته بود .\r\nسپس ، عباس بن وليد بن عبد الملك به مرعش رفته ، آن بلد را عمران كرد و مستحكم ساخت ، و جماعتى را به آنجا منتقل كرد و مسجد جامعى بساخت . وى همه ساله تهيه فوجى را بر عهدهء مردم قنسرين مقرر مىداشت . در ايام مروان بن محمد كه وى سرگرم جنگ با اهل حمص بود ، روميان لشكر كشيده شهر مرعش را در محاصره گرفتند تا اهل آن به صلح تن در دادند ، بر اين قرار كه شهر را ترك گويند . پس خارج شده با اهل بيت خود به الجزيره و جند قنسرين رفتند و آنگاه روميان شهر را ويران كردند . عامل مرعش در آن زمان كوثر بن زفر بن حارث كلابى بود و در همان زمان طاغيه روم قسطنطين بن اليون بود . چون مروان از كار حمص فارغ شد و باروى آن شهر را خراب كرد ، گروهى را براى ساختن مرعش گسيل داشت و آن شهر ساخته و آباد شد . آنگاه\r\n\r\n\r\n","description":"","footnote":"\r\n( 1 ) . اعماق جمع عمق ، به معنى صحرا يا نواحى مركزى صحرا است ، لكن در اين مقام اسم خاص و نام منطقه‌يى است .\r\n","page_name":" 272 ","page_number":319},
  {"content":"\r\n\r\nروميان به آن شهر تاخته ويرانش كردند و باز صالح بن على در عهد خلافت ابو جعفر منصور آن را بساخت و مستحكم كرد و سپاهيان را با افزودن بر عطاياى ايشان بدانجا گسيل داشت ، و چون مهدى به خلافت رسيد ، بر تجهيز آن شهر بيفزود و مردمش را با سلاح و زاد تقويت كرد .\r\nمحمد بن سعد به نقل از واقدى مرا روايت كرد كه گفت :\r\nميخائيل از درب الحدث با هشتاد هزار تن برون آمد و به صحراى مرعش رفت و جماعاتى از مسلمانان را بكشت و اسير كرد و بسوزانيد و از آنجا به دروازهء شهر مرعش شتافت ، كه عيسى بن على بر آن ولايت داشت ، و او در آن سال به غزا رفته بود . جماعتى از موالى عيسى و اهل شهر و جنگجويان آن خارج شده وى را به زوبين و تير بزدند و او به شكست تظاهر كرد چندان كه ايشان را از شهر دور ساخت . سپس بر آنان تاخت و هشت تن از موالى عيسى را بكشت و باقى به شهر پناه برده دروازه‌ها را ببستند .\r\nوى آنان را در محاصره گرفت ، و سپس منصرف شده در كنار جيحان فرود آمد . ثمامة بن وليد عبسى كه در سال صد و شصت و يك به فرماندهى صائفه گمارده شده و آن زمان در دابق بود ، از اين خبر آگاهى يافت و سواران بسيارى را سوى وى فرستاد كه همه جز آنهايى كه نجات يافتند ، از پاى درآمدند . اين رخداد مهدى را بر سر خشم آورد و بر آن شد كه حسن بن قحطبه را سال بعد يعنى سنهء صد و شصت و دو به جنگ فرستد . گويند دژ حدث از جملهء مواضعى بود كه در عهد عمر فتح شد و حبيب بن مسلمه از سوى عياض بن غنم آن را گشوده بود ، و سپس معاويه عهده‌دار آن شده بود . بنو اميه درب الحدث را به خاطر شگون السلامه مىناميدند ،\r\n\r\n","description":"","footnote":"","page_name":" 273 ","page_number":320},
  {"content":"\r\n\r\nزيرا مسلمانان در آنجا به مصائب دچار گشته بودند « 1 » و حدث به گفتهء برخى از مردمان همين رخداد بوده است « 2 » . جمع ديگرى گويند : مسلمانان در اين موضع به غلام جوانى برخوردند و او با ياران خود با ايشان بجنگيد و از اين رو ، آن را باب الحدث خواندند « 2 » .\r\nدر زمان فتنهء مروان بن محمد روميان به شهر الحدث تاخته آن را ويران ساختند و اهلش را از آنجا براندند ، هم چنان كه در مورد ملطيه كرده بودند . سپس در سال صد و شصت و يك ميخائيل به صحراى مرعش تاخت و مهدى ، حسن بن قحطبه را گسيل داشت و او بلاد روم را درنورديد و بلاى بسيار بر اهل آن نازل كرد چنان كه چهرهء او را بر كليساها تصوير كردند .\r\nوى از درب الحدث به درون رفت و نظر به موضع شهر افكند . به وى خبر رسيد كه ميخائيل از آنجا خارج شده است ، پس محل شهر را كاوش كرد و چون بازگشت با مهدى در باب ساختن آن و ساختن طرسوس سخن گفت ، و او فرمان داد كه ساختن شهر الحدث را مقدم دارد . بين سپاهيان حسن ، مندل عنزى محدث كوفى و معتمر بن سليمان بصرى نيز بودند . شهر را على بن سليمان بن على والى الجزيره و قنسرين بساخت ، و آن را محمديه\r\n\r\n\r\n","description":"","footnote":"\r\n( 1 ) . برخى از قبايل عرب براى احتراز از كاربرد واژه‌يى كه معناى منفى و ناخوش آيندى داشت و يا خاطره‌يى شوم را به ذهن تداعى مىكرد ، نامى مثبت و مطبوع به جاى آن به كار مىبردند . اين رسم هنوز در برخى نقاط بويژه مغرب عربى جارى است ، چنان كه آتش را عافيت و ذغال را سفيدى ( بياض ) مىنامند ( شايد كاربرد لفظ خير به جاى نه در زبان فارسى بر همين منوال باشد ) .\r\n( 2 ) . يكى از معانى حدث ، واقعه و حادثه بويژه از نوع بد آن است ، و معنى ديگر آن جوان است .\r\n","page_name":" 274 ","page_number":321},
  {"content":"\r\n\r\nنام نهادند . با تمام شدن بناى شهر مهدى وفات يافت و آن شهر را هم مهديه و هم محمديه خوانند . بناى شهر با خشت انجام شد . وفات مهدى در سال صد و شصت و نه بود و موسى الهادى پسرش به جاى او به خلافت رسيد و على بن سليمان را معزول و محمد بن ابراهيم بن محمد بن على را بر الجزيره و قنسرين ولايت داد . على بن سليمان بناى شهر الحدث را به پايان رسانيده بود و محمد سپاهيانى از اهل شام و الجزيره و خراسان را با عطايى برابر چهل دينار بر آن شهر گمارد و به آنان مسكن داد ، و به هر فرد سيصد درهم عطا كرد . فراغت از كار شهر در سال صد و شصت و نه حاصل شد . ابو الخطاب گويد : على بن سليمان براى چهار هزار تن در شهر الحدث مرسومى قرار داد و ايشان را در آنجا مقيم ساخت و دو هزار مرد را از ملطيه و شمشاط و مميساط و كيسوم و دلوك و رعبان به آن بلد منتقل كرد .\r\nواقدى گويد : چون شهر الحدث ساخته شد زمستان و برف هجوم كرد و بارندگى فراوان شد و بناى آن با استحكام و احتياط انجام نشده بود ، پس در شهر خرابى و فرو ريختگى پديد آمد و روميان بدان وارد شدند و آنان كه در آنجا بودند ، از سپاهى و ديگران پراكنده شدند . خبر به موسى رسيد و دسته‌يى را همراه مسيب بن زهير و دستهء ديگر را با روح بن حاتم و گروه ديگر را با حمزة بن مالك گسيل داشت ، و پيش از آن كه آنان رهسپار شوند ، خود بمرد . سپس رشيد به خلافت رسيد ، و بفرمود تا شهر را بسازند و مستحكم كنند و در آن نگاهبانان گمارند و به جنگجويانش مسكن و اقطاعاتى دهند .\r\nديگران جز واقدى گفته‌اند : پس از ساختن شهر الحدث يكى از بطريقان بزرگ رومى با جمعى كثير بر آن شهر فرود آمد .\r\nبناى شهر با خشت بود كه روى هم چيده بودند . برف به آن آسيب\r\n\r\n","description":"","footnote":"","page_name":" 275 ","page_number":322},
  {"content":"\r\n\r\nرسانيد و عامل شهر و هر كه در آن بود ، گريختند و دشمن به درون آمد و مسجد شهر را آتش زد و شهر را ويران كرد و متاعهاى اهل آن را با خود ببرد . رشيد چون به خلافت رسيد ، آن را باز بساخت .\r\nيكى از مردم منبج مرا گفت كه رشيد نامه‌يى به محمد بن ابراهيم نوشت و او را بر وظيفهء خود باقى نهاد و كار شهر حدث و ساختن آن به دست او و از جانب رشيد انجام شد و آنگاه وى را معزول كرد .\r\nگويند : مالك بن عبد الله خثعمى معروف به مالك الصوائف كه از مردم فلسطين بود ، در سال چهل و شش به غزاى بلاد روم رفت و غنائم بسيارى به چنگ آورد ، و سپس بازگشت و به موضعى در پانزده ميلى درب الحدث رسيد كه آن را رهوه مىخواندند .\r\nسه روز در آنجا بماند و غنائم را بفروخت و سهام غنيمت را تقسيم كرد ، و آن موضع را رهوهء مالك ناميدند .\r\nگويند : مرج عبد الواحد براى اسبهاى مسلمانان حمى بود ، و چون الحدث و زبطره بنا شد از آن بىنيازى حاصل گشت و مورد كشت و زرع قرار گرفت .\r\nگويند : زبطره دژى كهن از آن روميان بود و همراه دژ كهنهء الحدث گشوده شد . آن را حبيب بن مسلمهء فهرى بگشود و همچنان بر پاى بود تا روميان در ايام وليد بن يزيد ويرانش كردند . پس به سستى باز ساخته شد و روميان در ايام فتنهء مروان بن محمد به آن تاخته ويرانش كردند و منصور آن را باز بساخت . روميان بار ديگر خروج كرده آن بلد را خراب كردند و رشيد آن را به دست محمد بن ابراهيم بنا كرد و بر آن نگاهبانان بگمارد . چون نوبت خلافت به مأمون رسيد ، روميان باز به زبطره تاخته ويرانش كردند و بر چارپايان اهل شهر هجوم كرده رمه‌ها را\r\n\r\n","description":"","footnote":"","page_name":" 276 ","page_number":323},
  {"content":"\r\n\r\nبا خود براندند . مأمون بفرمود تا آنجا را مرمت كنند و مستحكم سازند . به سال دويست و ده رسولان طاغيه روم بيامدند و طلب صلح كردند . وى اجابت نكرد و به عمال ثغور نامه‌يى نوشت و آنان به بلاد روم روان شده كشتار فراوان كردند و آن بلاد را مقهور ساختند و پيروزى نيكويى به دست آوردند ، جز اينكه يقطان بن عبد الاعلى بن احمد بن يزيد بن اسيد سلمى كشته شد .\r\nسپس روميان در خلافت المعتصم ابو اسحاق بن رشيد به زبطره تاخته مردان را بكشتند و زنان را به اسارت گرفتند و شهر را ويران كردند . وى را از اين ما جرى خشم و غيظ بگرفت و به غزاى ايشان شد تا به عموريه رسيد ، و پيش از آن دژهايى را ويران كرده بود . بر آن شهر بايستاد تا آن را بگشود و جنگجويان را بكشت و زنان و كودكان را به اسارت گرفت ، و سپس آن را ويران كرد و فرمان داد تا زبطره را بسازند و مستحكم كنند و با سپاهيان مجهز كنند . پس از آن نيز روميان قصد آن بلد كردند ، لكن بر آن دست نتوانستند يافت .\r\nابو عمرو باهلى و ديگران مرا گفتند : قلعهء منصور به منصور بن جعونة بن حارث عامرى از طايفهء قيس منسوب است ، چه او متولى ساختن و مرمت آن بود ، و در ايام مروان در آن اقامت داشت تا دشمنان را براند و سپاهى كثير از اهل شام و الجزيره همراه وى بود .\r\nهمين منصور هنگامى كه در آغاز كار دولت « 1 » ، اهالى الرها به مقاومت پرداخته بودند ، بر آنان ولايت داشت . منصور « 2 » كه آن\r\n\r\n\r\n","description":"","footnote":"\r\n( 1 ) . منظور دولت ، عباسيان است .\r\n( 2 ) . اين منصور غير از منصور بن جعونه است . منصور دومى ، ابو جعفر دومين خليفهء عباسى است ، و عبد الله بن على عم اوست كه به طمع خلافت اقدام كرد و عاقبت به امر منصور كشته شد . ابو العباس نيز اولين خليفهء عباسى بوده است .\r\n","page_name":" 277 ","page_number":324},
  {"content":"\r\n\r\nزمان عامل ابو العباس بر الجزيره و ارمينيه بود ، ايشان را محاصره كرد و چون وى شهر را بگشود ، منصور گريخت . لكن سپس امان گرفت و آشكار شد . هنگامى كه عبد الله بن على از طاعت ابو جعفر منصور خارج شد ، وى را بر شرطهء خود رياست داد ، و چون عبد الله به بصره گريخت او نيز مخفى شد . لكن وى را يافته در سال صد و چهل و يك نزد منصور آوردند و او وى را بكشت . منصور آن زمان از بيت المقدس باز گشته و در رقه بود . جمعى گويند : منصور پس از گريختن ابن على امان گرفت و از خفا به در آمد و سپس نامه‌هايى از او يافت شد كه در خيانت به مسلمانان به روميان نوشته بود . چون منصور در سال صد و چهل و يك از بيت المقدس به رقه آمد كسى را بفرستاد او را آوردند و گردنش را در رقه بزدند و خود به هاشميهء كوفه بازگشت . رشيد قلعهء منصور را در ايام خلافت مهدى بساخت و با سپاهيان مجهز كرد .\r\n\r\nنقل ديوان از رومى\r\nگويند : ديوان شام همچنان به رومى « 1 » بود تا آنكه عبد الملك بن مروان به ولايت رسيد ، و در سال هشتاد و يك فرمان به نقل آن داد . سبب آن بود كه مردى از كاتبان رومى قصد نوشتن چيزى را داشت و چون آب پيدا نمىكرد ، در دوات بول كرد . اين خبر به عبد الملك رسيد و او را تأديب كرد و به سليمان بن سعد دستور داد ديوان را نقل كند « 2 » . وى تقاضا كرد خراج اردن براى يك سال\r\n\r\n\r\n","description":"","footnote":"\r\n( 1 ) . منظور زبان يونانى است كه در امپراطورى رم شرقى رايج بود .\r\n( 2 ) . يعنى از يونانى به عربى نقل كند .\r\n","page_name":" 278 ","page_number":325},
  {"content":"\r\n\r\nبه او داده شود . وى چنان كرد ، و او را بر اردن ولايت داد . يك سال سپرى نشده بود كه از نقل ديوان فراغت حاصل كرد و آن را نزد عبد الملك آورد . وى سرجون كاتب را بخواست و آن را بر وى بنمود . غم او را فرا گرفت و اندوهگين از نزد وى خارج شد . جمعى از كاتبان رومى سرجون را بديدند و او گفت : معاش خود را از راهى جز اين صناعت جستجو كنيد . خداوند آن را بر شما قطع كرده است . گويد : وظيفهء اردن كه به عنوان معونه در حق وى مقرر شد ، صد هزار و هشتاد هزار دينار بود و وظيفهء فلسطين سيصد هزار و پنجاه هزار دينار ، و وظيفهء دمشق چهار صد هزار دينار ، و از آن حمص و قنسرين و ولاياتى كه امروزه عواصم ناميده مىشود ، هشتصد هزار و به قولى ، هفتصد هزار دينار بوده است .\r\n\r\nفتحهاى ارمينيه\r\nمحمد بن اسماعيل از ساكنان برذعه و كسانى جز او از ابو براء عنبسة بن بحر ارمنى ، و نيز محمد بن بشر قالى از شيوخ خود ، و برمك بن عبد اللّه دبيلى ، و محمد بن مخيس خلاطى و جمعى ديگر به نقل از عالمان به امور ارمينيه مرا رواياتى كردند كه من حديث ايشان را به اسلوبى درست روايت كرده ، برخى را با برخى ديگر در آميختم و كامل كردم . گويند : شمشاط و قاليقلا و خلاط و ارجيش و با جنيس را ارمينيه چهارم مىناميدند ، و كورهء بسفرجان و دبيل و سراج طير و بغروند ارمينيه سوم خوانده مىشد ، و جرزان ارمينيه دوم ، و سيسجان و اران ارمينيه اول نام داشت .\r\nبه قولى ، شمشاط به تنهائى ارمينيه چهارم ، و قاليقلا و خلاط و ارجيش و با جنيس ارمينيه سوم ، و سراج طير و بغروند و دبيل و\r\n\r\n","description":"","footnote":"","page_name":" 279 ","page_number":326},
  {"content":"\r\n\r\nبسفرجان ارمينيه دوم ، و سيسجان و اران و تفليس ارمينيه اول بوده است . جرزان و اران در دست خزرها ، و ساير مناطق ارمينيه در تصرف روميان بود و ولايت آن را بزرگ ارمنياقس « 1 » بر عهده داشت .\r\nخزرها به تاخت و تاز مىپرداختند و گاهى تا دينور نيز مىرسيدند . پادشاه قباذ بن فيروز فرماندهى از سرداران بزرگ خود را با دوازده هزار سپاه گسيل داشت . وى بلاد اران را مغلوب ساخت و آنچه را بين نهر معروف به رس تا شروان بود ، فتح كرد .\r\nسپس قباذ به وى پيوست و در اران شهر بيلقان و شهر برذعه را كه مدينهء تمامى ثغور است ، و نيز شهر قبله را كه همان خزر است بنا كرد و حائلى از خشت بين سرزمين شروان و باب اللان بساخت .\r\nحوالى آن ديوار سيصد و شصت شهر پديد آمد كه پس از ساختن شهر « باب و ابواب » خراب شد ، پس از قباذ پسرش انوشروان كسرى بن قباذ به پادشاهى رسيد و شهر شابران و شهر مسقط را بساخت ، و سپس نيز شهر باب و ابواب را بنا كرد . آن شهر را ابواب از آن رو نام كردند كه بر سر يك راه كوهستانى بنا شد . در اين مواضع كه وى بنا كرد ، قومى را سكونت داد كه آنان را سياسيجان ناميد . وى در سرزمين اران ابواب شكن و قميبران و ابواب الدودانيه را بنا كرد . دودانيه قومىاند كه ادعا مىكنند از بنو دودان بن اسد بن خزيمه هستند . و درزوقيه را بنا كرد كه دوازده دروازه دارد و بر هر دروازه قصرى از سنگ ساخته شده است . در سرزمين جرزان شهرى ساخت كه به آن سغدبيل گويند و\r\n\r\n\r\n","description":"","footnote":"\r\n( 1 ) . ارمنياقس بخشى از تركيه كنونى بوده است و شهرهاى ملطيه و سيواس و آق ساراى و قونيه و مناطق حول و حوش آن بلاد را در بر مىگرفته است ( رك . ابن اثير :\r\nالكامل في التاريخ ، ذكر فتح ارمينيه و اذربيجان ) .\r\n","page_name":" 280 ","page_number":327},
  {"content":"\r\n\r\nقومى از سغديان و پارسىزادگان را در آن اسكان داد ، و آن را مسلحه كرد . در قسمتى از بلاد جرزان كه نزديك روم است ، كاخى بساخت كه آن را باب فيروز قباذ نامند و قصر ديگرى بنا كرد كه آن را باب لاذقه خوانند ، و نيز كاخ ديگرى ساخت كه آن را باب بارقه گويند و كنار درياى طرابزنده است . و باب اللان و باب سمسخى و قلعهء جردمان و قلعهء سمشلدى را بساخت .\r\nانوشروان تمامى مناطق ارمينيه را كه در دست روميان بود ، بگشود و شهر دبيل را عمران كرد و مستحكم ساخت . و شهر نشوى را كه مدينهء ايالت بسفرجان است ، بنا كرد و نيز دژ ويص و قلعه‌هايى را در سرزمين سيسجان احداث كرد ، كه قلعهء كلاب و ساهيونس از آن جمله است . در اين دژها و قلعه‌ها دليران و شجاعانى را از سياسيجان مقيم كرد . آنگاه انوشروان نامه‌يى به پادشاه تركان بنوشت و از او خواست كه پيمان بندد و صلح كند و هر دو سوى كار خود را يكى سازند . و دختر خود را به وى نامزد كرد تا بدينسان او را به خويش مأنوس كند و ميل خود را نيز به دامادى او آشكار ساخت . پس كنيزى را كه زنى از زنانش به دخترخواندگى پذيرفته بود نزد او فرستاد و گفت كه وى دختر اوست . مرد ترك نيز دختر خويش را سوى وى فرستاد و خود بيامد و با يك ديگر در برشليه ديدار كرده روزى چند به مجالست با هم پرداختند و هر يك از ايشان به ديگرى انس يافته ، الفت و مهر ظاهر ساختند .\r\nآنگاه انوشروان به جمعى از خاصان و محرمان خود بفرمود تا شبانگاه بر يك سوى اردوى تركان تاخته آن را به آتش كشند . ايشان چنين كردند و چون صبح شد مرد ترك شكايت به انوشروان برد .\r\nوى منكر آن شد كه خود فرمان به چنان كارى داده يا از ارتكاب آن وسيلهء يارانش آگاه باشد . چون شبى چند بگذشت به آن جماعت\r\n\r\n","description":"","footnote":"","page_name":" 281 ","page_number":328},
  {"content":"\r\n\r\nگفت تا همان كار را اعاده كنند و آنان چنان كردند و مرد ترك شكوه به انوشروان برد و او به رفق و پوزش‌طلبى وى را آرام ساخت . سپس انوشروان بفرمود تا در ناحيه‌يى از اردوى خويش كه در آن جز كوخهاى ساخته از چوب و علف چيزى نبود آتش زنند و چون صبح شد شكوه نزد ترك برد و گفت : چيزى نمانده بود كه يارانت اردوى مرا نابود كنند . تو به صرف گمان در مقام انتقام از من برآمدى . وى سوگند ياد كرد كه از سبب اين رخداد بىخبر است . پس انوشروان گفت : اى برادر ، سپاه ما و لشكريان تو از صلح ما اكراه دارند ، زيرا از منافعى كه در يورشها و جنگهاى ميان ما نصيبشان مىشد محروم مانده‌اند و بيم آن است كه حوادثى پديد آرند و دلهاى ما را پس از صفا و خلوص فيما بين تيره كنند و پس از دامادى و دوستى كه با هم داشتيم بار ديگر ما را به دشمنى سوق دهند . مرا رأى بر اين است كه به من اجازت دهى ديوارى بسازم كه ميان من و تو حائل باشد و دروازه‌يى بر آن قرار دهم تا كسى از ما نزد تو و كسى از تو سوى ما نيايد ، جز آن كه تو و من خواسته باشيم . وى اين خواسته را اجابت كرد و به بلاد خويش رفت . انوشروان بر بناى آن ديوار همت گماشت و آن را بساخت .\r\nقسمتى را كه به دريا مىپيوست از سنگ و سرب بنا كرد و عرض آن را سيصد ذراع قرار داد و سر ديگرش را به بالاى كوهها رسانيد . بفرمود تا سنگها را در كشتيها حمل كردند و آنها را در دريا غرق كردند تا از سطح آب بالا آمد و روى آن بساختند و ديوار تا سه ميل به درون دريا كشيده شد . چون از ساختن ديوار فراغت يافت بر مدخل آن ، درهايى از آهن قرار داد و يكصد سوار را به حراست آن گمارد ، حال آن كه پيشتر آن موضع را نياز به پنجاه هزار سپاهى بود . و نيز بر آن دبابه‌يى قرار داد . پس از آن به خاقان گفته شد كه انوشروان وى را فريفته و كسى را جز\r\n\r\n","description":"","footnote":"","page_name":" 282 ","page_number":329},
  {"content":"\r\n\r\nدختر خويش به او به زنى داده و حصار بر روى او كشيده است .\r\nوى نتوانست هيچ حيلتى كند .\r\nانوشروان بر پادشاهانى سلطنت داشت كه براى هر يك مرتبتى و اميرى ناحيه‌يى را مقرر داشته بود . از جمله خاقان جبل كه حكمران سرير بود و و هرارزان شاه ناميده مىشد ، و نيز پادشاه فيلان كه فيلان شاه بود ، و از آن جمله بودند طبر سران شاه و پادشاه لكز كه جرشان شاه خوانده مىشد ، و پادشاه مسقط كه پادشاهيش از ميان برداشته شد ، و پادشاه ليران كه ليران شاه لقب داشت ، و پادشاه شروان كه شروان شاه بود . انوشروان بزرگ بخ را بر بخ و بزرگ زريكران را بر زريكران پادشاهى داد . وى همچنين پادشاهان كوهستان قبق را بر ممالكشان باقى نهاد و به قرار پرداخت خراج با آنان مصالحه كرد . ارمينيه همچنان در دست پارسيان بود تا اسلام ظهور كرد و آنگاه بسيارى از سياسيجان دژها و شهرهاى خود را رها كردند تا خراب شد و خزرها و روميان بر آنچه ابتدا در تصرف ايشان بود ، چيره شدند .\r\nگويند : زمانى كار روميان پراكنده شد و به گونهء ملوك الطوائف در آمدند . يكى از آنان پادشاه ارمنياقس بود . چون وى بمرد ، زنش به پادشاهى رسيد كه او را قالى مىناميدند ، و هم او شهر قاليقلا را بساخت و آن را قالىقاله نام كرد كه معنى آن احسان قالى است .\r\nگويد كه چهره وى بر يكى از دروازه‌هاى شهر تصوير شده بود .\r\nتازيان قالىقاله را معرب نموده قاليقلا گفتند .\r\nگويند : چون عثمان بن عفان به خلافت رسيد به معاويه كه عامل وى بر شام و الجزيره و ثغرهاى اين دو ايالت بود ، بنوشت تا حبيب بن مسلمهء فهرى را به ارمينيه گسيل دارد . حبيب در فتح شام و جنگ روميان اثرى نيكو به جاى نهاده بود و عمر و پس از وى عثمان و نيز خلفاى پس از ايشان بر اين نكته\r\n\r\n","description":"","footnote":"","page_name":" 283 ","page_number":330},
  {"content":"\r\n\r\nواقف بودند . به قولى ، عثمان خود به حبيب نامه نوشت و او را بفرمود تا به غزاى ارمينيه رود ، و اين خبر استوارتر است . وى با شش هزار ، و به قولى هشت هزار ، از اهل شام و الجزيره عزم آن ديار كرد و به قاليقلا رسيد و در آنجا اردو زد . اهل شهر بر وى برون تاختند و او با ايشان بجنگيد و به درون شهرشان راند .\r\nآنگاه به شرط جلاى بلد يا اداى جزيه امان طلبيدند و بسيارى از ايشان ترك آن ديار گفته به بلاد روم ملحق شدند . حبيب با همراهان خويش چند ماهى در آنجا بماند و آنگاه به وى خبر رسيد كه بطريق ارمنياقس گروه عظيمى را بر ضد مسلمانان گرد آورده و از مردم اللان و افخار و سمندر كه از خزران باشند ، براى او مدد رسيده است . پس نامه‌يى به عثمان نوشت و از وى مدد خواست عثمان به معاويه نوشت و از او خواست تا جماعتى از اهل شام و الجزيره را كه ميل جهاد و غنيمت دارند به يارى وى فرستد . معاويه دو هزار مرد را سوى او فرستاد كه ايشان را در قاليقلا اسكان داد و اقطاعاتى در حقشان برقرار كرد و آنان را به مرابطهء آن شهر گمارد . چون نامهء حبيب به عثمان رسيد ، به سعيد بن عاصى بن سعيد بن عاصى بن اميه عامل خود در كوفه نوشت تا سپاهى را به سركردگى سلمان بن ربيعهء باهلى ، كه او را سلمان الخيل گويند و مردى بخشنده و اهل خير و جنگجو بود ، به كمك وى فرستد .\r\nسلمان الخيل با شش هزار مرد از اهل كوفه رهسپار شد . روميان و همراهانشان در آن هنگام پيش آمده كنار فرات منزل كرده بودند و در رسيدن كمك براى حبيب تأخير رخ داده بود . مسلمانان شبانگاه بر ايشان تاخته دست به كشتار زدند و بزرگشان را به قتل رسانيدند . ام عبد الله كلبى دختر يزيد كه زن حبيب بود ، آن شب به وى گفت : وعده‌گاهت كجاست ؟ گفت : سرا پردهء طاغيه يا بهشت .\r\nو چون به سراپرده رسيد ، ام عبد الله را همان جا بيافت .\r\n\r\n","description":"","footnote":"","page_name":" 284 ","page_number":331},
  {"content":"\r\n\r\nگويند : زمانى كه سلمان رسيد ، مسلمانان از كار دشمن فراغت يافته بودند . اهل كوفه از ايشان خواستند كه در غنائم شريكشان كنند . آنان چنان نكردند ، و ميان حبيب و سلمان گفتار به درشتى انجاميد و برخى از مسلمانان تهديد به قتل سلمان كردند ، و شاعر گفت :\r\nاگر سلمان را بكشيد حبيبتان را خواهيم كشت و اگر نزد ابن عفان رويد ما نيز خواهيم رفت در اين باب به عثمان بنوشتند و او نوشت : اين غنيمت حق بلا منازع اهل شام است . به سلمان نيز نوشت به غزاى اران رود .\r\nبنا به روايتى سلمان بن ربيعه در خلافت عثمان رهسپار ارمينيه شد و اسيران و غنائم به دست آورد و در سال بيست و پنج نزد وليد بن عقبه كه در حديثة الموصل بود ، بازگشت . آنگاه نامهء عثمان به وليد رسيد . در اين نامه به وى خبر داده بود كه معاويه نوشته است روميان جماعات عظيمى را بر ضد مسلمانان گرد آورده‌اند و او يارى طلبيده است و وليد را بفرمود تا هشت هزار تن نزد وى گسيل دارد . وى اين شمار سپاه را بفرستاد و سلمان بن ربيعهء باهلى را به سردارى ايشان گمارد . معاويه حبيب بن مسلمهء فهرى را همراه وى با سپاهى به همين تعداد گسيل داشت و آن دو ، قلعه‌هايى را گشودند و اسيرانى به چنگ آوردند و بر سر امارت با يك ديگر به منازعه پرداختند و اهل شام قصد جان سلمان كردند و شاعر بيت « اگر سلمان . . . » را بگفت . لكن خبر نخست استوارتر است . جمعى از مشايخ اهل قاليقلا مرا به همان گونه حكايت كردند و عطاف بن سفيان ابو الاصبغ قاضى آن شهر نيز داستان را به همين گونه براى من بنوشت .\r\n\r\n","description":"","footnote":"","page_name":" 285 ","page_number":332},
  {"content":"\r\n\r\nمحمد بن سعد از واقدى و او از عبد الحميد بن جعفر و او از پدر خويش روايت كرد كه حبيب بن مسلمه اهل دبيل را در محاصره گرفت و بر آن شهر بايستاد . آنگاه موريان رومى به وى رسيد و حبيب بر وى شبيخون زد و او را بكشت و آنچه در اردويش بود به غنيمت گرفت . سپس سلمان بر وى وارد شد . لكن خبر استوار اين است كه سلمان در قاليقلا به حبيب رسيد .\r\nمحمد بن بشر و ابن ورز قاليانى از مشايخ اهل قاليقلا روايت كردند كه شهر قاليقلا از زمان گشوده شدن همچنان از سوى مردمى كه در آن بودند حراست مىشد ، تا آن كه طاغيه روم در سال صد و سى و سه برون تاخت و اهل ملطيه را در حصار گرفت و ديوار آن را خراب كرد و مسلمانانى را كه در آن شهر بودند به الجزيره راند .\r\nسپس در مرج الحصى اقامت كرد و كوسان ارمنى را گسيل داشت و او بر قاليقلا اردو زد و شهر را در حصار گرفت . مردم شهر آن زمان اندك بودند و عامل شهر ابو كريمه بود . دو برادر ارمنى اهل شهر قاليقلا از شكافى كه در باروى شهر بود راهى به خارج گشوده نزد كوسان رفتند و او را به شهر درآوردند . كوسان بر شهر چيره شد و بكشت و اسير كرد و ويران ساخت و آنچه در آن بيافت نزد طاغيه برد و اسيران را ميان ياران خويش قسمت كرد .\r\nواقدى گويد : چون سال صد و سى و نه فرا رسيد ، منصور اسيران اهل قاليقلا را كه هنوز زنده بودند به فديه آزاد ساخت و شهر را عمران كرد و هر كه را فديه بداد به آنجا باز گردانيد و سپاهيانى از اهل الجزيره و جز ايشان را به آن شهر گسيل داشت . طاغيه روم در خلافت المعتصم نيز به قاليقلا تاخت و ديوار شهر را بكوبيد چندان كه نزديك به فرو ريختن بود و المعتصم پانصد هزار\r\n\r\n","description":"","footnote":"","page_name":" 286 ","page_number":333},
  {"content":"\r\n\r\nدرهم هزينه كرد تا شهر را مستحكم ساخت .\r\nگويند : چون حبيب شهر قاليقلا را فتح كرد ، از آنجا روان شد و در مربالا اقامت كرد . بطريق خلاط نامهء عياض بن غنم را نزد او آورد . عياض وى را به جان و مال و بلادش امان داده و به خراجى با او مصالحه كرده بود . حبيب اين عهد را تنفيذ كرد و به منزلى بين هرك و دشت ورك رفت . بطريق خلاط مالى را كه بر عهدهء وى بود نزد او آورد و هديه‌يى نيز بداد كه حبيب نپذيرفت و در خلاط منزل كرد ، و سپس از آنجا به صئائه « 1 » رفت . در آنجا حاكم مكس كه ناحيه‌يى از نواحى بسفرجان است با وى ديدار كرد ، و حبيب با او نسبت به بلادش مصالحه كرد و مردى را همراه وى بفرستاد و نامهء صلح و امان برايش بنوشت ، و كسانى را به قريه‌هاى ارجيش و باجنيس فرستاد و ايشان بر آن بلاد غلبه يافتند و جزيه سرانهء مردمش را گرفتند . بزرگان بلد نزد وى آمدند ، و او به قرار خراج با آنان مصالحه كرد .\r\nاما درياچهء طريخ را كس متعرض نبود و همچنان جزء مباحات باقى بود تا محمد بن مروان بن حكم والى الجزيره و ارمينيه شد . وى صيد آن درياچه را به احراز خود در آورده بفروخت و به بهره‌بردارى از آن پرداخت و پس از وى به مروان بن محمد رسيد ، و سپس از تصرف او خارج و ضبط شد .\r\nگويد : حبيب رهسپار شد و به ازدساط رسيد كه قريه قرمز « 2 »\r\n\r\n\r\n","description":"","footnote":"\r\n( 1 ) . اين واژه كه اسم خاص و نام محلى است ، در اصل نيز به همين شكل و بدون نقطه درج گرديده است .\r\n( 2 ) . ابن اثير در همين خصوص گويد : سپس وى به ازدساط رفت و آن قريه‌يى است كه در آن قرمز وجود دارد كه بدان رنگ آميزى همىكنند ( ابن اثير : الكامل في التاريخ ، سنة 25 ، ذكر فتح ارمينيه و اذربيجان ) . واژهء قرمز كه تصور مىرود ريشهء ارمنى داشته\r\n","page_name":" 287 ","page_number":334},
  {"content":"\r\n\r\nاست ، و از نهر الاكراد عبور كرد و در مرج دبيل فرود آمد ، و سواران را دسته دسته گسيل داشت ، و سپس به پيش رفت تا بر دروازهء آن بلد فرود آمد . اهل شهر حصار گرفته بر او تير بباريدند . وى منجنيق بر شهر نهاد و آنان را به سنگ بست تا امان و صلح طلبيدند . وى خواستهء آنان را اجابت كرد و سواران خود را حركت داد و به جرنى رفت و به اشوش و ذات اللجم و كوهستان كونته و وادى احرار رسيد و بر جميع قريه‌هاى دبيل چيره شد و كسانى را به سراج طير و بغروند فرستاد . بطريق آن ناحيه نزد وى آمد و به شرط پرداخت خراج و راهنمايى و ضيافت مسلمانان و كمك به ايشان در قبال دشمنان ، با او صلح كرد . صلح نامهء دبيل چنين بود :\r\nبسم الله الرحمن الرحيم : اين نامه‌يى است از حبيب بن مسلمه براى نصاراى اهل دبيل و مجوسان و يهوديان آن اعم از حاضر و غايب . من شما را بر جانها و اموال و كليساها و معابد و باروى شهرتان امان دادم و شما در امان هستيد و بر ماست كه به اين عهد وفا كنيم ، ما دام كه شما نيز بر آن باقى بوده جزيه و خراج ادا كنيد .\r\nپروردگار گواه ، و گواهى او بسنده است . مهر حبيب بن مسلمه .\r\nحبيب سپس به نشوى رفت و آنجا را به صلحى همانند صلح دبيل بگشود . بطريق بسفرجان نزد وى آمد و با او در مورد تمامى بلاد خود و سرزمينهاى همئائلئه « 1 » و افارسته به شرط پرداخت خراج سالانه صلح كرد . سپس به سيسجان رفت . اهل شهر با وى حرب\r\n\r\n\r\n","description":"","footnote":"\r\nباشد ، نام نوعى حشره است كه آن را گرفته و خشك مىكردند و از آن مادهء رنگى به دست مىآوردند . لفظ قرمز كه به گونه‌اى اندك متفاوت در زبانهاى فارسى و عربى و تركى و بسيارى از زبانهاى اروپايى به كار مىرود ، به نام همين حشره باز مىگردد\r\n( 1 ) . اين واژه كه نام بلدى است ، در اصل نيز به همين شكل يعنى بدون نقطه درج گرديده است .\r\n","page_name":" 288 ","page_number":335},
  {"content":"\r\n\r\nكردند و او ايشان را منهزم ساخت و بر ويص چيره شد و با اهل قلعه‌هاى سيسجان به شرط پرداخت جزيه صلح كرد و به جرزان رفت .\r\nمشايخ اهل دبيل كه برمك بن عبد الله از جملهء ايشان بود ، مرا حكايت كردند كه حبيب بن مسلمه با همراهان خويش به قصد جرزان روان شد و چون به ذات اللجم رسيدند ، برخى از ستوران خود را يله كردند و لگامهاى آنها را گرد آوردند . جمعى از علوج بر ايشان تاخته فرصت لگام زدن ندادند و با ايشان جنگيدند و مغلوبشان ساختند و آن لگامها و ستورانى را كه توانستند ، بگرفتند . سپس مسلمانان بر ايشان باز تاختند و آنان را كشته و آنچه را ستانده بودند ، پس گرفتند ، و آن موضع ذات اللجم خوانده شد . گويند فرستادهء بطريق جرزان و اهل آن به طلب حبيب آمد كه خود عزم آن بلد داشت . فرستاده نامهء ايشان را به وى داد و عهدنامهء صلح و امان تمنى كرد . حبيب براى ايشان نوشت :\r\nاما بعد ، نقلى فرستادهء شما نزد من و مؤمنانى كه با من همره‌اند آمد و از شما سخن گفت . ما امتى هستيم كه خداوند بر ما اكرام كرده و ما را فضيلت بخشيده است . پروردگار اين چنين كرده و سپاس فراوان مر او را باد ، و درود خداى بر پيامبر وى و بهترين آفريدگانش باد . سلام بر او باد . گفته‌ايد كه صلح با ما را خواستاريد .\r\nبراى شما امان نامه نوشته شده و در آن شرطى نهاده‌ام كه بپذيريد و به آن وفا كنيد ، و گر نه آمادهء جنگ خداى و رسول او باشيد .\r\nدرود بر آنان كه پيرو هدايت‌اند .\r\nسپس به تفليس وارد شد و اين صلح نامه را براى مردمش نوشت :\r\nبسم الله الرحمن الرحيم . اين نامه‌يى است از حبيب بن مسلمه\r\n\r\n","description":"","footnote":"","page_name":" 289 ","page_number":336},
  {"content":"\r\n\r\nبراى اهل طفليس « 1 » كه جزء منجليس و آن ، جزء جرزان قرمز است .\r\nايشان را بر جانها و معابد و صومعه‌ها و نماز و دينشان امان است ، به شرط اقرار به زيردستى و جزيه كه براى هر اهل خانه‌يى يك دينار است .\r\nشما را حق آن نيست كه اهل خانه‌ها را يك جا كنيد تا تخفيفى در جزيه حاصل شود و نه ما را سزد كه پراكنده‌تان كنيم تا بر جزيه بيفزاييم . ما را حق برخوردارى از راهنمايى و مساعدت شما در قبال دشمنان خدا و رسول او صلى الله عليه و سلم در حد توان شماست . بر شماست كه از مسلمان نيازمند يك شب ضيافت كنيد و آنچه از طعام اهل كتاب براى ما حلال است به ايشان دهيد . اگر مسلمانى از سفر مانده نزد شما آيد ، بر شماست كه او را به نزديكترين جماعت مؤمنان برسانيد ، مگر اينكه موانعى بر سر راه باشد . اگر زكات دهيد و نماز گزاريد ، برادران دينى ماييد و گر نه جزيه بر شما مقرر خواهد بود . هر گاه مسلمانان گرفتار بوده و از شما غافل شوند و دشمن بر شما غلبه كند ، مأخوذ نبوده و اين معنى سبب نقض عهدتان نخواهد بود . اين است آنچه بر شما و براى شماست . خداوند و فرشتگانش گواه‌اند ، و گواهى خداوند بسنده است .\r\nجراح بن عبد الله حكمى براى اهل تفليس عهدنامه‌يى نوشت كه نسخهء آن چنين است :\r\nبسم الله الرحمن الرحيم . اين نامه‌يى است از جراح بن عبد الله\r\n\r\n\r\n","description":"","footnote":"\r\n( 1 ) . در اصل با همين كتابت آمده است .\r\n","page_name":" 290 ","page_number":337},
  {"content":"\r\n\r\nبراى اهل تفليس از رستاق « 1 » منجليس از كورهء « 2 » جرزان . ايشان امان‌نامه‌يى را نزد من آوردند كه حبيب بن مسلمه به شرط اقرار به زيردستى و اداى جزيه به آنان داده بود و در خصوص املاك و تاكستانها و آسيابهايشان - كه نام آن املاك اوارى و سابينا از توابع رستاق منجليس ، و نيز طعام و ديد و تا از توابع رستاق قحويط از كورهء جرزان است - با ايشان مصالحه كرده بود ، بر اين قرار كه از آن آسيابها و تاكستانها سالانه صد درهم بى اضافتى بپردازند . پس من امان و صلح ايشان را پذيرفتم و دستور دادم تا چيزى بر عهدهء آنان نيافزايند ، و هر كه اين نامهء من بر او خوانده شود ، از اين حد بر ايشان زيادت نخواهد ، ان شاء الله .\r\nگويند : حبيب حوارح و كسفر بيس و كسال و خنان و سمسخى و جردمان و كستسجى و شوشت و بازليت را به صلح بگشود ، بر اين قرار كه از خون مردمانش در گذرد و نمازخانه‌ها و باروهاى ايشان را به جاى گذارد و آنان خراج سرانه و از زمينهاى خويش بپردازند . وى با اهل قلرجيت و اهل ثرياليت و خاخيط و خوخيط و ارطهال و باب اللال صلح كرد و با صناريه و دودانيه به شرط پرداخت خراج مصالحه كرد . گويند : سلمان بن ربيعهء باهلى چون عثمان به وى فرمان داد به اران رود رهسپار شد ، و شهر بيلقان را به صلح بگشود ، بر اين قرار كه ايشان را بر خون و مال و ديوار شهرشان امان دهد و بر آنان شرط كرد كه جزيه و خراج ادا كنند .\r\nسلمان سپس به برذعه آمد و كنار ثرثور كه نهرى است دست كم\r\n\r\n\r\n","description":"","footnote":"\r\n( 1 ) . رستاق معرب روستاى پارسى است و در متون تاريخى به معنى بلوك يعنى مجموعهء دههاى نزديك به يك ديگر و گاهى به مفهوم قريه بزرگى كه در آن بازار وجود داشته ، و حتى شهر داراى بازار نيز به كار مىرفته است .\r\n( 2 ) . مفهوم كوره كم و بيش در حد شهرستان زمان حاضر بوده و از يك شهر مركزى و بلوكها و نواحى تابعهء آن تشكيل مىشده است .\r\n","page_name":" 291 ","page_number":338},
  {"content":"\r\n\r\nيك فرسنگ دور از شهر ، اردو زد . اهل شهر دروازه‌ها را بر وى ببستند و او چندين روز در كار شهر بكوشيد و به قريه‌هاى آن بتاخت . كشته‌هاى آن نواحى درو شده بود . پس اهل شهر با وى به صلحى مانند صلح بيلقان مصالحه كردند و دروازه‌ها را به رويش گشودند . وى به شهر داخل شد و در آن اقامت گزيد و سواران خويش را گسيل داشت و شفشين و مسفوان و اوذ و مصريان و هر حليان و تيار كه هر يك رستاقى بشمارند و جاهاى ديگرى از اران را بگشود . كردان بلاسجان را به اسلام دعوت كرد و ايشان با وى به جنگ پرداختند ، و او بر آنان ظفر يافت . برخى به جزيه تن در دادند و بعض ديگر صدقه ادا كردند كه شمارشان قليل بود .\r\nجماعتى از اهل برذعه مرا حكايت كردند كه شمكور شهرى قديم بود و سلمان بن ربيعهء باهلى كسانى را گسيل داشت و آن شهر را بگشود . شمكور همچنان آباد و مسكون بود تا ساورديه آن را ويران كردند و آنان جماعتى بودند كه پس از رفتن يزيد بن اسيد از ارمينيه گرد آمده بودند . كار ايشان سخت شد و مصائب بسيار پديد آوردند . سپس بغا آزاد كردهء المعتصم در سال دويست و چهل كه والى ارمينيه و اذربيجان و شمشاط بود ، آن شهر را عمران كرد و جماعتى از خزران را كه به خاطر رغبت به اسلام نزد او آمده بودند ، در آنجا اسكان داد و بازرگانانى را از برذعه به آنجا منتقل كرد و آن شهر را متوكليه ناميد .\r\nگويند : سلمان به ملتقاى رس و كر در آن سوى برديج رفت و از كر گذشت و قبله را فتح كرد . حكمران شكن و قميبران به قرار پرداخت خراج با وى صلح كرد . اهل خيزان و پادشاه شروان و ساير ملوك جبال و اهل مسقط و شابران و شهر باب نيز با وى صلح كردند . سپس راهش سد شد و خاقان با سواران خود پشت نهر بلنجر با او تلاقى كرد . سلمان همراه چهار هزار تن\r\n\r\n","description":"","footnote":"","page_name":" 292 ","page_number":339},
  {"content":"\r\n\r\nاز مسلمانان به قتل رسيد . در آن معركه تكبير ايشان به گوش مىرسيد . سلمان بن ربيعه نخستين كسى بود كه در كوفه به منصب قضا رسيد و چهل روز در آنجا بماند و هيچ دعوايى نزد او آورده نشد . وى از عمر بن خطاب برخى روايات نقل كرده است . ابن جمانهء باهلى دربارهء سلمان و قتيبة بن مسلم گويد :\r\nما را دو گور است : گورى در بلنجر و قبر ديگر در چينستان ، كه آه از اين دو قبر آنكه در چين خفته است فتحهايش به همه سوى كشيد و اين دگر همان است كه رحمت باران از آن جويند « 1 » قرظة بن كعب انصارى در بلنجر همراه سلمان بود و هم او خبر مرگ وى را براى عثمان بياورد . گويند : چون حبيب كار گشودن آنچه را در سرزمين ارمينيه فتح كرد به انجام رسانيد ، در باب آن به عثمان بن عفان بنوشت و در همان حال خبر مرگ سلمان نيز به او رسيده بود . پس بر آن شد كه حبيب را بر تمامى ارمينيه ولايت دهد ، ولى سپس رأى او بر اين قرار گرفت كه او را به غزاى ثغرهاى شام و الجزيره گمارد و آن به خاطر شايستگى وى در اقدام به اين گونه امور بود . پس حذيفة بن يمان عبسى را بر ثغر ارمينيه ولايت داد . وى به برذعه رفت و عمال خود را به نواحى بين آن شهر و قاليقلا و نيز به خيزان فرستاد . آنگاه نامهء عثمان به او رسيد كه فرمان داده بود باز گردد و صلة بن زفر عبسى را به جاى\r\n\r\n\r\n","description":"","footnote":"\r\n( 1 ) . به روايت ابن قتيبه ( ابو محمد عبد الله ) اهل بلنجر استخوانهاى سلمان را در تابوتى نهاده بودند و هر زمان بارندگى به تأخير مىافتاد ، تابوت را بيرون مىآوردند و از بركت آن طلب باران مىكردند . آن قبر ديگر كه شاعر ياد كرده متعلق به قتيبة بن مسلم بوده است . گور قتيبه در فرغانه بوده لكن شاعر مسامحة از آن به عنوان چين ياد كرده است ( ابن قتيبه : كتاب المعارف ) .\r\n","page_name":" 293 ","page_number":340},
  {"content":"\r\n\r\nخويش گمارد . صله با وى بود و او وى را به جاى خويش گمارد .\r\nحبيب به شام باز گشت و با روميان به جنگ پرداخت و در حمص اقامت گزيد . معاويه او را به دمشق منتقل كرد كه همان جا به سن سى و پنج سالگى در سال چهل و دو وفات يافت . هنگامى كه عثمان در محاصره افتاده بود ، معاويه حبيب را با سپاهى به يارى وى فرستاده بود و او چون به وادى القرى رسيد از قتل عثمان خبر يافت و بازگشت .\r\nگويند : عثمان ، مغيرة بن شعبه را بر اذربيجان و ارمينيه ولايت داد ، و سپس او را عزل كرد و قاسم بن ربيعة بن امية بن ابى صلت ثقفى را بر ارمينيه گمارد ، و به قولى عمرو بن معاوية بن منتفق عقيلى را به اين مقام منصوب كرد . به قولى ديگر پس از مغيره ولايت آن بلاد مدت پانزده سال با مردى از طايفهء بنو كلاب بود و پس از وى عقيلى به ولايت رسيد . اشعث بن قيس از سوى على بن ابى طالب رضى الله عنه به ولايت ارمينيه و اذربيجان رسيد ، و سپس عبد الله بن حاتم بن نعمان بن عمرو باهلى از سوى معاويه به اين مقام گمارده شد و همان جا وفات يافت ، و عبد العزيز بن حاتم بن نعمان برادرش به ولايت رسيد و شهر دبيل را عمران كرد و مستحكم ساخت و مسجد آن را بزرگ كرد و شهر نشوى را بساخت و شهر برذعه را مرمت كرد . به قولى وى اين شهر را از نو ساخت و حفر فارقينى « 1 » را پيرامون آن به خوبى انجام داد و بناى شهر بيلقان را نيز تجديد كرد . اين شهرها آشفته و ويران بود . به قولى ديگر كسى كه برذعه را تجديد بنا كرد محمد بن مروان در عهد خلافت عبد الملك بن مروان بود . واقدى گويد : عبد الملك شهر برذعه را به دست حاتم بن نعمان باهلى يا پسرش بنا كرد ، و هم او عثمان بن وليد بن عقبة بن\r\n\r\n\r\n","description":"","footnote":"\r\n( 1 ) . فارقين مجرايى به شكل خندق بوده است كه دور شهر حفر مىكردند و آبهاى اضافى و همچنين فاضلاب شهر از آن عبور مىكرد .\r\n","page_name":" 294 ","page_number":341},
  {"content":"\r\n\r\nابى معيط را بر ارمينيه ولايت داد .\r\nگويند : چون فتنهء ابن زبير برخاست ، ارمينيه نقض عهد كرد و آزادگان آن ديار و اتباع ايشان سر به مخالفت برداشتند و چون محمد بن مروان از سوى برادر خويش عبد الملك به ولايت ارمينيه رسيد با ايشان قتال كرد و بر آنان ظفر يافت و بكشت و اسير كرد و بر آن بلاد چيره شد . سپس به آنان كه باقى بودند وعده داد كه بر ايشان فرض شرف خواهد كرد « 1 » . ايشان بدين خاطر در كليساهايى از ولايت خلاط گرد آمدند . وى درها را به رويشان ببست و نگاهبانانى در آنجا بگمارد و آنان را به هراس افكند . در آن جنگ مادر يزيد بن اسيد كه از سيسجانيان و دختر بطريق بلد بود ، اسير شد . گويند : سليمان بن عبد الملك ، عدى بن عدى بن عميرهء كندى را والى ارمينيه كرد . عدى بن عميره از جمله كسانى بود كه از على بن ابى طالب جدا شده در رقه منزل كرده بودند . عمر بن عبد العزيز نيز او را بر ارمينيه ولايت داد . وى صاحب نهر عدى در بيلقان بود . بنا به روايتى عامل عمر حاتم بن نعمان بوده است كه اين گفتهء استوارى نيست . آنگاه يزيد بن عبد الملك معلق بن صفار بهرانى را بر ارمينيه ولايت داد ، و سپس او را عزل كرد و حارث بن عمرو طائى را به اين سمت گمارد . وى با اهل لكز بجنگيد و رستاق حسمدان را بگشود . جراح بن عبد الله حكمى از طايفهء مذحج والى ارمينيه شد و در برذعه مقام كرد . اختلافى كه در پيمانه‌ها و اوزان بود به وى اظهار شد و او آن را به اعتدال و درستى استوار داشت و پيمانه‌يى برگزيد كه آن را جراحى ناميدند ، و تا امروز از سوى مردم آن ديار به كار برده مىشود . آنگاه وى از كر عبور كرد و\r\n\r\n\r\n","description":"","footnote":"\r\n( 1 ) . فرض به معنى برقرارى مواجب ، و عطايا است و شرف به مفهوم زياده از حد متداول است ، و فرض شرف به معنى تعيين عطايى فزونتر از عطاى معمول سپاهيان است .\r\n","page_name":" 295 ","page_number":342},
  {"content":"\r\n\r\nبرفت تا از نهر معروف به سمور نيز بگذشت و سوى خزران تاخت و جمعى كثير از ايشان بكشت و با اهل بلاد حمزين بجنگيد ، و سپس با آنان صلح كرد ، بر اين قرار كه به رستاق خيزان نقل مكان كنند و دو قريه از آن رستاق را به ايشان داد . و به اهل غوميك تاخت و از ايشان اسيرانى بگرفت . آنگاه بازگشت و در شكى فرود آمد و سپاهش در برذعه و بيلقان زمستان را به سر بردند .\r\nخزرها طغيان كرده از رس گذشتند . جراح با آنان در صحراى ورثان به حرب پرداخت . آنگاه خزرها به ناحيه اردبيل رفتند ، و او در چهار فرسنگى سر حد ارمينيه با ايشان مصاف داد . سه روز جنگ به طول انجاميد و جراح و همراهانش شهيد شدند و آن نهر به نهر جراح معروف شد و پلى كه بر آن بود نيز به نام جراح خوانده شد . سپس هشام بن عبد الملك ، مسلمة بن عبد الملك را والى ارمينيه كرد و او سعيد بن عمرو بن اسود حرشى را به فرماندهى مقدمهء سپاه گسيل داشت و اسحاق بن مسلم عقيلى و برادرانش و جعونة بن حارث بن خالد از طايفهء بنو عامر بن ربيعة بن صعصعه و ذفاقه و خالد پسران عمير بن حباب سلمى و فرات بن سلمان باهلى و وليد بن قعقاع عبسى را همراه وى كرد . حرشى بر خزران كه ورثان را محاصره كرده بودند ، بتاخت و ايشان را از آنجا براند و منهزم ساخت .\r\nآنان به ميمذ از توابع اذربيجان آمدند و چون حرشى آمادهء نبرد با ايشان شد ، نامهء مسلمة بن عبد الملك به وى رسيد كه او را به سبب اقدام به جنگ با خزران قبل از رسيدن وى ملامت كرده و اطلاع داده بود كه عبد الملك بن مسلم عقيلى را بر كار سپاه گمارده است ، و چون كار تحويل اردو انجام شد ، فرستادهء مسلمه حرشى را به بند كشيد و او را به برذعه برد و مسلمه او را در زندان خويش محبوس ساخت . آن هنگام خزرها بازگشتند و مسلمه ايشان را دنبال كرد ، و در اين باب به هشام نامه نوشت و هشام به او نوشت :\r\n\r\n","description":"","footnote":"","page_name":" 296 ","page_number":343},
  {"content":"\r\n\r\nدر ميمذ كه پيش چشمت بودند ، رهاشان كردى و كنون در انتهاى زمين جستجوشان مىكنى و بفرمود تا حرشى را از زندان برون آوردند . گويند : مسلمه با اهل خيزان مصالحه كرد و فرمان داد تا قلعهء آن شهر را ويران كنند و براى خود در آنجا املاكى بر پاى كرد كه امروزه به حوزخيزان معروف است . پادشاهان جبال با وى از در سازش درآمدند و شروان شاه و ليران‌شاه و طبرسران شاه و فيلان شاه و خرشان شاه نزد وى آمدند و حكمران مسقط نيز چنان كرد . مسلمه بر شهر باب بايستاد و آن را بگشود . در دژ اين شهر هزار خانوار از خزران بودند . ايشان را در محاصره گرفت و به سنگ و سپس به آهن كه به گونهء سنگ در آورده بودند بكوبيد ، لكن سودى نبخشيد .\r\nپس قصد چشمه‌يى را كرد كه انوشروان از آن ، آب به مخزن شهر جارى ساخته بود و گاوان و گوسپندان را بكشت و محتواى شكمبه‌ها و انغوزه در آن بريخت . بيش از يك شب نگذشته بود كه آب كرم گرفت و بد بو و فاسد شد و چون تاريكى شب فرا رسيد اهالى از قلعه گريختند و آن را خالى كردند و مسلمة بن عبد الملك بيست و چهار هزار تن از مردم شام را با برقرارى عطاء در شهر باب و ابواب ساكن كرد . اهل باب در زمان حاضر نيز عاملى را به شهر خود نمىپذيرند ، مگر آنكه مالى را بين ايشان قسمت كند .\r\nمسلمه انبارى براى گندم و انبارى براى جو و مخزنى براى اسلحه بساخت و فرمان داد تا مخزن آب را با خاك بينباشتند و شهر را مرمت كرد و بر ديوار آن كنگره ساخت . مروان بن محمد همراه مسلمه بود و با وى بر خزران تاخت و از خود شجاعت نشان داد و قتال شديدى كرد .\r\nهشام پس از مسلمه ، سعيد حرشى را والى كرد و او دو سال در\r\n\r\n","description":"","footnote":"","page_name":" 297 ","page_number":344},
  {"content":"\r\n\r\nدر آن ثغر بماند . پس از او مروان بن محمد به ولايت رسيد و در كسال منزل كرد و شهر خود را بساخت كه چهل فرسنگ از برذعه و بيست فرسنگ از تفليس فاصله داشت . سپس به سرزمين خزرها در بخشى كه به باب اللان نزديك است ، وارد شد و اسيد بن زافر سلمى پدر يزيد را به آن شهر آورد . پادشاهان جبال از ناحيه باب و ابواب نيز همراه وى بودند . مروان بر صقلبيانى كه در سرزمين خزرها بودند ، بتاخت ، و بيست هزار خانوار از ايشان را اسير كرد و در خاخيط اسكان داد . سپس آن جماعت امير خود را كشته ، گريختند و مروان به ايشان رسيد و آنان را بكشت . گويند : چون فرمانرواى خزرها فزونى شمار مردانى را كه مروان به سرزمين وى آورده بود و ساز و برگ و قدرت ايشان را بديد ، دلش را ترس بگرفت و بيمناك شد . مروان چون به وى نزديك شد رسولى را بفرستاد و او را به قبول اسلام يا جنگ دعوت كرد . وى گفت :\r\nاسلام را مىپذيرم ، كسى را بفرست تا آن را بر من بنمايد . مروان چنان كرد و او اسلام آورد و با مروان معاهدت كرد ، بر اين قرار كه او را بر ملك خود باقى گذارد . مروان جماعتى از خزران را با خود ببرد و در دامنه‌هاى سرزمين لكز بين سمور و شابران اسكان داد .\r\nسپس مروان به سرزمين سرير داخل شد و بر مردم آن تاخت و دژهايى را كه آنجا بود ، بگشود . پادشاه سرير از در كوچكى و اطاعت درآمد و با وى مصالحه كرد ، بر اين قرار كه هزار رأس در هر سال بدهد : پانصد پسر و پانصد دختر با زلفان و ابرو و مژگان سياه و نيز به شرط دادن يكصد هزار مدى « 1 » به انبار غلهء شهر باب و از او گروگان بگرفت .\r\nمروان با اهل تومان نيز صلح كرد ، بر اين قرار كه در هر سال\r\n\r\n\r\n","description":"","footnote":"\r\n( 1 ) . واحد پيمانه كردن غلات برابر نوزده صاع .\r\n","page_name":" 298 ","page_number":345},
  {"content":"\r\n\r\nيكصد رأس بدهند : پنجاه دختر و پنجاه پسر پنج ساله با موى و ابروان و مژگان سياه و نيز همه ساله بيست هزار مدى براى انبار غله ادا كنند . سپس به سرزمين زريكران وارد شد و پادشاه آن بلد با وى صلح كرد ، بر اين قرار كه همه ساله پنجاه رأس « 1 » و ده هزار مدى براى انبار كردن بدهد . آنگاه به سرزمين حمزين آمد و اهل آن از مصالحه امتناع كردند و او دژ ايشان را پس از يك ماه محاصره بگشود و آن را آتش زد و ويران كرد . صلحى كه با اين شهر منعقد ساخت ، به شرط آن بود كه پانصد رأس براى يك بار بدهند و ديگر منقطع شود و نيز بر اين قرار كه همه ساله سى هزار مدى براى انبار كردن در شهر باب تسليم كنند . سپس به سدان آمد و آن را به صلح بگشود ، بر اين قرار كه حكمران آن يكصد رأس براى يك بار بدهد و ديگر در آينده منقطع شود و نيز هر سال پنج هزار مدى براى انبار كردن در شهر باب تسليم دارند . بر مردم طبر سران شاه ده هزار مدى مقرر داشت كه هر سال به انبار شهر باب بدهند و بر فيلان‌شاه وظيفه‌يى قرار نداد و آن به خاطر سودمندى شايسته و دلاورى پسنديده و كارهاى حميدهء وى بود .\r\nسپس مروان بر دژ لكز كه از اداى خراج خوددارى كرده بود ، فرود آمد . بزرگ خزران برون آمده قصد وى كرد . نگاهبانى با تيرى كه به وى افكند او را بكشت بى آنكه وى را بشناسد . سپس مروان با اهل لكز به شرط آوردن بيست هزار مدى براى انبار كردن مصالحه كرد ، و خشرماى سلمى را بر آنان بگمارد ، و به قلعهء حكمران شروان رفت كه آن را خرش مىخواندند و بر لب دريا بود .\r\nوى به اطاعت و رفتن به دشت تن در داد و مروان آن بلد را به تأديه هزار مدى در هر سال ملزم كرد ، و بر عهدهء فرمانرواى شروان\r\n\r\n\r\n","description":"","footnote":"\r\n( 1 ) . منظور دختران و پسرانى است كه بايد تسليم دارند .\r\n","page_name":" 299 ","page_number":346},
  {"content":"\r\n\r\nمقرر داشت اگر مسلمانان به جنگ خزرها روند ، او در مقدمهء سپاه باشد و چون باز گردند در مؤخره ، و بر فيلان شاه شرط كرد كه فقط همراه مسلمانان غزا كند و طبرسران شاه را گفت تا در آغاز كار در مؤخره باشد و چون باز گردند بر مقدمه .\r\nآنگاه مروان سوى دودانيه رفت و ايشان را كشتار كرد ، و سپس خبر قتل وليد بن يزيد به وى رسيد و ثابت بن نعيم جذامى با وى به مخالفت برخاست . مسافر قصاب بيامد ، و او از جمله كسانى بود كه ضحاك خارجى بر شهر باب مسلط ساخته بود . ثابت وى را با رأى خود موافق كرد و بر ارمينيه و اذربيجان ولايت داد و پنهانى به اردبيل آمد و در آنجا قومى از خوارج با وى همراه شدند و به باجروان رفت و در آنجا نيز جماعتى را يافت كه بر رأى ايشان بودند و به آنان ملحق شدند و به ورثان آمدند . جماعتى كثير از اهل ورثان نظراتى همچون ايشان داشتند و با آنان همراه شدند و به بيلقان رفتند و از آن شهر جماعتى كثير هم رأى ايشان بودند و بپيوستند ، و سپس به دونان رفت . مروان بن محمد ، اسحاق بن مسلم را والى ارمينيه كرد . وى همواره با مسافر به جنگ بود و او در قلعهء كلاب در سيسجان مقام داشت . سپس كه دولت مباركه بر سر كار آمد و ابو جعفر منصور در خلافت سفاح ابو العباس والى الجزيره و ارمينيه شد ، فرماندهى از اهل خراسان را سوى مسافر و يارانش فرستاد و او با ايشان بجنگيد و ظفر يافت و مسافر را بكشت . اهل بيلقان در قلعهء كلاب در حصار بودند و رئيسشان قدد بن اصفر بيلقانى بود و امان يافته ، پايين آمدند .\r\nچون منصور به خلافت رسيد ، يزيد بن اسيد سلمى را بر ارمينيه ولايت داد و او باب اللان را بگشود و مرابطانى از اهل\r\n\r\n","description":"","footnote":"","page_name":" 300 ","page_number":347},
  {"content":"\r\n\r\nديوان « 1 » بر آن بگمارد و قوم صناريه را مقهور و به اداى خراج وادار كرد . منصور نامه‌يى به وى نوشت و بفرمود تا دامادى پادشاه خزران را بپذيرد . او چنان كرد و دختر پادشاه براى او پسرى زاييد و آنگاه يزيد بمرد و آن دختر نيز در ايام نفاس وفات يافت .\r\nيزيد كس سوى تهيه كنندگان نفتا و نمك در سرزمين شروان فرستاد و از آنان خراج گرفت و بر اين كار وكيل بگمارد . وى شهر ارجيل كوچك و ارجيل بزرگ را بساخت و اهل فلسطين را در آنها سكونت داد . محمد بن اسماعيل از جماعتى از مشايخ اهل برذعه روايت كرد كه شماخيه ولايت شروان به شماخ بن شجاع منسوب است كه در زمان ولايت سعيد بن سالم باهلى بر ارمنستان پادشاه شروان بود .\r\nمحمد بن اسماعيل به نقل از شيوخ مرا حكايت كرد كه اهل ارمينيه در ولايت حسن بن قحطبهء طائى پس از عزل ابن اسيد و به كار بن مسلم عقيلى نقض عهد كردند و رئيس ايشان موشائيل ارمنى بود . منصور قوائى را به فرماندهى عامر بن اسماعيل به يارى حسن فرستاد و او بر موشائيل تاخت . موشائيل كشته شد و جماعتش بپراكندند و كار حسن راست شد . وى همان كسى است كه نهر الحسن در بيلقان و باغ معروف به باغ حسن در برذعه و املاك معروف به حسنيه به وى منسوب است . پس از حسن بن قحطبه ، عثمان بن عمارة بن خزيم ، و پس از او روح بن حاتم مهلبى ، و بعد از او خزيمة بن خازم ، و سپس يزيد بن مزيد شيبانى ، و آنگاه عبيد الله بن مهدى و سپس فضل بن يحيى ، و بعد سعيد بن سالم ، و پس از وى ، محمد بن يزيد بن مزيد به ولايت رسيدند . سختگيرترين ايشان در كار ولايت خزيمه بود ، و او كسى است كه سنت مساحى\r\n\r\n\r\n","description":"","footnote":"\r\n( 1 ) . يعنى كسانى كه نامهايشان در ديوان ثبت شده و مقررى دريافت مىدارند .\r\n","page_name":" 301 ","page_number":348},
  {"content":"\r\n\r\nرا در دبيل و نشوى بگذارد و قبل از آن ، اين رسم نبود .\r\nبطريقان ارمينيه هر يك همچنان در بلاد خويش مقيم بوده ناحيه خود را حفظ مىكردند ، و چون عاملى به آن ثغور مىرفت ، با وى مدارا مىكردند و اگر خويشتن‌دار و قاطع بود و قوت و ساز و برگى داشت ، به وى خراج مىپرداختند و اطاعت پيشه مىساختند ، و گر نه در مقام خرده‌گيرى و خفيف كردن كار وى بر مىآمدند . در خلافت مأمون خالد بن يزيد بن مزيد به ولايت ايشان رسيد و هدايايشان را بپذيرفت و با آنان در آميخت . اين كارهاى خالد ايشان را فاسد كرد و بر عمالى كه پس از وى از سوى مأمون مىآمدند ، جرى ساخت .\r\nسپس المعتصم حسن بن على بادغيسى معروف به مأمونى را بر آن ثغور والى كرد و او در كار بطريقان و آزادگان آن نواحى سستى روا داشت و با ايشان به نرمى شد ، چندان كه بر سلطان فساد و بر رعيت خويش سختى و اشتداد شيوه كردند ، و اسحاق بن اسماعيل بن شعيب آزاد كردهء بنو اميه بر جرزان مستولى شد و به طريق سهل بن سنباط بر ضد عامل حيدر بن كاوس افشين بر ارمينيه قيام كرد و كاتب وى را بكشت و عامل خود نيمه‌جانى به در برد . از آن پس عاملانى بر ارمينيه گمارده شدند كه از اهالى عفو مىپذيرفتند و از خراج به مقدار اندكى خرسندى مىدادند .\r\nسپس المتوكل على الله يوسف بن محمد بن يوسف مروزى را دو سال از خلافت خويش والى ارمينيه كرد و او چون به خلاط رسيد ، بقراط بن اشوط بطريق آن بلد را بگرفت و به « سر من رأى » فرستاد . اين كار وى بطريقان و آزادگان و متغلبه « 1 » را\r\n\r\n\r\n","description":"","footnote":"\r\n( 1 ) . متغلبه كسانى را گويند كه با قواى خود و بىمجوزى از سوى حكومت مركزى بر شهر يا منطقه‌يى مسلط شده باشند . يعقوبى مىنويسد : « كار ارمينيه برآشفت و جماعتى از بطريقان و ديگران به جنبش درآمده هر يك بر ناحيه‌يى مستولى شدند . . . پس متوكل\r\n","page_name":" 302 ","page_number":349},
  {"content":"\r\n\r\nبيمناك كرد . آنگاه عامل وى به نام علاء بن احمد قصد ديرى را كرد كه در سيسجان واقع و به دير الاقداح معروف بود ، و نصارى آن را همچنان حرمت مىداشتند و برايش هدايا مىبردند . وى هر آنچه در دير بود بگرفت و با اهل آن جور روا داشت . اين كار بطريقان را گران آمد و سخت افتاد و در باب آن به هم نامه نوشتند و يك ديگر را به مخالفت و نقض عهد تشويق كردند و قوم خويثيه كه از جملهء علوج ، و به ارطان معروف بودند ، دسيسه كردند تا به خاطر بردن بقراط بطريق ايشان بر يوسف بتازند و آنان را به دشمنى با وى برانگيختند . بطريقان و متغلبه سواران و پيادگانى را نيز براى كمك ايشان بفرستادند و در طرون به يوسف تاختند ، در حالى كه وى ياران خود را در قريه‌ها متفرق ساخته بود . وى را بكشتند و بر هر چه در اردوى او بود مستولى شدند .\r\nآنگاه المتوكل على الله بغا كبير را والى ارمنستان كرد ، و او چون به بدليس رسيد ، موسى بن زراره را بگرفت . وى از كسانى بود كه ارادهء قتل يوسف را داشتند و به خاطر خشم از ماجراى بقراط بر اين كار اعانت كرده بود . بغا كبير با خويثيه بجنگيد و از ايشان كشتار عظيمى كرد و اسيران بسيار گرفت . سپس اشوط بن حمزة بن جاجق بطريق بسفرجان را كه در باق بود ، محاصره كرد و او را از قلعه‌اش به پايين كشيد و به سر من رأى فرستاد و به جرزان رفت و بر اسحاق بن اسماعيل ظفر يافت و آنقدر در حبس نگاه داشت تا بمرد و جرزان را بگشود و مخالفان و عاصيانى را كه از نصارى و غير ايشان در اران و ظاهر ارمينيه و سيسجان بودند از آن جاى ببرد ، و آن ثغر را چنان اصلاح كرد كه\r\n\r\n\r\n","description":"","footnote":"\r\nبغا بزرگ را گسيل داشت . » يعقوبى نامهاى اين متغلبان را ذكر كرده ، از جمله :\r\nاشوط بن حمزه متغلب باق ، موسى بن زراره متغلب بدليس ، و اسحاق بن اسماعيل متغلب تفليس ( رك . تاريخ اليعقوبى ، ايام جعفر المتوكل ) .\r\n","page_name":" 303 ","page_number":350},
  {"content":"\r\n\r\nهرگز آنچنان نبوده است . سپس در سال دويست و چهل و يك به سر من رأى آمد .\r\n\r\nفتحهاى مصر و مغرب\r\nگويند : عمرو بن عاصى پس از بازگشت مسلمانان از يرموك قيساريه را در محاصره گرفت ، و سپس هنگامى كه يزيد بن ابى سفيان به ولايت رسيد ، پسر خود را به جاى خويش گمارد و خود سرانه با سه هزار و پانصد سپاهى به مصر رفت . اين كار عمر را خشمگين ساخت و به وى نامه‌يى نوشت و به سبب خودسرى او در قبال خويش ، وى را مورد توبيخ و عتاب قرار داد و بفرمود تا اگر قبل از رسيدن به مصر نامه به او رسد به جاى خود باز گردد .\r\nنامه هنگامى به وى رسيد كه در عريش بود . به قولى عمر به عمرو بن عاصى بنوشت تا به مصر عزيمت كند و نامه هنگامى به او رسيد كه قيساريه را در محاصره داشت . آورندهء نامه شريك بن عبده بود و عمرو او را هزار دينار عطا كرد . شريك از قبول آن امتناع ورزيد و او از وى تقاضا كرد كه داستان را پوشيده دارد و به عمر خبر ندهد .\r\nگويند : عمرو به سال نوزده به مصر رفت و در عريش منزل كرد ، و سپس به فرماء آمد . در آنجا جمعى آمادهء نبرد بودند و او با ايشان بجنگيد و شكستشان داد و اردويشان را متصرف شد و عزم نبرد فسطاط « 1 » كرد و در جنان الريحان مقام كرد . اهل فسطاط\r\n\r\n\r\n","description":"","footnote":"\r\n( 1 ) . فسطاط به معنى خيمهء مويى است . در زمان حاضر فسطاط متصل به مصر القديمه ( قاهره كهنه ) است كه بخش فقيرنشين قاهره به شمار مىرود .\r\n","page_name":" 304 ","page_number":351},
  {"content":"\r\n\r\nخندق ساخته بودند و اسم شهر اليونه بود و مسلمانان آن را فسطاط ناميدند ، زيرا گفته بودند : اين خيمه‌گاه مردم و محل اجتماع ايشان است . جمعى ديگر گويند : عمرو در آنجا خيمه بر پا كرد و وجه تسميه فسطاط از همين رواست .\r\nگويند : چندان كه عمرو بن عاصى اهل فسطاط را در محاصره داشت ديرى نپاييد كه زبير بن عوام بن خويلد با ده هزار سپاهى بر وى وارد شد . به قولى ، زبير با دوازده هزار تن بيامد كه خارجة بن حذافهء عدوى و عمير بن وهب جمحى با ايشان بودند . زبير عزم غزا داشت و بر سر آن بود كه به انطاكيه رود . عمر وى را گفت :\r\nاى ابو عبد الله آيا تو را ميل ولايت مصر باشد ؟ گفت : مرا نيازى بدان نيست ، لكن براى جهاد و كمك مسلمانان مىروم ، اگر عمرو را در حالى بيابم كه آن بلد را فتح كرده متعرض عمل وى نمىشوم و عازم يكى از سواحل شده ، به مرابطهء آن خواهم پرداخت ، و اگر وى را در حال جهاد يابم با او همراهى خواهم كرد . پس به اين مقصود رهسپار شد .\r\nگويند : زبير از يك سو و عمرو بن عاصى از سوى ديگر مىجنگيدند . سپس زبير نردبانى آورد و از آن بالا رفت و بر فراز دژ شد ، به حالى كه فقط شمشير خود را داشت . آنگاه تكبير گفت و مسلمانان تكبير گفته از پى او شدند و دژ را به عنوه بگشود و مسلمانان هر چه در آن يافتند مباح خود دانستند . عمرو اهل بلد را به جاى خويش ابقاء كرد ، بر اين قرار كه از اهل ذمه باشند و بر ايشان جزيه سرانه و بر زمينهايشان خراج وضع كرد ، و در اين باب به عمر بن خطاب بنوشت و عمر آن را تنفيذ كرد .\r\nزبير قطعه زمينى را در مصر بگرفت و در آن خانه‌يى را كه مشهور است بساخت . عبد الله بن زبير هنگامى كه همراه ابن ابى سرح به غزاى افريقيه مىرفت در اين خانه منزل كرد . نردبان زبير در\r\n\r\n","description":"","footnote":"","page_name":" 305 ","page_number":352},
  {"content":"\r\n\r\nمصر باقى است .\r\nعفان بن مسلم از حماد بن سلمه و او از هشام بن عروه روايت كرد كه زبير بن عوام به مصر گسيل شد ، و او را گفتند در مصر جنگ است و طاعون . گفت : ما نيز آمادهء جنگ و طاعون به مصر آمده‌ايم . گويد : مسلمانان نردبانها قرار داده بر آنها صعود كردند .\r\nعمرو ناقد از عبد الله بن وهب مصرى و او از ابن لهيعه و او از يزيد بن ابى حبيب نقل كرد كه عمرو بن عاصى به مصر آمد و سه هزار و پانصد تن همراه وى بودند ، و عمر بن خطاب چون از كار وى آگاهى يافت خشمگين شد و زبير بن عوام را با دوازده هزار تن گسيل داشت ، و زبير در فتح مصر حضور داشت و در آنجا قطعه زمينى بگرفت .\r\nعمرو ناقد از عبد الله بن وهب مصرى و او از ابن لهيعه و او از يزيد بن ابى حبيب و او از عبد الله بن مغيرة بن ابى برده و او از سفيان بن وهب خولانى حكايت كرد كه گفت : چون مصر را بىعقد پيمانى بگشوديم ، زبير به پا خاست و گفت : اى عمرو اين بلد را قسمت كن . وى اباء كرد و زبير گفت : به خدا سوگند كه بايد آن را تقسيم كنى ، همچنان كه رسول الله ( ص ) خيبر را بهر كرد . پس عمرو در آن باب به عمر بنوشت و عمر پاسخ داد : آن بلد را باز گذاريد تا از آن بلد جنين جنين « 1 » نيز به غزا رود « 2 » . گويد : عبد الله بن\r\n\r\n\r\n","description":"","footnote":"\r\n( 1 ) . جنين جنين معادل حبل الحبله آورده شد . حملى كه در شكم آبستنان است ، حبل ناميده مىشود . حبله نيز به همان معنى است . حرف تاء كه به آخر آن افزوده شده من باب تأكيد بر مؤنث بودن جنين دومى است ، زيرا كه جنين بايد مؤنث باشد تا پس از ولادت و رشد بتواند خود جنين تازه‌يى را بپروراند ، به عبارت ديگر ، مفهوم حبل الحبله جنينى است كه در آينده در بطن جنين مؤنثى كه خود اكنون در شكم مادر است پرورش خواهد يافت ( رك . زمخشرى : كتاب الفائق ، و ابو عبيد : غريب الحديث ) .\r\n( 2 ) . منظور اين است كه مصر را تقسيم نكنيد و آن را براى مردمش باقى گذاريد تا خراج\r\n","page_name":" 306 ","page_number":353},
  {"content":"\r\n\r\nوهب از ابن لهيعه و او از خالد بن ميمون و او از عبد الله بن مغيره و او از سفيان بن وهب روايتى به همين سان نقل كرد .\r\nقاسم بن سلام از ابو الاسود و او از ابن لهيعه و او از يزيد بن ابى حبيب روايت كرد كه عمرو بن عاصى با سه هزار و پانصد تن به مصر آمد و عمر از كار وى خشمگين شد و زبير بن عوام را با دوازده هزار تن گسيل داشت ، و او با وى در فتح مصر حاضر بود .\r\nگويد : زبير در مصر و اسكندريه دو قطعه ملك برگرفت .\r\nابراهيم بن مسلم خوارزمى از عبد الله بن مبارك و او از ابن لهيعه و او از يزيد بن ابى حبيب و او از ابو فراس و او از عبد الله بن عمرو بن عاصى روايت كرد كه گفت : كار مصر بر مردم مشتبه شد .\r\nجمعى گفتند به عنوه فتح شده و ديگران گفتند به صلح گشوده شده است . خبر مطمئن در اين باب آن است كه پدرم به آن ديار قدم نهاد و اهل اليونه با وى بجنگيدند ، و او آن بلد را به قهر بگشود و مسلمانان در آن داخل شدند ، و زبير نخستين كس بود كه بر فراز قلعهء شهر رفت . حاكم بلد به پدرم گفت : كار شما در شام و اينكه بر نصارى و يهود جزيه مقرر داشته و زمين ايشان را در دست اهالى باقى گذارده‌ايد كه آن را كشت كرده و خراجش را ادا كنند ، به آگاهى ما رسيده است ، اگر با ما نيز همان كنيد از كشتن و برده ساختن و بيرون راندن ، شما را سودمندتر خواهد بود . هم او گفت : پدرم با مسلمانان شور كرد و آنان وى را اشارت كردند\r\n\r\n\r\n","description":"","footnote":"\r\nبپردازند و آن خراج مايه قدرت و توان مسلمانان بر جهاد گردد و نسل اندر نسل بتوانند به غزا روند و كشورگشايى كنند ( رك . ياقوت : معجم البلدان ) .\r\n","page_name":" 307 ","page_number":354},
  {"content":"\r\n\r\nكه چنان كند جز تنى چند كه از وى خواستند اراضى را ميان ايشان بهر كند ، پس وى بر هر محتلم‌شونده‌يى دو دينار جزيه مقرر داشت ، مگر آنكه فقير باشد و هر صاحب زمينى را ملزم ساخت كه علاوه بر دو دينار ، سه اردب « 1 » گندم و دو قسط روغن و دو قسط عسل و دو قسط سركه به عنوان رزق مسلمانان ادا كنند كه در دار الرزق جمع شده ميان ايشان تقسيم شود . و مسلمانان را شماره كرد و جميع اهل مصر را ملزم داشت كه هر سال جبه‌يى پشمين و برنسى « 2 » يا عمامه‌يى و شلوارى و جفتى نعلين به هر يك از مردان مسلمان بدهند ، يا به جاى جبهء پشمين جامه‌يى قبطى تسليم دارند . در اين باب براى ايشان عهد نامه‌يى بنوشت و بر آنان شرط كرد كه اگر بدان وفا كنند زنان و فرزندانشان فروخته نخواهند شد و آنان را به بردگى نخواهند برد و اموال و گنجينه‌هايشان را در دست ايشان باقى خواهند نهاد . در اين باب در اين باب به عمر بنوشت و او آن را تنفيذ كرد و آن سرزمين ارض خراج شد . لكن چون اين شروط به جا آمد و عهدنامه نوشته شد ، برخى از مردمان پنداشتند كه به صلح گشوده شده است .\r\nگويد : چون شاه اليونه از كار خود و كسانى كه با وى در شهرش بودند فراغت يافت ، از سوى همهء مردم مصر به صلحى از گونهء صلح اليونه مصالحه كرد و ايشان بدان رضا دادند و گفتند : اينان كه نيرو و استحكامى داشتند رضا بدادند و به اين اندازه قناعت\r\n\r\n\r\n","description":"","footnote":"\r\n( 1 ) . اردب پيمانه بزرگى است اهل مصر را ، اين گفتهء جوهرى است ، و آن چهل و شش من است و هر من بيست و چهار صاع است ( رك : مجمع البحرين ، مادهء اردب ) . اين واژه مصرى است و در زبان قبطى آن را  epton  گويند .\r\n( 2 ) . برنس نوعى ردا يا شنل است كه بر دوش مىافكنند و كلاهى شبيه كلاه بارانى به آن دوخته شده است . برنس در زمان حاضر در تونس به همين نام رايج است .\r\n","page_name":" 308 ","page_number":355},
  {"content":"\r\n\r\nكردند ، پس ما بايد بدان قانعتر باشيم ، زيرا كه ما را قدرت و حفاظى نيست . وى بر سرزمين مصر خراج قرار داد و خراج هر جريب را دينارى و سه اردب گندم مقرر داشت ، و سرانه بر هر محتلم‌شونده‌يى دو دينار وضع كرد و در آن باب به عمر بن خطاب نامه نوشت .\r\nعمرو ناقد از عبد الله بن وهب مصرى و او از ليث و او از يزيد بن حبيب نقل كرد كه مقوقس « 1 » با عمرو بن عاصى بر اين قرار\r\n\r\n\r\n","description":"","footnote":"\r\n( 1 ) . مقوقس عنوانى بود كه اعراب به فرمانرواى گمارده از سوى روميان بر مصر - هنگام فتح آن كشور توسط عمرو بن عاصى - اطلاق مىكردند . اينكه مقوقس دقيقا چه كسى بوده است ، از ابهامات تاريخ آن زمان به شمار مىرود . در تاريخ قرون وسطاى كيمبريج  The Cambridge Medieval History , Vol . II  گفته شده است كه هراكليوس ( هرقل ) امپراتور روم شرقى در سال 631 ميلادى شخصى را به نام كوروش ( سيروس ) به اسكندريه فرستاد . اين شخص قبلا در قفقازيه مقام اسقفى داشته است .\r\nهراكليوس سمت رهبرى مذهبى و رياست كشورى مصر را به او سپرد و كوروش در پائيز سال 641 ميلادى قرار داد قطعى تسليم اسكندريه را - كه مركز اصلى تجهيز نظامى و مقاومت روميان بود - با عمرو بن عاصى منعقد ساخت . در همان كتاب اظهار نظر شده است كه مقوقس همين اسقف كوروش بوده است . با اين حال ، تكليف واژهء مقوقس روشن نشده و احتمال داده‌اند كه شايد به معنى سمت و مقامى بوده است .\r\nبه عنوان يك فرض - و صرفا بر اساس استدلال و نه مدارك تاريخى - شايد بتوان گفت كه اين كلمه معرب واژهء يونانى  uayikos  ( ماگيكوس ) يعنى منسوب به  uayos  ( ماگوس ) است كه به معنى ماگ و مغ است . يادآور مىشود كه يونانيان كلمهء مغ را نه صرفا به معنى روحانى ايرانى ، بلكه به معنى طايفه و قومى از اقوام ايرانى به كار مىبردند كه فراگرفتن معارف زمان - بويژه دانش مذهبى - ميان ايشان رسم بوده است ( رك . تاريخ هرودوت ، كتاب يكم ) . همين نكته از كتيبهء بيستون نيز استنباط مىشود ، زيرا كه در اين كتيبه ، داريوش از سركوبى نه پادشاه ياغى سخن مىگويد و فرد فرد آنان را نام مىبرد و مىگويد كه از چه طايفه يا سرزمينى بوده‌اند و از\r\n","page_name":" 309 ","page_number":356},
  {"content":"\r\n\r\nصلح كرد كه از روميان هر كه خواهد برود و هر كه خواستار اقامت باشد به شرايطى كه وى معين كرد ، باقى گذارده شود و بر قبطيان « 1 »\r\n\r\n\r\n","description":"","footnote":"\r\nگائوماتا به عنوان ماگ ياد مىكند . آنچه اين استنباط را تقويت مىكند اين است كه نام اسقف مذكور كورش بوده كه يك نام ايرانى است و خود ، اهل قفقازيه بوده كه يك منطقهء ايرانى است ، ضمن اينكه مقام مذهبى نيز داشته است . بر اساس اين قرائن شايد بتوان احتمال داد كه مقوقس يك ايرانى مسيحى - يا مسيحى شده - بوده است .\r\n( 1 ) . واژهء قبطى در ادبيات عرب به سكنهء اصلى مصر اطلاق مىگردد كه هنگام غلبهء مسلمانان ديانت مسيحى داشتند ، و امروزه نيز همين واژه در مورد مسيحيان مصر ( كه تعدادشان حدود چهار ميليون نفر است ) به كار برده مىشود . در اصل واژهء قبطى و قبط معرب لفظ يونانى  Alyuntos  است كه در زبان لاتين به صورت  Aegyptus  در آمده و از آن طريق به زبانهاى امروزى اروپايى وارد شده است . لكن مصريان كشور خود را چنين نمىناميدند ، بلكه اين واژه فقط نام يكى از شهرهاى مصر كهن بوده كه يونانيان و روميان آن را ممفيس مىخواندند . شهر مذكور در زبان مصرى خوانده مىشد كه آن را به دو شكل مىتوان معنى كرد : سراى روح پتاح ، يا : مقر پادشاهى پتاح . پتاح از خدايان مصر ، و مفهوم لغوى آن خلاق است . نام ديگر اين شهر بوده است كه معنى آن « زيباى جاودانه » است . همين نام بوده است كه در زبان يونانى و سپس زبانهاى اروپايى به گونهء ممفيس تلفظ شده است . شهر ممفيس زمانى پايتخت مصر باستان بوده و در حاشيه چپ نيل ( حدود سقارهء كنونى ) قرار داشته است ( مترجم كتاب توجه دارد كه در عهد باستان شهر ديگرى به نام در ساحل راست نيل وجود داشته كه در زبان قبطى آن را  Kebtw  مىخواندند و يونانيان آن را  kontos  تلفظ مىكردند . لكن با وجود شباهت ظاهرى هيچ امكان تاريخى و منطقى براى مرتبط داشتن نام اين شهر با بحث حاضر وجود ندارد . زيرا كه اين شهر كوچك در مناطق بسيار جنوبى يعنى حدود مدار 25 درجه جغرافيايى قرار داشته و از اهميت خاصى برخوردار نبوده تا بتوان گفت يونانيان نام آن را به تمامى مصر تعميم داده باشند ) .\r\n","page_name":" 310 ","page_number":357},
  {"content":"\r\n\r\nدو دينار مقرر گردد . اين خبر به پادشاه روم رسيد و بر او سخط گرفت و سپاهى گسيل داشت . پس دروازهء اسكندريه را ببستند و به عمرو اعلان نبرد كردند . مقوقس سوى عمرو برون شد و گفت :\r\nسه چيز از تو مىخواهم و آن اينكه آنچه بر من پذيرفتى بر روميان نپذيرى چه آنان اندرز مرا به گوش نگرفتند ، و عهد قبطيان را نقض نكنى ، زيرا كه اين پيمان شكنى از سوى ايشان نبوده است ، و سوم اينكه اگر من مردم بفرمايى تا مرا در كليسايى در اسكندريه - كه نام آن ببرد - دفن كنند . عمرو گفت : اين آخرى براى من آسانترين آنهاست . برخى از قريه‌هاى مصر به جنگ پرداختند . وى از آنان اسيران بگرفت . اين قريه‌ها بلهيت و خيس و سلطيس بودند . اسيران اين قريه‌ها به مدينه رسيدند و عمر بن خطاب بازشان گردانيد و آنان و جماعت قبطيان را جزء اهل ذمه قرار داد ، و ايشان را عهدى بود كه نقضش نكردند . عمرو در باب فتح اسكندريه به عمر نوشت : اما بعد ، خداوند اسكندريه را به عنوه\r\n\r\n\r\n","description":"","footnote":"\r\nاما واژهء مصر كاملا بيگانه است و به خلاف آنچه تصور مىشود نه عربى است و نه عبرى ، بلكه از كلمهء موسور مأخوذ است كه اقوام آكادى آن را مدتها پيش از شكل گرفتن مدنيت اعراب و يهوديان به كار مىبردند .\r\nمصريان كشور خود را به هيچ يك از اين نامها نمىناميدند ، و بلكه آن را مىخواندند . اين واژه در دوران رواج مسيحيت و حتى اسلام نيز به جاى ماند و در زبان قبطى به صورت  XHMi  درآمد كه شايد هم اكنون نيز در كليساى قبطى مصر به همين مفهوم به كار رود .\r\nآخرين نكتهء قابل ذكر اينكه مصر نه تنها بر تمامى كشور بلكه به تنهايى به قاهره و حول و حوش آن نيز اطلاق مىگرديده است . در زمان ما نيز گاهى همين ترتيب ملاحظه مىشود ( چنان كه ديديم يونانيان نيز نام شهر واحدى را تعميم داده شامل تمامى مملكت مصر كردند ) .\r\n","page_name":" 311 ","page_number":358},
  {"content":"\r\n\r\nو قهر و بدون عهد و عقدى بر ما بگشود . به گفتهء يزيد بن ابى حبيب آن بلد تمامى مشمول صلح بود .\r\nابو ايوب رقى از عبد الغفار و او از ابن لهيعه و او از يزيد بن ابى حبيب روايت كرد كه گفت : عمرو خراج مصر را بگرفت و جزيهء آن بلد دو هزار هزار بود . عبد الله بن سعد بن ابى سرح آن را برابر چهار هزار هزار بگرفت . عثمان به عمرو گفت : پس از تو در مصر شير اشتران شيرده فزونى يافت . گفت : اين از آن روست كه شما كره‌هايشان را گرسنه نگاه داشته‌ايد .\r\nگويد : عمر بن خطاب در سال بيست و يك به عمرو بن عاصى نامه‌يى نوشت و او را از سختى معاش اهل مدينه بياگاهانيد ، و به وى فرمان داد تا آنچه گندم بابت خراج مىستاند از راه دريا به مدينه فرستد . اين گندم حمل مىشد و همراه آن روغن نيز فرستاده مىشد و چون به الجار مىرسيد ، در آنجا سعد الجار تحويل گندم را مباشرت مىكرد ، و سپس در سرايى در مدينه انبار شده ميان مردم به پيمانه تقسيم مىشد . در زمان فتنهء نخست اين محمولات قطع شد ، و سپس در ايام معاويه و يزيد باز حمل آن از سر گرفته شد ، و پس از ايشان تا زمان عبد الملك بن مروان منقطع گرديد ، و از آن پس تا اندكى پيش از خلافت ابو جعفر حمل آن همچنان ادامه داشت .\r\nبكر بن هيثم از ابو صالح عبد الله بن صالح و او از ليث بن سعد و او از يزيد بن ابى حبيب روايت كرد كه با مشمولان جزيه در مصر در عهد خلافت عمر پس از صلح نخستين چنين مصالحه شد كه به جاى گندم و روغن و عسل و سركه دو دينار علاوه بر دو دينار مقرر بپردازند ، و بدينسان بر هر مردى چهار دينار مقرر شد و آنان بر اين مصالحه رضا داده از آن خشنود شدند .\r\nابو ايوب رقى از عبد الغفار حرانى و او از ابن لهيعه و او از\r\n\r\n","description":"","footnote":"","page_name":" 312 ","page_number":359},
  {"content":"\r\n\r\nيزيد بن ابى حبيب و او از جيشانى روايت كرد كه گفت : جماعتى از شاهدان فتح مصر را شنيدم كه مىگفتند عمرو بن عاصى چون فسطاط را بگشود ، عبد الله بن حذافهء سهمى را به عين شمس فرستاد و او بر ارض آن بلد چيره شد و با اهل شهرهايش بسان فسطاط مصالحه كرد ، و خارجة بن حذافهء عدوى را به فيوم و اشمونين و اخميم و البشرودات و شهرهاى صعيد « 1 » مصر گسيل داشت ، و او رفتارى به همانسان بكرد . و عمير بن وهب جمحى را به تنيس و دمياط و تونه و دميره و شطا و دقهله و بنا و بوصير فرستاد ، و او نيز همان كار بكرد . و عقبة بن عامر جهنى - و به قولى ، وردان آزاد كردهء خود را كه صاحب بازار وردان در مصر بود - به ساير شهرهاى ارض سفلى « 1 » فرستاد و او نيز به همان شيوه عمل كرد .\r\nپس عمرو بن عاصى كار فتح مصر را كامل كرد و آن سرزمين ارض خراج شد .\r\nقاسم بن سلام از عبد الغفار حرانى و او از ابن لهيعه و او از ابراهيم بن محمد و او از ايوب بن ابى العاليه و او از پدر خويش حكايت كرد كه گفت : از عمرو بن عاصى شنيدم كه بر منبر مىگفت :\r\nمن بر اين جايگاه قرار گرفتم ، بىآنكه احدى از قبطيان مصر را بر من عهدى يا عقدى بوده باشد . اگر خواهم همىكشم و اگر خواهم خمس برگيرم و اگر خواهم به فروش رسانم ، مگر در مورد اهل انطابلس كه ايشان را بر من عهدى است كه بدان وفا خواهد شد .\r\nقاسم بن سلام از عبد الله بن صالح و او از موسى بن على بن رباح لخمى و او از پدر خويش مرا گفت كه مغرب تماما عنوه است .\r\nابو عبيد از سعيد بن ابى مريم و او از ابن لهيعه و او از صلت بن\r\n\r\n\r\n","description":"","footnote":"\r\n( 1 ) . صعيد ، مصر عليا است و مناطق جنوب كشور را از قاهره به پايين در برمىگيرد .\r\nمناطق شمالى كشور مصر سفلى نام دارد كه همان دلتا است .\r\n","page_name":" 313 ","page_number":360},
  {"content":"\r\n\r\nابى عاصم كاتب حيان بن شريح روايت كرد كه وى نامهء عمر بن عبد العزيز به حيان - عامل وى در مصر - را قرائت كرده كه نوشته بوده است : مصر به عنوه و بىعهدى و عقدى گشوده شد .\r\nابو عبيد از سعيد بن ابى مريم و او از يحيى بن ايوب و او از عبيد الله بن ابى جعفر روايت كرد كه معاويه به وردان آزاد كردهء عمرو نوشت تا بر هر مردى از قبطيان قيراطى بيفزايد . وى نوشت : چگونه بر آنان بيفزايم ، حال آنكه در عهد ايشان است كه چيزى برايشان افزوده نشود .\r\nمحمد بن سعد از واقدى و او به نقل از عبد الحميد بن جعفر و او از پدر خويش با من گفت : عروة بن زبير را شنيدم كه مىگفت :\r\nهفت سال در مصر بماندم و در آنجا ازدواج كردم و اهل آن بلد را مردمى ديدم كه رمق خود از دست داده و فوق طاقتشان برايشان تحميل شده بود . عمرو آنجا را به صلح و عهد و به شرط اداى چيزى گشوده بود .\r\nبكر بن هيثم از عبد الله بن صالح و او از ليث بن سعد و او از يزيد بن ابى علاقه و او از عقبة بن عامر جهنى روايت كرد كه مصريان را عهدى و عقدى بود كه عمرو براى ايشان به نوشته بود ، بر اين قرار كه بر اموال و خونها و زنان و اولادشان ايمن باشند ، و احدى از ايشان فروخته نشود و بر آنان خراجى قرار داد كه ديگر بر آن اضافه نشود ، و شرط شد كه بيم دشمن از سر آنان دفع شود .\r\nعقبه گويد كه من بر اين پيمان شاهد بودم .\r\nحسين بن اسود از يحيى بن آدم و او از عبد الله بن مبارك و او از ابن لهيعه و او از يزيد بن ابى حبيب و او از شخصى كه عبد الله بن مغيرة بن ابى برده را استماع كرده بود ، روايت كرد كه گفته بود از سفيان بن وهب خولانى شنيدم كه مىگفت : چون مصر را بدون عهدى بگشوديم ، زبير بن عوام به پا خاست و گفت : اى عمرو ، آن را\r\n\r\n","description":"","footnote":"","page_name":" 314 ","page_number":361},
  {"content":"\r\n\r\nميان ما قسمت كن . عمرو گفت : به خدا سوگند كه آن را تقسيم نكنم پيش از آنكه به عمر بنويسم و آنگاه به عمر بنوشت و عمر در جواب نامهء او نوشت كه آن را براى مردمش باقى گذار تا از آن بلد جنين جنين نيز به غزا رود ( و يا گفت : به راه افتد ) .\r\nمحمد بن سعد از محمد بن عمر واقدى و او از اسامة بن زيد بن اسلم و او از پدر خويش و او از جد وى حكايت كرد كه عمرو بن عاصى مصر را به سال بيست بگشود و زبير همراه وى بود و چون آن را فتح كرد ، اهل بلد با وى صلح كردند ، به شرط پرداخت خراجى كه بر آنان مقرر داشت و آن دو دينار بر هر مردى بود و زنان و كودكان را از آن معاف داشت . خراج مصر در ولايت وى به دو هزار هزار دينار رسيد ، و پس از آن به چهار هزار هزار دينار بالغ شد .\r\nابو عبيد از عبد الله بن صالح و او از ليث و او از يزيد بن ابى حبيب روايت كرد كه مقوقس بزرگ مصر با عمرو بن عاصى بر اين قرار صلح كرد كه قبطيان هر يك دو دينار بپردازند . اين خبر به هرقل بزرگ روم رسيد و سخت سخط گرفت و سپاه به اسكندريه فرستاد و آن را ببست و آنگاه عمرو بن عاصى آن شهر را به عنوه بگشود .\r\nابن قتات كه همان ابو مسعود است از هيثم و او از مجالد و او از شعبى روايت كرد كه على بن حسين يا حسين خود در باب جزيه اهل قريه مادر ابراهيم بن رسول الله ( ص ) در مصر نزد معاويه وساطت كرد و او جزيه را از ايشان برداشت . پيامبر ( ص ) دربارهء قبطيان به خوش رفتارى توصيه كرده بود . عمرو از عبد الله بن وهب و او از مالك ، و ليث از زهرى و او از ابن الكعب بن مالك نقل كردند كه پيامبر ( ص ) گفت : هر گاه مصر را گشوديد ، وصيت مرا در باب نيكى به قبطيان بپذيريد ، زيرا كه ايشان را بر ما ذمه و علقهء\r\n\r\n","description":"","footnote":"","page_name":" 315 ","page_number":362},
  {"content":"\r\n\r\nقرابت است . ليث گويد : مادر اسماعيل « 1 » از جملهء ايشان بود .\r\nابو الحسن مدائنى از عبد الله بن مبارك روايت كرد كه عمر بن خطاب اموال عمال خود را به هنگام ولايت يافتن ايشان مىنگاشت ، و سپس هر چه بر آن زائد مىشد با آنان قسمت مىكرد ، و چه بسا كه زيادت را از وى مىستاند . وى به عمرو بن عاصى نوشت : مال بسيارى از امتعه و بردگان و ظروف و حيوانات بهر خويشتن بگسترده‌اى كه هنگام رسيد به ولايت مصر نداشتى . عمرو به وى نوشت : سرزمين ما محل زرع و تجارت است و ما را بيش از آنچه براى مخارجمان نياز داريم نصيب مىشود . عمر پاسخ داد :\r\nمرا در باب عاملان سوء ، آگاهى به حد كفايت باشد . نامهء تو به من همچون نامهء كسى است كه از مؤاخذهء ناخرسند و مضطرب باشد .\r\nمن از كار تو بد گمانم و محمد بن مسلمه را فرستاده‌ام تا اموالت را با تو قسمت كند . امور را بر وى مكشوف دار و آنچه خواهد نزد وى آور و تندى او را بر خود مخر ، زيرا كه كار نهان آشكار شده است . محمد بن مسلمه مال او را با وى قسمت كرد . مدائنى به نقل از عيسى بن يزيد گويد : چون محمد بن مسلمه مال عمرو بن عاصى را قسمت كرد ، عمرو گفت : آنگاه كه ابن حنتمه « 2 » ما را بر اين عامليت گمارد ، زمان بدى بود . عاصى « 3 » جامهء خز با حاشيهء ديبا به تن مىكرد . محمد گفت : خاموش ! اگر زمان ابن حنتمه - كه از آن اكراه دارى - نبود ، هم اكنون در صحن خانه‌ات بز مىدوشيدى ، كه هر زمان شيرش فزون مىشد ، دل شاد مىداشتى و چون به قلت مىگراييد اندوهگين مىشدى . عمرو گفت : تو را به خدا گفتهء مرا\r\n\r\n\r\n","description":"","footnote":"\r\n( 1 ) . منظور هاجر مادر حضرت اسماعيل است .\r\n( 2 ) . منظور عمر بن خطاب خليفهء ثانى است ، حنتمه نام مادر وى بوده است .\r\n( 3 ) . پدر عمرو بن عاصى .\r\n","page_name":" 316 ","page_number":363},
  {"content":"\r\n\r\nبه عمر باز مگوى ، زيرا كه هم صحبت را امانت بايسته است . گفت :\r\nما دام كه عمر زنده است از آنچه ميان ما گذشت چيزى نخواهم گفت .\r\nعمرو ناقد از عبد الله بن وهب و او از ابن لهيعه و او از عبد الله بن هبيره روايت كرد كه مصر به عنوه فتح شد . و عمرو از ابن وهب و او از ابن لهيعه و او از ابن انعم و او از پدرش و او از جدوى كه از جملهء حاضران در فتح مصر بود ، روايت كرد كه گفت :\r\nمصر به عنوه و بىعهدى و عقدى گشوده شد .\r\n\r\nفتح اسكندريه\r\nگويند : چون عمرو بن عاصى مصر را بگشود ، در آن اقامت كرد ، و سپس به عمر بن خطاب نامه نوشت و از وى اجازهء لشگركشى به اسكندريه را خواست . عمر به وى جواب نوشت و بفرمود تا چنان كند . عمرو به سال بيست و يك عازم اسكندريه شد و خارجة بن حذافة بن غانم بن عامر بن عبد الله بن عبيد بن عويج بن عدى بن كعب بن لؤى بن غالب را به جاى خود بر مصر گمارد . روميان و قبطيانى كه اين سوى اسكندريه بودند بر ضد وى گرد آمدند و گفتند : پيش از آن كه به ما رسد و قصد اسكندريه كند ، با وى در فسطاط مىجنگيم . وى با آنان در كريون مصاف داد و منهزمشان ساخت و كشتارى عظيم از ايشان بكرد . بين آنان جماعاتى از مردم سخا و بلهيت و خيس و سلطيس و ديگران بودند كه ايشان را يارى مىكردند . عمرو سپس روان شد تا به اسكندريه رسيد و اهل آن را آمادهء نبرد يافت ، لكن قبطيان ميل به موادعت داشتند .\r\nمقوقس كس سوى او فرستاد و خواستار صلح و معاهده براى مدتى شد . عمرو آن را نپذيرفت و مقوقس بفرمود تا زنان بر ديوار شهر\r\n\r\n","description":"","footnote":"","page_name":" 317 ","page_number":364},
  {"content":"\r\n\r\nشده روى خود را سوى داخل گيرند و مردان را با سلاح رو به مسلمانان نگاه داشت تا بدينسان آنان را به هراس افكند . عمرو به وى پيام داد : آنچه كردى بديديم ، لكن ما بر هر كه پيروز شديم نه به خاطر كثرت شمار بود . ما با شاه شما هرقل مصاف داديم و بر او آن ما جرى گذشت . مقوقس به ياران خود گفت : اين جماعت راست مىگويند ، شاه ما را از دار الملكش براندند و به قسطنطنيه فرستادند ، ما نيز به طريق اولى بايد سر فرود آوريم . مردمان با وى سخن به درشتى گفتند و جز جنگ را پذيره نشدند . پس مسلمانان محاربت شديدى در پيوستند و سه ماه آنان را در حصار گرفتند . آنگاه عمرو اسكندريه را به شمشير بگشود و هر چه در آن يافت به غنيمت بگرفت ، لكن مردمش را بر جاى گذارد و نكشت و برده نساخت و ايشان را چون مردم اليونه در زمرهء اهل ذمه قرار داد و فتح نامه نوشت و به دست معاوية بن حديج كندى سكونى نزد عمر فرستاد و به دست هم او خمس نيز ارسال داشت .\r\nگويند : مقوقس با عمرو مصالحه كرد ، بر اين قرار كه سيزده هزار دينار بدهد و هر كه خواهد از اسكندريه برون رود و هر كه خواهد در آن مقيم شود ، و بر هر محتلم‌شونده‌يى از قبطيان دو دينار مقرر باشد . عمرو در اين باب براى ايشان عهدنامه نوشت .\r\nآنگاه عمرو بن عاصى عبد الله بن حذافة بن قيس بن عدى بن سعد بن سهم بن عمرو بن هصيص بن كعب بن لؤى را همراه مرابطانى از مسلمانان به جاى خويش بر اسكندريه گمارد و به فسطاط بازگشت .\r\nروميان به قسطنطين بن هرقل كه آن زمان پادشاه بود نامه نوشتند ، و او را از كمى شمار مسلمانان و حال خويش - از جهت خوارى كه بدان دچار آمده و جزيه‌يى كه بايد بپردازند - آگاه ساختند . وى مردى از ياران خود به نام منويل را با سيصد كشتى پر از جنگجويان گسيل داشت ، و ايشان به اسكندريه درآمدند و مرا بطانى را كه از\r\n\r\n","description":"","footnote":"","page_name":" 318 ","page_number":365},
  {"content":"\r\n\r\nمسلمانان در آنجا بودند ، جز آنان كه توانستند به تدبير بگريزند و نجات يابند ، بكشت . اين واقعه به سال بيست و پنج رخ داد . چون خبر به عمرو رسيد با پانزده هزار تن قصد آنان كرد ، و بديد كه جنگجويان ايشان خارج شده بر قريه‌هاى مصر كه سوى اسكندريه است تاخت و تاز مىكنند . مسلمانان با ايشان تلاقى كردند و آن جماعت ساعتى تير بر مسلمانان بباريدند و ايشان سپر برگرفته بودند . آنگاه مسلمانان سخت يورش بردند و جنگ بين دو گروه مغلوبه شد و كشتارى شديد در پيوستند . سپس آن كافران هزيمت گرفتند و بگريختند و چون حفاظى و مقامى جز اسكندريه نداشتند ، در آن شهر حصار گرفتند و عراده‌ها بر آن نصب كردند . عمرو نبرد سختى كرد و منجنيقها به كار برد . پس ديوار شهر فرو ريخت و عمرو جنگ كنان به زور شمشير و به عنوه به شهر درآمد و جنگجويان را بكشت و كودكان را اسير كرد . برخى روميان ساكن شهر به روم گريختند و منويل دشمن خدا كشته شد ، و عمرو و مسلمانان ديوار اسكندريه را منهدم ساختند . عمرو عهد كرده بود كه اگر آن شهر را بگشايد ، چنان كند .\r\nبرخى از راويان گويند كه اين جنگ به سال بيست و سه رخ داد ، و به گفتهء بعض ديگر نقض عهد در سال بيست و سه و نيز در سنهء بيست و پنج رخ داد ، و الله اعلم . گويند : عمرو بر زمين اسكندريه خراج و بر مردمش جزيه قرار داد و روايت شده است كه مقوقس چون اهل اسكندريه نقض عهد كردند ، از ايشان كناره گرفت و عمرو او و همراهانش را به وضع نخستين ايشان باز گذارد . به روايت ديگر ، وى قبل از اين جنگ وفات يافته بود .\r\nمحمد بن سعد از واقدى و او از اسحاق بن عبد الله بن ابى فروه و او از حيان بن شريح و او از عمر بن عبد العزيز روايت كرد كه گفت :\r\nما هيچ يك از شهرهاى مغرب را به صلح نگشوديم جز\r\n\r\n","description":"","footnote":"","page_name":" 319 ","page_number":366},
  {"content":"\r\n\r\nسه شهر : اسكندريه و كفرطيس و سلطيس . و عمر مىگفت كه هر كه از اهل اين سه موضع منقاد شد ، خود و مالش بىتعرض ماند .\r\nعمرو ناقد از ابن وهب مصرى و او از ابن لهيعه و او از يزيد بن ابى حبيب روايت كرد كه گفت : عمرو بن عاصى اسكندريه را بگشود و مسلمانان براى مرابطه در آن شهر سكونت گزيدند ، و از آنجا خارج شده به غزا مىرفتند و آنگاه در بازگشت به خانه‌ها بر يك ديگر پيشى مىگرفتند ، چنان كه مردان به خانه‌هائى كه پيشتر در آنها بودند ، باز مىگشتند و مىديدند كه ياران بر ايشان سبقت جسته و در همان منازل سكونت كرده‌اند . پس عمرو گفت : اگر خانه‌ها را اين چنين دست به دست كنيد ترسم كه ويران شوند .\r\nچون اين غزوه به انجام رسيد ، مسلمانان به نزديكى كريون رفتند و عمرو گفت : به بركت خداوندى رهسپار شويد . هر يك از شما كه نيزهء خود را بر خانه‌يى زند ، آن خانه از آن وى و برادرانش خواهد بود . مردانى بودند كه به شهر درآمده نيزهء خويش بر خانه‌هائى مىزدند و ديگران نيز آمده نيزهء خود را بر همان خانه‌ها مىزدند و بدينسان يك خانه به دو يا سه تن تعلق مىگرفت و در آن سكونت مىگزيدند و چون ايشان از شهر باز مىگشتند ، روميان در آن خانه‌ها سكنى مىگرفتند : يزيد بن ابى حبيب مىگفت : هيچ كس را گرفتن كراء اين منازل مباح نيست و آنها را فروختن يا به توارث بردن مجاز نباشد و فقط مسلمانان در ايام رباط حق سكونت در آنها را دارند .\r\nدر جنگ دوم آن بلد ، كه منويل رومى اخته به آنجا آمد ، اهل شهر دروازه را بستند و عمرو آن را گشود و ديوارش را خراب كرد . گويند : زمانى كه عمرو ، وردان آزاد كردهء خويش را بر اسكندريه ولايت داد و به فسطاط بازگشت ، چيزى نگذشت كه خبر عزل وى رسيد و عثمان پس از او عبد الله بن سعد بن ابى سرح بن\r\n\r\n","description":"","footnote":"","page_name":" 320 ","page_number":367},
  {"content":"\r\n\r\nحارث از طايفهء بنو عامر بن لؤى را سمت ولايت داد . وى برادر رضاعى عثمان بود و نصب او به ولايت در سال بيست و پنج انجام شد . به قولى عبد الله بن سعد متولى خراج مصر از سوى عثمان بود و ميان او و عمرو اختلافى شد و عبد الله نامه‌يى نوشت و از عمرو شكايت كرد . پس عثمان او را معزول داشت و هر دو عمل را به عبد الله بن سعد داد و به وى نامه‌يى نوشت كه اسكندريه يك بار به عنوه گشوده شده و دو بار نقض عهد كرده است ، و به او دستور داد كه مرابطانى به ملازمت آن بلد بگمارد و شهر از وجود ايشان خالى نباشد ، و ارزاق به تواتر جهت آنان ارسال دارد و هر شش ماه يك بار دسته‌يى را به جاى دستهء ديگر فرستد .\r\nمحمد بن سعد به نقل از واقدى مرا حكايت كرد كه ابن هرمز اعرج قارى مىگفت : بهترين سواحل شما از حيث مرابطه اسكندريه است و خود به عنوان مرابط از مدينه به آن شهر رفت و در آنجا به سال صد و هفده بمرد .\r\nبكر بن هيثم از عبد الله بن صالح و او از موسى بن على و او از پدر خود حكايت كرد كه گفت : جزيه اسكندريه هجده هزار دينار بود و در عهد ولايت هشام بن عبد الملك به سى و شش هزار دينار رسيد .\r\nعمرو از ابن وهب و او از ابن لهيعه و او از يزيد بن ابى حبيب روايت كرد كه عثمان عمرو بن عاصى را از مصر عزل كرد و عبد الله بن سعد را بر آن گمارد و چون روميان به اسكندريه آمدند ، اهل مصر از عثمان خواستند كه عمرو را در مقام خويش ابقاء كند تا از جنگ با روميان فراغت يابد ، چه او از كار جنگ آگاه و دشمنان را از وى هيبتى بر دل بود . عثمان چنان كرد و او روميان را منهزم ساخت و آنگاه عثمان خواست كه عمرو را بر كار جنگ و عبد الله را بر كار خراج گمارد . عمرو آن را نپذيرفت و گفت : اين\r\n\r\n","description":"","footnote":"","page_name":" 321 ","page_number":368},
  {"content":"\r\n\r\nبدان خواهد ماند كه من دو شاخ گاو را نگهدارم و امير خراج ، آن را بدوشد . پس عثمان ، ابن سعد را بر مصر ولايت داد . پس از فتح مصر حبشيان بيما هفت سال جنگ بر پاى داشتند ، و چون آب در بيشه‌ها جارى مىساختند ، بر ايشان غلبه‌يى حاصل نمىشد .\r\nعبد الله بن وهب از ليث بن سعد و او از موسى بن على و او از پدر خويش حكايت كرد كه عمرو در خلافت عثمان پس از وفات عمر يك بار ديگر اسكندريه را به عنوه فتح كرد .\r\n\r\nفتح برقه و زويله\r\nمحمد بن سعد از واقدى و او از شرحبيل بن ابى عون و او از عبد الله بن هبيره روايت كرد كه چون عمرو بن عاصى اسكندريه را فتح كرد با سپاه خويش به عزم مغرب روان شد تا به برقه رسيد كه مدينهء انطابلس است ، و با اهل آن بر اين قرار صلح كرد كه جزيه‌يى برابر سيزده هزار دينار بدهند و هر كه خواهد اولاد خود را به جاى جزيه بفروشد .\r\nبكر بن هيثم از عبد الله بن صالح و او از سهيل بن عقيل و او از عبد الله بن هبيره نقل كرد كه عمرو بن عاصى با اهل انطابلس و مدينهء آن برقه ، كه بين مصر و افريقيه واقع است ، پس از محاصره و جنگ با ايشان مصالحه كرد ، بر اين قرار كه جزيه دهند و اگر خواهند به جاى جزيه اولاد خود را بفروشند و در اين باب عهدنامه‌يى براى ايشان نوشته شد .\r\nمحمد بن سعد از واقدى و او از مسلمة بن سعيد و او از اسحاق بن عبد الله بن ابى فروه روايت كرد كه گفت : اهل برقه بىآنكه مطالبه و انگيزشى به عمل آمده باشد ، خراج خود را براى والى مصر\r\n\r\n","description":"","footnote":"","page_name":" 322 ","page_number":369},
  {"content":"\r\n\r\nمىفرستادند . آنان مرفه‌ترين طوايف در مغرب بودند و فتنه‌يى در بلاد ايشان رخ نداد . واقدى گويد : عبد الله بن عمرو بن عاصى مىگفت : اگر اموال من در حجاز نبود هر آينه در برقه اقامت مىكردم . جايى را از آن سلامت‌تر و « دنج » تر نيافتم .\r\nبكر بن هيثم از عبد الله بن صالح و او از معاوية بن صالح روايت كرد كه عمرو بن عاصى به عمر بن خطاب نامه‌يى نوشت و او را خبر داد كه عقبة بن نافع فهرى را بر مغرب ولايت داده و او تا زويله پيش رفته و مناطقى كه بين زويله و برقه است تماما منقاد گشته ، به خوبى فرمانبردارند . مسلمانان ايشان صدقه ادا مىكنند و معاهدينشان « 1 » بر جزيه مقرند ، و بر اهل زويله و مناطقى كه بين او تا زويله قرار دارد مبالغى مقرر داشته كه به نظر وى طاقت اداى آن را دارند و به همهء عمالش دستور داده است كه از اغنيا صدقه گيرند و به فقرا دهند ، و از اهل ذمه جزيه گرفته نزد او به مصر فرستند ، و از زمينهاى مسلمانان عشر و نيم عشر و از آنان كه عقد صلح بسته‌اند مال الصلح ايشان اخذ گردد .\r\nبكر بن هيثم مرا حكايت كرد كه از عبد الله بن صالح دربارهء قوم بربر سؤال كردم و او گفت : آنان به زعم خود از اولاد بر بن قيس هستند ، حال آنكه خداوند به قيس پسرى عطا نكرد كه نامش بر باشد ، و اين قوم از همان جبارانى هستند كه داود عليه السلام با ايشان به نبرد پرداخت « 2 » اين جماعت روزگارى در فلسطين منزل\r\n\r\n\r\n","description":"","footnote":"\r\n( 1 ) . منظور كسانى هستند كه اسلام نياورده لكن بر حسب معاهده و قرار داد ايمن بوده و شرايطى را بر عهده گرفته‌اند .\r\n( 2 ) . اين روايت بلاذرى از جهت ابهامى كه در مورد ريشهء نژادى و زبانى اقوام بربر وجود دارد بسيار جالب است . بنا به روايت كتاب مقدس بسيارى از جنگهاى حضرت داود\r\n","page_name":" 323 ","page_number":370},
  {"content":"\r\n\r\nداشتند و چادرنشين بودند ، سپس به مغرب آمده در آنجا زاد و ولد كردند .\r\nابو عبيد قاسم بن سلام از عبد الله بن صالح و او از ليث بن سعد و او از يزيد بن ابى حبيب روايت كرد كه عمرو بن عاصى ضمن شرايط مربوط به اهل لواته كه از بربرهاى برقه‌اند ، مقرر داشت : بر شماست كه فرزندان و زنانتان را بابت جزيه‌هايى كه بر عهده داريد به فروش رسانيد . به گفتهء ليث اگر خود برده بودند\r\n\r\n\r\n","description":"","footnote":"\r\nبا مردمى بود كه حدود لبنان و فلسطين امروزى زيست مىكردند ، و چنان كه مىدانيم سرزمين اصلى فينيقىها نيز در همين حدود بوده است . از سوى ديگر حتى در زمان ما نيز برخى از طوايف بربر - بويژه آن گروه از ايشان كه اعراب و اروپاييان آنان را طوارق مىخوانند - خط و الفباى مخصوصى دارند كه خود آن را تيفيناق (  Tifinagh  ) مىنامند ، و اين خط در واقع ادامهء خط باستانى بربرى است كه نمونه‌هاى بسيارى از آن ، مربوط به دو هزار و اندى سال پيش به دست آمده است ( رك .\r\n J . B . Chabox , Recueil des inscriptions libique , Paris , 1959 . \r\nضمنا واژهء تيفيناق شكل بربرى شدهء پونيك يا فينيقى است ، مضافا به اينكه عناصرى از خط كهن فينيقى در تيفيناق ملاحظه مىشود . نكتهء ديگر اينكه مهاجرت مستمر فينيقىها به شمال افريقا در گذشته امر مسلمى است و حتى در عصر حاضر نيز مهاجرت لبتانيها - كه جاى فينيقيها را گرفته‌اند - به اين منطقه ادامه دارد .\r\nبا اين اوصاف شايد بتوان روايت بلاذرى را تأييد كرد كه ريشه قومى و نژادى بربرها را بايد در فينيقيه جستجو كرد .\r\nدر كنار اين بحث يك نكته نيز قابل ذكر است ، و آن اينكه بربرها نه تنها خود را « بربر » نمىدانند بلكه واژهء آمازيغن (  Amazighen  ) را در مورد خود به كار مىبرند كه به معنى انسانها است و زبان خود را نيز تامازيغت (  Tamazight  ) مىنامند كه به معنى زبان آدميزاد است . مفهوم اين بيان اين است كه بقيه زبانها ، زبان بهائم‌اند . چه غرورى در اين طرز تفكر نهفته است ، همان غرورى كه اعراب را واداشته است بقيه مردم را عجمى ، علج و امثال آن بنامند ( ابو عبيد قاسم بن سلام هروى در كتاب غريب الحديث خود گويد : الفصيح الانسان و الاعجم البهيمة ) .\r\n","page_name":" 324 ","page_number":371},
  {"content":"\r\n\r\nچنين كارى از سوى ايشان جايز نبود . بكر بن هيثم از عبد الله بن صالح و او از ابن لهيعه و او از يزيد بن ابى حبيب روايت كرد كه عمر بن عبد العزيز دربارهء زنان اهل لواته نوشت : هر كس لواتيه‌يى نزد خود دارد ، وى را از پدرش خواستگارى كند و در غير اين صورت او را نزد خانواده‌اش باز گرداند . گويد : لواته قريه‌يى از آن بربريان است ، و ايشان عهد صلح بسته بودند .\r\n\r\nفتح اطرابلس\r\nبكر بن هيثم از عبد الله بن صالح و او از معاوية بن صالح ، و او از على بن طلحه روايت كرد كه عمرو بن عاصى رهسپار شد و در سال بيست و دو به اطرابلس رسيد و در آنجا با وى به جنگ پرداختند .\r\nسپس آن شهر را به عنوه بگشود و در آنجا بارهاى زيادى از ديباى زربفت نصيبش شد كه از آن چند بازرگان از بازرگانان شهر بود .\r\nآن را بفروخت و بهايش را ميان مسلمانان قسمت كرد ، و به عمر بن خطاب نوشت : ما به اطرابلس رسيده‌ايم . بين اين شهر تا افريقيه نه روز راه است ، اگر امير المؤمنين را رأى بر اين است كه ما را به غزاى آن بلد اجازت دهد ، چنان كند . وى پاسخ داد و او را از اين كار منع كرد و نوشت : افريقيه را چه باشد ؟ مكانى است بعيد ، و اهل غدر است و خود در معرض غدر . اين از آن روى بود كه اهل افريقيه به سلطان روم چيزى ادا مىكردند و در اين كار خيانت بسيار روا مىداشتند . سپس پادشاه اندلس با ايشان صلح كرد و پس از آن در حقشان خيانت كرد ، و اين خبر به عمر رسيده بود . عمرو ناقد از عبد الله بن وهب و او از ليث بن سعد و او از شيوخ خود روايت كرد كه اطرابلس برقرار معاهده‌يى از عمرو بن\r\n\r\n","description":"","footnote":"","page_name":" 325 ","page_number":372},
  {"content":"\r\n\r\nعاصى فتح شد .\r\n\r\nفتح افريقيه\r\nگويند : چون عبد الله بن سعد بن ابى سرح والى مصر و مغرب شد ، مسلمانان را در دسته‌هاى سواره گسيل داشت و ايشان بر پيرامون افريقيه يورش بردند و غنائمى بگرفتند . عثمان بن عفان رضى الله عنه غزاى افريقيه را متوقف مىداشت ، لكن با شورى كه در اين باب كرد بر آن مصمم شد و در سال بيست و هفت ، و به قولى بيست و هشت ، و به قول ديگر بيست و نه به عبد الله نامه نوشت و فرمان به غزاى افريقيه داد و سپاه عظيمى را به يارى وى فرستاد كه معبد بن عباس بن عبد المطلب و مروان بن حكم بن ابى العاصى بن اميه و برادرش حارث بن حكم و عبد الله بن زبير بن عوام و مسور بن مخرمة بن نوفل بن اهيب بن عبد مناف بن زهرة بن كلاب و عبد الرحمن بن زيد بن خطاب و عبد الله بن عمر بن خطاب و عاصم بن عمر و عبيد الله بن عمر و عبد الرحمن بن ابى بكر و عبد الله بن عمرو بن عاصى و بسر بن ابى ارطاة بن عويمر عامرى و ابو ذويب خويلد بن خالد هذلى شاعر در آن سپاه بودند . عبد الله در آنجا بمرد و ابن زبير امور وى را بر عهده گرفت و حتى وى را در گور دفن كرد . خلق انبوهى از اعراب اطراف مدينه به قصد اين غزوه روان شدند .\r\nمحمد بن سعد از واقدى و او از اسامة بن زيد بن اسلم و او از نافع مولاى آل زبير و او از عبد الله بن زبير نقل كرد كه گفت :\r\nعثمان بن عفان ما را به غزاى افريقيه فرستاد و در آن بطريقى بود كه سلطه‌اش از اطرابلس تا طنجه را شامل مىشد . پس عبد الله بن سعد بن ابى سرح روان شد تا به عقوبه رسيد . آن بطريق چند روزى\r\n\r\n","description":"","footnote":"","page_name":" 326 ","page_number":373},
  {"content":"\r\n\r\nبا وى بجنگيد تا خداوند او را بكشت و كسى كه او را به قتل رسانيد ، من بودم و سپاهش گريخته و پراكنده شد . ابن ابى سرح دسته‌هايى را مىفرستاد و در بلاد پراكنده‌شان مىساخت ، و آنان غنائم بسيار مىگرفتند و از چارپايان آنچه مىتوانستند همراه خود سوق مىدادند . چون بزرگان افريقيه اين بديدند ، گرد آمده از عبد الله بن سعد خواستند كه سيصد قنطار « 1 » زر از ايشان بستاند و دست از آنان بدارد و از بلادشان خارج شود و عبد الله اين بپذيرفت .\r\nمحمد بن سعد از واقدى و او از اسامة بن زيد ليثى و او از ابن كعب روايت كرد كه عبد الله بن سعد بن ابى سرح با بطريق افريقيه به دو هزار هزار و پانصد هزار دينار صلح كرد . محمد بن سعد از واقدى و او از موسى بن ضمرهء مازنى و او از پدر خويش مرا حكايت كرد كه گفت : چون عبد الله بن سعد با بطريق افريقيه صلح كرد به مصر بازگشت و كسى را بر افريقيه ولايت نداد و در آن زمان افريقيه قيروان « 2 » و شهر جامعى نداشت .\r\n\r\n\r\n","description":"","footnote":"\r\n( 1 ) . ياقوت با استناد به نقل ديگرى از همين روايت كه به موجب آن مبلغ مال الصلح به دينار ذكر شده نتيجه مىگيرد كه هر قنطار معادل 8400 دينار بوده است ( ياقوت :\r\nمعجم البلدان ) .\r\n( 2 ) . قيروان معرب واژهء كاروان فارسى است . اين لفظ در زبان عربى نيز به معنى كاروان و قافله و همچنين محل چادر زدن و به اصطلاح « كمپ » كاروانيان و سپاهيان مأمور به يك منطقهء بيگانه به كار مىرفته است . بتدريج انتخاب محل دائمى براى اين گونه « كمپ » ها كه از تسهيلات و وسايل زيست مناسب برخوردار باشد و بتواند سپاهيان اعزامى را به خود بپذيرد مرسوم شد و كم و بيش به گونهء شهر درآمد و نام قيروان بر اين گونه شهرها بماند . هدف از احداث قيروان علاوه بر آنچه گفته شد نشان دادن قصد بقاء و ثبات اعراب در منطقهء مورد نظر بوده است . در زمان ما نيز شهرها و\r\n","page_name":" 327 ","page_number":374},
  {"content":"\r\n\r\nگويد : چون عثمان كشته شد و ولايت مصر بر محمد بن ابى حذيفة بن عتبة بن ربيعه قرار گرفت ، كسى را به افريقيه نفرستاد و هنگامى كه معاوية بن ابى سفيان به خلافت رسيد ، معاوية بن حديج سكونى را بر مصر ولايت داد ، و او در سال پنجاه عقبة بن نافع بن عبد قيس بن لقيط فهرى را گسيل داشت . عقبه به غزاى افريقيه رفت و در آنجا خطهء شهرى را ترسيم كرد . گويند عقبه بسر بن ابى ارطاة را به دژى از قيروان فرستاد و او آن دژ را بگشود و بكشت و برده گرفت و آن قلعه همان است كه امروزه دژ بسر ناميده مىشود و نزديك شهرى است به نام مجانه و در كنار آن معدن نقره‌يى وجود دارد . از كسى شنيدم كه بسر را موسى بن نصير به اين دژ گسيل داشت و او هشتاد و دو ساله بود و دژ را بگشود . بسر دو سال پيش از وفات پيامبر ( ص ) به دنيا آمده بود . به زعم كسانى ، جز واقدى ، وى از پيامبر ( ص ) مطالبى روايت كرده بود . و الله اعلم .\r\nواقدى گويد : عبد الله بن سعد همچنان ولايت داشت تا آنكه محمد بن ابى حذيفه بر مصر غالب شد . وى مصر را بر عثمان بشورانيد . آنگاه على رضى الله عنه قيس بن سعد بن عبادهء انصارى را بر مصر ولايت داد ، و سپس او را عزل كرد ، و محمد بن ابى بكر صديق را ولايت داد و او را نيز عزل كرد ، و مالك اشتر را والى كرد و او در قلزم بيمار شد ، و سپس محمد بن ابى بكر را بار ديگر ولايت داد و به مصر باز گردانيد . وى را معاوية بن حديج بكشت و\r\n\r\n\r\n","description":"","footnote":"\r\nقريه‌هايى به همين نام در جهان عرب باقى است كه در اصل همهء آنها قيروان بوده‌اند ( رك . الدكتور احسان حقى : الجزائر العربية ارض الكفاح المجيد ، المسلمون فى الشمال الافريقى ) .\r\n","page_name":" 328 ","page_number":375},
  {"content":"\r\n\r\nدر پوست درازگوشى جاى داد و آتش زد . از سوى معاويه عمرو بن عاصى به ولايت مصر رسيد و در روز فطر سال چهل و دو ، و به قولى چهل و سه ، همان جا وفات يافت . پس از وى پسرش عبد الله بن عمرو والى شد . معاويه وى را عزل كرد و معاوية بن حديج را ولايت داد ، و او چهار سال در مصر بماند ، و سپس به غزا رفت و غنائمى به دست آورد و باز به مصر آمد و عقبة بن نافع بن عبد قيس فهرى را گسيل داشت . به قولى ، عقبه را معاويه بر مغرب ولايت داد . وى با چهار هزار تن از مسلمانان به غزاى افريقيه رفت و آن را فتح كرد و خطهء قيروان افريقيه را ترسيم كرد . قيروان موضع جنگلى از اشجار و درختان گز بود كه از درندگان و مارها و كژدمهاى كشنده امكان زيست در آن نبود . ابن نافع كه مردى صالح و مستجاب الدعوه بود ، خداى خويش را دعا كرد و خداوند آن همه را براند ، بسانى كه درندگان بچگان خود برگرفته مىگريختند .\r\nواقدى گويد : به موسى بن على گفتم بناى افريقيه به گونهء پيوسته و مجتمعى كه امروز ديده مىشود از آن كيست ؟ گفت :\r\nنخستين كس كه آن را بساخت عقبة بن نافع فهرى بود . خطه‌يى از آن معلوم كرد و بساخت ، و سپس مردمان نيز همراه وى به ساختن خانه‌ها و مساكن پرداختند و در آن مسجد جامع بنا شد .\r\nگويد : در افريقيه معبد بن عباس در غزوهء ابن ابى سرح در عهد خلافت عثمان به شهادت رسيد ، و به قولى در ايام جنگ وفات يافت ، لكن خبر شهادت يافتن وى استوارتر است .\r\nواقدى و ديگران گويند : معاوية بن ابى سفيان ، معاوية بن حديج را عزل كرد و مسلمة بن مخلد انصارى را بر مصر و مغرب ولايت داد و او ابو المهاجر آزاد كردهء خود را بر مغرب گمارد ، و چون يزيد بن معاويه به خلافت رسيد ، عقبة بن نافع را به مقام خويش اعاده كرد و او به غزاى سوس ادنى رفت ، كه پشت طنجه است ، و در آن حوالى\r\n\r\n","description":"","footnote":"","page_name":" 329 ","page_number":376},
  {"content":"\r\n\r\nجولان داد ، بىآنكه كسى متعرض وى شود يا با او بجنگد ، پس بازگشت . يزيد بن معاويه بمرد و براى پسرش معاوية بن يزيد كه همان ابو ليلى است بيعت گرفته شد . وى مردمان را به نماز جماعت فراخواند « 1 » و از خلافت كناره گرفت و خانه‌نشين شد و پس از دو ماه بمرد . آنگاه نوبت خلافت به مروان بن حكم رسيد و فتنهء ابن زبير رخ داد . سپس عبد الملك بن مروان ولايت يافت و مردمان در قبال وى سر به راه شدند . عبد الملك برادر خود عبد العزيز را بر مصر ولايت داد و او زهير بن قيس بلوى را بر افريقيه گمارد . زهير تونس را فتح كرد و به برقه بازگشت و خبر يافت كه جماعتى از روميان از كشتيهاى خود پياده شده فتنه بر پاى كرده‌اند . پس با فوجى از سواران عزم ايشان كرد و با آنان مصاف داد و خود و همراهانش شهيد شدند . گور وى همان جا است و قبرهاى آنان را قبور شهداء خوانند .\r\nسپس حسان بن نعمان غسانى به ولايت رسيد و با ملكهء بربرها كه خود كاهنه‌يى بود ، بجنگيد و او را منهزم ساخت و به قصرهايى در ناحيه برقه آمد و در آنها منزل گرفت . اين قصرها خود درون قصرى قرار داشتند كه مسقف به طاقهاى هلالى بود . از آن پس ، اين كاخها را قصور حسان ناميدند . سپس حسان بار ديگر ، با ملكهء بربر بجنگيد و او را بكشت و از بربرها بردگان گرفت و نزد عبد العزيز فرستاد . ابو محجن نصيب شاعر مىگفت : بردگانى از بربر نزد عبد العزيز آوردند كه هرگز زيباتر از چهرهء ايشان نديده‌ام .\r\n\r\n\r\n","description":"","footnote":"\r\n( 1 ) . « معاوية بن يزيد پس از آنكه روزى چند بر مسند خلافت نشست ، مردم را آورده بر منبر بر آمد و گفت كه مرا صلاحيت منصب خلافت نيست . . . » ( خواند مير ، حبيب السير ، جلد دوم )\r\n","page_name":" 330 ","page_number":377},
  {"content":"\r\n\r\nابن كلبى گويد : هشام ، كلثوم بن عياض بن وحوح قشيرى را بر افريقيه ولايت داد و اهل آن ديار بر وى بشوريدند و او در آنجا كشته شد . ابن كلبى گويد : افريقيس بن قيس بن صيفى حميرى در عهد جاهليت بر افريقيه مستولى شد و آن ديار را به نام وى خواندند . او جرجير پادشاه افريقيه را كشت و دربارهء بربرها گفت : اينان چه بسيار « بربره » « 1 » اند . پس به نام بربر خوانده شدند .\r\nجماعتى از اهل افريقيه از شيوخ خود روايت كردند كه عقبة بن نافع فهرى چون ارادهء ساختن شهر قيروان را كرد ، در فكر موضعى براى مسجد آن بود و در خواب ديد مردى در موضعى كه وى در آنجا محل اذان ساخته بود ، اذان مىگويد . پس چون صبح شد ، در همان محل كه آن مرد ايستاده بود منبر ساخت ، و سپس مسجد را بنا كرد .\r\nمحمد بن سعد از واقدى روايت كرد كه محمد بن اشعث خزاعى از سوى ابو العباس به ولايت افريقيه رسيد و شهر قيروان و مسجد آن را مرمت كرد . سپس منصور وى را عزل كرد و عمر بن حفص هزار مرد را به جاى وى گمارد .\r\n\r\nفتح طنجه\r\nواقدى گويد : عبد العزيز بن مروان موسى بن نصير مولاى بنو اميه را كه در اصل از عين التمر بود به ولايت افريقيه گسيل داشت . وى به قولى از طايفهء اراشه از قبيلهء بلى و به قولى ديگر از عشيرهء لخم بود . به روايتى ولايت يافتن او به سال هشتاد و نه در\r\n\r\n\r\n","description":"","footnote":"\r\n( 1 ) . به معنى پر سر و صدا ، به ويژه اگر براى شنونده نامفهوم باشد .\r\n","page_name":" 331 ","page_number":378},
  {"content":"\r\n\r\nزمان وليد بن عبد الملك بود . وى طنجه را بگشود و در آن منزل كرد و او نخستين كسى بود كه در طنجه اقامت گزيد و در آنجا براى مسلمانان خطه‌يى را تحديد كرد . سواران او تا سوس ادنى رسيدند ، و بين او و سوس اقصى بيست و اندى روز راه بود . وى اهل آن بلد را مغلوب ساخت و از ايشان بردگان گرفت و آنان از در طاعت درآمدند و عامل وى از ايشان صدقات بستاند . سپس مولاى خود طارق بن زياد را بر طنجه گمارد و خود به قيروان افريقيه بازگشت .\r\n\r\nفتح اندلس\r\nواقدى گويد : طارق بن زياد عامل موسى بن نصير به غزاى اندلس رفت و او نخستين كس بود كه غزاى آن بلد را مباشرت كرد ، و اين كار در سال نود و دو انجام شد . اليان كه والى گذرگاه اندلس بود ، به وى رسيد و طارق او را امان داد ، بر اين قرار كه وى و يارانش را با كشتى به اندلس برد . چون به آنجا رسيد ، اهل اندلس با وى به نبرد پرداختند و او آن را بگشود . اين كار به سال نود و سه به انجام رسيد . پادشاه اندلس چنان كه پندارند از قوم اشبان است كه اصل اين قوم از اصبهان باشد . آنگاه موسى بن نصير نامه‌يى تند به طارق نوشت كه مسلمانان را به خطر افكنده و در قبال وى خودسرى ورزيده و فرمود تا از قرطبه فراتر نرود . موسى خود به قرطبهء اندلس رفت و طارق به جلب رضاى خاطرش كوشيد و او خرسندى داد و طارق شهر طليطله را كه كرسى مملكت اندلس و در بخش نزديك به فرنجه است بگشود و در آنجا خوان بزرگى به چنگ آورد . موسى بن نصير در بازگشت خود به دمشق در سال نود و شش آن را به وليد بن عبد الملك ، كه بيمار بود ، هديه كرد . چون سليمان بن\r\n\r\n","description":"","footnote":"","page_name":" 332 ","page_number":379},
  {"content":"\r\n\r\nعبد الملك به ولايت رسيد موسى بن نصير را به يكصد هزار دينار مؤاخذه كرد و يزيد بن مهلب وساطت كرد و سليمان از او درگذشت .\r\nهنگامى كه عمر بن عبد العزيز به خلافت رسيد ، اسماعيل بن عبد الله بن ابى المهاجر مولاى بنو مخزوم را بر مغرب ولايت داد . وى رفتارى نيكو در پيش گرفت و قوم بربر را به اسلام خواند ، و سپس نيز عمر بن عبد العزيز نامه‌هايى به منظور دعوت آن قوم نوشت و اسماعيل آن نامه‌ها را در چند ناحيه برايشان بخواند و اسلام بر مغرب مستولى شد .\r\nگويند : چون يزيد بن عبد الملك به خلافت رسيد ، يزيد بن ابى مسلم آزاد كردهء حجاج بن يوسف را بر افريقيه و مغرب ولايت داد . وى در سنهء صد و دو به افريقيه رفت . نگهبانان وى بربر بودند و روى دست هر يك از ايشان واژهء حرسى « 1 » داغ زد . اين كار بر ايشان گران آمد و از سيرهء او ملول گشتند و با يك ديگر سگاليده بر كشتن وى همداستان شدند و شبى كه براى نماز مغرب برون رفت او را در نمازگاهش بكشتند . يزيد « 2 » ، بشر بن صفوان كلبى را ولايت داد و او گردن عبد الله بن موسى بن نصير را به خاطر يزيد « 2 » بزد ، زيرا كه وى به قتل يزيد و انگيختن مردم بر او متهم شده بود . هشام بن عبد الملك نيز بشر بن صفوان را به ولايت گمارد و او به سال صد و نه در قيروان بمرد ، و هشام ، عبيدة بن عبد الرحمن قيسى را به جايش ولايت داد ، و پس از او عبد الله بن حبحاب آزاد كردهء بنو سلول را به اين مقام گمارد و او عبد الرحمن بن حبيب بن ابى عبيدة بن عقبة بن نافع فهرى را به غزاى سوس و ارض سودان فرستاد . وى به پيروزى\r\n\r\n\r\n","description":"","footnote":"\r\n( 1 ) . به معنى اسكورت و گارد .\r\n( 2 ) . يزيد اولى ، يزيد بن عبد الملك خليفهء اموى و دومى ، يزيد بن ابى مسلم ، حاكم به قتل رسيده است .\r\n","page_name":" 333 ","page_number":380},
  {"content":"\r\n\r\nكه كس مانند آن را نديده بود نائل آمد و دو كنيزك از زنان آن بلد نصيبش شد كه آن زنان را جز پستان واحدى نباشد و ايشان را تراجان خوانند .\r\nپس از ابن حبحاب ، كلثوم بن عياض قشيرى ولايت يافت و در سال بيست و سه « 1 » به افريقيه رفت و كشته شد و پس از وى هشام حنظلة بن صفوان بن كلبى برادر بشر بن صفوان را ولايت داد و او با خوارج نبرد كرد و در همان ديار بمرد ، در حالى كه سمت ولايت داشت . چون وليد بن يزيد بن عبد الملك به خلافت رسيد ، عبد الرحمن بن حبيب فهرى با او به مخالفت برخاست . وى بر آن ثغر « 2 » دل بست بود و آن به خاطر آثار جدش عقبة بن نافع فهرى بود . پس بر آن نواحى غلبه كرد و حنظله از آنجا بازگشت و عبد الرحمن برقرار ماند . آنگاه يزيد بن وليد به خلافت رسيد و او عاملى را به مغرب نفرستاد ، و چون مروان بن محمد ولايت يافت ، عبد الرحمن بن حبيب به وى نامه نوشت و فرمانبردارى آشكار ساخت و هدايايى براى او بفرستاد . كاتب وى خالد بن ربيعهء افريقى بود و با عبد الحميد بن يحيى دوستى و مكاتبه داشت . مروان عبد الرحمن را بر آن ثغور گمارد و پس از او الياس بن حبيب ، و سپس حبيب بن عبد الرحمن را ولايت داد . آنگاه بربرها و اباضيان كه از خوارج بودند بر آنها غلبه كردند . در اواخر خلافت ابو العباس ، محمد بن اشعث خزاعى با هفتاد هزار و به قولى با چهل هزار تن به عنوان والى به افريقيه آمد و چهار سال بر آن بلاد حكومت داشت و شهر قيروان را مرمت كرد . آنگاه سپاهيان بلد و ديگران بر وى بشوريدند . از كسى\r\n\r\n\r\n","description":"","footnote":"\r\n( 1 ) . ظاهرا منظور صد و بيست و سه است .\r\n( 2 ) . ثغر كه جمع آن ثغور است به معنى ايالت و منطقهء سرحدى دار الاسلام است كه سوى ديگر آن كفار زيست مىكنند و امكان مقابله و نبرد با ايشان موجود است .\r\n","page_name":" 334 ","page_number":381},
  {"content":"\r\n\r\nشنيدم كه اهل شهر و سپاهيان مقيم در آن بر او تاختند و او چهل روز در قصر خود با ايشان به نبرد گذرانيد تا آنكه گروه فرمانبردار ، از خراسانيانى كه همراه وى آمده بودند و ديگران ، گرد آمدند و بر كسانى كه با وى مىجنگيدند غلبه يافت و آنان را بر حسب اسمهايشان تقسيم كرد و هر كه نامش معاويه يا سفيان يا مروان و يا اسم ديگرى شبيه نامهاى بنو اميه بود بكشت و هر كه را نامى جز آن بود زنده گذاشت . پس منصور او را عزل كرد و عمر بن حفص بن عثمان بن قبيصة بن ابى صفرهء عتكى را ولايت داد . او همان است كه هزار مرد ناميده مىشد و مورد تحسين منصور بود . وى به افريقيه آمد و از آنجا به غزا رفت و تا اقصى بلاد بربر رسيد و در آنجا شهرى بنام عباسيه بنا نهاد . آنگاه ابو حاتم سدراتى اباضى از اهل سدراته كه آزاد كردهء كنده بود با وى بجنگيد و او و جماعتى از اهل بيتش شهيد شدند ، و آن ثغر از فرمان برون شد و شهرى كه ساخته بود ، ويران گشت . پس از هزار مرد ، يزيد بن حاتم بن قبيصة بن مهلب به ولايت رسيد . وى با پنجاه هزار تن عزيمت كرد و ابو جعفر منصور تا بيت المقدس او را بدرقه كرد و مالى عظيم به وى داد . يزيد روان شد تا در اطرابلس به ابو حاتم رسيد و او را بكشت و به افريقيه در آمد و آن بلد بر وى انتظام يافت . پس از يزيد بن حاتم ، روح بن حاتم و سپس فضل بن روح به ولايت رسيد و لشكريان بر وى تاخته او را بكشتند .\r\nاحمد بن ناقد مولاى بنو اغلب مرا گفت : اغلب بن سالم تميمى اهل مروروذ از جمله كسانى بود كه همراه سياه جامگان از خراسان بيامد و موسى هادى او را بر مغرب ولايت داد . حريش كه مردى تونسى از سپاهيان آن ثغر بود گروهى را گرد آورد و سوى اغلب كه در قيروان افريقيه بود ، شتافت و او را محاصره كرد . اغلب برون تاخت و با حريش نبرد كرد . در اين معركه تيرى به وى رسيد\r\n\r\n","description":"","footnote":"","page_name":" 335 ","page_number":382},
  {"content":"\r\n\r\nو مرده بيفتاد . يارانش از اين حادثه بىخبر بودند و كسان حريش نيز نمىدانستند . آنگاه حريش و سپاهش هزيمت يافتند و ياران اغلب سه روز ايشان را تعقيب كرده بكشتند . حريش در موضعى كه به سوق الاحد معروف است ، كشته شد و اغلب نام شهيد يافت .\r\nابراهيم بن اغلب از ممتازان سپاه مصر بود . وى با دوازده مرد همراه خود به بيت المال تاخته به اندازهء ارزاق خود ، و نه بيشتر ، بر گرفته گريختند و به موضعى به نام الزاب كه بيش از ده روز راه با قيروان فاصله دارد ، رفتند . عامل آن ثغر در آن زمان هرثمة بن اعين از سوى رشيد هارون بود و ابراهيم بن اغلب بر كسانى كه در الزاب بودند ، از سپاهى و غير ايشان ، رياست يافت و براى هرثمه هدايا فرستاد و راه ملاطفت در پيش گرفت و به او نوشت كه از طريق اطاعت خارج نشده و راه معصيت نپيموده است و آنچه وى را بر آن كار واداشته فقط نياز و ضرورت بوده است . هرثمه او را بر ناحيه‌يى كه داشت ولايت داد و كفاف كار او را فراهم ساخت .\r\nچون هرثمه از آن ثغر بازگشت ، ابن عكى پس از وى به ولايت رسيد و اثرى سوء به جاى نهاد ، چنان كه مايهء سرپيچى مردمان شد . رشيد با هرثمه شور كرد كه چه كسى را به ولايت و عهده‌دارى امور آن بلاد فرستد . وى اشارت كرد كه ابراهيم را به صلاح خواند و برگزيند و توليت آن ثغر را به او دهد . پس رشيد به ابراهيم نامه‌يى نوشت و خبر داد كه جرمش را بخشيده و از لغزشش درگذشته و توليت بلاد مغرب را براى او در نظر گرفته است ، تا طريق نيكى بپيمايد و شيوهء نصيحت در پيش گيرد . ابراهيم به ولايت آن ثغر رسيد و در آنجا بماند و كارها را به انضباط آورد . آنگاه مردى از سپاهيان آن بلد به نام عمران بن مجالد سر به مخالفت و طاعت شكنى برداشت و سپاهيان آن ثغر نيز به وى پيوسته ، ارزاق خويش را طلب كردند و ابراهيم را در قيروان به محاصره گرفتند .\r\n\r\n","description":"","footnote":"","page_name":" 336 ","page_number":383},
  {"content":"\r\n\r\nلكن ديرى نپاييد تا لشكر نويسان و مأموران عطايا بيامدند ، و مالى از خراج مصر با ايشان بود ، آن را به جماعت دادند و آنان پراكنده شدند . ابراهيم قصر سفيدى را كه شمال قيروان و در فاصلهء دو ميلى آن است بنا كرد و اطراف آن ، زمينهايى را به مردم اختصاص داد كه در آنها ساختمان كردند و آن ناحيه را به گونهء شهر درآورد و مسجد جامعى با گچ و آجر و ستونهاى مرمر بساخت و سقف آن را از چوب سرو آزاد بنا كرد ، و اندازهء مسجد را دويست ذراع در دويست ذراع قرار داد . وى بردگانى بخريد و آزاد كرد كه شمارشان به پنج هزار رسيد و آنان را پيرامون خود سكنى داد ، و آن شهر را عباسيه ناميد كه امروزه پر جمعيت و آباد است .\r\nمحمد بن اغلب بن ابراهيم بن اغلب در سال دويست و سى و نه شهرى نزديك تاهرت بساخت ، و او نيز آن را عباسيه ناميد . افلح بن عبد الوهاب اباضى اين شهر را ويران كرد و به فرمانرواى اموى اندلس نامه نوشت و به خاطر تقرب به وى ، او را از اين كار آگاه كرد . آن اموى يكصد هزار درهم براى وى بفرستاد .\r\nدر مغرب سرزمينى است كه آن را الارض الكبيره مىنامند و بين آن و برقه پانزده روز ، اندكى كمتر يا بيشتر ، فاصله است و در آنجا شهرى است بر ساحل دريا كه آن را باره خوانند . اهل اين شهر نصارى بودند ، لكن رومى نبودند . حبله آزاد كردهء اغلب به جنگ ايشان رفت ، ولى توفيقى نيافت . سپس خلفون بربرى به غزاى آن شهر رفت كه گويند آزاد كردهء ربيعه بود و در آغاز خلافت المتوكل على الله آن را بگشود . پس از وى ، مردى به پاى خاست به نام مفرج بن سلام ، و بيست و چهار دژ را فتح كرد و بر آنها مستولى شد و به صاحب بريد در مصر نامه‌يى نوشت و از كار خود ، وى را آگاهى داد و نوشت كه خود و مسلمانان همراهش نماز نخواهند داشت ، مگر آنكه به امامت ناحيه خود گمارده شود و والى آن موضع گردد\r\n\r\n","description":"","footnote":"","page_name":" 337 ","page_number":384},
  {"content":"\r\n\r\nتا از شمار متغلبه بيرون آيد . وى مسجد جامعى نيز بنا كرد . لكن اطرافيانش بر وى شوريدند و او را بكشتند . پس از او ، سوران قيام كرد و فرستاده‌يى نزد المتوكل على الله فرستاد و از او عهدنامه و فرمان ولايت طلبيد . قبل از آن كه فرستادهء وى برسد ، متوكل بمرد و المنتصر نيز وفات يافت و خلافت او شش ماه بود و المستعين احمد بن محمد بن المعتصم به خلافت رسيد و به عامل خود در مغرب يعنى اوتامش ، آزاد كردهء امير المؤمنين دستور داد تا سوران را بر ناحيه خود والى كند .\r\nهنوز فرستادهء سوران از سر من رأى خارج نشده بود كه اوتامش به قتل رسيد و وصيف ، آزاد كردهء امير المؤمنين بر آن ناحيه ولايت يافت و خليفه ، وى را فرمان داد و بر آن مقام تنفيذ كرد .\r\n\r\nفتح جزاير دريا\r\nگويند : معاوية بن حديج كندى در ايام معاوية بن ابى سفيان به غزاى سقليه رفت ، و او نخستين كس بود كه در آنجا غزا كرد و پس از آن ، غزوات سقليه همچنان ادامه داشت . اولاد اغلب بن سالم افريقى بيست و چند شهر سقليه را فتح كردند كه در دست مسلمانان است . احمد بن محمد بن اغلب قصريانه و دژ غليانهء سقليه را در عهد خلافت المتوكل على الله بگشود . واقدى گويد : عبد الله بن قيس بن مخلد دزقى در سقليه اسيران گرفت و در آنجا بتهايى از طلا و نقره و مرصع به جواهر بيافت و آنها را نزد معاويه فرستاد . معاويه اين بتها را به بصره فرستاد تا به هندوستان حمل و فروخته شود و بهاى خوبى از آن دريافت دارد . گويند :\r\nمعاوية بن ابى سفيان در خشكى و دريا نبرد مىكرد و جنادة بن\r\n\r\n","description":"","footnote":"","page_name":" 338 ","page_number":385},
  {"content":"\r\n\r\nابى اميه ازدى را به رودس فرستاد . جناده از جمله كسانى است كه از وى حديث روايت شده و ابو بكر و عمر و معاذ بن جبل را ديدار كرده بود . وفات جناده به سال هشتاد رخ داد و او رودس را به عنوه بگشود . رودس سرزمين پر درختى در دريا بود . به فرمان معاويه جماعتى از مسلمانان در سال پنجاه و دو در آنجا پياده شدند . گويند :\r\nرودس از خرمترين جزاير و اندازهء آن حدود شصت ميل است و در آن ، درختان زيتون و تاك و ميوه و آبهاى شيرين موجود است .\r\nمحمد بن سعد از واقدى و ديگران روايت كرد كه مسلمانان هفت سال در قلعه‌يى كه براى ايشان در رودس ساخته شد اقامت گزيدند و چون معاويه بمرد ، يزيد به جناده نوشت تا قلعه را خراب كرده و باز گردد . معاويه مردمان را به نوبت به آنجا مىفرستاد . مجاهد بن جبر در رودس مقيم بود و براى مردم قرآن مىخواند . جنادة بن ابى اميه در سال پنجاه و چهار ارواد را بگشود و معاويه مسلمانان را در آن سكونت داد . از جمله كسانى كه در اين فتح شركت داشتند ، مجاهد و تبيع بن امرأة كعب الاحبار بودند و در آنجا مجاهد قرائت قرآن را به تبيع آموخت و به قولى ، قرآن‌خوانى را در رودس به او تعليم داد . ارواد جزيره‌يى در نزديكى قسطنطنيه است . جناده به غزاى اقريطش رفت . در عهد وليد بخشى از آن گشوده و سپس باب فتح آن بسته شد . در عهد خلافت رشيد حميد بن معيوق همدانى قسمتى از آن را فتح كرد ، و سپس در خلافت مأمون ، ابو حفص عمر بن عيسى اندلسى معروف به اقريطشى به غزاى آن جزيره رفت و دژ واحدى را بگشود و در آن نزول كرد . از آن پس ، اندك اندك اقريطش فتح شد تا از روميان احدى در آن نماند و قلعه‌هايشان ويران شد .\r\n\r\n","description":"","footnote":"","page_name":" 339 ","page_number":386},
  {"content":"\r\n\r\n\r\nصلح نوبه\r\nمحمد بن سعد از محمد بن عمر واقدى و او از وليد بن كثير و او از يزيد بن ابى حبيب و او از ابو الخير روايت كرد كه چون مسلمانان مصر را گشودند ، عمرو بن عاصى سوارانى را به شهرهاى اطراف فرستاد تا آنان را منقاد گرداند . پس عقبة بن نافع فهرى را كه برادر مادرى عاصى بود گسيل داشت و سواران مسلمانان به ارض نوبه وارد شدند ، هم چنان كه صائفه‌هاى روميان نيز به آنجا مىرفتند . مسلمانان در نوبه با جنگ شديدى رو به رو شدند .\r\nنوبيان با ايشان مصاف دادند و با تير آنان را بزدند تا همگى مجروح شده با زخمهاى بسيار و چشمان برون آمده بازگشتند و نوبيان را « حدقه زن « 1 » » ناميدند . وضع به همين قرار باقى بود تا عبد الله بن سعد بن ابى سرح به ولايت مصر رسيد و نوبيان خواستار صلح و معاهده شدند . وى خواستهء آنان را اجابت كرد ، نه بر قرار جزيه بلكه بر اين قرار كه هر سال سيصد رأس بدهند و مسلمانان برابر آن گندم به ايشان دهند .\r\nمحمد بن سعد از واقدى و او از ابراهيم بن جعفر و او از عمرو بن حارث و او از ابو قبيل حيى بن هانى معافرى و او از يكى از شيوخ حمير روايت كرد كه گفت : دو بار در خلافت عمر بن خطاب در نوبه حضور يافتم و قومى را از ايشان جرارتر در جنگ نديدم . يكى از آنان را ديدم كه به مسلمى مىگفت : ميل دارى تير خود بر كجا فرود آورم ؟ جوانى كه از ما بود شايد شوخى پنداشت و گفت بر فلان موضع و او خطا نكرد . بسيار تير مىانداختند و تقريبا هيچ يك از\r\n\r\n\r\n","description":"","footnote":"\r\n( 1 ) . يعنى كسانى كه حدقه چشم را هدف قرار مىدهند .\r\n","page_name":" 340 ","page_number":387},
  {"content":"\r\n\r\nتيرهايشان روى زمين ديده نمىشد . روزى بر ما تاخته مصاف دادند و ما خواستيم كه يكباره با شمشير حمله كنيم ، لكن از عهدهء ايشان برنيامديم ، و ما را به تير زدند و ديدگان را كور كردند . شمردم يكصد و پنجاه چشم از دست رفته بود . آنگاه با خود گفتيم : با اينان كارى به از صلح نيست ، براى غنيمت چيز اندكى دارند و آسيبشان فراوان است . عمرو از در صلح در نيامد و همواره با ايشان به ستيز بود تا آنكه از مقام خود كنار رفت و عبد الله بن سعد بن ابى سرح ولايت يافت و با آنان صلح كرد . واقدى گويد : معاوية بن حديج كندى ديدهء خود را در نوبه از دست داد و يك چشم بود .\r\nابو عبيد قاسم بن سلام از عبد الله بن صالح و او از ابن لهيعة و او از يزيد بن ابى حبيب روايت كرد كه گفت : بين ما و سودانيان عهدى و ميثاقى نيست و آنچه ميان ما و ايشان هست عقد هدنه‌يى است ، بر اين قرار كه ما مقدارى گندم و عدس به ايشان دهيم و آنان به ما برده دهند . خريد بردگان ايشان چه از خودشان باشد يا از ديگران منعى ندارد .\r\nابو عبيد از عبد الله بن صالح و او از ليث بن سعد روايت كرد كه گفت : صلح ميان ما و نوبه بر اين قرار است كه ما با آنان قتال نكنيم و آنان نيز با ما نجنگند و بردگانى به ما دهند و ما برابر آن به ايشان گندم دهيم . اگر زنان يا پسران خود را بفروشند ، منعى در خريد آنان نمىبينم . به روايت ابو البخترى و ديگران ، عبد الله بن سعد بن ابى سرح با اهل نوبه صلح كرد ، بر اين قرار كه هر سال چهار صد رأس براى ما بياورند و در برابر آن گندم بگيرند .\r\nمهدى بفرمود تا نوبيان را ملزم كنند هر سال سيصد و شصت برده ، به آحاد و جماعات ، بياورند و در مقابل گندم و سركه و جامه و فرش يا بهاى آن را بستانند . به تازگى نوبيان\r\n\r\n","description":"","footnote":"","page_name":" 341 ","page_number":388},
  {"content":"\r\n\r\nادعا كرده‌اند كه دادن اين بقط « 1 » در هر سال بر ايشان واجب نيست ، چنان كه در عهد خلافت مهدى از اين بابت مورد مطالبه قرار گرفته و به وى شكايت برده بودند كه اين بقط را از بردگان دشمن فراهم مىكنند ، و اگر به آنان دست نيابند بايد از اولاد خود بدهند تا اين شمار فراهم آيد . پس مهدى بفرمود تا در اين باب تخفيفى براى ايشان منظور شود بدينسان كه هر سه سال بقط يك سال را ادا كنند . براى اين دعوى در دفاتر بارگاهى دليل نوشته‌يى يافت نشد و در ديوان مصر آن را بيافتند .\r\nالمتوكل على الله مردى را به نام محمد بن عبد الله معروف به قمى به معدن مصر فرستاد و توليت آن را به وى داد و او را بر قلزم والى كرد و راه حجاز و كار بدرقهء حجاج مصر را به او سپرد . وى چون به معدن رسيد ، از قلزم آذوقه به بلاد بجه « 2 » حمل كرد و به ساحلى آمد كه به عيذاب معروف است . در آنجا كشتيها رسيدند و او و همراهانش از آن آذوقه قوت ساختند تا به قلعهء شاه بجه رسيد و با گروهى كم بر وى قيام كرد « 3 » . شاه بجه با گروهى كثير ، سوار\r\n\r\n\r\n","description":"","footnote":"\r\n( 1 ) . خراج متشكل از بردگان كه هر سال و يا هر سه سال يك بار ادا مىشد .\r\n( 2 ) . قلزم بحر احمر است ، و بلادبجه نام منطقه‌يى در سواحل غربى اين دريا حدود سودان فعلى بوده است .\r\n( 3 ) . به روايت ابن اثير و ديگران جنگ بجه از آن روى رخ داد كه بجويان به ارض مصر تاخت و تاز مىكردند و مانع بردن طلا از معدنى مىشدند كه در خاك ايشان قرار داشت و معدنچيان را به قتل رسانيدند ، چنان كه مسلمانان از ترس معدن را رها كرده گريختند . موضع آنان آن سوى صحراء و رسيدن به آن بسيار دشوار بود ، و خليفه دست از آنان بداشت . اين كار سبب دليرى بيشتر بجويان شد و حملات خود را بر منطقهء صعيد مصر افزون ساختند . متوكل عباسى ، قمى را گسيل داشت و او همراه سواران و معدنچيان و كسان ديگرى كه امير مصر در اختيارش نهاد ، به بجه رفت ، و چند كشتى\r\n","page_name":" 342 ","page_number":389},
  {"content":"\r\n\r\nاشتران افسار زده بر او تاخت و قمى جرسهايى برگرفت و به گردن اسبان زد . چون اشتران آواز جرسها را شنيدند بجويان را برداشته سر به كوه و بيابان زدند و فرمانرواى بجه كشته شد . پس از وى خواهرزاده‌اش كه پدر او نيز از سلاطين بجه بود بر سر كار آمد و طلب هدنه كرد . متوكل على الله نپذيرفت مگر آنكه نزد وى رود و او به سر من رأى رفت و در سال سيصد و چهل و يك با وى صلح شد ، بر اين قرار كه خراج و بقط دهد ، و او را با قمى باز گردانيد .\r\nپس اهل بجه از مهادنه برخوردار شده خراج ادا كردند و ديگر مانع كار مسلمانان در معدن طلا نشدند و اين از جملهء شروط بر پادشاه ايشان بود .\r\n\r\nامر كاغذ\r\nگويند : از مصر كاغذ به روم مىرفت و از روم دينار براى اعراب مىآمد . عبد الملك بن مروان براى نخستين بار مقرر داشت بالاى طومارهاى كاغذ عباراتى مانند   قُلْ هُوَ اللَّهُ أَحَدٌ   و نظاير آن كه مشتمل بر ذكر خداوند باشد بنگارند . ملك روم نوشت شما روى كاغذها مطالبى مىنگاريد كه ما را خوش نيايد . اين كار را ترك كنيد و گر نه روى دينار ، پيامبرتان را به الفاظى ذكر خواهيم كرد كه شما را ناخوش آيد . گويد : اين گفته بر عبد الملك گران آمد و اكراه داشت سنت نيكويى را كه نهاده بود ترك گويد ، پس نزد خالد بن يزيد بن معاويه كس فرستاد و گفت : اى ابا هاشم ، معضلى\r\n\r\n\r\n","description":"","footnote":"\r\nحامل آذوقه را جداگانه از طريق دريا اعزام داشت تا از آن راه به بجه روند .\r\n","page_name":" 343 ","page_number":390},
  {"content":"\r\n\r\nروى كرده است . وى پاسخ داد دل آسوده دار اى امير المؤمنين ، دينارهايشان را تحريم كن كه با آن معامله نكنند و براى مردمان سكه‌هايى ضرب كن و آنچه را اين كافران خوش ندارند ، از طومار حذف مكن . عبد الملك گفت : مرا از اين غم رهانيدى خدايت از غم برهاند و دينار ضرب كرد .\r\nعوانة بن حكم گويد : قبطيان سر لوحهء طومارها نام مسيح را ذكر كرده او را به ربوبيت نسبت همىدادند - دور از خداوند كه بس برتر است و جاى بسم الله الرحمن الرحيم ، صليب رسم مىنمودند .\r\nاين بود سبب كراهت ملك روم از آنچه گفته شد و گرانى خاطر وى از تغييرى كه عبد الملك در اين سر لوحه داده بود . مدائنى به نقل از مسلمة بن محارب گويد : خالد بن يزيد به عبد الملك اشارت كرد تا دينارهاى روميان را تحريم كند . وى معامله به دينار و ورود كاغذ به بلاد روم را منع كرد و مدتى اين كار بايستاد و كاغذ به روم حمل نمىشد .\r\n\r\nگشودن سواد « 1 » دوران خلافت ابو بكر صديق\r\nگويند : مثنى بن حارثة بن سلمة بن ضمضم شيبانى با مردانى از\r\n\r\n\r\n","description":"","footnote":"\r\n( 1 ) . سواد نام منطقه‌يى بزرگ از ايران عهد ساسانى است كه در حال حاضر تمامى بخشهاى حاصلخيز عراق را در بر مىگيرد . به روايت ابن خرداد به ( جغرافىدان معاصر بلاذرى ) ايرانيان سواد را « دل ايرانشهر » يعنى قلب كشور ايران مىناميدند و سواد\r\n","page_name":" 344 ","page_number":391},
  {"content":"\r\n\r\nطايفهء خويش بر سواد همىتاخت . خبر به ابو بكر صديق رسيد و از وى جويا شد . قيس بن عاصم بن سنان منقرى گفت :\r\nاو مردى بىآوازه و مجهول النسب و از خاندان وضيعى نيست . وى مثنى بن حارثهء شيبانى است . پس مثنى خود نزد ابو بكر آمد و او را گفت : اى خليفهء رسول الله ، مرا بر كسانى از طايفه‌ام كه اسلام آورند ولايت ده تا با اين عجميان اهل فارس بجنگم . ابو بكر در اين باب عهدى براى وى بنوشت و او به خفان رفت و قوم خود را به اسلام خواند و آنان مسلمان شدند .\r\nسپس ، ابو بكر به خالد بن وليد مخزومى نامه‌يى نوشت و او را بفرمود تا به عراق رود و به قولى ، وى را از مدينه به عراق فرستاد . ابو بكر به مثنى بن حارثه نيز نوشت تا به خالد گوش فرا دارد و از او اطاعت كند و به وى پيوندد . مذعور بن عدى عجلى به ابو بكر نامه‌يى نوشته ، حال خود و حال قوم خود را نگاشته بود و از وى خواسته بود تا او را بر محاربت اهل فارس ولايت دهد . ابو بكر به وى نوشت كه به خالد پيوندد و هر جا كه او مقيم شود اقامت كند و هر گاه كه رهسپار شود وى را همراهى كند .\r\nچون خالد به نباج رسيد مثنى بن حارثه در آنجا به وى پيوست و پيش آمد تا به بصره رسيد كه سويد بن قطبهء ذهلى - و به گفتهء كسان ديگرى جز ابو مخنف قطبة بن قتادهء ذهلى - از طايفهء بكر بن\r\n\r\n\r\n","description":"","footnote":"\r\nمشتمل بر دوازده استان و شصت شهرستان بوده است . نامهاى اين استانها چنين بود :\r\nشاد پيروز ( كه اعراب آن را حلوان ناميدند ) ، شاد هرمز ، شادقباد ، بازيجان خسرو ، شاد شاپور ( كه اعراب آن را كسكر ناميدند ) ، عال ، شاد بهمن ، اردشير بابكان ، به زى ماسپان ، بهقباد بالا ، بهقباد ميانه ، بهقباد پايين . طول سواد يكصد و بيست و پنج فرسنگ و عرض آن هشتاد فرسنگ بوده است . تيسفون پايتخت ايران نيز در سرزمين سواد قرار داشته است ( ابن خرداد به : المسالك و الممالك ) .\r\n","page_name":" 345 ","page_number":392},
  {"content":"\r\n\r\nوائل همراه جماعتى از قوم خود در آنجا بود و قصد آن داشت كه با بصره همان كند كه مثنى با كوفه كرده بود . آن زمان كوفه نبود و فقط حيره وجود داشت . سويد به خالد گفت : اهل ابله بر ضد من اجتماع كرده‌اند و به زعم من فقط به خاطر توست كه از من دست بداشته‌اند . خالد به وى گفت : پس مصلحت آن است كه روز از بصره خارج شوم و شبانگاه بازگشته با يارانم به لشكرگاه تو درآيم . آنگاه اگر بامدادان بر تو تازند با ايشان نبرد خواهيم كرد .\r\nخالد اين كار بكرد و سوى حيره رفت و چون تاريكى شب فرود آمد راه خود ديگر كرده بازگشت تا به لشكرگاه سويد رسيد و با ياران خود به آن داخل شد . چون صبح شد اهل ابله كه از بازگشت خالد از بصره آگاه شده بودند رو سوى سويد كردند و چون كثرت شمار لشكريان او را بديدند پريشان شده بپراكندند . خالد گفت : به ايشان يورش بريد ، من در آنان سيماى جماعتى را مىبينم كه خداوند بر دلهايشان ترس افكنده است . پس بر آنان حمله برده شكستشان دادند و خداوند كسان بسيارى از ايشان را بكشت و جمعى در دجلهء بصره غرق شدند .\r\nآنگاه خالد به خريبه رفت و آن را بگشود و هر كه در آنجا بود به اسارت گرفت و چنان كه كلبى گويد : شريح بن عامر بن قين از طايفهء بنو سعد بن بكر بن هوازن را بر آن بگمارد . آن بلد مسلحهء عجمان بود . و نيز گويند كه وى به رودى معروف به نهر المرأه آمد و با مردم آن ناحيه مصالحه كرد و با جمعى در مذار به جنگ پرداخت . سپس به عزم حيره روان شد و سويد بن قطبه را بر ناحيه وى ولايت داد و به او گفت : ما اين عجمان را در ناحيه تو چنان بكوبيديم كه ذليل و منقاد تو شدند .\r\nروايت شده است كه خالد هنگامى كه در ناحيه يمامه بود به ابو بكر نامه‌يى نوشت و از او يارى خواست . ابو بكر جرير بن\r\n\r\n","description":"","footnote":"","page_name":" 346 ","page_number":393},
  {"content":"\r\n\r\nعبد الله بجلى را به كمك وى فرستاد . جرير زمانى كه خالد از يمامه باز مىگشت به وى رسيد و با او همراه شد و به حكم خالد بر حكمران مذار تاخت . و الله اعلم .\r\nواقدى گويد : آنچه اصحاب ما از اهل حجاز بر آن متفق‌اند ، اين است كه خالد از يمامه به مدينه آمد ، و سپس از آنجا از طريق فيد و ثعلبيه به عراق رفت و آنگاه به حيره آمد .\r\nگويند : خالد بن وليد از زندورد كسكر گذشت و پس از آنكه اهل شهر ساعتى مسلمانان را به تير بستند آن را فتح كرد و درنى و توابع آن را به امان بگشود و به هرمزجرد آمد و اهل آن را نيز امان داد و آن بلد را مفتوح ساخت و به اليس آمد . جابان حكمران عجم بر وى خروج كرد و مثنى بن حارثهء شيبانى سوى او شتافت و در نهر الدم با وى مصاف داد . خالد با اهل اليس صلح كرد ، بر اين قرار كه جاسوس و راهنما و كمك مسلمانان در قبال پارسيان باشند .\r\nخالد به محل تلاقى رودخانه‌ها آمد و ازاذبه ، كه حاكم مسلحه‌هاى كسرى در نقاط مرزى ميان ملك وى و اعراب بود ، با او تلاقى كرد .\r\nمسلمانان با آزاذبه نبرد كرده وى را منهزم ساختند ، و سپس خالد به خفان آمد و به قولى به عزم حيره روان شد و عبد المسيح بن عمرو بن قيس بن حيان بن بقيله به وى رسيد . نام بقيله ، حارث و از طايفه ازد بوده است .\r\nو نيز هانى بن قبيصة بن مسعود شيبانى و اياس بن قبيصهء طائى و به قولى فروه پسر اياس ، كه پس از نعمان بن منذر عامل كسرى ابرويز بر حيره بود ، پيش خالد آمدند و با او به صد هزار و به قولى هشتاد هزار درهم براى هر سال صلح كردند و قرار شد كه جاسوس مسلمانان بر اهل فارس باشند و معابد و قصورشان ويران نگردد .\r\nابو مخنف از ابو المثنى وليد بن قطامى كه همان شرقى بن قطامى كلبى است ، روايت كرد كه عبد المسيح به استقبال خالد آمد و مردى\r\n\r\n","description":"","footnote":"","page_name":" 347 ","page_number":394},
  {"content":"\r\n\r\nسالخورده بود . خالد ، وى را گفت : اى شيخ دورترين نشانت به كجا مىرسد ؟ گفت : به پشت پدرم . گفت : از كجا آمده‌اى ؟ گفت : از شكم مادرم . گفت : آه از تو ، در كجايى ؟ گفت : در جامه‌ام . گفت : امان از دست تو ، بر چه قرار گرفته‌اى ؟ گفت : بر روى زمين . گفت : عقل دارى ؟ گفت : بلى ، به قيد نيز مىكشم « 1 » . گفت : آه از تو ، دارم به زبان آدميان سخن مىگويم . گفت : من نيز جواب آدميان را به تو مىدهم . گفت : بر سر جنگى يا صلح ؟ گفت : بر سر صلحم . گفت :\r\nپس اين دژها براى چيست ؟ گفت : آنها را براى نابخردان ساخته‌ايم تا صاحب حلمى پيدا شود . آنگاه به مذاكره در باب صلح پرداخته مصالحه كردند ، بر اين قرار كه هر سال يكصد هزار بپردازند .\r\nآنچه از ايشان گرفته شد نخستين مالى بود كه از عراق به مدينه حمل شد و بر آنان شرط شد كه بر مسلمانان غائله برنيانگيزند و بر اهل فارس به جاسوسى پردازند . اين كار به سال دوازده انجام شد .\r\nحسين بن اسود از يحيى بن آدم روايت كرد كه گفت : شنيدم در حيره شش هزار مرد بود . بر هر مردى چهارده درهم به وزن پنج مقرر شد كه در جمع به هشتاد و چهار هزار به وزن پنج بالغ گشت و آن برابر شصت به وزن هفت بود « 2 » در اين باب براى ايشان\r\n\r\n\r\n","description":"","footnote":"\r\n( 1 ) . واژهء عقل علاوه بر معنى مصطلح آن - يعنى خرد - به مفهوم بستن و به بند كشيدن نيز آمده است و عبد المسيح همين معنى دوم را گرفته و آن را با « قيد » قرين كرده است . اين گفت و شنود را بسيارى از مورخان نقل كرده‌اند و همان گونه كه پيداست عبد المسيح با استفاده از معانى مشابه الفاظ پاسخهاى خارج از انتظار و مقصود داده است ، كه نشانهء زبان آورى گوينده و به بازى گرفتن مخاطب بوده است .\r\n( 2 ) . يعنى جمعا هشتاد و چهار هزار درهم مقرر شد و اين از آن گونه درهمهايى بود كه هر ده عدد آن پنج مثقال وزن داشت ، و اين مقدار معادل بوده است با شصت هزار درهم از آن نوع درهمهايى كه هر ده عدد آن هفت مثقال وزن داشته است ( مراجعه شود به فصل مربوط به نقود در همين كتاب ) .\r\n","page_name":" 348 ","page_number":395},
  {"content":"\r\n\r\nعهدنامه‌يى نوشته شد كه من آن را خوانده‌ام . از يزيد بن نبيشهء عامرى نقل شده است كه گفت : با خالد بن وليد به عراق آمديم و به مسلحهء عذيب رسيديم . سپس به حيره رفتيم و اهل آن در قصر سفيد و قصر ابن بقيله و قصر عدسيان حصار گرفتند . ما اسبان را در عرصهء اين قصرها به جولان در آورديم و آنگاه با ما صلح كردند .\r\nابن كلبى گويد : عدسيان از طايفهء كلب‌اند و نام ايشان به مادرشان منسوب است كه او نيز زنى از طايفهء كلب بوده است .\r\nابو مسعود كوفى از ابن مجالد و او از پدر خويش و او از شعبى روايت كرد كه خريم بن أوس بن حارثة بن لام طائى به پيامبر ( ص ) گفت : اگر خداوند حيره را بر تو بگشايد دختر بقيله را به من ده ، و چون خالد خواست با اهل حيره صلح كند خريم به وى گفت :\r\nپيامبر ( ص ) دختر بقيله را به من داده ، او را مشمول صلح مساز .\r\nبشير بن سعد و محمد بن مسلمه كه هر دو از انصار بودند گفتهء وى را گواهى كردند . پس خالد وى را از قرارداد صلح مستثنى كرد و او را به خريم داد كه از وى به هزار درهم خريداريش كردند . او زنى پير بود و از جهت سنى تناسبى با خريم نداشت . به خريم گفتند : واى بر تو او را ارزان فروختى ، خانواده‌اش حاضر بودند چند برابر آن مبلغ را به تو بدهند . گفت : گمان نمىكردم عددى بالاتر از « ده تا صد تا » وجود داشته باشد . در حديث است كه دختر بقيله را مردى از طايفهء ربيعه از پيامبر ( ص ) تقاضا كرد ، لكن خبر نخست استوارتر است .\r\nگويند : خالد بن وليد بشير بن سعد پدر نعمان بن بشير انصارى را به بانقيا فرستاد . در آنجا سواران عجم به فرماندهى فرخبنداذ با وى تلاقى كرده و تير بر همراهان وى بباريدند . بشير بر آنان يورش برد و منهزمشان ساخت و فرخبنداذ را بكشت . سپس در حالى كه زخم برداشته بود بازگشت و آن زخم در عين التمر دهان گشود\r\n\r\n","description":"","footnote":"","page_name":" 349 ","page_number":396},
  {"content":"\r\n\r\nو از آن بمرد . به قولى ، خالد خود با فرخبنداذ مصاف داد و بشير نيز همراه وى بود .\r\nآنگاه خالد ، جرير بن عبد الله بجلى را سوى اهل بانقيا فرستاد و بصبهرى بن صلوبا نزد وى برون آمد و از قتال پوزش طلبيد و صلح عرضه كرد . جرير با وى صلح كرد ، بر اين قرار كه هزار درهم و طيلسانى « 1 » بدهد به قولى ديگر ، ابن صلوبا نزد خالد آمد و آن پوزش بخواست و صلح بر اين قرار بكرد . چون مهران كشته شد و نبرد نخيله به پايان رسيد جرير به بانقيا آمد و مال موضوع صلح را از آنان و نيز از اهل حيره بگرفت و ايشان را رسيد مكتوب بداد . كسانى منكر آنند كه جرير در زمانى جز عهد خلافت عمر بن خطاب به عراق آمده باشد . ابو مخنف و واقدى گويند : وى دو بار به عراق آمد . گويند : خالد براى بصبهرى بن صلوبا عهدنامه‌يى نوشت و اموال حيره و آن طيلسان و هزار درهم را نزد ابو بكر فرستاد و او طيلسان را به حسين بن على رضى الله عنهما بخشيد .\r\nابو نصر تمار از شريك بن عبد الله نخعى و او از حجاج بن ارطاة و او از حكم و او از عبد الله بن مغفل مزنى روايت كرد كه گفت :\r\nبا اهل سواد ، جز مردم حيره واليس و بانقيا ، عهدى بسته نشد .\r\nحسين بن اسود از يحيى بن آدم و او از مفضل بن مهلهل و او از منصور و او از عبيد بن حسن و يا از ابو الحسن و او از ابن مغفل روايت كرد كه گفت : فروش زمين در اين سوى جبل جايز نيست مگر اراضى بنو صلوبا و حيره .\r\nحسين بن اسود از يحيى بن آدم و او از حسن بن صالح و او از اسود بن قيس و او از پدر خويش روايت كرد كه گفت : به حيره رسيديم و با اهل آن به فلان و فلان چيز و زين اشترى صلح كرديم .\r\n\r\n\r\n","description":"","footnote":"\r\n( 1 ) . نوعى ردا .\r\n","page_name":" 350 ","page_number":397},
  {"content":"\r\n\r\nپرسيدم با آن چه كرديد ؟ گفت : يكى از يارانمان زين نداشت و آن را به وى داديم .\r\nابو عبيد از ابن ابى مريم و او از سرى بن يحيى و او از حميد بن هلال نقل كرد كه چون خالد بر حيره فرود آمد با اهل آن صلح كرد و جنگ نكردند . ضرار بن ازور اسدى گفت :\r\nدر بانقيا خواب به چشمم ره نيافت و هر كه بيند آن زخمها كه من در بانقيا ديدم خوابش مىنخواهد برد واقدى گويد : اجماع اصحاب ما بر اين است كه ضرار در يمامه كشته شد . گويند : خالد در بازگشت از بانقيا به فلاليج آمد كه جمعى از عجمان در آن بودند . آن جماعت پراكنده شدند و جنگى رخ نداد و خالد به حيره بازگشت و به او خبر رسيد كه جابان با جماعتى عظيم در تستر است . پس مثنى بن حارثهء شيبانى و حنظلة بن ربيع بن رباح اسيدى از بنو تميم را كه به وى حنظلهء كاتب گويند سوى او گسيل داشت و چون آن دو به جابان رسيدند ، وى بگريخت و خالد به انبار رفت و اهل آن بلد حصار گرفتند . آنگاه كسى نزد وى آمد و او را به سوق بغداد رهنمون شد كه همان سوق العتيق است كه نزديك شاخهء نهر صراة قرار داشت . خالد مثنى بن حارثه را فرستاد و او بر آن بازار بتاخت و مسلمانان دستهاى خود را از زرينه و سيمينه بينباشتند و آنچه حملش سهل بود برگرفتند و شب را در سيلحين به سر آورده به انبار آمدند كه خالد در آنجا بود و اهل آن را در محاصره گرفتند و اطراف شهر را آتش زدند . نام انبار به خاطر آن است كه انبار غلهء عجمان در آنجا بود و كسان نعمان و محافظان وى ارزاق خود را از آنجا مىگرفتند . چون اهل انبار آنچه را بر ايشان نازل شده بود بديدند ، با خالد به چيزى كه\r\n\r\n","description":"","footnote":"","page_name":" 351 ","page_number":398},
  {"content":"\r\n\r\nرضاى وى را جلب كرد صلح كردند و او ايشان را بر جاى باقى نهاد . به قولى ، خالد مثنى را به بغداد فرستاد و خود نيز از پى او روان شد و بر آن شهر حمله برد ، و سپس به انبار باز گشت . لكن اين خبر استوارى نيست .\r\nحسين بن اسود از يحيى بن آدم و او از حسن بن صالح و او از جابر و او از شعبى روايت كرد كه اهل انبار را عهد و عقدى هست .\r\nمشايخ اهل انبار مرا حكايت كردند كه مردم آن شهر در زمان خلافت عمر در قبال اداى چهار صد هزار درهم و هزار عباى قطوانى در هر سال نسبت به نواحى خود صلح كردند و عاقد صلح جرير بن عبد الله بجلى بود . به قولى جرير با ايشان به هشتاد هزار درهم مصالحه كرد و الله اعلم .\r\nگويند : جرير بوازيج انبار را بگشود . جمعى از موالى وى در آن بلد مىزيند . و گويند كه مردى نزد خالد بن وليد آمد و او را بر بازارى آن سوى انبار هدايت كرد كه قوم كلب و بكر بن وائل و طوائفى از قضاعه در آن گرد مىآمدند . خالد مثنى بن حارثه را گسيل داشت و او بر آن بازار تاخت و هر چه بود ، برداشت و بكشت و برده گرفت . آنگاه خالد به عين التمر آمد و دژ آن شهر را در محاصره گرفت . مسلحهء بزرگ عجمان در آنجا قرار داشت . اهل دژ برون آمده به نبرد پرداختند ، و سپس به دژ پناه بردند و در آن حصار گرفتند . خالد و مسلمانان ايشان را در محاصره بداشتند تا امان طلبيدند . خالد از دادن امان اباء كرد و دژ را به عنوه بگشود و بكشت و برده گرفت . در كنيسه‌يى كه آنجا بود ، جماعتى را بيافت و به اسارت گرفت كه از جملهء ايشان حمران بن أبان بن خالد تمرى بود . جماعتى گويند كه پدر وى ابا نام داشت و حمران از موالى عثمان بود . وى نخست به مسيب بن نجبهء فرازى تعلق داشت و عثمان او را بخريد و آزاد كرد ، و سپس وى را براى تحقيق دربارهء\r\n\r\n","description":"","footnote":"","page_name":" 352 ","page_number":399},
  {"content":"\r\n\r\nعامل خود به كوفه فرستاد . لكن حمران به عثمان دروغ گفت و او ، وى را از نزد خود براند و حمران به بصره رفت . همچنين سيرين پدر محمد بن سيرين و برادرانش يعنى يحيى بن سيرين و انس بن سيرين و معبد بن سيرين بزرگترين اين برادران ، از جملهء آن اسيران بودند و اينان را انس بن مالك انصارى آزاد كرد . و نيز ابو عمره جد عبد الله بن عبد الاعلى شاعر و يسار جد محمد بن اسحاق صاحب سيره كه قيس بن مخرمة بن مطلب بن عبد مناف وى را آزاد ساخت ، و مره پدر عبيد جد محمد بن زيد بن عبيد بن مره ، و جد نفيس بن محمد بن زيد بن عبيد بن مره كه صاحب قصرى در حره بوده است ، از جملهء همان اسيران بودند . ابن محمد و پسرانش گويند : عبيد بن مره پسر معلاى انصارى زرقى بوده است . و نيز از جملهء ايشان نصير پدر موسى بن نصير حاكم مغرب بود كه از موالى بنو اميه به شمار مىرفت .\r\nموالى موسى در ثغور كه اولاد آزادشدگان وىاند اين مطلب را روايت كرده‌اند .\r\nابن كلبى گويد : ابو فروه عبد الرحمن بن اسود و نصير پدر موسى بن نصير دو عرب از طايفهء اراشه از قوم بلى بودند ، و هر دو در ايام ابو بكر در جبل الجليل شام به اسارت گرفته شدند و اسم نصير نصر بود ، و سپس تصغير شد و كسى از بنو اميه او را آزاد ساخت و به شام بازگشت و موسى در قريه‌يى به نام كفر مرى براى او زاده شد و لنگ بود . كلبى گويد : به قولى آن دو تن برادر و از اسيران عين التمر بودند و رشتهء ولاى ايشان با بنو ضبه بود .\r\nعلى بن محمد مدائنى گويد : ابو فروه و نصير از اسيران عين التمر بودند و ابو فروه را ناعم اسدى خريد ، و سپس عثمان او را از وى بخريد و به كار قبركنى واداشت . زمانى كه مردمان به عثمان حمله كردند وى نيز با ايشان بود و به عثمان گفت : آنچه را به ظلم ستانده‌اى بازده . پاسخ داد : تو نخستين آنهايى . از مال صدقه\r\n\r\n","description":"","footnote":"","page_name":" 353 ","page_number":400},
  {"content":"\r\n\r\nخريدمت تا قبر حفر كنى ، لكن به ترك اين كار گفتى . پسرش عبد الله بن ابى فروه از بزرگان موالى بود و ربيع وزير منصور فرزند يونس بن محمد بن ابى فروه بود . لقب ابو فروه از اين رو به وى داده شد كه در حين اسارت پوستى بر تن داشت . به قولى ، خالد با اهل دژ عين التمر صلح كرد و اين اسيران در كنيسه‌يى در يكى از نواحى به دست آمدند و سيرين اهل جرجرايا بود و براى ديدار كسانش آمده بود و همراه ديگران در كليسا اسير شد .\r\nحسين بن اسود از يحيى بن آدم و او از حسن بن صالح و او از اشعث و او از شعبى روايت كرد كه خالد بن وليد با اهل حيره و اهل عين التمر صلح كرد و در اين باب به ابو بكر بنوشت و او صلح وى را تنفيذ كرد . يحيى گويد : از حسن بن صالح پرسيدم : آيا اهل عين التمر نيز مانند اهل حيره‌اند كه بر عهدهء خودشان چيزى مقرر است و بر زمينهايشان چيزى مقرر نيست ؟ گفت : آرى .\r\nگويند : هلال بن عقة بن قيس بن بشر نمرى سركردهء طايفهء نمر بن قاسط در عين التمر براى مقابلهء با خالد جماعتى را گرد آورده بود .\r\nخالد با وى جنگيد و بر او ظفر يافت و وى را بكشت و مصلوب كرد .\r\nابن كلبى گويد : آن روز فرماندهى قوم نمر را عقة بن قيس بن بشر شخصا بر عهده داشت .\r\nگويند : زخم بشير بن سعد انصارى كار او را بساخت و بمرد و در عين التمر به خاك سپرده شد . در كنار وى عمير بن رئاب بن مهشم بن سعيد بن سهم بن عمرو را كه در عين التمر تير خورده و شهيد شده بود ، دفن كردند .\r\nخالد بن وليد كه در عين التمر بود نسير بن ديسم بن ثور را به چشمه‌يى كه از آن بنو تغلب بود فرستاد . و او شبانه بر ايشان تاخت و بكشت و اسير كرد . مردى از اسيران از وى خواست كه آزادش كند و در مقابل وى را به محل قبيله‌يى از قوم ربيعه هدايت كند .\r\n\r\n","description":"","footnote":"","page_name":" 354 ","page_number":401},
  {"content":"\r\n\r\nوى چنان كرد و نسير به آن قبيله آمد و بر آنان شبيخون زد و غنائم و بردگان گرفت و به ناحيه تكريت در صحرا آمد ، و مسلمانان غنائم به چنگ آوردند .\r\nابو مسعود كوفى به نقل از محمد بن مروان مرا حكايت كرد كه نسير به عكبراء آمد و اهل آن را امان داد و ايشان براى وى و همراهانش طعام و علوفه بياوردند ، سپس به بردان آمد و اهل آن شروع به گريختن از پيش روى مسلمانان كردند . وى به ايشان گفت : باكى نيست و همان به منزلهء امان بود . گويد كه وى سپس به مخرم آمد . ابو مسعود گويد : مخرم را آن زمان به اين نام نمىخواندند تا آنكه يكى از اولاد مخرم بن حزن بن زياد بن انس بن ديان حارثى در آنجا منزل گزيد و به روايت هشام بن محمد كلبى از آن پس به اين نام خوانده شد .\r\nآنگاه مسلمانان از پلى كه در كنار قصر شاپور زده شده بود عبور كردند و آن قصر را امروزه قصر عيسى بن على مىخوانند .\r\nخرزاد پسر ماهبنداذ كه نگاهبان قصر بود برون آمد و مسلمانان با او جنگيده منهزمش ساختند . سپس بازگشته به عين التمر آمدند .\r\nواقدى گويد : مثنى بن حارثه پس از نبرد پل و بازگشتش با مسلمانان ، نسير و حذيفة بن محصن را با سوارانى به خفان فرستاد و آن در عهد خلافت عمر بن خطاب بود . ايشان بر قومى از بنو تغلب تاخته به تكريت رفتند و مواشى بسيار نصيبشان شد . عتاب بن ابراهيم بنا به آنچه ابو مسعود براى من حكايت كرد ، گويد كه نسير و حذيفه اهل تكريت را امان داده عهدنامه‌يى براى ايشان بنوشتند .\r\nعتبة بن فرقد سلمى هنگام فتح طيرهان و موصل اين عهدنامه را به انفاذ رسانيد . هم او گويد كه نسير از سوى خالد بن وليد گسيل شد و بر قريه‌هاى مسكن و قطربل تاخت و غنائم نيكويى از آنها\r\n\r\n","description":"","footnote":"","page_name":" 355 ","page_number":402},
  {"content":"\r\n\r\nبه چنگ آورد . گويند : خالد از عين التمر به شام رفت و به مثنى بن حارثه گفت : رحمت خداى بر تو باد ، به خانه و ديار خويش باز گرد .\r\nاز تو هيچ قصور و سستى سر نزد . شاعر گويد :\r\nبا افواج خويش سحرگاهان بر قوم بكر و بر قبيلهء قضاعه بتاختيم بىهراس مأوايشان را بگرفتيم و اسبان به زير سم بكوفتند هر بزرگزادهء گردنفرازى را يعنى كسانى كه در بازار آن سوى انبار بودند « 1 » . ديگرى گويد :\r\nمثنى را در عال نبردى بود و حاضران نبرد جمعى از قبيلهء وى بودند منظور از عال ، بلاد انبار و بادوريا و قطربل و مسكن است و مراد سوق بغداد است « 2 » .\r\n\r\n\r\n","description":"","footnote":"\r\n( 1 ) . يعنى همان بازارى كه عشاير كلب و بكر بن وائل و قضاعه در آن گرد آمده بودند و مثنى بن حارثه بر آن جماعات تاخت و بازار را غارت كرد .\r\n( 2 ) . همان گونه كه قبلا گفته شد ، ايرانيان سرزمين سواد را به دوازده استان و شصت شهرستان تقسيم كرده بودند . استان عال از جملهء اين دوازده استان بوده و شهرستانهاى انبار و بادوريا و قطر بل و مسكن را دربرمىگرفته است . با اين توضيح ، مراد از عبارت متن اين است كه وقتى شاعر مىگويد مثنى در عال نبردى داشته تمامى استان عال را مورد نظر دارد كه شامل شهرهاى انبار و غيره بوده و طبعا سوق بغداد را هم در بر مىگرفته است . لكن به طور دقيق همان حملهء به سوق بغداد مورد نظر است كه از سوى مثنى انجام پذيرفت .\r\n","page_name":" 356 ","page_number":403},
  {"content":"\r\n\r\nاز تاختن اين فوج در هراس افتاد كسرى ، و مىرفت كه در ايوان شكاف افتد مسلمانان كه بر حذر بودند دليرى يافتند آرى كاز گردش حوادث عبرتها توان گرفت وى سپردن ره آسان بكرد و ديگران از پىاش روان شدند ، كه كارها همه بر دنباله رفتن است « 3 » چون مسلمانان به خرزاد برخوردند ، يكى از ايشان گفت :\r\nپارسى هراسان پناه از ما همىبرد آنگه كه پايين ديدگاه به وى رسيديم به هر ماديان لاغر ميان و باريك و دست آموزى اين سان ره گريز مىسپرند خيل كافران منظور از ديدگاه ، بلندى تل عقرقوف است . رفتن خالد به شام در ماه ربيع الاخر و به قولى در ماه ربيع الاول سال سيزده انجام شد .\r\nجماعتى گفته‌اند كه خالد از عين التمر به دومه آمد و آن را بگشود ، و سپس به حيره رفت و از آنجا روانهء شام شد ، لكن خبر صحيح‌تر اين است كه رفتن وى از عين التمر انجام شد .\r\n\r\n\r\n","description":"","footnote":"\r\n( 3 ) . مسلمانان از حملهء به ايران حذر مىكردند و نخستين كسى كه آنان را به جنگ با ايرانيان تشجيع كرد مثنى بن حارثه بود . شعرى كه در متن نقل شده به همين نكته اشاره مىكند .\r\n","page_name":" 357 ","page_number":404},
  {"content":"\r\n\r\n\r\nخلافت عمر بن خطاب\r\nگويند : چون عمر بن خطاب رضى الله عنه به خلافت رسيد ، ابو عبيد بن مسعود بن عمرو بن عمير بن عوف بن عقدة بن غيرة بن عوف بن ثقيف ، پدر مختار بن ابى عبيد را با هزار تن به عراق فرستاد و به مثنى بن حارثه نامه‌يى نوشت و او را بفرمود تا نزد وى رود و از او سخن شنود و اطاعت كند و سليط بن قيس بن عمرو انصارى را با ابو عبيد همراه كرد . و به وى گفت : اگر تو عجول نبودى ولايت را به تو مىدادم ، ليكن جنگ پر از مصائب است و آن را مردى بردبار بايد .\r\nپس ابو عبيد روان شد و به هر جماعتى از اعراب كه مىگذشت آنان را به جهاد و غنائم ترغيب مىكرد و خلقى وى را همراه شدند و چون به عذيب رسيد ، خبردار شد كه جابان عجمى با جمعى كثير در تستر است . پس سوى وى شتافت و با او مصاف داد و جماعتى را كه همراه وى بودند منهزم ساخت و از ايشان اسيران گرفت . سپس به درنى آمد كه جمعى از عجمان در آنجا بودند . آنان را به كسكر متوارى كرد و سوى جالينوس شتافت كه در باروسما بود . ابن الاندرزغر با وى صلح كرد ، بر اين قرار كه بابت هر سرى چهار درهم بدهد و مسلمانان باز گردند . ابو عبيد ، مثنى را به زندورد فرستاد و او مشاهده كرد كه اهل شهر عهد شكنى كرده‌اند .\r\nپس با ايشان بجنگيد و ظفر يافت و اسيران گرفت ، و عروة بن زيد الخيل طائى را به زوابى فرستاد . دهقان آن بلد با وى صلحى همانند صلح باروسما منعقد ساخت .\r\n\r\n","description":"","footnote":"","page_name":" 358 ","page_number":405},
  {"content":"\r\n\r\n\r\nنبرد قس الناطف يا نبرد پل\r\nگويند : ايرانيان چون از اجتماع تازيان با خبر شدند ، مردان شاه ذو الحاجب را گسيل داشتند . انوشروان به قصد تبرك وى او را بهمن لقب داده بود و ذو الحاجب از آن رو نام گرفته بود كه ابروان خويش را مىبست تا به سبب سالخوردگى روى چشمش نيفتد . به قولى ، نام او رستم بود . ابو عبيد فرمان داد پلى بنا كنند و اين كار كرده شد ، و اهل بانقيا در ساختن پل كمك كردند .\r\nبه قولى ، اين پل در گذشته وجود داشته و از آن اهل حيره بوده و از آن به آباديهاى خود عبور مىكرده‌اند و ابو عبيد آن را اصلاح كرد ، زيرا كه خراب و منقطع گشته بود . سپس ابو عبيد و مسلمانان به كمك پل از مروحه گذشتند و با ذو الحاجب تلاقى كردند . وى چهار هزار سپاهى غرق اسلحه و پيلى ، و به گفته‌يى چند پيل ، به همراه داشت . جنگى سخت درگرفت و جراحات فراوان عارض بسيارى از مسلمانان شد . سليط بن قيس گفت : اى ابو عبيد ، من تو را نهى كردم كه از اين پل عبور نكنى و به سويى روى و به امير المؤمنين نامه نوشته كمك بخواهى ، لكن تو نپذيرفتى . پس سليط بجنگيد تا كشته شد . ابو عبيد پرسيد : اين حيوان را از كجايش مىتوان كشت ؟\r\nگفتند : از خرطومش . پس يورش برد و خرطوم پيل را بزد .\r\nابو محجن بن حبيب ثقفى نيز بر پيل حمله برد و پايش را بريد و او را واژگون كرد . مشركان هجوم آوردند و ابو عبيد كشته شد .\r\nبه قولى ، پيل بر او نشست و زير آن حيوان بمرد . پرچم را برادرش حكم به دست گرفت و كشته شد و سپس پسرش جبر به دست گرفت و او نيز كشته شد . آنگاه مثنى بن حارثه ساعتى علم را بگرفت ، و سپس مردمان را باز گردانيد ، در حالى كه از يك ديگر\r\n\r\n","description":"","footnote":"","page_name":" 359 ","page_number":406},
  {"content":"\r\n\r\nحراست مىكردند . در آن روز عروة بن زيد الخيل جنگ سختى كرد ، چندان كه با نبرد يك گروه برابر بود . ابو زبيد طائى شاعر نيز به هوادارى مسلمانان در بخش غربى بجنگيد . وى براى كار خود به حيره آمده و مردى نصرانى بود . مثنى به اليس آمد و در آنجا درنگ كرد و خبر واقعه را براى عمر بن خطاب بنوشت و به دست عروة بن زيد بفرستاد . به گفتهء ابو مخنف ، ابو زيد انصارى كه از گرد - آورندگان قرآن در عهد پيامبر ( ص ) به شمار مىرفت ، از كشتگان واقعهء نبرد پل بود . گويند : اين واقعه روز شنبه آخر ماه رمضان سال سيزده رخ داد . ابو محجن بن حبيب گويد :\r\nچگونه توانست ام يوسف كه سوى ما آيد بر سر راهش بيابانهاى بىنشانه بسيار است سوى جوانانى ، كه نام آورانشان در طف بمرده‌اند و اسبان و اشتران راهوار خود را رها كرده‌اند .\r\nبر جمع انصار در منزلگاههايشان بگذشتم و پرسيدم : امروز كسى از شما سر بازگشتن ندارد ؟\r\nابو عبيد قاسم بن سلام از محمد بن كثير و او از زائده و او از اسماعيل بن ابى خالد و او از قيس بن ابى حازم روايت كرد كه گفت :\r\nابو عبيد با جمعى از ياران خود از بانقيا گذشت و مشركان پل را بريدند و جمعى از اصحاب او كشته شدند . اسماعيل و ابو عمرو شيبانى گويند : روز مهران در آغاز سال و روز قادسيه آخر آن بود .\r\n\r\n","description":"","footnote":"","page_name":" 360 ","page_number":407},
  {"content":"\r\n\r\n\r\nنبرد مهران يا نبرد نخيله\r\nابو مخنف و ديگران گويند : عمر بن خطاب يك سال درنگ كرد و به خاطر حادثه‌يى كه بر او عبيد و سليط گذشته بود .\r\nذكرى از عراق به ميان نياورد . مثنى بن حارثه در اليس بود و اعراب را به جهاد دعوت مىكرد . سپس عمر مردم را براى گسيل به عراق بخواند و آنان روى از وى نهان كرده كار را به جد نمىگرفتند تا جايى كه بر آن شد خود به غزا رود . جمعى از طايفهء ازد نزد او آمده ارادهء غزاى شام داشتند . عمر آنان را به غزاى عراق خواند و به غنائم آل كسرى ترغيب كرد . آن جماعت اختيار انتخاب را به عمر دادند و او بفرمود تا به عراق روند . جرير بن عبد الله با طايفهء بجيله از سراة بيامد و پيشنهاد كرد به عراق رود ، به شرط آنكه وى و قومش چهار يك آنچه را به دست آورند ، مالك شوند . عمر خواستهء وى را اجابت كرد ، و او سوى عراق رفت .\r\nبه زعم جماعتى وى از راه بصره رهسپار شد و با مرزبان مذار مصاف داد و او را هزيمت كرد . به زعم كسانى ديگر ، وى به همراهى خالد بن وليد بر مرزبان مذار تاخت . ديگران گويند كه وى از طريق فيد و ثعلبيه به عذيب رفت .\r\nعفان بن مسلم از حماد بن سلمه و او از داود بن ابى هند و او از شعبى روايت كرد كه عمر نخستين بار پس از قتل ابو عبيد ، جرير بن عبد الله را به كوفه فرستاد و به وى گفت : آيا ميل رفتن به عراق را دارى ، اگر من پس از وضع خمس ، ثلث غنائم را از آن تو كنم ؟ گفت : بلى . گويند : مسلمانان به سال چارده در دير هند گرد آمدند . تا آن زمان شيرويه هلاك شده و پوران دختر كسرى پادشاهى يافته و اكنون نوبت به يزدجرد بن شهريار رسيده بود . وى\r\n\r\n","description":"","footnote":"","page_name":" 361 ","page_number":408},
  {"content":"\r\n\r\nمهران بن مهر بنداذ همدانى را با دوازده هزار سپاه گسيل داشت .\r\nو مسلمانان به وى مهلت دادند تا از پل گذشت و به نزديكى دير الاعور رسيد . سيف روايت كرده است كه مهران پس از عبور از پل به موضعى رسيد كه آن را بويب خوانند و اين همان محلى است كه وى در آنجا كشته شد . گويند : دو پهلوى بويب در زمان فتنه از استخوان آدم انباشته شد تا با سطح زمين برابر گشت و خاك روى آن را بپوشانيد . از آن پس هر زمان كه آن موضع را كاوش مىكنند ، چيزى از آن جمله يافت مىشود . اين موضع ميان سكون و بنو سليم واقع است و در زمان كسرايان سرريز آب فرات در آن جارى مىشد و در جوف فرو مىرفت .\r\nمسلمانان در نخيله اردو زدند . رئيس سپاه به زعم طايفهء بجيله جرير بن عبد اللّه و به گفتهء قوم ربيعه مثنى بن حارثه بود . به قولى ديگر ، هر روز فرماندهء سپاه عوض مىشد ، ضمن آنكه هر قومى نيز رئيس ويژهء خود را داشت . مسلمانان و دشمنانشان با يك ديگر مصاف دادند و شرحبيل بن سمط كندى آن روز آزمون نيكويى از شجاعت بداد و مسعود بن حارثه برادر مثنى بن حارثه كشته شد . مثنى گفت : اى انبوه مسلمانان ، از پاى درآمدن برادرم شما را سست نگرداند ، زيرا كه بهترين شما آن است كه اين گونه بميرد . پس بسان تنى واحد و از دل و جان و با استقامت و صبر يورش بردند تا خداوند مهران را بكشت و كافران را هزيمت كرد . مسلمانان به تعقيب و كشتن ايشان پرداختند و آنان كه نجات يافتند ، اندك بودند . قرط بن جماح عبدى آن روز آنقدر شمشير زد تا شمشيرش خميده شد . شب فرا رسيد و مسلمانان در لشكرگاه خود جمع شدند و اين واقعه به سال چهارده رخ داد . جرير بن عبد اللّه و منذر بن حسان بن ضار ضبى كشتن مهران را مباشرت كردند ، و يكى گفت :\r\nمن او را كشته‌ام ، و ديگرى گفت : كشندهء او منم . نزاعى شديد\r\n\r\n","description":"","footnote":"","page_name":" 362 ","page_number":409},
  {"content":"\r\n\r\nميان آن دو در گرفت و منذر كمر بند مهران را برداشت . و جرير باقى سلب وى را . به قولى حصن بن معبد بن زرارة بن عدس تميمى نيز از جملهء كشندگان وى بود .\r\nمسلمانان همچنان به يورشهاى خود ادامه مىدادند و پى در پى به مناطق بين حيره و كسكر ، و كسكر و سورا ، و بربيسما و صراة جاماسب ، و بين فلوجتان و نهرين و عين التمر تاخت مىبردند . آنان به دژ مليقيا آمدند كه ديد با نگاهى بود ، و آن را بگشودند و عجمان را از ديد با نگاههايى كه در طف واقع بود ، براندند . عجمان جرأت از كف داده ، سيطره‌شان سست گشته و كارشان رو به ضعف نهاده بود . برخى از مسلمانان از نهر سورا گذشتند و به كوثى و نهر الملك و بادوريا آمدند و برخى از ايشان به كلواذى رسيدند و با آنچه از تاخت و تاز خويش به چنگ مىآوردند ، زندگانى مىگذرانيدند . گويند كه بين نبرد مهران تا قادسيه هجده ماه فاصله بود .\r\n\r\nنبرد قادسيه\r\nگويند : مسلمانان به عمر بن خطاب نامه نوشته كثرت شمار اهل فارس را كه بر ضد ايشان گرد آمده بودند ، به وى آگاهى دادند و مدد طلبيدند . عمر خواست تا خود به جنگ رود و به گردآورى سپاه پرداخت . عباس بن عبد المطلب و جماعتى از مشايخ اصحاب رسول الله صلى الله عليه و سلم به وى اشارت كردند تا به جاى ماند و سپاهيان و افواج گسيل دارد ، و او چنان كرد .\r\nعلى بن ابى طالب رأى به رفتن او داد . عمر گفت : من عزم ماندن دارم ، و به على رضى الله عنه پيشنهاد رفتن كرد و او اباء كرد .\r\n\r\n","description":"","footnote":"","page_name":" 363 ","page_number":410},
  {"content":"\r\n\r\nآنگاه عمر خواست تا سعيد بن زيد بن عمرو بن نفيل عدوى را گسيل دارد ، و سپس رأى وى ديگر شد و سعد بن ابى وقاص را فرستاد .\r\nنام ابو وقاص مالك بن اهيب بن عبد مناف بن زهرة بن كلاب بود . عمر گفت : او مردى شجاع و تيرانداز است . به قولى سعيد بن زيد بن عمرو آن زمان در شام به غزا مشغول بود . گويند كه سعد به عراق رفت و سه ماه در ثعلبيه بماند تا مردمان به وى ملحق شدند ، و سپس در سال پانزده به عذيب رفت .\r\nمثنى بن حارثه بيمار بود . سعد وى را بفرمود تا با دشمن بين قادسيه و عذيب نبرد كند و او دردش شدت يافت و نزد كسانش برده شد و ميان ايشان بمرد و سعد با زنش نكاح كرد . وفات مثنى به گفتهء واقدى پيش از آمدن رستم به قادسيه بود .\r\nگويند : رستم به پيش آمد و در برس اقامت كرد . وى اهل رى و به قولى اهل همدان بود . سپس رهسپار شد و چهار ماه بين حيره و سيلحين اقامت كرد ، بىآنكه اقدامى نسبت به مسلمانان به عمل آورد و يا با آنان بجنگد و مسلمانان ميان عذيب و قادسيه اردو زده بودند . رستم ، ذو الحاجب را كه در طيزناباذ لشكرگاه داشت ، پيشاپيش گسيل داشت . مشركان حدود يكصد و بيست هزار تن بودند و سى پيل و پرچم بزرگى داشتند كه درفش كابيان ناميده مىشد . عده مسلمانان بين نه تا ده هزار تن بود و هر گاه به علوفه و طعام نياز داشتند ، سواره به بيابان ريخته نواحى سفلاى فرات را مورد غارت قرار مىدادند . عمر از مدينه گوسفند و گوشت برايشان مىفرستاد .\r\nگويند : بصره در فاصله نبرد نخيله و جنگ قادسيه تمصير شد ، و اين كار را عتبة بن غزوان كرد ، و پس از آن اجازت خواست تا به حج رود و مغيرة بن شعبه را به جاى خويش بگمارد و عمر نيز براى وى فرمان بنوشت . لكن چيزى نگذشت كه مغيره به آنچه به وى\r\n\r\n","description":"","footnote":"","page_name":" 364 ","page_number":411},
  {"content":"\r\n\r\nتهمت زدند متهم شد « 1 » ، و ابو موسى به ولايت بصره منصوب گشت ، و مغيره به مدينه رفت . سپس عمر ، او و كسانى را كه بر او شهادت داده بودند به بصره باز گردانيد . چون نبرد قادسيه فرا رسيد ، عمر به ابو موسى نوشت تا به سعد يارى دهد و او مغيره را با هشتصد تن و به قولى چهار صد تن به كمك وى فرستاد و مغيره در جنگ قادسيه حضور يافت ، و سپس به مدينه رفت . عمر به ابو عبيدة بن جراح نيز نامه نوشت و او قيس بن هبيرة بن مكشوح مرادى را به يارى سعد فرستاد و گويند كه وى در نبرد قادسيه حاضر بود ، و به قولى ديگر زمانى به مسلمانان رسيد كه از جنگ فارغ شده بودند . قيس هفتصد تن به همراه داشت .\r\nنبرد قادسيه روز آخر سال شانزده رخ داد . به قولى آنكه مغيره را به يارى سعد فرستاد ، عتبة بن غزوان بود و مغيره پس از بازگشت از قادسيه بود كه به ولايت بصره رسيد و عمر پس از آنكه وى را به خاطر آنچه بدان متهم شده بود به مدينه برد ، وى را باز پس نفرستاد مگر هنگامى كه سمت ولايت كوفه را به وى داد .\r\nعباس بن وليد نرسى از عبد الواحد بن زياد و از او مجالد و او از شعبى روايت كرد كه گفت : عمر به ابو عبيده نامه‌يى نوشت ، و او قيس بن مكشوح را همراه جمعى كه به اين كار خوانده شده بودند به قادسيه فرستاد . خلقى با وى بودند و او با هفتصد تن شتابان برسيد ، در حالى كه سعد جنگ را فتح كرده بود . از وى غنيمت خواستند و او در اين باب به عمر بنوشت و عمر پاسخ داد كه اگر قيس پيش از دفن كشتگان رسيده است ، سهم وى را از غنيمت بدهيد .\r\nگويند : رستم كس نزد سعد فرستاد و از وى خواست يكى از\r\n\r\n\r\n","description":"","footnote":"\r\n( 1 ) . داستان اين اتهام در صفحات بعد خواهد آمد .\r\n","page_name":" 365 ","page_number":412},
  {"content":"\r\n\r\nاصحابش را نزد او گسيل دارد . سعد ، مغيرة بن شعبه را بفرستاد و او سوى تخت رستم رفت تا كنار وى بنشيند . اسواران او را از اين كار باز داشتند . رستم با او سخن بسيار گفت و آنگاه به وى گفت :\r\nهمىدانم كه شما را چيزى جز تنگى معاش و شدت رنج به اين كار برنيانگيخته است . ما چيزهايى به شما خواهيم داد كه بدان كاملا سير شويد و پاره‌يى از آنچه دوست مىداريد بر شما صرف خواهيم كرد . مغيره گفت : خداوند پيامبر خود صلى اللّه عليه و سلم را سوى ما فرستاد و ما را سعادت اجابت و پيروى از وى داد و بفرمود تا با هر كه مخالف دين ماست جهاد كنيم ، حتى يعطوا الجزيه عن يد و هم صاغرون « 1 » .\r\nما تو را به پرستش خداى يگانه و ايمان به پيامبرش صلى اللّه عليه و سلم همىخوانيم كه اين دعوت را بپذيرى و گر نه ميان ما و شما شمشير حاكم است . رستم از خشم نفيرى كشيد و گفت : سوگند به خورشيد و ماه كه آفتاب فردا به چاشتگاه نخواهد رسيد ، مگر آنكه همهء شما را به قتل خواهيم رسانيد . مغيره گفت :\r\nلا حول و لا قوة الا بالله ، و بازگشت ، در حالى كه بر اسب لاغر خود سوار بود و شمشيرى با خود داشت كه به زهى از عصب گردن اشتر پيچيده بود و جامه‌يى پاره پاره بر تن داشت .\r\nعمر به سعد نوشت كه جماعتى را نزد بزرگ پارسيان فرستد و او را به اسلام بخواند . وى عمرو بن معدى كرب زبيدى و اشعث بن قيس كندى را با گروهى گسيل داشت . آنان بر رستم بگذشتند و او نزدشان آمد و گفت : قصد كجا داريد ؟ گفتند : نزد بزرگ شما مىرويم . ميان ايشان كلام زيادى مبادله شد و گفتند : پيامبر ما\r\n\r\n\r\n","description":"","footnote":"\r\n( 1 ) . تا آنكه جزيه دهند از دست خود و ايشان خوار و مقهور باشيد . سورهء توبه ، آيهء 29 .\r\n","page_name":" 366 ","page_number":413},
  {"content":"\r\n\r\nوعده داده است كه ما بر خاك شما پيروز خواهيم شد . پس زنبيلى از خاك بخواست و گفت : اين خاك ماست ، برگيريد ، عمرو بن معدى كرب به پا خاست و پيش آمد و رداى خود را بگسترد و از آن خاك در آن بريخت و برفت . از وى پرسيدند : اين كار از بهر چه كردى ؟\r\nگفت : آن را به فال گرفتم كه سرزمين ايشان از آن ما شود و بر آن چيره شويم . آنگاه نزد پادشاه آمدند و او را به اسلام خواندند . وى خشمگين شد و بفرمود تا باز گردند ، و گفت : اگر شما فرستادگانى نبوديد ، هر آينه به قتلتان مىرسانيدم و به رستم نامه‌يى نوشت و او را به خاطر فرستادن ايشان نزد خود مورد عتاب قرار داد .\r\nسپس علافهء « 1 » مسلمانان كه زهرة بن حوية بن عبد اللّه بن قتادهء تميمى سعدى بر آن فرماندهى داشت ، و به قولى سركردهء ايشان قتادة بن حويه بود ، با سواران عجم تلاقى كردند و همين سبب جنگ شد . عجمان سواران خويش و مسلمانان علافهء خود را يارى دادند و جنگ مغلوبه شد و آن به هنگام پسين بود . عمرو بن معدى كرب زبيدى يورش آورد و يكى از سران پارسيان را به حدت بربود و پيش روى خود بر زين نهاد و گفت : من ابو ثورم « 2 » ، كار اين چنين بايد كرد . آنگاه خرطوم يكى از فيلها را به شمشير بزد و گفت :\r\nشمشيرهايتان را بر خرطومشان زنيد ، زيرا كه فيل را از خرطوم\r\n\r\n\r\n","description":"","footnote":"\r\n( 1 ) . دستهء سواران كه براى يافتن علف و آذوقه گسيل مىشدند . مسلمانان هر گاه كه زاد و علوفه‌شان تمام مىشد دسته‌يى از سواران را گسيل مىداشتيد و آنان رهسپار شده در محلى كه مناسب بود فرود مىآمدند و دست به غارت مىزدند و با آذوقه و علوفه و چارپايان غارتى باز مىگشتند ( ابو حنيفه احمد بن داود دينورى : اخبار الطوال ) .\r\n( 2 ) . ابو ثور كنيه عمرو بن معدى كرب بوده است . اين جمله ( من ابو ثورم ) جزئى از يك بيت شعر است كه عمرو در آن لحظه بسرود : انا ابو ثور و سيفى ذو النون اضربهم ضرب غلام مجنون ( ناسخ التواريخ ) .\r\n","page_name":" 367 ","page_number":414},
  {"content":"\r\n\r\nمىتوان كشت .\r\nسعد ، خالد بن عرفطهء عذرى حليف بنو زهره را به جاى خويش بر اردو و مردمان گمارده بود ، زيرا خود به بيمارى دچار آمده و در قصر عذيب سكنى گرفته بود . زن او يعنى سلمى دختر حفصه از طايفهء بنو تيم اللّه بن ثعلبه كه همان زن مثنى بن حارثه بود ، همى گفت كه : آه از مثنى ! ديگر سواران مثنائى ندارند ! سعد سيلى به روى وى زد و او گفت : اى سعد ، غيرت و ترس با هم « 1 » ؟\r\nابو محجن ثقفى را عمر به علت شرابخوارى به باضع رانده بود ، و چون از آن جاى رهايى يافت به سعد پيوست و به گفتهء واقدى او از جمله كسانى نبود كه همراه سعد آمده بودند . ابو محجن در لشكرگاه سعد نيز شراب نوشيد و سعد او را بزد و در قصر عذيب زندانى كرد . وى از زبراء ام ولد سعد خواست تا رهايش كند كه به جنگ رود ، و سپس بازگشته به غل و زنجير تن دهد . زبراء وى را به خداوند سوگند داد كه اگر رهايش سازد به وعده عمل كند .\r\nابو محجن بر اسب سعد سوار شد و بر عجمان تاخت و صف آنان را شكافت و پيل سپيد را به شمشير بزد و سعد ، او را نظاره مىكرد و گفت : اين اسب ، اسب من است و اين حمله ، حملهء ابو محجن . وى سپس به زندان خويش بازگشت . به قولى سلمى دختر حفصه اسب سعد را به وى داده بود ، لكن خبر نخست استوارتر است .\r\nچون كار رستم ساخته شد ، سعد به وى گفت : به خدا كه پس از\r\n\r\n\r\n","description":"","footnote":"\r\n( 1 ) . منظور سلمى اين بوده است كه سعد از ترس جنگ خود را به بيمارى زده و در خانه مانده است و با اين حال ، تظاهر به غيرت مىكند و چون سلمى نام شوهر پيشين خود ( يعنى مثنى بن حارثه ) را بر زبان آورده به چهرهء وى سيلى مىزند . اين جمله در زبان عرب ضرب المثل شد و بماند ( رك . جمهرة الامثال ، نوشتهء ابو هلال حسن بن عبد الله بن عسكرى ) .\r\n","page_name":" 368 ","page_number":415},
  {"content":"\r\n\r\nآنچه از تو ديدم ديگر هيچ گاه تو را به خاطر شراب نخواهم زد .\r\nابو محجن گفت : به خدا كه من نيز ديگر هيچ گاه شراب نخواهم نوشيد . در آن روز طليحة بن خويلد اسدى شجاعتها نشان داد و بر جالينوس ضربه‌يى زد كه كلاه خودش بشكافت ، لكن به سر وى نرسيد . قيس بن مكشوح گفت : اى جماعت ! مرگ آزادگان به كشته شدن است ، مگذاريد اين نامختونان از شما شكيباتر و پذيراتر نسبت به مرگ جلوه كنند . اين بگفت و نبردى شديد بكرد .\r\nخداوند رستم را بكشت و جسد او را بيافتند ، در حالى كه پر از آثار ضرب و شمشير و طعن نيزه بود و دانسته نشد كه كشندهء او كيست . عمرو بن معدى كرب و طليحة بن خويلد اسدى و قرط بن جماح عبدى و ضرار بن ازور اسدى همه بر او تاخته بودند . واقدى مىگفت كه ضرار در نبرد يمامه به قتل رسيده بود . به قولى ، رستم را زهير بن عبد شمس بجلى كشت و به گفته‌يى ديگر ، عوام بن عبد شمس او را به قتل رسانيد . و باز به قولى ، قاتل وى هلال بن علفهء تيمى بود . نبرد قادسيه روزهاى پنجشنبه و جمعه و شب شنبه ، كه شب هرير « 1 » نام گرفت ، صورت پذيرفت . شب صفين نيز به اين نام خوانده شده است . به قولى ، قيس بن مكشوح در جنگ قادسيه حضور نداشت ، بلكه زمانى رسيد كه مسلمانان از نبرد فارغ شده بودند .\r\nاحمد بن سلمان باهلى از سهمى و او از شيوخ خويش روايت كرد كه سلمان بن ربيعه همراه ابو امامه صدى بن عجلان باهلى به غزاى شام رفت و در نبردهاى مسلمانان در آنجا مشاركت داشت ، و سپس عازم عراق شد و همراه كسانى كه براى يارى آمدند شتابان به\r\n\r\n\r\n","description":"","footnote":"\r\n( 1 ) . هرير زوزهء سگ را گويند . در روايت است كه آن شب تا صبح جنگ ادامه داشت و سپاهيان دم از سخن فرو بسته و فريادى نمىكشيدند و تنها صدايى شبيه زوزه از آنان شنيده مىشد ( ابن الاثير : الكامل في التاريخ ) .\r\n","page_name":" 369 ","page_number":416},
  {"content":"\r\n\r\nقادسيه رفت ، و در آن رخداد حضور داشت ، و در كوفه اقامت گزيد و در بلنجر كشته شد .\r\nواقدى به نقل خويش از راويان گويد : جماعتى از عجم پرچم خويش را در حفره‌يى كوبيدند و گفتند : ما موضع خود را تا دم مرگ ترك نخواهيم گفت . پس سلمان بن ربيعهء باهلى بر آنان تاخت و همگى را بكشت و پرچمشان را بگرفت . گويند كه سعد ، خالد بن عرفطه را به فرماندهى فوج تعقيب فراريان گسيل داشت و آنان به هر كه رسيدند بكشتند تا به برس رسيدند و در آنجا خالد بر مردى به نام بسطام وارد شد كه وى را اكرام و احسان كرد ، و نهرى كه در آنجا بود به نام نهر بسطام شهرت يافت . خالد از صراة گذشت و به جالينوس رسيد . كثير بن شهاب حارثى به وى حمله كرد و بر او نيزه‌يى بزد و به قولى او را بكشت . ابن كلبى گويد : او را زهرة بن حويه سعدى كشت ، و اين گفته استوارتر است . پارسيان به مدائن گريخته به يزدگرد پيوستند و سعد خبر پيروزى و مرگ آنانى را كه كشته شده بودند ، به عمر بنوشت .\r\nابو رجاء فارسى از پدر خويش و او از جد وى مرا روايت كرد كه گفت : من در نبرد قادسيه شركت جستم و آن زمان مجوسى بودم . چون تازيان تيرى سوى ما رها مىكردند ، مىگفتيم دوك دوك كه مراد از آن مغازل « 1 » است . آن دوكها همچنان بر ما مىباريد تا كارمان ساخته شد . گاهى يكى از مردان ما از كمان خود ناوكى رها مىكرد و آن برجامهء كسى آويزان مىشد و از آن بيشتر كارى نمىكرد و زمانى مىشد كه تيرى از تيرهاى ايشان زره محكم و جوشن دولاى مردان ما را مىشكافت .\r\n\r\n\r\n","description":"","footnote":"\r\n( 1 ) . مغازل جمع مغزل و آن به معنى دوك است . ايرانيان به ريشخند تيرها و زوبينهاى تازيان را به سبب حقارت و شكل خاص آن به دوك زنان تشبيه مىكردند .\r\n","page_name":" 370 ","page_number":417},
  {"content":"\r\n\r\nهشام بن كلبى گويد : نخستين كس كه يك عجمى را در نبرد قادسيه كشت ، ربيعة بن عثمان بن ربيعه از طايفه بنو نصر بن معاوية بن بكر بن هوازن بن منصور بود . طليحه در روز قادسيه اين شعر بگفت :\r\nمن جالينوس را ضربه‌يى زدم آنگه كه اسبان تيز تك در دل كارزار بودند ابو محجن ثقفى با ديدن نبرد گفت :\r\nاين غم مرا بس است كه ستوران ، آوردگاه را به زير سم همىكوبند و مرا به گوشه‌يى رها كرده و به رسن بركشيده‌اند هر گه كه برخيزم آهن فرو افكندم ، و بسته است درها به پيش رويم ، و ندايم به گوش كس نمىرسد و زهير بن عبد شمس بن عوف بجلى گفت :\r\nمن زهيرم و پسر عبد شمسم بر خاك افكندم به شمشير بزرگ پارسيان رستم مغرور و جامهء ديبا به تن را اين سان اطاعت خدا كردم و تشفى نفس يافتم اشعث بن عبد الحجر بن سراقهء كلابى كه در نبرد حيره و قادسيه حضور داشت ، چنين گفت :\r\n\r\n","description":"","footnote":"","page_name":" 371 ","page_number":418},
  {"content":"\r\n\r\nمركبم را در سيلحين و قصر از پاى نيافكندم مگر از بيم آن ، كه مرا به ننگ نسبت دهند واى بر مردى كه به عشيرهء خويش بر من بنازد حال آن كه پيران من بر معد و حمير سرورى داشتند و يكى از مسلمانان در آن روز گفت :\r\nنبرد همى كردم تا كه الله نصرت خويش نازل كرد در حالى كه سعد به دروازهء قادسيه پناه برده بود « 1 » چون برفتيم ، زنان بسيارى بيوه شده بودند جز زنان سعد كه هيچ يك از آنان بيوه نمانده‌اند « 1 » قيس بن مكشوح اين شعر بگفت كه به قولى از آن شخص ديگرى است :\r\nاسبان را بياوردم از صنعاء تا به زير سم گيرند هر شير اوژن گردنفر از غرقه اندر سلاحى را بياوردم به وادى القرى ، زان سپس به ديار كلب وانگه به يرموك و از پىاش به سرزمين شام چو يك ماهى برآمد ، به قادسيه رسيديم به حالى كه قوزكهايشان به خون رنگين همى بود پس آنجا يورش بر سپاه كسرى برديم و بر مرزبان‌زادگان عالى شأن\r\n\r\n\r\n","description":"","footnote":"\r\n( 1 ) . شاعر به كنايه مىخواهد بگويد كه سعد بن ابى وقاص از بيم جنگ به خانه پناه برد و زنده ماند و زنانش بيوه نشدند .\r\n","page_name":" 372 ","page_number":419},
  {"content":"\r\n\r\nو چون ديدم سواران جولان همىدهند آهنگ جايگاه آن ملك پر جلال كردم او را ضربتى بر سر زدم ، آنسان كه بر زمين فرو غلتيد به شمشيرى كه نى ناصاف بود و نى كند يزدان ز پى ، در آنجاى خير عطا فرمود زيرا كه كار نيك نزد خداى زاينده است و عصام بن مقشعر گفت :\r\nاى كاش مرا در قادسيه مىنگريست و مىديد « 1 » پايدارى مردى را كه چون همه فرو مانند او به پيش رود به شمشير آب ناديده چندان زنم كه دم تيغ بشكند و به نيزهء مردافكن ضربه‌ها زنم و دليرانه يورش آرم و طليحة بن خويلد گفت :\r\nسليمى شب هنگام به منزلگه سواران آمد تو راه خود از كوير پهناور چگونه يافتى ؟\r\nاى سليمى ، پس از تو ما را كار پرداختن به تاخت و تازهاى وسيع و جنگيدن بود گر ، به روز قادسيه ، كه تيغ براى هندى بر آنان مىنهادم ، تو نيز بودى\r\n\r\n\r\n","description":"","footnote":"\r\n( 1 ) . ضمير فعل به محبوبهء شاعر باز مىگردد . در دو قطعهء بعدى نيز سليمى و اميمه محبوبه‌هاى دو شاعرند .\r\n","page_name":" 373 ","page_number":420},
  {"content":"\r\n\r\nحمله و گريز ، و نيز استوارى مرا در برابر طعن نيزه و ضرب تيغ همىديدى و بشر بن ربيعة بن عمرو خثعمى گفت :\r\nشبح اميمه پس از نيمه شب بر من پديدار شد آنگه كه غروب نخستين ستارگان آغاز مىشود ما در بيابان عذيبيم و خانهء او در حجاز است ، وه كه چه راه دورى نى شگفت است اين ، جز آن كه خيالش در ظلمات به بيابان سفر كرده است ، حالى كه پيش رويمان كوهى بلند و با مهابت سر بركشيده است اشترم بر در قادسيه ناله همىكند كه سعد بن وقاص امير من گشته است سعد را شرارت حاكم است و نى خوبى آزارش رساست ، بىكرامت است و پر آز است به ياد آور ، خدا هدايتت كند ، ضرب شمشيرهايمان را بر در قادسيه آنگه كه جنگ بس دشوار مىنمود آن شب كه گروهى از سپاه را آرزو اين بود دو بال پرنده‌يى را عاريت گيرند و پرواز كنند گويد : آن روز سعد بن عبيد انصارى شهادت يافت و عمر از اين مصيبت اندوهگين شد و گفت : قتل وى اين پيروزى را منغض كرد .\r\n\r\n","description":"","footnote":"","page_name":" 374 ","page_number":421},
  {"content":"\r\n\r\n\r\nفتح مدائن\r\nگويند : مسلمانان پس از نبرد قادسيه به پيش راندند و چون از دير كعب گذشتند ، نخيرخان با جمعى عظيم از اهل مدائن به ايشان برخورد و با يك ديگر به جنگ پرداختند . زهير بن سليم ازدى از گردن نخيرخان بياويخت و هر دو بر زمين درغلتيدند . زهير خنجرى را را كه بر كمر نخيرخان بود ، بگرفت و شكمش را پاره كرد و او را بكشت . سپس سعد و مسلمانان برفتند و در ساباط نزول كردند و در شهر بهرسير گرد آمدند و آن شهرى است در ناحيه كوفه . نه ماه و به قولى هجده ماه در آنجا بماندند تا جايى كه دو بار خرماى تازه خوردند . اهل شهر با مسلمانان نبرد مىكردند و چون دست از جنگ مىكشيدند ، باز به شهر اندر مىشدند . چون مسلمانان آن شهر را فتح كردند ، يزدجرد پسر شهريار پادشاه فارس آماده گريز شد و او را درون زنبيلى نهاده از كاخ سفيد مدائن پايين فرستادند . از همين روى نبطيان او را برزبيلا خواندند . يزدجرد همراه بزرگان اسواران به حيره رفت و بيت المال و امتعهء سبك و خزانهء خود و زنان و كودكان را همراه ببرد . سالى كه يزدگرد گريخت ، سال قحطى بود و طاعون همهء اهل فارس را فرا گرفته بود . سپس مسلمانان از آب عبور كردند و ناحيه شرقى مدائن را گشودند .\r\nعفان بن مسلم از هشيم و او از حصين و او از ابو وائل روايت كرد كه گفت : چون عجمان از قادسيه گريختند ، آنان را دنبال كرديم و در كوثى گرد آمدند . از پى ايشان برفتيم تا به دجله رسيديم .\r\nمسلمانان گفتند : براى چه منتظر اين مختصر آب مىشويد . از آن بگذريم . پس از آب گذشتيم و آنان را منهزم ساختيم .\r\n\r\n","description":"","footnote":"","page_name":" 375 ","page_number":422},
  {"content":"\r\n\r\nمحمد بن سعد از واقدى و او از ابن ابى سبره و او از ابن عجلان و او از ابان بن صالح روايت كرد كه گفت : هنگامى كه پارسيان از قادسيه هزيمت يافتند بقية السيف آنان به مدائن رفتند و مسلمانان به دجله رسيدند و آن شهر چنان پر آب شده بود كه هرگز مانندش را نديده بودند . ناگهان پارسيان سفائن و پلهايى را كه به بخش شرقى مىرفت برداشتند و پل را آتش زدند . سعد و مسلمانان اندوهگين شدند ، زيرا راه عبور ديگرى سراغ نداشتند . مردى از مسلمانان پيش آمد و با اسب شنا كرد و گذشت و آنگاه مسلمانان نيز شناكنان عبور كردند و به صاحبان سفائن بفرمودند تا بارها را حمل كنند . پس پارسيان گفتند : به خدا كه به جنگ جنيان آمده‌ايم ، و گريختند .\r\nعباس بن هشام از پدر خويش و او از عوانة بن حكم ، و نيز ابو عبيده معمر بن مثنى از ابو عمرو بن علاء روايت كردند كه سعد بن ابى وقاص خالد بن عرفطه را به فرماندهى مقدمهء سپاه گسيل داشت و هنوز سعد نرسيده بود كه خالد ساباط را بگشود . سپس به روميه رفت و بر آن بايستاد تا اهل شهر بر اين قرار صلح كردند كه هر كه از ايشان خواهد ، جلاى بلد كند و هر كه خواهد ، بر جاى ماند به شرط آنكه طريق اطاعت و مناصحت در پيش گيرد و خراج بپردازد و مسلمانان را راهنمايى كند و بر ضد ايشان انديشهء خيانتى در سر نپرورد . وى پلى نيافت و به مخاضه‌يى « 1 » در قرية الصيادين رهنمايى شد و در آنجا سواران به آب زدند . پارسيان شروع به تيراندازى به آنان كردند ، لكن همهء مسلمانان به سلامت عبور كردند جز يك تن از قبيله طيئ به نام سليل بن يزيد بن مالك\r\n\r\n\r\n","description":"","footnote":"\r\n( 1 ) . مخاضه آن قسمت از آب است كه عمق كمترى دارد و بدين سبب مىتوان بىكمك پل يا سفينه‌يى از آن عبور كرد .\r\n","page_name":" 376 ","page_number":423},
  {"content":"\r\n\r\nسنبسى و كسى جز او آن روز آسيبى نديد .\r\nعبد الله بن صالح از شخص مورد وثوقى و او از مجالد بن سعيد و او از شعبى روايت كرد كه گفت : در نبرد مدائن مسلمانان كنيزكانى از كنيزان كسرى را به چنگ آوردند كه ايشان را از آفاق جهان آورده و براى كسرى مىپروريدند ، و مادر من يكى از آن كنيزان بود . گويد كه آن روز مسلمانان كافور بر گرفته به ديگهاى خود ريختند به گمان آنكه نمك است . واقدى گويد : سعد در سال شانزده از كار مدائن و جلولاء بپرداخت .\r\n\r\nنبرد جلولاء وقيعه « 1 »\r\nگويند : مسلمانان چند روزى در مدائن درنگ كردند ، سپس خبر يافتند كه يزدجرد گروه عظيمى گرد آورده سوى ايشان فرستاده است و آنان در جلولاء مجتمع شده‌اند . پس سعد بن ابى وقاص ، هاشم بن عتبة بن ابى وقاص را با دوازده هزار تن جانب ايشان گسيل داشت و آنان عجمان را بديدند كه حصار گرفته و خندق حفر كرده‌اند . عجمان عيال و بارهاى خود را در خانقين نهاده و هم عهد شده بودند كه نگريزند و امداد از حلوان و جبال سوى ايشان روان بود . مسلمانان گفتند : شايسته است پيش از آنكه كمك بيشترى برسد كار ايشان را بسازيم ، و به مصاف عجمان\r\n\r\n\r\n","description":"","footnote":"\r\n( 1 ) . ابن اثير مىگويد : در جنگ جلولاء يكصد هزار تن كشته شدند و اجساد كشتگان ميدان نبرد و اطراف آن را فرا گرفت ، و از اين روى آن موضع را جلولاء ناميدند ( از جمله معانى مصدر تجليل ، پوشانيدن و همه جا را فرا گرفتن است ) كلمهء وقيعه نيز به معنى آسيب كارزار و صدمهء قتال است .\r\n","page_name":" 377 ","page_number":424},
  {"content":"\r\n\r\nرفتند . حجر بن عدى كندى بر ميمنه و عمر بن معدى كرب بر سواران و طليحة بن خويلد بر پيادگان فرماندهى داشتند . سر كردهء عجمان در آن روز خرزاد برادر رستم بود .\r\nقتال شديدى در گرفت كه مسلمانان مانند آن را نديده بودند .\r\nچندان تير باريدن گرفت و ضرب نيزه فرود آمد كه سنانها بشكست و آنقدر شمشير زده شد كه تيغها خم گشت . آنگاه مسلمانان يك جا يورش بردند و عجمان را از جاى بركندند و منهزمشان ساختند . پارسيان گريختند و مسلمانان به تعقيبشان رفتند و از آنان كشتار فجيعى كردند تا آنكه تاريكى حايل شد و به لشكرگاه خود بازگشتند . هاشم بن عتبه ، جرير بن عبد الله را با سوارانى بسيار بر جلولاء گمارد ، تا ميان مسلمانان و دشمنانشان حايل باشد .\r\nيزدگرد از حلوان برفت و مسلمانان شروع به تاخت و تاز در نواحى سواد از سمت شرقى دجله كردند و به مهروذ آمدند . دهقان مهروذ با هاشم صلح كرد ، بر اين قرار كه از هر جريب چند درهم بدهد و در مقابل كسى از ايشان كشته نشود . هاشم دهقان دسكره را بكشت ، از آن رو كه وى را به خدعهء در كار مسلمين متهم ساخته بود . سپس به بندنجين آمد و اهل آن از وى امان طلبيدند ، به اين شرط كه جزيه و خراج دهند و او ايشان را امان داد . جرير بن عبد الله به خانقين رفت كه بقيه عجمان آنجا بودند و او آنان را بكشت و ناحيه‌يى از سواد دجله نماند ، مگر آنكه مسلمانان بر آن چيره شدند و به دست ايشان افتاد .\r\nهشام بن كلبى گويد در نبرد جلولاء عمرو بن عتبة بن نوفل بن اهيب بن عبد مناف بن زهره كه مادرش عاتكه دختر ابو وقاص بود ، از سوى سعد بر مردمان فرماندهى داشت . گويند : پس از واقعهء جلولاء سعد به مدائن رفت و جمعى همراه وى به آن بلد رفتند ، و سپس به ناحيه حيره آمد . نبرد جلولاء در آخر سال شانزده رخ داد .\r\n\r\n","description":"","footnote":"","page_name":" 378 ","page_number":425},
  {"content":"\r\n\r\nگويند : جميل بن بصبهرى دهقان فلاليج و نهرين ، و بسطام بن نرسى دهقان بابل و خطرنيه ، و رفيل دهقان عال و فيروز دهقان نهر الملك و كوثى ، و جمعى ديگر از دهقانان اسلام آوردند و عمر بن خطاب متعرض ايشان نشد و اراضى را از دستشان نگرفت و جزيه را از گردن آنان بينداخت .\r\nابو مسعود كوفى از عوانه و او از پدرش روايت كرد كه سعد بن ابى وقاص ، هاشم بن عتبة بن ابى وقاص را همراه اشعث بن قيس كندى گسيل داشت و او از راذانات گذشت و به دقوقا و خانيجار آمد و بر آن نواحى مسلط شد و تمامى كورهء باجرمى را گشود و سوى سن بارما و بوازيج الملك رفت و تا حد شهرزور رسيد .\r\nحسين بن اسود از يحيى بن آدم و او از ابن مبارك و او از ابن لهيعة و او از يزيد بن ابى حبيب روايت كرد كه گفت : عمر بن خطاب پس از فتح سواد به سعد بن ابى وقاص نوشت : اما بعد ، نامه‌ات به دست من رسيد . گفته‌اى كه مردم از تو خواسته‌اند غنائمى را كه خداوند به ايشان داده ميانشان تقسيم كنى . پس از آنكه نامهء مرا دريافت داشتى بنگر تا كه سپاهيان به كمك اسب و اشتر خويش چه اموال و چارپايانى آورده‌اند « 1 » و آن را پس از وضع خمس ميان ايشان قسمت كن و زمين و نهرها را براى كسانى كه روى آنها كار مىكنند باز گذار تا منبع عطاياى مسلمانان قرار گيرد ، چه اگر آن را ميان حاضران قسمت كنى براى آنان كه پس از ايشان خواهند آمد چيزى به جاى نخواهد ماند .\r\nحسين از وكيع و او از فضيل بن غزوان و او از عبد الله بن خازم\r\n\r\n\r\n","description":"","footnote":"\r\n( 1 ) . يعنى غنائم و اموالى كه سپاهيان با تاخت و تاز اسبان و شتران خود تحصيل كرده‌اند . اين عبارت اشاره به آيهء 6 از سورهء حشر است كه در صفحات قبل شرح آن گذشت .\r\n","page_name":" 379 ","page_number":426},
  {"content":"\r\n\r\nروايت كرد كه گفت : از مجاهد در باب ارض سواد پرسيدم ، گفت :\r\nقابل خريد و فروش نيست . گويد كه وى گفت : زيرا كه سواد به عنوه فتح شد و تقسيم نشد ، پس ملك همهء مسلمانان است .\r\nوليد بن صالح از واقدى و او از ابن ابى سبره و او از صالح بن كيسان و او از سليمان بن يسار روايت كرد كه عمر بن خطاب سواد را براى آنان كه در صلب مردان و رحم زنان‌اند « 1 » ، قرار داد و ايشان را از اهل ذمه شناخت و بر خودشان جزيه و بر اراضى آنان خراج مقرر داشت . پس اين جماعت اهل ذمه‌اند و قابل بردگى نيستند .\r\nسليمان گويد : وليد بن عبد الملك قصد آن داشت كه اهل سواد را فىء قرار دهد « 2 » و من او را از كار عمر در اين باب آگاه ساختم و خداوند او را از آن مقصود باز داشت .\r\nحسين بن اسود از يحيى بن آدم و او از اسرائيل و او از ابو اسحاق و او از حارثة بن مضرب روايت كرد كه عمر بن خطاب ارادهء تقسيم سواد بين مسلمانان را داشت و بفرمود تا ايشان را بشمارند . پس سه برزگر نصيب هر مردى شد . عمر با اصحاب رسول الله صلى الله عليه و سلم در اين باب شور كرد ، و على گفت : بگذار آنان مادهء معاشى براى مسلمانان باشند . عمر ، عثمان بن حنيف انصارى را فرستاد و او چهل و هشت ، و بيست و چهار ، و دوازده بر قرار كرد « 3 » .\r\nابو نصر تمار از شريك و او از اجلح و او از حبيب بن ابى ثابت و او از ثعلبة بن يزيد و او از على روايت كرد كه گفت : اگر دست به روى يك ديگر دراز نمىكرديد ، هر آينه سواد را ميان شما قسمت مىكردم .\r\n\r\n\r\n","description":"","footnote":"\r\n( 1 ) . يعنى براى آيندگان .\r\n( 2 ) . يعنى جزء غنائم به شمار آرد .\r\n( 3 ) . يعنى بر حسب استطاعت 48 و 24 و 12 درهم بر عهدهء اهالى مقرر داشت .\r\n","page_name":" 380 ","page_number":427},
  {"content":"\r\n\r\nحسين بن اسود از يحيى بن آدم و او از اسرائيل و او از جابر و او از عامر روايت كرد كه گفت اهل سواد را عهدى نباشد و به حكم تن در داده‌اند « 1 » . حسين از يحيى بن آدم و او از صلب زبيدى و او از محمد بن قيس اسدى و او از شعبى روايت كرد كه وى را بپرسيدند : آيا مردم سواد عهدى دارند ؟ او گفت : در اصل عهدى نداشتند ، ولى چون به دريافت خراج از ايشان رضايت داده شد اين به منزلهء عهد براى ايشان است . حسين از يحيى بن آدم و او از شريك و او از جابر و او از عامر روايت كرد كه گفت : اهل سواد را عهدى نباشد .\r\nعمرو ناقد از ابن وهب مصرى و او از مالك و او از جعفر بن محمد و او از پدرش روايت كرد كه گفت : مهاجران در مسجد مجلس به پا مىكردند و عمر با ايشان مىنشست و در باب امور آفاق گفت و گو مىكرد . روزى گفت : نمىدانم با مجوسان چه رفتارى در پيش گيرم . عبد الرحمن بن عوف برخاست و گفت : شهادت مىدهم كه رسول الله صلى الله عليه و سلم گفت : با آنان مانند اهل كتاب رفتار كنيد .\r\nمحمد بن صباح بزاز از هشيم و او از اسماعيل بن ابى خالد و او از قيس بن ابى حازم روايت كرد كه قوم بجيله در نبرد قادسيه چهار يك مردمان بودند و عمر ربع سواد را براى آنان قرار داد و چون جرير نزد وى آمد ، به او گفت : اگر من قسمت كنندهء بىمسئوليتى بودم ، بر همان قرار كه براى شما نهادم استوار مىماندم ، لكن مىبينم كه شمار مردمان فزونى يافته است . پس آن را به ايشان باز گردانيد . وى چنان كرد و قومش نيز همان كردند . آنگاه عمر وى را به دريافت هشتاد دينار مأذون داشت . گويد : زنى از قوم\r\n\r\n\r\n","description":"","footnote":"\r\n( 1 ) . يعنى به هر حكمى كه مسلمانان دربارهء ايشان جارى كنند ، رضا داده‌اند .\r\n","page_name":" 381 ","page_number":428},
  {"content":"\r\n\r\nبجيله به نام ام كرز گفت : پدر من به هلاكت رسيده و سهم او از سواد مسلم است و اكنون من آن را پس نخواهم داد . عمر گفت : اى ام كرز ، قوم تو همگى دعوت مرا اجابت كرده‌اند . گفت : من تسليم نخواهم داشت ، مگر آنكه مرا بر اشترى رام كه بر آن جلى سرخ كشيده باشند ، سوار كنى و مشتم را از زر پر سازى . عمر چنان كرد .\r\nحسين از ابو اسامه و او از اسماعيل و او از قيس و او از جرير روايت كرد كه عمر ربع سواد را به قوم بجيله داد و آن را سه سال در دست خود داشتند . قيس گويد : جرير بن عبد الله با عمار بن ياسر نزد عمر آمدند ، و او گفت : اگر من قسمت كنندهء مسئولى نبودم هر آينه آنچه را داريد برايتان به جا مىنهادم ، لكن رأى من بر اين است كه آن را باز گردانيد . ايشان چنان كردند و عمر جرير را به دريافت هشتاد دينار مأذون داشت . حسن بن عثمان زيادى از عيسى بن يونس و او از اسماعيل و او از قيس روايت كرد كه عمر به جرير بن عبد الله چهار صد دينار عطا كرد . حميد بن ربيع از يحيى بن آدم و او از حسن بن صالح روايت كرد كه عمر با قوم بجيله در خصوص ربع سواد مصالحه كرد كه به جاى آن عطايى برابر دو هزار به هر يك از آنان داده شود .\r\nوليد بن صالح از واقدى و او از عبد الحميد بن جعفر و او از جرير بن عبد الله و او از پدرش و او از جدش نقل كرد كه عمر براى وى و قومش چاريك آنچه را از سواد به تصرف در آورده بودند مقرر داشت و چون غنائم جلولاء گرد آمد ، جرير ربع آن را طلب كرد . سعد در آن باب به عمر بنوشت و عمر پاسخ داد كه اگر جرير را نظر بر اين است كه خود و قومش به خاطر جعلى « 1 » مشابه\r\n\r\n\r\n","description":"","footnote":"\r\n( 1 ) . جعل پاداش و سهمى بود كه به سببى - بويژه در ازاء خدمات جنگى - براى فرد يا عشيره‌يى در نظر گرفته مىشد .\r\n","page_name":" 382 ","page_number":429},
  {"content":"\r\n\r\nجعل مؤلفة قلوبهم « 1 » جنگيده‌اند ، پس جعل ايشان را بدهيد ، ولى اگر به خاطر خدا جنگيده و حساب خود را با او دارند ، آنگاه مانند همهء مسلمانان محسوب‌اند ، و هر چه به سود يا زيان ايشان است آنان را نيز شامل خواهد بود . جرير گفت : سخن امير المؤمنين درست و نيكو است و ما را به ربع نيازى نيست .\r\nحسين از يحيى بن آدم و او از عبد السلام بن حرب و او از معمر و او از على بن حكم و او از ابراهيم نخعى حكايت كرد كه گفت :\r\nمردى نزد عمر بن خطاب آمد و گفت : من مسلمان شده‌ام ، خراج را از زمين من بردار . عمر گفت : زمين تو به عنوه گرفته شده است .\r\nخلف بن هشام بزاز از هشيم و او از عوام بن حوشب و او از ابراهيم تيمى روايت كرد كه چون عمر سواد را فتح كرد ، به وى گفتند : آن را ميان ما قسمت كن ، زيرا كه ما سواد را به شمشير خود و به عنوه گشوده‌ايم . عمر اباء كرد ، و گفت : براى آنان كه پس از شما آيند چه خواهد ماند ، و بيم از آن دارم كه تقسيم كنم و شما بر سر آب با يك ديگر به نزاع افتيد . گويد : عمر اهل سواد را بر زمينهايشان باقى نهاد و جزيه سرانه و خراج ارضى بر ايشان مقرر داشت و آن را ميان مسلمانان تقسيم نكرد .\r\nقاسم بن سلام از اسماعيل بن مجالد و او از پدرش و او از شعبى روايت كرد كه عمر بن خطاب عثمان بن حنيف انصارى را به مساحى سواد فرستاد و او در آنجا سى و شش هزار هزار جريب بيافت و بر\r\n\r\n\r\n","description":"","footnote":"\r\n( 1 ) . المؤلفة قلوبهم جمعى از اشراف و بزرگان عرب بوده‌اند كه مسلمانان مىكوشيده‌اند با احسان و محبت دلهايشان را به سوى خود جلب كنند . به گفتهء ابن قتيبه عطايايى كه به آنان پرداخته مىشد ، گاهى به خاطر مسلمان شدن خود و اتباعشان بود و گاهى به خاطر آنكه در مسلمانى خويش پايدار مانند و بالاخره زمانى به منظور آن بود كه از آزار و ايذاء ايشان مصون مانند ( ابن قتيبه : كتاب المعارف ) .\r\n","page_name":" 383 ","page_number":430},
  {"content":"\r\n\r\nهر جريبى ، درهمى و قفيزى مقرر داشت . قاسم گويد : مرا گفتند كه آن قفيز پيمانه‌يى از آن اهل سواد بوده كه آن را شابرقان مىناميده‌اند . يحيى بن آدم گويد كه اين همان مختوم حجاجى « 1 » است .\r\nعمرو ناقد از ابو معاويه و او از شيبانى و او از محمد بن عبد الله ثقفى روايت كرد كه عمر در سواد بر هر جريبى كه آب بدان رسد ، خواه . داير و خواه باير ، درهمى و قفيزى مقرر داشت و بر هر جريب علوفه پنج درهم و پنج قفيز ، و بر هر جريب اشجار ده درهم و ده قفيز وضع كرد ، و از نخل ذكرى نكرد و بر هر مردى سرانه چهل و هشت ، و بيست و چهار ، و دوازده قرار داد .\r\nقاسم بن سلام از محمد بن عبد الله انصارى و او از سعيد بن ابى عروبه و او از قتاده و او از ابو مجلز لاحق بن حميد نقل كرد كه عمر بن خطاب عمار بن ياسر را متولى نماز اهل كوفه و لشكريان آن بلد كرد و عبد الله بن مسعود را براى امر قضا و بيت المال ايشان و عثمان بن حنيف را براى كار مساحى زمين فرستاد و روزانه گوسپندى را سهم ايشان قرار داد كه نيمى از آن همراه با زوائد گوسپند از آن عمار و نيمى ديگر از آن دو تن ديگر باشد . عثمان بن حنيف اراضى را مساحى كرد و بر هر جريبى از نخل ده درهم ، و بر هر جريب تاكستان ده درهم ، و بر هر جريب نيشكر شش درهم ، و بر هر جريب گندم چهار درهم ، و بر هر جريب جو دو درهم مقرر داشت و در اين باب به عمر نوشت و او آن را تنفيذ كرد .\r\nحسين بن اسود از يحيى بن آدم و او از مندل عنزى و او از اعمش و او از ابراهيم و او از عمرو بن ميمون روايت كرد كه گفت :\r\nعمر بن خطاب ، حذيفة بن يمان را به آن سوى دجله و عثمان بن حنيف\r\n\r\n\r\n","description":"","footnote":"\r\n( 1 ) . همان گونه كه از متن نيز بر مىآيد ، در اين روايت مراد از مختوم حجاجى و شابرقان و قفيز هر سه يك چيز است و آن نوعى پيمانهء غلات بوده است .\r\n","page_name":" 384 ","page_number":431},
  {"content":"\r\n\r\nرا به مناطق نرسيده به دجله فرستاد و ايشان بر هر جريب قفيزى و درهمى قرار دادند . حسين از يحيى بن آدم و او از مندل و او از ابو اسحاق شيبانى و او از محمد بن عبد الله ثقفى روايت كرد كه گفت : مغيرة بن شعبه كه بر سواد ولايت داشت ، نوشت : در ناحيهء ما علاوه بر گندم و جو انواع حاصل ديگر نيز مىرويد و نام ماش و انگور و شبدر و كنجد را ذكر كرد . گويد كه وى بر هر يك از آنها هشت مقرر داشت و نخل را منظور نكرد .\r\nخلف بزاز از ابو بكر بن عياش و او از حسين بن اسود و او از يحيى بن آدم و او از ابو بكر و او از ابو سعيد بقال و او از عيزار بن حريث روايت كرد كه عمر بن خطاب بر هر جريب گندم دو درهم و دو جريب « 1 » ، و بر هر جريب جو درهمى و جريبى ، و بر هر زمين ويرانى ، كه كشت آن ميسر باشد ، هر دو جريب يك درهم مقرر داشت .\r\nخلف بزاز از ابو بكر بن عياش و او از ابو سعيد و او از عيزار بن حريث روايت كرد كه عمر بر هر جريب مو ده درهم ، و بر هر جريب شبدر ده درهم ، و بر هر جريب پنبه پنج درهم ، و بر هر نخل فارسى يك درهم ، و بر هر دو نخل خرماى نا مرغوب يك درهم وضع كرد .\r\nعمرو ناقد از حفص بن غياث و او از ابن ابى عروبه و او از قتاده و او از ابو مجلز نقل كرد كه عمر بر هر جريب نخلستان هشت درهم مقرر داشت .\r\nحسين بن اسود از يحيى بن آدم و او از عبد الرحمن بن سليمان و او از سرى بن اسماعيل و او از شعبى روايت كرد كه عمر بن خطاب\r\n\r\n\r\n","description":"","footnote":"\r\n( 1 ) . جريب علاوه بر واحد مساحت زمين ، معانى ديگرى نيز داشته است و از آن جمله به مفهوم پيمانه‌يى براى اندازه‌گيرى غلات به كار مىرفته كه به احتمال معادل چهار قفيز بوده است .\r\n","page_name":" 385 ","page_number":432},
  {"content":"\r\n\r\nعثمان بن حنيف را فرستاد و او بر اهل سواد نسبت به هر جريب شبدر پنج درهم ، و هر جريب مو ده درهم مقرر داشت و نسبت به آنچه زير يك جريب كشت شود چيزى وضع نكرد .\r\nوليد بن صالح از واقدى و او از ابن ابى سبره و او از مسور بن رفاعه نقل كرد كه عمر بن عبد العزيز گفت : خراج سواد در عهد عمر يكصد هزار هزار درهم بود . چون حجاج بر سر كار آمد ، اين خراج به چهل هزار هزار درهم رسيد . وليد از واقدى و او از عبد الله بن عبد العزيز و او از ايوب بن ابى امامة بن سهل بن حنيف و او از پدر خويش روايت كرد كه عثمان بن حنيف پانصد هزار و پنجاه هزار « علج » را مهر بر گردن زد « 1 » و خراج در زمان ولايت او به صد هزار هزار درهم رسيد .\r\nوليد بن صالح از يونس بن ارقم مالكى و او از يحيى بن ابى اشعث كندى و او از مصعب بن يزيد ابو زيد انصارى و او از پدر خويش حكايت كرد كه گفت : على بن ابى طالب مرا بر مناطقى كه از فرات مشروب مىشود ، فرستاد . وى نام رستاقها و قريه‌ها را ذكر كرد و\r\n\r\n\r\n","description":"","footnote":"\r\n( 1 ) . در اوايل عصر اسلامى بر گردن اهل ذمه طنابى مىبستند و محل گرهء آن را پلمب مىكردند و علامتى بر آن پلمب نقش مىشد و گاهى فقط طناب را با تكه‌يى سرب يا فلز ديگر محكم مىبستند . آن پلمب و نقش را خاتم و اين عمل را ختم مىناميدند . برخى اوقات به جاى اين كار روى دست اشخاص با آهن علامتى داغ مىكردند . زنار بستن نيز كارى از همين گونه بوده است . سرخسى در مبسوط خود به چند فرمان اشاره كرده حاكى از اينكه اهل ذمه بايد زنار بر ميان بندند و بر گردنهايشان خاتم از سرب يا مس نهاده شود و يا جرس بر گردن ببندند ( مبسوط ، جلد يكم ) . گاهى عمل ختم يا علامت نهادن بر روى دست را نسبت به برخى از صاحبان حرف به سبب اهميت خاص مورد انجام مىدادند . چنان كه بلاذرى نمونه‌يى از آن را در مورد ضرابان پول و نمونهء ديگر را در مورد نگاهبانان ذكر كرده است . در يك مورد ديگر نيز گفته است كه روى دست تازه مسلمانان يكى از نواحى قنسرين نام اين شهر نقش شد .\r\n","page_name":" 386 ","page_number":433},
  {"content":"\r\n\r\nاز آن جمله نهر الملك و كوثى و بهرسير و رومقان و نهر جوبر و نهر درقيط و بهقباذات را نام برد . مرا فرمود تا بر هر جريب زراعت پر محصول گندم يك درهم و نيم و يك صاع گندم ، و بر هر جريب كشت متوسط يك درهم ، و بر هر جريب گندم كم حاصل دو ثلث درهم و بر جو نصف آن وضع كنم . و بفرمود تا بر بستانهايى كه در آنها نخل و اشجار هر دو باشد هر جريب ده درهم ، و بر هر جريب مو كه سه سال بر آن گذشته و به سال چهارم رسيده و بهره دهد ده درهم مقرر دارم ، و از هر نخل جدا افتاده از قريه‌ها كه عابران ميوهء آن را مىخورند چيزى نستانم ، و نيز بر سبزيها و خيار و حبوب و كنجد و پنبه چيزى وضع نكنم . و مرا بفرمود تا بر دهقانانى كه بر يابو سوار مىشوند و انگشترى طلا به دست مىكنند ، هر نفر چهل و هشت درهم ، و بر بازرگانان ميانه حال هر نفر بيست و چهار درهم در سال ، و بر مزدوران و ساير كسان ، هر مردى دوازده درهم قرار دهم .\r\nحميد بن ربيع از يحيى بن آدم و او از حسن بن صالح روايت كرد كه گفت : از حسن پرسيدم : اين خراجهاى مختلف از چه روست ؟\r\nگفت : هر كس در وضعى اين خراجها را برقرار ساخته و سپس در وضعيت ديگرى به نحوى ديگر مقرر شده است و در اين مسأله دورى و نزديكى اراضى از بازارها و دهانهء رودها مورد نظر بوده است .\r\nهم او گويد كه يحيى بن آدم گفت : اما مقاسمهء سواد را مردم در اواخر خلافت منصور از حكومت تقاضا كردند و پيش از آن كه اين كار انجام پذيرد منصور بمرد ، و سپس مهدى بفرمود تا آن روش ، جز در مورد عقبهء حلوان ، انجام پذيرد .\r\nعبد الله بن صالح عجلى از عبثر ابو زبيد و او از اهل ثقه روايت كرد كه حذيفه اراضى مشروب از دجله را مساحى كرد و خود در مدائن بمرد . پلهاى حذيفه به وى منسوب است ، زيرا كه او نزديك\r\n\r\n","description":"","footnote":"","page_name":" 387 ","page_number":434},
  {"content":"\r\n\r\nآن پلها منزل كرده بود ، و به قولى آنها را نوسازى كرد . ذراعى كه او و ابن حنيف به كار مىبردند اندازهء يك دست و قبضهء آن و انگشت كشيدهء ابهام بود . هنگامى كه تقسيم بالمناصفه پس از مساحىهايى كه انجام پذيرفت نسبت به اهل سواد عملى شد ، برخى از كاتبان گفتند : عشرى كه از زمينهاى اقطاعى گرفته مىشود معادل خمس نصفه‌يى است كه از اراضى استان « 1 » اخذ مىشود و بدين لحاظ شايسته است كه بر هر جريب زمين اقطاعى پس از انجام مساحى نيز همچنان خمس آنچه از يك جريب زمين استان گرفته مىشود مقرر گردد ، و كار به همين منوال جريان يافت .\r\nابو عبيد از كثير بن هشام و او از جعفر بن برقان و او از ميمون بن مهران روايت كرد كه عمر حذيفه و ابن حنيف را به خانقين فرستاد و آن بلد نخستين جايى بود كه بر آن دو فتح شد .\r\nنخست اهل ذمه را مهر بر گردن زدند ، و سپس خراج گرفتند .\r\nحسين بن اسود از وكيع و او از عبد الله بن وليد مرا روايت كرد و گفت : مردى به نام عبد الملك بن ابى حره از پدر خويش ، كه آگاهترين مردمان نسبت به امور سواد بوده است ، نقل كرد كه عمر بن خطاب ده نوع زمين از زمينهاى سواد را جزء خالصه قرار داد كه هفت نوع آن را به خاطر دارم و سه نوع را فراموش كرده‌ام .\r\n\r\n\r\n","description":"","footnote":"\r\n( 1 ) . اين واژه همان لفظ استان فارسى است . به روايت معجم البلدان ، پادشاهان ايران منطقهء سواد را به دوازده استان و شصت طسوج تقسيم كرده بودند . مثلا استان عال شامل طسوجهاى انبار و بادوريا و قطربل و مسكن بوده است . در متن كتاب نيز كه سخن از اراضى استان در ميان است ، مراد همان اراضى استانهاى سواد است ، با اين ويژگى كه آنچه از اين اراضى به تيول اعراب داده شده از شمول عنوان اراضى استان خارج گرديده و اين واژه ، مشتمل بر باقى اراضى شناخته شده است كه در دست مردم اصلى آن سرزمين بوده و مشمول مقاسمه قرار گرفته است .\r\n","page_name":" 388 ","page_number":435},
  {"content":"\r\n\r\nوى بيشه‌ها و مردابها و اراضى متعلق به كسرى و هر دير يزيدى و زمينهاى كشتگان جنگ و اراضى گريختگان را جزء همين خالصه‌ها قرار داد . گويد : اين وضع برقرار بود تا آنكه در ايام حجاج بن يوسف ديوان آتش گرفت و هر جماعتى خالصه‌هاى نزديك به خود را تصرف كردند .\r\nابو عبد الرحمن جعفى از ابن مبارك و او از عبد الله بن وليد و او از عبد الملك بن ابى حره و او از پدرش نقل كرد كه عمر بن خطاب در ناحيه سواد زمينهاى كشتگان جنگ و اراضى گريختگان و اراضى متعلق به كسرى و زمينهايى كه از آن اهل بيت وى بود ، و مردابها و ديرهاى يزيدى و نيز هر ملكى را كه كسرى خالصهء خود كرده بود جزء خالصه‌هاى خويش قرار داد و بهاى اين خالصه‌ها به هفت هزار هزار درهم رسيد . هنگامى كه واقعهء جماجم رخ داد ، مردم ديوان را آتش زدند و هر جماعتى خالصه‌هايى را كه اطرافش بود تصرف كرد . « 1 » حسين و عمرو ناقد از محمد بن فضيل و او از اعمش و او از ابراهيم بن مهاجر و او از موسى بن طلحه روايت كرد كه عثمان زمينى را در نهرين اقطاعا به عبد الله بن مسعود داد و اسبينا را اقطاع عمار بن ياسر و صعنبا را اقطاع خباب بن ارت و قريهء هرمز را اقطاع سعد قرار داد . عبد الله بن صالح عجلى از اسماعيل بن مجالد و او از پدرش و او از شعبى روايت كرد كه عثمان بن عفان نشاستج را به اقطاع به طلحة بن عبد الله داد و به اسامة بن زيد نيز زمينى را به اقطاع داد كه آن را فروخت .\r\n\r\n\r\n","description":"","footnote":"\r\n( 1 ) . جنگ ميان عبد الرحمن ابن اشعث و حجاج بن يوسف . اين جنگ در دير الجماجم رخ داد كه موضعى است نزديك كوفه ( وجه تسميه دير الجماجم در جاى ديگر آمده است ) .\r\n","page_name":" 389 ","page_number":436},
  {"content":"\r\n\r\nشيبان بن فروخ از ابو عوانه و او از ابراهيم بن مهاجر و او از موسى بن طلحه نقل كرد كه عثمان بن عفان به پنج تن از صحابه پيامبر ( ص ) اقطاعاتى بداد و ايشان عبد الله بن مسعود و سعد بن مالك زهرى و زبير بن عوام و خباب بن ارت و اسامة زيد بودند . هم او گويد : من ابن مسعود و سعد را كه همسايگانم بودند ديدم كه از زمينهاى خود در ازاء ثلث و ربع محصول بهره مىجستند .\r\nوليد بن صالح از محمد بن عمرو اسلمى و او از اسحاق بن يحيى و او از موسى بن طلحه حكايت كرد كه گفت : نخستين كسى كه در عراق اقطاعاتى معين كرد عثمان بن عفان بود . وى از املاك خالصهء كسرى و زمينهاى رها شده به اقطاع بداد . پس نشاستج را اقطاع طلحه و زمينهايى را كه متصل به زراره است اقطاع وائل بن حجر حضرمى و اسبينا را اقطاع خباب بن ارت و روحاء را اقطاع عدى بن حاتم طائى و زمينى را نزديك حمام أعين اقطاع خالد بن عرفطه و طيزناباذ را اقطاع اشعث بن قيس كندى و زمينى را در ساحل فرات اقطاع جرير بن عبد الله بجلى قرار داد .\r\nحسين بن اسود از يحيى بن آدم و او از حسن بن صالح روايت كرد كه گفت : شنيدم كه على رحمه الله چهار هزار درهم بر عهدهء اهل بيشهء برس مقرر داشت و در آن باب فرمانى بر قطعه پوستى براى آنان بنوشت . احمد بن حماد كوفى مرا گفت كه بيشه برس مقابل قصر نمرود در بابل است و در آن گودال عميقى است . مىگويند :\r\nاين گودال حفره‌يى است كه آجرهاى قصر را از گل آن برآورده‌اند ، و برخى آن را موضع چاه آب مىدانند .\r\nابو مسعود و ديگران مرا گفتند كه دهقانان انبار از سعد بن ابى وقاص خواستند نهرى براى ايشان حفر كند كه در گذشته از فرمانرواى پارسيان حفر آن را تقاضا كرده بودند . وى به سعد بن عمرو بن حرام بنوشت تا آن نهر را براى آنان حفر كند . سعد ،\r\n\r\n","description":"","footnote":"","page_name":" 390 ","page_number":437},
  {"content":"\r\n\r\nمردانى را گرد آورد و آن را بكندند تا به كوه رسيدند و شكافتن آن ممكن نبود ، پس آن را ترك گفتند . زمانى كه حجاج به ولايت رسيد كارگران را از هر ناحيه گرد آورد و به مباشران خود گفت : بنگريد تا كه هر يك از حفاران روزانه چه اندازه مىخورد . اگر وزن آن مساوى وزن چيزى است كه بر مىكند ، مانع حفر نشويد و بر آن هزينه كنيد تا كار تمام شود . پس آن كوه را به حجاج ، و نهر را به سعد بن عمرو بن حرام نسبت داده‌اند .\r\nگويد : خيزران ام الخلفاء « 1 » بفرمود تا نهر معروف به « محدود » را حفر كنند و آن را ريان نام نهاد . وكيل او نهر را به چند قسمت كرد و حدود هر بخشى را معين كرد و هر قومى را به حفر يك بخش بگمارد و از اين رو ، آن نهر را محدود ناميدند . اما نهر معروف به شيلى . اولاد شيلى بن فرخزادان مروزى مدعى هستند كه شاپور جدشان را بر نغيا از نواحى انبار گمارد ، و آن نهر را براى او حفر كرد . ديگران گويند كه آن ، منسوب به مردى است به نام شيلى كه در ايام منصور عهده‌دار حفر آن شد و در كنار آن پاليزى داشت .\r\nاين نهر قديم بود و مدفون گشته بود و منصور فرمود تا آن را حفر كنند . اين كار تا زمان مرگ منصور ناتمام ماند و در خلافت مهدى به پايان رسيد . گويند كه منصور دستور داد دهانه‌يى بالاى دهانهء قديمى آن احداث كنند . اين كار نيز به پايان نرسيد و مهدى آن را انجام داد .\r\n\r\n\r\n","description":"","footnote":"\r\n( 1 ) . خيزران همسر مهدى خليفهء عباسى كه مادر دو تن از خلفاى اين سلسله يعنى موسى الهادى و هارون الرشيد بود .\r\n","page_name":" 391 ","page_number":438},
  {"content":"\r\n\r\n\r\nذكر تمصير كوفه\r\nمحمد بن سعد از محمد بن عمر واقدى و او از عبد الحميد بن جعفر و ديگران روايت كرد كه عمر بن خطاب به سعد بن ابى وقاص نامه‌يى نوشت و به او دستور داد كه محلى را براى هجرت مسلمانان و پيروان ايشان برگزيند ، كه بين آن محل و خود وى دريا فاصله نباشد . وى به انبار آمد و خواست تا منزلگاه را در آنجا قرار دهد .\r\nلكن مگس فراوان در آن موضع مردمان را آزار مىداد . پس به محلى ديگر رفت و آن را نيز نيكو نيافت . آنگاه به كوفه رفت و آن را حدود بندى كرد و منازلى را به اقطاع به مردمان داد و قبيله‌ها در منازل خويش فرود آمدند و مسجد شهر را نيز بساخت . اين كار به سال هفده انجام گرفت .\r\nعلى بن مغيرهء اثرم از ابو عبيده معمر بن مثنى و او از شيوخ خويش و نيز از هشام بن كلبى و او از پدر خويش و مشايخ كوفى روايت كرد كه چون سعد بن ابى وقاص از كار قادسيه بپرداخت ، عزم مدائن كرد و با اهل روميه ، و بهرسير صلح منعقد ساخت ، و سپس مدائن را بگشود و اسبانبر و كرد بنداذ را به عنوه بگرفت و سپاهيان را در آنجا منزل داد و ايشان آن را به تصرف در آوردند .\r\nآنگاه عمر به سعد نوشت كه سپاه را به جاى ديگر برد و او آنان را به سوق حكمه و به قولى به كويفه نرسيده به كوفه برد . اثرم گويد :\r\nبه قولى تكوف به معنى اجتماع است ، و نيز گويند كه موضع دايره‌يى شكل از شن را كوفانى نامند و جمعى ديگر زمينى را كه در آن ريگ و گل و شن باشد كوفه خوانند . گويند كه پشه مسلمانان را آزار مىداد و سعد به عمر نوشت كه مردم به پشه‌زدگى دچار آمده و آزار مىكشند . عمر به وى نوشت : اعراب به منزلهء اشتران باشند و\r\n\r\n","description":"","footnote":"","page_name":" 392 ","page_number":439},
  {"content":"\r\n\r\nچيزى مناسب حال آنان نيست ، مگر آنكه شتران را مناسب باشد .\r\nپس جايى قابل سكونت و بقاء را براى ايشان جستجو كن و ميان من و آنان دريا را فاصله قرار مده . سعد ، ابو الهياج اسدى عمرو بن مالك بن جناده را مأمور كرد كه زمينها را براى مردمان تعيين حدود كند . آنگاه عبد المسيح بن بقيله نزد سعد آمد ، و به وى گفت : تو را به سرزمينى هدايت خواهم كرد كه از فلات پايينتر و از مباق « 1 » مرتفعتر است . پس او را به موضع كوفهء امروزى راهنمايى كرد ، كه آن را سورستان مىخواندند .\r\nچون به موضع مسجد كوفه رسيد ، مردى را بفرمود تا تيرى در جهت وزش باد قبله رها كند و محلى را كه تير به زمين خورد ، علامت نهاد . سپس تيرى ديگر در جهت وزش باد شمال رها ساخت و محل فرود آن را نشان كرد و آنگاه تيرى رو به وزش باد جنوب انداخت و جاى تلاقى آن را با زمين علامت گذارد و نيز تيرى در جهت باد صبا بينداخت و موضع فرود آن را معين كرد . آنگاه مسجد و دار الامارهء خود را در مقامى بلند و اطراف آن تعيين كرد و براى قوم نزار و اهل يمن دو قرعه معين كرد كه هر كه قرعهء نخست سهمش باشد ، جانب چپ را گيرد كه بخش بهتر شهر بود .\r\nقرعه به نام اهل يمن در آمد و ناحيه شرقى نصيب ايشان شد و خطهء نزار در بخش غربى و در وراء آن علامتگذاريها معين گشت و منطقهء داخل علامات براى صحن مسجد و دار الاماره منظور گشت .\r\nمغيرة بن شعبه مسجد را توسعه داد و زياد نيز در آن بنا احداث كرد و آن را مستحكم ساخت . وى همچنين دار الاماره را بساخت .\r\n\r\n\r\n","description":"","footnote":"\r\n( 1 ) . مباق ، زمين پست و پشه‌گير است .\r\n","page_name":" 393 ","page_number":440},
  {"content":"\r\n\r\nزياد مىگفت : بر هر ستونى از ستونهاى مسجد كوفه هجده صد « 1 » صرف كردم . عمرو بن حريث مخزومى نيز در كوفه احداث بنا كرد .\r\nوى را زياد هنگام رفتن به بصره به جاى خويش معين مىكرد . بعدا عمال ديگر در آنجا بناهايى كردند و ميدانها و كوچه‌ها را تنگ كردند . گويد : صاحب كوچهء عمرو در كوفه اولاد عمرو بن حريث بن عمرو بن عثمان بن عبد الله بن مخزوم بن يقظه بودند .\r\nوهب بن بقيه واسطى از يزيد بن هارون و او از داود بن ابى هند و او از شعبى روايت كرد كه گفت : ما - يعنى اهل يمن - دوازده هزار تن بوديم و نزاريان هشت هزار تن . مگر نمىبينى كه بيشتر اهل كوفه از ما هستند . قرعهء ما به سمت شرق درآمد ، و از اين رو خطهء ما در اين ناحيه قرار دارد .\r\nعلى بن محمد مدائنى از مسلمة بن محارب و ديگران روايت كرد كه مغيره بر مسجد كوفه بيفزود و در آن بنا احداث كرد . سپس زياد نيز بر آن اضافه كرد . سبب ريختن ريگ در مسجد كوفه و مسجد بصره آن بود كه مردم نماز مىگزاردند و چون دست خود را كه به خاك آلوده شده بود بلند مىكردند ، آن را تكان داده پاك مىكردند .\r\nزياد گفت : از آن بيم دارم كه با گذشت زمان مردم تصور كنند تكان دادن دست از سنتهاى نماز است . پس مسجد را وسعت داد و بر آن افزود و بفرمود تا سنگ‌ريزه بياورند و آن را گرد آورده در صحن مسجد بريختند . كسانى كه مسئول كار گردآورى سنگريزه بودند بر مردم سخت مىگرفتند و افرادى را بر اين وظيفه گمارده ، مىگفتند : نوعى از سنگ را بياوريد كه ما نشان مىدهيم و چند گونه سنگريزه برگزيده مشابه آنها را طلب مىكردند و از اين راه مالى به دست آوردند . پس اين مثل بيامد كه :\r\n\r\n\r\n","description":"","footnote":"\r\n( 1 ) . يعنى هزار و هشتصد .\r\n","page_name":" 394 ","page_number":441},
  {"content":"\r\n\r\n« چه خوش است امارت هر چند بر سنگ باشد » . اثرم به نقل از ابو عبيده گويد : اين مثل از آن رو گفته شد كه حجاج بن عتيك ثقفى يا پسرش كار قطع سنگ از كوهستان اهواز براى مسجد بصره را بر عهده گرفت و مالى به چنگ آورد و مردم گفتند : چه خوش است امارت هر چند كه بر سنگ باشد . ابو عبيده گويد : آمدن به كوفه در سال هجده انجام شد و گويد كه زياد در مسجد كوفه مقصوره ساخت و خالد بن عبد الله قسرى آن را تجديد كرد .\r\nحفص بن عمر عمرى از هيثم بن عدى طائى نقل كرد كه مسلمانان در مدائن بماندند و زمينهايى به خود اختصاص دادند و در آن مسجدها بنا كردند . ولى مسلمانان آب و هواى شهر را ناسازگار و بيمارىزا يافتند و سعد بن ابى وقاص در اين باره به عمر بنوشت .\r\nعمر پاسخ داد آنان را در جايى سمت غرب سكونت ده . سعد ، كويفهء ابن عمر را برگزيد . مسلمانان به آن نظرى افكندند و چون آب گردش را فرا گرفته بود خارج شدند و به موضع كوفهء امروزى آمدند و به الظهر رسيدند كه آن را خد العذراء مىناميدند ، و در آن ، شب بوى دشتى و اقحوان و درمنه و مشك چوپان و شقايق روييده بود . پس آن را برگزيدند .\r\nشيخى از اهل كوفه مرا گفت كه بين كوفه و حيره را ملطاط مىگفتند ، و خانهء عبد الملك بن عمير خاص ميهمانان بود . عمر دستور داده بود خانه‌يى را براى كسانى كه از اطراف مىآيند ، منظور دارند . پس در آن خانه منزل مىگزيدند .\r\nعباس بن هشام كلبى از پدر خويش و او از ابو مخنف و او از محمد بن اسحاق حكايت كرد كه سعد بن ابى وقاص در چوبين نيكويى\r\n\r\n","description":"","footnote":"","page_name":" 395 ","page_number":442},
  {"content":"\r\n\r\nبر قصر خود بنهاد « 1 » و دور آن پرچينى از نى بكشيد . عمر بن خطاب ، محمد بن مسلمهء انصارى را فرستاد و او آن در و پرچين را آتش زد و سعد را در مساجد كوفه اقامه كرد « 2 » . لكن جز خوبى چيزى دربارهء او گفته نشد .\r\nعباس بن وليد نرسى و ابراهيم علاف بصرى از ابو عوانه و او از عبد الملك بن عمير و او از جابر بن سمره روايت كردند كه اهل كوفه از سعد بن ابى وقاص نزد عمر سعايت كردند و گفتند كه او نماز را خوب نمىخواند . سعد گفت : من نماز رسول الله ( ص ) را با آنان مىخوانم و از آن منحرف نمىشوم . دو تاى نخستين را به ركد « 3 » و دو تاى آخرين را به حذف « 3 » برگزار مىكنم . عمر گفت : از تو گمان چنين مىرود اى ابو اسحاق . عمر كسانى را فرستاد تا دربارهء او در كوفه سؤال كنند . آنان به هيچ مسجدى از مساجد نرفتند ، مگر آنكه از وى به خير ياد و به نيكى ثنا كردند تا به مسجدى از مساجد بنى عبس رسيدند . مردى از آن قوم به نام ابو سعده گفت :\r\nاگر از ما پرسيد ، گوييم كه به مساوات تقسيم نمىكند و در دعاوى عدالت روا نمىدارد . وى گويد كه سعد گفت : خداوندا ، اگر او\r\n\r\n\r\n","description":"","footnote":"\r\n( 1 ) . در ناسخ التواريخ نقل شده است كه سعد وقاص در كوفه كوشكى براى خود بنيان كرد ، به نشان كوشك كسرى كه در مداين ديدار كرده بود و آن در كه بر كوشك كسرى بود برگرفت و از مداين به كوفه آورد و بر در كوشك خود نصب كرد . لشكريان نيز كردار او را استوار داشتند و درهاى فراوان از مداين به كوفه آوردند و بر در سراهاى خويش نهادند .\r\n( 2 ) . يعنى وى را در مساجد شهر بر مردمان عرضه كرد تا هر كه شكايتى از او دارد ، بيان كند .\r\n( 3 ) . حذف به معنى سريع خواندن و ترك طمأنينه و تطويل در نماز و ركد خلاف آن است .\r\n","page_name":" 396 ","page_number":443},
  {"content":"\r\n\r\nدروغ مىگويد عمرش را دراز ، فقرش را دائم و چشمش را كور گردان و او را عرضهء فتنه‌ها كن . عبد الملك گويد : سپس ، من او را در كوچه‌ها ديدم كه دستخوش صد سالگى است . وى را گفتند :\r\nچونى اى ابا سعده ؟ گفت : پيرم و به بلا دچار آمده‌ام . نفرين سعد مرا گرفت . عباس نرسى در حديث ديگرى گويد : سعد دربارهء اهل كوفه گفت : خداوندا ، هيچ اميرى از ايشان راضى مباد ، و آنان از هيچ اميرى راضى نباشند . عباس نرسى مرا گفت : شنيدم كه مختار بن ابى عبيد يا كسى جز او گفته است : مردم كوفه شرف را خوش دارند و مردن را ناخوش .\r\nحسن بن عثمان زيادى از اسماعيل بن مجالد و او از پدرش و او از شعبى روايت كرد كه عمرو بن معدى كرب زبيدى پس از فتح قادسيه نزد عمر بن خطاب رفت و عمر از او دربارهء سعد و رضاى مردم از وى پرسش كرد . گفت : وى را ترك كردم ، در حالى كه براى مردم ذره‌ها را جمع مىكرد و چون مادر راستين بر آنان مهر مىورزيد . در جوانمردى يك اعرابى و در گردآورى خراج يك نبطى است . تقسيم به مساوات ، و داورى به عدل ، و اجراى حكم به برابرى كند . عمر گفت : گويا شما دو تن قرار نهاده‌ايد كه نزد من از يك ديگر مدح گوييد - سعد نيز نامه‌يى نوشته و در آن عمرو را ثنا گفته بود - ، گفت : هرگز چنين نيست اى امير المؤمنين ، بلكه آنچه مىدانستم گفتم . گفت : اى عمرو ، مرا از جنگ خبر ده . گفت :\r\nآنگه كه گرم شود ، مذاقى تلخ دارد و آن كس كه بر آن شكيبا بود ، شهرت يابد و هر كه سستى كند ، تلف شود . گفت : مرا از جنگ - افزارها خبر ده . گفت : اى امير المؤمنين ، هر يك را كه خواهى سؤال كن . گفت : نيزه . گفت : همچون برادر است و گاهى خيانت نيز كند .\r\nگفت : ناوك . گفت : پيام آور مرگ است ، هم خطا كند و هم مصيب بود . گفت : سپر . گفت : آن حفاظى است كه بلا بر دورش همى\r\n\r\n","description":"","footnote":"","page_name":" 397 ","page_number":444},
  {"content":"\r\n\r\nچرخد . گفت : زره . گفت : مزاحم سوار است و عذاب پياده ، لكن حصارى محكم است . گفت : شمشير . گفت : اينجاست كه مادرت به عزايت نشيند . عمر گفت : مادر خودت به عزايت نشيند . عمرو گفت : تب مرا ذليل تو كرد « 1 » . گويد كه عمر ، سعد را معزول و عمار بن ياسر را ولايت داد . از وى شكايت كردند و گفتند ضعيف است و از سياست بىخبر . پس او را نيز عزل كرد . ولايت وى بر كوفه يك سال و نه ماه بود . عمر گفت : امان از مردم كوفه ، اگر برايشان مردى قوى بگمارم او را به فجور نسبت مىدهند ، و اگر ضعيفى را بر آنان ولايت دهم وى را حقير شمارند . سپس مغيرة بن شعبه را بخواند و گفت : اگر تو را بر كوفه والى كنم ، آيا ديگر به كارى از آن گونه كه بر تو تهمت زده بودند دست خواهى زد ؟ گفت :\r\nنه . مغيره پس از فتح قادسيه به مدينه رفته بود و عمر او را والى كوفه كرد و همچنان در آن مقام بود تا عمر وفات يافت . آنگاه عثمان بن عفان سعد را بر كوفه ولايت داد و سپس او را عزل كرد و وليد بر سعد وارد شد ، سعد گفت : يا تو پس از من زيرك شده‌اى و يا من پس از تو به حماقت گراييده‌ام . سپس وليد نيز عزل شد و سعيد بن عاصى بن سعيد بن عاصى بن اميه ولايت رسيد .\r\nابو مسعود كوفى به نقل از يكى از كوفيان مرا گفت : از مسعر بن كدام شنيدم كه رستم در نبرد قادسيه چهار هزار تن به همراه داشت و آنان را سپاه شهان شاه مىناميدند . ايشان امان خواستند ، بر اين شرط كه هر جا متمايل باشند اقامت كنند و با هر كه خواهند حليف شوند و در حق ايشان عطايا مقرر گردد . خواستهء آنان پذيرفته شد و با زهرة بن حويه سعدى از بنو تميم حليف شدند و سعد آنان را در\r\n\r\n\r\n","description":"","footnote":"\r\n( 1 ) . مثلى از امثال تازى است و صورت كامل آن چنين است : تب مرا درماندهء خواب كرد ( الحمى اضرعتنى للنوم ) . مفهوم آن اين است كه احتياج مرا ذليل تو كرد .\r\n","page_name":" 398 ","page_number":445},
  {"content":"\r\n\r\nجايى كه خود خواستند منزل داد و براى هر يك از ايشان يك هزار مقرر داشت . اين عجمان بزرگى داشته‌اند كه او را ديلم مىخوانده‌اند و حمراء « 1 » ديلم از همين رو مصطلح شده است . سپس ، زياد به امر معاويه برخى از آن جماعت را به شام برد و آنان را پارسيان شام خواندند . برخى نيز به بصره رفتند و به اسوارانى كه در آنجا بودند ، پيوستند . ابو مسعود گويد كه اعراب عجم را حمراء مىخوانند ، چنان كه گويند من از حمراء ديلم هستم ، همان گونه كه كسى گويد من از جهينه‌ام ، و امثال آن . ابو مسعود گويد : از كسى شنيدم كه مىگفت ، اين اسواران در نزديكى ديلم مقيم بودند و چون مسلمانان به قزوين آمدند ، آنان به شرايطى همانند اسواران بصره اسلام آوردند و به كوفه آمدند و در آنجا مقيم شدند .\r\nمدائنى مرا گفت : ابرويز به ديلم رفت و چهار هزار تن را بياورد و آنان را خدمه و خاصان خود قرار داد . پس از وى نيز ايشان همين منزلت داشتند و با رستم در نبرد قادسيه مشاركت جستند و چون او كشته شد و مجوسان گريختند ، ديلميان جدا شدند و گفتند :\r\nما از اينان نيستيم و پناهگاهى نداريم و اينان را بر ما نظر خوشى نباشد ، بهتر آن است كه در دين مسلمانان داخل شويم و از طريق ايشان عزت يابيم ، پس جدا شدند . سعد گفت : اين جماعت چه خواهند ؟ مغيرة بن شعبه نزد ايشان آمد و از كارشان پرسيد . خبر خود را به وى دادند و گفتند : ما به دين شما داخل مىشويم . وى نزد سعد بازگشت و او را آگاه ساخت . سعد آنان را امان داد و مسلمان شدند و در فتح مدائن همراه سعد بودند ، و در فتح جلولاء نيز\r\n\r\n\r\n","description":"","footnote":"\r\n( 1 ) . وصف حمراء به خاطر رنگ پوست است . اين واژه به ملل غير عرب سفيد پوست اطلاق مىشد .\r\n","page_name":" 399 ","page_number":446},
  {"content":"\r\n\r\nشركت داشتند . سپس رهسپار شده همراه مسلمانان در كوفه منزل كردند .\r\nهشام بن محمد بن سائب كلبى گويد : دشت سبيع به اولاد سبيع بن سبع بن صعب همدانى و صحراى اثير به مردى از بنو اسد به نام اثير منسوب است . دكان عبد الحميد به عبد الحميد بن عبد الرحمن بن زيد بن خطاب عامل عمر بن عبد العزيز بر كوفه و صحراى بنو قرار به طايفهء بنو قرار بن ثعلبة بن مالك بن حرب بن طريف بن نمر بن يقدم بن عنزة بن اسد بن ربيعة بن نزار منسوب است . گويد كه دار الروميين زباله‌دانى اهل كوفه بود ، و زباله و خاشاك در آن مىريختند تا آنكه عنبسة بن سعيد بن عاصى از يزيد بن عبد الملك خواست كه آن را به اقطاع وى دهد و او آن را اقطاع وى قرار داد و عنبسه خاك آن را به صد هزار و پنجاه هزار درهم از آن جاى نقل كرد . ابو مسعود گويد : سوق يوسف در حيره به يوسف بن عمر بن محمد بن حكم بن ابى عقيل ثقفى پسر عم حجاج بن يوسف بن حكم بن ابى عقيل كه عامل هشام بر عراق بود ، منسوب است .\r\nابو الحسن على بن محمد و ابو مسعود مرا گفتند كه حمام اعين به اعين آزاد كردهء سعد بن ابى وقاص منسوب است و اين اعين همان است كه حجاج بن يوسف او را نزد عبد الله بن جارود عبدى اهل رستقاباذ فرستاد و آن هنگامى بود كه وى سر به مخالفت برداشته و مردم نيز با وى بر سر اخراج حجاج از عراق و تقاضا از عبد الملك براى گماردن ديگرى همداستان شده بودند . چون اعين رسالت خود ادا كرد عبد الله گفت : اگر فرستاده نبودى ، هر آينه تو را مىكشتم . ابو مسعود گويد : شنيدم كه حمام پيش از وى به مردى از طايفهء عباد به نام جابر تعلق داشت و او برادر حيان است كه اعشى از او ياد كرده است . وى صاحب آب بند جابر در حيره نيز بود . اعين حمام را از ورثهء جابر خريدارى كرده بود .\r\n\r\n","description":"","footnote":"","page_name":" 400 ","page_number":447},
  {"content":"\r\n\r\nابن كلبى گويد : معبد بنو مازن در حيره به قومى از ازد يعنى بنو عمرو بن مازن ، كه جزء قبيله ازد است و ازديان از غسانيان‌اند ، منسوب است . هم او گويد كه حمام عمر به عمر بن سعد بن ابى وقاص منسوب است .\r\nگويند : شهارسوج بجيله در كوفه به بنو بجله منسوب است و آنان اولاد مالك بن ثعلبة بن بهثة بن سليم بن منصوراند ، و بجله مادر ايشان است كه نسب اين قوم متأثر از نام اوست . مردم به غلط بجيله گويند . دشت عرزم به مردى به نام عرزم منسوب است كه در آنجا خشت مىزده است . خشتهاى آنجا نامرغوب و بانى و سفال آميخته بود و گاهى آتش گرفته ديوار را دچار حريق مىكرد . ابن عرفه از اسماعيل بن عليه و او از ابن عون روايت كرد كه ابراهيم نخعى وصيت كرد خشت عرزمى بر گور او ننهند . برخى از اهل كوفه گويند كه اين عرزم مردى از بنو نهد بوده است .\r\nجبانهء بشر به بشر بن ربيعة بن عمرو بن منارة بن قمير خثعمى منسوب است ، كه مىگويد :\r\nاشترم بر دروازهء قادسيه همىنالد كه سعد بن وقاص بر من امير است ابو مسعود گويد : در كوفه موضعى به نام عنترهء حجام ناميده مىشد كه مردى سياه‌چرده بود . هنگامى كه خراسانيان به كوفه آمدند به جاى آن حجام عنتره گفتند و نام آن موضع به همين نحو در زبان مردم بماند . همانند آن موضعهاى ديگرى است به نامهاى حجام فرج ، و ضحاك رواس ، و بيطار حيان كه او را رستم و صليب نيز گويند و در حيره واقع است .\r\nهشام بن كلبى گويد : زراره به زرارة بن يزيد بن عمرو بن عدس\r\n\r\n","description":"","footnote":"","page_name":" 401 ","page_number":448},
  {"content":"\r\n\r\nاز طايفهء بنو بكا بن عامر بن ربيعة بن عامر بن صعصعه منسوب است و آن خانهء وى بود و معاوية بن ابى سفيان آن را از وى بگرفت ، و سپس در شمار خالصه در آمد تا اينكه محمد بن اشعث بن عقبهء خزاعى آن را به اقطاع بستاند . گويد : دار حكيم در محلهء رختخواب فروشان كوفه به حكيم بن سعد بن ثور بكائى و قصر مقاتل به مقاتل بن حسان بن ثعلبة بن اوس بن ابراهيم بن ايوب بن محروق از طايفهء بنو امرى القيس بن زيد مناة بن تميم منسوب است . و گويد : سواديه در كوفه به سواد بن زيد بن عدى بن زيد شاعر عبادى منسوب است كه جدش حماد بن زيد بن ايوب بن محروق بود .\r\nقريه ابو صلابه كه در كنار فرات است ، به صلابة بن مالك بن طارق بن جبر بن همام عبدى و اقساس مالك به مالك بن قيس بن عبد هند بن لجم از طايفهء بنو حذاقة بن زهر بن اياد بن نزار منسوب است ، و دير اعور به مردى از طايفهء اياد از قوم بنو امية بن حذاقه كه اعور ناميده مىشد ، منتسب است . ابو داود ايادى دربارهء اين دير گويد :\r\nديرى كه زائرانش همىگويند واى بر مادر ايل حذاقى از اين خانه دير قره به قره از طايفهء بنو امية بن حذاقه منسوب است . دير سوا نيز به همين طايفه منتسب است . سوا به معنى عدل است و مردم به انصاف خواهى آنجا مىآمدند و در باب حقوق فيما بين سوگند ياد مىكردند . به گفتهء برخى از رواة ، سوا نام زنى از آن طايفه بوده است . گويد : دير الجماجم از آن طايفهء اياد بوده است . بين ايشان و طايفهء بنو بهراء بن عمرو بن حاف بن قضاعه و طايفهء بنو قين بن جسر بن شيع الله بن وبرة بن تغلب بن حلوان بن عمران بن حاف جنگى بود . جماعتى از قوم اياد در اين جنگ كشته شدند و چون آن واقعه\r\n\r\n","description":"","footnote":"","page_name":" 402 ","page_number":449},
  {"content":"\r\n\r\nسپرى شد ، كشتگان خود را نزديك اين دير به خاك سپردند ، و سپس كسانى آن موضع را حفر كردند و جمجمه‌ها را خارج ساختند و آن دير را دير الجماجم ناميدند . اين روايت از آن شرقى بن قطامى است .\r\nمحمد بن سائب كلبى گويد : مالك الرماح بن محرز ايادى جماعتى از پارسيان را بكشت و جمجمه‌هاى ايشان را بر آن دير بياويخت پس آن را دير الجماجم ناميدند .\r\nگويند كه دير كعب از آن قوم اياد بوده و به قولى به جماعت ديگرى متعلق بوده است . دير هند از آن مادر عمرو بن هند يعنى عمرو بن منذر بن ماء السماء بوده كه زنى از قوم كنده بوده است .\r\nخانهء قمام دختر حارث بن هانى كندى نزديك خانهء اشعث بن قيس است . گويد : معبد بنو عدى به بنو عدى بن ذميل از قوم لخم منسوب است . گويند : طيزناباذ در اصل ضيزناباذ بوده و اسم آن تغيير كرده است و به ضيزن بن معاويه بن عبيد سليحى منسوب است و نام سليح عمر بن طريف بن عمران بن حاف بن قضاعه بوده است . دختر ضيزن ربة الخضر النضيره ، و مادرش جيهلة دختر تزيد بن حيدان بن عمرو بن حاف بن قضاعه بوده است .\r\nگويد : كسى كه مسجد سماك در كوفه به وى منسوب است ، سماك بن مخرمة بن حمين اسدى از قوم بنو هالك بن عمرو بن اسد بوده و او كسى است كه اخطل درباره‌اش گويد :\r\nسماك بهر خاندانش مايهء فخرى ساخت وى تا دم مرگ بر كار خير پيشگامى همىكند من او را آهنگرى مىشمردم و مىشناختم لكن امروز رخت بر بست زجامه‌اش آن شراره‌ها\r\n\r\n","description":"","footnote":"","page_name":" 403 ","page_number":450},
  {"content":"\r\n\r\nهالك « 1 » نخستين كسى بود كه آهن ساخت و اولادش به اين خاطر مطمح عيب و عار بودند « 2 » . سماك به اخطل گفت : واى بر تو . چه دردى داشتى كه خواستى مرا مدح گويى و هجو كردى . سماك از بيم على بن ابى طالب از كوفه گريخته در رقه مقام كرده بود . ابن كلبى گويد : در كوفه محله‌يى است به نام بنو شيطان . وى شيطان بن زهير بن شهاب بن ربيعة بن ابى سود بن مالك بن حنظلة بن مالك بن زيد مناة بن تميم بوده است . ابن كلبى گويد : محل خانهء عيسى بن موسى كه امروزه به اين نام معروف است به علاء بن عبد الرحمن بن محرز بن حارثة بن ربيعة بن عبد العزى بن عبد شمس بن عبد مناف تعلق داشته كه در ايام ابن زبير بر يك چهارم كوفه حاكم بوده است . كوچهء ابن محرز به هم او منسوب است و در كوفه كوچه‌يى است منسوب به عميرة بن شهاب بن محرز بن ابى شمر كندى كه خواهرش را عمر بن سعد بن ابى وقاص داشت و حفص بن عمر را براى وى زاييد .\r\nصحراى شبث به شبث بن ربعى رياحى از قوم بنو تميم منسوب است .\r\nگويند : خانهء حجير در كوفه به حجير بن جعد جمحى منسوب است .\r\nو گويد كه چاه مبارك در مقبرهء جعفى به مبارك بن عكرمة بن حميرى جعفى منسوب است كه يوسف بن عمر او را بر قسمتى از سواد ولايت داده بود . آسياب عماره به عمارة بن عقبة بن ابى معيط بن ابى عمرو بن اميه منسوب است . و گويد كه جبانهء سالم به سالم بن عمار بن عبد الحارث از طايفهء بنو دارم بن نهار بن مرة بن صعصعة بن معاوية بن بكر بن هوازن منسوب است ، و بنو مرة بن صعصعة به مادرشان سلول دختر ذهل بن شيبان نسب مىبرند . گويند : صحراى بردخت به\r\n\r\n\r\n","description":"","footnote":"\r\n( 1 ) . جد مشترك قوم بنو هالك كه سماك نيز از آن جمله بوده است .\r\n( 2 ) . شرارهء جامه از سويى اشاره به وضع كار آهنگران و از سوى ديگر نشانهء همين عيب و عارى است كه دامن بازماندگان و قوم هالك را گرفته بود .\r\n","page_name":" 404 ","page_number":451},
  {"content":"\r\n\r\nبردخت شاعر ضبى منسوب است كه نامش على بن خالد بوده است .\r\nگويند : مسجد بنو عنز به بنو عنز بن وائل بن قاسط و مسجد بنو جذيمه به بنو جذيمة بن مالك بن نصر بن قعين بن حارث بن ثعلبة بن دودان بن اسد و به قولى به بنو جذيمة بن رواحهء عبسى منسوب است . در آنجا دكانهاى صرافان واقع است . گويد : در كوفه مسجدى است منسوب به بنى مقاصف بن ذكوان بن زبينة بن حارث بن قطيعة بن عبس بن بغيض بن ريث بن غطفان بن سعد بن قيس بن عيلان كه از آن طايفه هيچ كس نمانده است . گويد : مسجد بنو بهدله به بنو بهدلة بن المثل بن معاويه از قوم كنده ، و چاه جعد در كوفه به جعد مولاى همدان منسوب است و گويد كه خانهء ابو ارطاة به ارطاة بن مالك بجلى منسوب است و خانهء المقطع به مقطع بن سنين كلبى بن خالد بن مالك نسبت دارد . دربارهء آن خانه ابن رقاع گويد :\r\nدر ذى منار ديده سواد آن باز شناسد آن سان كه ميهمانان خانهء مقطع را شناسند گويد كه قصر عدسيان در سمت حيره به بنو عمار بن عبد المسيح بن قيس بن حرملة بن علقمة بن عدس كلبى تعلق داشته كه نسب به جدهء خود عدسه دختر مالك بن عوف كلبى مىبردند و او مادر رماح و مشظ پسران عامر المذمم بوده است . شيخى از اهل حيره مرا حكايت كرد كه در كاغذهاى مربوط به خراب كردن قصرهاى حيره كه متعلق به آل منذر بوده مشاهده كرده است كه مسجد جامع كوفه را با قسمتى از مصالح حاصل از تخريب اين قصرها ساخته‌اند و بهاى آن را به پاى جزيه اهل حيره حساب كرده‌اند .\r\nابو مسعود و ديگران مرا گفتند كه خالد بن عبد الله بن اسد بن كرز قسرى از طايفهء بجيله براى مادر خود معبدى را كه امروزه\r\n\r\n","description":"","footnote":"","page_name":" 405 ","page_number":452},
  {"content":"\r\n\r\nسكة البريد « 1 » كوفه است ، بنا نهاد .\r\nمادر وى زنى نصرانى بود . و گفت كه خالد دكانهايى را احداث كرد و طاق هلالى از آجر و گچ براى آنها پديد آورد . وى نهر معروف به نهر جامع را حفر كرد و در القريه قصرى ساخت كه به نام قصر خالد شناخته شد . برادرش اسد بن عبد الله قريه‌يى را كه به سوق اسد معروف است بگرفت و در آن بازارى بنا كرد و مردم را به آنجا انتقال داد و آن قريه را سوق اسد ناميدند . كنارهء ديگر نهر ، ملك عتاب بن ورقاء رياحى بوده است . وى هنگامى كه به عنوان والى عازم خراسان بود لشكرگاهش را نزديك همان بازار قرار داد .\r\nابو مسعود گويد : عمر بن هبيرة بن معيه فرازى در ايام ولايت خود بر عراق پل كوفه را بساخت ، و سپس خالد بن عبد الله قسرى آن را اصلاح كرد و در استواريش بكوشيد . و از آن پس نيز چند بار مرمت شد . و نيز گفت كه به گفتهء يكى از شيوخ ، نخستين كس كه آن را بساخت مردى از طايفهء عباد از قوم جعفى در عهد جاهليت بود سپس فرو ريخت و به جاى آن پلى ديگر ساخته شد . در عهد اسلامى ، زياد بن ابى سفيان ، و سپس ابن هبيره و پس از او خالد بن عبد الله و يزيد بن عمر بن هبيره در بناى آن همت گماشتند ، و پس\r\n\r\n\r\n","description":"","footnote":"\r\n( 1 ) . سكة لبريد يا دار البريد همان است كه در گذشتهء نه چندان دور در كشور خودمان چاپارخانه ناميده مىشد . در اين مراكز يا ايستگاه‌ها همواره ستورانى آمادهء حركت نگاه داشته مىشدند . چاپاريان را اصحاب السلك مىناميدند . در اينكه واژهء بريد از فارسى گرفته شده اتفاق نظر موجود است ، هر چند كه وجه تسميه يكسانى براى آن ذكر نشده است ( در مجمع البحرين به نقل از زمخشرى و ديگران آمده است كه بريد در اصل به استر اطلاق مىشده و لفظى است فارسى كه در آغاز بريده دم بوده است ، زيرا دم استران چاپارى را مىبريده‌اند . اين واژه معرب و مخفف شد ، و سپس فرستاده‌يى را كه سوار اين ستوران مىشد بريد خواندند ، و نيز مسافتى را كه طى مىكرد ، يعنى فاصلهء ميان دو پست چاپارى را ، به همين نام خواندند ) .\r\n","page_name":" 406 ","page_number":453},
  {"content":"\r\n\r\nاز بنو اميه نيز چندين بار اصلاح شد .\r\nابو مسعود و ديگران مرا گفتند كه يزيد بن عمر بن هبيره شهرى را در كوفه كنار فرات بنا كرد و در آن منزل گزيد و اندكى از آن مانده بود كه نامهء مروان به وى رسيد و به او بفرمود تا از مجاورت اهل كوفه اجتناب كند . وى آن موضع را ترك كرد و در كنار جسر سورا قصرى را كه به قصر ابن هبيره معروف است ، بساخت .\r\nچون ابو العباس بر سر كار آمد به آن شهر رفت و آنچه ناقص مانده بود تمام كرد و در آن بنايى ساخت و نام شهر را هاشميه نهاد . لكن مردم به عادت گذشته آن را به ابن هبيره نسبت مىدادند . وى گفت چنان كه مىبينم نام ابن هبيره از اين موضع برنخواهد افتاد . پس به ترك آن گفت و در برابرش هاشميه ديگرى ساخت و در آن منزل كرد . سپس انبار را براى اقامت برگزيد و شهر معروف خود را در آنجا بساخت ، و پس از مرگ همان جا به خاك سپرده شد . ابو جعفر منصور به جاى او نشست و در هاشميه كوفه منزل كرد و آنچه از آن مانده بود تمام كرد و به بناى آن افزود و شهر را به شكلى كه ميل داشت مجهز كرد . سپس از آنجا به بغداد نقل مكان كرد و مدينهء خود را بساخت و بغداد را تمصير كرد و آن را مدينة السلام ناميد و باروى قديمى شهر را كه از دجله آغاز و تا صراة ادامه داشت مرمت كرد . منصور ، عبد الرحمن بن حسن بن حسن بن على بن ابى طالب را به خاطر دو پسرش محمد و ابراهيم در هاشميه زندانى كرد و قبر او همان جا است . منصور در كوفه رصافه را ساخت و به فرمودهء او آزاد كرده‌اش ، ابو الخصيب مرزوق قصرى را كه به قصر ابو الخصيب معروف شد ، روى پايه‌هاى بناى كهنى براى وى بساخت . گويند كه ابو الخصيب آن قصر را براى خود بنا كرد و منصور در آنجا به ديدن وى مىرفت .\r\nاما خورنق قصرى قديم و پارسى بود كه نعمان بن امرى القيس\r\n\r\n","description":"","footnote":"","page_name":" 407 ","page_number":454},
  {"content":"\r\n\r\nپسر شفيقه بنت ابو ربيعة بن ذهل بن شيبان آن را براى بهرام گور بن يزدجرد بن بهرام بن شاپور ذو الاكتاف بنا كرده بود . بهرام گور را نعمان نگاهدارى مىكرد . و اين نعمان همان است كه ملك خود را رها كرد و به سياحت پرداخت . عدى بن زيد عبادى در شعر خود از او ياد كرده است . چون دولت مباركه ظهور كرد ، ابراهيم بن سلمه از داعيان خراسان و جد عبد الرحمن اسحاق قاضى ، كه در خلافت مأمون و المعتصم در بغداد بود ، خورنق را به اقطاع گرفت .\r\nابراهيم مولاى عشيرهء رباب بود و او گنبد خورنق را در خلافت ابو العباس احداث كرد كه پيش از آن وجود نداشت .\r\nابو مسعود كوفى از يحيى بن سلمة بن كهيل حضرمى و او از مشايخ اهل كوفه روايت كرد كه چون مسلمانان مدائن را فتح كردند ، در آنجا فيلى بيافتند . پيش از آن به هر فيلى برخورد كرده بودند ، آن را كشته بودند . پس به عمر دربارهء آن فيل بنوشتند عمر به ايشان نوشت ، اگر خريدارى يافت شد فيل را بفروشند .\r\nمردى از اهل حيره فيل را بخريد و نزد وى بماند و آن را به مردمان نشان مىداد . سپس بر آن جل بپوشاند و به گردش در شهرها پرداخت . مدتى فيل نزد او بود تا آنكه ام ايوب دختر عمارة بن عقبة بن ابى معيط زن مغيرة بن شعبه - كه پس از مغيره ، زياد او را به همسرى برگزيده بود - خواست تا فيل را تماشا كند و آن زمان در خانهء پدر خويش بود . پس فيل را بياوردند و آن را جلوى در مسجدى كه امروزه باب الفيل ناميده مىشود نگاه داشتند و ام ايوب تماشايش كرد و به صاحب فيل چيزى بخشيد و او را روانه كرد .\r\nلكن فيل گامى چند بر نداشته بود كه بيفتاد و بمرد و آن در را باب الفيل خواندند . به قولى آن زنى كه فيل را نظاره كرد ، زن وليد بن عقبة بن ابى معيط بود و به قولى ديگر جادوگرى به مردم چنين نمايانيد كه فيلى را سوار بر خر از اين در خارج كرده ، كه اين گفتهء باطلى\r\n\r\n","description":"","footnote":"","page_name":" 408 ","page_number":455},
  {"content":"\r\n\r\nاست . و نيز گويند كه خمرهء بزرگ مسجد را از اين در بر پشت فيل به درون بردند و بدين سبب باب الفيل خوانده شد . كسانى گويند كه فيل يكى از واليان از اين در به زور وارد شد و آن را به فيل منسوب ساختند . خبر اول از اين جمله استوارتر است .\r\nابو مسعود مرا گفت كه دشت ميمون در كوفه به ميمون ، آزاد كردهء محمد بن على بن عبد الله منسوب است . وى پدر ابو بشر بن ميمون است كه در بغداد نزديك دروازهء شام صاحب طاقات بوده است .\r\nصحراى ام سلمه به ام سلمه دختر يعقوب بن سلمة بن عبد الله بن وليد بن مغيرة بن عبد الله بن عمر بن مخزوم همسر ابو العباس منسوب است . ابو مسعود با من حكايت كرد كه منصور اهل كوفه را به كار حفر خندق شهر گرفت و هر مردى را به پرداخت چهل درهم بابت هزينهء اين كار ملزم ساخت . وى اهل كوفه را به خاطر گرايش به طالبيان و تهييج بر ضد حكومت مذموم مىداشت .\r\nحسين بن اسود از وكيع و او از اسرائيل و او از جابر و او از عامر روايت كرد كه عمر در نامهء خود كوفيان را سر تازيان خطاب كرد . حسين از وكيع و او از سفيان و او از حبيب بن ابى ثابت و او از نافع بن جبير بن مطعم نقل كرد كه عمر گفت : برترين مردمان در كوفه‌اند . حسين و ابراهيم بن مسلم خوارزمى از وكيع و او از يونس بن ابى اسحاق و او از شعبى روايت كرد كه عمر خطاب به اهل كوفه نوشت : به رأس اسلام . حسين بن اسود از وكيع و او از قيس بن ربيع و او از شمر بن عطيه حكايت كرد كه عمر از اهل كوفه ياد كرد و گفت : آنان نيزهء خدا و گنج ايمان و جمجمهء عرب‌اند ، از ثغور اعراب دفاع مىكنند و به اهل شهرها كمك مىرسانند .\r\nابو نصر تمار از شريك بن عبد الله بن ابى شريك عامرى و او از جندب و او از سلمان روايت كرد كه گفت : كوفه قبهء اسلام است .\r\nزمانى بيايد كه مؤمنى نماند ، مگر آنكه در كوفه باشد ، يا قلبش\r\n\r\n","description":"","footnote":"","page_name":" 409 ","page_number":456},
  {"content":"\r\n\r\nهواى كوفه كند .\r\n\r\nامر واسط عراق\r\nعبد الحميد بن واسع ختلى حاسب از يحيى بن آدم و او از حسن بن صالح روايت كرد كه گفت : نخستين مسجد جامعى كه در سواد بنا شد مسجد مدائن بود و آن را سعد و اصحابش بنا كردند . مسجد مدائن سپس وسعت يافت و بناى آن مستحكم گشت . اين كار به دست حذيفة بن يمان انجام گرفت كه در سال سى و شش در مدائن بمرد .\r\nپس از آن مسجد كوفه و سپس مسجد انبار ساخته شد . گويد كه حجاج شهر واسط را در هشتاد و سه يا هشتاد و چهار بساخت و مسجدى و قصرى و قبة الخضراء را در آن شهر بنا كرد . واسط سرزمينى نيزار بود و از اين رو واسط القصب خوانده مىشد . بين واسط و اهواز و بصره و كوفه فاصلهء واحدى بود . ابن قريه گفت :\r\nحجاج واسط را در جايى جز بلد خود ساخت و به كسانى جز اولاد او خواهد رسيد .\r\nشيخى از مردم واسط به نقل از شيوخ آن شهر مرا حكايت كرد كه چون حجاج از كار واسط بپرداخت به عبد الملك بن مروان نوشت :\r\nمن شهرى را در زمينى بلند ميان جبل و مصران بنا كرده‌ام و آن را واسط ناميده‌ام . به همين سبب اهل واسط را كرشيون « 1 » مىخوانند .\r\nحجاج پيش از ساختن واسط قصد آن داشت كه در صين كسكر منزل كند . پس بفرمود تا نهر صين را حفر كنند و فعله گرد آورد و دستور داد آنان را به زنجير كشند تا راه گريز و فرار در پيش\r\n\r\n\r\n","description":"","footnote":"\r\n( 1 ) . كرش به همان معنى زمين بلند است .\r\n","page_name":" 410 ","page_number":457},
  {"content":"\r\n\r\nنگيرند . لكن ، سپس رأى وى تغيير كرد و واسط را پديد آورد و در آن منزل گزيد و نهرهاى نيل و زابى را بكند . وى نام اين نهر را از آن روى زابى نهاد كه از زابى قديم منشعب گشته بود . حجاج اراضى كنار اين دو نهر را احياء كرد و شهر معروف به نيل را پديد آورد و آن را تمصير نمود . آنگاه قصد املاكى را كرد كه عبد الله بن دراج ، آزاد كردهء معاوية بن ابى سفيان آنها را از بين اراضى موات متروكه و منابع آب ناشناخته و باتلاقها و بيشه‌زارها براى معاويه احياء كرده و آب بندهايى بر آنها زده بود ، و آن در ايامى بود كه به اتفاق مغيرة بن شعبه امر خراج كوفه را بر عهده داشت . حجاج نىهاى آن املاك را ببريد و آنها را به نفع عبد الملك بن مروان در اختيار گرفت و كشت كرد .\r\nحجاج درهايى را از زندورد و دوقره و داروساط و دير ماسرجسان و شرابيط بكند و براى ساختن قصر خود و مسجد جامع به واسط برد . اهل اين شهرها فزع كردند و گفتند ما را بر شهرها و اموالمان امان داده‌اند ، لكن حجاج به گفتهء ايشان التفاتى نكرد .\r\nگويد كه خالد بن عبد الله قسرى نهر مبارك را حفر كرد و فرزدق در اين باب گفت :\r\nپندارم كه پس از يك ماه در آب نهر مبارك سگان سپيد و سياه غوطه همىخورند لكن سپس در شعرى طولانى چنين گفت :\r\nخليفهء حق را به همت خالد نهرى بدادند كابش ز ديگر رودها فزون بود\r\n\r\n","description":"","footnote":"","page_name":" 411 ","page_number":458},
  {"content":"\r\n\r\nمبارك به كردار نامش سيراب همىكند كشتزارهاى سواد و درختان سر بركشيده را دجله ، چون هنگام مد به پيش آيد ، گويى اشتر پيرى است كه به ريسمان قطارش همىكشند محمد بن خالد بن عبد الله طحان گفت : از مشايخمان شنيدم كه خالد بن عبد الله قسرى به هشام بن عبد الملك نوشت كه به او اذن دهد پلى بر روى دجله بسازد . هشام نوشت : اگر اين كار شدنى بود ، پارسيان پيش از تو ساخته بودند . خالد بار ديگر نوشت ، و او پاسخ داد : اگر اطمينان دارى كه اين كار انجام شدنى است ، اقدام كن .\r\nوى اقدام كرد و مال بسيار بر آن انفاق كرد ، لكن ديرى نپاييد كه آب ، پل را ببرد و هشام غرامت هزينه‌ها را بر عهدهء وى قرار داد .\r\nگويند : نهر معروف به بزاق قديم است و در زبان نبطى آن را بساق مىناميدند ، يعنى آنچه آب را از اطراف گرفته سوى خود جارى مىسازد . اين نهر آبهاى اضافى بيشه‌هاى سيب و قسمتى از آب فرات را در خود گرد مىآورد و مردم آن را بزاق ناميدند . اما نهر ميمون ، نخستين كسى كه آن را حفر كرد يكى از وكيلان ام جعفر ، زبيده دختر جعفر بن منصور ، بود كه سعيد بن زيد نام داشت . دهانهء نهر در قريه‌يى به نام قريه ميمون قرار داشت ، و سپس در ايام الواثق عمر بن فرج رخجى محل دهانه را به جاى ديگر انتقال داد . لكن نام ميمون را همچنان بر آن باقى نهادند تا ذكر يمن و تبرك از نهر جدا نشود .\r\nمحمد بن خالد مرا حكايت كرد كه مهدى بفرمود تا نهر الصله را حفر كنند و اراضى اطراف آن را احياء كرد و حاصل اين اراضى را براى بخشيدن به اهل حرمين و نفقهء ايشان منظور كرد . بر كشاورزانى كه خواهان اقامت در اين اراضى بودند شرطى\r\n\r\n","description":"","footnote":"","page_name":" 412 ","page_number":459},
  {"content":"\r\n\r\nشد كه امروزه نيز در حق ايشان جارى است و آن اينكه پس از گذشت پنجاه سال ، حاصل بالمناصفه تقسيم شود . نهر امير منسوب به عيسى بن على ، و در زمين اقطاعى وى جارى است .\r\nمحمد بن خالد ما را گفت كه محمد بن قاسم از سند پيلى را به حجاج هديه كرد . آن را با سفينه‌يى از بطائح گذرانيدند . و در مشرعه‌يى « 1 » كه مشرعة الفيل ناميده مىشود برون آوردند و آن موضع را مشرعة الفيل و فرضة الفيل خواندند .\r\n\r\nامر بطائح « 2 »\r\nجماعتى از اهل علم مرا گفتند كه پارسيان از زوال پادشاهى\r\n\r\n\r\n","description":"","footnote":"\r\n( 1 ) . مشرعه نقطه‌يى است كه در آنجا ورود به آب يا خروج از آن آسان باشد ، يا براى اين كار آماده شده باشد .\r\n( 2 ) . بطائح جمع بطيحه است و آن بر مناطق گود و علفزارى اطلاق مىگردد كه قعر آنها به صورت كانال در آمده و در معرض جريانهاى آب ناشى از طغيانهاى كم و بيش مستمر قرار دارد و بدين نحو غالبا به صورت تالاب در مىآيد . به طور خاص آنچه در متن به اين عنوان ذكر شده منطقه‌يى وسيع و باتلاقى در نواحى سفلاى فرات و دجله است كه در اصل اراضى آباد و زير كشت بوده و بر اثر طغيان فرات و دجله زير آب رفته است . سبب طبيعى پيدايش بطيحه‌ها اين بوده است كه به تدريج گل و لاى زيادى در ساحل شط جمع مىشده و ارتفاع كناره‌ها را بالا مىبرده است ، به نحوى كه در زمان طغيان ، آبى كه به اطراف مىريخت نمىتوانست به طور كامل به رودخانه باز گردد و اين سبب پيدايش باتلاقها و آبگيرها مىشد . سابقهء پيدايش بطيحه‌ها به زمانهاى بسيار كهن باز مىگردد . در نوشته‌هاى به جا مانده از اقوام آكادى به سوابق روشنى از اين بابت اشاره شده است . بعيد نيست كه طغيان باستانى بين النهرين ، مذكور در افسانهء\r\n","page_name":" 413 ","page_number":460},
  {"content":"\r\n\r\nخويش سخن مىگفتند و زلزله‌ها و طوفانهايى را كه رخ مىداد نشانهء آن مىدانستند . دجله به صورت شاخه‌هاى منشعب از مجراى اصلى ، كه تتمهء آب در آن جريان داشت - و نيز آن مجراى اصلى همچون ديگر شاخه‌ها - به دجلهء بصره مىپيوست كه آن را العوراء مىخواندند . در زمان قباد بن فيروز در بخش سفلاى كسكر شكاف عظيمى حادث شد و توجهى به آن نكردند تا جايى كه آب غالب آمد و بسيارى از زمينهاى آباد را غرقه ساخت . قباد سست عنصر بود و بر كارها همتى اندك مبذول مىداشت . چون پسرش انوشروان به فرماندهى رسيد بفرمود تا به كار آن آب برسند و آب بندها بساخت و توانست پاره‌يى از زمينها را به آبادانى باز گرداند . در سالى كه رسول الله ( ص ) عبد الله بن حذافهء سهمى را نزد كسرى ابرويز فرستاد ، يعنى سال هفتم هجرت ، و به قولى سال ششم ، در آب فرات و دجله زيادتى عظيم حاصل شد كه قبل و پس از آن هيچ كس مانندش را نديده بود و شكافهاى بزرگى پديد آمد . ابرويز كوشيد تا شكافها را مسدود سازد ، لكن آب غلبه كرد و به محل بطائح سرازير شد و عمارات و كشتزارها را به زير گرفت و بسيارى نواحى را در\r\n\r\n\r\n","description":"","footnote":"\r\nكهن گيلگمش ، كه بر اثر آن مدنيت سامى بسيار قديم ساحل فرات زير آب رفته بود شكل بسيار شديدى از همين كيفيت مربوط به پيدايش بطيحه‌ها بوده است ، چنان كه مشابه آن در اواخر عهد ساسانى رخ داد و بر اثر طغيان همزمان و عظيم دجله و فرات سطح آب به نحو بىسابقه‌يى بالا رفت و سدها و آب‌بندها شكافته شد و منطقهء عظيمى زير آب رفت . در برخى نقاط ميزان آب و شكل زمين به نحوى بوده كه با قايق از آن عبور مىكرده‌اند . ساسانيان سيستم زهكشى و كانال كشى عظيمى را براى مقابله با اين پديدهء طبيعى به وجود آورده بودند و در دوران اسلامى نيز اين تلاش ادامه داشت كه نمونه‌هاى بسيارى از آن در متن كتاب ذكر شده است . مناطق باتلاقى كوچك و بزرگى كه هم اكنون نيز در عراق سفلى موجود است جزيى از بطائح به شمار مىرود .\r\n","page_name":" 414 ","page_number":461},
  {"content":"\r\n\r\nآن حدود غرقه ساخت . كسرى خود كار مسدود ساختن آن شكافها را بر عهده گرفت و مال فراوان در ميانه ريخت و فعلهء بسيار بكشت . به گفته‌يى چهل تن از سدسازان را در يك روز كنار يكى از آن شكافها به دار آويخت . لكن از عهدهء آب برنيامد . « 1 » آنگاه تازيان به سرزمين عراق آمدند و عجمان سرگرم جنگ شدند و شكافها پديد مىآمد و كسى بدان التفاتى نمىكرد و دهقانان از مسدود ساختن بيشتر آنها عاجز بودند . پس بطيحه‌ها وسيعتر و عريضتر مىشد و چون معاوية بن ابى سفيان به ولايت رسيد عبد الله بن دراج ، آزاد كردهء خود را به كار خراج عراق گمارد ، و او بخشهايى از اراضى بطائح را براى وى بازيابى و احياء كرد .\r\nميزان درآمد اين اراضى به پنج هزار هزار مىرسيد و او اين كار را با قطع نيزار و بستن آب‌بندها براى غلبهء بر آب به انجام رسانيد .\r\nسپس حسان نبطى ، آزاد كردهء بنى ضبه و صاحب حوض حسان در بصره ، كه منارهء حسان در بطائح نيز به وى منسوب است ، بر سر كار آمد و در ايام وليد براى حجاج و نيز براى هشام بن عبد الملك برخى از اين زمينها را احياء كرد . گويند كه پيش از پيدايش بطيحه‌ها در كسكر نهرى بود به نام نهر الجنب و راه چاپار به ميسان و دستميسان و اهواز در جهت جنوبى اين نهر بود . هنگامى كه بطيحه‌ها وسعت يافت ، بيشه‌زارهايى در بخش راه چاپارى پديدار شد كه بيشه‌هاى بريد نام گرفت و آنچه در بخش ديگر پديد آمد اغمربثى خوانده شد كه معنى آن بيشه‌هاى بزرگ است . آن نهر اكنون در اراضى خشكى كه به تازگى احياء شده جريان دارد .\r\n\r\n\r\n","description":"","footnote":"\r\n( 1 ) . ابن خردادبه اين داستان را به نحو ديگرى نقل كرده و مىگويد كه خسرو چهل آب بند در يك روز بزد و پول فراوان بر بساط ريخت ، لكن سودى نبخشيد ( ابن خرداد به : المسالك و الممالك ) .\r\n","page_name":" 415 ","page_number":462},
  {"content":"\r\n\r\nابو مسعود كوفى به نقل از شيوخ خود مرا حكايت كرد كه بطيحه‌ها پس از مهاجرت پيامبر ( ص ) و پادشاهى ابرويز بر ايرانيان پديد آمد و آن بدين سبب بود كه شكافهاى عظيمى پديدار شد و كسرى از مسدود كردن آن عاجز ماند و نهرها فيضان كرد و در نتيجه بطيحه‌ها پديد گشتند . سپس در ايام جنگ مسلمانان با عجمان مدآب و پيدايش شكافها ادامه يافت و كسى به بستن آنها توجهى نكرد و بر اثر آن بطيحه‌ها باز هم گسترش يافتند و بزرگتر شدند . بنو اميه برخى از اين زمينها را احياء كردند . لكن چون زمان حجاج فرا رسيد ، آن اراضى را نيز آب فرا گرفت ، زيرا كه شكافها بار ديگر پديد آمد و حجاج به خاطر زيان زدن به دهقانان عنايتى به بستن آنها مبذول نمىداشت ، زيرا كه ايشان را به معاضدت ابن اشعث ، به هنگام خروج وى بر خويش ، متهم مىكرد . حسان نبطى نيز برخى از زمينهاى بطيحه‌ها را براى هشام احياء كرد .\r\nابو اسد كه نهر ابو اسد به وى منسوب است . يكى از فرماندهان سپاه منصور بود و از جمله كسانى بود كه در ايام اقامت عبد الله بن على در بصره به آن شهر گسيل شدند و هم او عبد الله بن على را به كوفه وارد كرد .\r\nعمر بن بكير مرا گفت كه منصور ابو اسد ، آزاد كردهء امير المؤمنين را گسيل داشت و او لشكرگاه خود را در فاصله بين خليفه و سپاه عيسى بن موسى بر پاى كرد . در آن هنگام عيسى با ابراهيم بن عبد الله بن حسن بن حسن بن على بن ابى طالب به جنگ مشغول بود . ابو اسد نهرى را كه به نام نهر ابو اسد معروف است ، نزديك بطيحه حفر كرد . ديگران جز او گويند : ابو اسد كنار دهانهء اين نهر متوقف شد ، زيرا سفينه‌ها به خاطر تنگى نمىتوانستند از آن عبور كنند . پس وى دهانهء نهر را فراخ كرد و از اين رو نهر به نام وى منسوب گشت .\r\n\r\n","description":"","footnote":"","page_name":" 416 ","page_number":463},
  {"content":"\r\n\r\nابو مسعود گويد كه در ايام دولت مباركه نيز شكافهايى پديدار شد و بر وسعت بطيحه‌ها افزود و در ناحيه فرات نيز بيشه‌زارهايى پديد آمد كه برخى از آنها احياء شد .\r\nابو مسعود به نقل از عوانه مرا حكايت كرد كه در ايام حجاج شكافهايى حادث شد ، و حجاج در اين باره به وليد بن عبد الملك بنوشت و او را خبر داد كه هزينهء مسدود ساختن آن به سه هزار هزار برآورد مىشود . وليد اين رقم را فزون دانست . مسلمة بن عبد الملك وى را گفت : من هزينهء آن را مىپردازم و در مقابل ، پس از آنكه مشاور و معتمد تو حجاج سه هزار هزار درهم را صرف كرد ، زمينهاى پستى را كه باز ، آب در آنها مىماند به اقطاع به من ده .\r\nوليد خواستهء او را اجابت كرد و زمينهايى در بخشهاى پيوستهء به يك ديگر وى را عايد شد . پس نهر سيبان را بكند و مزدوران و زارعينى را در آنجا منزل داد و آن اراضى را آباد كرد . مردم نيز املاك بسيارى را در پناه وليد قرار دادند « 1 » تا به نام وى مصونيت يابند . چون دولت مباركه بر سر كار آمد و اموال بنو اميه را قبض كرد ، تمامى سيبان جزء اقطاعات داود بن على بن عبد الله بن عباس قرار گرفت ، و سپس با تمامى حقوق و حدود از ورثهء او خريدارى و در زمرهء املاك خلافت درآمد .\r\n\r\nامر مدينة السلام\r\nگويند : بغداد از قديم بر پاى بود و منصور\r\n\r\n\r\n","description":"","footnote":"\r\n( 1 ) . يعنى مالكيت زمين را به وليد واگذار كردند و خود مزارع او شدند تا بدين ترتيب از تعدى و تجاوز قدرتمندان ديگر آسوده شوند .\r\n","page_name":" 417 ","page_number":464},
  {"content":"\r\n\r\nآن را به گونهء شهرى جامع در آورد و در آن مدينه‌يى بساخت و اين كار را به سال يكصد و چهل و پنج آغاز كرد و چون خبر خروج محمد و ابراهيم ، پسران عبد الله بن حسن بن حسن به وى رسيد به كوفه باز گشت . سپس « بيت المال » ها و خزائن و ديوانها را در سال صد و چهل و شش از كوفه به بغداد برد و آن شهر را مدينة السلام ناميد و كار ساختن ديوار مدينه‌يى را كه خود بنا كرده بود و همهء امور مربوط به آن و نيز بناى باروى قديمى بغداد را در سال صد و چهل و هفت به پايان رسانيد و خود به سال صد و چهل و هشت در مكه وفات يافت و نزديك چاه ميمون بن حضرمى حليف بنو اميه به خاك سپرده شد . منصور رصافه را در ناحيه شرقى بغداد براى مهدى بساخت و اين ناحيه را لشكرگاه مهدى ناميدند ، زيرا هنگام رفتن به رى در آنجا اردو زده بود . زمانى كه از رى بازگشت - و در آن زمان رأى منصور بر آن قرار گرفته بود كه او را به خراسان گسيل دارد تا در آنجا اقامت كند - باز در رصافه فرود آمد و آن به سال صد و پنجاه و يك بود . پيش از نزول مهدى در ناحيهء شرقى منصور بفرموده بود تا قصر وى را كه به قصر الوضاح و قصر المهدى و شرقيه معروف است ، نزديك باب الكرخ بسازند .\r\nوضاح مردى از اهل انبار بود و توليت انجام هزينه بر آن قصر را بر عهده داشت و قصر به نام وى منسوب شد . منصور دو مسجد در مدينة السلام بنا كرد و قنطرة الجديدة را بر صراة بزد و اراضى مدينة السلام را از برخى مالكان قريه‌هاى بادوريا و قطربل و نهر بوق و نهر بين خريدارى كرد و اقطاع خانوادهء خود و سرداران و سپاهيان و نزديكان و كاتبان خويش قرار داد . در كرخ مجموعه‌يى از بازارها پديد آورد و بازرگانان را بفرمود تا دكانهايى بنا كنند و ايشان را به پرداختن خراج آنها ملزم كرد .\r\nعباس بن هشام كلبى به نقل از پدر خويش با من گفت كه مخرم\r\n\r\n","description":"","footnote":"","page_name":" 418 ","page_number":465},
  {"content":"\r\n\r\nبغداد را از آن رو بدين نام خوانند كه مخرم بن شريح بن حزن حارثى در آنجا منزل كرد و گفت كه ناحيهء پل بردان از آن سرى بن حطيم صاحب حطميه معروف بغداد بوده است .\r\nشيوخى از اهل بغداد مرا حكايت كردند كه صالحيه بغداد به صالح بن منصور منسوب است گويند حربيه به حرب بن عبد الله بلخى منسوب است كه رئيس شرطهء جعفر بن ابى جعفر در موصل بود . زهيريه معروف به باب التبن به زهير بن محمد از مردم ابيورد منتسب است و عيساباذ منسوب به عيسى بن مهدى است كه پسر خيزران بود و مبارك تركى سرپرستى او را بر عهده داشت .\r\nقصر عبدويه در نزديكى براثا به مردى از قوم ازد منسوب است كه او را عبدويه مىناميدند و از بزرگان دولت بود . گويند : منصور موضعى را كه خانهء سليمان بن مجالد در آن قرار دارد به وى اقطاعا بداد . مجالد شروى آزاد كردهء على بن عبد الله بود . و نيز قطعه زمينى را در مدينه به مهلهل بن صفوان به اقطاع سپرد . دروازهء مهلهل به هم او منسوب است . صفوان آزاد كردهء على بن عبد الله بود و مهلهل يحيى نام داشت . محمد بن على از او خواسته بود شعرى بخواند و او اين شعر را بخواند : اى شب ما در ذو حشم روشن باش . چون اين شعر از مهلهل است ، محمد او را نيز مهلهل خواند و آزادش كرد .\r\nمنصور ناحيه‌يى را كه پشت منطقهء شبيب بن واج قرار دارد به اقطاع عمارة بن حمزه داد كه به نام هم او شهرت يافته است ، و ملكى را نزديك بستان قس در ناحيهء دروازهء شام به اقطاع ميمون پدر بشر بن ميمون داد . طاقات « 1 » بشر نيز به همين بشر بن ميمون منسوب است . ميمون آزاد كردهء على بن عبد الله بود . همچنين به شبيل آزاد -\r\n\r\n\r\n","description":"","footnote":"\r\n( 1 ) . چند محله و نقطهء بغداد به نام طاقات معروف بوده و هر يك به شخصى منتسب بوده است ، مانند طاقات ام عبيده ، طاقات بشر ، طاقات ابو سويد ، طاقات العكى و غيره .\r\n","page_name":" 419 ","page_number":466},
  {"content":"\r\n\r\nكردهء خود زمينى را نزديك دار يقطين به اقطاع داد و مسجد معروف به شبيل همان جاست . به ام عبيده كه دايهء ايشان و آزاد كردهء محمد بن على بود ملكى را به اقطاع داد . طاقات ام عبيده در نزديكى جسر به وى منسوب است . به منيره آزاد كردهء محمد بن على نيز اقطاعى بداد . درب منيره و خان منيره در بخش شرقى به هم او منسوب است .\r\nو نيز موضعى را كه به نام مسجد بنى رغبان ، آزاد كردهء حبيب بن مسلمهء فهرى ، معروف است به اقطاع به ريسانه داد . اين ملك به قصر عيسى بن جعفر يا جعفر بن جعفر بن منصور ملحق شد . درب مهرويه در ناحيهء شرقى به مهرويه رازى منتسب است كه از اسيران سنفاذ بود و مهدى او را آزاد كرد .\r\nمنصور همچنان تا سالهاى آخر خلافت خويش در بغداد بماند و سپس از آنجا به حج رفت و در مكه وفات يافت و مهدى پس از وى در بغداد اقامت كرد و سپس به ماسبذان رفت و در آنجا بمرد . وى غالبا در بغداد و در ابنيه‌يى كه در عيساباذ بنا كرده بود به سر مىبرد . سپس هادى موسى بن مهدى در بغداد اقامت كرد و همان جا بمرد . آنگاه رشيد هارون بن مهدى در آن شهر منزل گزيد ، و سپس به الرافقه رفت و در آنجا مقيم شد ، و سپس به خراسان رفت و در طوس وفات يافت . محمد بن رشيد در بغداد اقامت كرد و همان جا كشته شد و مأمون عبد الله بن رشيد از خراسان بيامد و در آن شهر بماند ، و سپس به غزا رفت و در فذندون بمرد و در طرسوس دفن شد .\r\nآنگاه المعتصم به بغداد آمد و از آنجا به قاطول رفت و در قصر رشيد منزل كرد . رشيد اين قصر را هنگام حفر قاطول بنا كرد و قاطول را ابو الجند ناميد ، زيرا زمينهايى را كه ارزاق سپاه از آنها تأمين مىشد ، مشروب مىكرد . معتصم نزديك قاطول بنايى ساخت و در آن منزل كرد و آن قصر را به اشناس ترك ، آزاد كردهء خويش\r\n\r\n","description":"","footnote":"","page_name":" 420 ","page_number":467},
  {"content":"\r\n\r\nداد و همت به تمصير آن ناحيه كرد و ابتدا ساختن مدينه‌يى را آغاز كرد . لكن آن را ترك گفت و تصميم به تمصير سر من رأى گرفت و اين كار را به انجام رسانيد و مردمان را به آنجا منتقل كرد و در آن شهر بماند و مسجد جامعى در ناحيهء بازار بنا كرد و شهر را سر من رأى ناميد . اشناس آزاد كردهء معتصم با سردارانى كه جمعى وى بودند در كرخ فيروز منزل گزيدند . وى برخى از سرداران خود را در خانه‌هاى معروف به عربايا منزل داد . معتصم به سال دويست و بيست و هفت در سر من رأى وفات يافت .\r\nهارون الواثق در بنايى كه در سر من رأى ساخت و آن را هارونى ناميد منزل كرد و همان جا بمرد . سپس جعفر المتوكل در ذو الحجهء سال دويست و سى و دو به خلافت رسيد و در هارونى منزل گزيد و بناهاى زيادى ساخت و املاكى را در حائرى كه المعتصم در آن سوى سر من رأى مختصهء خويش ساخته بود ، اقطاع مردمان قرار داد و از اين طريق زمين زيادى عايد آنان شد . وى همچنين مسجد جامع بزرگى بساخت و بر آن هزينهء بسيار انفاق كرد و بفرمود منارهء آن را برافرازند تا آواز مؤذنان در آن بلند شود و از فرسنگها بتوان آن را مشاهده كرد . مردم در اين مسجد گرد آمدند و مسجد نخست را رها كردند .\r\nسپس شهرى بساخت و آن را متوكليه ناميد و عمرانش كرد و در آن اقامت گزيد و اقطاعاتى در آنجا به مردم بداد . وى اين شهر را بين كرخ معروف به فيروز و قاطول منتسب به كسرى بنا كرد و منازل و قريه معروف به ماحوزه را جزء آن قرار داد و در آن شهر مسجد جامعى بساخت . از زمان شروع به ساختن شهر تا هنگامى كه در آن اقامت گزيد چند ماه به طول انجاميد و در اول سال دويست و چهل و شش در آنجا مقيم شد . متوكل در شوال سال چهل و هفت همان جا بمرد و در آن شب المنتصر به جايش نشست و\r\n\r\n","description":"","footnote":"","page_name":" 421 ","page_number":468},
  {"content":"\r\n\r\nروز سه شنبه ده روز از شوال مانده از آنجا به سر من رأى رفت و در همان شهر وفات يافت .\r\nگويند : چشمه‌سارهاى ناحيه طف مانند عين الصيد ، قطقطانه ، رهيمه و عين جمل و متعلقات آنها از آن كسانى بود كه بر مسلحه‌هاى ما وراء سواد گمارده شده بودند اينها چشمه‌هاى خندقى بودند كه شاپور بين مقر خود و اعرابى كه بر مسلحه‌هاى خندق گمارده شده بودند و ديگر تازيان كنده بود . شاپور اراضى اين چشمه‌ها را به آن اعراب داده بود تا بر آنها كشت و كار كنند بىآنكه خراجى بر عهدهء ايشان قرار دهد .\r\nچون يوم ذو قار « 1 » فرا رسيد - و آن زمان خداوند اعراب را به وجود پيامبرش ( ص ) نصرت داده بود - تازيان بر برخى از اين چشمه‌ها غلبه كردند و برخى ديگر در دست عجمان بماند . هنگامى كه مسلمانان به حيره آمدند چشمه‌سارهايى كه دست عجمان بود در خاك مدفون شد و عجمان بگريختند . لكن چشمه‌هايى كه دست اعراب بود بر جاى ماند و آنان اسلام آوردند و چشمه‌سارها بر ايشان بماند و زمينهايى كه عمران كرده بودند مشمول عشر شناخته شد .\r\nچون كار قادسيه و مدائن به انجام رسيد اراضى كنار چشمه‌ها كه صاحبانش جلاى بلد كرده بودند به مسلمانان واگذار شد و به اقطاع آنان درآمد و اين زمينها نيز مشمول عشر قرار گرفت . چشمه‌هاى طف و زمينهاى مربوط به آنها در حكم توابع مدينه و قريه‌هاى نجد تلقى شد و عمال مدينه توليت صدقات آنها را بر عهده داشتند .\r\nلكن زمانى كه اسحاق بن ابراهيم بن مصعب از سوى المتوكل على الله بر سواد ولايت يافت اين چشمه‌ها و اراضى را به جمعى خود افزود\r\n\r\n\r\n","description":"","footnote":"\r\n( 1 ) . در اين روز ( اوايل قرن هفتم ميلادى ) ميان اعراب وائل و ايرانيان نبردى رخ داد . ذو قار محلى است ميان واسط و كوفه .\r\n","page_name":" 422 ","page_number":469},
  {"content":"\r\n\r\nو عمال وى اخذ عشريه آنها را بر عهده گرفتند . وى آن مواضع را جزء سواد قرار داد كه تا امروز نيز وضع به همين منوال است . در عهد اسلامى برخى چشمه‌ها احياء شد كه اراضى مشروب از آنها نيز مشمول همان ترتيب قرار گرفت .\r\nيكى از مشايخ مرا گفت كه شترى نزديك عين الجمل بمرد و آن چشمه به اين نام منسوب گشت . لكن به گفتهء مردى از اهالى واسط احياء كنندهء اين چشمه مردى بود كه او را جمل مىناميدند . و گويند عين الصيد را از آن رو به اين نام خوانند كه ماهى در آن جمع مىشد .\r\nيكى از مردم كريز مرا خبر داد كه عين الصيد از جمله چشمه‌هاى مدفون شده بود . روزى يكى از مسلمانان به آن نقطه آمد و در حال جولان ناگهان پاى اسبش در زمين فرو رفت و او از اسب پياده شد و به كندن پرداخت تا آب برآمد . قومى گرد آمدند و او را به برداشتن خاك و گل و پاك كردن چشمه كمك كردند ، تا به حال پيشين خود بازگشت . سپس اين چشمه به عيسى بن على تعلق گرفت .\r\nعيسى آن را از فرزندان حسن بن حسن بن على بن ابى طالب خريدارى كرد . عيسى از اين فرزندان ام كلثوم دختر حسن بن حسن را به زنى داشت . معاويه عين صيد را با املاك ديگرى در عوض خلافت به حسن بن على واگذار كرد .\r\nعين الرحبه نيز از جمله آبهاى مدفون شده بود . مردى از حجاج اهل كرمان بديد كه اندك اندك آب از آن جارى است . چون از حج بازگشت به عنوان راهنمايى نزد عيسى بن موسى آمد و او را بر آن چشمه هدايت كرد . عيسى چشمه و زمين اطرافش را به اقطاع گرفت و آن كرمانى چشمه را براى وى بازيابى كرد و زمينهاى اطراف را كشت و كار كرد و نخلهايى را كه سر راه عذيب است ، غرس كرد . در چند فرسنگى هيت چشمه‌هايى است كه آنها را عرق مىخوانند و وضع آنها مشمول همان ترتيب است و عشريه اراضى\r\n\r\n","description":"","footnote":"","page_name":" 423 ","page_number":470},
  {"content":"\r\n\r\nمشروب از آنها به حاكم هيت پرداخت مىشود .\r\nاثرم از ابو عبيده و او از ابو عمرو بن علاء روايت كرد كه چون تازيان فراوانى قريه‌ها و نخلها و درختان را ديدند ، گفتند : هرگز سوادى بيش از اين نديديم و سواد نشانهء چيزها است كه در نظر آيد و سرزمين سواد را از اين رو سواد خواندند .\r\nقاسم بن سلام از محمد بن عبيد و او از محمد بن ابى موسى روايت كرد كه على به بازار رفت و ديد اهل بازار هر يك مكانى را متصرف گشته‌اند . گفت : آنان حق چنان كارى را ندارند ، زيرا كه بازار مسلمين همچون مصلاى ايشان است ، هر كه زودتر موضعى را گيرد ، همان يك روز تا زمانى كه جاى خود را ترك نگفته از آن اوست . ابو عبيد از مروان بن معاويه و او از عبد الرحمن بن عبيد و او از پدرش نقل كرد كه گفت : در زمان مغيرة بن شعبه پگاه به بازار مىرفتيم و هر كه در موضعى مىنشست تا شب بر آن حق داشت و چون زياد بر سر كار آمد ، گفت : هر كه در موضعى نشيند ، ما دام كه آنجا است بر آن ذى حق است . مروان گويد : مغيره دو بار بر كوفه والى شد يك بار از سوى عمر و بار ديگر از سوى معاويه .\r\n\r\nنقل ديوان از پارسى\r\nمدائنى على بن محمد بن ابى سيف به نقل از شيوخ خويش با من حكايت كرد كه ديوان خراج سواد و باقى عراق همچنان به پارسى بود تا حجاج بر عراق ولايت يافت . وى زادان فروخ بن بيرى را كاتب خويش قرار داد . صالح بن عبد الرحمن آزاد كردهء بنو تميم نيز با زادان فروخ بود و نزد او به تازى و پارسى مىنوشت . پدر صالح از اسيران سجستان بود . زادان فروخ ، صالح را به خدمت حجاج\r\n\r\n","description":"","footnote":"","page_name":" 424 ","page_number":471},
  {"content":"\r\n\r\nبرد و دل حجاج از صالح شاد شد . روزى صالح به زادان فروخ گفت : تو سبب شدى من نزد امير راه يابم و چنان كه مىبينم او از من خرسند است و اطمينان ندارم كه مرا بر تو مقدم ندارد و تو را از كار نياندازد . زادان فروخ گفت : چنين گمان مبر ، چه او بر من بيش از تو نيازمند است ، زيرا جز من كسى را براى كار محاسبات خويش نمىيابد . صالح گفت : به خدا كه اگر بخواهى حسابها را به عربى برگردانم اين كار را توانم كرد . گفت : سطرى از آن را برگردان و او چنان كرد . پس وى را گفت : تمارض كن . او تمارض كرد و حجاج طبيب خويش را نزد وى فرستاد و مرضى در او نديد .\r\nخبر به زادان فروخ رسيد و به او اشارت كرد كه خود را آشكار سازد . سپس زادان فروخ در ايام عبد الرحمن بن محمد بن اشعث كندى كشته شد و آن زمان بيرون از خانه بود و به خانهء خود باز مىگشت يا به منزل ديگرى مىرفت . حجاج صالح را به جاى او كاتب خويش كرد و صالح وى را از آنچه در باب نقل ديوان ميان او و زادان فروخ گذشته بود با خبر ساخت و حجاج بر آن شد كه ديوان را به عربى نقل كند و صالح را بر اين كار بگمارد . مردان شاه ، پسر زادان فروخ ، او را گفت : دهويه و ششويه را چگونه نويسى ؟ گفت : مىنويسم عشر و نيم عشر . گفت : ويد را چه كنى ؟ گفت : آن را نيز توانم نوشت . ويد ، نيف است ، و آن خرده و اضافه‌يى است كه افزوده مىشود . گفت : خداوند ريشه‌ات را از جهان بركند ، همان گونه كه ريشهء پارسى را بركندى . صد هزار درهم به وى داد كه از نقل ديوان اظهار عجز كند و از اين كار خوددارى كند ، ولى او نپذيرفت و ديوان را نقل كرد . عبد الحميد بن يحيى كاتب مروان بن محمد مىگفت : چه با كفايت مردى بود صالح و چه منت بزرگى بر كاتبان دارد . عمر بن شبه از ابو عاصم نبيل و او از سهل بن ابى صلت نقل كرد كه حجاج به صالح بن عبد الرحمن مهلتى داد و او ديوان را\r\n\r\n","description":"","footnote":"","page_name":" 425 ","page_number":472},
  {"content":"\r\n\r\nنقل كرد .\r\n\r\nفتحهاى جبال - حلوان\r\nگويند : چون مسلمانان از كار جلولاء وقيعه فارغ شدند ، هاشم بن عتبة بن ابى وقاص سواران بسيارى را به جرير بن عبد الله بجلى ملحق كرد و او را بر جلولاء بگمارد تا ميان مسلمانان و دشمنانشان حايلى باشد . سپس سعد نيز حدود سه هزار تن از مسلمانان را سوى ايشان گسيل داشت و او را بفرمود تا همراه آن عده و كسان ديگرى كه نزد وىاند رهسپار حلوان شود . چون جرير به نزديكى آن موضع رسيد يزدگرد به ناحيهء اصبهان گريخت و او حلوان را به صلح بگشود ، بر اين قرار كه از آنان دست بدارد و بر جان و مال امانشان دهد و هر كه خواهد بگريزد كسى متعرض وى نشود . سپس سعد جرير را همراه عزرة بن قيس بن غزيه بجلى بر حلوان گمارد و آنگاه جرير رهسپار دينور شد . لكن آن را فتح نكرد و قرماسين را به صلحى همانند صلح حلوان بگشود . آنگاه به حلوان رفت و به عنوان والى در آن شهر اقامت گزيد تا آنكه عمار بن ياسر به كوفه آمد و به وى نوشت كه عمر بن خطاب دستور داده است او به يارى ابو موسى اشعرى رود . جرير عزرة بن قيس را به جانشينى خود بر حلوان گمارد و رهسپار شد و در سال نوزده به ابو موسى اشعرى رسيد .\r\nمحمد بن سعد از واقدى و او از محمد بن نجاد و او از عائشه دختر سعد بن ابى وقاص نقل كرد كه گفت : چون معاويه حجر بن عدى كندى را بكشت ، پدرم گفت : اگر معاويه كارى را كه حجر سر پل حلوان انجام داد ديده بود ، مىدانست كه چه فوائد عظيمى از او براى\r\n\r\n","description":"","footnote":"","page_name":" 426 ","page_number":473},
  {"content":"\r\n\r\nاسلام متصور است . واقدى گويد : جماعتى از اولاد جرير بن عبد الله در حلوان مقام كردند و اعقاب وى در اين شهرند .\r\n\r\nفتح نهاوند\r\nگويند : هنگامى كه به سال نوزده يزدگرد از حلوان گريخت مردم فارس و رى و قومس و اصبهان و همدان و ماهان « 1 » به يك ديگر نامه‌ها نوشتند و كنار يزدگرد جمع شدند و آن به سال بيست بود . يزدگرد مردان شاه ذو الحاجب را امير ايشان كرد و آنان درفش كابيان رايت خويش را برون آوردند . شمار مشركان در آن روز شصت هزار و به قولى صد هزار تن بود . عمار بن ياسر از ايشان به عمر بن خطاب خبر داده بود و او قصد آن كرد كه خود به غزاى آنان رود . لكن از آن ترسيد كه كار اعراب در نجد و جاهاى ديگر به تفرقه كشد . او را اشارت كردند كه جنگجويان شام و يمن را از آن دو بلد به كار غزا گسيل دارد ، ولى خوف آن داشت كه اگر چنين كند روميان به اوطان خود باز گردند و حبشه بر همسايه خود غلبه كند . پس به اهل كوفه نوشت تا دو ثلث ايشان رهسپار شوند و ثلث ديگر براى حفظ شهر و ديار خويش به جاى مانند . از اهل بصره نيز گروهى را گسيل داشت و گفت مردى را به اميرى خواهم گمارد كه پيش از هر كار به پيشواز نيزه‌ها رود . پس نامه‌اى به نعمان بن عمرو بن مقرن مزنى كه همراه سائب بن اقرع ثقفى بود نوشت و او را به فرماندهى سپاه بگمارد . و گفت : اگر كشته شوى حذيفة بن يمان امير خواهد بود و اگر او كشته شود جرير بن عبد الله بجلى ، و اگر\r\n\r\n\r\n","description":"","footnote":"\r\n( 1 ) . يعنى دينور و نهاوند ( ماه كوفه و ماه بصره ) .\r\n","page_name":" 427 ","page_number":474},
  {"content":"\r\n\r\nاو نيز كشته شود مغيرة بن شعبه ، و اگر مغيره هم به قتل رسد اشعث بن قيس امير سپاه خواهد بود . نعمان عامل كسكر و توابع آن بود و به قولى در مدينه بود و عمر شفاها او را به ولايت سپاه گمارد و او از مدينه عازم شد .\r\nشيبان از حماد بن سلمه و او از ابو عمران جونى و او از علقمة بن عبد الله و او از معقل بن يسار روايت كرد كه عمر بن خطاب با هرمزان شور كرد و پرسيد رأى تو چيست از اصبهان آغاز كنيم يا از اذربيجان . هرمزان گفت اصبهان سر است و اذربيجان دو بال . اگر سر را ببرى بالها و سر همه به زمين خواهد افتاد .\r\nگويد : عمر به مسجد آمد و نعمان بن مقرن را بديد و كنار او بنشست و چون نمازش به پايان رسيد گفت : من تو را به عامليت برمىگزينم . نعمان گفت اگر براى جمع خراج باشد نه ، لكن براى جنگ نيكو است . عمر گفت : تو براى جنگ مىروى و او را گسيل داشت و به اهل كوفه بنوشت تا او را يارى دهند . كوفيان وى را مدد كردند و مغيرة بن شعبه نيز از ايشان بود . نعمان مغيره را نزد ذو الحاجبين فرماندهء عجمان به نهاوند فرستاد و او فرش وى را به نيزه بدريد « 1 » تا پيش مردان شاه رسيد و سپس بر تخت او جلوس كرد . مردان شاه بفرمود تا او را به زير كشند و مغيره گفت كه من رسولم .\r\nآنگاه مسلمانان و مشركان با يك ديگر مصاف دادند . آنان خود را هر ده تن به زنجيرى و هر پنج تن به زنجيرى بسته بودند تا فرار نكنند . گويد كه ما را به تير بزدند و جماعتى را مجروح كردند و اين پيش از آغاز قتال بود .\r\n\r\n\r\n","description":"","footnote":"\r\n( 1 ) . در كتاب تجارب السلف آمده است : « رسول همچنان پيش او رفتى آهن بن نيزه را بر بساط نهادى وقت بودى كه بساط را سوراخ كردى » .\r\n","page_name":" 428 ","page_number":475},
  {"content":"\r\n\r\nنعمان گفت : شاهد بودم كه پيامبر ( ص ) اگر نبرد را در ابتداى روز آغاز نمىكرد منتظر مىماند تا خورشيد فرو رود و باد بوزد و نصرت نازل شود . سپس گفت : من علم خود را سه بار به اهتزاز در مىآورم . بار نخست كه چنان كنم هر كس وضو سازد و قضاى حاجت خود كند . بار دوم هر مردى به شمشير خود ، يا شايد گفت به بند كفش خويش نظر افكند و آمادهء كار شود و وضع خود را مرتب كند و سومين اهتزاز چون ان شاء الله رخ دهد يورش بريد و كسى منتظر كس ديگر نشود . پس لواى خود را به جنبش در آورد و آنچه فرموده بود بكردند . زره بر وى سنگينى مىكرد .\r\nپس بجنگيد و مردمان نيز بجنگيدند و نعمان نخستين كس بود كه به قتل رسيد . مرد پارسى نيز از استر خويش به زير غلطيد و اشكمش دريده شد . گويد : بالاى سر نعمان آمدم در حالى كه هنوز رمقى در او باقى بود و چهره‌اش را از ظرف آبى كه همراهم بود بشستم . گفت : تو كه هستى ؟ گفتم معقل . گفت : مسلمانان چه كردند ؟ گفتم پيروزى خدائى و نصرت او را بر تو مژده مىدهم .\r\nگفت : الحمد لله . به عمر بنويسيد .\r\nشيبان از حماد بن سلمه و او از على بن زيد بن جدعان و او از ابو عثمان نهدى روايت كرد كه گفت : من مژده براى عمر بردم و او گفت : نعمان چه كرد ؟ گفتم : كشته شد . گفت : انا للّه و انا اليه الراجعون و سپس بگريست و من گفتم : و الله ديگران نيز كشته شدند كه نامشان را نمىدانم . گفت : لكن خداوند آنان را مىشناسد .\r\nاحمد بن ابراهيم از ابو اسامه و ابو عامر عقدى و سلم بن قتيبه جمعيا از شعبه و او از على بن زيد و او از ابو عثمان نهدى روايت كرد كه گفت : عمر بن خطاب را ديدم ، چون خبر مرگ نعمان بن مقرن به وى رسيد دست خود را روى سر نهاد و گريستن آغاز كرد .\r\nقاسم بن سلام از محمد بن عبد الله انصارى و او از نهاس بن قهم\r\n\r\n","description":"","footnote":"","page_name":" 429 ","page_number":476},
  {"content":"\r\n\r\nو او از قاسم بن عوف و او از پدرش و او از سائب بن اقرع - و يا از عمر بن سائب و عمر از پدر خود ، بنا به ترديد انصارى - نقل كرد كه چنان يورشى بر مسلمانان صورت گرفت كه كس مانند آن نديده بود . آنگاه داستان عمر را باز گفت كه خود در صدد رفتن به جنگ برآمده و سپس نعمان بن مقرن را بر اين كار گمارده بود و نامه خود را همراه سائب فرستاده و سائب را بر غنائم ولايت داده بود و بفرموده بود تا باطلى را اظهار نكند و حقى را پنهان ندارد . و سپس به تعريف نبرد پرداخت و گفت نعمان نخستين كسى بود كه در نهاوند كشته شد و پس از وى حذيفه علم بر گرفت و خداوند ايشان را فاتح ساخت .\r\nسائب گويد : آن غنائم را گرد آورده سپس تقسيم كردم . آنگاه ذو العوينتين « 1 » نزد من آمد و گفت : گنجينهء نخيرخان در قلعه است .\r\nگويد : از قلعه بالا رفتم و دو جعبه يافتم و در آنها گوهرهائى بود كه هرگز مانندش را نديده بودم . گويد نزد عمر رهسپار شدم . وى از خبرها آگاهى نداشت و دور مدينه به گردش و تفحص مشغول بود . چون مرا بديد گفت : آه از تو ، چه خبر دارى ؟ من داستان نبرد و كشته شدن نعمان را با وى بگفتم و موضوع دو جعبه را نيز بيان داشتم و او گفت : آنها را ببر و به فروش و بهايش را ميان مسلمانان قسمت كن . من آنها را به كوفه بردم و جوانى از قريش به نام عمرو بن حريث نزد من آمد و آنها را در ازاى وجوهى كه به عنوان عطايا به فرزندان و جنگجويان مىدادند بخريد . سپس يكى از دو جعبه را به حيره برد و آن را به بهائى كه هر دو را از من خريده بود بفروخت و آن ديگر براى وى اضافه بماند و اين نخستين مال گزافى بود كه به دست مىآورد . يكى از صاحبان سيره گفت كه در\r\n\r\n\r\n","description":"","footnote":"\r\n( 1 ) . يعنى جاسوس .\r\n","page_name":" 430 ","page_number":477},
  {"content":"\r\n\r\nنهاوند روزهاى چهارشنبه و پنجشنبه نبرد برقرار بود . سپس دو گروه از يك ديگر جدا شدند و باز روز جمعه به جنگ پرداختند و داستان واقعه را مانند آنچه حماد بن سلمه روايت كرده بود بيان داشت . ابن كلبى به نقل از ابو مخنف حكايت كرد كه نعمان بن مقرن در اسبيذهان فرود آمد و اشعث بن قيس را بر ميمنه و مغيرة بن شعبه را بر ميسره قرار داد و به نبرد پرداختند . نعمان كشته شد و مسلمانان ظفر يافتند و آن فتح را فتح الفتوح ناميدند . گويد : فتح نهاوند به سال نوزده روز چهارشنبه و به قولى سال بيست رخ داد .\r\nرفاعى از عبقرى و او از ابو بكر هذلى و او از حسن و محمد روايت كرد كه واقعهء نهاوند به سال بيست و يك بود . رفاعى از عبقرى و او از ابو معشر و او از محمد بن كعب روايتى مشابه آن نقل كردند .\r\nگويند چون سپاه عجمان شكست يافت مسلمانان پيروز شدند و حذيفه آن روز بر مردمان فرماندهى داشت . وى نهاوند را در حصار گرفت و اهل شهر برون آمده با مسلمانان نبرد مىكردند .\r\nمسلمانان ايشان را شكست دادند و سماك بن عبيد عبسى مردى از ايشان را كه هشت سوار به همراه داشت دنبال كرد و هر يك از آنان را كه به مقابلهء با وى آمد بكشت تا جز آن مرد كسى نماند . وى تسليم شد و سلاح خود بر زمين افكند . سماك او را اسير كرد . وى به پارسى سخن مىگفت و سماك مردى را بياورد كه سخن او را فهميد و ترجمه كرد كه وى گويد مرا پيش امير خود بريد تا با او بر سر اين سرزمين صلح كنم و به او جزيه دهم و از اينكه تو مرا اسير كردى هر چه خواهى به تو خواهم داد زيرا بر من منت نهاده و مرا نكشته‌اى . از او پرسيد : نامت چيست . گفت : دينار . پس وى را نزد حذيفه برد و او با حذيفه صلح كرد بر اين قرار كه خراج و جزيه دهد و اهل شهر وى نهاوند بر اموال و ديوارها و منازل\r\n\r\n","description":"","footnote":"","page_name":" 431 ","page_number":478},
  {"content":"\r\n\r\nخويش ايمن باشند . پس نهاوند را ماه دينار ناميدند « 1 » . از آن پس دينار نزد سماك مىآمد و برايش هديه مىآورد و با وى بر سر الفت بود .\r\nابو مسعود كوفى از مبارك بن سعيد و او از پدرش روايت كرد كه گفت : نهاوند را اهل كوفه و دينور را اهل بصره فتح كردند و چون شمار مسلمانان در كوفه بسيار شد نياز به افزودن بر مناطقى كه خراجش ميان ايشان تقسيم شود پديد آمد . پس دينور از آن اهل كوفه شد و به جاى آن نهاوند به بصريان تعلق گرفت زيرا كه نهاوند جزء اصبهان بود . بدينسان تفاوت خراج دينور و نهاوند عايد اهل كوفه شد . پس آنگاه نهاوند را ماه بصره و دينور را ماه كوفه ناميدند و آن در خلافت معاويه بود .\r\nجماعتى از اهل علم مرا حكايت كردند كه حذيفة بن يمان از جملهء انصار بود و او همان حذيفة بن حسيل بن جابر عبسى حليف بنو عبد الاشهل است و مادرش رباب دختر كعب بن عدى از قوم عبد الاشهل بود . پدر حذيفه روز احد كشته شد . او را عبد الله بن مسعود هذلى به خطا و به گمان آنكه كافر است كشت و رسول الله ( ص ) بفرمود تا ديه او را بپردازد لكن حذيفه وى را به خاطر مسلمانان ببخشيد . واقدى مىگفت حسيل را يمان مىخواندند زيرا كه با يمن تجارت مىكرد و چون به مدينه آمد گفتند يمانى آمد . كلبى گويد : نام حذيفه ، حذيفة بن حسيل بن جابر بن ربيعة بن عمرو بن جروه است . و جروه همان يمان است كه حذيفه را به وى نسبت مىدهند حال آنكه ميان ايشان پدران چندى فاصله‌اند . جروه در عهد جاهليت خونى ريخته و به مدينه گريخته ، با بنو عبد الاشهل حليف شده بود و كسانش گفتند او يمانى است زيرا با قومى يمانى\r\n\r\n\r\n","description":"","footnote":"\r\n( 1 ) . ماه به معنى شهر و ناحيه و به احتمال بسيار واژه فارسى پهلوى است .\r\n","page_name":" 432 ","page_number":479},
  {"content":"\r\n\r\nحليف شده است .\r\n\r\nدينور و ماسبذان و مهرجان‌قذف\r\nگويند : ابو موسى اشعرى از نهاوند روان شد و او خود به فرماندهى سپاهى كه از بصره گسيل شده بود به نهاوند آمده بود تا نعمان بن مقرن را يارى دهد . پس به دينور رسيد و پنج روز آنجا بماند و تنها يك روز با وى جنگ كردند و آنگاه اهل دينور به جزيه و خراج تن در دادند و بر جانها و اموال و اولاد خويش امان خواستند . ابو موسى اين خواسته را اجابت كرد و عامل خود را با جمعى از سواران بر آن بلد گمارد و به ماسبذان رفت . اهل ماسبذان با او نجنگيدند و مردم سيروان با ابو موسى صلحى همانند صلح دينور ببستند و پرداخت جزيه و خراج به گردن گرفتند . ابو موسى دسته‌هائى از سپاهيان را گسيل داشت و بر اراضى آن ناحيه چيره شد . جمعى گويند ابو موسى ماسبذان را پيش از واقعهء نهاوند فتح كرد . ابو موسى عبد الله بن قيس اشعرى ، سائب بن اقرع ثقفى شوى دختر خويش يعنى مادر محمد بن سائب را به صيمره فرستاد كه كرسى مهرجان‌قذف است و او آن شهر را به صلح بگشود بر اين قرار كه از ريختن خون و برده گرفتن و خواستن زرينه و سيمينه درگذرد و ايشان جزيه و خراج زمين بپردازند . وى تمامى كوره‌هاى « 1 » مهرجان‌قذف را بگشود . استوارترين خبر اين است كه ابو موسى سائب را از اهواز گسيل داشت و او آن نواحى را فتح كرد .\r\n\r\n\r\n","description":"","footnote":"\r\n( 1 ) . دربارهء مفهوم كوره به زير نويس صفحه 291 رجوع شود .\r\n","page_name":" 433 ","page_number":480},
  {"content":"\r\n\r\nمحمد بن عقبة بن مصرم ضبى از پدرش و او از سيف بن عمر تميمى و او از شيوخ اهل كوفه حكايت كرد كه چون مسلمانان در جبال به نبرد پرداختند از قلهء شرقى كه آن را سن سميره مىخوانند عبور كردند . سميره نام زنى از طايفه ضبة ، از عشيرهء معاوية بن كعب بن ثعلبة بن ضبه بود كه از جملهء مهاجران به شمار مىرفت و او دندانى داشت و از همين رو آن قله را سن سميره خواندند « 1 » .\r\nابن هشام كلبى گويد كه پلهاى نعمان به نعمان بن عمرو بن مقرن مزنى منسوب است . او در كنار آن پلها كه از قديم بر پا بود لشكرگاه خود را داير ساخت .\r\nعباس بن هشام كلبى از پدر خويش و او از عوانه حكايت كرد كه كثير بن شهاب بن حصين بن ذى الغصهء حارثى از هواداران عثمان بود و با على بن ابى طالب درافتاد و مردم را از پيوستن به حسين باز مىداشت . وى اندكى پيش از خروج مختار بن ابى عبيد و يا در آغاز كار او بمرد . مختار بن ابى عبيد در سجعى راجع به وى گويد :\r\nاما سوگند به خداوند ابرها ، كه كيفر به سختى دهد ، و حساب به زودى گيرد ، و نازل كنندهء كتاب است ، كه من قبر كثير بن شهاب آن مفترى كذاب را نبش همىكنم . وى مدتى از سوى معاويه و نيز از سوى زياد و مغيرة بن شعبه عاملان معاويه به ولايت رى و دستبى رسيد . سپس معاويه بر وى قهر كرد و او را در دمشق به زندان افكند و مضروب ساخت تا آنكه شريح بن هانى مرادى به وساطت كار وى نزد معاويه رفت و او را خلاص كرد . يزيد بن معاويه از هواداريهاى وى و پيروى او از خواسته‌هاى خويش\r\n\r\n\r\n","description":"","footnote":"\r\n( 1 ) . سن به معنى دندان است . يكى از دندانهاى سميره برجسته بوده و جلوتر از ساير دندانهايش قرار داشته است . مردم آن قله را به دندانهاى او تشبيه كرده و سن سميره ناميده‌اند ( ياقوت : معجم البلدان )\r\n","page_name":" 434 ","page_number":481},
  {"content":"\r\n\r\nخرسند بود و به عبيد الله بن زياد بنوشت تا او را بر ماسبذان و مهرجان‌قذف و حلوان و ماهان « 1 » ولايت دهد و املاكى را در جبل اقطاع وى قرار داد و او قصر خود را كه به قصر كثير معروف است و در ناحيه دينور قرار دارد بساخت . زهرة بن حارث بن منصور بن قيس بن كثير بن شهاب در ماسبذان املاكى به دست آورد .\r\nيكى از فرزندان خشرم بن مالك بن هبيرهء اسدى مرا حكايت كرد كه خشرميان نخستين بار در روزهاى آخر كار بنو اميه به ماسبذان آمدند . نياى ايشان از كوفه به آن بلد كوچ كرد .\r\nعمرى به نقل از هيثم بن عدى با من حكايت كرد كه زياد در سفر بود و كمر قبايش پاره شد . كثير بن شهاب سوزنى را كه بر كلاه خود زده بود و نخى را كه همراه داشت به در آورد و آن را بدوخت .\r\nزياد به وى گفت : تو مردى صاحب حزمى و چون توئى را عبث نگذارند . پس او را بر برخى از نواحى جبال ولايت داد .\r\n\r\nفتح همدان\r\nگويند مغيرة بن شعبه كه پس از عزل عمار بن ياسر از سوى عمر بن خطاب به عامليت كوفه گمارده شده بود ، جرير بن عبد الله بجلى را به همدان فرستاد و آن در سال بيست و سه بود . اهل همدان به مقاتله و دفاع از شهر پرداختند . تيرى به چشم جرير خورد و گفت : آن را به حساب خداوند دادم كه چهرهء مرا بدان مزين كرد و هر چه خواست او بود بر من روشن شد . اكنون نيز در راه خويش همان را از من باز گرفت . سپس همدان را به صلحى همانند صلح\r\n\r\n\r\n","description":"","footnote":"\r\n( 1 ) . نهاوند و دينور\r\n","page_name":" 435 ","page_number":482},
  {"content":"\r\n\r\nنهاوند بگشود و آن در آخر سال بيست و سه بود . باز اهل همدان با وى جنگيده از شهر خود دفاع كردند و بر اراضى آن چيره شدند .\r\nسپس جرير آن بلد را به قهر تصرف كرد . واقدى گويد : جرير نهاوند را به سال بيست و چهار ، شش ماه پس از وفات عمر بن خطاب فتح كرد . كسانى روايت كرده‌اند كه مغيرة بن شعبه عازم همدان شد و جرير فرماندهى مقدمهء سپاه را داشت و او همدان را بگشود و آن شهر را ضميمهء متصرفات كثير بن شهاب حارثى كرد .\r\nعباس بن هشام از پدرش و او از جد وى و عوانة بن حكم روايت كرد كه سعد بن ابى وقاص چون از سوى عثمان بن عفان بر كوفه ولايت يافت علاء بن وهب بن عبد بن وهبان از طايفهء بنو عامر بن لؤى را بر ماه « 1 » و همدان ولايت داد . اهل همدان غدر و نقض عهد كردند پس او با ايشان بجنگيد و آنان به حكم وى تن در دادند و او با ايشان مصالحه كرد بر اين قرار كه خراج زمين و جزيه سرانه دهند و صد هزار درهم به وى بپردازند تا به مسلمانان دهد و در مقابل متعرض مال و حرمت و اولاد ايشان نشود . ابن كلبى گويد :\r\nقلعهء معروف به ماذران به سرى بن نسير بن ثور عجلى منتسب است و او بر آن دژ بايستاد تا آن را فتح كرد .\r\nزياد بن عبد الرحمن بلخى به نقل از شيوخ اهل سىسر با من گفت كه سىسر را از آن رو بدين نام خواندند كه در زمينى پست ميان سرهاى سى تپه قرار دارد و لذا آن را سىسر ناميده‌اند . سىسر را پيشتر سىسر صدخانيه مىناميدند كه به معنى سىسر و صد چشمه است . در آنجا چشمه‌هاى بسيارى است كه به صد چشمه بالغ مىشود .\r\nگويند : سىسر و حوالى آن هم اكنون نيز چراگاه رمه‌هاى كردان و ديگران است . اين موضع چراگاه ستوران و اغنام مهدى\r\n\r\n\r\n","description":"","footnote":"\r\n( 1 ) . نهاوند\r\n","page_name":" 436 ","page_number":483},
  {"content":"\r\n\r\nامير المؤمنين بود و آزاد كردهء او سليمان بن قيراط صاحب صحراى قيراط در مدينة السلام بر اين كار منصوب شده بود . وى در اين كار شريكى به نام سلام طيفورى نيز داشت . طيفور بردهء ابو جعفر منصور بود و او را به مهدى بخشيده بود . چون در خلافت مهدى راهزنان و مفسدان بسيار پديد آمده در جبل پراكنده شدند ، اين ناحيه را پناهگاه و مقر خويش قرار دادند و راهزنى كرده به آنجا پناه مىبردند و از آنان مؤاخذه‌يى نمىشد زيرا كه آن موضع در مرز همدان و دينور و اذربيجان قرار داشت . سليمان بن قيراط و شريكش خبر ايشان را به مهدى نوشتند و از تعرض آنان نسبت به ستوران و گوسفندانى كه در اختيار داشتند به وى شكايت بردند . مهدى سپاه عظيمى را سوى ايشان فرستاد و به سليمان و سلام نامه‌يى نوشت و بفرمود تا مدينه‌يى بنا كنند و خود و ياران و چوپانانشان در آنجا مأوى گيرند و ستوران و اغنام را به منظور دست نيافتن كسانى كه بيم تجاوزشان مىرود در آن مكان محفوظ دارند . پس مدينهء سىسر را بنا كردند و آن را مستحكم ساختند و مردمان را در آنجا سكونت دادند و رستاق ما ينهرج از توابع دينور و رستاق جوذمه از توابع اذربيجان جزء كورهء برزه و رسطف و خابنجر را به آن منضم كردند و با اين رستاقها سىسر به صورت كوره‌اى درآمد و عامل جداگانه‌يى برايش تعيين شد كه خراج را به او مىپرداختند .\r\nدر خلافت رشيد بر شمار راهزنان افزوده شد و سىسر را ويران كردند و او بفرمود تا آن بلد را مرمت كرده بر آن حصنى بسازند و هزار مرد از ياران خاقان الخادم سغدى را بر آنجا بگمارد كه جماعتى از اولاد ايشان در آن بلد زيست مىكنند . در اواخر ايام رشيد مرة بن ابى مرة الردينى عجلى به عامليت سىسر فرستاده شد . عثمان اودى كوشيد تا بر آن ناحيه غالب شود ولى\r\n\r\n","description":"","footnote":"","page_name":" 437 ","page_number":484},
  {"content":"\r\n\r\nنتوانست و مره بر بخشى از اذربيجان كه در دست وى بود و حتى بر بيش از آن نيز مسلط شد . مرة بن ردينى همچنان در ايام محمد بن رشيد نيز خراج سىسر را بر قرار مقاطعه‌يى كه فيما بين بود ادا مىكرد تا آنكه فتنه بروز كرد . پس از آن همان خراج از عاصم بن مره اخذ مىشد و در خلافت مأمون سىسر از دست وى خارج شد و جزء املاك خلافت قرار گرفت .\r\nمشايخ اهل مفازه كه در جوار سىسر است با من حكايت كردند كه چون جرشى بر جبل حاكم شد اهل مفازه جلاى بلد كردند و به ترك آن ديار گفتند . جرشى سردارى داشت به نام همام بن هانى عبدى .\r\nاكثر اهل مفازه املاك خود را در پناه او قرار دادند « 1 » و او بر همهء آنچه در مفازه بود مسلط شد و حق بيت المال را نيز ادا مىكرد تا آنكه همام بمرد و اولادش از قيام به اين كار ناتوان ماندند .\r\nزمانى كه مأمون پس از كشته شدن محمد بن زبيده از خراسان عازم مدينة السلام بود يكى از فرزندان همام و مردى از اهالى مفازه به نام محمد بن عباس به وى برخوردند و داستان مفازه را با وى حكايت كردند و گفتند همهء اهل آن بلد رضايت دادند كه رقبهء املاك را به وى بخشند و خود مزارع « 2 » او شوند به اين شرط كه تقويت شوند و از راهزنان و ديگران مصون مانند . مأمون بپذيرفت و بفرمود تا ايشان را تقويت كنند و در عمران و ادارهء بلد اعانت دهند . پس آن موضع جزء املاك خلافت قرار گرفت .\r\nمدائنى با من حكايت كرد كه ليلى اخيليه « 3 » نزد حجاج آمد و حجاج به او صله داد . وى خواست كه سفارشى برايش به عامل خود\r\n\r\n\r\n","description":"","footnote":"\r\n( 1 ) . به زير نويس صفحه 417 مراجعه شود .\r\n( 2 ) . به توضيحات ذيل صفحه 417 مراجعه شود .\r\n( 3 ) . شاعرهء عرب .\r\n","page_name":" 438 ","page_number":485},
  {"content":"\r\n\r\nدر رى بنويسد و چون به ساوه رسيد بمرد و در آنجا دفن شد .\r\n\r\nقم « 1 » و كاشان و اصبهان\r\nگويند : چون ابو موسى عبد الله بن قيس اشعرى از نهاوند بازگشت به اهواز رفت و تمامى آن را سير كرد و سپس به قم آمد و ايامى بر آن شهر بايستاد و آن را بگشود و احنف بن قيس را كه نامش ضحاك بن قيس تميمى بود به كاشان فرستاد و او آن شهر را به عنوه بگشود و به ابو موسى ملحق شد . عمر بن خطاب عبد الله بن بديل بن ورقاء خزاعى را در سال بيست و سه به اصبهان فرستاد ، و به قولى عمر به ابو موسى اشعرى نامه‌يى نوشت و بفرمود تا او را با سپاهى به اصبهان گسيل دارد و او چنان كرد و عبد الله بن بديل جى را پس از نبرد به صلح بگشود بر اين قرار كه مردمش خراج و جزيه بپردازند و بر جانها و اموال خويش جز سلاحى كه در دست دارند ايمن باشند . عبد الله بن بديل احنف بن قيس را كه در سپاه وى بود به يهوديه فرستاد و اهل آن بلد به صلحى همانند صلح جى با وى مصالحه كردند . ابن بديل بر تمامى ارض اصبهان و توابع آن چيره شد و تا يك سال پس از خلافت عثمان عامل آن بلد بود . سپس عثمان سائب بن اقرع را والى اصبهان كرد .\r\nمحمد بن سعد مولاى بنو هاشم از موسى بن اسماعيل و او از سليمان بن مسلم و او از خال خود بشير بن ابى اميه روايت كرد كه اشعرى بر اصبهان نزول كرد و بر ايشان اسلام عرضه داشت . لكن اباء كردند پس جزيه پيشنهاد كرد و آنان بر اين قرار با وى\r\n\r\n\r\n","description":"","footnote":"\r\n( 1 ) . در متن اصلى ، قم با تشديد ثبت شده است .\r\n","page_name":" 439 ","page_number":486},
  {"content":"\r\n\r\nمصالحه كردند و شب را به صلح گذرانيدند و به عهد شكنى به صبح رسانيدند . اشعرى با آنان بجنگيد و خدا وى را بر ايشان نصرت داد . محمد بن سعد گويد : من اين داستان را به اهل قم مربوط مىدانم .\r\nمحمد بن سعد از هيثم بن جميل و او از حماد بن سلمه و او از محمد بن اسحاق روايت كرد كه عمر ، ابن بديل خزاعى را به اصبهان فرستاد . مرزبان اصبهان مرد سالخورده‌يى بود كه فادوسفان ناميده مىشد . پس وى را محاصره كرد و به اهل شهر نامه نوشت و ايشان را از معاضدت او بر حذر داشت . چون آن پيرمرد نافرمانى مردمان را نسبت به خود بديد سى مرد از تيراندازان خويش را كه از شجاعت و فرمانبرداريشان مطمئن بود برگزيد و از شهر خارج شده بگريخت و روانهء كرمان شد تا از پى يزدگرد رفته به او بپيوندد . خبر وى به عبد الله بن بديل رسيد و با سواران بسيارى از پى او رفت . مرد عجمى ملتفت او شد و بر بالاى بلندى رفت و گفت : بر جان خود بترس . اينان كه مىبينى تيرشان به خطا نمىرود .\r\nاگر حمله كنى تو را به تير خواهيم زد و اگر خواهى مبارزه كنى « 1 » با تو مبارزه خواهيم كرد . ابن بديل به مبارزهء عجمى شتافت و او ضربه‌يى بر وى بزد كه بر قرپوس زين آمد و آن را بشكافت و بند زين را ببريد . عجمى سپس گفت : اى آدمى دوست ندارم تو را بكشم چون تو را خردمند و دلير مىبينم . ميل آن دارى كه با تو باز گردم و با تو صلح كنم بر اين قرار كه از سوى اهل شهرم جزيه دهم و هر كه خواهد در آنجا اقامت كند از اهل ذمه شناخته شود و هر كه خواهد كه بگريزد كسى متعرض او نشود و شهر را به تو سپارم ؟\r\nابن بديل با وى بازگشت و او جى را بگشود و به آنچه پذيرفته بود وفا كرد و گفت : اى مردم اصبهان شما را دنى و بىوفا يافتم و\r\n\r\n\r\n","description":"","footnote":"\r\n( 1 ) . مبارزه به معنى نبرد تن به تن است .\r\n","page_name":" 440 ","page_number":487},
  {"content":"\r\n\r\nبر آنچه دربارهء شما كردم سزاواريد . گويند ابن بديل همه جاى اصبهان از دشت و كوه برفت و بر آن چيره شد و از لحاظ خراج همان رفتارى را كه با اهل اهواز داشت با ايشان نيز در پيش گرفت . و گويند كه فتح اصبهان و اراضى آن در يكى از دو سال بيست و سه يا بيست و چهار انجام شد .\r\nروايت شده است كه عمر بن خطاب عبد الله بن بديل را با سپاهى گسيل داشت و او به ابو موسى رسيد كه قم و كاشان را فتح كرده بود و جميعا به غزاى اصبهان رفتند . بر مقدمهء سپاه ابو موسى اشعرى احنف بن قيس فرماندهى داشت . آنان يهوديه را به شرحى كه گفتيم گشودند و سپس ابن بديل جى را فتح كرد و همگى به ارض اصبهان تاخته بر آن غلبه يافتند . درست‌ترين خبرها آن است كه ابو موسى قم و كاشان و عبد الله بن بديل جى و يهوديه را فتح كردند .\r\nابو حسان زيادى به نقل از مردى از طايفهء ثقيف با من حكايت كرد كه مشهد عثمان بن عاصى ثقفى در اصبهان است .\r\nمحمد بن يحيى تميمى از شيوخ خويش مرا نقل كرد كه گروهى از اشراف اهل اصبهان در جفرباد از رستاق ثيمرهء بزرگ در بهجاورسان و نيز در دژ معروف به ماربين معقلهائى « 1 » دارند . ايشان پس از فتح جى از در فرمانبردارى درآمدند بر اين قرار كه خراج دهند و چون از دادن جزيه اكراه داشتند مسلمان شدند .\r\nكلبى و ابو يقظان گويند كه در ايام مروان ، هذيل بن قيس عنبرى والى اصبهان شد و از آن زمان عنبريان به اصبهان رفتند . گويند كه جد ابو دلف به كار عطرسازى و شيردوشى اشتغال داشت . ابو دلف قاسم بن عيسى بن ادريس بن معقل عجلى است . جد وى با جمعى از كسان خود به جبل آمد و در قريه‌اى از قراى همدان كه مس ناميده\r\n\r\n\r\n","description":"","footnote":"\r\n( 1 ) . مكان مستحكم و پناهگاه .\r\n","page_name":" 441 ","page_number":488},
  {"content":"\r\n\r\nمىشد منزل گزيدند . اين جماعت ثروتمند شدند و املاكى به دست آوردند . ادريس بن معقل بر يكى از تجار كه مالى بر عهدهء وى داشت حمله برد و او را خفه كرد و به قولى خفه كرد و سپس مال خود را بگرفت . وى را به كوفه بردند و در آنجا به زندان افكندند و آن در زمان ولايت يوسف بن عمر ثقفى بر عراق در عهد خلافت هشام بن عبد الملك بود . سپس عيسى بن ادريس به كرج رفت و بر آن غلبه كرد و قلعهء آن را كه دژى كهنه بود بساخت و حال ابو دلف قاسم بن عيسى به قوت گرائيد و منزلتى عظيم نزد حكومت بيافت و آن دژ را بزرگتر كرد و كرج را به گونهء شهر درآورد و آن را كرج ابو دلف خواندند . امروزه كرج شهرى از شهرهاى بزرگ است .\r\nمأمون على بن هشام مروزى را به قم فرستاد . اهل قم عصيان كرده سر به مخالفت برداشته بودند و از دادن خراج امتناع مىكردند .\r\nپس وى را بفرمود تا با آنان به جنگ پردازد و سپاهيانى را براى كمك او گسيل داشت . او چنان كرد و رئيس ايشان را كه يحيى بن عمران بود بكشت و باروى شهرشان را ويران و با خاك يكسان كرد و هفت هزار هزار و اندى درهم از آنان خراج بستاند . اهل قم پيش از آن نسبت به دو هزار هزار درهم به تظلم آمده بودند .\r\nآنان در خلافت ابو عبد الله المعتز فرزند المتوكل نيز سر از فرمان بتافتند . وى موسى بن بغا عامل خود بر جبل را سوى ايشان فرستاد تا با طالبيان كه در طبرستان ظهور كرده بودند بجنگد . شهر به عنوه گشوده شد و جمعى كثير از اهل آن كشته شدند . المعتز بنوشت تا جماعتى از بزرگان شهر را نزد وى فرستند .\r\n\r\n","description":"","footnote":"","page_name":" 442 ","page_number":489},
  {"content":"\r\n\r\n\r\nكشته شدن يزدگرد بن شهريار بن كسرى ابرويز بن هرمز بن انوشروان\r\nگويند : يزدگرد از مدائن به حلوان و سپس به اصبهان گريخت و چون مسلمانان از كار نهاوند فراغت يافتند وى از اصبهان به اصطخر فرار كرد و عبد الله بن بديل بن ورقاء پس از فتح اصبهان در پى او شتافت لكن بر وى دست نيافت . ابو موسى اشعرى به اصطخر رسيد و عزم فتح آن كرد لكن از عهده بر نيامد . عثمان بن ابى العاصى ثقفى نيز بر اين كار بكوشيد ولى او نيز نتوانست . عبد الله بن عامر بن كريز در سال بيست و نه به بصره آمد و تا آن زمان تمامى فارس بجز اصطخر و جور فتح شده بود و يزدگرد بر آن شد كه به طبرستان رود و آن بدين خاطر بود كه به هنگام اقامت وى در اصبهان مرزبان طبرستان به او پيشنهاد كرده بود به آن ديار رود و از نفوذ نفوذناپذيرى آن ناحيت وى را خبر داده بود . لكن سپس رأى او ديگر شد و به كرمان گريخت . ابن عامر ، مجاشع بن مسعود سلمى و هرم بن حيان عبدى را از پى او گسيل داشت . مجاشع برفت و در بيمند كرمان فرود آمد . در آنجا مردمان به بوران دچار شدند و سپاهيانش هلاك شدند و فقط معدودى نجات يافتند . قصرى كه در آنجا بود قصر مجاشع ناميده شد و مجاشع نزد ابن عامر بازگشت .\r\nروزى يزدگرد در كرمان نشسته بود . مرزبان كرمان بر وى وارد شد و او از كبر سخنى با وى نگفت . پس مرزبان بفرمود تا او را بيرون كنند و گفت تو شايستگى حكومت قريه‌يى را هم ندارى ، پادشاهى كه جاى خود دارد و اگر خداوند در تو خيرى سراغ داشت تو را به اين روز نمىانداخت . پس يزدگرد به سجستان رفت . و\r\n\r\n","description":"","footnote":"","page_name":" 443 ","page_number":490},
  {"content":"\r\n\r\nپادشاه آن بلاد وى را گرامى داشت و در تعظيمش همىكوشيد .\r\nچون چند روزى گذشت يزدگرد از وى خراج طلبيد و او بر وى روى ترش كرد .\r\nيزدگرد چون اين بديد روانهء خراسان شد و هنگامى كه به حدود مرو رسيد ماهويه مرزبان مرو با تعظيم و گشاده‌روئى وى را پذيره شد و نيزك طرخان به ديدار او آمد و يزدگرد با وى به مهربانى رفتار كرد و او را خلعت داد و بنواخت . نيزك يك ماه نزد او بماند و سپس رهسپار شد و نامه‌يى بنوشت و دختر يزدگرد را خواستگارى كرد . يزدگرد بر سر خشم آمد و گفت : به وى بنويسيد تو بنده‌يى از بندگان من بيش نيستى چه چيز بر تو جرأت داد كه دختر مرا خواستگارى كنى . وى بفرمود تا ماهويه مرزبان را به محاسبه آورند و از او حساب اموال را بخواست . ماهويه به نيزك نامه‌يى نوشت و او را بر يزدگرد بشورانيد و گفت : اين كسى كه شكست خورده و رانده بيامد و تو بر او منت نهاده خواستى پادشاهيش به وى باز گردد اكنون نامه‌يى آنچنانى به تو مىنويسد .\r\nپس بر كشتن وى همداستان شدند و نيزك با تركان رهسپار شد و در جنابذ فرود آمد . تركان با يزدگرد بجنگيدند و هزيمت يافتند .\r\nلكن گرد باد شن سوى وى روان شد و يارانش كشته شدند و اردويش به چپاول رفت . آنگاه به شهر مرو آمد لكن دروازه را بر وى نگشودند . پس از اسب فرود آمد و روان شد و به خانهء آسيابانى در كنار مرغاب رفت . گويند كه ماهويه چون از كار وى آگاه شد كسانى را بفرستاد و او را در خانهء آسيابان بكشتند . و به قولى پنهانى آسيابان را برانگيخت و گفت تا وى را بكشد و او يزدگرد را بكشت . سپس ماهويه گفت : شايسته نيست كه قاتل پادشاه زنده بماند و بفرمود آسيابان را كشتند . به قولى ديگر آسيابان طعامى حاضر كرد و او بخورد و شرابى پيش آورد و او بنوشيد و مست\r\n\r\n","description":"","footnote":"","page_name":" 444 ","page_number":491},
  {"content":"\r\n\r\nشد و چون شب فرا رسيد تاج خويش بدر آورد و بر سر نهاد .\r\nآسيابان بديد و در آن طمع كرد و آسياسنگ بر گرفت و بر او افكند و چون كشته شد ديهيم و جامه‌اش برگرفت و او را به آب افكند . سپس ماهويه آگاه شد و آسيابان و خاندانش را بكشت و تاج و جامه بگرفت .\r\nو نيز گويند كه يزدگرد از آمدن فرستادگان ماهويه آگاه شد و بگريخت و به آب اندر شد . فرستادگان او را از آسيابان طلبيدند و او گفت از خانهء من برون رفت . پس وى را در آب بيافتند . يزدگرد گفت : مرا مكشيد . كمر بند و تاج و انگشترى خود را به شما خواهم داد . پس او را رها كردند و او از ايشان چيزى خواست تا بدان نانى براى خوردن فراهم كند . يكى از آنان چهار درهم به وى داد و يزدگرد خنديد و گفت : به من گفته بودند كه به زودى محتاج چهار درهم خواهى شد . پس از آن جماعتى كه ماهويه به جستجوى وى فرستاد بر او هجوم بردند . يزدگرد گفت : مرا مكشيد بلكه نزد پادشاه تازيان بريد تا با وى در باب خود و شما مصالحه كنم و شما در امان مانيد . لكن آن جماعت امتناع كرده يزدگرد را با زهى خفه كردند و سپس جامهء او برگرفته وى را درون كيسه‌اى كردند و جثه‌اش را به آب افكندند . كسانى گويند فيروز پسر يزدگرد نزد تركان شتافت و ايشان به وى زنى دادند و او نزد تركان بماند .\r\n\r\nفتح رى و قومس\r\nعباس بن هشام كلبى از پدر خود و او از ابو مخنف روايت كرد كه عمر بن خطاب دو ماه پس از واقعهء نهاوند به عمار بن ياسر عامل خود بر كوفه نوشت تا عروة بن زيد الخيل طائى را با هشت هزار تن\r\n\r\n","description":"","footnote":"","page_name":" 445 ","page_number":492},
  {"content":"\r\n\r\nبه رى و دستبى فرستد و او چنان كرد . عروه به آن سامان رفت و ديلميان به مقابلهء وى گرد آمدند و اهل رى نيز ايشان را مدد دادند و با او به نبرد پرداختند . خداوند وى را بر ايشان ظفر داد و آنان را بكشت و از ريشه بركند . سپس برادرش حنظلة بن زيد را بر آن بلد گمارد و خود نزد عمار آمد و تقاضا كرد تا وى را پيش عمر فرستد و آن بدين جهت بود كه وى خبر نبرد جسر « 1 » را قبلا براى عمر برده بود و اكنون مىخواست تا خبر سرور بخشى را نيز براى او برده باشد . عمر چون او را ديد گفت :  إِنَّا لِلَّهِ وَ إِنَّا إِلَيْهِ راجِعُونَ . \r\nعروه گفت : به جاى آن خداوند را شكر كن كه به ما نصرت داد و پيروزمان ساخت و داستان را به وى باز گفت . عمر گفت : چرا نماندى و كسى را نفرستادى . گفت : برادرم را به جاى خويش نهادم و خواستم خود نزد تو آيم . عمر او را بشير ناميد و عروه گفت :\r\nبا نشانه‌هاى جنگجويان كه بر خود داشتم بر اهل قادسيه تاختم آنان كه از مرگ مىهراسند چنين نشانه‌ها بر خود نمىنهند پيش از آن روزى پيرامون نخيله به جنگ رفتم و بسيار خون بريختم و زخمها برزدم در نبرد ديلميان يقينم شد كه هر گه بر قومى روى آورم هزيمت همىيابند و اين « 2 » از بهر حميت بود ، چون كه من مردى با حميتم ،\r\n\r\n\r\n","description":"","footnote":"\r\n( 1 ) . به صفحه 360 همين كتاب رجوع شود .\r\n( 2 ) . اشاره به بيت قبلى است كه در متن كتاب آورده نشده ، و آن چنين است :\r\nآنقدر پايدارى كردم تا به نيزه‌هاى خويش قبايم را پاره پاره كردند و خون تا كف پايم را تر كرد\r\n","page_name":" 446 ","page_number":493},
  {"content":"\r\n\r\nو اگر موردى براى ايستادن نيابم آنگه به راه خويش مىروم منذر بن حسان بن ضرار از طايفهء بنو مالك بن زيد در نبرد نخيله در كشتن مهران سهيم بود . گويند چون عروه بازگشت حذيفه ، سلمة بن عمرو بن ضرار ضبى و به قولى براء بن عازب را به فرماندهى سپاه وى فرستاد . نبرد عروه ديلميان و اهل رى را بىتوان كرده بود . سلمه بر دژ فرخان بن زينبدى بايستاد . زينبدى را تازيان زينبى گويند و او را عارين نيز مىناميدند . فرخان بن زينبى پس از محاربت با سلمه صلح كرد بر اين قرار كه مردم آن ديار ذمى شوند و جزيه و خراج ادا كنند . فرخان از جانب مردم رى و قومس پانصد هزار بداد به اين شرط كه احدى از ايشان را نكشند و به بردگى نبرند و آتشكده‌هايشان را ويران نكنند ، و خراج ايشان همانند خراج اهل نهاوند باشد . وى از سوى اهل دستباى رى نيز با سلمه صلح كرد . دستبى دو بخش است بخشى رازى و بخشى همدانى .\r\nسليمان بن عمرو ضبى و به قولى براء بن عازب سوارانى را به قومس فرستاد . اهل بلد حصار نگرفتند و دروازه‌هاى دامغان را گشودند . هنگامى كه عمر بن خطاب عمار را عزل كرد و مغيرة بن شعبه را بر كوفه ولايت داد مغيره ، كثير بن شهاب حارثى را والى رى و دستبى كرد . كثير در نبرد قادسيه اثرى نيكو به جاى نهاده بود و چون به رى رفت بديد كه اهل آن نقض فرمانبردارى كرده‌اند پس با آنان بجنگيد تا باز از در اطاعت درآمدند و خراج و جزيه به گردن گرفتند . كثير به غزاى ديلم رفت و با آنان بجنگيد و با ببر و طيلسان نيز غزا كرد .\r\nحفص بن عمر عمرى از هيثم بن عدى و او از ابن عياش همدانى و ديگران روايت كرد كه كثير بن شهاب بر رى و دستبى و قزوين ولايت داشت و خوش رفتار و با حزم بود . وى از پا زمين‌گير بود و\r\n\r\n","description":"","footnote":"","page_name":" 447 ","page_number":494},
  {"content":"\r\n\r\nمىگفت هر كه زمين‌گير باشد سر بار خانواده‌اش خواهد بود جز من . چون بر اسب سوار مىشد دو پايش مانند دو خيش بىحركت مىماند . هر زمان به غزا مىرفت هر يك از همراهانش سپرى و جوشنى و خودى و جوال دوزى و پنج سوزن و نخ كتان و درفشى و قيچى و توبره‌يى و زنبيلى با خود بر مىداشت . مردى بخيل بود و باديه‌يى داشت كه چون پيش رو مىنهاد اگر كسى بر او وارد مىشد مىگفت : اى بىپدر ، مگر جاسوس بر ما گمارده بودى ؟ روزى گفت :\r\nاى غلام ما را طعامى ده . گفت : من جز نان و سبزى چيزى ندارم .\r\nگفت : مگر جز با نان و سبزى به جنگ ايران و روم رفتيم ؟ در ايام معاويه نيز مدتى والى رى و دستبى بود . گويد : چون سعد بن ابى وقاص براى دومين بار بر كوفه ولايت يافت به رى آمد و آن ديار دچار آشوب بود و او آن را اصلاح كرد و در سال بيست و پنج به غزاى ديلم رفت و سپس بازگشت .\r\nبكر بن هيثم از يحيى بن ضريس قاضى رى روايت كرد كه رى پس از آنكه در زمان حذيفه فتح شد مداما سر به عصيان بر مىداشت و باز فتح مىشد تا آنكه آخرين بار قرظة بن كعب انصارى در زمانى كه ابو موسى از جانب عثمان بر كوفه ولايت داشت آن را بگشود و از آن پس استوار ماند . عمال رى در قلعهء زينبدى منزل مىگزيدند و در مسجدى كه جلوى قلعه ساخته شده بود نماز جمعه مىخواندند .\r\nاين مسجد در محصورهء ديوارى قرار گرفت كه آن سوى باروى قلعه كشيده شد . مسلمانان از دستبى براى جنگ ديلم رهسپار مىشدند .\r\nگويد : قرظه سپس از سوى على به ولايت كوفه رسيد و همانجا بمرد و على رضى الله عنه بر او نماز خواند .\r\nعباس بن هشام از پدر خود و او از جد وى حكايت كرد كه على ، يزيد بن حجبة بن عامر بن تيم الله بن ثعلبة بن عكابه را بر رى و دستبى ولايت داد و چون در خراج اختلاس كرد على او را به زندان افكند .\r\n\r\n","description":"","footnote":"","page_name":" 448 ","page_number":495},
  {"content":"\r\n\r\nيزيد از زندان خارج شد و به معاويه پيوست . ابو موسى خود به غزاى رى رفت . اهل رى از فرمان بردارى خارج شده بودند و او آن بلد را برقرار وضع نخستش بگشود .\r\nجعفر بن محمد رازى با من گفت كه امير المؤمنين مهدى در عهد خلافت منصور بيامد و مدينهء رى را كه هم اكنون مردمان در آن مىزيند بساخت و اطراف آن خندقى حفر كرد و مسجد جامعى را به دست عمار بن ابى الخصيب بنا كرد و نام خود را بر ديوار مسجد بنوشت و تاريخ بناى آن را سال صد و پنجاه و هشت ذكر كرد و ديوار كوتاه‌ترى آن سوى باروى مدينه بساخت كه بر گرد آن فارقينى « 1 » با آجر بنا شد ، و نام مدينهء رى را محمديه نهاد . مردم رى محمديه را مدينهء داخلى و بخش فاصل دو ديوار را مدينهء خارجى مىنامند . دژ زنبدى داخل محمديه است . مهدى بفرمود تا آن دژ را مرمت كنند و در آن منزل كرد . دژ زنبدى بر مسجد جامع و دار الاماره مشرف است و بعد به زندان بدل شد .\r\nگويد : در رى خاندانى هستند كه ايشان را بنو حريش مىنامند .\r\nاين خاندان پس از بناى مدينهء رى به آنجا آمدند . گويد : شهر رى را در زمان جاهليت ارازى مىخواندند و مىگويند كه آن شهر در دل خاك پنهان شده است . ارازى در شش فرسنگى محمديه بوده و نام رى را از آن گرفته‌اند . گويد : مهدى در آغاز ورود به رى در قريه‌يى به نام سيروان منزل كرد . و گويد كه شاعر غطمش بن اعور بن عمرو ضبى دربارهء قلعهء فرخان گفته است :\r\nبر سر آن كوشك نفرين شده در رى داعى مرگ هماره در حال درخشيدن است\r\n\r\n\r\n","description":"","footnote":"\r\n( 1 ) . دربارهء مفهوم واژهء فارقين به زير نويس صفحه 294 رجوع شود .\r\n","page_name":" 449 ","page_number":496},
  {"content":"\r\n\r\nبكر بن هيثم از يحيى بن ضريس قاضى رى روايت كرد كه شعبى با قتيبة بن مسلم به رى آمد . قتيبه به وى گفت : چه شرابى را دوست‌تر مىدارى ؟ گفت : آن كه اگر باشد خوارترين نمايد و چون نباشد گرانبهاترين « 1 » . گويد : سعيد بن جبير نيز به رى آمد و ضحاك با وى ملاقات كرد و تفاسيرى از وى بنوشت .\r\nگويد عمرو بن معدى كرب زبيدى نخستين كس بود كه به غزاى رى رفت و چون از آنجا باز مىگشت بمرد و آن سوى روذه و بوسنه در موضعى به نام كرمانشاهان به خاك سپرده شد . كسائى نحوى در رى دفن است . نامش على بن حمزه بود و به همراهى رشيد هنگامى كه ارادهء رفتن به خراسان را داشت به رى رفت . حجاج بن ارطاة در رى مرده است . او با مهدى به رى رفت و كنيه‌اش ابو ارطاة بود . كلبى گويد : قصر جابر در دستبى به جابر از طايفهء بنو زيبان بن تيم الله بن ثعلبه منسوب است .\r\nگويند : خراج رى همچنان دوازده هزار هزار درهم بود تا آنكه مأمون در بازگشت از خراسان بر سر راه مدينة السلام از رى گذشت و دو هزار هزار از خراج رى كسر كرد و اين ميزان را براى اهل آن شهر تسجيل نمود .\r\n\r\nفتح قزوين و زنجان\r\nجمعى از اهل قزوين و نيز بكر بن هيثم به نقل از شيخى از مردم رى با من حكايت كردند كه دژ قزوين را به پارسى كشوين گويند كه به معنى ملحوظ نظر يعنى مورد حفاظت آمده است . بين قزوين\r\n\r\n\r\n","description":"","footnote":"\r\n( 1 ) . يعنى آب .\r\n","page_name":" 450 ","page_number":497},
  {"content":"\r\n\r\nو ديلم كوهستان قرار دارد . در اين شهر اهل فارس همچنان جنگجويانى را از اسواران نگاه مىدارند كه از آن بلد حفاظت مىكنند . اگر قزوينيان با ديلميان در حال صلح نباشند اين اسواران به دفع ايشان اقدام مىكنند و اگر صلح در ميانه باشد به حفاظت بلد از دزدان و ديگران اشتغال مىورزند . دستبى ميان رى و همدان قسمت شده و بخشى رازى و بخش ديگر همدانى خوانده مىشد .\r\nهنگامى كه مغيرة بن شعبه والى كوفه شد جرير بن عبد الله را بر همدان ولايت داد و براء بن عازب را بر قزوين گمارد و او را بفرمود تا به آن بلد رود و اگر خداوند شهر را براى او فتح كرد از آنجا به غزاى ديلميان رود . پيش از آن از دستبى براى جنگ رهسپار مىشدند . پس براء به همراهى حنظلة بن زيد الخيل روان شد تا به ابهر رسيد و بر دژ آن بلد بايستاد و آن دژى بود كه بعضى از عجمان روى چاه‌هائى بنا كرده بودند . چاه‌ها را با پوست گاو و پشم سد كرده و روى آن برجستگى پديد آورده بودند كه دژ بر فراز آن بنا شده بود . اهل دژ با وى بجنگيدند و سپس امان خواستند .\r\nبراء ايشان را به همان شرايطى كه حذيفه براى اهل نهاوند منظور داشته بود امان داد و به همان قرار با آنان صلح كرد و بر ارض ابهر چيره شد .\r\nسپس به غزاى دژ قزوين رفت و چون اهل قزوين از عزيمت مسلمانان سوى خود آگاه شدند به ديالمه پيام داده از ايشان نصرت طلبيدند . ديلميان وعده دادند كه چنان كنند . براء و مسلمانان گرد شهر را گرفتند و اهل قزوين براى جنگ بيرون آمدند و ديلميان بر كوه بايستادند بىآنكه دستى سوى مسلمانان دراز كنند . چون قزوينيان اين بديدند طلب صلح كردند و صلح به همان قرارى كه براى اهل ابهر بود به ايشان نيز داده شد . اهل قزوين از جزيه\r\n\r\n","description":"","footnote":"","page_name":" 451 ","page_number":498},
  {"content":"\r\n\r\nدادن اكراه داشتند و اسلام آوردند . به قولى قزوينيان همانند اساورهء بصره اسلام آوردند يعنى به اين شرط كه به هر كه خواهند بپيوندند . پس در كوفه منزل گزيده با طايفهء زهرة بن حويه حليف شدند و به حمراء « 1 » ديلم موسوم گرديدند . به قولى ديگر پس از مسلمان شدن در سرزمين خود بماندند و اراضى ايشان مشمول عشر شناخته شد . براء پانصد مرد را به فرماندهى طليحة بن خويلد اسدى بر آنان گمارد و زمينهائى را كه كسى بر آنها حقى نداشت اقطاع ايشان قرار داد . بكر گويد : مردى از اهالى قزوين اين شعر را از جد پدرش كه همراه براء بوده است بخواند :\r\nديلميان چون به جنگ پرداختند ، آنگه كه ابن عازب با سپاه خويش بيامد ، بدانستند كه گمان مشركان نادرست است زيرا كه چه بسيار در ظلمت شبهاى تيره‌گون كوههاى سنگلاخ و بيابانها را درنورديده بوديم براء با ديلميان غزا كرد تا خراج ادا كردند و به غزاى گيلان و ببر و طيلسان رفت و زنجان را به عنوه بگشود . زمانى كه وليد بن عقبة بن ابى معيط بن ابى عمرو بن اميه از سوى عثمان بن عفان به ولايت كوفه رسيد به غزاى ديلم در بخشى كه سمت قزوين است رفت و در اذربيجان و گيلان و موقان و ببر و طيلسان نيز غزا كرد و سپس بازگشت . پس از وليد ، سعيد بن عاصى بن سعيد بن عاصى بن اميه به ولايت رسيد و به غزاى ديلم رفت و شهر قزوين را تمصير كرد .\r\n\r\n\r\n","description":"","footnote":"\r\n( 1 ) . دربارهء لفظ حمراء به توضيح ذيل صفحه 399 رجوع شود .\r\n","page_name":" 452 ","page_number":499},
  {"content":"\r\n\r\nقزوين ثغر اهل كوفه به شمار مىآمد و در آنجا بناهايى « 1 » داشتند .\r\nاحمد بن ابراهيم دورقى از خلف بن تميم و او از زائدة بن قدامه و او از اسماعيل و او از مرهء همدانى روايت كرد كه على بن ابى طالب رضى الله عنه گفت : هر يك از شما كه اكراه دارد همراه ما با معاويه بجنگد عطاء خود را برگيرد و به ديلم رود و با ديلميان قتال كند . مره گويد كه من جزء اين گروه بودم و ما عطايايمان را گرفتيم و به ديلم رفتيم و شمار ما چهار هزار يا پنج هزار تن بود .\r\nعبد الله بن صالح عجلى از ابن يمان و او از سفيان روايت كرد كه على رضى الله عنه ربيع بن خثيم ثورى را به جنگ ديلم فرستاد و او را به فرماندهى چهار هزار تن از مسلمانان گمارد .\r\nيكى از مردم قزوين مرا گفت كه مسجد ربيع بن خثيم در قزوين معروف است و در آن مسجد درختى بود كه عوام براى تبرك به آن دست مىكشيدند و مىگفتند كه ربيع ، خلال خويش را آنجا به زمين كاشته و سبز شده و به درختى بدل شده است . در عهد خلافت المتوكل ، عامل طاهر بن عبد الله بن طاهر آن درخت را از بيم فريفته شدن مردم بدان قطع كرد . گويند كه چون موسى هادى به رى مىرفت به قزوين آمد و شهرى را مقابل آن بنا كرد كه به شهر موسى معروف است و زمينى را به نام رستم آباد خريدارى كرد و آن را بر امور شهر موسى وقف نمود . عمرو رومى آزاد كردهء وى والى آن شهر شد و پس از وى محمد بن عمرو به اين مقام رسيد . مبارك تركى دژى ساخت كه به نام شهر مبارك خوانده مىشود و جمعى از موالى وى در آن مقيم‌اند .\r\n\r\n\r\n","description":"","footnote":"\r\n( 1 ) . واژهء « بناها » در ترجمهء لفظ بنيان آورده شده است . بنيان مصدر است لكن در عين حال جمع نيز هست و مفرد آن بنيانة است ( ملاحظه شود : ابو الحسن على بن اسماعيل النحوى المعروف بابن سيدة - المخصص ، البناء و ما اشبهه ) .\r\n","page_name":" 453 ","page_number":500},
  {"content":"\r\n\r\nمحمد بن هارون اصبهانى با من گفت : كه رشيد از همدان گذشت و عزم خراسان داشت . اهل قزوين نزد وى رفتند و او را از موقعيت خويش نسبت به بلاد خصم و فايدهء ايشان در مجاهدت با دشمنان آگاه ساختند و از او خواستند كه به ديدهء ارفاق به ايشان بنگرد و در عشرى كه بايد بابت حاصل هر قصبه ادا كنند تخفيفى قائل شود . پس در هر سال ده هزار درهم خراج مقاطعه « 1 » بر عهدهء آنان قرار گرفت .\r\nقاسم پسر رشيد به ولايت جرجان و طبرستان و قزوين رسيد . اهل زنجان املاك خود را در حمايت او قرار دادند « 2 » تا بدينسان پناهى يابند و بتوانند تبهكاريهاى راهزنان و ستم عاملان را از سر خود دفع كنند و بيع نامه‌ها به نام وى نوشتند و خود مزارعان او شدند . زنجان امروزه جزء املاك است « 3 » . قاقزان مشمول عشر بود زيرا كه اهل آن با حفظ مالكيت املاك خويش مسلمان شده و پس از اسلام آوردن اين اراضى را احياء كرده بودند . آنان نيز املاك خود را در پناه قاسم قرار دادند . به اين شرط كه عشرى علاوه بر عشر بيت المال به وى بدهند و قاقزان نيز جزء املاك قرار گرفت . دستبى همچنان دو بخش بود . بخشى جزء رى و بخش ديگر جزء همدان ، تا آنكه مردى از بنو تميم بنام حنظلة بن خالد مكنى به ابو مالك كه در قزوين بود در كار دستبى بكوشيد تا تمامى آن تابع قزوين شد . مردى هم ديار حنظله او را شنيد كه مىگويد : من دستبى را يكى كردم ، من ابو مالكم . آن مرد به وى گفت : تو آن را تباه كردى و تو ابوهالكى .\r\n\r\n\r\n","description":"","footnote":"\r\n( 1 ) . به توضيحات ذيل صفحه 114 رجوع شود .\r\n( 2 ) . زير نويس صفحه 417 ملاحظه شود .\r\n( 3 ) . يعنى جزء املاك دربار خلافت است .\r\n","page_name":" 454 ","page_number":501},
  {"content":"\r\n\r\nمدائنى و ديگران مرا گفتند كه در ايام خروج عبد الرحمن بن محمد بن اشعث ، كردان طريق فتنه و فساد پيش گرفتند و حجاج ، عمرو بن هانى عبسى را با اهل دمشق سوى ايشان گسيل داشت .\r\nوى با كردان در آويخت و جمعى را بكشت . سپس حجاج او را بفرمود تا به غزاى ديلميان رود و او با دوازده هزار تن به جنگ آنان رفت . هشتاد تن از بنو عجل اهل كوفه و موالى ايشان جزء آن سپاه بودند كه محمد بن سنان عجلى از جملهء آنان بود . عوف بن احمد عبدى از ابو حنش عجلى و او از پدر خويش روايت كرد كه گفت :\r\nمردى از جملهء آن تميميان عجلى را كه حجاج براى مقابلهء با ديلميان فرستاده بود بديدم . وى با من حكايت كرد كه مردى از موالى بنو عجل را ديدم كه مدعى بود با محمد بن سنان از يك تبار است به او گفتم : پدر تو حاضر نبود نسب عجمى خود را با اميرى اعراب عوض كند اكنون چگونه است كه ادعا مىكنى با او از يك تبارى ؟\r\nگفت : اين خبر را مادرم به من داد . گفتم : او راست مىگويد زيرا كه پدرت را بهتر مىشناسد .\r\nگويند : محمد بن سنان عجلى در قريه‌يى از قراى دستبى فرود آمد و سپس به قزوين رفت و در حومهء شهر خانه‌يى ساخت . اهل آن حدود وى را ملامت كردند و گفتند : اگر دشمن قصد تو را كند خود را در معرض تلف و ما را در معرض وهن قرار خواهى داد . وى به گفتهء ايشان التفاتى نكرد و به اولاد و اهل بيتش بفرمود تا همراه وى در خارج شهر به ساختن پردازند . سپس مردم نيز به آنجا رفته بناهايى بر پا كردند تا آنكه حومهء شهر ساخته شد .\r\nگويند : ابو دلف قاسم بن عيسى در خلافت مأمون به غزاى ديلم رفت . وى در خلافت المعتصم و در ايام ولايت افشين به امارت جبال رسيد و برخى دژهاى اين بلد را بگشود . از آن جمله دژ اقليسم بود كه با اهل آن به پرداخت خراج صلح كرد و نيز دژ بومج كه آن\r\n\r\n","description":"","footnote":"","page_name":" 455 ","page_number":502},
  {"content":"\r\n\r\nرا به عنوه بگشود و سپس با اهل دژ به قرار پرداخت خراج صلح كرد . همچنين دژ ابلام و دژ انداق و دژهاى ديگر . افشين كسى غير از ابو دلف را گسيل داشت و او نيز دژهائى از ديلم را بگشود .\r\nچون سال دويست و پنجاه و سه فرا رسيد المعتز موسى بن بغا بزرگ آزاد كردهء خود را سوى جماعت طالبيان كه در ديلم و ناحيه طبرستان ظهور كرده بودند گسيل داشت . ديالمه دور مردى از ايشان معروف به كوكبى گرد آمده بودند . موسى با ديلميان بجنگيد و در بلاد ايشان رسوخ كرد .\r\nديلميان با وى محاربت كردند و او بر ايشان بتاخت و بلاى سخت بر آنان نازل كرد و كشتار بسيار به عمل آورد .\r\nمردى از اهالى قزوين با من حكايت كرد كه قبر معاشران در راوند از توابع اصبهان است ، چنان كه شاعر گويد : « آيا نمىدانيد كه من در راوند تنهايم » . عبد الله بن صالح عجلى مرا گفت كه سه تن از مردم كوفه جزء سپاهى بودند كه حجاج به ديلم فرستاد . آن سه با يك ديگر معاشرت داشتند و با كس ديگرى جز خود در نمىآميختند .\r\nهم بر اين قرار ببودند تا يكى از ايشان بمرد و آن دو يار ديگر وى را دفن كردند و بر گور او همىنوشيدند و چون نوبت جام وى مىشد جام را بر گور ريخته گريه سر مىدادند . سپس دومين يار بمرد و آن كه باقى بود وى را كنار يار نخستين به خاك سپرد و بر گور آن دو نشسته مىنوشيد و بر قبرى كه نزديك بود مىافشاند ، و آنگه بر گور ديگر مىگريست . روزى اين شعر بخواند :\r\nبرخيزيد اى دوستان كه ديريست خفته‌ايد بينم كه خوابتان را به پايان نمىبريد مگر ندانيد كه من به قزوين تنها مانده‌ام و در آن جز شما دو تن مرا يارى نيست\r\n\r\n","description":"","footnote":"","page_name":" 456 ","page_number":503},
  {"content":"\r\n\r\nمنزل گزيده بر قبرهايتان و تركش نمىكنم تمامى شب و آوايتان مرا پاسخ نمىدهد همهء عمر بر شما خواهم گريست و كيست كه افسرده دلى را از گريستن بر شما باز دارد ديرى نپائيد كه او نيز بمرد و كنار دو دوستش به خاك سپرده شد و قبرهاى آنان به قبور معاشران معروف است .\r\n\r\nفتح اذربيجان\r\nحسين بن عمرو اردبيلى از واقد اردبيلى و او از مشايخى كه زمان ايشان را درك كرده بود روايت كرد كه مغيرة بن شعبه به عنوان والى از سوى عمر بن خطاب به كوفه آمد و نامه‌يى به همراه آورد كه در آن حذيفة بن يمان به ولايت اذربيجان منصوب شده بود . نامه را براى وى ارسال داشت و او در نهاوند يا نزديكى آن بود . پس از آنجا برفت تا به اردبيل رسيد كه كرسى اذربيجان بود و مرزبان اذربيجان در آنجا مىزيست و خراج آن ديار نيز به همانجا مىرفت .\r\nمرزبان جنگجويانى را از مردم باجروان و ميمذ و نرير و سراة و شيز و ميانج و جاهاى ديگر نزد خود گرد آورده بود و چند روز با مسلمانان نبرد شديدى در پيوست . سپس مرزبان با حذيفه از سوى همهء مردم اذربيجان صلح كرد بر اين قرار كه هشتصد هزار درهم به وزن هشت « 1 » ادا كند و كسى كشته نشود و به بردگى برده نشود و آتشكده‌يى ويران نگردد و متعرض كردان بلاسجان و سبلان و\r\n\r\n\r\n","description":"","footnote":"\r\n( 1 ) . يعنى هر ده درهم به وزن هشت مثقال .\r\n","page_name":" 457 ","page_number":504},
  {"content":"\r\n\r\nساترودان نشوند و بويژه مردم شيز از رقصيدن در عيدهاى خود و انجام مراسمى كه به جا مىآورند ممنوع نگردند . وى سپس به غزاى موقان و جيلان رفت و با آنان مصاف داد و به قرار پرداخت خراج با ايشان صلح كرد .\r\nگويند : سپس عمر حذيفه را عزل كرد و عتبة بن فرقد سلمى را بر اذربيجان ولايت داد . وى از موصل و به قولى از شهرزور ، و از دشتى كه امروزه به نام معاوية الاودى معروف است به اذربيجان آمد و چون به اردبيل رسيد مردم شهر را بر عهد خود باقى ديد . برخى نواحى از فرمان سرپيچيدند كه با آنها بجنگيد و ظفر يافت و غنائم گرفت . عمرو بن عتبهء زاهد همراه وى بود .\r\nواقدى در روايت خويش از راويان حكايت كرد كه مغيرة بن شعبه به سال بيست و دو از كوفه به غزاى اذربيجان رفت و به آنجا رسيد و آن خطه را به عنوه بگشود و بر آن خراج وضع كرد . ابن كلبى از ابو مخنف روايت كرد كه مغيره در سال بيست براى غزا به اذربيجان رفت و آن را بگشود . سپس اهل آن بلد سر از طاعت بپيچيدند و اشعث بن قيس كندى با ايشان بجنگيد و دژ باجروان را بگشود و به صلحى همانند صلح مغيره با آنان مصالحه كرد و صلح اشعث تاكنون بر جاى مانده است .\r\nابو مخنف لوط بن يحيى مىگفت كه عمر ، سعد و سپس مغيره را ولايت داد و باز سعد را به آن سمت باز گردانيد و در سالى كه وفات وى رخ‌داد سعد و ساير امراى شهرها را به مدينه فرا خواند و سعد به اين سبب در شورى حضور يافت . عمر وصيت كرد كه جانشين وى او را بر سر كارش باز گرداند . ديگران گويند كه هنگام مرگ عمر مغيره از سوى او بر كوفه ولايت داشت و عمر وصيت كرد كه سعد به ولايت كوفه و ابو موسى به ولايت بصره گمارده شود . عثمان آن دو را به اين مقامها منصوب و سپس عزلشان كرد .\r\n\r\n","description":"","footnote":"","page_name":" 458 ","page_number":505},
  {"content":"\r\n\r\nمدائنى از على بن مجاهد و او از محمد بن اسحاق و او از زهرى روايت كرد كه چون خداوند مشركان را در نهاوند منهزم ساخت مردمان به شهرهاى خود باز گشتند و اهل كوفه با حذيفه باقى ماندند و او به غزاى اذربيجان رفت و اهل آن بلد با وى به يكصد هزار صلح كردند .\r\nمدائنى از على بن مجاهد و او از عاصم احول و او از ابو عثمان نهدى حكايت كرد كه عمر حذيفه را از اذربيجان معزول داشت و عتبة بن فرقد سلمى را به جاى او گمارد . عتبه حلواى خرما در كرباس پيچيد و براى عمر فرستاد . چون حلوا را پيش عمر آوردند گفت :\r\nاين پول است ؟ گفتند : نه . گفت : پس چيست . گفتند : هديه‌يى است كه فرستاده است . بر آن نظرى افكند و گفت : نزد وى بازش گردانيد و به او نوشت اى پسر ام عتبه تو حلوا مىخورى بىآنكه از دسترنج خود يا پدرت آن را به دست آورده باشى . عتبه گفت : از اذربيجان نزد عمر رفتم و ديدم كه ماهيچهء اشترى پيش روى نهاده است .\r\nمدائنى از عبد الله بن قاسم و او از فروة بن لقيط روايت كرد كه چون عثمان بن عفان زمام امور را به كف گرفت وليد بن عقبة بن ابى معيط را به عامليت گمارد و عتبه را از اذربيجان عزل كرد . اهل آن ديار سر از طاعت بپيچيدند و وليد به سال بيست و پنج با ايشان بجنگيد . عبد الله بن شبل احمسى بر مقدمهء سپاه قرار داشت . و بر اهل موقان و ببر و طيلسان يورش برد و غنيمت و بردگان گرفت . اهل كوره‌هاى اذربيجان طلب صلح كردند و او به صلحى همانند صلح حذيفه با آنان مصالحه كرد . ابن كلبى گويد :\r\nعلى بن ابى طالب رضى الله عنه سعيد بن ساريه خزاعى و سپس اشعث بن قيس كندى را بر اذربيجان ولايت داد .\r\n\r\n","description":"","footnote":"","page_name":" 459 ","page_number":506},
  {"content":"\r\n\r\nعبد الله بن معاذ عبقرى از پدر خويش و او از سعد بن حكم بن عتبه و او از زيد بن وهب روايت كرد كه چون خداوند مشركان را در نهاوند منهزم ساخت اهل حجاز به حجاز خود و اهل بصره به بصرهء خويش بازگشتند و حذيفه با اهل كوفه در نهاوند بماند و به غزاى اذربيجان رفت . اهل آن ديار با وى به هشتصد هزار درهم صلح كردند . عمر بن خطاب نوشت : شما در سرزمينى هستيد كه طعام و لباس مردمش با ميته در آميخته است . جز ذبح شده را مخوريد و جز جامهء پاك را مپوشيد كه منظور بافته از پشم اشتر است .\r\nعباس بن وليد نرسى از عبد الواحد بن زياد و او از عاصم احول و او از ابو عثمان نهدى نقل كرد كه گفت : هنگام فتح اذربيجان با عتبة بن فرقد بودم . وى دو جعبه از حلوا آماده كرد و در چرم و نمد بپچيد و به دست سحيم آزاد كردهء خويش براى عمر فرستاد . چون به روى وارد شد پرسيد : چه آورده‌يى . طلاست يا نقره و بفرمود تا آن را بگشودند . از حلوا چشيد و گفت : نيكوست ، آيا همهء مهاجران به اندازهء كفايت از آن خورده‌اند ؟ سحيم گفت : نه ، آن را مخصوص تو فرستاده است . عمر به عتبه نوشت : از بندهء خدا عمر امير المؤمنين به عتبة بن فرقد . اما بعد ، نه از دسترنج تو است ، نه از دسترنج مادرت و نه از دسترنج پدرت . چيزى را نخواهم خورد مگر همان كه مسلمانان در خانه‌هايشان مىخورند .\r\nحسين بن عمرو و احمد بن مصلح ازدى به نقل از مشايخ اذربيجان با من حكايت كردند كه وليد بن عقبه به اذربيجان آمد و اشعث بن قيس همراه وى بود . چون وليد بازگشت او را بر اذربيجان گمارد .\r\nاهل بلد از فرمان سر پيچيدند و اشعث به وليد نامه نوشت و از او يارى خواست . وليد سپاه عظيمى از كوفيان را گسيل داشت . پس اشعث بن قيس حان به حان سركشى كرد . حان در زبان مردم\r\n\r\n","description":"","footnote":"","page_name":" 460 ","page_number":507},
  {"content":"\r\n\r\nاذربيجان به معنى حائر است « 1 » و آن ديار را به صلحى همانند صلح حذيفه و عتبة بن فرقد بگشود و جماعتى از تازيان را كه نامشان در ديوان ثبت و عطاء در حقشان مقرر بود در آنجا منزل داد و بفرمود تا مردمان را به اسلام فرا خوانند . سپس سعيد بن عاصى به ولايت رسيد و با اهل اذربيجان بجنگيد و بر مردم موقان و جيلان بتاخت .\r\nجمعى از ارامنه و اهل اذربيجان در ناحيه ارم و بلوانكرج بر ضد او گرد آمدند و سعيد ، جرير بن عبد الله بجلى را سوى ايشان گسيل داشت . جرير آنان را شكست داد و رئيسشان را بر دژ باجروان مصلوب ساخت . گويند كه شماخ بن ضرار ثعلبى در اين جنگ همراه سعيد بن عاصى بود . بكير بن شداد بن عامر ، فارس اطلال « 2 » ، نيز در اين جنگ با ايشان بود . شماخ دربارهء او گويد :\r\nمرا به چه كار آيند سوارانى كه در موقان رها كردند بكير بنو شداخ فارس اطلال را وى از بنو كنانه بود و او همان است كه در عهد خلافت عمر مردى يهودى را شنيد كه اين شعر همىخواند :\r\nاسلام اشعث را از من غافل كرد ، چندان كه با عروسش شبى تمام به سر بردم پس او را بكشت .\r\n\r\n\r\n","description":"","footnote":"\r\n( 1 ) . يعنى آبادى به آبادى ( به توضيحات ذيل صفحه 26 رجوع شود ) .\r\n( 2 ) . يعنى اطلال سوار . اطلال نام اسب وى بوده است .\r\n","page_name":" 461 ","page_number":508},
  {"content":"\r\n\r\nسپس على بن ابى طالب اشعث را بر اذربيجان ولايت داد و او چون بيامد بديد كه اكثر اهل اين بلد اسلام آورده قرآن همى خوانند . پس جماعتى از تازيان را كه نامشان به ثبت رسيده و عطاء مىگرفتند در اردبيل مقيم كرد و آن شهر را تمصير كرد . مسجد اردبيل را نيز هم او بساخت ، لكن سپس بر وسعت آن افزوده شد .\r\nحسين بن عمرو به نقل از واقد گويد كه چون تازيان در اذربيجان منزل گزيدند عشاير عرب از شهرهاى كوفه و بصره و شام به آنجا كوچ كردند و هر طايفه‌يى بر آنچه توانست چيره شد . برخى از ايشان نيز زمينهاى عجمان را بخريدند و قريه‌هائى به تازيان واگذار شد تا تحت حمايت ايشان باشد و اهل آن قرى خود مزارع آنان گشتند .\r\nحسين گويد : ورثان پلى بود بسان پلهاى وحش و ارشق كه اخيرا در زمان بابك ساخته شده‌اند . ورثان را مروان بن محمد بن مروان بن حكم بساخت و اراضى آن را احياء كرد و حصنى بر آن بنا نمود و ملك وى شد . سپس اين ملك جزء املاك بنو اميه ضبط شد و به ملكيت ام جعفر زبيده دختر جعفر بن منصور درآمد .\r\nوكلاى ام جعفر باروى آن را خراب كردند . لكن به زودى مرمت شد و از نو بنا گشت . ورثان از موالى ام جعفر بود . گويد كه بر زند قريه‌يى بود و افشين حيدر بن كاوس عامل المعتصم بر اذربيجان و ارمينيه و جبال در ايام نبرد با بابك خرمى كافر لشكرگاه خود را در آنجا بر پاى كرد و بر آن حصنى بساخت .\r\nگويند : مراغه ، اقراهروذ خوانده مىشد و مروان بن محمد والى ارمينيه و اذربيجان در بازگشت از جنگ موقان و جيلان در نزديكى آن اردو زد . در آنجا سرگين بسيارى بود و ستوران وى و يارانش\r\n\r\n","description":"","footnote":"","page_name":" 462 ","page_number":509},
  {"content":"\r\n\r\nدر آن غلت همىزدند و از اين روى گفتند : به اين قريه مراغه « 1 » بيائيد . سپس مردم ، قريه را حذف كردند و گفتند : مراغه . اهل مراغه املاك خود را در حمايت مروان قرار دادند و او در آن بناهايى بساخت و وكلاى وى مردمان را به آنجا كوچ دادند و شمار ايشان به خاطر پشت گرمى بسيار شد و آن بلد را عمران كردند .\r\nسپس مراغه همراه ساير املاك بنو اميه ضبط شد و به تملك برخى از دختران رشيد درآمد . پس از آنكه وجناء ازدى و صدقة بن على مولاى طايفهء ازد بشوريدند و فساد كردند و خزيمة بن خازم بن خزيمه در خلافت رشيد بر ارمينيه و اذربيجان ولايت يافت ، باروى مراغه را بنا كرد و شهر را مستحكم ساخت و آن را تمصير كرد و سپاه انبوهى را در آنجا منزل داد . سپس هنگامى كه بابك خرمى در بذ ظهور كرد مردم به مراغه پناه برده در آنجا منزل گزيدند و حصار گرفتند . در ايام مأمون چند تن از عمال وى از جمله احمد بن جنيد بن فرزندى و على بن هشام باروى مراغه را مرمت كردند . سپس مردم در حومهء مراغه منزل گزيده بر آن حصنى بساختند .\r\nاما مرند قريه كوچكى بود . حلبس پدر بعيث در آنجا منزل گزيد و پس از او بعيث و سپس فرزند وى محمد بن بعيث مرند را مستحكم نمودند و محمد در آنجا قصرهائى بساخت . وى در ايام وى در ايام خلافت المتوكل على الله سر به مخالفت برداشت . بغا كوچك آزاد كردهء امير المؤمنين با محمد بجنگيد و بر وى ظفر يافت و او را به سر من رأى فرستاد و ديوار مرند و آن قصر را ويران كرد . بعيث از فرزندان عتيب بن عمرو بن وهب بن افصى بن دعمى بن جديلة بن اسد بن ربيعه بود و به قولى عتيب پسر عوف بن سنان بوده\r\n\r\n\r\n","description":"","footnote":"\r\n( 1 ) . مراغه به همان معنى محل غلت زدن ستوران و چارپايان است .\r\n","page_name":" 463 ","page_number":510},
  {"content":"\r\n\r\nاست كه اين قول عتبيان است . و الله اعلم .\r\nو اما ارميه شهرى است كهن كه به زعم مجوسان زردشت بزرگ ايشان از آن شهر برخاسته است . صدقة بن على بن صدقة بن دينار مولاى قوم ازد با اهل ارميه بجنگيد و به آن شهر وارد شد و بر آن استيلاء يافت و خود و برادرانش در آن قصرهائى بساختند . اما تبريز . رواد ازدى و سپس و جناء بن رواد به اين شهر وارد شدند .\r\nو جناء و برادرانش در آنجا بنايى بساختند . وى بر شهر حصارى كشيد و همراهان وى در آن بلد منزل گزيدند . اما ميانج و خلباثا .\r\nدر اين دو بلد همدانيان منزل گرفتند و عبد الله بن جعفر همدانى محلهء خود را در ميانج بساخت و حكومت در آنجا منبرى به پاى كرد .\r\nاما كورهء برزه از آن طايفهء اود بود و مدينهء آن به مردى از همين طايفه تعلق داشت . وى مردمان را در آنجا جمع كرد و حصنى بر آن شهر بساخت . در سال دويست و سى و دو على رغم آن مرد اودى منبرى در آن بلد برپا شد . اما نرير قريه‌يى بود و در آن كاخى قديمى و مخروب وجود داشت . مر بن عمرو موصلى طائى در آنجا منزل گزيد و در آن بنايى بساخت و اولاد خويش را در آنجا مقيم كرد . سپس فرزندان وى در آن قريه قصرهائى ساختند و آن را به گونهء شهر درآوردند و بازار جابروان را مرمت كردند و وسعت دادند . آن بلد از سوى حكومت خاص ايشان شد چنان كه مستقل از والى اذربيجان بر آن ولايت داشتند . اما سراة . در آن جماعتى از قوم كنده مىزيند . يكى از ايشان مرا گفت وى از اولاد كسانى است كه با اشعث بن قيس كندى همراه بودند .\r\n\r\n","description":"","footnote":"","page_name":" 464 ","page_number":511},
  {"content":"\r\n\r\n\r\nفتح موصل\r\nگويند : عمر بن خطاب به سال بيست عتبة بن فرقد سلمى را بر موصل گمارد . اهل نينوى با وى بجنگيدند . عتبه دژ نينوى را كه در بخش شرقى قرار داشت به عنوه بگشود و از دجله عبور كرد . اهل دژى ديگر با او مصالحه كردند بر اين قرار كه جزيه بپردازند و به هر كه ارادهء جلاى بلد دارد اذن رفتن دهند . وى در موصل ديرهائى يافت كه ساكنان آنها به شرط پرداخت جزيه صلح كردند . سپس مرج و قريه‌هاى آن و ارض باهذرى و باعذرى و حبتون و حيانه و معله و دامير و همهء دژهاى كردان را بگشود و به بانعاثا از توابع حزه آمد و آن را نيز فتح كرد و به تل شهارجه و دشتى كه به نام بنو حر بن صالح بن عبادهء همدانى صاحب ساخلوى موصل معروف است رسيد و همه را بگشود و مسلمانان بر آنها غالب شدند .\r\nمعافى بن طاوس از مشايخ اهل موصل روايت كرد كه ارميه از موصل فتح شد و عتبة بن فرقد آن را بگشود و خراجش مدتى به موصل مىرفت و حور و خوى و سلماس نيز از همين گونه بود . معافى گويد : همچنين شنيدم كه عتبه به هنگام ولايت بر اذربيجان ارميه را فتح كرد . و الله اعلم .\r\nعباس بن هشام كلبى از پدر خود و او از جد وى نقل كرد كه گفت : نخستين كس كه اراضى موصل را حدود بندى كرد و اعراب را در آنجا سكونت داد و آن شهر را تمصير كرد هرثمة بن عرفجة بارقى بود .\r\nابو موسى هروى از ابو الفضل انصارى و او از ابو المحارب ضبى روايت كرد كه عمر بن خطاب عتبه را از موصل معزول داشت و هرثمة بن عرفجه بارقى را بر آن شهر ولايت داد . در موصل دژى و\r\n\r\n","description":"","footnote":"","page_name":" 465 ","page_number":512},
  {"content":"\r\n\r\nمعابد ترسايان و خانه‌هاى چندى از آن ايشان در نزديكى آن معابد وجود داشت . و يهوديان نيز محله‌يى داشتند . هرثمه موصل را تمصير كرد و اعراب را در آنجا منزل داد و مناطقى را به منظور اختصاص به ايشان تحديد كرد و آنگاه مسجد جامع شهر را بنيان نهاد .\r\nمعافى بن طاوس مرا گفت : كسى كه موصل را سنگ فرش نمود ابن تليد رئيس شرطهء محمد بن مروان بن حكم والى موصل و الجزيره و ارمينيه و اذربيجان بود . واقدى گويد : عبد الملك بن مروان پسر خود سعيد بن عبد الملك بن مروان صاحب نهر سعيد را بر موصل ولايت داد و برادر خود محمد را والى الجزيره و ارمينيه كرد . سعيد باروى موصل را بساخت و اين همان باروست كه رشيد هنگام عبور از موصل آن را خراب كرد زيرا كه پيش از آن موصليان سر به مخالفت برداشته بودند . سعيد موصل را به سنگ مفروش كرد .\r\nبعضى از اهل بابغيش مرا حكايت كردند كه مسلمانان در پى غافلگير كردن مردم ناحيه‌يى از اهل موصل بودند كه آن ناحيه در نزديكى دامير قرار داشت و نامش زران بود . روزى كه عيد اهالى بود و سلاح در بر نداشتند مسلمانان بر آنان تاخته بين مردم و قلعه ايشان حايل شدند و آن را فتح كردند . گويند : هرثمه پس از حدود بندى اراضى موصل و اسكان دادن اعراب در آنها به الحديثه آمد . الحديثه قريه‌يى كهن بود و در آن دو معبد و خانه‌هائى از آن نصارى وجود داشت . پس آن را تمصير كرد و قومى از اعراب را در آنجا سكونت داد . تسميه اين بلد به حديثه آن است كه پس از موصل پديد آمد . هرثمه در آنجا دژى بساخت . به قولى هرثمه پيش از آنكه به موصل رود به حديثه آمد و آنجا را قبل از موصل حدود بندى و تمصير كرد و سبب ناميدن اين شهر به حديثه آن است كه جمعى از اهل انبار زمانى كه ابن رفيل در عهد حجاج بن يوسف بر آن بلد والى بود از جور و ستم او به الحديثه نقل مكان كردند و جمعى از\r\n\r\n","description":"","footnote":"","page_name":" 466 ","page_number":513},
  {"content":"\r\n\r\nمردم الحديثهء انبار با ايشان بودند و آنان در آنجا مسجدى ساختند و نامش را شهر حديثه نهادند .\r\nگويند كه عتبة بن فرقد طيرهان و تكريت را بگشود و اهل دژ تكريت را بر جانها و اموالشان امان داد و به كورهء با جرمى و سپس به شهر زور رفت . شيخى از مردم تكريت مرا گفت كه اهل تكريت امان نامه‌يى داشتند و شرايطى به نفع ايشان منظور شده بود كه جرشى با ويران كردن قراى موصل به نام نرساباد و هاعله و توابع آن شرايط امان نامه را نقض كرد . به زعم هيثم بن عدى عياض بن غنم پس از فتح بلد به موصل آمد و يكى از دو دژ آن را فتح كرد .\r\nو الله اعلم .\r\n\r\nشهر زور و صامغان و دراباذ\r\nاسحاق بن سليمان شهرزورى از پدر خويش و او از محمد بن مروان و او از كلبى و او از يكى از فرزندان عزرهء بجلى روايت كرد كه عزرة بن قيس كوشيد تا شهر زور را فتح كند و آن زمانى بود كه در خلافت عمر بر حلوان ولايت داشت . لكن از عهده برنيامد و عتبة بن فرقد به جنگ آن بلد رفت و آن را پس از جنگيدن به صلحى همانند صلح حلوان بگشود . در آنجا كژدمها مردانى از مسلمانان را نيش زده بكشتند .\r\nاسحاق از پدرش و او از مشايخشان روايت كرد كه اهل صامغان و درآباذ با عتبه صلح كردند بر اين قرار كه جزيه و خراج ادا كنند و كسى از ايشان كشته نشود و آنان را به بردگى نبرند و از پيروى طريقه‌يى كه بر آنند ممنوع نگردند .\r\nابو رجاء حلوانى به نقل از پدر خويش و او از مشايخ شهر زور\r\n\r\n","description":"","footnote":"","page_name":" 467 ","page_number":514},
  {"content":"\r\n\r\nبا من حكايت كرد كه شهر زور و صامغان و درآباذ را عتبة بن فرقد سلمى گشود . وى با كردان بجنگيد و خلقى از ايشان را بكشت و به عمر نوشت : من در فتحهاى خود تا اذربيجان رسيده‌ام . عمر وى را بر آن ديار و هرثمة بن عرفجه را بر موصل ولايت داد .\r\nگويند : شهر زور و توابع آن همچنان از لواحق موصل بود تا آنكه در اواخر خلافت رشيد جدا شد و عامل جداگانه‌يى براى شهر زور و صامغان و درآباذ معين گرديد . رزق هر يك از عاملان كوره‌هاى موصل دويست درهم بود . پس رزق عامل اين كوره‌ها ششصد درهم مقرر شد .\r\n\r\nجرجان و طبرستان و نواحى آن\r\nگويند : عثمان بن عفان سعيد بن عاصى بن سعيد بن عاصى بن اميه را در سال بيست و نه بر كوفه ولايت داد و مرزبان طوس به او و به عبد الله بن عامر بن كريز بن ربيعة بن حبيب بن عبد شمس والى بصره نامه نوشت و ايشان را به خراسان دعوت كرد كه هر يك غالب و پيروز شود خراسان را به تصرف او دهد .\r\nابن عامر به قصد آن ديار رهسپار شد و سعيد نيز برفت ولى ابن عامر بر او پيشى گرفت و سعيد به غزاى طبرستان رفت . گويند كه حسن و حسين دو پسر على بن ابى طالب عليهم السلام در اين جنگ با وى همراه بودند . به قولى سعيد بى آنكه از كسى فرمانى دريافت كند ، از كوفه به قصد جنگ طبرستان رفت و الله اعلم . سعيد طميسه و نامنه را كه قريه‌يى است بگشود و با پادشاه جرجان به دويست\r\n\r\n","description":"","footnote":"","page_name":" 468 ","page_number":515},
  {"content":"\r\n\r\nهزار و به قولى سيصد هزار بغليه وافيه « 1 » صلح كرد . وى اين رقم را به جنگجويان مسلمان ادا مىكرد . سعيد درهء طبرستان و رويان و دنباوند را بگشود و اهل جبال مالى به وى بدادند . مسلمانان همواره با طبرستان و نواحى آن به جنگ اشتغال داشتند . گاهى به طيب خاطر خراج ادا مىكردند و گاهى پس از جنگيدن به اين كار تن در مىدادند .\r\nمعاوية بن ابى سفيان مصقلة بن هبيرة بن شبل از طايفهء بنو ثعلبة بن شيبان بن ثعلبة بن عكابه را بر طبرستان ولايت داد . همهء مردم طبرستان حرب « 2 » بودند . معاويه ده هزار تن و به قولى بيست هزار تن را همراه وى كرد . دشمن بر او خدعه كرد و چنين وانمود كه از وى همىترسد و مصقله با همراهانش به درون بلاد كشيده شدند و چون به تنگه‌ها رسيدند دشمنان راه بر ايشان گرفته از فراز كوهستان تخته سنگها بر سرشان بيفكندند چنان كه آن سپاه همگى هلاك شدند و مصقله نيز كشته شد . مردمان اين داستان را مثل كردند چنان كه گويند : وقتى مصقله از طبرستان باز گردد .\r\nسپس عبيد الله بن زياد بن ابى سفيان ، محمد بن اشعث بن قيس كندى را بر طبرستان ولايت داد و او با ايشان صلح كرد و پيمانى ببست .\r\n\r\n\r\n","description":"","footnote":"\r\n( 1 ) . اعراب درهم نقرهء ايران عهد ساسانى را بغلى مىناميدند . و صفت وافيه را در مورد آن به كار مىبردند كه به معنى كامل و بىنقص است . درهم عهد ساسانى از زمان اردشير يكم تا پايان سلطنت يزدگرد سوم همواره از لحاظ وزن و عيار ثابت بوده است . تقريبا دو هزار سكهء به جاى مانده از آن دوران را توزين كرده‌اند كه همه وزن واحدى معادل 906 ر 3 گرام داشته‌اند . اين نوع سكه‌ها در دوران اسلامى نيز مدتها ميان مسلمانان رواج داشت . ( ملاحظه شود :\r\n.\r\n ACatalogue Of the Arab - Sassanian Coins , by : John Walker , vol . I \r\n( از انتشارات موزهء بريتانيا\r\n( 2 ) . يعنى همهء مردم طبرستان حربى بودند و با تازيان سر جنگ داشتند .\r\n","page_name":" 469 ","page_number":516},
  {"content":"\r\n\r\nسپس او را مهلت دادند تا به درون رود . پس تنگه‌ها را بسته پسرش ابو بكر را بكشتند و سر خودش را شكستند . لكن سپس نجات يافت .\r\nاز آن پس مسلمانان با آن ثغر نبرد مىكردند ، ولى از رفتن به درون خاك دشمن حذر داشتند .\r\nعباس بن هشام كلبى از پدر خويش و او از ابو مخنف و ديگران روايت كرد كه چون سليمان بن عبد الملك بن مروان بر سر كار آمد يزيد بن مهلب بن ابى صفره را بر عراق ولايت داد و او به سبب حوادثى كه بر اثر نافرمانى قتيبة بن مسلم و مخالفت وى با سليمان و كشته شدنش به دست وكيع بن ابى سود تميمى رخ داده بود عازم خراسان شد . در راه خراسان به صول تركى برخورد و نامه‌يى به سليمان نوشت و از او اذن خواست كه با صول نبرد كند . سليمان اجازت داد و يزيد به غزاى جيلان و ساريه رفت و سپس به دهستان آمد كه صول در آنجا بود . با سپاهى انبوه از مردم كوفه و بصره و شام و خراسان وى را در محاصره گرفت . اهل دهستان برون آمده نبرد مىكردند و يزيد بر ايشان استوار ايستاد و ما يحتاج را از آنان ببريد . صول كس نزد يزيد فرستاد و طلب صلح كرد به اين شرط كه خود وى و مال و خاندانش در امان باشند و شهر و مردمش و آنچه را در آن است به وى سپارد . يزيد آن را بپذيرفت و به همين قرار با وى صلح كرد . صول به عهد خود وفا كرد و يزيد چهارده هزار تن از تركان را بكشت و كسى را به جانشينى خود بر آن بلد بگمارد . ابو عبيده معمر بن مثنى گويد كه صول كشته شد لكن خبر نخست استوارتر است .\r\nهشام بن كلبى گويد كه يزيد به جرجان آمد و اهل بلد خراجى را كه با سعيد بن عاصى بر اساس آن مصالحه كرده بودند عرضه داشتند و يزيد بپذيرفت . سپس اهل جرجان سر از فرمان برداشتند و غدر پيشه كردند . يزيد جهم بن زحر جعفى را سوى ايشان فرستاد\r\n\r\n","description":"","footnote":"","page_name":" 470 ","page_number":517},
  {"content":"\r\n\r\nو او جرجان را بگشود . گويد كه به قولى يزيد به مرو رفت و زمستان را در آنجا گذرانيد و سپس با صد و بيست هزار تن از مردم شام و الجزيره و كوفه و بصره و خراسان به غزاى جرجان رفت .\r\nعلى بن محمد مدائنى با من حكايت كرد كه يزيد بن مهلب زمستان را در خراسان گذرانيد و سپس به نبرد جرجان رفت . شهر ديوارى از آجر داشت و مردم از دست تركان در آنجا حصار گرفته بودند .\r\nيكى از دو كنارهء شهر به دريا مىخورد . سپس تركان بر اين بلد غلبه كردند و شاه خود را صول ناميدند . يزيد گفت : خداوند قتيبه را شرمنده سازد . اينان را كه درون بلاد عرب‌اند رها كرد و ارادهء جنگ چين را داشت ، و يا شايد گفت : به جنگ چين رفت . يزيد مخلد بن يزيد را بر خراسان گمارد .\r\nگويد : چون يزيد به جرجان رفت صول را بيافت كه در بحيره منزل كرده است . شش ماه وى را در محاصره گرفت و بارها با او بجنگيد . صول طلب صلح كرد بر اين قرار كه خود و اموال و سيصد تن از خاندانش در امان باشند و بحيره را با آنچه در آن است به وى سپارد . يزيد با او صلح كرد و به طبرستان رفت و عبد الله بن معمر يشكرى را با چهار هزار تن بر دهستان و بياسان عامليت داد و پسرش خالد بن يزيد و برادرش ابو عيينة بن مهلب را سوى اسپهبد گسيل داشت .\r\nاسپهبد آن دو را شكست داد و متوارى ساخت تا به لشكرگاه يزيد رسيدند و اسپهبد به مرزبان - و به قولى مروزبان - نوشت كه ما ياران يزيد را بكشتيم . تو نيز تازيانى را كه نزديك تو هستند بكش . مرزبان عبد الله بن معمر يشكرى و همراهانش را كه غافل در منازلشان بودند بكشت . خبر به يزيد رسيد و حيان مولاى مصقله را كه از اسيران ديلم بود بفرستاد و او به اسپهبد گفت : من مردى از شمايم كه نزدتان آمده‌ام هر چند دينمان از يك ديگر جدا است .\r\n\r\n","description":"","footnote":"","page_name":" 471 ","page_number":518},
  {"content":"\r\n\r\nبيم آن دارم كه از سوى امير المؤمنين و سپاه خراسان نيرويى بر تو تازد كه توان مقابله و ياراى پايدارى در برابرش را نداشته باشى .\r\nمن دربارهء تو نظر يزيد را جويا شده‌ام و او را آمادهء صلح ديده‌ام .\r\nبا او مصالحه كن . حيان همچنان نيرنگ مىكرد تا آنكه اسپهبد با يزيد به هفتصد هزار درهم و چهار صد بار زعفران مصالحه كرد .\r\nاسپهبد گفت : ده به وزن شش « 1 » . گفت : نى ، به وزن هفت « 1 » . اسپهبد اباء كرد و حيان گفت : من تفاوت دو وزن را بر عهده مىگيرم و چنان كرد . حيان از اشراف و بزرگان موالى بود و كنيه ابو معمر داشت .\r\nمدائنى گويد : چون خبر عهد شكنى و غدر مردم جرجان به يزيد رسيد بار ديگر به عزم آن ديار روان شد و هنگامى كه آمدن وى را به مرزبان آگاهى دادند به وجاه رفت و در آنجا حصار گرفت . دور آن موضع بيشه‌زارهاى انبوهى بود . يزيد هفت ماه بر آن مقام بايستاد و كارى از پيش نبرد . بارها با وى نبرد كردند و او منجنيق بر حصار نصب كرد . سپس مردى مسلمانان را به قلعهء جرجانيان رهنمون شد « 3 » و گفت : نردبانى استوار بايسته است . يزيد\r\n\r\n\r\n","description":"","footnote":"\r\n( 1 ) . يعنى از آن نوع درهمهائى كه هر ده عددش شش يا هفت مثقال باشد .\r\n( 3 ) . در تاريخ روضة الصفا آمده است : « . . . آن قلعه‌يى بود به غايت بلند . . . و بمرتبه استوار . . . و يك راه بيش نداشت . مدت هفت ماه يزيد بر در حصار نشسته هر چند . . .\r\nسعى و كوشش نمود پيكر ظفر در آينه مراد جلوه‌گر نديد تا روزى مردى . . . هياج نام به پيرامون حصار مىگشت و سگى با خود داشت و آن سگ نخجيرى را بر كمر كوهى روان ديد كه قلعه بر فراز آن كوه بود . سگ از پى نخجير شتافت و او از عقب سگ روان شد . راهى به غايت تنگ و درخت انبوه بود . . . مىرفت تا به موضعى رسيد از كوه كه بر حصار مشرف بود . پس به لشكرگاه آمد و يزيد را گفت اگر من راهى نمايم به موضعى كه بر قلعه مشرف باشد چه انعام فرمائى . يزيد گفت هر چه تو خواهى . . .\r\n","page_name":" 472 ","page_number":519},
  {"content":"\r\n\r\nفرماندهى را به جهم بن زحر جعفى سپرد و به وى گفت : اگر زندگى را ببازى مرگ را هرگز نخواهى توانست كه ببازى . يزيد بفرمود تا هيزم آتش زدند و آن رعبى در ايشان ايجاد كرد و جمعى برون آمده باز مراجعت كردند . در همان حال جهم به قلعه رسيد و جماعتى كه به نگهبانى دروازه ايستاده بودند با وى به نبرد پرداختند . جهم آنان را از دروازه بپراكند . دشمنان تا لختى پس از عصر همچنان بىخبر بودند تا آنكه آواز تكبير را از پشت سر شنيدند . قلعه گشوده شد و اهل آن تسليم حكم يزيد شدند . جهم آنان را به وادى جرجان كشانيد و شروع به كشتن ايشان كرد تا خون در آن وادى روان شد « 1 » . وى مدينهء جرجان را بنا كرد . سپس يزيد به خراسان رفت و هدايائى در آنجا به وى رسيد . سپس پسر خود مخلد را بر خراسان گمارد و نزد سليمان بازگشت . پسرش نامه‌يى به وى نوشت و خبر داد كه بيست و پنج هزار هزار درهم نزد او موجود است . اين\r\n\r\n\r\n","description":"","footnote":"\r\nهياج از ميان سپاه سيصد كس برگزيد و روان شد . . . يزيد فرمود تا آتش در معسكر افروختند و مردم حصار از اين معنى به غايت متوهم شدند . روز ديگر على الصباح لشكريان يزيد روى به كوه نهادند و اهل قلعه مجموع از حصار بيرون آمده متشمر جنگ و پيكار گشتند و هياج با دليران اسلام همه شب مسافت پيموده روز ديگر نيز از رفتن نياسودند و وقت نماز پيشين به موضع معهود رسيدند و تكبير گفتند و آواز تكبير ايشان مسموع مخالفان گشته فرياد الامان برآوردند ( ملاحظه شود : ميرخواند ، تاريخ روضة الصفا ، جلد سوم ، ذكر رفتن يزيد بن مهلب به خراسان و فتح جرجان و طبرستان ) .\r\n( 1 ) . « . . . قاتلان اسيران را بر كنار جويى كه به آسيابى مىرفت بنا بر فرمودهء يزيد برده مانند گوسپند ذبح كردند و از آرد آن آسيا طعامى مرتب كرده ، پيش يزيد آوردند تا بخورد و چهار هزار كس ديگر را از آنها بياويختند » ( مير خواند ، روضة الصفا ، جلد سوم ) .\r\n","page_name":" 473 ","page_number":520},
  {"content":"\r\n\r\nنامه به دست عمر بن عبد العزيز افتاد و يزيد را به خاطر آن مأخوذ داشت و به زندان افكند .\r\nعباس بن هشام كلبى از پدر خويش و او از ابو مخنف يا عوانة بن حكم روايت كرد كه يزيد به طبرستان رهسپار شد . اسپهبد از ديلميان يارى طلبيد و ايشان وى را مدد دادند و يزيد با او نبرد كرد و سپس به شرط پرداخت چهار هزار درهم نقد و تا ديه هم وزن هفتصد هزار درهم در هر سال و با چهار صد اشتر جماز زعفران با وى صلح كرد و نيز قرار بر آن شد كه چهار صد مرد به خراج دهند كه هر يك سپرى و طيلسانى « 1 » و جامى سيمين و بالشى از حرير بر سر خود حمل كنند . برخى از راويان برنس « 2 » نقل كرده‌اند . يزيد رويان و دنباوند را با دريافت اموال و جامه‌ها و ظروف گشود .\r\nسپس به جرجان رفت كه مردمش جانب غدر پيش گرفته و خليفهء او را كشته بودند . پيشاپيش سپاه جهم بن زحر بن قيس جعفى بيامد و به شهر داخل شد و در آن هنگام مردم جرجان در خانه‌هاى خود غافل به سر مىبردند . ابن مهلب نيز به وى رسيد و خلقى از مردم جرجان را بكشتند و كودكانشان را به بردگى بردند و كشتگان را از چپ و راست جاده مصلوب كردند . يزيد جهم را بر جرجان گمارد و او جزيه و خراج بر مردم آن شهر وضع كرد و رفتارى سخت با ايشان در پيش گرفت .\r\nگويند : اهل طبرستان همواره بر اين روش بودند كه گاهى مال الصلح ادا مىكردند و زمانى از دادن آن خوددارى مىنمودند و بدينسان به جنگ و صلح اشتغال داشتند . در ايام مروان بن محمد بن مروان بن حكم جانب غدر و عهد شكنى در پيش گرفتند و چون\r\n\r\n\r\n","description":"","footnote":"\r\n( 1 ) . طيلسان نوعى ردا است .\r\n( 2 ) . دربارهء اين واژه به زير نويس صفحه 308 رجوع شود .\r\n","page_name":" 474 ","page_number":521},
  {"content":"\r\n\r\nابو العباس به خلافت رسيد عامل خود را نزد آنان فرستاد . مردم طبرستان با وى صلح كردند و سپس از فرمان سر پيچيده غدر پيشه كردند و مسلمانان را در خلافت منصور بكشتند .\r\nوى خازم بن خزيمهء تميمى و روح بن حاتم مهلبى را سوى ايشان گسيل داشت و مرزوق ابو الخصيب آزاد كردهء خويش را كه قصر ابو الخصيب در كوفه به وى منسوب است همراه آن دو بفرستاد . چون كار به درازا كشيد و دشوار شد مرزوق به ايشان گفت : وى را بزنند و سروريشش را بتراشند و آن دو چنان كردند .\r\nآنگاه نزد اسپهبد رفت و به وى گفت : اين دو تن بر من گمان خيانت بردند و با من اين كردند كه همى بينى و من نزد تو گريختم و اگر تو همراهى مرا با خود بپذيرى و منزلتى را كه استحقاق دارم به من دهى تو را بر مواضع آسيب‌پذيرى تازيان آگاه خواهم كرد و با تو بر ضد ايشان همدست خواهم شد . اسپهبد او را جامه پوشانيد و بخشش بداد و مورد وثوق و شور خويش قرار داد . مرزوق چنين مىنمود كه قصد نصيحت دارد و با او بر سر شفقت است و چون بر امور و اسرار وى آگاه شد آنچه خازم و روح نياز به آگاهى از آن داشتند براى ايشان بنوشت و به حيله در كار دروازه شهر شد تا آن را بگشود و مسلمانان به شهر اندر شدند و آن را فتح كردند و راهى بلاد شدند و همه را مقهور ساختند .\r\nعمر بن علاء ، قصابى از اهالى رى بود . هنگامى كه سنفاذ در رى خروج كرد عمر جمعى را گرد آورد و با وى بجنگيد و از خويشتن دليرى نشان داد و محاربتى شديد بكرد . جهور بن مرار عجلى وى را به رسالت نزد منصور فرستاد . منصور او را فرماندهى داد و تحت حمايت خويش گرفت و به وى مرتبتى عطا كرد . سپس او را به ولايت طبرستان فرستاد و در همانجا در عهد خلافت مهدى شهيد شد .\r\n\r\n","description":"","footnote":"","page_name":" 475 ","page_number":522},
  {"content":"\r\n\r\nمحمد بن موسى بن حفص بن عمر بن علاء و ما يزديار بن قارن جبال شروين را كه نفوذناپذيرترين و سخت‌ترين كوهستان طبرستان است و جنگلها و درختان آن از همه انبوه‌تر است ، در خلافت مأمون بگشودند . آنگاه مأمون مايزديار را به ولايت طبرستان و رويان و دنباوند گمارد و او را محمد ناميد و رتبهء اسپهبدى به وى داد .\r\nاو همچنان تا زمان وفات مأمون بر آن مقام باقى بود و چون ابو اسحاق المعتصم به خلافت رسيد وى را در سمت خود باقى گذارد . لكن پس از شش سال و چند ماه كه از خلافت وى گذشت مايزديار عصيان كرده و جانب غدر پيش گرفت .\r\nمعتصم به عبد الله بن طاهر بن حسين بن مصعب عامل خود بر خراسان و رى و قومس و جرجان نوشت تا به جنگ وى رود . عبد الله عم خود حسن بن حسين را با مردانى از خراسان سوى او گسيل داشت و المعتصم نيز محمد بن ابراهيم بن مصعب را با جمعى از سپاهيان دربار خلافت اعزام داشت و چون دو لشكر در بلاد مايزديار به هم رسيدند برادر وى كه فوهيار بن قارن نام داشت به حسن و محمد نوشت كه بر ضد مايزديار و با ايشان هم رأى است . وى به سبب استخفافى كه مايزديار در حق او روا مىداشت از وى كينه به دل گرفته بود و مردم تحت فرمانروائى او نيز به خاطر جبارى و سخت‌گيرى او ، سيرهء وى را نكوهش مىكردند . فوهيار به حسن نوشت كه در موضع معينى كمين كند و به مايزديار گفت : حسن نزد تو آمده و در فلان محل است - اين محل غير از آن موضع بود - و او را گفت : مرا خبر داده‌اند كه حسن مىخواهد به تو امان دهد و قصد آن دارد كه حضورا با تو سخن گويد . مايزديار به عزم ديدن حسن رهسپار شد و چون به نزديكى موضعى رسيد كه حسن كمين كرده بود فوهيار آمدن وى را خبر داد و حسن با ياران خود سوى وى برون آمد . آنان در جنگل پراكنده بودند و جملگى از هر سوى\r\n\r\n","description":"","footnote":"","page_name":" 476 ","page_number":523},
  {"content":"\r\n\r\nعزم وى كردند . مايزديار خواست تا بگريزد . فوهيار كمربند وى را بگرفت و ياران حسن بر وى پيچيده او را بدون جنگ گرفتند بى آنكه عهدى و عقدى براى وى باشد . مايزديار را به سرمن‌رأى فرستادند و آن در سال دويست و بيست و پنج بود . وى را در حضور المعتصم تازيانهء مفصلى زدند و چون تازيانه را از وى برگرفتند بمرد . او را همراه بابك خرمى بر بلندى اى كه جلوى مجلس شرطه است مصلوب ساختند . برخى از نزديكان مايزديار بر فوهيار جسته او را در طبرستان به قتل رسانيدند و دشت و كوه آن ديار فتح شد . عبد الله بن طاهر و پس از وى طاهر بن عبد الله به ولايت طبرستان رسيدند .\r\n\r\nفتح كوره‌هاى دجله\r\nگويند : سويد بن قطبهء ذهلى - و به گفتهء كسانى قطبة بن قتاده - در ناحيه خريبه از توابع بصره بر عجمان همىتاخت ، چنان كه مثنى بن حارثهء شيبانى در ناحيه حيره تاخت و تاز مىكرد . هنگامى كه خالد بن وليد در سال دوازده به بصره آمد و عزم رفتن به كوفه را داشت سويد را در جنگ با اهل ابله يارى داد و او را بر بصره بگمارد . و گويند كه خالد از بصره نرفت تا آنكه خريبه را كه مسلحهء عجمان بود بگشود و بكشت و برده گرفت و مردى از طايفهء بنو سعد بن بكر بن هوازن به نام شريح بن عامر را بر آن بگمارد . و گويند كه وى به نهر المرأه آمد و قصر را به صلح بگشود . نوشجان بن جسنسما در مورد آن با وى عقد صلح ببست . منظور از مرأه همان زنى است كه صاحب قصر بود . وى كامن از دختر نرسى و دختر عم نوشجان بود . تسميه آن نهر به مرأه اين است كه ابو موسى اشعرى\r\n\r\n","description":"","footnote":"","page_name":" 477 ","page_number":524},
  {"content":"\r\n\r\nدر آن موضع فرود آمد و آن زن حلوايى برايش فرستاد و ابو موسى همواره مىگفت از آرد آن زن برايم بياوريد . محمد بن عمر واقدى منكر آن است كه خالد بن وليد پس از فراغت از كار اهل يمامه و بحرين به بصره آمده باشد و مىگويد خالد به مدينه آمد و از آنجا از راه فيد و ثعلبيه به عراق رفت . و الله اعلم .\r\nگويند كه چون خبر سويد بن قطبه و كارهائى كه در بصره مىكرد به سمع عمر رسيد بر آن شد كه مردى را از جانب خود بر آن بلد بگمارد . پس عتبة بن غزوان بن جابر بن وهب بن نسيب از طايفهء بنو مازن بن منصور بن عكرمة بن حفصه را كه حليف بنو نوفل بن عبد مناف و از مهاجران اوليه بود بر بصره ولايت داد و به وى گفت :\r\nحيره فتح شده و سردار عجمان يعنى مهران به قتل رسيده و سواران مسلمان به سرزمين بابل رسيده‌اند . تو به ناحيه بصره برو و از آنجا مردم اهواز و فارس و ميسان را مشغول كن تا نتوانند برادران خود را بر ضد برادران تو يارى دهند . عتبه به بصره آمد و در آنجا سويد بن قطبه و كسانى كه از طوايف بكر بن وائل و بنو تميم همراهش بودند به وى پيوستند . در بصره هفت دسكره « 1 » وجود داشت . دو تاى آن در خريبه ، دو تاى ديگر در زابوقه و سه ديگر در موضعى بود كه امروزه آن را دار الازد مىنامند . عتبه ياران خود را در آن دسكره‌ها تقسيم كرد و خود به خريبه آمد كه مسلحهء عجمان بود .\r\nخالد بن وليد آن موضع را فتح و از عجمان تهى كرده بود . عتبه به عمر نامه‌يى نوشت و از موضعى كه خود و يارانش منزل كرده بودند وى را آگاه ساخت . عمر به وى پاسخ نوشت و بفرمود تا آنان را در محلى سكونت دهد كه به آب و چراگاه نزديك باشد . پس وى به موضع بصره آمد . ابو مخنف گويد كه بصره ريگ و سنگهاى\r\n\r\n\r\n","description":"","footnote":"\r\n( 1 ) . معرب واژهء پارسى دستگرد به معنى ده و روستا .\r\n","page_name":" 478 ","page_number":525},
  {"content":"\r\n\r\nسياه داشت و از اين روى بصره خوانده شد . به قولى تسميه آن شهر به بصره به خاطر زمين نرم آن بوده است .\r\nگويند كه مسلمانان در بصره خيمه‌ها و خرگاه و چادرهاى از موى بافته بر افراشتند و در آنجا بنايى نبود . عمر هرثمة بن عرفجهء بارقى را كه در بحرين بود به يارى عتبه فرستاد . هرثمه سپس به موصل رفت . گويند عتبة بن غزوان به غزاى ابله رفت و آن را به عنوه بگشود و اين خبر را به عمر بنوشت و به وى آگاهى داد كه ابله بندرگاهى است كه از آنجا به بحرين و عمان و هند و چين مىتوان رفت و نامه را به دست نافع بن حارث ثقفى ارسال داشت .\r\nوليد بن صالح از مرحوم عطار و او از پدرش و او از شويس عدوى روايت كرد كه گفت : ما با امير ابله برون تاختيم و بر آن بلد پيروز شديم . سپس از فرات « 1 » گذشتيم و اهل فرات « 1 » با پيلهاى خود سوى ما برون آمدند . ما بر ايشان ظفر يافتيم و فرات را فتح كرديم .\r\nعبد الواحد بن غياث از حماد بن سلمه و او از پدرش و او از حميرى بن كراثهء ربعى حكايت كرد كه چون مسلمانان به ابله وارد شدند در آنجا نان سفيد يافتند و گفتند اين همان است كه مىگويند فربه مىسازد و چون از آن مىخوردند به دستهاى خويش نگاه كرده مىگفتند به خدا كه ما چاقى نديديم . هم او گفت : مرا پيراهنى نصيب شد كه از پيش سينه گريبانى داشت و سبز بود . با آن در اجتماعات حضور مىيافتم .\r\nمدائنى به نقل از جهم بن حسان مرا گفت كه عتبه ابله را فتح كرد و مجاشع بن مسعود را بر فرات بگمارد و مغيره را توليت نماز گزاردن داد و خود نزد عمر رفت . مدائنى از شيوخ خود روايت\r\n\r\n\r\n","description":"","footnote":"\r\n( 1 ) . در اين عبارات يك جا نهر فرات و جاى ديگر شهر فرات مورد نظر است .\r\n","page_name":" 479 ","page_number":526},
  {"content":"\r\n\r\nكرد كه از فهرج تا فرات به صلح و بقيه ابله به عنوه گشوده شده است .\r\nعبد الله بن صالح مقرى از عبدة بن سليمان و او از محمد بن اسحاق بن يسار روايت كرد كه عمر بن خطاب عتبة بن غزوان حليف بنو نوفل را با هشتصد سپاهى به بصره فرستاد و مردانى را نيز به كمك او گسيل داشت . مردمان در خيمه‌ها منزل كردند و چون شمارشان فزون شد گروهى از ايشان هفت دسكره از خشت بنا كردند . دو تا در خريبه ، يكى در زابوقه ، دو تا در ازد و دو ديگر در تميم . آنگاه عتبه به ابله رفت و با مردم آن نبرد كرد و آن بلد را به عنوه بگشود و به فرات آمد . بر مقدمهء سپاه مجاشع بن مسعود سلمى قرار داشت و آن شهر را به عنوه فتح كرد و به مذار آمد . مرزبان مذار بر وى برون آمد و به نبرد پرداخت . خداوند او را هزيمت كرد و همهء كسانى را كه همراهش بودند غرقه ساخت . مرزبان بىجنگ دستگير شد و عتبه گردن او را بزد . آنگاه عتبه به دستميسان رفت كه مردمش براى مقابله با مسلمانان گرد آمده ارادهء رفتن سوى ايشان را داشتند . عتبه بر آن شد كه در جنگ بر آنان پيشى جويد ، تا يارانشان پراكنده و دلهاشان از هراس آكنده شود . پس با آنان مصاف داد و خداوند آن جماعت را هزيمت كرد و دهقانانشان را بكشت . عتبه بىدرنگ به ابرقباذ رفت و خداوند آن بلد را بر وى بگشود .\r\nگويند كه آنگاه عتبه از عمر بن خطاب اذن خواست كه سوى او رود و حج گزارد . عمر اذن داد و عتبه مجاشع بن مسعود سلمى را به جانشينى خود معين كرد . مجاشع در بصره حضور نداشت و عتبه مغيرة بن شعبه را بفرمود كه تا بازگشت وى به جايش نشيند . عمر وى را گفت : آيا مردى بدوى را بر شهرنشينان فرمانروائى مىدهى ؟\r\nعتبه خواست تا از كار ولايت بصره استعفاء كند لكن عمر نپذيرفت\r\n\r\n","description":"","footnote":"","page_name":" 480 ","page_number":527},
  {"content":"\r\n\r\nو عتبه برفت و در راه بمرد . پس عمر مغيرة بن شعبه را بر بصره ولايت داد . مردم از عتبه دربارهء بصره پرسش كرده و او از حاصلخيزى آن بلد خبر داده بود . پس بدان خاطر مردمان روانهء بصره شدند .\r\nعباس بن هشام از پدر خويش و او از عوانه حكايت كرد كه از ده دختر حارث بن كلده زن عتبة بن غزوان بود و زمانى كه عمر عتبة بن غزوان را ولايت داد نافع و ابو بكره و زياد نيز همراه وى بيامدند .\r\nآنگاه عتبه به نبرد با اهل شهر فرات پرداخت و زنش ازده مردان را به جنگ بر مىانگيخت و مىگفت :\r\nاگر شكستتان دهند غلفه‌هايشان را در ما فرو خواهند كرد « 1 » .\r\nخداوند آن شهر را بر مسلمانان بگشود و غنائم بسيار نصيبشان شد . در ميان مسلمانان كسى وجود نداشت كه بتواند بنويسد و حساب كند مگر زياد و هم او تقسيم غنائم را بر عهده گرفت .\r\nروزانه دو درهم دستمزد براى وى معين شد و او پسرى بود كه بر سر خود كاكلى داشت . آنگاه عتبه نزد عمر رفت و به مجاشع بن مسعود نوشت كه او را به جانشينى خود معين كرده است . مجاشع غايب بود و عتبه مغيرة بن شعبه را بفرمود كه تا بازگشت مجاشع بر مردم نماز گزارد . در آن زمان دهقان ميسان عصيان كرد و از اسلام بازگشت . مغيره در المنعرج با وى تلاقى كرد و او را بكشت و به عمر نامه‌يى نوشت و اين پيروزى را به وى آگاهى داد . عمر\r\n\r\n\r\n","description":"","footnote":"\r\n( 1 ) . غلفه يا قلفه پوست روى آلت مردى است كه هنگام ختان كردن بريده مىشود . زن عرب با اين گفتهء خود مردان را از دو بابت به غيرت و جهد وا مىدارد . نخست انديشهء كام گرفتن مردان ايرانى از زنانشان ، و دوم تجسم شكلى و فيزيكى اين كام‌گيرى از سوى مردانى كه ختان نشده‌اند ، زيرا كه ايرانيان در آن زمان ختان نمىكردند ( در باب قبح نامختون بودن ميان اعراب به توضيحات ذيل صفحهء 195 رجوع شود )\r\n","page_name":" 481 ","page_number":528},
  {"content":"\r\n\r\nعتبه را بخواند و به وى گفت : مگر تو به من خبر ندادى كه مجاشع را به جاى خود گمارده‌اى ؟ گفت : آرى . گفت : مغيره اين خبر را به من نوشته است . عتبه گفت : چون مجاشع غايب بود به مغيره دستور دادم كه تا آمدن وى به جايش نشيند و بر مردم نماز گزارد . عمر گفت : به آئينم سوگند كه شهرنشينان از بدويان ولايت را شايسته‌ترند . عمر فرمان ولايت بصره را به نام مغيره نوشت و آن را براى وى ارسال داشت . مغيره مدتها بماند و سپس عاشق آن زن شد .\r\nعبد الله بن صالح از عبده و او از محمد بن اسحاق حكايت كرد كه مغيره با ميسان جنگيد و پس از نبرد شديدى آن را به عنوه بگشود و بر ارض آن بلد غلبه كرد و سپس اهل ابرقباد غدر پيشه كردند و مغيره آن بلد را نيز به عنوه بگشود .\r\nروح بن عبد المؤمن از وهب بن جرير بن حازم و او از پدر خويش روايت كرد كه عتبة بن غزوان ابله و فرات و ابرقباذ و دستميسان را بگشود و مغيره ميسان را فتح كرد . اهل ابرقباذ غدر كردند و مغيره آن را بگشود . على بن محمد مدائنى گويد مردم ، ميسان و دستميسان و فرات و ابرقباذ را به نام ميسان مىخواندند . گويند كه پدر حسن بصرى و برادرش سعيد بن يسار از اسراى ميسان بودند و يسار فيروز نام داشت . وى به زنى از انصار به نام ربيع دختر نضر تعلق گرفت كه عمهء انس بن مالك بود . و به قولى به ملكيت زنى از بنو سلمه به نام جميله درآمد كه زن انس بن مالك بود . از حسن روايت شده كه گفته است : پدر و مادر من از آن مردى از بنو نجار بودند . آن مرد با زنى از بنو سلمه ازدواج كرد و پدر و مادر مرا به عنوان مهريه نزد او راند و آن زن هر دو را آزاد كرد و رشتهء ولاى ما با همان زن است . حسن دو سال به پايان خلافت عمر مانده در مدينه به جهان آمد و يك سال پس از نبرد صفين از مدينه برفت\r\n\r\n","description":"","footnote":"","page_name":" 482 ","page_number":529},
  {"content":"\r\n\r\nو به سال صد و ده در سن هشتاد و نه سالگى در بصره وفات يافت .\r\nگويند : مغيره با زنى از طايفهء بنو هلال به نام ام جميل دختر محجن بن افقم بن شعيثة بن هزم آمد و شد داشت . آن زن را شوهرى از طايفهء ثقيف بود كه وى را حجاج بن عتيك مىناميدند . اين خبر به ابو بكرة بن مسروح آزاد كردهء پيامبر ( ص ) كه ميان قوم ثقيف به دنيا آمده بود ، و شبل بن معبد بن عبيد بجلى و نافع بن حارث بن كلدهء ثقفى و زياد بن عبيد رسيد . ايشان در كمين مغيره نشستند تا بر آن زن برآمد پس هجوم آوردند و آن دو را بديدند كه برهنه‌اند و مغيره بر شكم زن برآمده است . از آنجا برون آمده نزد عمر بن خطاب رفتند و بر آنچه ديده بودند شهادت دادند . عمر به ابو موسى اشعرى گفت :\r\nمىخواهم تو را به بلدى بفرستم كه شيطان در آن لانه كرده است .\r\nگفت : جمعى از انصار را با من همراه كن . عمر براء بن مالك و عمران بن حصين پدر نجيد خزاعى و عوف بن وهب خزاعى را با ابو موسى همراه كرد و او را بر بصره ولايت داد و بفرمود تا مغيره را رهسپار كند و او سه روز پس از ورودش وى را روانه كرد .\r\nچون مغيره نزد عمر رسيد شهود را با وى گرد آورد . نافع بن حارث گفت : من او را ديدم كه بر شكم آن زن بر آمده وى را همىسپوزد و ديدم كه آلت خود را چون ميل در سرمه‌دان فرو برده و بيرون همى آورد . سپس شبل بن معبد و پس از او ابو بكره به همين‌سان شهادت دادند و چون زياد به پيش آمد عمر گفت : من چهرهء مردى را مىبينم كه مرا اميدوار مىسازد كه يكى از صحابهء رسول الله ( ص ) را با اقدام خود سنگسار نخواهد كرد و با شهادت خويش سرافكنده نخواهد ساخت . مغيره از مصر آمده « 1 » و مسلمان شده بود و همراه\r\n\r\n\r\n","description":"","footnote":"\r\n( 1 ) . مغيره همراه قومى از مشركان به مصر رفته بود . در آنجا وى همراهان خود را\r\n","page_name":" 483 ","page_number":530},
  {"content":"\r\n\r\nرسول الله صلى الله عليه و سلم در واقعه حديبيه شركت جسته بود .\r\nزياد چنين گفت : منظره‌يى زشت پيش رو ديدم و صداى نفس بلندى را هم شنيدم لكن نمىدانم مغيره با او در آميخته بود يا نه . به قولى زياد شهادتى نداد « 1 » . پس عمر بفرمود آن سه تن را تازيانه زدند . شبل گفت : آيا شهود حق را تازيانه مىزنى و حد را باطل مىكنى ؟ پس از آنكه ابو بكره را تازيانه زدند وى گفت : شهادت مىدهم كه مغيره زناكار است . عمر گفت : حدش بزنيد . على گفت : اگر تو آنچه گفته شد شهادت تلقى مىكنى پس دوستت را سنگسار كن . ابو بكره سوگند خورد كه ديگر با زياد هرگز سخن نگويد . زياد از سوى مادرش سميه با وى برادر بود . سپس عمر آنان را به شهر خود باز گردانيد . جمعى روايت كرده‌اند كه ابو موسى در بصره بود و عمر نامه‌يى نوشت و او را به ولايت بصره گمارد و بفرمود تا مغيره را اعزام دارد . لكن خبر نخست استوارتر است .\r\nروايت شده است كه عمر بن خطاب به سعد بن ابى وقاص بفرمود تا عتبة بن غزوان را به بصره فرستد و او چنان كرده بود . عتبه از نامه‌نگاريهاى سعد ناخشنود بود و به اين خاطر استعفاء كرد و عمر وى را به عنوان والى بازگردانيد و او در راه بمرد . ولايت ابو موسى بر بصره در سال شانزده و به قولى هفده بود . وى كوره‌هاى دجله را تفحص كرد و اهل آن را بر سر اطاعت ديد . پس بفرمود تا اراضى آن نواحى را\r\n\r\n\r\n","description":"","footnote":"\r\nغفلت زده بكشت و آنچه با خود داشتند بگرفت و نزد پيامبر آمد و مسلمان شد ( ابن قتيبه : كتاب المعارف )\r\n( 1 ) . يعنى بدين ترتيب تعداد شهادتها به چهار مىرسد كه براى اجراى حد كافى است .\r\nمراد از دوست عمر همان مغيرة بن شعبه است .\r\n","page_name":" 484 ","page_number":531},
  {"content":"\r\n\r\nمساحى كردند و بر آنها به اندازهء امكان ، خراج وضع كرد . خبر استوار اين است كه ابو موسى در سال شانزده به ولايت بصره رسيد .\r\nشيبان بن فروخ ابلى و او از ابو هلال راسبى و او از يحيى بن ابى كثير روايت كرد كه ابو موسى كاتبى داشت و او از طرف ابو موسى نامه‌يى براى عمر نوشت . عمر به او نوشت هر وقت نامهء من به دستت رسيد كاتب خود را تازيانه بزن و او را از كار خود معزول كن .\r\n\r\nتمصير بصره\r\nعلى بن مغيرهء اثرم به نقل از ابو عبيده با من حكايت كرد كه چون عتبة بن غزوان در خريبه منزل گزيد به عمر بن خطاب نامه‌يى نوشت و او را از اقامت خويش در آنجا آگاه ساخت و اعلام داشت كه مسلمانان ناگزير از داشتن منازلى هستند كه چون زمستان شود در آن قشلاق كنند و چون از نبرد باز گردند در آن مأوى گيرند . عمر نوشت : يارانت را در موضع واحدى گرد آور كه نزديك به آب و چراگاه باشد و اوصاف آن را براى من بنويس . عتبه نوشت : زمينى را بر كرانهء صحرا در مناطق حاصلخيز يافته‌ام كه نيزار فراوان دارد و نزديك آن آبگيرهائى است كه نيزارها در آن پديد آمده‌اند . عمر چون نامه را خواند گفت : اين سرزمينى است خرم و نزديك به آبشخور و چراگاه و هيمه‌گاه و به وى نوشت كه مردمان را همانجا منزل ده . وى مردمان را در آن موضع مقيم ساخت و ايشان بانى مسكن‌هائى بساختند و عتبه نيز مسجدى از نى بنا كرد و آن در سال چهارده بود . گويند كه وى علامت گذارى زمين مسجد را به دست خود انجام داد و به قولى اين كار را محجر بن ادرع\r\n\r\n","description":"","footnote":"","page_name":" 485 ","page_number":532},
  {"content":"\r\n\r\nبهزى از قوم سليم كرد و به قولى ديگر نافع بن حارث بن كلده به هنگام حدود بندى خانهء خود اين كار را در مورد مسجد نيز انجام داد و باز به قولى اين امر به دست اسود بن سريع تميمى انجام شد و او نخستين كسى است كه در بصره به قصه‌گوئى پرداخت . مجاشع و مجالد دو پسر مسعود وى را گفتند : رحمت خدا بر تو باد خويشتن را انگشت نما كردى . گفت : ديگر چنان نخواهم كرد « 1 » .\r\nعتبه دار الاماره را جلوى مسجد و در ميدانى كه امروزه آن را ميدان بنو هاشم مىنامند و آن زمان دهناء خوانده مىشد بنا كرد و زندان و ديوان را نيز جزء آن بساخت . مسلمانان هر زمان به جنگ مىرفتند آن نيها را بدر آورده دسته مىكردند و به جاى مىنهادند تا از جنگ باز گردند و چون باز مىگشتند ساختن بنا را تجديد مىكردند . وضع به همين منوال باقى بود تا آنكه مردم زمينهائى را حدود بندى كرده در آنها منازلى بساختند . ابو موسى اشعرى مسجد و دار الاماره را با خشت و گل بساخت و سقف آن را با علف بپوشانيد و مسجد را وسعت داد . هر گاه كه امام براى نماز گزاردن بر مردم مىآمد ، جماعت را پشت سر نهاده از ممر مرتفعى مىگذشت و سمت قبله مىرفت . روزى عبد الله بن عامر از دار الاماره خارج شد و سمت قبله رفت و جبه‌اى دودى رنگ از پوست خز بر تن داشت . اعراب گفتند : امير پوست خرس در بر كرده است .\r\nابو محمد ثورى از اصمعى روايت كرد كه چون عتبة بن غزوان\r\n\r\n\r\n","description":"","footnote":"\r\n( 1 ) . مجالد ، اسود بن سريع را نظاره مىكرد كه در گوشه‌يى از مسجد قصه مىگفت و مردمان دستهاى خود را بر افراشته بودند . پس مجالد پيش آمد و در او لنگى بود .\r\nمردمان براى وى جاى گشودند و او گفت : به خداى كه من نيامدم ميان شما بنشينم هر چند كه شما همنشينان صادقى هستيد ، بلكه ديدم كارى مىكنيد كه مردمان در شما خيره شده‌اند . بر حذر باشيد از آنچه مسلمانان زشت مىشمارند ( زمخشرى : كتاب الفائق )\r\n","page_name":" 486 ","page_number":533},
  {"content":"\r\n\r\nدر خريبه منزل گزيد عبد الرحمن بن ابى بكره در آنجا زاده شد و او نخستين مولود در بصره بود . پدرش چندان اشتر نحر كرد كه اهل بصره از آن سير شدند . سپس هنگامى كه معاوية بن ابى سفيان زياد را بر بصره گمارد وى مسجد را بسيار بزرگ كرد و آن را با آجر و گچ بساخت و سقف مسجد را از ساج بنا كرد . هم او گفت كه شايسته نيست امام از ميان جماعت عبور كند و به اين خاطر دار الاماره از دهناء به سمت قبلهء مسجد منتقل شد و از آن پس امام از آن در دار الاماره خارج مىشد كه در سمت ديوار قبله قرار داشت .\r\nزياد پس از ساختن مسجد و دار الاماره اطراف آن دور زد و به بنا نظاره كرد و بزرگان بصره را كه همراهش بودند گفت : آيا خللى مشاهده نمىكنيد ؟ آنان گفتند : ما بنايى محكمتر از اين نمىشناسيم .\r\nزياد گفت : آرى اين ستونها كه بر سر هر يك از آنها چهار بند قرار داده شده شايد ستبرترين ستونها باشند . از يونس بن حبيب نحوى روايت شده است كه گفت : هرگز شكافى و عيبى در اين ستونها ظاهر نشد . حارثة بن بدرغدانى و به قولى بعيث مجاشعى گويد :\r\nزياد از بهر ذكر خدا بنايى ساخت از سنگ ، نه كه از گل سازد آن را گر نه دست آدميان به افراشتنش در كار بود همىگفتم كه اين كار را شياطين بكرده‌اند وليد بن هشام بن قحذم با من حكايت كرد كه چون زياد مسجد را بساخت در صفهء پيشين آن پنج ستون قرار داد و منارهء مسجد را از سنگ درست كرد و او نخستين كسى بود كه مقصوره ساخت و دار الاماره را به سمت قبلهء مسجد منتقل كرد . وى دار الامارة را از گل و خشت ساخت تا آنكه صالح بن عبد الرحمن سجستانى مولاى\r\n\r\n","description":"","footnote":"","page_name":" 487 ","page_number":534},
  {"content":"\r\n\r\nبنو تميم از سوى سليمان بن عبد الملك متولى امر خراج عراق شد و دار الاماره را از آجر و گچ بساخت . عبيد الله بن زياد دار الاماره و مسجد كوفه را توسعه داد و گفت : از خدا خواستم جهاد نصيبم كند كه كرد و خواستم كه ساختن دو مسجد جماعت را در كوفه و بصره نصيبم سازد كه ساخت و تمنى كردم كه مرا فرزند خلف زياد قرار دهد و او چنان كرد .\r\nابو عبيده معمر بن مثنى گويد : زياد هنگام ساختن مسجد ستونهاى آن را از كوه اهواز بياورد . متولى اين كار و قطع سنگها حجاج بن عتيك ثقفى و پسرش بودند و از اين راه مالى به چنگ آوردند .\r\nپس اين مثل بيامد كه : چه خوش است امارت هر چند كه بر سنگ باشد . هم او گويد كه بعضى از مردم گويند : زياد مشاهده كرد كه مردم به هنگام خواندن نماز چون دستشان به خاك آلوده مىشود آن را تكان مىدهند و گفت : بيم آن دارم كه مردم با گذشت زمان چنين پندارند كه تكان دادن دست سنت نماز است و بفرمود تا سنگريزه گرد آورند و در مسجد بريزند . كسانى كه بر اين كار گمارده شده بودند بر مردم ايراد گرفته و تندى همىكردند و سنگهائى را برگزيده به آنان نشان مىدادند و مىگفتند : سنگهائى از اين گونه و به همين اندازه‌ها و رنگها بياوريد و در اين كار رشوت مىستاندند . پس سخنورى گفت : چه خوش است امارت هر چند كه بر سنگ باشد .\r\nابو عبيده گويد : قسمت شمالى مسجد گوشه‌دار بود زيرا كه در آن سمت خانهء نافع بن حارث بن كلده قرار داشت و فرزندش از فروختن آن اباء مىكرد . چون معاويه عبيد الله بن زياد را بر بصره ولايت داد وى به ياران خود گفت : هر زمان عبد الله بن نافع به دورترين املاك خود رود مرا خبر كنيد . وى به قصر سفيدى كه كنار بطيحه قرار داشت رفت و به عبيد الله خبر دادند . او فعله گسيل\r\n\r\n","description":"","footnote":"","page_name":" 488 ","page_number":535},
  {"content":"\r\n\r\nداشت و از آن خانه قسمتى را كه براى چهار گوش كردن مسجد لازم بود خراب كردند . پسر نافع نزد او آمد و از اين كار شكوه كرد . عبيد الله وى را راضى كرد كه به جاى هر ذراع پنج ذراع به او بدهد و نورگيرى براى وى در آن ديوار به داخل مسجد بگشود .\r\nآن نورگير همچنان بر ديوار باقى بود تا آنكه مهدى مسجد را وسعت داد و تمامى خانه را در آن داخل كرد و در خلافت رشيد دار الاماره نيز به مسجد افزوده شد .\r\nابو عبيده گويد : چون حجاج بن يوسف به عراق آمد خبر يافت كه زياد دار الاماره‌يى در بصره بنا كرده است و خواست تا نام زياد بر آن بنا نباشد و بر آن شد كه عمارت را با آجر و گچ بسازد . به وى گفتند : اين كار نام زياد را پايدارتر و موكدتر خواهد ساخت . پس بنا را خراب كرد و بر جاى نهاد . عامهء مردم در اطراف آن خانه‌هائى با گل و خشت و درهاى همان بنا احداث كردند و در بصره دار الاماره‌يى نبود تا آنكه سليمان بن عبد الملك به خلافت رسيد و صالح بن عبد الرحمن را بر خراج عراق بگمارد . صالح داستان حجاج و كار او را در مورد دار الاماره حكايت كرد و سليمان بفرمود تا آن را بار ديگر بسازند و او دار الاماره را بر پايه بناى قبلى با آجر و گچ بساخت و سقف آن را برافراشت . چون عمر بن عبد العزيز به خلافت رسيد و عدى بن ارطاة فرازى را بر بصره ولايت داد ، عدى بر آن شد كه غرفه‌هائى بالاى آن عمارت بسازد .\r\nعمر به وى نوشت : مادرت به عزايت نشيند اى پسر ام عدى . آيا خانه‌يى كه براى زياد و آل زياد فراخ بود براى تو تنگ است ؟ پس عدى از اتمام بناى غرفه‌ها باز ايستاد و آن را رها كرد . زمانى كه سليمان بن على بن عبد الله بن عباس از سوى ابو العباس به ولايت بصره رسيد روى ديوارهاى غرفه‌هايى كه عدى بالا برده بود غرفه‌ها را با گل بساخت و سپس آن را ترك گفت و در مربد\r\n\r\n","description":"","footnote":"","page_name":" 489 ","page_number":536},
  {"content":"\r\n\r\nمنزل گزيد . چون رشيد به خلافت رسيد دار الاماره را به سمت قبلهء مسجد بيفزود و امروزه امراء در بصره دار الاماره ندارند .\r\nوليد بن هشام بن قحذم گويد : پس از ابن زياد كسى بر مسجد نيافزود تا آنكه مهدى بر سر كار آمد و او خانهء نافع بن حارث بن كلدهء ثقفى و خانهء عبيد الله بن ابى بكره و خانهء ربيعة بن كلدهء ثقفى و خانهء عمرو بن وهب ثقفى و خانهء ام جميل زن هلاليه‌يى كه ميان او و مغيرة بن شعبه آن ما جرى بود ، و خانه‌هاى ديگرى جز آنها را بخريد و به مسجد بيفزود و آن در زمانى بود كه محمد بن سليمان بن على بر بصره ولايت داشت . سپس هارون الرشيد عيسى بن جعفر بن منصور را در زمانى كه والى بصره بود بفرمود تا دار الاماره را به مسجد بيفزايد و او چنان كرد .\r\nوليد بن هشام گويد : پدرم از پدر خويش ، كه يوسف بن عمر وى را بر ديوان سپاهيان عرب گمارده بود ، روايت كرد كه گفت : در ايام زياد بر شمار جنگجويان بصره نظر افكندم و ديدم كه تعداد آنان هشتاد هزار و تعداد غير جنگجويان صد و بيست هزار است .\r\nجنگجويان كوفه شصت هزار و غير جنگجويان آن بلد هشتاد هزار بود .\r\nمحمد بن سعد از واقدى و او به نقل خويش از راويان حكايت كرد كه عتبة بن غزوان همراه سعد بن ابى وقاص بود . عمر به سعد نوشت كه قيروان « 1 » خود را در كوفه قرار دهد و عتبة بن غزوان را به بصره فرستد . عتبه با هشتصد تن رفت و خيمه‌يى از جامه‌ها بر پا كرد و مردمان نيز همراه وى خيمه زدند و عمر مردانى را به كمك وى فرستاد و چون شمار ايشان فزون گشت ، جمعى از آنان هفت دسكره از خشت بساختند . دو تا در خريبه ، يكى در زابوقه ،\r\n\r\n\r\n","description":"","footnote":"\r\n( 1 ) . دربارهء مفهوم قيروان به زير نويس صفحه 327 رجوع شود .\r\n","page_name":" 490 ","page_number":537},
  {"content":"\r\n\r\nدو تا در بنو تميم و دو ديگر در ازد . سپس عتبه از بصره به فرات رفت و آن را بگشود و به بصره بازگشت . سعد براى عتبه دستورها مىنوشت و او از اين رفتار آزرده خاطر بود . پس ، از عمر اجازت خواست تا نزد وى رود و برفت و مغيرة بن شعبه را به جاى خود گمارد . چون به مدينه رسيد از تسلط سعد بر خود شكوه كرد . عمر گفت : چه مىشود اگر امارت مردى قريشى را كه از صحابه و اشراف است بپذيرى ؟ لكن عتبه از بازگشت امتناع داشت و عمر بر بازگشت وى مصر بود . عتبه در راه از مركب خود به زير افتاد و بمرد و آن در سال شانزده بود . محجر بن ادرع حدود مسجد بصره را تعيين كرد لكن بنايى در آن نساخت و بىآنكه بنايى در كار باشد آنجا نماز مىگزارد . عتبه مسجد را از نى بنا كرد و سپس ابو موسى اشعرى آن را بساخت و پس از او نيز به بناى آن اقدام شد .\r\nحسين بن على بن اسود عجلى از يحيى بن آدم و او از معاويه و او از شيبانى و او از محمد بن عبد الله ثقفى روايت كرد كه در بصره مردى بود مكنى به ابو عبد الله و موسوم به نافع . وى نخستين كسى بود كه در بصره به پرورش اسب پرداخت و نزد عمر آمد و به وى گفت : در بصره زمينى است كه نه جزء اراضى خراج است و نه به حق احدى از مسلمين زيانى مىرساند . ابو موسى نيز در اين باب به عمر بنوشت و عمر به او پاسخ داد كه آن زمين را اقطاع وى كند .\r\nسعيد بن سليمان از عباد بن عوام و او از عوف اعرابى روايت كرد كه گفت : من نامهء عمر به ابو موسى را خواندم كه در آن گفته مىشد : ابو عبد الله زمينى را در ساحل دجله از من خواسته است كه در آن به پرورش اسبان خود پردازد . اگر آن زمين مشمول جزيه نيست و آب مشمول جزيه به آن جارى نمىشود به وى عطايش كن .\r\nعباد گويد : آن مرد نافع بن حارث بن كلده طبيب عرب بود . وليد بن\r\n\r\n","description":"","footnote":"","page_name":" 491 ","page_number":538},
  {"content":"\r\n\r\nهشام بن قحذم گويد : نامه‌يى را بديدم كه در آن چنين آمده بود :\r\nبسم الله الرحمن الرحيم . از بندهء خدا عمر به مغيرة بن شعبه . سلام بر تو . الله را سپاس گوئيم كه جز او خدايى نيست . اما بعد ، ابو عبيد الله گويد كه وى در زمان امارت ابن غزوان در بصره كشت مىكرده و كرهء اسب مىپروريده در حالى كه كس ديگرى از اهل بصره پرورش اسبان نمىكرده است ، و آن بهترين زمينى است كه ديده است . در كار او نسبت به زراعت و پرورش اسبان عنايت داشته باش ، زيرا كه من او را اجازت داده‌ام تا به زراعت پردازد و زمينى را كه كشت كرده به او ده ، مگر آنكه از جمله اراضى مشمول جزيه عجمان بوده يا آب زمين مشمول جزيه در آن جارى شود . جز به نيكى متعرض كار او مباش . و السلام عليك و رحمة الله . در ماه صفر سال هفده به دست معيقيب بن ابى فاطمه نگارش يافت .\r\nوليد بن هشام گويد : عم من به نقل از ابن شبرمه حكايت كرد كه گفت : اگر من والى بصره شوم اموال مردمش را ضبط خواهم كرد زيرا عمر بن خطاب در آنجا ملكى را اقطاع كسى جز ابا بكره و نافع بن حارث قرار نداد و عثمان نيز براى كسى در بصره اقطاعى معين نكرد جز براى عمران بن حصين . ابن عامر نيز خانه‌يى را كه به نام حمران مولاى عثمان معروف شد اقطاعا به وى داد . هم او گويد كه گويند : زياد نيز زمينى را اقطاعا به عمران سپرد .\r\nهشام بن كلبى گويد : نخستين خانه‌يى كه در بصره بنا شد خانهء نافع بن حارث و سپس خانهء معقل بن يسار مزنى بود . عثمان بن عفان خانهء عثمان بن ابى العاصى ثقفى را گرفت و نوشت تا زمينى را در بصره به وى دهند . پس زمينى را كه به شط عثمان معروف شد مقابل ابله به وى دادند كه شوره‌زارى بود و عثمان آن را اصلاح و كشت كرد . باب عثمان در بصره نيز به عثمان بن عاصى منسوب\r\n\r\n","description":"","footnote":"","page_name":" 492 ","page_number":539},
  {"content":"\r\n\r\nاست . گويند حمران بن ابان بن مسيب بن نجبهء فرازى تعلق داشت و او را در عين التمر به دست آورده بود . عثمان بن عفان حمران را از او خريد و نوشتن به وى آموخت و او را كاتب خود كرد و سپس بر او خشمگين شد از آن رو كه وى را براى تفحص در باب شكايتى كه از وليد بن عقبة بن ابى معيط به عمل آمده بود اعزام داشت و حمران از وى رشوت گرفت و آنچه دربارهء او گفته شده بود تكذيب كرد و چون عثمان از درستى شكايت يقين حاصل نمود بر حمران خشم گرفت و گفت : هرگز جايى كه من هستم نبايد زندگى كنى و او را مخير ساخت كه جائى را جز مدينه براى سكونت برگزيند و او بصره را اختيار كرد و از عثمان تقاضا كرد خانه‌يى را در بصره به اقطاع وى دهد و مساحت زيادى را تمنى كرد . عثمان اين مقدار را زياد دانست و به ابن عامر گفت خانه‌يى را مانند برخى از خانه‌هاى خودت به وى ده . و ابن عامر خانه‌يى را كه هم اكنون به نام خانهء حمران در بصره است به وى سپرد .\r\nگويند كه خانهء خالد بن طليق خزاعى قاضى از آن ابو جراح قاضى زندانى زندان ابن زبير بود . اين خانه را براى او سلم بن زياد خريدارى كرد ، زيرا كه وى از زندان ابن زبير گريخته بود . ابن كلبى گويد : صاحب كوى بنو سمره در بصره عتبة بن عبد الله بن عبد الرحمن بن سمرة بن حبيب بن عبد شمس بن عبد مناف بود . و مسجد عاصم به عاصم از طايفهء بنو ربيعة بن كلاب بن ربيعة بن عامر بن صعصعه منسوب است و خانهء ابو نافع در بصره به ابو نافع آزاد كردهء عبد الرحمن بن ابى بكره منتسب است .\r\nقحذمى گويد : خانهء ابو يعقوب خطابى از آن سحامة بن عبد الرحمن بن اصم غنوى مؤذن حجاج بود و او از كسانى بود كه همراه يزيد بن مهلب\r\n\r\n","description":"","footnote":"","page_name":" 493 ","page_number":540},
  {"content":"\r\n\r\nبه نبرد پرداخته و مسلمة بن عبد الملك در جنگ عقر « 1 » وى را كشته بود . آن خانه نزديك خانهء مغيرة بن شعبه است . گويند : خانهء طارق به طارق بن ابى بكره منسوب است و در مقابل آن ملك ابن عاصى ثقفى قرار دارد . خانهء زياد بن عثمان از آن عبيد الله بن زياد بود كه آن را براى برادرزاده‌اش زياد بن عثمان خريدارى كرده بود . مقابل اين خانه ملكى است كه خانهء بابه دختر ابو العاصى جزء آن است . خانهء سليمان بن على از آن سلم بن زياد بود و بلال بن ابى برده در ايامى كه از سوى خالد بن عبد الله والى بصره بود بر آن دست انداخت . و سپس سليمان بن على بيامد و در آن منزل كرد . گويند : خانهء موسى بن ابى مختار مولاى ثقيف از آن مردى از طايفهء بنو دارم بود و فيروز حصين خواست كه آن را به ده هزار خريدارى كند و او گفت : من حاضر نيستم همسايگى تو را به صد هزار بفروشم . پس فيروز ده هزار درهم را به وى ببخشيد و خانه را برايش باز نهاد . ابو الحسن گويد : آن مرد دارمى خواست تا خانهء خود را بفروشد و گفت : خانه را به ده هزار درهم مىفروشم . پنج هزار بهاى آن است و پنج هزار ديگر ارزش همسايگى فيروز . اين خبر به فيروز رسيد و گفت :\r\nخانه‌ات را نگاه دار و ده هزار درهم به وى عطا كرد . خانهء ابن تبع به عبد الرحمن بن تبع حميرى منسوب است كه مباشر اقطاعات زياد بوده است . دمون از مردم طائف بود و ابو موسى دخترش را به زنى گرفت و از او ابو برده به جهان آمد . دمون در بصره ملكى داشت و اهل بصره در باب وى گويند : سازگارى و پسران ، نان و زيره ، همه در خانهء دمون است « 2 » .\r\n\r\n\r\n","description":"","footnote":"\r\n( 1 ) . اين جنگ ميان مسلمة بن عبد الملك و يزيد بن مهلب درگرفت و به مرگ يزيد منجر شد . عقر موضعى است در عراق .\r\n( 2 ) . واژه‌هاى « پسران » و « زيره » و « دمون » در زبان عربى با يك ديگر هم قافيه‌اند .\r\n","page_name":" 494 ","page_number":541},
  {"content":"\r\n\r\nقحذمى و ديگران گويند : نخستين حمامى كه در بصره ساخته شد حمام عبد الله بن عثمان بن ابى العاصى ثقفى بود و آن در محل بستان سفيان بن معاويه در خريبه و نزديك قصر عيسى بن جعفر قرار داشت . دومين گرمابه حمام فيل آزاد كردهء زياد ، و سومين آنها حمام مسلم بن ابى بكره در بلال آباد بود كه سپس از آن عمرو بن مسلم باهلى شد . بصره دوران زيادى را گذرانيد و جز اين سه حمامى نداشت .\r\nمدائنى با من حكايت كرد كه ابو بكره به پسرش مسلم گفت :\r\nاى فرزند به خدا كه تو را بينم بر وظيفه‌يى گمارده نيستى لكن عوايدت از برادرانت كمتر نيست . گفت : اگر سخن مرا پوشيده دارى به تو باز گويم . گفت : چنان باشد . گفت : من از اين گرمابه‌ام هر روز هزار درهم و گندم بسيار عايدى دارم . سپس مسلم بيمار شد و به برادرش عبد الرحمن بن ابى بكره وصيت كرد و او را از درآمد حمام آگاه ساخت . او اين راز را فاش كرد و از حكومت اجازهء ساختن حمام طلبيد و گرمابه‌ها را در بصره جز به اذن واليان نمىساختند . والى به وى اجازت داد . سپس عبيد الله بن ابى بكره اجازت خواست و او را نيز اذن داد . حكم بن عاصى اجازه خواست و به او اذن داد . سياه اسوارى اذن طلبيد و به او اجازه داده شد .\r\nحصين بن ابى الحر عنبرى اجازه خواست و به او اجازه داده شد .\r\nريطه دختر زياد اذن خواست و به او نيز اذن داده شد . لبابه دختر اوفى جرشى اذن طلبيد و به او اجازهء ساختن دو حمام داده شد يكى در ناحيه اصحاب القباء و ديگر در منطقهء بنو سعد . منجاب بن راشد ضبى اجازه خواست كه او نيز مأذون گرديد . آنگاه مسلم بن ابى بكره از بيمارى بهبود يافت . و آن زمان درآمد حمام وى از ميان رفته بود . پس همواره به عبد الرحمن لعن مىكرد و مىگفت : از اين\r\n\r\n","description":"","footnote":"","page_name":" 495 ","page_number":542},
  {"content":"\r\n\r\nكار كه كرد خداوند صلهء رحم را بر او منقطع سازد « 1 » .\r\nگويند كه فيل حاجب و آزاد كردهء زياد بود و روزى سواره همراه ابو الاسود دئلى و انس بن زنيم مىرفت . فيل بر استر راهوارى سوار بود و آنان بر دو اسب بد و كندرو . پس حسادت ورزيدند و انس گفت : اى ابا اسود سخنى كوتاه بگويم ؟ گفت : بگو . گفت :\r\nبه جان پدرت كه حمام كسرى دو ثلث حمام فيل هم نبود و ابو الاسود گفت :\r\nدور بندگان جستن رسم ما نبود در عهد رسول ابو مفرغ به طلحة الطلحات كه همان طلحة بن عبد الله بن خلف است گويد :\r\nاى طلحه مرا وعده به هزار هزار دادى و آرزوى دور و درازى در دلم افكندى تو از آزادهء با كرامتى نيستى ، ليك از سيه‌چرده زنى هستى كه بردگان زايد هر چند كه به حمام فيلت برند و جامه ترمه و ديبا بپوشانند\r\n\r\n\r\n","description":"","footnote":"\r\n( 1 ) . اين عبارت نوعى نفرين است . توضيح ذيل صفحهء 203 پيرامون شكل مثبت همين جمله ( كه در آن حالت دعا به شمار است ) ملاحظه شود .\r\n","page_name":" 496 ","page_number":543},
  {"content":"\r\n\r\nو مردى در بستر مرگ گفت :\r\nاى رب آن زنى كه روزى خسته همىگفت از كدامين ره به گرمابهء منجاب توانم رفت « 1 » مراد حمام منجاب بن راشد ضبى است . عباس مولاى بنو اسامه گويد :\r\nدر حمام عمر ياد درياچه افتادم و تا شامگاهان از آن برون نرفتم حمام بلج به بلج بن نشبهء سعدى منسوب است كه زياد دربارهء وى گويد : از امثال او بايد بر حذر بود و او را پاسبان نهاده‌اند « 2 » .\r\nهشام بن كلبى گويد كه قصر اوس در بصره به اوس بن ثعلبة بن رفى از طايفهء بنو تيم الله بن ثعلبة بن عكابه منسوب است . وى از معاريف گروهى بود كه در خراسان مقيم بودند و در آنجا كارهاى\r\n\r\n\r\n","description":"","footnote":"\r\n( 1 ) . ياقوت رومى در معجم البلدان گويد : به خط ابن برد جبار صوفى خواندم كه ابن سيرين گفت : زنى بر مردى گذشت و گفت اى مرد راه حمام منجاب كدام است ؟ مرد گفت همين جا است و زن را به ويرانه‌يى رهنمون شد و خود از پى او شتافت و در صدد اغواء و كام گرفتن از وى برآمد . لكن زن اباء كرد و چندى نگذشت كه مرگ آن مرد فرا رسيد . در حال احتضار وى را گفتند ياد خدا كن و بگوى لا إله الا الله . مرد اين شعر را انشاء كرد :\r\nاى رب آن زنى كه روزى خسته همىگفت از كدامين ره به گرمابه منجاب توانم رفت ( در برخى متون كلمهء رب به ضم باء نقل شده كه به معنى « چه بسا » است . لكن اين نقل را با توجه به داستانى كه ذكر شد مناسب و صحيح نمىداند )\r\n( 2 ) . محترس من مثله و هو حارس ( احمد الميدانى النيسابورى : مجمع الامثال )\r\n","page_name":" 497 ","page_number":544},
  {"content":"\r\n\r\nبزرگى را بر عهده داشت . او همان است كه هنگام عبور از تدمر دربارهء دوبت آن بلد گفت :\r\nاى دو دختر تدمرى مرا خبر دهيد هنوز از بسيار به پاى ايستادن ملول نگشته‌ايد روزگاران از پى روزگاران و سالها از پى سالها بر كسان شما بگذشته است قصر انس به انس بن مالك انصارى خادم رسول الله ( ص ) منسوب است . گويد : كسى كه منارهء بنو اسيد را ساخت حسان بن سعد از همان طايفه بود . قصر احمر از آن عمرو بن عتبة بن ابى سفيان بود كه امروزه به اولاد عمر بن حفص بن قبيصة بن ابى صفره متعلق است .\r\nقصر مسيرين از آن عبد الرحمن بن زياد بود و حجاج عائلهء كسانى را كه همراه عبد الرحمن بن محمد بن اشعث كندى خروج كرده بودند به آن قصر راند و در آنجا زندانى كرد . اين قصر داخل قصر ديگرى واقع است و پس از آن قصر عبيد الله بن زياد و در كنارش نيز كوشكى ديگر قرار دارد .\r\nقحذمى گويد كه قصر نواهق « 1 » همان قصر زياد است و شطار « 2 » آن را بدين نام مسمى كردند . قصر نعمان از آن نعمان بن صهبان\r\n\r\n\r\n","description":"","footnote":"\r\n( 1 ) . جمع ناهق به معنى عرعر خر .\r\n( 2 ) . شطار در آن عصر كسانى را مىگفته‌اند كه مىخوارى و هرزگى و رندى پيشه مىكردند و كم و بيش معادل اصطلاحات عاميانه « جاهل » و « باباشمل » و « لوطى » در زبان فارسى است ، چنان كه ابن اثير ذيل وقايع سال 201 مىنويسد : فساق بغداد و شطار دست به ايذاء مردم زده فسق و فجور آشكار ساختند . آنان راه بر مردم مىبستند و زنان و پسران را علانيه گرفته با خود مىبردند ( ابن اثير : الكامل فى التاريخ ) .\r\n","page_name":" 498 ","page_number":545},
  {"content":"\r\n\r\nراسبى بود كه پس از مرگ يزيد بن معاويه بين دو قوم مضر و ربيعه حكميت كرد . هم او گويد كه عبيد الله بن زياد اين قصر را براى نعمان بن صهبان توسعه داد . لكن گفت : اى ابو حاتم اين ملك خوبى نيست اگر آب زياد شود غرقه‌اش خواهد ساخت و اگر كم شود به عطش دچار خواهد شد . همچنان بود كه او گفت ، يعنى آب كم شد و همه چيز در آن جاى نابود شد . قصر زربى به زربى آزاد كردهء عبد الله بن عامر منسوب است كه مسئول اسبان وى بود و اين بنا به نگاهدارى ستوران او اختصاص داشت . قصر عطيه به عطيه انصارى و مسجد بنو عباد به طايفهء بنو عباد بن رضاء بن شقرة بن حارث بن تميم بن مر منسوب است . خانهء عبد الله بن خازم سلمى از آن عمه‌اش دجاجه مادر عبد الله بن عامر بود و آن را به عبد الله واگذار كرد . وى عبد الله بن خازم بن اسماء بن صلت و عمه‌اش دجاجه دختر اسماء بود .\r\nمدائنى از ابو بكر هذلى و عباس بن هشام از پدرش و او از عوانه روايت كردند كه احنف بن قيس همراه اهل بصره نزد عمر بن خطاب آمد و عمر از يكان يكان پرسش همىكرد .\r\nاحنف پلاسى در بر گوشهء سراى جدا نشسته و چيزى نمىگفت . عمر وى را گفت : تو حاجتى دارى ؟ گفت : آرى اى امير المؤمنين . كليد خيرات به دست خداست . برادران ما كه اهل شهرهايند در خانه‌هاى خالى شدهء ملل ديگر كه ميان آبهاى شيرين و باغهاى پر درخت است منزل گرفته‌اند و ما در شوره‌زارى كه آب را در خود فرو كشد اقامت گزيده‌ايم . رطوبتش خشك نمىشود لكن علفى از آن نمىرويد .\r\nمشرق آن دريائى شور و مغربش بيابان است . ما نه كشت و زرعى داريم و نه حيوان شيردهى . ممر ارزاق و درآمد ما همچون گلوى شتر مرغ است « 1 » . مردان ناتوانى برون آمده بهر آب شيرين دو\r\n\r\n\r\n","description":"","footnote":"\r\n( 1 ) . يعنى نيازمنديهاى ما به قلت مىرسد و بسيار اندك است .\r\n","page_name":" 499 ","page_number":546},
  {"content":"\r\n\r\nفرسنگ راه مىپيمايند و يا زنانى به خاطر همان برون آمده كودكان خود را مىبندند همچنان كه بز را از ترس دشمن و حملهء درندگان همىبندند . اگر اين فقر ما را بر طرف نسازى و فاقهء ما را اصلاح نكنى همچون اقوامى خواهيم شد كه راهى عدم شده‌اند . عمر فرزندان اهل بصره را جزء مستحقان عطايا قرار داد و به ابو موسى نوشت تا نهرى براى ايشان حفر كند .\r\nجماعتى از اهل علم مرا گفتند كه دجلة العوراء يعنى دجلهء بصره خورى دارد و خور آبراهى است كه به دست انسان حفر نشده است .\r\nدر آن خور آب باران به سوى دجله جريان مىيافت . چون مد مىشد آب به خور باز مىگشت و به هنگام جزر فروكش مىكرد و درازايش به اندازهء يك فرسنگ بود . در يك حد آن كه به طرف بصره بود زمين گودى قرار داشت كه در عهد جاهليت اجانه خوانده مىشد و در دوران اسلامى اعراب بدان نام جزاره دادند . اجانه با بصره سه فرسنگ فاصله دارد و اين سه فرسنگ به مقياس ذراعى است كه بر حسب آن نهر ابله مجموعا چهار فرسنگ محسوب مىشود .\r\nنهرى كه امروزه نهر الاجانه خوانده مىشود از همان موضع آغاز مىگردد . هنگامى كه عمر بن خطاب به ابو موسى اشعرى دستور داد كه براى اهل بصره نهرى حفر كند وى اين كار را از اجانه آغاز كرد و آن را سه فرسنگ امتداد داد تا به بصره رسيد و بدينسان طول نهر ابله به چهار فرسنگ بالغ شد . سپس قسمتى از آن در فاصلهء بين بصره و بثق الحيرى كه يك فرسنگ است با خاك انباشته شد .\r\nزياد بن ابى سفيان از سوى عبد الله بن عامر بن كريز والى ديوان و بيت المال بود و عبد الله در آن زمان از طرف عثمان بن عفان بر بصره ولايت داشت . پس زياد به ابن عامر سفارش كرد كه نهر ابله را از نقطه‌يى كه با خاك پوشيده شده ادامه دهد تا به بصره رسد . لكن\r\n\r\n","description":"","footnote":"","page_name":" 500 ","page_number":547},
  {"content":"\r\n\r\nاو در اين كار اهمال مىورزيد و از انجام دادنش امتناع مىكرد .\r\nچون ابن عامر به خراسان رفت و زياد را به جاى خود معين كرد وى آنچه را ابو موسى كنده بود به حال خود نهاد و نهر را از نقطه‌يى كه با خاك پوشيده شده بود ادامه داد تا به بصره رسيد و عبد الرحمن بن ابى بكره را بر اين كار بگمارد . وقتى كه عبد الرحمن آب را گشود اسب وى شروع بدويدن كرد زيرا كه نزديك بود آب از او پيشى گيرد . آنگاه ابن عامر از خراسان بيامد و بر زياد خشم گرفت و گفت : تو خواستى شهرت اين نهر را خود به تنهايى و بىمشاركت من ببرى . به اين سبب ميان آن دو تا زمان مرگ جدائى افتاد و به همين خاطر ميان فرزندانشان نيز نقار بود . يونس بن حبيب نحوى گويد : من ميان آل زياد و آل ابن عامر بىمهرى ديدم .\r\nاثرم از ابو عبيد روايت كرد كه ابو موسى اشعرى نهر ابله را از موضع اجانه تا بصره ادامه داد و پيش از آن مردم از مكانى آب مىخوردند كه به نام دير قاووس خوانده مىشد و دهانه‌اش در دجله چهار فرسنگ بالاتر از ابله بود و در شوره‌زار جريان داشت و اطراف آن زراعتى نبود و باد آن را مىپوشانيد . گويد : چون زياد پس از اصلاح نهر ابله ، فيض بصره را حفر كرد ، ابن عامر از خراسان بيامد و او را ملامت كرد و گفت : خواستى تا شهرت و ياد اين نهر را از آن خود سازى . پس ميان آن دو و خاندانشان به خاطر همين مطلب جدائى افتاد . ابو عبيده گويد : زياد فيض را از نزديك خانهء فيل آزاد كرده و حاجب خود تا محل جسر بكند .\r\nمحمد بن سعد از واقدى و ديگران روايت كرد كه عمر بن خطاب به ابو موسى دستور داد تا نهر ديگرى را بكند و اين كار را به دست معقل بن يسار مزنى انجام دهد . اين نهر به نام معقل خوانده شد .\r\nواقدى گويد : معقل زمانى كه عبيد الله بن زياد از سوى معاويه بر بصره ولايت داشت در آن شهر وفات يافت . وليد بن هشام قحذمى و\r\n\r\n","description":"","footnote":"","page_name":" 501 ","page_number":548},
  {"content":"\r\n\r\nعلى بن محمد بن ابى سيف مدائنى گويند كه منذر بن جارود عبدى به معاويه سفارش كرد كه نهر پر آبى را حفر كند . وى به زياد نامه نوشت و او نهر معقل را حفر كرد . جمعى گويند كار حفر نهر به دست معقل بن يسار انجام شد و نهر به نام او منسوب گرديد و جمعى ديگر گويند كه زياد اين كار را به دست عبد الرحمن بن ابى بكره يا شخص ديگرى انجام داد و چون از آن فراغت حاصل شد و خواستند نهر را بگشايند زياد معقل را بفرستاد و او نهر را بگشود و اين به خاطر تبرك بود زيرا كه معقل از صحابهء رسول الله ( ص ) بود و بدين سبب مردم آن نهر را نهر معقل گفتند .\r\nقحذمى گويد كه زياد هزار درهم به مردى داد و به وى گفت : به دجله برو و بپرس كه صاحب اين نهر كيست و اگر كسى گفت كه اين نهر زياد است هزار را به وى ده . آن مرد به دجله رفت و بازگشت و گفت : هر كه را ديدم مىگفت كه اين نهر ، نهر معقل است . زياد گفت : ذلك فضل الله يؤتيه من يشاء « 1 » .\r\nگويند : نهر دبيس به مردى رخت شوى به نام دبيس منسوب است كه در آن نهر جامه‌شوئى مىكرد . بثق الحيرى به مردى نبطى از اهالى حيره منسوب است كه مىگويند آزاد كردهء زياد بوده است . و نيز گويند كه چون نهر معقل به خيمه‌گاه زياد كه در آن از سپاه سان مىديد راه يافت ، آن نهر را به سمت جنوب برگردانيد تا به اصحاب الصدقه در جبل رسيد و آن انحناء را نهر دبيس ناميدند .\r\nعبد الله بن عامر نهر خود را كه نزديك خانهء فيل است حفر كرد و آن همان است كه نهر الاساوره خوانده مىشود و برخى گويند كه اسواران آن را كنده‌اند . نهر عمرو به عمرو بن عتبة بن ابى سفيان و نهر ام حبيب به ام حبيب دختر زياد منسوب است . قصر كثير الابواب\r\n\r\n\r\n","description":"","footnote":"\r\n( 1 ) . آن نيكو كارى الله است ، او را دهد كه خود خواهد ( سورهء جمعه آيه 4 )\r\n","page_name":" 502 ","page_number":549},
  {"content":"\r\n\r\nكه آن را هزار در ناميدند كنار اين شهر قرار داشت . على بن محمد مدائنى گويد كه شيرويه اسوارى با مرجانه مادر عبيد الله بن زياد ازدواج كرد و قصرى براى او بساخت كه درهاى فراوان داشت و آن را هزار در ناميدند . ابو الحسن گويد كه بنا به گفتهء كسانى آن قصر هزار در ناميده شد زيرا كه شيرويه هزار در بر آن تعبيه كرده بود . كسان ديگرى گويند در آن موضع هزار سوار در هزار اتاق منزل گرفتند و كسرى ايشان را در آنها مقيم ساخت و از اين رو بدان هزار در گفتند .\r\nنهر حرب به حرب بن سلم بن زياد منسوب است و عبد الاعلى بن عبد الله بن عبد الله بن عامر ادعا كرده بود كه زمين محل وقوع اين نهر از آن ابن عامر بوده است و در خصوص آن بر حرب اقامهء دعوى كرد . چون قضاء به سود عبد الاعلى تمام شد حرب نزد وى آمد و گفت : من با تو بر سر اين نهر مرافعه كردم و اكنون از اين كار پشيمانم . تو شيخ و سيد عشيره‌اى . نهر از آن تو باشد .\r\nعبد الاعلى بن عبد الله گفت : خير ، مال تو باشد . حرب برفت و چون شب شد كسان و خيرانديشان عبد الاعلى بيامدند و گفتند : به خدا كه حرب چون قضاء به سود تو فرجام يافت نزدت آمد . عبد الاعلى گفت : به خدا كه از آن چه به وى دادم باز نخواهم گشت . نهر معروف به يزيدان به يزيد بن عمر اسيدى رئيس شرطهء عدى بن ارطاة منسوب است كه در زمان خود رجل برجستهء مردم بصره بود .\r\nگويند : عبد الله بن عامر بن كريز هشت هزار جريب را به اقطاع به عبد الله بن عمير بن عمرو بن مالك ليثى داد كه از سوى مادرش دجاجه دختر اسماء بن صلت سلمى با وى برادر بود و او نهرى را كه به نام نهر ابن عمير معروف است در آن حفر كرد . گويند : عبد الله بن عامر نهر ام عبد الله دجاجه را بكند و غيلان بن خرشهء ضبى را به توليت آن گمارد . اين همان نهرى است كه حارثة بن بدر غدانى يك بار هنگام\r\n\r\n","description":"","footnote":"","page_name":" 503 ","page_number":550},
  {"content":"\r\n\r\nگردش با عبد الله بن عامر درباره‌اش گفت : نهرى پر بركت‌تر از اين نديدم . ضعفاء جلوى در خانه‌هايشان از آن آب بر مىدارند و بارهايشان در آن به خانه‌هايشان مىرسد و آبهايشان در آن فرو مىريزد . وقتى ديگر ، هم او با زياد كه به ولايت رسيده بود به گردش مشغول بود و گفت : نهرى بدتر از اين نديدم . خانه‌هاى مردم را نمناك مىسازد و از دست پشه‌هاى آن در منازل خود ناراحت‌اند و كودكانشان در آن غرق مىشوند . جمعى گويند گويندهء اين عبارت غيلان بن خرشه بوده ، لكن گفتهء نخست استوارتر است .\r\nنهر سلم به سلم بن زياد بن ابى سفيان منسوب است . عبد الله بن عامر نهرى را حفر كرد و توليت آن را به نافذ آزاد كردهء خود سپرد و نام نافذ بر آن غلبه كرد و به نام نهر نافذ ناميده شد . اين نهر اكنون از آن اولاد فضل بن عبد الرحمن بن عباس بن ربيعة بن عبد المطلب است . ابو اليقظان گويد : عثمان بن عفان خانه‌يى را در بصره به عباس بن ربيعة بن حارث واگذار كرد و صد هزار درهم نيز به وى عطا كرد . عبد الرحمن بن عباس رام كنندهء استران لقب داشت زيرا كه خوب از استران سوارى مىگرفت . پس از گريختن ابن اشعث به سجستان مردم از وى تبعيت كردند . وى سپس از دست حجاج بگريخت . طلحتان نام نهر طلحة بن ابى نافع آزاد كردهء طلحة بن عبيد الله است و نهر حميده به زنى از آل عبد الرحمن بن سمرة بن حبيب بن عبد شمس به نام حميده منسوب است كه زن عبد العزيز بن عبد الله بن عامر بود . خيرتان از آن خيره دختر ضمرهء قشيريه زن مهلب بود . مهلبان نيز به همان زن تعلق داشت و آن را مهلب به وى هبه كرده بود ، و به قولى متعلق به خود او بوده لكن به نام مهلب معروف شد . خيره مادر ابو عيينه پسر مهلب بود . جبيران از آن جبير بن حيه و خلفان ملك اقطاعى عبد الله بن خلف خزاعى پدر طلحة الطلحات بود . طليقان به اولاد عمران بن حصين خزاعى\r\n\r\n","description":"","footnote":"","page_name":" 504 ","page_number":551},
  {"content":"\r\n\r\nمتعلق است كه خود از فرزندان خالد بن طليق بن محمد بن عمران بود . خالد توليت امر قضاء را در بصره بر عهده داشت .\r\nقحذمى گويد : نهر مره از آن ابن عامر بود و مره آزاد كردهء ابو بكر صديق مباشرت حفر آن را بر عهده داشت و در نتيجه نام وى بر آن شهر غالب شد . ابو اليقظان و ديگران گويند نهر مره به مرة بن ابى عثمان آزاد كردهء عبد الرحمن ابى بكر صديق منسوب است كه مردى كريم بود . وى از عائشه ام المؤمنين خواست تا نامه‌يى دربارهء وى به زياد بنويسد و عنوان آن را با نام زياد آغاز كند . پس عائشه نامه‌يى دائر بر سفارش مره به زياد نوشت و عنوان آن را چنين قرار داد : به زياد بن ابى سفيان از عائشه هنگامى كه نامه به زياد رسيد و ديد كه عائشه براى وى نامه نوشته و او را به ابو سفيان نسبت داده شادمان شد « 1 » و مره را بنواخت و با وى مهربانى كرد و به مردم گفت : ام المؤمنين به\r\n\r\n\r\n","description":"","footnote":"\r\n( 1 ) . به روايت ابن اثير پدر زياد به قطعيت شناخته نبود و بدين سبب او را زياد ابن ابيه ( زياد پسر پدرش ) مىخواندند . لكن شهرت داشت كه مادر زياد وى را از نزديكى با ابو سفيان آبستن شده و به جهان آورده است . چنين ترتيبى در دوران جاهليت كيفيتى زشت و ننگين به شمار نمىرفت و زياد دوست مىداشت كه او را فرزند ابو سفيان بدانند .\r\nاز آنجا كه زياد مردى سخنور و بسيار باهوش و لايق بود خلفاى راشدين كارهاى مهم به وى مىسپردند و معاويه نيز در پى جلب دوستىاش برآمد و داستان « استلحاق » يعنى ملحق ساختن رسمى زياد به ابو سفيان پيش آمد . بدين سان كه مجلسى ترتيب دادند و ابو مريم سلولى كه در عهد جاهليت شغل مىفروشى داشت و سپس مسلمان شده بود ، در حضور جمع شهادت داد كه روزى ابو سفيان نزد من آمد و گفت ميل نزديكى با زنان دارد ، و من سميه را براى وى آوردم و آن دو را تنها گذاردم . سپس سميه از نزد وى خارج شد در حالى كه از موضع او قطرات منى مىچكيد . و آنگاه آبستن شد و زياد را به جهان آورد . پس از اين شهادت معاويه و حاضران زياد را رسما به ابو سفيان ملحق دانستند ( ابن اثير : الكامل فى التاريخ )\r\n","page_name":" 505 ","page_number":552},
  {"content":"\r\n\r\nمن نامه نوشته و آن را به ايشان نشان داد تا عنوانش را بخوانند .\r\nسپس صد جريب زمين كنار نهر ابله به مره داد و بفرمود تا نهرى در آن حفر كند و آن نهر به مره منسوب شد . عثمان بن مره از بزرگان اهل بصره بود . آن زمين از دست اولاد وى خارج شد و به اولاد صفاق بن حجر بن بجير عقوى از طايفهء ازد تعلق گرفت .\r\nگويند : در جاه جنگ از اموال ثقيف بود . تسميه آن به خاطر منازعاتى است كه در آن رخ داد . جنك در پارسى به معنى عربده است . انسان به انس بن مالك منسوب است و جزئى از زمينى است كه زياد به اقطاع واگذار كرده بود . نهر بشار به بشار بن مسلم بن عمرو باهلى برادر قتيبه منسوب است . وى اسبى را به حجاج هديه كرد كه توانست با آن سبق گيرد و هفتصد جريب و به قولى چهار صد جريب زمين به اقطاع وى داد و او نهرى را براى آن زمين حفر كرد . نهر فيروز به فيروز حصين و به قولى به پيشكارى كه او را فيروز مىخواندند . منسوب است . قحذمى گويد : آن نهر به فيروز آزاد كردهء ربيعة بن كلدهء ثقفى منسوب است . نهر علاء به علاء بن شريك هذلى منتسب است . وى چيزى را به عبد الملك هديه كرد كه او را خوش آمد و صد جريب به علاء واگذار كرد . نهر ذراع به ذراع نمرى از قوم ربيعه منسوب است كه پدر هارون بن ذراع بوده است . نهر حبيب به حبيب بن شهاب شامى بازرگان منسوب است و آن در زمينى واقع است كه زياد و به قولى عثمان به اقطاع واگذار كرده بود . نهر ابو بكره نيز به ابو بكرة بن زياد منتسب است .\r\nعقوى دلال مرا گفت : جزيره بين دو نهر شوره‌زارى بود .\r\nمعاويه آن را به يكى از برادرزادگانش واگذار كرد و هنگامى كه آن جوان بيامد تا ملك خود را ببيند زياد بفرمود تا در آن آب بيندازند . جوان گفت : امير المؤمنين بطيحه‌يى را به من داده است و مرا بدان نيازى نيست . زياد آن را به دويست هزار درهم خريدارى\r\n\r\n","description":"","footnote":"","page_name":" 506 ","page_number":553},
  {"content":"\r\n\r\nكرد و نهرهائى در آن بكند و روادان را از آن ملك به رواد بن ابى بكره واگذار كرد . در نهر راء ماهى راء صيد مىشود و تسميه آن نيز از همين رو است . ارض حمران كه معاويه به اقطاع وى داده بود كنار همين نهر است . نهر مكحول به مكحول بن عبيد الله احمسى منسوب است و او پسر عم شيبان است كه صاحب مقبرهء شيبان بن عبد الله ، و رئيس شرطهء ابن زياد بوده است . مكحول دربارهء اسبان شعر مىگفت . اين نهر از اقطاعات عبد الملك بن مروان بود . به گفتهء قحذمى نهر مكحول به مكحول بن عبد الله سعدى منسوب است .\r\nقحذمى گويد كه شط عثمان را عثمان بن ابى العاصى ثقفى از عثمان بن عفان در ازاى مالى كه در طائف داشت خريدارى كرد و به قولى آن را به جاى خانهء خود در مدينه گرفت و عثمان بن عفان آن خانه را به مسجد اضافه كرد . عثمان بن ابى العاصى حفصان را به برادر خود حفص بن ابى العاصى و اميتان را به برادر ديگرش امية بن ابى العاصى به اقطاع داد و حكمان را به برادرش حكم بن ابى العاصى و مغيرتان را به برادر ديگرش مغيره سپرد . هم او گويد كه نهر ارحاء از آن ابو عمرو بن ابى العاصى ثقفى بود .\r\nمدائنى گويد : زياد جموم را كه همان زيادان است در كنار شط به اقطاع سپرد . وى به عبد الله بن عثمان گفت : اقطاعى را تنفيذ نخواهم كرد مگر آنكه آن را كشت كنيد . زياد املاكى را به اقطاع مىسپرد و دو سال مهلت مىداد كه كشت كنند و گر نه باز مىستاند .\r\nجموم از آن ابو بكره بود و سپس به عبد الرحمن بن ابى بكره تعلق گرفت . ازرقان به ازرق بن مسلم آزاد كردهء بنو حنيفه ، و محمدان به محمد بن على بن عثمان حنفى ، و زيادان به زياد مولاى بنو هيثم ، كه جد مونس بن عمران بن جميع بن يسار و جد مادرى عيسى بن عمر نحوى و حاجب بن عمر بوده ، منسوب است . نهر ابو الخصيب به ابو الخصيب مرزوق آزاد كردهء منصور منسوب است .\r\n\r\n","description":"","footnote":"","page_name":" 507 ","page_number":554},
  {"content":"\r\n\r\nنهر امير را در بصره منصور حفر كرد و سپس آن را به پسرش جعفر بخشيد كه به نام نهر امير المؤمنين ناميده مىشد و سپس به نهر امير شهرت يافت . آن را رشيد خريدارى كرد و از آن بفروخت و به اقطاع داد . نهر ربا كه متعلق به رشيد بود به سورجى منسوب است . اما نهر قرشى ، عبيد الله بن عبد الاعلى كريزى و عبيد الله بن عمر بن حكم ثقفى بر سر اين نهر با يك ديگر مرافعه داشتند و عاقبت مصالحه كردند بر اين قرار كه هر يك از ايشان نيمى از آن را برگيرد و لذا نهر را قرشى و عربى خواندند .\r\nقندل ، خورى از خورهاى دجله بود كه سليمان بن على آن را سد كرد . ملك اقطاعى منذر بن زبير بن عوام كه نهر نعمان بن منذر فرمانرواى حيره از آن مىگذرد كنار همان خور واقع است . نعمان آن را در ايام كسرى به اقطاع گرفت و قصر وى نيز در همان موضع قرار داشت . نهر مقاتل به مقاتل بن جارية بن قدامهء سعدى ، و عميران به عبد الله بن عمير ليثى منسوب است . سيحان از آن برامكه بود و ايشان آن را سيحان ناميدند . جوبره موضعى است كه در آن جوبره « 1 » صيد مىشد و به همين نام خوانده شده است . حصينان به حصين بن ابى الحر عنبرى ، عبيدلان به عبيد الله بن ابى بكره ، عبيدان به عبيد بن كعب نميرى ، منقذان به منقذ بن علاج سلمى تعلق داشت . عبد الرحمانان از آن ابو بكرة بن زياد بود و ابو عبد الرحمن آزاد كردهء هشام آن را خريدارى كرد . نافعان به نافع بن حارث ثقفى ، و اسلمان به اسلم بن زرعهء كلابى ، و حمرانان به حمران بن ابان آزاد كردهء عثمان ، و قتيبان به قتيبة بن مسلم ، و خشخشان به اولاد خشخاش عنبرى متعلق بود .\r\nقحذمى گويد : نهر البنات به دختران زياد منسوب است . وى هر\r\n\r\n\r\n","description":"","footnote":"\r\n( 1 ) . نوعى ماهى .\r\n","page_name":" 508 ","page_number":555},
  {"content":"\r\n\r\nدخترى را شصت جريب به اقطاع داد و اين همان اندازه‌يى بود كه به عامهء مردم مىداد . هم او گويد : زياد بن عبد الرحمن بن تبع حميرى كه مباشر اقطاعات وى بود بفرمود تا نافع بن حارث ثقفى را هر اندازه كه گام تواند زد زمين به اقطاع دهد . نافع راه رفت و بند نعلينش پاره شد و بنشست . عبد الرحمن گفت : تو را بس است ؟\r\nگفت : اگر مىدانستم تا ابله راه مىرفتم و آنگاه گفت : بگذار تا نعلم را پرتاب كنم . پس آن را پرتاب كرد و تا اجانه رسيد . سعيدان به اولاد سعيد بن عبد الرحمن بن عباد بن اسيد تعلق دارد . سليمانان اقطاع عبيد بن قسيط بود كه در ايام حجاج رئيس شبگردان بود .\r\nمرد زاهدى به نام سليمان در آن ملك به منظور نسك و عبادت بماند و ملك به نام هم او شهرت يافت . عمران به عمر بن عبيد الله بن معمر تيمى ، و فيلان به فيل آزاد كردهء زياد ، و خالدان به خالد بن عبد الله بن خالد بن اسيد بن ابى العيص بن اميه ، و نهر يزيد اباضى به يزيد بن عبد الله حميرى منسوب است . مسماريه اقطاع مسمار آزاد كردهء زياد بود . وى در كوفه نيز ديهى داشت .\r\nقحذمى گويد : بلال بن ابى برده كسى بود كه نهر معقل را به فيض بصره متصل كرد . پيش از آن مسير اين نهر منقطع بود و به خيمه‌يى كه زياد در آن از سپاه سان مىديد نفوذ مىكرد . بلال نهر بلال را حفر كرد و در دو سوى آن دكانهائى بساخت و بازار را به آنجا انتقال داد و آن را به يزيد بن خالد قسرى واگذار كرد .\r\nگويند : بشير بن عبيد الله بن ابى بكره مرغاب را حفر كرد و آن را با توجه به نام مرغاب مرو نامگذارى كرد . ملكى كه مرغاب در آن قرار دارد از آن هلال بن احوز مازنى بود و يزيد بن عبد الملك آن را به اقطاع وى داده بود . اندازهء اين ملك هشت هزار جريب بود . لكن بشير با دست اندازى بر آن ، نهر مرغاب و نهرهاى كوچك و جانبى ديگرى را حفر كرد و گفت : اين ملك از آن من است . حميرى بن هلال\r\n\r\n","description":"","footnote":"","page_name":" 509 ","page_number":556},
  {"content":"\r\n\r\nبا وى در اين باب به دعوى برخاست . خالد بن عبد الله قسرى به مالك بن منذر بن جارود كه والى احداث « 1 » بصره بود نوشت : مرغاب و زمين آن را به حميرى واگذارد . سپس بشير نيز كس نزد خالد فرستاد و تظلم كرد و او سخن وى را پذيرفت . از اين روى عمرو بن يزيد اسيدى ، كه به حميرى عنايتى داشت و به او يارى مىكرد ، به مالك بن منذر گفت : خداوند خيرت دهد . ديگر آن دستور را نه واگذارى ، بلكه ممانعت از تصرف حميرى در مرغاب بايد خواند « 2 » .\r\nهم او گويد كه صعصعة بن معاويه عم احنف در حوالى مرغاب و كنار آن ملكى داشت و معاوية بن صعصعة بن معاويه به كمك حميرى آمد .\r\nبشير گفت : اين چراگاه اشتران و گاوان و خران و ستوران و گوسفندان ما است . معاويه گفت : آيا به خاطر شاش گاو شاخ برگشته و ما چه خر فحل آمده‌يى مىخواهى كه بر حق ما مستولى شوى ؟\r\nعبد الله بن ابى عثمان بن عبد الله بن خالد بن اسيد بيامد و گفت :\r\nاين زمين ملك اقطاعى ما است . معاويه به وى گفت : آيا شنيده‌اى كه مردى به آتش اعتنائى نكرد و از آن گذشت و شعله به كونش رفت ؟ تو همان مردى .\r\nگويند : سويدان به عبيد الله بن ابى بكره تعلق داشت و آن ملكى به مساحت چهار صد جريب بود . عبيد الله آن را به سويد بن منجوف سد و سى هبه كرد ، زيرا كه سويد بيمار شد و ابن ابى بكره به عيادت او رفت و گفت : خود را چگونه بينى . گفت : اگر تو بخواهى خوبم .\r\nگفت : مىخواهم ، داستان چيست ؟ گفت : اگر همانند آنچه به\r\n\r\n\r\n","description":"","footnote":"\r\n( 1 ) . دربارهء معنى اين واژه به زير نويس صفحهء 119 رجوع شود .\r\n( 2 ) . در اين عبارت بين دو لفظ خل و حل - كه صرف نظر از اعراب فقط يك نقطه با يك ديگر اختلاف دارند - مقارنه به عمل آمده است . مفهوم واگذاردن به واژهء نخست و مفهوم حائل شدن و ممانعت به كلمهء دوم مرتبط است .\r\n","page_name":" 510 ","page_number":557},
  {"content":"\r\n\r\nابن معمر دادى به من نيز عطا كنى حالم خوب خواهد شد . پس سويدان را به وى داد كه به نام او شهرت يافت .\r\nمدائنى گويد : يزيد بن مهلب نهر يزيد را در ملك اقطاعى عبيد الله بن ابى بكره حفر كرد و به بشير بن عبيد الله گفت : نامه‌يى به من ده كه اين نهر حق من است . گفت : نه ، و هر زمان معزول شوى با تو به مرافعه بر خواهم خاست . جبران از آن فرزندان كلثوم بن جبر است و نهر ابن ابى برذعه به ابو برذعة بن عبيد الله بن ابى بكره منسوب است و مسرقانان اقطاع اولاد ابى بكره است .\r\nاصل اين ملك صد جريب بود و مساح منصور آن را مساحى كرد و بديدند كه هزار جريب است . پس صد جريب را براى آل ابى بكره باقى نهادند و بقيه را ضبط كردند . ملك اقطاعى هميان از آن هميان بن عدى سدوسى و كثيران از آن كثير بن سيار بود و بلالان به بلال بن ابى برده تعلق داشت . اين ملك از آن عباد بن زياد بود و بلال آن را خريدارى كرد . شبلان از آن شبل بن عميرة بن يثربى ضبى ، و نهر سلم منتسب به سلم بن عبيد الله بن ابى بكره بود . نهر رباحى به رباح آزاد كردهء آل جدعان و زمين شوره‌زار عائشه به عائشه دختر عبد الله بن خلف خزاعى منسوب است . گويند : كثير بن عبد الله سلمى كه همان ابو العاج است و عامل يوسف بن عمر ثقفى بر بصره بود نهرى از نهر ابن عتبه تا خستل حفر كرد كه به نام خود او منسوب شد . نهر ابو شداد به ابو شداد آزاد كردهء زياد تعلق داشت و بثق سيار از آن فيل آزاد كردهء زياد بود لكن سيار مولاى بنو عقيل توليت آن را داشت و نامش بر آن بماند . زمين اصبهانيان از برخى از تازيان خريدارى شده بود . اين اصبهانيان طايفه‌يى بودند كه اسلام آورده به بصره هجرت كرده بودند و به قولى همراه اسوارانى كه به بصره آمدند راهى آن ديار شده بودند . خانهء ابن الاصبهانى در بصره به عبد الله بن اصبهانى منسوب است . وى\r\n\r\n","description":"","footnote":"","page_name":" 511 ","page_number":558},
  {"content":"\r\n\r\nچهار صد غلام داشت و همراه مصعب به نبرد مختار رفت و فرماندهء ميمنهء سپاه بود .\r\nعباس بن هشام از پدر خويش و او از يكى از اولاد اهتم روايت كرد كه يزيد بن عبد الملك به عمر بن هبيره نوشت كه امير المؤمنين را در سرزمين عرب نصيبى نيست . به اقطاعات سركشى كن و آنچه را زائد بر احتياج است براى امير المؤمنين بستان . پس عمر به اقطاعات مراجعه مىكرد و دربارهء آنها مىپرسيد و همه را مساحى مىكرد تا به زمينى رسيد و پرسيد از آن كيست ؟ صاحب ملك گفت :\r\nمال من است . گفت : از كجا آورده‌اى ؟ گفت :\r\nاز پدران راستين خود به ميراث برده‌ايم و پس از مرگ ما اولادمان از ما به ارث خواهند برد گويد : سپس مردمان از اين رفتار شكوه سر دادند و عمر كار خود را متوقف ساخت .\r\nگويند : صلتان به صلت بن حريث حنفى و قاسمان به قاسم بن عباس بن ربيعة بن حارث بن عبد المطلب تعلق داشت . قاسمان را عون برادر قاسم به ارث برد . نهر خالدان الاجمه به اولاد خالد بن اسيد و آل ابو بكره متعلق بود . اما نهر ماسوران . مردى شرير نزديك آن مىزيست كه بر مردمان سعايت مىكرد و آنان را بر يك ديگر همىشورانيد و اين نهر به وى منسوب شد . ماسور در زبان پارسى به معنى حيله‌گر و شرير آمده است . جبيران ملك جبير بن ابى زيد از طايفهء بنو عبد الدار بود و معقلان ملكى بود كه زياد به اقطاع معقل بن يسار داده بود . اولاد معقل مىگويند كه آن را عمر به اقطاع داده است ، حال آنكه عمر كسى را در ناحيه نهرين اقطاعى نداد .\r\n\r\n","description":"","footnote":"","page_name":" 512 ","page_number":559},
  {"content":"\r\n\r\nجندلان به عبيد الله بن جندل هلالى تعلق داشت و نهر توت اقطاعى عبد الله بن نافع بن حارث ثقفى بود . قحذمى گويد : نهر سليمان بن على از آن حسان بن ابى حسان نبطى بود و نهر غوثى تحت توليت مردى به نام غوث قرار داشت كه صاحب مسلحه بود و نهر به نام او خوانده شد . برخى گويند كه اين نهر به عنوان شاخهء كمكى مرغاب كنده شد و از اين رو آن را غوث خواندند . ذات الحفافين كه به نهر معقل و دجله راه داشت ، از آن عبد الرحمن بن ابى بكره بود و آن را عربى التمار آزاد كردهء امة الله دختر ابو بكره خريدارى كرد . نهر ابو سبرهء هذلى اقطاعى وى بود ، و ملك اقطاعى حربانان از آن حرب بن عبد الرحمن بن حكم بن ابى العاصى ، و ملك حباب از آن حباب بن يزيد مجاشعى بود . نهر جعفر به جعفر آزاد كردهء سلم بن زياد تعلق داشت و مشمول خراج بود و بثق شيرين به شيرين همسر كسرى پسر هرمز متعلق بود .\r\nقحذمى و مدائنى گويند : مهلبان كه در ديوان به ملك اقطاعى عمر بن هبيره معروف است از آن عمر بن هبيره بود . اين ملك را يزيد بن عبد الملك پس از ضبط اموال يزيد بن مهلب و برادران و فرزندانش به عمر واگذار كرد . پيش از آن به مغيرة بن مهلب تعلق داشت و در آن نهرى جارى بود كه زادان فروخ حفر كرده و به نام وى شهرت داشت . امروزه اين ملك از آن اولاد سفيان بن معاوية بن يزيد بن مهلب مىباشد . سفيان در باب آن به ابو العباس شكايت كرد و او آن را اقطاع وى قرار داد . آنگاه آل مهلب به مرافعه برخاستند و سفيان گفت كه ملك از آن مغيره بوده است . گفتند :\r\nدرست است لكن مغيرة بن مهلب پيش از پدر خود وفات يافت و دخترش نيمى از ملك را به ارث برد كه همان ميراث مادرى تو است و باقى به پدرش باز مىگردد و به ورثهء او مىرسد . گفت : مغيره پسرى هم داشت . گفتند : تو را با پسر مغيره چه كار است ، تو از\r\n\r\n","description":"","footnote":"","page_name":" 513 ","page_number":560},
  {"content":"\r\n\r\nوى ارث نمىبرى . او خال تو است . لكن سفيان چيزى به ايشان نداد و اندازهء ملك هزار و پانصد جريب بود .\r\nكوسجان به عبد الله بن عمرو ثقفى كوسه منسوب است . مدائنى گويد : كوسجان از آن ابو بكره بود و برادرش نافع در باب آن به روى مرافعه كرد و هر دو به آن ملك رفتند و هر يك مدعى مالكيت بودند .\r\nعبد الله بن عمرو كوسه نيز برفت و به آن دو گفت : مىبينم كه با يك ديگر مرافعه داريد . مرا به حكميت برگزينيد . آن دو وى را حكم كردند و او گفت : داورى من اين است كه آن را از آن خود گردانيدم .\r\nآن دو ، ملك را به وى تسليم داشتند . هم او گويد كه به قولى كوسجان دسترسى به آب نداشت و عبد الله به ابو بكره و نافع گفت : راه آبى به اندازهء يك پرش به من بدهيد و آن دو خواسته‌اش را اجابت كردند . گويند كه وى سى ذراع پرش كرد .\r\nگويند : در فرات زمينهائى بود كه صاحبانش با حفظ مالكيت آنها به هنگام آمدن مسلمانان اسلام آوردند ، و زمينهاى ديگرى نيز هست كه از طريق هبه و ساير موجبات تملك از دست ايشان خارج شد و به ملكيت جمعى از مسلمانان درآمد و مشمول عشر قرار گرفت حال آنكه قبلا جزء اراضى خراجى بود . حجاج اين املاك را دوباره مشمول خراج قرار داد و سپس عمر بن عبد العزيز آنها را به شمول صدقه باز گردانيد و مجددا عمر بن هبيره آنها را تابع خراج ساخت و چون هشام بن عبد الملك به خلافت رسيد قسمتى از آن املاك را مشمول صدقات كرد و بعد مهدى همهء آنها را تابع صدقات قرار داد . گويد : جعفران از آن ام جعفر دختر مجزاة بن ثور سد و سى زن اسلم بود كه اسلمان به وى تعلق داشت .\r\nقحذمى از ارقم بن ابراهيم روايت كرد كه گفت : حسان نبطى را ديدم كه عبد الاعلى بن عبد الله همراه اوست و بر سر پل دستور مىدهد كه از حد نهر فيض هر چه هست براى اولاد هشام بن\r\n\r\n","description":"","footnote":"","page_name":" 514 ","page_number":561},
  {"content":"\r\n\r\nعبد الملك حيازت كنند و چون به در خانهء عبد الاعلى رسيد دست از ذرع كردن بداشت . زمانى كه دولت مباركه بر سر كار آمد تمامى آن املاك ضبط شد . ابو جعفر جبان را به انضمام چند ملك ديگر وقف اهل مدينه كرد و مهدى الشرقى را به اقطاع به دختر خود عباسه همسر محمد بن سليمان واگذار كرد . عبادان ملك اقطاعى حمران بن ابان آزاد كردهء عثمان بود و آن را عبد الملك بن مروان به وى داده بود . به قولى بخشى از آن را زياد به او سپرده بود . حمران از اسيران عين التمر بود و ادعا مىكرد كه از اولاد نمر بن قاسط است . حجاج روزى در حضور عباد بن حصين حبطى گفت : اين حمران چه مىگويد ، اگر نسب خود را به اعراب پيوند دهد و نگويد كه پدرش مردى محقر بوده است و خود آزاد كردهء عثمان است ، هر آينه گردنش را خواهم زد . عباد با شتاب از مجلس حجاج برون آمد و حمران را از گفتهء حجاج آگاه ساخت و او بخش غربى نهر را به وى بخشيد و شرقى را وقف كرد . آن موضع به نام عباد بن حصين شهرت يافت .\r\nهشام بن كلبى گويد : نخستين كس كه در عبادان به مرابطه « 1 » پرداخت عباد بن حصين بود و گويد كه ربيع بن صبح فقيه آزاد كردهء بنو سعد مالى از مردم بصره گرد آورد و در عبادان با آن مال حصنى ساخت و در آن به مرابطه پرداخت . ربيع از حسن بصرى روايات نقل مىكرد و به عزم غزا از طريق دريا روانهء هند شد و بمرد و در جزيره‌يى از جزاير به سال صد و شصت به خاك سپرده شد .\r\nقحذمى گويد : خالدان القصر و خالدان هبساء هر دو از آن خالد بن عبد الله بن خالد بن اسيد بود و خالدان ديگرى به يزيد بن طلحهء حنفى مكنى به ابو خالد تعلق داشت . هم او گويد كه نهر عدى خورى از نهر بصره بود و عدى بن ارطاة فرازى عامل عمر بن عبد العزيز آن را\r\n\r\n\r\n","description":"","footnote":"\r\n( 1 ) . به زير نويس صفحه 206 رجوع شود .\r\n","page_name":" 515 ","page_number":562},
  {"content":"\r\n\r\nبه بثق شيرين متصل كرد . و گويد كه سليمان آنچه را يزيد بن مهلب از بطيحه‌ها احياء كرد اقطاع وى قرار داد و يزيد شرقى و جبان و خست و ريحيه و مغيرتان و قسمتهاى ديگرى را كشت و زرع كرد و جملگى به صورت ملك شخصى درآمد . آنگاه اين املاك را يزيد بن عبد الملك ضبط كرد و سپس هشام پسرش آنها را به اقطاع سپرد و پس از او باز مورد تملك قرار گرفت .\r\nقحذمى گويد : حجاج عباسان را به اقطاع به خيره دختر ضمرهء قشيريه زن مهلب داد و يزيد بن عبد الملك آن را ضبط كرد و به اقطاع به عباس بن وليد بن عبد الملك سپرد . سپس بار ديگر ضبط شد و ابو العباس آن را به اقطاع به سليمان بن على داد . گويد : قاسميه از جمله زمينهاى بىآب بود و قاسم بن سليمان آزاد كردهء زياد نامه‌يى بساخت و مدعى شد كه آن را يزيد بن معاويه نوشته و آن ملك را به اقطاع به وى داده است . خالديه از آن خالد بن صفوان بن اهتم بود و پيش از آن به قاسم بن سليمان تعلق داشت .\r\nمالكيه به مالك بن منذر بن جارود و حاتميه به حاتم بن قبيصة بن مهلب متعلق بود .\r\nجمعى از مردم بصره مرا گفتند كه عدى بن ارطاة به عمر بن عبد العزيز نامه نوشت و به اهل بصره نيز بفرمود تا نامه‌هايى در باب حفر نهرى براى خويش بنويسند . پس وكيع بن ابى سود تميمى نوشت : اگر براى ما نهرى حفر نكنى بصره نمىتواند قابل سكونت براى ما باشد . به قولى عدى اين كار را براى نزديك شدن به بهز بن يزيد بن مهلب كرد و در اين مقوله براى وى سودمند واقع شد .\r\nگويند : عمر پاسخ داد و او را مأذون داشت كه نهرى حفر كند و او نهر عدى را بكند و مردمان به تماشاى آن برون آمدند . عدى حسن بصرى را سوار درازگوشى كرد كه خود بر آن سوار بود و خويشتن پياده روان شد .\r\n\r\n","description":"","footnote":"","page_name":" 516 ","page_number":563},
  {"content":"\r\n\r\nگويند : چون عبد الله بن عمر بن عبد العزيز به عنوان عامل يزيد بن وليد به عراق آمد ، اهل بصره نزد وى رفته از شورى آب خود شكايت كردند و دو شيشه نزد او بردند كه در يكى آب بصره و ديگرى آب بطيحه بود و او بديد كه ميان آن دو فرق است . پس گفتند : اگر نهرى براى ما حفر كنى خواهيم توانست از اين آب شيرين بنوشيم .\r\nعبد الله در اين باب به يزيد بنوشت و يزيد پاسخ داد كه اگر مخارج اين نهر به اندازهء خراج عراق كه به دست ما مىرسد باشد هزينه‌اش را بپرداز . پس او نهر معروف به نهر ابن عمر را بكند . روزى مردى در مجلس ابن عمر گفت : به خدا كه من مخارج اين نهر را سيصد هزار يا بيش از آن برآورد مىكنم . ابن عمر گفت اگر تا ميزان خراج عراق هم باشد بر آن صرف خواهم كرد .\r\nگويند : واليان و اشراف بصره آب شيرين از دجله مىآوردند و آب انبارهائى حفر كرده بودند . حجاج آب انبار معروفى در بصره داشت كه آب باران در آن جمع مىشد . ابن عامر و زياد و ابن زياد آب انبارهائى داشتند كه مردم نيز از آنها استفاده مىكردند .\r\nگويند : منصور بار اول كه به بصره آمد قصر خود را نزديك حبس اكبر بنا كرد و آن به سال صد و چهل و دو بود و در سفر دوم خود مصلائى را كه در بصره است بساخت . قحذمى گويد :\r\nحبس اكبر مربوط به دوران اسلامى است . گويند : محمد بن سليمان بن على ديه خويش را بر آب انبارهائى كه در بصره ساخته بود وقف كرد تا درآمد آن براى هزينهء دولابها و اشتران آبكش و مصالح آنها صرف شود .\r\nروح بن عبد المؤمن از عم خود ابو هشام و او از پدر خويش روايت كرد كه اهل بصره نزد پسر عمر بن عبد العزيز در واسط رفتند و از وى خواستند نهرى بر ايشان حفر كند و او نهر ابن عمر را براى ايشان بكند . آبى كه مىآمد قليل و اندك بود و بيشتر آب\r\n\r\n","description":"","footnote":"","page_name":" 517 ","page_number":564},
  {"content":"\r\n\r\nبطيحه به نهر الدير مىريخت و مردم آب شيرين را از ابله مىآوردند تا آنكه سليمان بن على به بصره آمد و مغيثه را حفر كرد و آب بندها بر بطيحه بزد و مانع جريان آب به نهر الدير شد و آن را به نهر ابن عمر روان ساخت و براى حفر مغيثه هزار هزار درهم صرف كرد . نيز گويد : اهل بصره به سليمان شكايت بردند كه آب شور است و بسيارى از آب دريا سوى ايشان جريان مىيابد . سليمان قندل را مسدود كرد و آب اهل بصره شيرين شد . گويد : سليمان محل زندان را كه جزء خانهء ابن زياد است از مال خود خريد و آن را به زندان مبدل كرد و آب انبارى را كه در دهناء يا ميدان بنو هاشم واقع است حفر كرد .\r\nبرخى از آگاهان به امور املاك بصره گويند كه اهل شعيبيه فرات در عهد خلافت رشيد آن آبادى را به على بن رشيد واگذار كردند بر اين قرار كه خود مزارع وى شوند و در مقابل از لحاظ مقاسمهء محصول تخفيفى بر ايشان قائل شود . وى در اين باب مذاكره كرد و شعيبيه را جزء املاك عشريه و مشمول صدقه قرار داد و در مقاسمهء محصول با اهالى به نحوى كه رضاى آنان را تأمين كرد اقدام نمود . شعيب بن زياد واسطى ، كه يكى از فرزندانش در واسط كنار دجله خانه‌يى دارد ، از جانب وى به كار شعيبيه پرداخت و اين ملك به نام هم او منسوب شد .\r\nبرخى از بصريان از جمله روح بن عبد المؤمن مرا گفتند كه چون سليمان بن على مغيثه را حفر كرد ، منصور به اين فكر افتاد كه ديهى را با احياء بطيحه پديد آورد و بفرمود تا اين كار را در مورد سبيطيه انجام دهند . سليمان بن على و اهل بصره از اين دستور ناخر سند بودند . اهل بصره بر در خانهء عبد الله بن على كه آن زمان از دست منصور گريخته و نزد برادر خود سليمان بود رفتند و فرياد كشيدند اى امير المؤمنين نزد ما بيا تا با تو بيعت كنيم . سليمان از\r\n\r\n","description":"","footnote":"","page_name":" 518 ","page_number":565},
  {"content":"\r\n\r\nآنان ممانعت كرد و پراكنده‌شان ساخت و سوار بن عبد الله تميمى عنزى و داود بن ابى هند آزاد كردهء بنو بشير و سعيد بن ابى عروبه را سوى منصور گسيل داشت . نام ابو عروبه بهران بود . آنان تصوير بطيحه را همراه داشتند و نزد منصور رفته به وى گفتند كه مردم از شور شدن آب بصره هراس دارند . منصور گفت : تصور نمىكنم چنان باشد كه شما مىپنداريد و بفرمود تا دست نگاه دارند و خود به بصره رفت و دستور داد تا سبيطيه را احياء كنند و چنين شد . در اين ملك بيشه‌زارى بود از آن مردى از دهقانان كه او را سبيط مىخواندند . وكيل منصور كه مباشرت كار آن ديه و احياء آن را بر عهده داشت قسمتى از بهاى بيشه‌زار را نپرداخت و سبيط را بزد . سبيط به دربار منصور رفت و آنقدر در آنجا براى مطالبهء باقى بها بماند و به طرح اختلاف با ديوان خليفه پرداخت تا بمرد و آن ديه به سبب بيشه‌زار وى به نام او منسوب شد و آن را سبيطيه گفتند .\r\nگويند : پل قره در بصره به قرة بن حيان باهلى منسوب است و در نزديكى آن نهرى قديم بود كه مادر عبد الله بن عامر آن را بخريد و به عنوان مغيض « 1 » خير اهل بصره كرد . عبد الله بن عامر نيز سوق را خريد و تصدق كرد . گويند عبيد الله بن زياد روزى كه خبر مرگ يزيد بن معاويه رسيد بر نهر ام عبد الله عبور كرد و نخلى را بديد و بفرمود تا آن را بركنند و حمام حمران بن ابان را نيز خراب كرد .\r\nامروزه در محل آن حمام شيره درست مىكنند .\r\nگويند : مسجد حامره به جماعتى از عجمان منسوب است كه به يمامه رفتند و سپس سوار بر خر به بصره آمدند و جلوى اين مسجد منزل گرفتند . كسانى گويند كه هم ايشان اين مسجد را بنا كردند\r\n\r\n\r\n","description":"","footnote":"\r\n( 1 ) . از معانى اين واژه محل ورود و جريان فاضلاب است .\r\n","page_name":" 519 ","page_number":566},
  {"content":"\r\n\r\nو سپس بناى مسجد تجديد شد .\r\nعلى اثرم از ابو عبيده و او از ابو عمرو بن علاء روايت كرد كه قيس بن مسعود شيبانى از سوى كسرى بر طف ولايت داشت . وى منجشانيه را كه شش ميل از بصره فاصله دارد بساخت و اين كار به دست مزدورى به نام منجشان انجام گرفت و هم به نام او منسوب شد . بالاتر از آن روضة الخيل قرار داشت كه كره اسبان قيس در آنجا مىچريدند .\r\nابن كلبى گويد : آبى كه به حوأب معروف است به حوأب دختر كلب بن وبره منسوب است كه زن مر بن اد بن طابخه بود و قرق ضريه از آن ضريه دختر ربيعة بن نزار مادر حلوان بن عمران بن حاف بن قضاعه بود . گفته مىشود كه حلوان به همين حلوان منسوب است .\r\n\r\nامر اسواران و زط\r\nجمعى از اهل علم مرا حكايت كردند كه سياه اسوارى فرماندهء طلايه سپاه يزدگرد بود . سپس يزدگرد وى را به اهواز فرستاد و او در كلبانيه فرود آمد و در آن حال ابو موسى اشعرى سوس را در محاصره گرفته بود . سياه چون نصرت اسلام و عزت اهل آن و گشوده شدن سوس و رسيدن كمكهاى پياپى براى ابو موسى را بديد به وى پيام داد : همى خواهيم كه به دين شما در آئيم بر اين قرار كه همراهتان با عجمانى كه خصم شمايند بجنگيم ، لكن اگر بين خودتان خلاف افتد با يك سو به خاطر سوى ديگر نبرد نكنيم ، و اگر تازيان با ما به نبرد برخيزند ما را در برابر آنان حمايت كنيد و بر ضد ايشان يارى دهيد ، و ما در هر بلدى كه مايل باشيم منزل گزينيم\r\n\r\n","description":"","footnote":"","page_name":" 520 ","page_number":567},
  {"content":"\r\n\r\nو ميان هر گروهى از شما كه خواهيم زيست كنيم ، و عطائى فزونتر براى ما معين شود ، و اميرى كه شما را گسيل داشته خود بر اين جمله پيمان بندد . ابو موسى گفت : به جاى اينها چگونه است كه هر چه حق ما است حق شما نيز باشد و آنچه تكليف ما است بر عهدهء شما نيز مقرر گردد . گفتند : بدان خرسند نيستيم . پس ابو موسى در اين باب به عمر بنوشت و عمر پاسخ داد كه هر چه خواستند بپذير .\r\nآنگاه عجمان برون آمده به مسلمانان پيوستند و همراه ابو موسى در محاصرهء تستر شركت جستند و زيانى از ناحيه ايشان مشاهده نشد . ابو موسى به سياه گفت : اى دوست تو و يارانت چنان نيستيد كه ما گمان مىبرديم . وى گفت : به تو بگويم كه ما را انديشه‌يى سواى آن است كه شما در سر داريد و از اهل و حرم ما كسى ميان شما نيست تا به خاطر آن در بيم باشيم و بجنگيم . ما در آغاز كار با توكل و به اميد آنكه خداوند خير فراوان بر ما ارزانى دارد به اين دين گرويديم . پس براى ايشان عطائى فزونتر منظور شد و چون به بصره رفتند پرسيدند : نسب كدام يك از قبائل به رسول الله ( ص ) نزديكتر است ؟ گفتند : بنو تميم و ايشان بر سر آن بودند كه با ازد حليف شوند . پس ازد را رها كرده به بنو تميم پيوستند . آنگاه ناحيه‌هائى را براى ايشان معين كردند كه در آن منزل گزيدند و نهر خود را كه به نهر اساوره معروف است بكندند و به قولى اين نهر را عبد الله بن عامر حفر كرد .\r\nابو الحسن مدائنى گويد : شيرويه اسوارى بر آن شد كه همراه خالد بن معمر و بنو سدوس در منطقهء بكر بن وائل منزل كند . لكن سياه نپذيرفت و در ناحيه بنو تميم جاى گرفتند و در آن زمان در بصره قبايل ازد و عبد شمس نبودند . هم او گويد : سيابجه كه پيش از اسلام در سواحل مىزيستند و نيز قوم زط ، كه در طفوف به دنبال چراگاه حركت مىكردند ، به اسواران پيوستند و چون اسواران\r\n\r\n","description":"","footnote":"","page_name":" 521 ","page_number":568},
  {"content":"\r\n\r\nو زط و سيابجه مجتمع شدند ، بنو تميم بر سر ايشان رقابت مىكردند و به جذب آنان رغبت داشتند . پس اسواران به بنو سعد و زط و سيابجه به بنو حنظله پيوستند . آنگاه به اتفاق ايشان به نبرد با مشركان پرداختند و همراه ابن عامر به خراسان رفتند . لكن در جنگ جمل و جنگ صفين و ساير جنگهاى بين مسلمانان شركت نجستند تا نبرد مسعود فرا رسيد و پس از آن در جنگ ربذه شركت كردند و با ابن اشعث در جريان كار وى همراه بودند كه بر اثر آن حجاج قصد ايشان كرد و خانه‌هايشان را ويران ساخت و عطاياى مقرر در حق آنان را حذف كرد و برخى را بكوچاند و گفت جزء شرايط شما اين بود كه ما را در برابر يك ديگر يارى ندهيد .\r\nروايت شده است كه چون اسواران به كلبانيه رفتند ابو موسى ربيع بن زياد حارثى را گسيل داشت و او با ايشان بجنگيد و سپس امان خواستند تا اسلام آورند و با دشمنان بجنگند و با هر كه خواهند حليف شوند و هر جا كه اراده كنند منزل گزينند . گويند كه جمعى از جنگجويان پارسى بىزمين پس از خاتمهء جنگ در آن نواحى به اساوره پيوستند و با ايشان همراه شدند و اسلام آوردند .\r\nمدائنى گويد : چون يزدجرد به اصبهان رفت سياه را بخواند و او را با سيصد مرد كه هفتاد تن آنان از بزرگان بودند به اصطخر فرستاد و او را بفرمود تا هر كه را خواهد از مردم و جنگجويان بلاد برگزيند . آنگاه يزدگرد از پى او برفت و چون به اصطخر رسيد وى را به سوس فرستاد كه در محاصرهء ابو موسى بود ، و هرمزان را به تستر گسيل داشت . سياه در كلبانيه فرود آمد و مردم سوس از كار يزدجرد و گريز او با خبر شدند و از ابو موسى طلب صلح كردند و او با ايشان صلح كرد . سياه همچنان در كلبانيه بود تا ابو موسى به تستر رفت و آنگاه از كلبانيه بشد و بين رامهرمز و تستر اقامت گزيد تا عمار بيامد . آن زمان سياه رؤسائى را كه\r\n\r\n","description":"","footnote":"","page_name":" 522 ","page_number":569},
  {"content":"\r\n\r\nهمراه وى از اصبهان آمده بودند گرد آورد و گفت : به ياد داريد كه مىگفتيم اين قوم بر اين كشور غلبه خواهند كرد و ستورانشان در ايوان اصطخر سرگين خواهند انداخت . هم اكنون چنان كه بينيد كار ايشان رو به اعتلاء است . پس در انديشهء خود باشيد و به دين ايشان درآئيد . آنان خواستهء وى را اجابت كردند و او شيرويه را با ده تن نزد ابو موسى فرستاد و ميثاقى بر پايه شرايطى كه توصيف كرديم ببستند و اسلام آوردند .\r\nكسانى جز مدائنى از عوانه روايت كردند كه اسواران با ازد حليف شدند و سپس پرسيدند كه كدام يك از دو قبيلهء ازد و بنو تميم با پيامبر ( ص ) و خلفاء از حيث نسب نزديكتر و از جهت يارى رسانى پيش‌تر است . گفتند : بنو تميم . پس ايشان با بنو تميم حليف شدند و بزرگ بنو تميم در آن زمان احنف بن قيس بود .\r\nجماعتى از اسواران در ايام ابن زبير در نبرد ربذه شركت جستند و گروهى را با تيرهائى كه داشتند بكشتند و تير احدى از ايشان خطا نمىكرد . اما سيابجه و زط و اندغار جزء سپاه پارسيان و از جملهء آن دسته از اهل سند بودند كه به اسارت درآمده و براى آنان مقررى تعيين شده بود و در زمرهء نخستين جنگجويانى بودند كه به قيد اسارت درآمدند . چون اين جماعات از كار اسواران آگاه شدند اسلام آوردند و پيش ابو موسى آمدند و او آنان را همانند اسواران در بصره منزل داد .\r\nروح بن عبد المؤمن از يعقوب بن حضرمى و او از سلام روايت كرد كه حجاج جمعى از قوم زط و اقوام ديگر سند را همراه خاندان و اولاد و گاوميش‌هايشان بياورد و در نواحى سفلاى كسكر اقامت داد . روح گويد : اين جماعات بر بطيحه غالب شدند و در آنجا به زاد و ولد پرداختند . سپس گروههائى از بردگان فرارى و غلامان آزاد شدهء باهله و پيرامونيان محمد بن سليمان بن على و غيره به\r\n\r\n","description":"","footnote":"","page_name":" 523 ","page_number":570},
  {"content":"\r\n\r\nايشان پيوستند و آنان را به راهزنى و مبارزهء عاصيانه با حكومت برانگيختند . پيش از آن كار ايشان آن بود كه چيز اندكى را سائلى كنند و يا از غفلت اهل سفاين استفاده جويند و آنچه را كه بتوانند از آنها بربايند . در دوره‌يى از خلافت مأمون مردمان از عبور در ناحيه ايشان اجتناب مىكردند و حمل كالا در سفاين از بصره به بغداد قطع شد . چون المعتصم به خلافت رسيد به كار ايشان همت گماشت و مردى از اهل خراسان به نام عجيف بن عنبسه را مأمور نبرد با آنان كرد و جمعى از فرماندهان و سپاهيان را به وى منضم ساخت و هر مقدار از اموال طلبيد بر وى دريغ نكرد و سوارانى بر اسبان راهوار با دمهاى بريده بين بطيحه‌ها و مدينة السلام بگمارد و ايشان اخبار جماعت زط را در برخى از ساعات روز يا اول شب در مدينة السلام براى وى مىآوردند . به فرمودهء او عجيف آب را با هزينهء بسيار بر ايشان ببست تا همگى را بگرفت و احدى از آنان هلاك نشد . و جملگى را در زورقهائى به مدينة السلام آورد و آنگاه برخى را در خانقين منزل داد و سايرين را در عين زر به و سرحدات پراكنده ساخت .\r\nگويند : جمعى از سيابجه موكلين بيت المال در بصره بودند و شمار آنان به قولى چهل و به قولى چهار صد بود . چون طلحة بن عبيد الله و زبير بن عوام به بصره آمدند ، و در آن هنگام عثمان بن حنيف انصارى از سوى على بن ابى طالب بر آن شهر ولايت داشت ، سيابجه تا آمدن على رضى الله عنه از تسليم بيت المال خوددارى كردند و آنان سحرگاه بيامدند و جماعت سيابجه را بكشتند .\r\nعبد الله بن زبير مباشرت اين كار را بر عهده داشت و همراه جماعتى بر ايشان تاخت . رياست سيابجه را آن زمان ابو سالمهء زطى داشت كه مردى صالح بود .\r\nمعاويه جمعى از نخستين افراد زط و سيابجه را به سواحل شام\r\n\r\n","description":"","footnote":"","page_name":" 524 ","page_number":571},
  {"content":"\r\n\r\nو انطاكيه منتقل كرد و وليد بن عبد الملك نيز جمعى از زط را به انطاكيه و حوالى آن برد .\r\nگويند : عبيد الله بن زياد گروهى از مردم بخارا را اسير كرد و به قولى آن جماعت تسليم حكم او شدند و به قولى ديگر عبيد الله آنان را به امان و برقرارى وظيفه دعوت كرد و ايشان به اين معنى خرسندى نشان دادند و عبيد الله آنان را در بصره سكونت داد .\r\nهنگامى كه حجاج شهر واسط را بنا كرد بسيارى از ايشان را به آنجا برد . امروزه از نسل آنان جماعتى در آن شهر باقى است .\r\nخالد شاطر معروف به ابن مارقلى از همان جماعت است . گويد كه اندغار از مردم نواحى كرمان به سمت سجستان‌اند .\r\n\r\nكوره‌هاى اهواز\r\nگويند كه مغيرة بن شعبه در زمان ولايت خويش ، هنگامى كه عتبة بن غزوان در آخر سال پانزده يا آغاز سال شانزده بصره را ترك گفت ، به غزاى سوق الاهواز رفت . بيرواز دهقان آن بلد با وى بجنگيد و سپس به پرداخت مالى با او مصالحه كرد و پس از آن عهد خود بشكست . پس ابو موسى اشعرى كه پس از مغيره از سوى عمر به ولايت بصره رسيده بود به جنگ سوق الاهواز رفت و آن را به عنوه بگشود و نهر تيرى را نيز به عنوه فتح كرد و خود به سال هفده مباشرت اين كار را بر عهده داشت .\r\nابو مخنف و واقدى روايت كرده‌اند كه ابو موسى به بصره آمد و زياد را كاتب خود قرار داد . عمر بن خطاب عمران بن حصين خزاعى را از پى او اعزام كرد تا مردمان را فقه و قرآن بياموزد و هنگام غيبت ابو موسى از بصره جانشينى وى را بر عهده داشته باشد .\r\n\r\n","description":"","footnote":"","page_name":" 525 ","page_number":572},
  {"content":"\r\n\r\nابو موسى سوى اهواز رفت و رستاق به رستاق و نهر به نهر را بگشود و عجمان از پيش روى وى مىگريختند . وى بر تمامى ارض اهواز به جز سوس و تستر و مناذر و رامهرمز غلبه كرد .\r\nوليد بن صالح از مرحوم « 1 » عطار و او از پدر خود و او از شويس عدوى روايت كرد كه گفت : به اهواز آمديم كه جمعى از زط و اسواران در آنجا بودند و با ايشان نبردى شديد در پيوستيم و بر آنان غلبه كرديم و اسيران بسيارى گرفتيم و بين خود تقسيم كرديم .\r\nآنگاه عمر به ما نوشت : شما را توان آبادى آن سرزمين نيست پس اسيرانى را كه در اختيار داريد رها كنيد و خراج بر ايشان قرار دهيد . ما اسيران را بازگردانيديم و آنان را به تملك خود درنياورديم .\r\nگويند : ابو موسى به مناذر رفت و اهل آن را در حصار گرفت و كار جنگ با ايشان شدت يافت . مهاجر بن زياد حارثى برادر ربيع بن زياد بن ديان در سپاه مسلمانان بود و اراده كرد تا شراء نفس « 2 » كند و در آن حال روزه‌دار بود . ربيع به ابو موسى گفت : مهاجر قصد آن دارد كه شراء نفس كند در حالى كه روزه‌دار است . ابو موسى گفت : تصميم من بر آن است كه هر روزه‌دارى نخست بايد افطار كند و گر نه به جنگ نخواهد رفت . مهاجر جرعه‌يى آب نوشيد و\r\n\r\n\r\n","description":"","footnote":"\r\n( 1 ) . كلمهء مرحوم نام اين شخص بوده است .\r\n( 2 ) . بدين معنى است كه كسى يكه به ميدان رود و با دشمن بجنگد و خود را فدا كند كاربرد اين واژه از آن رو است كه چنين شخصى جان خود را به خاطر عقيدهء خويش و در راه خدا و در قبال بهشت مىفروشد . گروهى از خوارج را نيز شراة مىخواندند كه جمع شارى است و اين بدان خاطر بود كه مىگفتند ما جانهاى خود را در راه اطاعت از خداوند و در قبال بهشت مىفروشيم ( ابو نصر اسماعيل الجوهرى :\r\nالصحاح )\r\n","page_name":" 526 ","page_number":573},
  {"content":"\r\n\r\nگفت : من عزم اميرم را برآورده ساختم و به خدا كه آب را به خاطر عطش ننوشيدم . سپس سلاح بر گرفت و برفت و نبرد كرد تا شهادت يافت . اهل مناذر سر او را گرفته بين دو كنگرهء قصر خويش بيفراشتند . سخن سرائى دربارهء وى گويد :\r\nآنگه كه در مناذر جوششى در جمع ايشان فتاد مهاجر ، آزاد و با متانت رهسپار شد وى از خاندان بنو ديان است و دانيم كه ايشان در آل مذحج چون گوهرى گرانبهايند ابو موسى اشعرى ربيع بن زياد را بر مناذر گمارد و به سوس رفت .\r\nربيع مناذر را به عنوه بگشود و جنگجويان را بكشت و كودكان را به بردگى برد . مناذر بزرگ و كوچك به دست مسلمانان افتاد و ابو موسى عاصم بن قيس بن صلت سلمى را بر آنها گمارد و سمرة بن جندب فرازى حليف انصار را بر سوق الاهواز ولايت داد . جمعى گويند كه ابو موسى مناذر را در محاصره داشت و عمر به وى نوشت كه كسى را به جاى خود گمارد و به سوس رود و او ربيع بن زياد را به جاى خويش نهاد .\r\nسعدويه از شريك و او از ابو اسحاق و او از مهلب بن ابى صفره روايت كرد كه گفت : ما مناذر را محاصره كرديم و اسيرانى نصيبمان شدند . آنگاه عمر نوشت مناذر همچون قريه‌يى از قراى سواد است . هر چه نصيبتان شده است باز گردانيد .\r\nگويند : ابو موسى به سوس رفت و با اهل آن بجنگيد و سپس ايشان را در حصار گرفت تا هر چه خوردنى داشتند تمام شد و ناگزير از امان‌خواهى شدند . مرزبان سوس تقاضا كرد كه به هشتاد تن امان داده شود و آنگاه او دروازهء شهر را گشوده آن را\r\n\r\n","description":"","footnote":"","page_name":" 527 ","page_number":574},
  {"content":"\r\n\r\nتسليم كند . وى هشتاد تن را نام برد و خود را جزء ايشان قرار نداد . پس ابو موسى فرمان داد تا سر وى را برگيرند و متعرض آن هشتاد تن نشد و جز آنان بقيه جنگجويان را بكشت و اموالشان را بگرفت و كودكان را به بردگى برد . ابو موسى در دژ سوس اتاقى ديد كه پوششى بر آن كشيده‌اند . درباره‌اش بپرسيد . به وى گفتند جثهء دانيال نبى - كه بر او و بر همهء انبياء و فرستادگان خدا درودباد در آنجا است . سوس را خشكسالى فرا گرفته و مردمش از اهل بابل خواسته بودند دانيال را براى ايشان بفرستند تا سبب پر آبى شود و آنان چنان كرده بودند . بختنصر دانيال را اسير كرده به بابل برده و او در آنجا وفات يافته بود . ابو موسى در اين باب به عمر بنوشت . عمر به وى پاسخ داد كه دانيال را كفن پوشانيده دفن كند . ابو موسى جلوى نهرى را سد كرد و چون آب آن منقطع شد دانيال را به خاك سپرد و سپس آب بر آن جارى ساخت .\r\nابو عبيد قاسم بن سلام از مروان بن معاويه و او از حميد طويل و او از حبيب و او از خالد بن زيد مزنى كه چشم خود را در سوس از دست داده بود روايت كرد كه گفت : شهر سوس را محاصره كرديم و امير ما ابو موسى بود . نخست با كوششى مواجه شديم لكن سپس دهقان سوس با ابو موسى مصالحه كرد بر اين قرار كه شهر را بگشايد و در مقابل به صد تن از اهل آن امان داده شود . وى شهر را بگشود و پيمان ابو موسى را بگرفت . ابو موسى به وى گفت : آن صد تن را جدا كن . او به اين كار آغاز كرد و ابو موسى به يارانش گفت :\r\nاميدوارم خداوند او را از نفس خود غافل كند . وى صد تن را جدا كرد و خود به عنوان دشمن خدا باقى ماند و ابو موسى بفرمود تا به قتلش رسانند . وى بانگ زد : مهلتى ده ، من مال زيادى به تو خواهم داد . لكن ابو موسى اباء كرد و گردنش را بزدند .\r\nگويند : ابو موسى با اهل رامهرمز مهادنه‌يى منعقد ساخت و\r\n\r\n","description":"","footnote":"","page_name":" 528 ","page_number":575},
  {"content":"\r\n\r\nچون مهلت هدنه سر آمد ابو مريم حنفى را سوى ايشان فرستاد و او به هشتصد هزار درهم با آنان صلح كرد .\r\nروح بن عبد المؤمن از يعقوب و او از ابو عاصم رامهرمزى كه صد سال يا نزديك به آن عمر داشت روايت كرد كه گفت : ابو موسى با اهل رامهرمز به هشتصد هزار يا نهصد هزار صلح كرد و سپس آنان غدر كردند و شهر به عنوه فتح شد . ابو موسى آن را در اواخر كار خود بگشود .\r\nگويند : ابو موسى سرق را به صلحى همانند صلح رامهرمز بگشود و سپس اهل آن غدر كردند و ابو موسى حارثة بن بدر غدانى را با سپاهى عظيم سوى ايشان فرستاد و او شهر را فتح نكرد و چون عبد الله بن عامر بيامد آن را به عنوه بگشود . پس از آن حارثه به ولايت سرق رسيد و ابو الاسود دؤلى در اين باب گفت :\r\nاى حارثة بن بدر به امارت رسيده‌اى به سان موش باش خيانت كن و برباى زيرا كه همهء مردمان يا دروغگويند كه چيزى به دلخواه تو گويند و يا راستگوى كه سخنها به گمان و شبهه همىرانند و چون گفته شود كه بيائيد و به تحقق رسانيد نتوانند و عجز نشان مده كه عجز بدترين عادات است از دارائى دو عراق ، سرق نصيب تو بوده است چون اين اشعار به سمع حارثه رسيد چنين گفت :\r\nخداى آدميان تو را جزاى خير دهاد نيك گفتى و مرا سفارشى بسنده بنمودى\r\n\r\n","description":"","footnote":"","page_name":" 529 ","page_number":576},
  {"content":"\r\n\r\nمرا به حزم خواندى و اگر جز اين گفتى همى ديدى كه سرپيچى از فرمانت بكردمى گويند : ابو موسى به تستر رفت كه حدث و شوكت دشمن . همه در آنجا بود و به عمر بنوشت و يارى طلبيد . عمر به عمار بن ياسر نامه‌يى نوشت و بفرمود تا با اهل كوفه سوى وى رود . عمار جرير بن عبد الله بجلى را بر مقدمهء سپاه گسيل داشت و خود نيز برفت تا به تستر رسيد . بر ميمنهء وى يعنى ميمنهء ابو موسى براء بن مالك برادر انس بن مالك ، و بر ميسره‌اش مجزاة بن ثور سد و سى قرار داشتند و فرماندهى سواران با انس بن مالك بود . بر ميمنهء سپاه عمار براء بن عازب انصارى و بر ميسره‌اش حذيفة بن يمان عبسى و بر سوارانش قرظة بن كعب انصارى و بر پيادگانش نعمان بن مقرن مزنى فرماندهى داشتند . اهل تستر با مسلمانان نبرد شديدى در پيوستند و بصريان و كوفيان يورش همى آوردند تا به دروازهء تستر رسيدند . براء بر دروازه شهر با اهل تستر بجنگيد تا شهادت يافت .\r\nخداى او را بيامرزد . هرمزان و يارانش به حالى بس وخيم به شهر درآمدند . از ايشان نهصد تن در جنگ كشته و ششصد نفر اسير شدند كه سپس آنان را نيز گردن زدند . هرمزان از مردم مهرجان‌قذف بود و در نبرد جلولاء همراه عجمان شركت داشت .\r\nمردى عجمى از مسلمانان امان گرفت به اين شرط كه آنان را بر نقاط دست يا بى به مشركان هدايت كند . وى مسلمان شد و شرط كرد كه براى خود و فرزندانش عطائى معين شود . ابو موسى بر اين شرايط با وى پيمان بست و مردى از طايفهء شيبان به نام اشرس بن عوف را همراهش گسيل داشت . وى اشرس را از راهى سنگلاخ به دجيل رسانيد و از آن عبور داد و سپس وى را بر فراز شهر برد و هرمزان را به وى بنمود و آنگاه او را به لشكرگاه\r\n\r\n","description":"","footnote":"","page_name":" 530 ","page_number":577},
  {"content":"\r\n\r\nباز گردانيد . ابو موسى چهل مرد را همراه مجزاة بن ثور گسيل داشت و دويست مرد را نيز از پى او فرستاد . آن زمان شب هنگام بود و مرد امان يافته پيشاپيش برفت و مسلمانان را به شهر درآورد .\r\nآنان نگاهبانان را بكشتند و بر فراز باروى شهر تكبير گفتند . چون هرمزان اين بشنيد به قلعهء خود كه محل خزانه و اموالش بود بگريخت . ابو موسى صبحگاهان برفت و به شهر داخل شد و آن را به تصرف در آورد . هرمزان گفت : تازيان را كسى بر كار ما هدايت نكرد جز يكى از خودمان كه پيشرفت امور ايشان و برگشت روزگار ما را دريافته بود . يكى از عجمان به كشتن اهل و اولاد خود و افكندن ايشان به دجيل پرداخت از بيم آنكه به چنگ تازيان افتند .\r\nهرمزان امان خواست و ابو موسى اباء كرد مگر آنكه عمر در اين باب حكم كند و هرمزان به اين قرار تن در داد . ابو موسى هر كه را در قلعه يافت كه امان نداشت بكشت . هرمزان نزد عمر فرستاده شد و عمر وى را زنده نگاه داشت و عطائى بهر او تعيين كرد . هرمزان سپس به معاضدت ابو لؤلؤه غلام مغيرة بن شعبه در قتل عمر رضى الله عنه متهم شد . روزى عبيد الله بن عمر به وى گفت : با هم برويم اسبى را كه از آن من است تماشا كنيم . هرمزان برفت و عبيد الله از پى او همىشد و در حالى كه غافل بود وى را به شمشير بزد و بكشت .\r\nابو عبيد از مروان بن معاويه و او از حميد و او از انس روايت كرد كه گفت : تستر را محاصره كرديم و هرمزان تن درداد « 1 » و كسى كه او را نزد عمر آورد من بودم . مرا ابو موسى فرستاد . عمر به هرمزان گفت : سخنى بگوى . گفت : سخن مرد زنده يا مرده ؟ گفت :\r\nسخن بگوى بر تو باكى نيست . هرمزان گفت : خداوند مانعى بر سر\r\n\r\n\r\n","description":"","footnote":"\r\n( 1 ) . يعنى به اجراى هر نظرى كه عمر اعلام دارد .\r\n","page_name":" 531 ","page_number":578},
  {"content":"\r\n\r\nراه ما جماعت عجم در قلع و قمع شما پديد نياورده بود . لكن از آن زمان كه خداوند با شما شد دست ما را از شما كوتاه كرد . عمر گفت : نظرت چيست اى انس . گفتم : جنگجويانى پر توان و دشمنانى پر ستيز را پشت سر نهاده‌ام . اگر او را بكشى آنان از اميد حيات مأيوس خواهند شد و بر ستيزه‌جوئى خويش خواهند افزود . لكن اگر زنده‌اش گذارى ايشان نيز بر زنده ماندن طمع خواهند بست .\r\nعمر گفت : اى انس سبحان الله . اين قاتل براء بن مالك و مجزاة بن ثور سدوسى است . گفتم : تو را بر كشتن وى جوازى نيست . گفت :\r\nآيا عطاء خود را از او ستانده‌اى ؟ گفتم : نى ، لكن تو به وى گفتى باكى نيست « 1 » . گفت : كى ؟ بايد به اين گفته شاهدى اقامه كنى و گر نه تو را عقوبت خواهم كرد . گويد : من از نزد عمر بيرون آمدم و در همان حال زبير بن عوام را ديدم كه آنچه من به ياد داشتم او نيز به ياد داشت . وى به سود من شهادت داد و عمر دست از هرمزان بداشت و او مسلمان شد و عمر عطائى براى وى برقرار كرد .\r\nاسحاق بن ابى اسرائيل از ابن مبارك و او از ابن جريح و او از عطاء خراسانى روايت كرد كه گفت : لازم است بگويم كه تستر به\r\n\r\n\r\n","description":"","footnote":"\r\n( 1 ) . اين جملهء كوتاه به سبب همين واقعهء تاريخى جاى خود را در حقوق بين الملل اسلامى باز كرده و به عنوان صيغهء عقد امان شناخته شده و از معروفيت خاصى برخوردار است .\r\nواژهء ديگر از همين رديف كلمهء « مترس » فارسى است كه سابقهء تاريخى آن در صفحهء 544 همين كتاب آمده است ، هر چند واژه‌يى كه غلام مسلمانان نوشت و با تير به قلعه پرتاب كرد - يعنى كلمهء « مترس » - از قلم افتاده است . قابل ذكر اينكه به نظر برخى از فقهاء اگر به جاى همين واژهء مترس فارسى ترجمهء عربى آن يعنى « لا تخف » به كار برده شود به تنهائى كافى براى تحقق امان نخواهد بود و بايد مقرون به قرائن ديگرى باشد . لكن كلمهء « مترس » به تنهائى براى اين منظور كافى است ، كه البته اين خود فلسفه‌اى دارد ( ملاحظه شود : علامهء حلى : تذكرة الفقهاء ، كتاب الجهاد ، الفصل الثالث فى الامان )\r\n","page_name":" 532 ","page_number":579},
  {"content":"\r\n\r\nصلح گشوده شد و سپس اهل آن كافر شدند . پس مهاجران بدان ديار شتافتند و جنگجويانش را بكشتند و كودكان را به بردگى گرفتند و آنان همچنان در دست صاحبان خود مىبودند تا آنكه عمر نوشت هر چه را در تصرف داريد رها كنيد .\r\nگويد : ابو موسى به جنديسابور رفت و اهل آن شهر در هراس افتاده امان خواستند . وى با ايشان صلح كرد بر اين قرار كه احدى به قتل نرسد و به بردگى برده نشود و اموال آنان - جز جنگ افزار - مصون ماند . سپس جمعى از اهل جنديسابور به كلبانيه روى آوردند . ابو موسى ربيع بن زياد را گسيل داشت و او آنان را بكشت و كلبانيه را فتح كرد . اسواران امان خواستند و ابو موسى ايشان را امان داد و آنان اسلام آوردند . به قولى آن جماعت قبل از اين تاريخ امان يافته به ابو موسى پيوسته بودند و در نبرد تستر نيز شركت داشتند . و الله اعلم .\r\nعمر بن حفص عمرى از ابو حذيفه و او از ابو الأشهب و او از ابو رجاء روايت كرد كه ربيع بن زياد ثيبان را به دستور ابو موسى به عنوه بگشود و سپس اهل آن جانب غدر پيش گرفتند و منجوف بن ثور سدوسى آن بلد را فتح كرد . هم او گويد : از جمله بلادى كه عبد الله بن عامر بگشود بلاد سنبيل و زط بود . اهل اين دو بلد كافر شده و جمعى از اين كردار به ايشان پيوسته بودند . عبد الله ايذج را پس از نبردى شديد بگشود و ابو موسى سوس و تستر و دورق را به عنوه فتح كرد . مدائنى گويد : ثات بن ذى الحرهء حميرى قلعهء ذو الرناق را بگشود .\r\nمدائنى از شيوخ خود و عمر بن شبه از مجالد بن يحيى روايت كردند كه مصعب بن زبير مطرف بن سيدان باهلى از طايفهء بنو جاوه را رئيس شرطهء خود كرد و آن هنگامى بود كه از سوى برادرش عبد الله بن زبير بر عراق ولايت داشت . مردى از طايفهء بنو عائش بن\r\n\r\n","description":"","footnote":"","page_name":" 533 ","page_number":580},
  {"content":"\r\n\r\nمالك بن تيم الله بن ثعلبة بن عكابه به نام نابى بن زياد بن ظبيان و مرد ديگرى از قوم بنو نمير را كه راهزنى كرده بودند نزد مطرف آوردند و او نابى را بكشت و آن مرد نميرى را تازيانه زد و رها كرد . زمانى كه مطرف از رياست شرطه معزول شد و به ولايت اهواز رسيد عبيد الله بن زياد بن ظبيان جمعى را گرد آورد و برون آمده قصد وى كرد . دو گروه به يك ديگر رسيده بايستادند و ميان ايشان نهرى بود . مطرف بن سيدان از نهر عبور كرد و ابن ظبيان بر او شتافت و با نيزه وى را بزد و بكشت . مصعب ، مكرم بن مطرف را به تعقيب ابن ظبيان فرستاد و او رهسپار شد و به موضعى رسيد كه امروزه به نام لشكرگاه مكرم معروف است . ابن ظبيان به مصاف وى نرفت و به عبد الملك بن مروان پيوست و همراه او با مصعب نبرد كرد و او را بكشت و سرش را ببريد . لشكرگاه مكرم به همين مكرم بن مطرف منسوب است . بعيث سكرى گويد :\r\nابن سيدان را جامى عطش‌زداى بنوشانيديم همان بس است و بهترين امور آن است كه بسنده بود و نيز گويند كه لشكرگاه مكرم به مكرم بن فزر از قوم بنو جعونة بن حارث بن نمير منسوب است كه حجاج وى را به نبرد خرزاد بن باس فرستاد و آن هنگامى بود كه خرزاد سر به عصيان برداشته به ايذج رفته بود و در دژى كه به نام وى مشهور است حصار گرفته بود . چون محاصره به درازا كشيد ، خرزاد پنهانى و ناشناس برون آمد تا به عبد الملك ملحق شود لكن مكرم بر او دست يافت و در آن حال دو مرواريد در كلاه خود داشت . مكرم وى را بگرفت و نزد حجاج فرستاد و او گردنش را بزد .\r\nگويند : نزديك لشكرگاه مكرم قريه‌يى كهن بود كه بعدا بناى\r\n\r\n","description":"","footnote":"","page_name":" 534 ","page_number":581},
  {"content":"\r\n\r\nلشكرگاه به آن متصل شد و همچنان بر آن مىافزودند تا بزرگ شد و آن جمله را لشكرگاه مكرم مىناميدند كه امروزه شهر جامعى است .\r\nابو مسعود از عوانه حكايت كرد كه عبد الله بن زبير ، حمزة بن عبد الله بن زبير را بر بصره گمارد و او برون رفته عازم اهواز شد و چون كوهستان اهواز را بديد گفت : همچون قعيقعان است .\r\nثورى گويد كه اهواز را در پارسى هوزمسير مىخواندند و سپس اخواز ناميده شد و مردمان تغييرش داده اهواز گفتند . مردى اعرابى گويد :\r\nمرا دگر بار باز مگردان به اخواز و به قعقعان كه در جانب سوق است و نهر بط كه پشه‌هايش تمامى شب با نيش بىرحم خود خواب از من همىگيرند آن وعده‌ها ، كه به خويشتن از طمع حصينى و عمرو مىداد ، نه بر حقيقت بود و گويد كه نهر بط نهرى بود كنار چراگاه اردكان و از اين رو عامهء مردم آن را نهر بط خواندند ، همان گونه كه گويند :\r\nدار بطيخ « 1 » . از كسى شنيدم كه مىگفت اين نهر از آن زنى بود به نام بطئة و آن را به اسم وى خواندند و سپس حروفى از آن حذف شد .\r\n\r\n\r\n","description":"","footnote":"\r\n( 1 ) . مراد اين است كه آن نهر فقط ويژهء اردكان نبوده است چنان كه دار بطيخ نيز مختص خربزه نمىباشد . دار بطيخ نام محله‌يى در بغداد بوده است كه در آن انواع ميوه‌ها به فروش مىرسيده ، لكن تنها به نام خربزه ( بطيخ ) شهرت داشته است . شاعر گويد :\r\nچون دار بطيخ كه همه ميوه‌ها در آن بود ليك روزگارش جز « سراى خربزه » نناميده است\r\n","page_name":" 535 ","page_number":582},
  {"content":"\r\n\r\nمحمد بن سعد از واقدى و او از محمد بن عبد الله و او از زهرى روايت كرد كه گفت : عمر سواد و اهواز را به عنوه بگشود و از وى خواستند كه آن بلاد را تقسيم كند . عمر گفت : پس سهم مسلمانانى كه پس از ما خواهند آمد چه خواهد شد ؟ وى براى اهل آن ديار منزلت اهل ذمه را قائل شد .\r\nمدائنى از على بن حماد و سحيم بن حفص و كسان ديگرى جز آن دو روايت كرد كه گفتند : ابو مختار يزيد بن قيس بن يزيد بن صعق اين كلام را در باب شكايت به عمر بن خطاب از عمال اهواز و ديگران بسرود :\r\nنامه‌يى به امير المؤمنين همىفرستم كه تو امين خداوند در كار نهى و امرى و امين پروردگار در ميان مايى ، و آن كس كه امين خداوند آسمان بود قلبم تسليم اوست مگذار كه اهل رستاقها و قريه‌ها مال خدا را در سفره‌هاى رنگين گواراى وجود كنند كس پيش حجاج فرست و حساب وى مىپرس و نزد « جزء » فرست و پيش « بشر » و هيچيك از دو « نافع » را از ياد مبر و نه ابن غلاب كاز اشراف بنو نصر است و نه « عاصم » را كاز آن عيبها برى نيست و نه آن مولاى بنو بدر را كه در سوق است كس نزد نعمان فرست و حساب او مىپرس و نيز داماد بنو غزوان را ، كه من از كارها با خبرم و از اموال « شبل » بپرس و از « ابن محرش » كه پيچيده است در رستاقها آوازهء كارش\r\n\r\n","description":"","footnote":"","page_name":" 536 ","page_number":583},
  {"content":"\r\n\r\nاموالشان را قسمت كن ، خاندانم فداى تو ، كه اين جماعت اگر نيمى از مالشان را هم برگيرى باز راضىاند مرا به گواهى مخوانيد كه من پنهان خواهم شدن ليك از شگفتىهاى جهان اين نكته برگويم كه ما با اين گروه به جنگ رويم و با ايشان باز همىگرديم پس چگونه است كه ايشان غنى و ما بىماليم هر گه كه تاجرى دارى « 1 » بسته‌يى مشك آورد آن مشك راهى فرق زلفان اين جماعت همىشود .\r\nپس عمر نيمى از اموال اين كسان را كه ابو مختار ذكر كرده بود بگرفت تا جائى كه يكتاى نعل را بستاند و نعل ديگر را بگذارد .\r\nابو بكره نيز از اين جماعت بود و گفت : من از سوى تو بر چيزى گمارده نبودم . عمر گفت : برادرت بر بيت المال و ده يك ابله گمارده بود و او اموال را به تو مىداد و تو با آن داد و ستد مىكردى .\r\nپس ده هزار از او بستاند و به قولى نيمى از مالش را بگرفت .\r\nگويد : حجاج كه ابو مختار ذكر وى كرده حجاج بن عتيك ثقفى بود كه او را بر فرات گمارده بودند . جزء بن معاويه عم احنف ولايت سرق را داشت و بشر بن محتفز والى جنديسابور بود . دو نافع ، يكى نفيع ابو بكره و ديگرى نافع بن حارث بن كلده برادرش بود .\r\nابن غلاب ، خالد بن حارث از طايفهء بنود همان بود كه بيت المال اصبهان را در دست داشت . عاصم بن قيس بن صلت سلمى بر مناذر گمارده بود و آن كه در سوق بود سمرة بن جندب بود كه ولايت سوق الاهواز را داشت . نعمان بن عدى بن نضلة بن عبد العزى بن\r\n\r\n\r\n","description":"","footnote":"\r\n( 1 ) . منسوب به دارين و آن بندرگاهى در بحرين بوده كه مشك از هندوستان به آنجا حمل مىشده است .\r\n","page_name":" 537 ","page_number":584},
  {"content":"\r\n\r\nحرثان از طايفهء بنو عدى بن كعب بن لؤى بر كوره‌هاى دجله گمارده بود و او همان است كه گويد :\r\nكو آنكه اين پيام از من به حسناء برد كه يارش در ميسان از شيشه و كوزه همىنوشد هر گه كه خواهم دهقانان قريه نغمه سر مىدهند و رقاصه‌يى « 1 » بر پنجه‌ها رقصد به هر شيوه‌يى شايد امير المؤمنين را خوش نيايد كه ما در كوشك كهنه‌يى با يك ديگر هم صحبتى كنيم چون اين شعر به سمع عمر رسيد گفت : آرى ، به خدا كه مرا خوش نيايد و او را معزول داشت . داماد بنى غزوان ، مجاشع بن مسعود سلمى بود كه دختر عتبة بن غزوان را به زنى داشت و بر ارض بصره و صدقات آن گمارده بود . شبل بن معبد بجلى احمسى توليت دريافت غنائم را داشت و ابن محرش ابو مريم حنفى والى رامهرمز بود .\r\nعوسجة بن زياد كاتب گويد كه رشيد ، ارض اهواز را به مزارعه به عبيد الله بن مهدى داد و در آن خصوص شبهه حاصل شد و جمعى شكايت به مأمون بردند . وى بفرمود تا در آن كار بنگرند و مداقه كنند ، پس آنچه محل شبهه نبود تنفيذ شد . و آن قسمت كه مورد شك بود مشكوك فيه خوانده شد كه همان قسمت به اهواز معروف است .\r\n\r\n\r\n","description":"","footnote":"\r\n( 1 ) . مراد رقاصه‌يى است كه دقك يا دايره زنگى به دست دارد و حين رقصيدن آن را به صدا در مىآورد .\r\n","page_name":" 538 ","page_number":585},
  {"content":"\r\n\r\n\r\nكوره‌هاى فارس و كرمان\r\nگويند : علاء بن حضرمى كه عامل عمر بن خطاب بر بحرين بود ، هرثمة بن عرفجهء بارقى از قوم ازد را گسيل داشت و او جزيره‌يى را در دريا نزديك فارس بگشود . سپس عمر به علاء بنوشت تا وى را به يارى عتبة بن فرقد سلمى فرستد و او چنان كرد . هنگامى كه عمر ، عثمان بن ابى العاصى ثقفى را بر بحرين و عمان گمارد ، وى آن دو ناحيه را مقهور ساخت و اهل آنها را به نظم و اطاعت در آورد ، و آنگاه برادر خويش حكم بن ابى العاصى را با سپاهى عظيم از طوايف عبد قيس و ازد و تميم و بنو ناجيه و ديگران ، از راه دريا به فارس فرستاد و او جزيرهء ابر كاوان را بگشود و سپس به توج رفت كه جزء سرزمين اردشير خره است و معنى اردشير خره ، شكوه اردشير است .\r\nبه روايت ابو مخنف ، عثمان بن ابى العاصى خود از دريا گذشت و به فارس رسيد و در توج فرود آمد و آن را بگشود و در آن مساجد بساخت و آن بلد را خانهء مسلمانان كرد و از طايفهء عبد قيس و جز ايشان در آنجا سكونت داد . وى از توج به ارجان كه مجاور آن بود تاخت و تاز مىكرد . سپس با دريافت نامه‌يى از عمر به عمان و بحرين رفت و برادر خود حكم را به جاى خويش گمارد . ديگران جز ابو مخنف گفته‌اند كه حكم در سال نوزده توج را بگشود و مسلمانان را از عبد قيس و جز ايشان در آنجا منزل داد .\r\nگويند : آمدن اعراب به فارس بر شهرك مرزبان و والى فارس گران آمد و دشوار افتاد و خبر قهر و دليرى ايشان و پيروزى آنان بر هر دشمنى كه سر راهشان بوده است به سمع وى رسيد و سپاهى عظيم گرد آورد و برفت تا به راشهر از سرزمين شاپور رسيد كه\r\n\r\n","description":"","footnote":"","page_name":" 539 ","page_number":586},
  {"content":"\r\n\r\nنزديك توج است . حكم بن عاصى سوى وى شتافت و بر مقدمهء سپاهش سوار بن همام عبدى قرار داشت . مصافى شديد در گرفت . و در آنجا دره‌يى بود كه شهرك مردى از سرداران خود را با گروهى بر آن گمارده و بفرموده بود تا هر فرارى از يارانش كه از آنجا بگذرد ، او را بكشد .\r\nدلاورى از اسواران از جنگ روى بر تافت و به آن سوى رفت و آن مرد قصد كشتن وى كرد . او گفت : مرا مكش ، ما با قومى منصور در حال جنگيم ، خداوند با ايشان است . آنگاه سنگى را به زمين نهاد و به تير بزد و آن را دو تكه كرد و گفت : اين تير را ديدى كه سنگ را دو پاره كرد ، به خدا كه اگر به آنان مىزدى خدشه‌يى بر ايشان وارد نمىكرد . گفت : مرا از كشتن تو گريزى نيست . هم در آن حال خبر كشته شدن شهرك به وى رسيد و كسى كه او را كشت سوار بن همام عبدى بود كه بر وى تاخت و او را به نيزه بزد و از اسب بينداخت و سپس به شمشير بزد تا جان از تنش بدر رفت . آنگاه پسر شهرك بر سوار حمله كرد و او را بكشت . خداوند مشركان را هزيمت كرد و را شهر به عنوه گشوده شد . آن روز از جهت سختى و نعمت فراوانى كه به مسلمانان روى كرد همچون روز قادسيه بود عمرو بن اهتم تميمى خبر پيروزى به عمر برد و گفت :\r\nنزد امام شتافتم تا كه او را به درستى از خبر سوار عبدى بياگاهانم خبر جنگجوئى پسنديده راى و خجسته سرشت كه در راه ايزد فدا كرده شد برخى از مردم توج گويند كه آن بلد پس از كشته شدن شهرك تمصير شد . و الله اعلم .\r\nگويند : عمر بن خطاب به عثمان بن عاصى نوشت كه\r\n\r\n","description":"","footnote":"","page_name":" 540 ","page_number":587},
  {"content":"\r\n\r\nبه فارس رود و او برادر خود مغيره ، و به قولى حفص بن عاصى را كه مردى صاحب رأى بود به جاى خويش گمارد و به توج رفت و در آنجا منزل گزيد و از آن بلد به غزا مىرفت و به همان جا باز مىگشت . عمر به ابو موسى كه در بصره بود نامه‌يى نوشت و بفرمود تا عثمان بن ابى العاصى را پشتيبانى و يارى كند . وى از بصره به غزاى فارس مىرفت و سپس به همان جا باز مىگشت .\r\nعثمان بن ابى العاصى ، هرم بن حيان عبدى را به قلعه‌يى به نام شبير فرستاد و او آن دژ را پس از محاصره و جنگ به عنوه بگشود .\r\nبرخى گويند كه هرم دژ ستوج را به عنوه فتح كرد و عثمان به جره از كورهء سابور آمد و پس از آن كه اهل بلد با وى نبرد كردند آن را به صلح و به شرط پرداخت جزيه و خراج و راهنمائى مسلمانان فتح كرد .\r\nعثمان بن ابى العاصى كازرون را در كورهء سابور فتح كرد و بر ارض كازرون چيره شد . هم او نوبندجان از كورهء سابور را بگشود و بر آن غلبه كرد . ابو موسى و عثمان بن ابى العاصى در پايان خلافت عمر مجتمع شده ارجان را به صلح و به شرط پرداخت جزيه و خراج بگشودند و شيراز را كه جزء سرزمين اردشير خره است بر اين قرار گشودند كه مردمش ، جز آنان كه خواهند جلاى بلد كنند ، ذمى شوند و خراج پردازند و كشته نشوند و به بردگى گرفته نشوند . آن دو سينيز در سرزمين اردشير خره را فتح كردند و مردمش را براى كشت اراضى به جاى نهادند . عثمان دژ جنابا را به امان بگشود و به درابجرد آمد كه سرچشمه و پايگاه علم و دين اهل فارس بود و ولايت شهر را هربذ داشت . هربذ با مالى كه به عثمان داد و بر اين قرار كه نمونهء مردم درابجرد بر ديگر مردم فارس نيز كه بلادشان گشوده مىشود به اجراء درآيد ، با وى صلح كرد . جمعى در ناحيه جهرم براى مقابله با وى گرد آمدند و\r\n\r\n","description":"","footnote":"","page_name":" 541 ","page_number":588},
  {"content":"\r\n\r\nاو آن جمع را بپراكند و سرزمين جهرم را بگشود و آنگاه عثمان به فسا رفت و بزرگ آن بلد با او همانند صلح درابجرد مصالحه كرد و به قولى در مورد فسا نيز هربذ با وى عقد صلح بست .\r\nعثمان بن ابى العاصى به سال بيست و سه ، و به قولى بيست و چهار ، پيش از آن كه ابو موسى از سوى عثمان بن عفان به ولايت بصره رسد به شهر سابور آمد و مردمش را بديد كه از مسلمانان ترسانند .\r\nبرادر شهرك در خواب ديد كه مردى عرب بر وى داخل شد و پيراهنش را برگرفت . دلش از آن فروريخت و پس از اندك مقاومتى امان و صلح طلبيد . عثمان با وى صلح كرد بر اين قرار كه كسى كشته يا برده نشود و او در ذمه درآيد و مالى پيش پرداخت كند . سپس اهل سابور نقض عهد و غدر كردند و به سال بيست و شش ابو موسى آن را به عنوه بگشود و در آن حال عثمان بن ابى العاصى بر مقدمهء سپاهش قرار داشت .\r\nمعمر بن مثنى و ديگران گويند : عمر بن خطاب به سال بيست و دو دستور داد تا جارود عبدى به دژهاى فارس رود و او هنگامى كه ميان جره و شيراز بود سر تپه‌يى براى قضاى حاجت عقب ماند و ابريقى به همراه داشت . جمعى از كردان وى را گرد گرفتند و او را بكشتند و آن مكان تپهء جارود ناميده شد .\r\nگويند : زمانى كه عبد الله بن عامر بن كريز پس از ابو موسى اشعرى به ولايت بصره رسيد در سال بيست و هشت به اصطخر رفت و ماهك از سوى اهل آن بلد با وى صلح كرد . سپس خارج شده عزم جور كرد و چون از اصطخر برفت اهل بلد پيمان شكستند و عامل وى را بر خود بكشتند . عبد الله پس از فتح جور بر ايشان تاخت و آن شهر را بگشود .\r\nگويند : هرم بن حيان بر جور كه مدينهء اردشير خره است بايستاد و مسلمانان گاه در كار آن شهر جهد مىكردند و گاه از آن منصرف\r\n\r\n","description":"","footnote":"","page_name":" 542 ","page_number":589},
  {"content":"\r\n\r\nشده به اصطخر مىپرداختند و به غزاى نواحى كه نقض عهد كرده بودند مىشتافتند . چون ابن عامر به جور رفت اهل شهر با وى نبرد كردند و سپس حصار گرفتند و او آن بلد را با شمشير به عنوه بگشود و آن به سال بيست و نه بود . ابن عامر كاريان و فشجاتن را كه همان فيشجان است در ناحيه درابجرد بگشود . اين دو بلد در صلح هربذ داخل نبوده و نقض عهد نكرده بودند .\r\nجماعتى از اهل علم مرا گفتند كه جور چندين سال بجنگيد و بر آن غلبه‌يى حاصل نشد تا ابن عامر آن را بگشود و سبب فتح آن اين بود كه يكى از مسلمانان شبى براى گزاردن نماز برخاست و در كنارش كيسه‌يى از نان و گوشت بود . سگى بيامد و آن را بكشيد و دوان ببرد تا از مدخلى مخفى به شهر اندر شد . مسلمانان بر آن مدخل بس جهد كردند تا از راه آن به درون رفتند و شهر را بگشودند .\r\nگويند : چون عبد الله بن عامر از فتح جور فراغت يافت بر اهل اصطخر تاخت و پس از نبردى شديد و كوبيدن شهر با منجنيق آن را بگشود و چهل هزار از عجمان را بكشت و بيشتر خاندانهاى اشراف و بزرگان اسواران را كه به اصطخر پناه برده بودند به قتل رسانيد .\r\nبرخى از رواة گويند كه ابن عامر چون از خبر پيمان شكنى اهل اصطخر آگاه شد به آن شهر بازگشت و آن را بگشود و سپس به جور رفت و فرماندهء مقدمهء سپاهش هرم بن حيان بود و جور را فتح كرد .\r\nحسن بن عثمان زيادى روايت كرده است كه پيمان شكنى اهل اصطخر در زمانى بود كه عبد الله بن عباس از سوى على رضى الله عنه بر عراق ولايت داشت و او اصطخر را بگشود .\r\nعباس بن هشام از پدر خود و او از ابو مخنف روايت كرد كه ابن عامر عازم اصطخر شد و فرماندهء مقدمهء سپاهش عبيد الله بن معمر تيمى بود . اهل اصطخر در رامجرد به مقابلهء عبيد الله رفتند و\r\n\r\n","description":"","footnote":"","page_name":" 543 ","page_number":590},
  {"content":"\r\n\r\nاو با ايشان بجنگيد و آنان وى را بكشتند و در بستانى در رامجرد به خاك سپرده شد . خبر به ابن عامر رسيد و شتابان بيامد و بر ايشان تاخت . ميمنهء سپاهش با ابو برزه نضلة بن عبد الله اسلمى و ميسره با معقل بن يسار مزنى و فرماندهى سواران با عمران بن حصين خزاعى و فرماندهى پيادگان با خالد بن معمر ذهلى بود . ابن عامر با اهل اصطخر بجنگيد و آنان را شكست داد و به درون اصطخرشان راند و خداوند آن شهر را به عنوه مفتوح ساخت . ابن عامر در آنجا نزديك يكصد هزار تن را بكشت و به درابجرد كه پيمان شكسته بود آمد و آن را بگشود و سپس عزم كرمان كرد .\r\nعمرو ناقد از مروان بن معاويه فرازى و او از عاصم احول و او از فضيل بن زيد رقاشى روايت كرد كه گفت : ما شهر ياج را يك ماه طولانى در محاصره داشتيم و هر روز مىپنداشتيم كه آن را فتح خواهيم كرد . روزى اهل شهر با ما نبرد كردند و ما به لشكرگاه بازگشتيم . برده‌يى مملوك عقب ماند و پنداشتند كه گريخته است .\r\nهمان برده امانى براى ايشان بنوشت و با تير به سويشان افكند « 1 » .\r\nهم او گويد كه ما به قصد نبرد رفته بوديم ولى آنان از حصار خود برون آمدند و گفتند : اين امان شما است . ما در اين باب به عمر بنوشتيم و او پاسخ داد كه بردهء مسلمانان از مسلمانان است و ذمه او همچون ذمهء ايشان ، پس امانش بايد تنفيذ شود . ما امان او را تنفيذ كرديم .\r\nقاسم بن سلام از ابو النصر و او از شعبه و او از عاصم و او از فضيل روايت كرد كه گفت : ما در سيراف با دشمن نبرد مىكرديم .\r\nآنگاه ماجرايى از همان گونه را حكايت كرد . سعدويه از عباد بن عوام و او از عاصم احول و او از فضيل بن زيد رقاشى نقل كرد كه\r\n\r\n\r\n","description":"","footnote":"\r\n( 1 ) . به زير نويس صفحه 532 رجوع شود .\r\n","page_name":" 544 ","page_number":591},
  {"content":"\r\n\r\nمسلمانان دژى را محاصره كردند و برده‌اى امانى نوشت و با پيكانى سوى اهل دژ افكند . مسلمانان گفتند : امان وى بىارزش است . اهل دژ گفتند ما آزاد را از برده باز نمىشناسيم . پس در اين باب به عمر بنوشتند و عمر نوشت : بردهء مسلمانان از مسلمانان و ذمه‌اش همچون ذمهء ايشان است .\r\nبرخى از مردم فارس مرا گفتند كه دژ سيراف سوريانج نام داشت و اعراب آن را شهرياج خواندند . در فسا دژى است كه به نام خرشة بن مسعود از طايفهء بنو تميم و از بنو شقره معروف است كه با ابن اشعث همراه بود و در اين دژ حصار گرفت و سپس امان يافت و در واسط بمرد . در فسا بازماندگانى از وى باقىاند .\r\nاما كرمان . عثمان بن ابى العاصى ثقفى مرزبانش را در جزيره ابركاوان همراه سپاهى اندك بديد و او را بكشت . پس كار اهل كرمان سستى گرفت و دلهايشان فرو ريخت . چون ابن عامر به فارس رفت مجاشع بن مسعود سلمى را در پى يزدجرد به كرمان فرستاد .\r\nمجاشع به بيمند آمد و سپاهش در آنجا هلاك شد . سپس هنگامى كه ابن عامر عزم خراسان كرد مجاشع را به ولايت كرمان گمارد و او بيمند را به عنوه بگشود و مردمش را زنده نهاد و به آنان امان داد .\r\nدر آنجا قصرى است كه به قصر مجاشع معروف است . مجاشع بروخروه را بگشود و به شيرجان آمد كه كرسى كرمان است و ايامى چند بر آن بايستاد . اهل شهر حصار گرفته بودند و سوارانى از ايشان برون آمده با وى نبرد كردند و مجاشع آن بلد را فتح كرد و مردى را به جانشينى خويش بر آن نهاد . بسيارى از مردم شهر جلاى بلد كردند .\r\nابو موسى اشعرى ربيع بن زياد را گسيل داشت و او نواحى اطراف شيرجان را بگشود و با اهل بم و اندغار صلح كرد . اهل اين بلاد كفر ورزيده نقض عهد كردند و مجاشع بن مسعود باز آنها را فتح\r\n\r\n","description":"","footnote":"","page_name":" 545 ","page_number":592},
  {"content":"\r\n\r\nكرد و جيرفت را به عنوه بگشود و سير كرمان كرد و همه جا بتاخت .\r\nوى به قفص آمد و گروهى از عجمانى كه ترك ديار كرده بودند در هرموز براى نبرد با وى گرد آمدند و او با ايشان بجنگيد و بر آنان پيروزى و چيرگى يافت .\r\nبسيارى از مردم كرمان گريخته از راه دريا برفتند و برخى به مكران و برخى ديگر به سجستان شدند . پس تازيان خانه‌ها و زمينهايشان را به اقطاع گرفتند و كشت كردند و از آن عشر پرداختند و در پاره‌يى جايها قنات حفر كردند .\r\nحجاج قطن بن قبيصة بن مخارق هلالى را بر فارس و كرمان ولايت داد و او همان است كه چون به نهر رسيد يارانش نتوانستند از آن بگذرند و او گفت : هر كه گذر كند هزار درهم خواهد ستاند . آنان عبور كردند و او به گفتهء خود وفا كرد . اين نخستين بار بود كه واژهء جائزه پديد آمد « 1 » . جحاف بن حكيم شاعر گويد :\r\nفداى صاحب كرمان بنو هلال بلا گردان ايشان اهل و مالم ز بهر گذشتن جوائز رسم كردند و آن سنتى شد ، در ديگر روزگاران نيزه‌هاشان پيشى گيرد از هشت و ده به هنگام چكاچاك سنانها قبيصة بن مخارق از اصحاب پيامبر ( ص ) بود و شاعر دربارهء قطن\r\n\r\n\r\n","description":"","footnote":"\r\n( 1 ) . واژهء جائزه از مصدر جوز و جواز به معنى عبور و گذشتن است . بنا بر اين مفهوم اصلى جائزه پاداش عبور است لكن نسبت به موارد مشابه نيز تعميم يافته و به معنى هر نوع پاداش و وجه يا شيء كه به قصد تشويق داده مىشود اطلاق مىگردد .\r\n","page_name":" 546 ","page_number":593},
  {"content":"\r\n\r\nگويد :\r\nچه بسيار اميرانى كه بخشش ايشان بديدم ليك نصيب آخرم از حكمرانيشان اندوه بود آيا قطن نيز جز همانند پيشينيان خويش است ؟\r\nبايد شكيبا بود تا قطن به روزش چه پيش آرد گويند : ابن زياد ، شريك بن اعور حارثى را كه همان شريك بن حارث است بر كرمان ولايت داد و سفارشى دربارهء يزيد بن زياد بن ربيعة بن مفرغ حميرى به وى بنوشت و او زمينى را در كرمان به اقطاع وى داد . يزيد آن زمين را پس از فرار ابن زياد از بصره بفروخت .\r\nحجاج ، حكم بن نهيك هجيمى را پس از آن كه والى فارس كرد به ولايت كرمان گمارد و او مسجد ارجان و دار الامارهء آن بلد را بنا نهاد .\r\n\r\nسجستان و كابل\r\nعلى بن محمد و ديگران جز او با من حكايت كردند كه عبد الله بن عامر بن كريز بن ربيعة بن حبيب بن عبد شمس در سال سى به عزم خراسان روان شد و سپاه خود را در ناحيه شيرجان كرمان فرود آورد و ربيع بن زياد بن انس بن ديان حارثى را به سجستان فرستاد .\r\nاو برفت و در فهرج منزل كرد و سپس از كوير بگذشت كه هفتاد و پنج فرسنگ بود و به رستاق زالق رسيد . بين زالق و سجستان پنج فرسنگ راه است و زالق دژى است . ربيع روز مهرگان بر اهل\r\n\r\n","description":"","footnote":"","page_name":" 547 ","page_number":594},
  {"content":"\r\n\r\nدژ تاخت و دهقان زالق را بگرفت و او جان خود را با اين فديه رهانيد كه عصائى را بر زمين كوبد و آن را در زر و سيم غرقه كند . وى با دهقان مصالحه كرد كه از خون وى در گذرد . به گفتهء ابو عبيده معمر بن مثنى ، ربيع با وى مصالحه كرد بر اين قرار كه شهرش مشمول وضع مربوط به برخى از بلاد فتح شدهء فارس و كرمان باشد .\r\nربيع سپس به قريه‌يى به نام كركويه آمد كه پنج ميل از زالق فاصله داشت . اهل بلد با وى صلح كردند و به نبرد دست‌نيازيدند .\r\nآنگاه رستاقى به نام هيسون آمد و اهل آن برايش ضيافتى بر پاى داشتند و بىجنگ با وى صلح كردند . سپس به زالق رفت و راهنمايانى از آن جاى برداشت و سوى زرنج شد و بر هندمند فرود آمد و از رودى به نام نوق كه از آن جدا مىشود عبور كرد و به زوشت رسيد كه دو سوم ميل از زرنج فاصله داشت . اهل زوشت برون آمده با وى مصاف سخنى بدادند و تنى چند از مسلمانان كشته شدند . سپس مسلمانان يورش بردند و آنان را هزيمت كردند و پس از آن كه بسيارى را بكشتند ايشان را به درون شهر راندند .\r\nآنگاه ربيع به ناشروذ آمد كه قريه‌يى است و با اهل آن نبرد كرد و بر ايشان ظفر يافت . عبد الرحمن پدر صالح بن عبد الرحمن و نيز مادر صالح در آنجا نصيب وى شدند . صالح كسى است كه محل زاد انفروخ بن نيرى را براى حجاج بنوشت و از سوى سليمان بن عبد الملك متولى خراج عراق شد .\r\nعبد الرحمن را زنى به نام عبله از طايفهء بنو تميم و از عشيرهء بنو مرة بن عبيد بن مقاعس بن عمرو بن كعب بن سعد بن زيد مناة بن تميم خريدارى كرد . ربيع از ناشروذ به شرواذ كه قريه‌يى است برفت و بر آن غلبه كرد . جد ابراهيم بن بسام در آنجا نصيب ربيع شد و\r\n\r\n","description":"","footnote":"","page_name":" 548 ","page_number":595},
  {"content":"\r\n\r\nسپس به ملكيت ابن عمير ليثى درآمد .\r\nربيع پس از آن كه اهل زرنج با وى نبرد كردند آن شهر را در محاصره گرفت . ابرويز مرزبان زرنج كس پيش وى فرستاد و امان خواست تا به مصالحه پردازد . ربيع بفرمود تا يكى از اجساد كشتگان را بياوردند و بر زمين نهادند و خود بر آن بنشست و بر جسد ديگرى تكيه زد و يارانش را نيز بر جسدهاى كشتگان بنشانيد ربيع مردى گرازدندان و دراز بالا بود و چون مرزبان وى را بديد بهراسيد و مصالحه كرد بر اين قرار كه هزار غلام بچه به او دهد و همراه هر غلام بچه‌يى جامى از طلا باشد . ربيع به شهر اندر شد و سپس به سناروذ آمد كه نهرى است و از آن بگذشت و به قريتين آمد كه ايلخى اسبان رستم بود . با اهل بلد بجنگيد و پيروزى يافت .\r\nسپس به زرنج آمد و دو سال در آنجا بماند . آنگاه ابن عامر بيامد و مردى از بنو حارث بن كعب را بر آن جاى بگمارد كه او را اخراج كردند و دروازهء شهر را ببستند .\r\nمدت ولايت ربيع دو سال و نيم بود . در اين دوران چهل هزار رأس را به بردگى گرفت و منشى وى حسن بصرى بود . سپس ابن عامر عبد الرحمن بن سمرة بن حبيب بن عبد شمس را به ولايت سجستان گمارد . او به زرنج آمد و مرزبان شهر را روزى كه عيد داشتند در قصرش محاصره كرد . مرزبان با وى به شرط پرداخت دو هزار هزار درهم و دو هزار غلام بچه صلح كرد .\r\nابن سمره بر مناطق بين زرنج و كش از ناحيه هند چيره شد و در ناحيه راه رخج بر مناطقى كه بين محل خود وى تا بلاد داور قرار داشت غلبه كرد و چون به بلاد داور رسيد اهل آن را در كوه زور به محاصره گرفت و سپس با ايشان مصالحه كرد . شمار مسلمانانى كه همراه وى بودند هشت هزار تن بود و هر يك از ايشان چهار هزار نصيبش شد . آنگاه سراغ زور رفت و آن بتى\r\n\r\n","description":"","footnote":"","page_name":" 549 ","page_number":596},
  {"content":"\r\n\r\nزرين با چشمانى از ياقوت بود . ابن سمره دست بت را بريد و آن دو ياقوت را برگرفت و به مرزبان گفت : زر و گوهر را بستان ، من تنها مىخواستم تو را آگاه كنم كه بت نه زيانى مىرساند و نه سودى . وى بست و زابل را با عقد پيمان بگشود .\r\nحسين اسود از وكيع و او از حماد بن زيد و او از يحيى بن عتيق و او از محمد بن سيرين روايت كرد كه وى از برده گرفتن زابليان اكراه داشت و مىگفت : عثمان آنان را ولثى « 1 » داد . وكيع گويد :\r\nعقدى ضعيف‌تر از عهد با ايشان ببست .\r\nگويند : عبد الرحمن به زرنج آمد و در آنجا بماند تا كار عثمان پريشان شد . آنگاه امير بن احمر يشكرى را به جاى خود نهاد و از سجستان برفت . زياد اعجم دربارهء امير گويد :\r\nاگر امير نبود قوم يشكر هلاك مىشد و يشكريان به هر حال رو به فنايند اهل زرنج امير را برون راندند و دروازهء شهر را ببستند .\r\nزمانى كه على بن ابى طالب عليه السلام از جنگ جمل فارغ شد ، حسكة بن عتاب حبطى و عمران بن فصيل برجمى با سپاهى از راهزنان عرب برون آمده به زالق رفتند كه مردمش پيمان خود بشكسته بودند . مال زيادى نصيب ايشان شد و جد بخترى يعنى اصم بن مجاهد آزاد كردهء شيبان را به اسارت گرفتند . سپس به زرنج آمدند و مرزبان شهر بهراسيد و با ايشان مصالحه كرد و آنان به شهر درآمدند .\r\nارجوزه سرائى گويد :\r\n\r\n\r\n","description":"","footnote":"\r\n( 1 ) . يعنى وعده‌يى ضعيف داد نه اينكه قرار داد و عهد محكمى با ايشان ببندد .\r\n","page_name":" 550 ","page_number":597},
  {"content":"\r\n\r\nبشارت ده سجستان را به گرسنگى و جنگ و به آمدن ابن فصيل و راهزنان عرب كه نه از زر سيريشان بود و نى از سيم على بن ابى طالب عبد الرحمن بن جزء طائى را به سجستان فرستاد و حسكه او را بكشت . على گفت : هر آينه چهار هزار تن از حبطيان را خواهم كشت . وى را گفتند : حبطيان پانصد تن هم نمىشوند .\r\nابو مخنف گويد : على رضى الله عنه عون بن جعدة بن هبيرهء مخزومى را به سجستان فرستاد . بهدالى دزد طائى او را در راه عراق بكشت .\r\nعلى به عبد الله بن عباس نامه‌يى نوشت و او را بفرمود تا مردى را با چهار هزار تن به ولايت سجستان فرستد . عبد الله ، ربعى بن كاس عنبرى را با چهار هزار مرد گسيل داشت و حصين بن ابى الحر نيز همراه وى برفت . نام ابو الحر ، مالك بن خشخاش عنبرى بود . ثابت بن ذى الحرهء حميرى نيز او را همراهى مىكرد و فرماندهى مقدمهء سپاهش را بر عهده داشت . چون به سجستان رسيدند حسكه با ايشان بجنگيد و او را بكشتند و ربعى آن بلاد را به ضبط در آورد .\r\nارجوزه سراى ايشان گويد :\r\nمائيم كه در سجستان همىتاختيم بر ابن عتاب و لشكر شيطان پيشروى ما عبد الرحمن معظم است و ما در روشنائى فرقان پىبرديم كه نبايد موالات با پيروان ابن عفان كنيم ثابت عبد الرحمن ناميده مىشد . فيروز حصين به حصين بن ابى الحر منسوب است و از اسيران سجستان بوده است .\r\n\r\n","description":"","footnote":"","page_name":" 551 ","page_number":598},
  {"content":"\r\n\r\nهنگامى كه معاوية بن ابى سفيان به ولايت رسيد ابن عامر را عامل خود بر بصره كرد و او عبد الرحمن بن سمره را به ولايت سجستان گمارد . عبد الرحمن به سجستان آمد و رياست شرطهء وى با عباد بن حصين حبطى بود و از اشراف ، عمر بن عبيد الله بن معمر تيمى ، و عبد الله بن خازم سلمى ، و قطرى بن فجاءة ، و مهلب بن ابى صفره همراه وى بودند . عبد الرحمن با هر بلدى كه اهلش كفر ورزيده بودند مىجنگيد و به عنوه مىگشود يا با مردمش صلح مىكرد تا به كابل رسيد . آنگاه بر آن شهر فرود آمد و مردمش را ماهها در محاصره گرفت و با ايشان همىجنگيد و شهر را چندان با منجنيق بكوبيد تا شكافى عظيم در آن پديد آمد . عباد بن حصين تمامى شب را بر آن شكاف بايستاد و مشركان را به نيزه همىزد تا بامداد شد و آنان نتوانستند شكاف را سد كنند . ابن خازم نيز همراه وى نبرد مىكرد و چون صبح شد كافران برون آمده با مسلمانان بجنگيدند .\r\nابن خازم پيلى را كه ايشان داشتند بزد و پيل بر دروازه‌يى كه از آن برون مىآمدند افتاد و ديگر نتوانستند دروازه را ببندند . پس مسلمانان به عنوه داخل شهر شدند . ابو مخنف گويد : آن كه پيل را پى كرد مهلب بود و حسن بصرى مىگفت : هرگز نمىپنداشتم مردى بتواند جاى هزار تن را بگيرد تا عباد بن حصين را بديدم .\r\nگويند : عبد الرحمن بن سمره ، عمر بن عبيد الله بن معمر و مهلب بن ابى صفره را نزد عمر فرستاد تا مژدهء پيروزى به وى دهند و خود از كابل برون رفت و از رود نسل گذشت . سپس به خواش و قوزان بست آمد و آن بلاد را به عنوه بگشود و به رزان رفت . اهل رزان گريختند و او بر آن بلد غالب شد . آنگاه به خشك رفت و اهل آن با وى صلح كردند . پس به رخج آمد و مردمش با وى نبرد كردند\r\n\r\n","description":"","footnote":"","page_name":" 552 ","page_number":599},
  {"content":"\r\n\r\nو او بر ايشان ظفر يافت و آن بلد را بگشود . سپس به ذابلستان « 1 » رفت و اهل شهر با وى مصاف دادند . اينان پيمان شكسته بودند .\r\nوى زابل را فتح كرد و اسيرانى به دست آورد . و به كابل رفت كه مردمش نقض عهد كرده بودند و آن را بگشود .\r\nسپس معاويه عبد الرحمن بن سمره را از سوى خود بر سجستان گمارد و براى وى عهدنامه فرستاد و او همچنان بر آن مقام بود تا زياد به بصره آمد و چند ماهى او را در مقام خويش بگذارد و سپس ربيع بن زياد را بر آن سمت نهاد . ابن سمره به سال پنجاه در بصره بمرد و زياد بر او نماز گزارد . وى كسى است كه پيامبر ( ص ) به او گفت : براى امارت خواهشى مكن ، چه اگر آن را بىپرسشى به تو دهند نشانهء يارى جستن از تو در كار امارت است و اگر آن را به خواهش تو عطا كنند در حكم توكيل تو بر آن كار است ، و چون بر چيزى سوگند ياد كنى و سپس چيزى ديگرى را به از آن بينى ، آن كار بهتر را انجام ده و كفارهء سوگندت را بپرداز . عبد الرحمن غلامانى از اسراى كابل را بياورد و مسجدى به سبك بناهاى كابل براى وى در قصرش در بصره بساختند .\r\nگويند : كابل شاه جمعى را براى مقابله با مسلمانان گرد آورد و مسلمانانى را كه در كابل بودند از آنجاى براند . رتبيل بيامد و بر ذابلستان و رخج غلبه كرد و تا بست پيش رفت . ربيع بن زياد با گروهى روان شد و با رتبيل در بست نبرد كرد و او را فرارى داد و از پى وى برفت تا به رخج رسيد و در آنجا با وى مصاف داد و بلاد داور را بگشود .\r\nآنگاه زياد بن ابى سفيان ، ربيع بن زياد حارثى را عزل كرد و عبيد الله بن ابى بكره را ولايت سجستان داد و او به غزا رفت و\r\n\r\n\r\n","description":"","footnote":"\r\n( 1 ) . در اصل به همين شكل يعنى با ذال درج گرديده است .\r\n","page_name":" 553 ","page_number":600},
  {"content":"\r\n\r\nهنگامى كه در رزان بود رتبيل كس نزد او فرستاد و خواست تا به قرار پرداخت هزار هزار و دويست هزار نسبت به بلاد خويش و بلاد كابل صلح كند . عبيد الله خواستهء وى را پذيرفت و رتبيل تقاضا كرد كه دويست هزار را به وى ببخشد . او چنان كرد و صلح بر قرار هزار هزار درهم تمام شد . عبيد الله نزد زياد آمد و او را از اين كار با خبر كرد و زياد صلح را به انفاذ رسانيد .\r\nسپس عبيد الله بن ابى بكره به سجستان بازگشت و در آنجا بماند تا زياد بمرد . پس از مرگ زياد عباد بن زياد از سوى معاويه به ولايت سجستان رسيد . هنگامى كه يزيد بن معاويه ولايت يافت سلم بن زياد را به ولايت خراسان و سجستان گمارد و سلم برادر خود يزيد بن زياد را والى سجستان كرد .\r\nهنگام مرگ يزيد يا اندكى قبل از آن اهل كابل غدر و پيمان شكنى كردند و ابو عبيدة بن زياد را به اسارت گرفتند . يزيد بن زياد سوى ايشان شتافت و با آنان بجنگيد . كابليان در جنزه بودند و يزيد بن زياد و بسيارى از همراهانش كشته شدند و باقى گريختند .\r\nاز جمله كسانى كه به شهادت رسيدند زيد بن عبد الله بن ابى مليكة بن عبد الله بن جدعان قرشى ، و صلة بن اشيم ابو الصهباء عدوى شوهر معاذهء عدويه بودند . سلم بن زياد ، طلحة بن عبد الله بن خلف خزاعى معروف به طلحة الطلحات را بفرستاد و او با دادن پانصد هزار درهم فديه ابو عبيده را آزاد كرد . طلحه به عنوان والى سجستان از سوى سلم بن زياد به آن ديار رفت و خراج بستاند و به آنان كه به ديدارش مىرفتند بخششها مىكرد . وى در سجستان بمرد و مردى از طايفهء بنى يشكر به جاى وى نشست . طايفهء مضر وى را براندند و عصبيت قومى حاكم شد و هر جماعتى بر شهرى غلبه كرد و آنگاه رتبيل بر ايشان طمع برد .\r\nسپس در ايام ابن زبير ، عبد العزيز بن عبد الله بن عامر به عنوان\r\n\r\n","description":"","footnote":"","page_name":" 554 ","page_number":601},
  {"content":"\r\n\r\nوالى سجستان از سوى قباع به آن بلد آمد . قباع همان حارث بن عبد الله بن ابى ربيعهء مخزومى است . عبد العزيز را به شهر زرنج در آوردند و با رتبيل نبرد كردند و ابو عفراء عمير مازنى رتبيل را بكشت و مشركان منهزم شدند . عبد العزيز بن ناشرهء تميمى به عبد العزيز پيام داد كه هر آنچه در بيت المال است برگير و بازگرد .\r\nوى چنان كرد و ابن ناشره بيامد و به زرنج داخل شد . وكيع بن ابى سود تميمى برفت و عبد العزيز را باز گردانيد و هنگامى كه شهر را براى هيزم فروشان باز كرده بودند او را به درون آورد و ابن ناشره را از آنجا براند . ابن ناشره گروهى را گرد آورد و عبد العزيز بن عبد الله به همراهى وكيع با وى به نبرد پرداخت . اسب ابن ناشره وى را در غلطانيد و او كشته شد . ابو حزابه ، و به قولى حنظلة بن عراده ، گويد :\r\nهان ! كه پس از ابن ناشرهء جوان ديگر جوانى و نه هيچ چيز ديگرى بماند جز آن كه روى بر تافت و برفت گويى ز بهر مرگ خرمنى بود كه بدرويد ديگر به جاى ننهاده است هيچ گياه سبزى را او جوانى حنظلى بود كه دستش بذل نيكى همىكرد و زشتى را نكوهيده مىداشت به آئينم سوگند كه قريشيان بكشتند سرورى را كاز صفا چو نفخهء لطيف شبانگاهى بود عبد الملك بن مروان ، امية بن عبد الله بن خالد بن اسيد بن ابى العيص را بر خراسان گمارد و او پسر خود عبد الله بن اميه را به سجستان فرستاد و او را ، كه در كرمان بود ، فرمان ولايت آن بلد داد . چون عبد الله به سجستان آمد به جنگ رتبيل شاه رفت كه به جاى رتبيل\r\n\r\n","description":"","footnote":"","page_name":" 555 ","page_number":602},
  {"content":"\r\n\r\nاول مقتول نشسته بود . وى از مسلمانان هراسيده بود و چون عبد الله به بست رسيد با وى به هزار هزار مصالحه كرد و پس از اين كار هدايا و بردگانى براى عبد الله بفرستاد ، لكن عبد الله از پذيرفتن آن اباء كرد و گفت : بايد اين رواق را از زر پر كند و گر نه ميان من و او آشتى نخواهد بود . عبد الله مردى جنگ طلب بود . رتبيل از سر راه او كنار رفت و گذاشت تا عبد الله به عمق بلاد آيد ، آنگاه در تنگه‌ها و شكافها راه را بر او بگرفت . عبد الله از وى خواست كه از سر راهش كنار رود و در مقابل وى نيز چيزى طلب نكند . ولى رتبيل نپذيرفت و گفت : بايد سيصد هزار درهم بستانى و با ما صلح كنى و در اين باره عهد نامه نويسى و تا آن هنگام كه ولايت دارى با ما نبرد نكنى و نسوزانى و ويران نسازى .\r\nعبد الله چنان كرد و اين خبر به عبد الملك بن مروان رسيد و او را معزول داشت .\r\nسپس زمانى كه حجاج بن يوسف والى عراق شد عبيد الله بن ابى بكره را به سجستان فرستاد و او در آنجا سرگردان و ناتوان شد و به رخج آمد . آن سرزمين را خشكى زده بود و عبيد الله بيامد و نزديك كابل نزول كرد و سپس به دره‌يى رسيد . در آنجا دشمن راه بر او گرفت و رتبيل بيامد و با وى مصالحه كرد بر اين قرار كه پانصد هزار درهم به او بدهد و عبيد الله سه پسر خود نهار و حجاج و ابو بكره را به عنوان گروگان به وى سپارد و عهدنامه‌يى نويسد كه تا هنگام باقى بودن به ولايت خويش با آنان نبرد نكند . شريح بن هانى حارثى وى را گفت : از خداوند بترس و با اين قوم نبرد كن ، اگر به آنچه پذيرفته‌اى عمل كنى مايه سستى اسلام در اين حدود خواهد بود و تو از مرگى مىگريزى كه سرنوشت در آن است . پس به جنگ دست يازيدند و شريح يورش برد و كشته شد . سپاهيان مصاف دادند و سپس راه گريز پيش گرفتند . آنان به رضج اندر\r\n\r\n","description":"","footnote":"","page_name":" 556 ","page_number":603},
  {"content":"\r\n\r\nشدند و از بيابان بست گذشتند و بسيارى از ايشان از تشنگى و گرسنگى به هلاكت رسيدند . عبيد الله بن ابى بكره از غم بلاها و مصائبى كه بر سپاهيان آمد بمرد و به قولى از درد گوش هلاك شد و پسرش ابو برذعه به جاى وى نشست .\r\nآنگاه عبد الرحمن بن محمد بن اشعث سر از فرمانبردارى برداشت و راهى سجستان شد و با عبد الملك بن مروان و حجاج از در مخالفت درآمد . وى با رتبيل عقد مهادنت بست و نزد او رفت ولى رتبيل از بيم حجاج وى را تسليم داشت و اين كار را از آن روى كرد كه حجاج به وى نامه نوشته و تهديدش كرده بود . عبد الرحمن خود را از بالاى كوه ، و به قولى از بالاى بام ، به زير انداخت و محافظ وى نيز كه خود را با زنجير به عبد الرحمن بسته بود همراه او درغلتيد و كشته شد . حجاج خود بيامد و با رتبيل مصالحه كرد بر اين قرار كه تا هفت سال ، و به گفته‌يى نه سال ، با وى نجنگد و پس از آن هر سال نهصد هزار درهم به جنس بدهد . چون آن سالها گذشت حجاج ، اشهب بن بشر كلبى را بر سجستان گمارد و او با رتبيل در باب اجناسى كه مىداد سخت مىگرفت . رتبيل به حجاج نامه‌يى نوشت و از او شكايت كرد و حجاج اشهب را معزول داشت .\r\nگويند : چون قتيبة بن مسلم باهلى در ايام وليد بن عبد الملك به ولايت خراسان و سجستان رسيد ، برادر خود عمرو بن مسلم را به ولايت سجستان گمارد و او از رتبيل خواست كه مال الصلح را به درهم مسكوك بپردازد . رتبيل گفت : جز آنچه به صورت اجناس با حجاج قرار گذاشته نمىتواند ادا كند . عمرو در اين باره به قتيبه نوشت و قتيبه به سجستان رفت و چون رتبيل از آمدن وى آگاه شد به او پيام داد كه ما هرگز سر از طاعت بر نداشته‌ايم و شما با ما به قرار اجناس صلح كرديد ، اكنون ستم روا مداريد .\r\nقتيبه به سپاهيان گفت : متاعها را از وى بپذيريد ، اين ، سرزمين\r\n\r\n","description":"","footnote":"","page_name":" 557 ","page_number":604},
  {"content":"\r\n\r\nشومى است . پس به آن رضا دادند و قتيبه براى آن كه دشمن را از انصراف خود مأيوس و ناچار از انقياد كند در سرزمين زرنج كشت كرد . چون زمان درو رسيد افعيها مانع كار شدند و قتيبه بفرمود تا خرمن را آتش زدند و آنگاه راهى خراسان شد و پسر عبد الله بن عمر ليثى برادر مادرى عبد الله بن عامر را بر سجستان بگمارد .\r\nسپس سليمان بن عبد الملك به خلافت رسيد و يزيد بن مهلب را والى عراق كرد و او مدرك بن مهلب برادر خويش را بر سجستان گمارد . رتبيل به وى چيزى نداد . آنگاه معاوية بن يزيد به ولايت رسيد و رتبيل فقط مال اندكى به او داد و چون يزيد بن عبد الملك خليفه شد رتبيل به عمال وى چيزى نداد و گفت : كجا رفتند آن جماعتى كه با شكمهاى فرو رفته و چهره‌هاى از نماز تيره شده نزد ما مىآمدند و از برگ خرما پاى پوش مىساختند ؟ گفتند : بمردند .\r\nگفت : آنان از شما بر عهد خويش استوارتر و در دليرى پيشتر بودند ، هر چند چهره‌هاى شما از ايشان زيباتر است . وى را گفتند :\r\nتو را چه مىشود كه خراج به حجاج مىدادى و به ما نمىدهى ؟ گفت :\r\nحجاج مردى بود كه اگر به خواستهء خويش مىرسيد توجهى به آنچه خرج كرده بود نداشت ، هر چند كه يك درهم نيز از آن مال باز نمىگشت . لكن شما درهمى صرف نمىكنيد جز آن كه طمع در بازستاندن ده چندان داشته باشيد . رتبيل به هيچ يك از عمال بنو اميه و نيز عمال ابو مسلم بر سجستان از آن خراج چيزى نداد .\r\nگويند : چون منصور به خلافت رسيد معن بن زائده شيبانى را به ولايت سجستان گمارد و او به آن ديار آمد و عمال خود را بر آن منصوب كرد و به رتبيل نامه‌يى نوشت و بفرمود تا خراجى را كه با حجاج قرار نهاده بود ادا كند . رتبيل اشتران و خيمه‌هاى تركى و بردگان چندى بفرستاد و بر بهاى هر يك دو چندان بيفزود . معن خشمگين شد و عزم رخج كرد . يزيد بن مزيد فرماندهى\r\n\r\n","description":"","footnote":"","page_name":" 558 ","page_number":605},
  {"content":"\r\n\r\nمقدمهء سپاه را داشت و دريافت كه رتبيل از آنجا برون رفته و براى گذرانيدن تابستان در ذابلستان به سر مىبرد . معن رخج را بگشود و اسيران بسيار به بردگى گرفت . از جملهء ايشان فرج رخجى بود كه آن زمان كودكى بود . پدرش نيز در شمار اسيران بود . فرج حكايت مىكرد كه معن بديد غبارى برخاسته است و آن بر اثر سم خران وحشى بود و او پنداشت سپاهى است كه مىآيد تا با وى بجنگد و اسيران مرد و زن را رها كند . پس شمشير در اسيران نهاد و بسيارى از آنان را بكشت و چون سبب غبار معلوم شد و خران را بديد دست از اسيران بداشت . فرج گويد : هنگامى كه معن شمشير در ما نهاد پدرم را بديدم كه مرا در برگرفته و مىگويد :\r\nمرا بكشيد و پسرم را مكشيد .\r\nگويند : شمار زن و مردى كه به بردگى گرفته شدند حدود سى هزار تن بود . آنگاه ماوند خليفهء رتبيل امان خواست بر اين قرار كه وى را نزد امير المؤمنين برند . معن او را امان داد و همراه پنج هزار تن از جنگجويان سجستان به بغداد فرستاد . منصور وى را بنواخت و برايش عطائى تعيين كرد و به فرماندهى منصوب داشت . گويند : معن از زمستان و سختى آن ترسيد و به بست بازگشت . جمعى از خوارج را رفتار او ناپسند افتاد و با كارگرانى كه در خانهء وى بنايى مىساختند دسيسه كردند و جزء ايشان شدند و چون به مرحلهء ساختن سقف رسيدند شمشيرهاى خويش را به حيله ببردند و در ميان رزمه‌هاى نى پنهان ساختند . سپس بر او كه زير طاقى نشسته و مشغول حجامت بود حمله بردند و يكى از ايشان با خنجر خود اشكمش را بدريد . به گفتهء كسى ابو الغلام طاقى بر سر او زد . طاق رستاقى است نزديك زرنج ، و سپس يزيد بن مزيد همهء آن جماعت را بكشت و احدى رهائى نيافت .\r\nآنگاه يزيد متولى كار سجستان شد و رفتارى گران با عرب و\r\n\r\n","description":"","footnote":"","page_name":" 559 ","page_number":606},
  {"content":"\r\n\r\nعجم در پيش گرفت و يكى از تازيان حيلتى انديشيد و نامه‌يى از زبان وى به منصور نوشت بر اين مضمون كه مهدى به وى نامه‌هائى نوشته و او را دچار حيرت و دهشت كرده و تمنى دارد كه از عامليت معاف گردد . منصور از اين نامه در خشم شد و او را دشنام داد و نامه‌اش را براى مهدى بخواند و سپس او را معزول داشت و بفرمود تا به زندان افكنده شود و هر آنچه دارد به فروش رسد . پس از آن دربارهء وى وساطت كردند و او به مدينة السلام رفت و همواره در آنجا پنهان مىزيست تا روزى خوارج سر پل به وى برخوردند و او با ايشان بجنگيد و از آن پس اندك جنبشى در كارش پديد آمد و سپس نزد يوسف البرم به خراسان رفت و ديگر همواره رو به ترقى بود .\r\nعمال مهدى و رشيد ، كه خداوند آن دو را رحمت كناد ، همواره متناسب با قوت و ضعف خويش از رتبيل سجستان خراج مىستاندند و كارگزاران خويش را بر مناطقى كه اسلام غلبه كرده بود مىگماردند . زمانى كه مأمون در خراسان بود خراج دو چندان به وى رسيد و كابل را بگشود . پادشاه كابل اسلام آورد و فرمانبردارى نشان داد و عامل مأمون به آن ديار رفت و بريد تا بدانجا وصل شد .\r\nعامل مأمون از آنجا هليلهء تازه براى وى فرستاد . كار آن ديار از آن پس تا مدتى استوار ماند .\r\nعمرى به نقل از هيثم بن عدى با من حكايت كرد كه در قراردادهاى صلح قديم سجستان كشتن راسو به سبب زيادى افعى در آن سامان منع شده است . وى به روايت از هم او گفت كه نخستين دعوت مردم سجستان به طريقت خوارج از سوى مردى از بنو تميم به نام عاصم يا ابن عاصم به عمل آمد .\r\n\r\n","description":"","footnote":"","page_name":" 560 ","page_number":607},
  {"content":"\r\n\r\n\r\nخراسان\r\nگويند : ابو موسى اشعرى عبد الله بن بديل بن ورقاء خزاعى را براى نبرد گسيل داشت و او به كرمان آمد و از آنجا برفت و به طبسين رسيد كه عبارت از دو دژ است . يكى را طبس و ديگرى را كرين نامند . اين دو بلد جزء گرمسيراند و در آنها نخل مىرويد و خود دروازه‌هاى خراسان به شماراند . عبد الله غنائمى به چنگ آورد و گروهى از مردم طبسين نزد عمر بن خطاب آمده با وى به شصت هزار و به قولى هفتاد و پنج هزار مصالحه كردند و عمر عهدنامه‌يى براى ايشان بنوشت . به قولى ديگر عبد الله بن بديل از اصبهان به اختيار خويش روانه شد .\r\nچون عثمان بن عفان به خلافت رسيد عبد الله بن عامر بن كريز را به سال بيست و هشت و به قولى بيست و نه ، والى بصره كرد و او مردى بيست و پنج ساله بود . عبد الله از سرزمين فارس بخشهائى را كه مىدانيم فتح كرد و به سال سى به غزاى خراسان رفت و زياد بن ابى سفيان را به جاى خويش بر بصره گمارد ، و احنف بن قيس و به گفته‌يى عبد الله بن خازم بن اسماء بن صلت بن حبيب سلمى را به فرماندهى مقدمهء سپاه خويش گسيل داشت و او صلح طبسين را تنفيذ كرد . آنگاه ابن عامر ، احنف بن قيس را به قوهستان فرستاد و آن از آن روى بود كه پرسيده بود نزديكترين شهر به طبسين كدام است و بدان بلد راهنمائى شده بود . در آنجا با هياطله تلاقى كرد كه جماعتى از تركان‌اند و به قولى از مردم فارس‌اند كه چون غلامباره بودند فيروز ايشان را به هراة نفى بلد كرد و با تركان درآميختند . آنان مساعدت اهل قوهستان مىكردند و احنف ايشان را منهزم ساخت و قوهستان را به عنوه بگشود . به گفته‌يى احنف\r\n\r\n","description":"","footnote":"","page_name":" 561 ","page_number":608},
  {"content":"\r\n\r\nآنان را به دژى كه داشتند راند و سپس ابن عامر بيامد و آن جماعت طلب صلح كردند و ابن عامر به ششصد هزار درهم با ايشان صلح كرد .\r\nمعمر بن مثنى گويد : كسى كه به قوهستان رفت امير بن احمر يشكرى بود و آن ديار تا به امروز از آن طايفهء بكر بن وائل به شمار است . ابن عامر ، يزيد جرشى پدر سالم بن يزيد را به رستاق زام از توابع نيشابور فرستاد و او آن بلد را به عنوه بگشود و باخرز را كه رستاقى از نيسابور است فتح كرد . وى همچنين بر جوين غالب آمد و جماعتى را به بردگى بگرفت . ابن عامر ، اسود بن كلثوم عدوى - از طايفهء عدى رباب - را كه مردى زاهد بود به بيهق فرستاد .\r\nبيهق از رستاقهاى نيسابور است . اسود از سوراخى كه در يكى از ديوارهاى بيهق پديد آمده بود به درون رفت و جمعى از مسلمانان نيز با وى داخل شدند . دشمن آن شكاف را بر ايشان ببست و اسود چندان بجنگيد تا كشته شد و آنان كه با وى بودند نيز كشته شدند .\r\nپس از وى ادهم بن كلثوم عهده‌دار كارها شد و ظفر يافت و بيهق را بگشود . اسود از خداى خويش خواسته بود كه حشر وى از شكم درندگان و طيور باشد « 1 » از اين روى برادرش او را زير خاك نكرد ، اما يارانش كه شهادت يافته بودند به خاك سپرده شدند .\r\nابن عامر بشت از توابع نيسابور و اشبند و رخ و زاوه و خواف و اسبرائن و ارغيان نيسابور را بگشود و سپس به ابر شهر آمد كه مدينهء نيسابور بود و اهل آن را ماهها در محاصره گرفت . بر هر محلهء شهر مردى گمارده بود . صاحب يكى از اين بخشها امان خواست تا در مقابل ، مسلمانان را به شهر درآورد . ابن عامر وى را\r\n\r\n\r\n","description":"","footnote":"\r\n( 1 ) . يعنى خوراك درندگان و كركسها شود تا به جاى قبر از بطن جانوران و طيور رستاخيز كند .\r\n","page_name":" 562 ","page_number":609},
  {"content":"\r\n\r\nامان داد و او شبانه مسلمانان را به شهر داخل كرد و آنان دروازه را باز كردند . مرزبان آن بلد همراه جماعتى در قهندز « 1 » حصار گرفت و امان خواست تا نسبت به تمامى نيسابور در برابر خراجى كه ادا كند عقد صلح بندد . ابن عامر به هزار هزار درهم ، و به گفته‌يى هفتصد هزار درهم ، با وى مصالحه كرد و پس از فتح نيسابور قيس بن هيثم سلمى را بر آن شهر گمارد و عبد الله بن خازم سلمى را به حمراندز از توابع نسا كه خود رستاقى است فرستاد و او آن دژ را بگشود . بزرگ نسا نزد وى آمد و به سيصد هزار درهم و به گفته‌يى به شرط شمول خراج به حد توانايى آن سرزمين صلح كرد تا در مقابل كسى كشته يا برده نشود .\r\nبهمنه بزرگ ابيورد نزد ابن عامر آمد و با او به چهار صد هزار صلح كرد . به قولى ابن عامر ، عبد الله بن خازم را سوى وى فرستاد و او با مردم شهر به چهار صد هزار درهم مصالحه كرد . عبد الله بن عامر ، عبد الله بن خازم را به سرخس فرستاد و او با مردم آن شهر بجنگيد و آنگاه زاذويه مرزبان سرخس طلب صلح كرد و قرار شد به صد مرد امان داده شود و زنان به عبد الله داده شوند . دختر مرزبان سهم ابن خازم شد و او وى را بگرفت و نامش را ميثاء نهاد . ابن خازم بر ارض سرخس غالب شد . به گفته‌يى شرط صلح اين بود كه به صد تن امان داده شود و مرزبان صد نفر را نام برد و خويشتن را در زمرهء آنان قرار نداد ، پس ابن خازم او را بكشت و به عنوه وارد سرخس شد .\r\nابن خازم يزيد بن سالم آزاد كردهء شريك بن اعور را از سرخس به\r\n\r\n\r\n","description":"","footnote":"\r\n( 1 ) . قهندز معرب كهن دژ فارسى است . اين واژه در خراسان و ما وراء النهر به كار مىرفت و به دژهاى شهرهاى معروف اطلاق مىگرديد . از آن جمله بوده است قهندزهاى سمرقند ، بخارا ، نيشابور و مرو ( ملاحظه شود ياقوت : معجم البلدان ) .\r\n","page_name":" 563 ","page_number":610},
  {"content":"\r\n\r\nكيف و بينه فرستاد و او آن نواحى را بگشود . كنازتك مرزبان طوس نزد ابن عامر آمد و به ششصد هزار درهم با وى نسبت به طوس مصالحه كرد . ابن عامر سپاهى را به فرماندهى اوس بن ثعلبة بن رقى ، و به قولى خليد بن عبد الله حنفى ، به هراة فرستاد .\r\nاين خبر به آگاهى بزرگ هراة رسيد و نزد ابن عامر آمد و با وى نسبت به هراة و بادغيس و بوشنج ، بجز طاغون و باغون ، مصالحه كرد و اين دو شهر به عنوه فتح شد . ابن عامر براى وى نوشت :\r\nبسم الله الرحمن الرحيم . اين است آنچه عبد الله بن عامر بزرگ هراة و بوشنج و بادغيس را بدان حكم همىكند . او را به ترس از پروردگار و راهنمائى مسلمانان و اصلاح كار سرزمينهاى تحت امرش فرمان مىدهد و نسبت به كوه و دشت هراة با وى مصالحه مىكند بر اين قرار كه جزيه مورد صلح را بپردازد و آن را به عدالت ميان سرزمينها قسمت كند . هر كه سر پيچد وى را عهدى و ذمه‌يى نخواهد بود . ربيع بن نهشل بنوشت و ابن عامر مهر كرد .\r\nو نيز گويند كه ابن عامر خود با جماعتى عظيم به هراة رفت و با مردم آن شهر نبرد كرد ، سپس مرزبان هراة با وى نسبت به هراة و بوشنج و بادغيس به هزار هزار درهم صلح كرد . مرزبان مرو - شاهجان كس فرستاده طلب صلح كرد و ابن عامر ، حاتم بن نعمان بن باهلى را به مرو فرستاد و او به هزار هزار و دويست هزار با وى صلح كرد . برخى گويند كه قرار صلح هزار هزار درهم و دويست هزار جريب گندم و جو بود . به گفته‌يى ديگر صلح به هزار هزار و يكصد هزار اوقيه انجام شد و جزء شرايط صلح آن بود كه براى مسلمانان از لحاظ مسكن گشايش پديد آورند و مال خود را بهر كنند و مسلمانان را كارى جز گرفتن سهم خود نباشد . مرو به تمامى مشمول عنوان صلح بود جز قريه‌يى از آن موسوم به سنج كه به عنوه تصرف شد . به گفتهء ابو عبيده صلح مرو به پسران و دختران و\r\n\r\n","description":"","footnote":"","page_name":" 564 ","page_number":611},
  {"content":"\r\n\r\nچارپايان و متاعها بود و در آن زمان اهل مرو را پول مضروبى نبود . خراج همچنان بر اين قرار بماند تا يزيد بن معاويه به خلافت رسيد و او آن را به نقد بدل كرد .\r\nعبد الله بن عامر ، احنف بن قيس را سوى طخارستان فرستاد و او به موضعى كه قصر احنف نام دارد بيامد . اين موضع دژى از توابع مروروذ است و رستاقى عظيم دارد كه به رستاق احنف معروف است و آن را شق الجرد نيز خوانند . وى اهل دژ را در حصار گرفت و آنان به سيصد هزار با او صلح كردند . احنف گفت : به اين شرط صلح مىكنم كه يكى از ما به قصر بيايد و در آن اذان بگويد و تا زمان بازگشتن ميان شما بماند . آنان رضا دادند . اين صلح مشتمل بر تمامى آن رستاق بود . احنف به مروروذ رفت و اهل شهر را در حصار گرفت و نبردى شديد با آنان در پيوست . مسلمانان ايشان را منهزم ساختند و به درون دژى كه داشتند براندند . مرزبان مروروذ كه از اولاد باذام حكمران يمن يا از خويشاوندان او بود به احنف نوشت : اسلام آوردن باذام مرا به صلح ترغيب كرد . احنف با وى به شصت هزار صلح كرد . مدائنى گويد : به گفتهء جماعتى اين رقم ششصد هزار بود . احنف را فوج سوارى بود كه برفت و رستاقى به نام بغ تصرف كرد و از آنجا رمه‌هائى را بياورد و صلح پس از آن جارى شد .\r\nابو عبيده گويد : احنف با اهل مروروذ بارها نبرد كرد و سپس بر مردى گذشت كه در ديگى براى يارانش چيزى مىپخت يا خميرى آماده مىساخت و شنيد كه مىگويد : امير را شايسته آن است كه از يك سو و از درون دره با آنان نبرد كند . احنف با خود گفت : هم بر رأى او بايد شدن . پس با ايشان مصاف داد در حالى كه مرغاب سمت راست و كوه طرف چپ وى بود . مرغاب نهرى است كه به مروروذ مىريزد و سپس در ريگزار فرو شده آنگاه در مروشاهجان\r\n\r\n","description":"","footnote":"","page_name":" 565 ","page_number":612},
  {"content":"\r\n\r\nنمايان مىشود . احنف آن جماعت و تركانى را كه با ايشان بودند هزيمت كرد و آنان امان خواستند و صلح كردند .\r\nديگران جز ابو عبيده گويند : همگى اهل طخارستان براى مقابله با مسلمانان گرد آمدند ، چنان كه مردم جوزجان و طالقان و فارياب و حوالى آنها مجتمع شدند و شمار آنان به سى هزار رسيد و اهل صغانيان كه سمت شرقى نهراند به ايشان پيوستند . احنف به قصر خويش « 1 » بازگشت و اهل آن به وى وفادارى نشان دادند . آنگاه شب هنگام از قصر برون رفت و به صحبت مردانى كه در چادرها بودند گوش فرا داد . مردى مىگفت : امير را شايسته آن است كه سوى ايشان رود و هر جاى با آنان برخورد كند به نبرد پردازد . مرد ديگرى كه آتش زير خاكسترش را مىافروخت يا خميرى آماده مىساخت گفت : اين رأى نيكوئى نيست صواب آنست كه امير ميان مرغاب و كوه رود چنان كه مرغاب سمت راست و كوه طرف چپ او باشد . در آن صورت با دشمنان ، هر چند بسيار باشند ، جز به تعداد يارانش روبرو نخواهد شد . احنف اين رأى را صواب ديد و هم چنان كرد . وى با پنجهزار تن از مسلمانان بود : چهار هزار مرد از تازيان و هزار تن از مسلمانان عجم . با دشمن تلاقى كردند و احنف رايت خويش را به اهتزاز در آورد و يورش برد و سپاهيان نيز هجوم آوردند . پادشاه صغانيان قصد احنف كرد و نيزهء خود را سوى وى نشانه گرفت . احنف نيزه را از كفش بدر كرد و نبردى سخت بر پاى كرد و سه تن از طلبداران را بكشت . وى به هر يك از طلبداران حمله مىكرد و او را از پاى در مىآورد . آنگاه خداوند كافران را زبون ساخت و مسلمانان كشتارى فجيع از ايشان بكردند و هر جا\r\n\r\n\r\n","description":"","footnote":"\r\n( 1 ) . مراد همان موضع و دژى است كه قصر احنف ناميده مىشد و در سطور قبل به آن اشاره شد .\r\n","page_name":" 566 ","page_number":613},
  {"content":"\r\n\r\nكه خواستند تيغ در آنان نهادند .\r\nاحنف به مروروذ بازگشت و برخى از دشمنان به جوزجان رفتند . احنف ، اقرع بن حابس تميمى را با گروهى از سواران گسيل داشت و گفت : اى بنو تميم ، با يك ديگر دوستى كنيد و گذشت نشان دهيد تا كارهايتان به اعتدال گرايد و جهاد را از شكمها و فرجهاى خويش آغاز كنيد كه آن سبب اصلاح دينى شما خواهد بود و خيانت مكنيد تا جهادتان درست باشد . اقرع رهسپار شد و با دشمن در جوزجان تلاقى كرد . مسلمانان جنگ و گريز كردند و سپس بازگشته يورش بردند و كافران را منهزم ساختند و جوزجان را به عنوه بگشودند . ابن غريزهء نهشلى گويد :\r\nريزش ابرها به هنگام باران بشست كشتارگاه جوانان در جوزجان را ز رستاق حوف تا به قصرين ، اقرع بكشت در آن جايگه مر ايشان را احنف طالقان را به صلح بگشود و فارياب را فتح كرد . به قولى فارياب به دست امير بن احمر فتح شد . آنگاه احنف به بلخ رفت كه مدينهء طخارا است و با اهل آن به چهار صد هزار ، و به گفته‌يى هفتصد هزار ، صلح كرد و اين گفته استوارتر است . وى اسيد بن متشمس را بر بلخ گمارد و به خارزم « 1 » رفت كه تمامى به نهر آبيارى مىشود و مدينهء آن شرقى است . ولى كارى نتوانست از پيش برد و به بلخ بازگشت . در آن زمان اسيد مال الصلح آن بلد را گرد آورده بود .\r\n\r\n\r\n","description":"","footnote":"\r\n( 1 ) . در اصل نيز به همين شكل است .\r\n","page_name":" 567 ","page_number":614},
  {"content":"\r\n\r\nابو عبيده گويد : ابن عامر بخشهاى نرسيده به نهر را بگشود و چون خبر به اهل ما وراء النهر رسيد از او خواستند كه با ايشان صلح كند و او چنان كرد و گويند كه از نهر بگذشت و موضع به موضع بيامد ، و به گفته‌يى ديگر اهل محل نزد وى آمدند و با او صلح كردند و ابن عامر كسانى را گسيل داشت تا اموال را بستانند .\r\nچارپايان و دختران و پسران و ابريشم و جامه‌ها برايش بياوردند و او به شكرانهء پروردگار محرم شد . كس ديگرى خبر عبور وى از نهر و مصالحه‌اش را با مردم جانب خاورى را ذكر نكرده است .\r\nگويند : ابن عامر براى حج عمره بيامد و نزد عثمان رفت و قيس بن هيثم را به جاى خويش نهاد . قيس روانه شد و به سرزمين طخارستان آمد و به هيچ بلدى پاى ننهاد مگر آن كه اهل بلد با وى صلح كرده از در طاعت درآمدند ، تا به سمنجان رسيد . در آنجا مردم حصار گرفتند و او ايشان را در محاصره داشت تا آن بلد را به عنوه بگشود . بنا به گفته‌يى ابن عامر خراسان را به سه تن سپرد :\r\nاحنف بن قيس و حاتم بن نعمان باهلى و قيس بن هيثم . ولى خبر نخست استوارتر است .\r\nآنگاه ابن خازم فرمانى از زبان ابن عامر جعل كرد و توليت خراسان را بر عهدهء خويش گرفت . جماعاتى از تركان براى مقابله با وى در خراسان گرد آمدند و او ايشان را پراكنده ساخت و سپس قبل از كشته شدن عثمان به بصره آمد .\r\nحسين بن اسود از وكيع بن جراح و او از ابن عون و او از محمد بن سيرين روايت كرد كه عثمان بن عفان عهدى براى مردم ما وراء النهر ببست . گويند : ماهويه مرزبان مرو در زمان خلافت على ابن طالب نزد وى كه در كوفه بود آمد . او نامه‌يى به دهقانها و اسواران و\r\n\r\n","description":"","footnote":"","page_name":" 568 ","page_number":615},
  {"content":"\r\n\r\nدهشلاران « 1 » بنوشت كه جزيه را به ماهويه دهند . خراسان سر از فرمان بپيچيد و على ، جعدة بن هبيرهء مخزومى را كه مادرش ام هانى دختر ابو طالب بود گسيل داشت . وى به گشودن خراسان فائق نيامد و آن ديار همچنان ناآرام بود تا على عليه السلام كشته شد . ابو عبيده گويد نخستين عامل على بر خراسان ، عبد الرحمن بن ابزى آزاد كردهء خزاعه و پس از او جعدة بن هبيرة بن ابى وهب بن عمرو بن عائد بن عمران بن مخزوم بود .\r\nگويند : معاوية بن ابى سفيان ، قيس بن هيثم بن قيس بن صلت سلمى را بر خراسان گمارد و او متعرض نافرمانان نشد و از آنان كه بر سر صلح بودند خراج گرد آورد و يك سال يا نزديك به آن بر خراسان ولايت داشت . سپس معاويه او را عزل كرد و خالد بن معمر را به جايش گمارد . خالد در قصر مقاتل يا در عين التمر وفات يافت .\r\nگويند : معاويه از گماردن او به امر ولايت پشيمان شد و جامه‌يى مسموم برايش فرستاد و به قولى ديگر شيشه به پايش رفت و چندان خون بيامد تا بمرد . سپس معاويه ولايت خراسان را نيز به عبد الله بن عامر والى بصره داد و ابن عامر ، قيس بن هيثم سلمى را بر خراسان گمارد . اهل بادغيس و هراة و بوشنج و بلخ به سرپيچى خود باقى بودند . پس قيس به بلخ رفت و نوبهار « 2 » آن را خراب كرد . كسى كه اين كار را انجام داد عطاء بن سائب آزاد كردهء بنو ليث بود كه همان خشل است . وى را عطاء الخشل مىناميدند .\r\n\r\n\r\n","description":"","footnote":"\r\n( 1 ) . يعنى ده سالاران .\r\n( 2 ) . نوبهار آتشكده‌يى بس پر آوازه و ارجمند در بلخ بوده و شأن آن نزد ايرانيان همچون مقام كعبه نزد اعراب بوده است و از اكناف به زيارت آن مىآمده‌اند . سدانت و توليت نوبهار منصبى بسيار عظيم به شمار بوده و دارندهء اين منصب را برمك مىناميدند .\r\nبرمكيان عهد عباسى از اولاد همانان بوده‌اند .\r\n","page_name":" 569 ","page_number":616},
  {"content":"\r\n\r\nوى بر سه نهر در يك فرسنگى بلخ پلهايى زد كه آنها را پلهاى عطاء ناميدند . آنگاه اهل بلخ خواستار صلح و بازگشت به طاعت شدند . قيس با ايشان صلح كرد و نزد ابن عامر آمد . ابن عامر وى را صد تازيانه زد و به زندان افكند . آنگاه عبد الله بن خازم را ولايت داد و اهل هراة و بوشنج و بادغيس به وى پيام داده امان و صلح طلبيدند . عبد الله با آنان صلح كرد و مالى براى ابن عامر ببرد .\r\nزياد بن ابى سفيان در سال چهل و پنج به ولايت بصره رسيد و امير بن احمر را به ولايت مرو ، و خليد بن عبد الله حنفى را به ولايت ابر شهر ، و قيس بن هيثم را به ولايت مروروذ و طالقان و فارياب ، و نافع بن خالد طاحى از قوم ازد را به ولايت هراة و بادغيس و بوشنج و قادس از توابع انواران گمارد . امير نخستين كسى بود كه تازيان را در مرو سكونت داد .\r\nآنگاه زياد حكم بن عمرو غفارى را ولايت بخشيد و او مردى عفيف و از صحابه بود . زياد به حاجب خود فيل گفته بود حكم را نزد وى برد و مرادش حكم بن ابى العاصى ثقفى بود . ام عبد الله دختر عثمان بن ابى العاصى همسر زياد بود . ولى فيل حكم بن عمرو را پيش وى آورد . زياد چون حكم را بديد مبارك شمرد و گفت :\r\nمردى نيكوكار از اصحاب رسول الله ( ص ) است و او را بر خراسان ولايت داد . حكم به سال پنجاه در خراسان بمرد و او نخستين كسى بود كه آن سوى نهر نماز گزارد .\r\nابو عبد الرحمن جعفى مرا گفت : عبد الله بن مبارك را شنيدم به مردى از اهل صغانيان ، كه مىخواست با ما سخنى گويد ، همى گفت كه مىدانى چه كس شهر تو را فتح كرد ؟ گفت : نه . گفت :\r\nحكم بن عمرو غفارى آن را گشود .\r\nسپس زياد بن ابى سفيان ، ربيع بن زياد حارثى را در سال پنجاه و يك والى خراسان كرد و قريب پنجاه هزار تن از اهل بصره و\r\n\r\n","description":"","footnote":"","page_name":" 570 ","page_number":617},
  {"content":"\r\n\r\nكوفه را همراه خانواده‌هايشان با وى كوچ داد . از جملهء ايشان بريدة بن حصيب اسلمى پدر عبد الله بود كه در ايام يزيد بن معاويه در مرو وفات يافت . عبد الله بن نضله پدر برزهء اسلمى نيز در ميان ايشان بود و در همان بلد بمرد . ربيع آن جماعت را در اين سوى نهر اسكان داد و او نخستين كسى بود كه سپاهيان را به تناهد « 1 » امر فرمود . هنگامى كه خبر قتل حجر بن عدى كندى به وى رسيد اندوهگين شد و آرزوى مردن كرد و همان روز بيفتاد و بمرد .\r\nاين واقعه به سال پنجاه و سه رخ داد . پسرش عبد الله به جايش نشست و با اهل آمل كه همان آمويه است و با زم بجنگيد و آنگاه به مرو بازگشت و دو ماه در آنجا بماند و سپس وفات يافت .\r\nزياد نيز بمرد و معاويه ، عبيد الله بن زياد را كه مردى بيست و پنج ساله بود بر خراسان گمارد و او با بيست و چهار هزار تن از نهر گذشت و به بيكند آمد . آن هنگام خاتون در شهر بخارا بود و به تركان پيام داد و يارى خواست . جماعتى كثير از تركان به اعانت وى آمدند و مسلمانان با ايشان مصاف داده منهزمشان ساختند و لشكرگاهشان را تصرف كردند . مسلمانان همچنان پيش رفته همه جا را ويران مىكردند و مىسوزاندند . خاتون كس فرستاد و طلب صلح و امان كرد . عبيد الله با وى به هزار هزار صلح كرد و به شهر وارد شد . وى رامدين و بيكند را بگشود . ميان اين دو بلد دو فرسنگ راه است و رامدين را جزء بيكند مىدانند . به قولى عبيد الله صغانيان را نيز فتح كرد و با جمعى از اهل بخارا به بصره آمد كه براى ايشان عطائى معين شد .\r\n\r\n\r\n","description":"","footnote":"\r\n( 1 ) . تناهد به معنى يك سفره كردن و يك كاسه كردن غذا و طعام و به طور مساوى از آن خوردن است ( ملاحظه شود : الجامع الصحيح للامام البخارى ، الجزء الثانى ، باب الشركة فى الطعام و النهد ) .\r\n","page_name":" 571 ","page_number":618},
  {"content":"\r\n\r\nسپس معاويه سعيد بن عثمان بن عفان را بر خراسان ولايت داد و او از نهر عبور كرد . وى نخستين كسى بود كه همراه سپاهش از نهر گذشت . ابو العاليه رفيع رياحى نيز او را همراهى مىكرد . وى آزاد كردهء زنى از طايفهء بنو رياح بود و سعيد مىگفت : رفيع ابو العاليه همه رفعت و علو است . چون خبر عبور سعيد از نهر به خاتون رسيد مال الصلح را به وى ادا كرد . سغديان و تركان و اهل كش و نسف كه همان نخشب است به شمار صد هزار و بيست هزار سوى سعيد شتافتند و در بخارا به يك ديگر رسيدند . خاتون از اداى خراج پشيمان شد و پيمان خود بشكست . آنگاه برده‌يى كه به يكى از افراد آن جماعات تعلق داشت ترك اردو كرد و جمعى را نيز با خود همراه ساخت و باقى شكست يافتند . چون خاتون اين بديد گروگانهائى بداد و صلح را اعاده كرد و سعيد به شهر بخارا درآمد .\r\nآنگاه سعيد بن عثمان به غزاى سمرقند رفت و خاتون وى را به اهل بخارا يارى داد . سعيد بر دروازهء سمرقند فرود آمد و سوگند ياد كرد كه از آنجا نرود تا شهر را بگشايد . وى قهندز سمرقند را فرو كوبيد و اهل شهر سه روز نبرد كردند و شديدترين جنگشان روز سوم بود . سعيد چشم خود را از دست داد و مهلب بن ابى صفره نيز كور شد . به قولى كور شدن مهلب در طالقان رخ داد . آنگاه دشمنان در شهر بماندند و بسيارى از ايشان مجروح شدند . مردى نزد سعيد آمد و او را به كوشكى كه شاهزادگان و بزرگان در آن بودند هدايت كرد . سعيد برفت و آنان را در محاصره گرفت و چون اهل شهر به هراس افتادند كه مبادا قصر به عنوه گشوده شود و هر كه در آن است كشته شود ، خواستار صلح شدند . سعيد با آنان بر اين قرار صلح كرد كه هفتصد هزار درهم بپردازند و گروگانهائى از بزرگزادگان بدهند و او و هر كه خواهد به شهر وارد شود و از دروازهء ديگر برون رود . پس پانزده تن و به قولى چهل و به قولى\r\n\r\n","description":"","footnote":"","page_name":" 572 ","page_number":619},
  {"content":"\r\n\r\nديگر هشتاد تن از شاهزادگان را به گروگان دادند و سعيد قهندز را فرو كوبيد و روزنهء آن را با سنگ بگرفت و سپس بازگشت .\r\nهنگامى كه سعيد به ترمذ آمد ، خاتون مال الصلح را برايش بياورد . سعيد بر ترمذ چندان بايستاد تا آن را به صلح فتح كرد .\r\nپس از كشته شدن عبد الله بن خازم سلمى پسرش موسى نزد پادشاه ترمذ آمد و او موسى و همراهانش را امان و پناه داد . موسى پادشاه را از ترمذ براند و بر آن شهر غلبه كرد و در آن زمان سر به مخالفت بر داشته بود . هنگامى كه موسى كشته شد ترمذ به دست واليان افتاد و سپس اهل شهر نقض عهد كردند و قتيبة بن مسلم آن را بگشود . مالك بن ريب خطاب به سعيد گويد :\r\nشمال خفيفى وزيدن گرفت و برگها بريخت و در دشت گياه درمنه ز بعد سبزى به زردى گرائيد سفر كن - اى كه خدا هدايتت كند - و مگذار برفى كه باد ترمذ بر آن خواهد وزيد نصيب ما شود زمستان دشمنى است كه جنگيدنش نتوانيم ، باز گرد .\r\nخدا هدايتت كند - كه همه جامهء پشمين به بر كرده‌اند گويند : اين ابيات از آن نهار بن توسعه است كه درباره قتيبه سروده است و اول آن چنين است :\r\nخراسان آنگه كه يزيد در آن مىزيست سرزمينى بود كه درهاى خير را همه گشوده داشت دگرگونه شد چون قتيبهء تنگ نظر آمد آنكه گوئى صورت خود به سركه همى شسته است\r\n\r\n","description":"","footnote":"","page_name":" 573 ","page_number":620},
  {"content":"\r\n\r\nقثم بن عباس بن عبد المطلب با سعيد بن عثمان همراه بود و در سمرقند وفات يافت و به قولى در آنجا به شهادت رسيد هنگامى كه خبر مرگ وى را به عبد الله بن عباس دادند گفت : ميان زادگاه و گورش چه فاصلهء دورى است ! و سپس به خواندن نماز پرداخت . چون از وى سبب پرسيدند ، گفت : مگر نشنيده‌ايد كه پروردگار گويد :\r\nو استعينوا بالصبر و الصلاة و انها لكبيرة الا على الخاشعين . « 1 » عبد الله بن صالح از شريك و او از جابر و او از شعبى روايت كرد كه قثم در خراسان بر سعيد بن عثمان وارد شد و سعيد به وى گفت :\r\nهزار سهم از غنائم به تو خواهم داد . گفت : نى ، بل سهمى به خاطر خودم و سهمى براى اسبم ده . هم او گويد كه سعيد گروگانهائى را كه از سند گرفته بود با خود به مدينه برد و جامه‌ها و كمربندهاى ايشان را به موالى خود داد و جبه‌هاى پشمين بر آنان بپوشانيد و به كار آبيارى و دولابها و فعله‌گى گمارد . پس ايشان به مجلس او اندر شدند و بر او تاخته كارش بساختند و آنگاه خود را نيز بكشتند . مالك بن ريب دربارهء سعيد گويد :\r\nدر جنگ سغد ايستاده بر خود همى لرزيدى از بيم ، تا بدانجا كه از ياريت اميد بريدم خالد بن عقبة بن ابى معيط گويد :\r\nهان ، كه بهترين مردمان چه از جهت خويش و چه از سوى پدر سعيد بن عثمان بود كه به دست عجمان قتيل شد .\r\n\r\n\r\n","description":"","footnote":"\r\n( 1 ) . يارى خواهيد به شكيبائى و نماز و شكيبائى و نماز كردن بارى گران است و شغلى بزرگ مگر بر فرو شكسته دلان و تيمارداران ( سورهء بقره ، آيه 45 ) .\r\n","page_name":" 574 ","page_number":621},
  {"content":"\r\n\r\nاگر كه مصائب ايام به هلاكت رساند سعيد را ، مگر كس ديگرى در جهان به سلامت همىماند ؟\r\nسعيد در كار شريك خويش در امر خراج خراسان حيله كرده و از او مالى بگرفته بود ، و معاويه كس فرستاده بود كه در حلوان او را ديده و مال از او بستانده بود . شريك سعيد ، اسلم بن زرعه و به قولى اسحاق بن طلحة بن عبيد الله بود . معاويه از سرپيچى سعيد هراسيده و با شتاب او را معزول داشته بود . آنگاه معاويه عبد الرحمن بن زياد را بر خراسان گمارد . وى از جملهء اشراف بود و تا هنگام مرگ معاويه بر آن سمت باقى بود . سپس يزيد بن معاويه ، سلم بن زياد را ولايت داد و اهل خارزم به چهار صد هزار با وى صلح كردند و آن مال را براى وى بياوردند . سلم همراه زن خويش ام محمد كه دختر عبد الله بن عثمان بن ابى العاصى ثقفى بود از نهر گذشت و او نخستين زن عرب بود كه از نهر عبور داده مىشد . سلم به سمرقند آمد و اهل شهر ديه هزار تن را به وى ادا كردند . براى وى پسرى زاده شد كه او را سغدى ناميد . زن وى از زن حكمران سغد زيور وى را به عاريت گرفت و سپس به وعده وفا نكرد و آن را بربود . سلم بن زياد هنگامى كه در سغد بود سپاهى را به خجنده فرستاد . اعشى همدان در اين سپاه بود و ايشان هزيمت يافتند و اعشى چنين گفت :\r\nاى كاش سوارانم در خجند نمىگريختند ، و در آوردگاه ، غارت شده ، همىفتادم و مرغان بر جسدم گرد مىآمدند و من آغشته به خون سوى خالق همىشتافتم\r\n\r\n","description":"","footnote":"","page_name":" 575 ","page_number":622},
  {"content":"\r\n\r\nآنگاه سلم به مرو بازگشت و از آنجا به غزا رفت و از نهر گذشت و بندون سغدى را به هلاكت رسانيد و با سغديان كه به روى گرد آمده بودند نبرد كرد . چون يزيد بن معاويه بمرد مردم بر سلم شوريدند و گفتند : چه گمان بدى داشت پسر سميه كه مىپنداشت با جماعت و فتنه « 1 » بر ما تسلط خواهد يافت . همين سخن را به برادرش عبيد الله نيز در بصره گفته بودند . سلم از خراسان برفت و نزد عبد الله بن زبير آمد . عبد الله چهار هزار هزار درهم از او غرامت بستاند و وى را به زندان افكند . سلم مىگفت :\r\nاى كاش به شام مىرفتم و از خدمت برادرم عبيد الله بن زياد سر نمىپيچيدم و پاى او را مىشستم و پيش ابن زبير نمىآمدم .\r\nوى همچنان در مكه بود تا حجاج بن يوسف ابن زبير را در محاصره گرفت . آنگاه سلم در زندان نقبى زد و نزد حجاج و سپس عبد الملك رفت . عبد الملك وى را گفت : به خدا كه اگر در مكه مىماندى جز تو كسى به ولايت آن شهر گمارده نمىشد و در آنجا تحت فرمان اميرى نمىبودى . پس او را به ولايت خراسان گمارد و چون به بصره رسيد بمرد .\r\nگويند : عبد الله بن خازم سلمى ، سلم بن زياد را در بازگشت از خراسان در نيسابور بديد و سلم براى وى فرمانى به عنوان ولايت بر خراسان بنوشت و صد هزار درهم به وى عطا كرد . آنگاه گروه كثيرى از طايفهء بكر بن وائل و جز ايشان گرد آمده گفتند : چه سبب دارد كه اينان خراسان را بخورند و به ما چيزى ندهند . پس بر بار و بنهء ابن خازم هجوم آوردند و با ايشان نبرد شد تا دست بداشتند . سليمان بن مرثد از طايفهء بنو سعد بن مالك بن ضبيعة بن\r\n\r\n\r\n","description":"","footnote":"\r\n( 1 ) . يعنى با توسل به جنگ و صلح . در اين مقام جماعت به معنى صلح و آرامش و فتنه به مفهوم جنگ و آشوب داخلى است .\r\n","page_name":" 576 ","page_number":623},
  {"content":"\r\n\r\nقيس بن ثعلبة بن عكابه و از عشيرهء مراثد بن ربيعه به ابن خازم پيام داد : فرمانى كه تو با خوددارى اگر نويسنده‌اش مىتوانست در خراسان بماند خود از آنجا نمىرفت و تو را نمىفرستاد . آنگاه سليمان بيامد و در مشرعهء سليمان منزل كرد و ابن خازم نيز در مرو فرود آمد و آن دو بر اين كار اتفاق كردند كه به ابن زبير نامه‌يى نويسند و بپرسند كه كدام يك را به امارت مىگمارم و هم او امير باشد . پس چنان كردند و ابن زبير عبد الله بن خازم را بر خراسان گمارد . شش ماه بعد فرمان وى را عروة بن قطبه بياورد ، لكن سليمان از پذيرش آن اباء كرد و گفت : ابن زبير خليفه نيست و مردى خانه‌نشين است . پس ابن خازم با شش هزار تن به جنگ وى رفت و سليمان پانزده هزار تن به همراه داشت . سليمان كشته شد ، او را قيس بن عاصم سلمى به هلاكت رسانيد و سرش را ببريد . تنى چند از ياران ابن خازم نيز كشته شدند . شعار ابن خازم چنين بود :\r\nسوگند به حم « 1 » كه پيروز نخواهند شد ، و شعار سليمان اين بود : اى نصرت خداوندى نزديك شو . بقية السيف سپاه سليمان نزد عمر بن مرثد به طالقان رفتند و ابن خازم سوى وى شتافت و بجنگيد و او را بكشت . جماعت ربيعه به هراة نزد اوس بن ثعلبه رفتند و ابن خازم پسر خود موسى را به جاى خويش نهاد و سوى اوس شتافت . ميان ياران آن دو جنگهائى رخ داد و تركان اين وضع را غنيمت شمرده به تاخت و تاز پرداختند و تا نزديكى نيسابور بيامدند . ابن خازم با دسيسه به اوس زهر خورانيد و او بيمار شد . چون براى جنگيدن گرد آمدند ابن خازم ياران خويش را ترغيب كرده مىگفت : كارى\r\n\r\n\r\n","description":"","footnote":"\r\n( 1 ) . منظور دو حرف حاء و ميم در آغاز سورهء الاحقاف است . اين شعار ( حم لا ينصرون ) از پيامبر ( ص ) تقليد شده است كه شبى در جنگ احزاب دستور داده بود اگر شبيخونى صورت گيرد لشكريان چنين شعارى را به كار برند ( زمخشرى : كتاب الفائق ) .\r\n","page_name":" 577 ","page_number":624},
  {"content":"\r\n\r\nكنيد كه نامتان بر اين روز بماند ، اسبان را از بينى هدف قرار دهيد زيرا هرگز نشده است كه با نيزه به‌بينى اسب زنند و اسب نميرد . پس نبردى شديد در پيوستند و اوس را كه بيمار بود جراحتى رسيد و پس از چند روز بر اثر آن بمرد .\r\nابن خازم پسر خود محمد را بر هراة گمارد و بكير بن وشاح را رئيس شرطهء وى كرد و خراسان بر وى قرار گرفت . لكن سپس بنو تميم در هرات به آشوب دست زدند و محمد را بكشتند . پدر محمد بر عثمان بن بشر بن محتفز دست يافت و او را در زندان نگهداشت تا بمرد . نيز مردى از بنو تميم را مقتول ساخت و بنو تميم گرد آمده با يك ديگر شور كردند و گفتند : نشانى نمىبينيم كه دست اين مرد از ما كوتاه شود ، پس گروهى از ما به طوس روند و چون وى به قصد ايشان خارج شود ، آنان كه از ما در نبرد مىمانند بر او بشورند . آنگاه بجير بن وقاء صريمى از طايفهء بنو تميم با جماعتى به طوس رفت و به دژ درآمدند و سپس به ابر شهر رفتند و بر ابن خازم بشوريدند . ابن خازم بار و بنهء خويش را همراه پسرش موسى به ترمذ فرستاد ، زيرا كه از تميميان مرو بر آن اموال ايمن نبود . آنگاه نامهء عبد الملك بن مروان بيامد كه ابن خازم را به ولايت خراسان گمارده بود . ابن خازم نامه را به خورد فرستادهء عبد الملك داد و گفت : اگر بيعت فرزند حوارى رسول الله ( ص ) را بشكنم و با پسر كسى كه طريد « 1 » وى بود بيعت كنم ديگر به لقاى پروردگار نائل نخواهم آمد . پس عبد الملك بكير بن وشاح را به ولايت خراسان گمارد و ابن خازم خوف آن داشت كه بكير با اهل مرو بر وى تازد\r\n\r\n\r\n","description":"","footnote":"\r\n( 1 ) . مروان بن حكم را « ابن طريد گفتندى به سبب اينكه پيغمبر ( ص ) پدرش را از مدينه در روز فتح مكه براند و موجب آن بود كه حكم اسرار پيغمبر را فاش مىكرد و به اخلاص نمىزيست » ( هندوشاه بن سنجر نخجوانى : تجارب السلف ) .\r\n","page_name":" 578 ","page_number":625},
  {"content":"\r\n\r\nزيرا كه از آن پيش سر از طاعت او برداشته و جنگ افزار و بيت المال را برگرفته و اهل مرو را به بيعت با عبد الملك خوانده بود و آنان با وى بيعت كرده بودند . پس ابن خازم نزد پسر خويش موسى رفت كه با عيال و بنهء وى در ترمذ بود . بجير وى را دنبال كرد و در نزديكى مرو با او به نبرد پرداخت . وكيع بن دورقيه قريعى ، كه نام پدرش عميره و مادرش از اسيران دورق بود و به آن منسوب گشته بود ، جوشن و سلاح خود بخواست و بر تن كرد و برون آمد و همراه بجير بن وقاء بر ابن خازم تاخت . آن دو ابن خازم را به نيزه بزدند و وكيع بر سينه‌اش نشست و گفت : اى كشندهء دويله ! دويله برادر مادرى وكيع و آزاد كردهء بنو قريع بود و ابن خازم او را به قتل رسانيده بود . ابن خازم تف بر چهره‌اش افكند و گفت : نفرين پروردگار بر تو ، آيا سرور مضر را در عوض برادر علج « 1 » خود ، كه به مشتى هستهء خرما نمىارزيد ، مىكشى ؟ وكيع گفت :\r\nاكنون بچش ، اى پسر عجلى ، آنچه مرا چشانيدى و مپندار كه از آن غافل مانده بودم عجلى نام مادر ابن خازم بود و خود كنيه ابو صالح داشت . كنيه وكيع بن دورقيه ، ابو ربيعه بود . همراه عبد الله بن خازم دو پسرش عنبسة و يحيى كشته شدند و طهمان آزاد كردهء ابن خازم به طعن نيزه كشته شد . وى جد يعقوب بن داود بود كه پس از ابو عبيد الله منشى مهدى شد . بكير بن وشاح سر ابن خازم را بياورد و نزد عبد الملك بن مروان فرستاد و او آن را در دمشق آويزان كرد .\r\nدست راست ابن خازم را بريدند و نزد اولاد عثمان بن بشر بن محتفز\r\n\r\n\r\n","description":"","footnote":"\r\n( 1 ) . دربارهء اين واژه زير نويس صفحه 198 ملاحظه شود .\r\n","page_name":" 579 ","page_number":626},
  {"content":"\r\n\r\nمزنى فرستادند .\r\nوكيع مردى خشن و درشت اندام بود . روزى نماز مىخواند و از سبزى كه پيش رو داشت همىخورد . وى را گفتند : آيا در حال نماز خواندن چيزى مىخورى ؟ گفت : خداوند گياهى را كه با آب آسمان بر خاك زمين رويانيده هرگز حرام نمىدارد . وى شراب نيز مىنوشيد و چون از آن بابت بر وى عتاب شد گفت : مرا به خاطر خمر مورد عتاب قرار مىدهيد حال آنكه اين شراب شاش مرا صفا مىدهد چندان كه همانند نقره مىشود .\r\nگويند : جماعتى از آنچه بر ابن خازم رفته بود در خشم شدند و اختلاف پيش آمد و گروهى جانب بكير بن وشاح و گروه ديگر سوى بجير را گرفتند . آنگاه بزرگان خراسان و برگزيدگان آن ديار به عبد الملك نوشتند كه پس از اين فتنه خراسان آرام نخواهد شد مگر به دست مردى از قريش . پس عبد الملك امية بن عبد الله بن خالد بن اسيد بن ابى العيص بن اميه را بر خراسان گمارد و او بكير بن وشاح را والى طخارستان كرد و سپس وى را به غزاى ما وراء النهر فرستاد . آنگاه اميه عزم آن كرد كه خود به غزاى بخارا رود و سپس بر موسى بن عبد الله بن خازم در ترمذ تازد . بكير به مرو بازگشت و پسر اميه را گرفت و به زندان افكند و مردمان را به خلع اميه خواند و آنان خواسته‌اش را اجابت كردند . چون خبر به اميه رسيد با اهل بخارا به فديه اندكى صلح كرد و سفاينى بساخت .\r\nبكير سفينه‌ها را پيش از آن آتش زده بود . اميه بازگشت و موسى بن عبد الله را به حال خود نهاد و بيامد و بكير با وى به جنگ پرداخت .\r\nسپس با بكير صلح كرد بر اين قرار كه ولايت هر ناحيه‌يى را بخواهد به وى دهد . ولى به اميه خبر دادند كه بكير باز در پى نافرمانى است ، پس بفرمود تا چون به خانهء خويش درآيد وى را بگيرند . بكير به خانه وارد شد و او را گرفته به زندان افكندند و\r\n\r\n","description":"","footnote":"","page_name":" 580 ","page_number":627},
  {"content":"\r\n\r\nبجير بن وقاء بر او افتاد و وى را بكشت .\r\nاميه به غزاى ختل رفت كه اهل آن پس از صلح با سعيد بن عثمان نقض عهد كرده بودند ، و آن شهر را بگشود . آنگاه ولايت خراسان و عراقين به حجاج بن يوسف رسيد و او مهلب بن ابى صفره را به سال نود و نه بر خراسان گمارد . نام ابو صفره ، ظالم بن سراق بن صبح بن عتيك و از طايفهء ازد بود . مهلب كنيه ابو سعيد داشت و در خراسان غزاى بسيار كرد و ختل را كه پيمان شكسته بود بگشود و خجنده را نيز فتح كرد و سغديان براى وى خراج بياوردند ، و به غزاى كش و نسف رفت و به هنگام بازگشت در زاغول مروروذ از باد اشكم بمرد . آغاز بيمارى وى از اندوهش به خاطر پسر خود مغيرة بن مهلب بود . پس از مهلب پسرش يزيد بن مهلب به جايش نشست و غزوات بسيارى كرد و بتم به دست مخلد بن يزيد بن مهلب فتح شد .\r\nحجاج ، يزيد بن مهلب را ولايت داد و عبد الرحمن بن عباس بن ربيعة بن حارث بن عبد المطلب همراه بازماندگان سپاه ابن اشعث و جمعى ديگر به هراة رفت . وى پيش از آن در خروج ابن اشعث شركت داشت . عبد الرحمن رقاد عتكى را بكشت و خراج بلد را بستاند . يزيد سوى او شتافت و پس از نبرد وى را هزيمت كرد ، لكن بفرمود تا دست از تعقيب وى بدارند و آن مرد هاشمى به سند رفت . يزيد به غزاى خارزم رفت و اسيرانى بگرفت . سپاه وى لباس اسيران را بپوشيدند و در نتيجه آنان از سرما بمردند . سپس حجاج مفضل بن مهلب بن ابى صفره را والى كرد و او بادغيس را كه پيمان شكسته بود و شومان و اخرون را بگشود و غنائمى به چنگ آورد و ميان مردم قسمت كرد .\r\nگويند : موسى بن عبد الله بن خازم سلمى در ترمذ بود و از آنجا به سمرقند آمد . طرخون شاه سمرقند وى را بنواخت ، لكن يكى از ياران موسى بر مردى سغدى حمله برد و او را بكشت و شاه او و\r\n\r\n","description":"","footnote":"","page_name":" 581 ","page_number":628},
  {"content":"\r\n\r\nهمراهانش را اخراج كرد و موسى نزد حكمران كش رفت و سپس به ترمذ رفت كه دژى است و بر دهقانان ترمذ فرود آمد . دهقان براى وى طعامى آماده كرد و چون بخورد دراز كشيد . دهقان وى را گفت كه از آنجا برود و او گفت : منزلى به از اين نمىشناسم و با اهل ترمذ بجنگيد تا بر آن شهر غلبه كرد . دهقان و مردم ترمذ برون آمده نزد تركان رفتند و از ايشان يارى خواستند ، لكن آنان كمكى نكردند و گفتند : خداوند شما را لعنت كند . يارى از بهر چه خواهيد ، مردى با صد تن بيامد و شما را از شهرتان براند و بر آن غالب شد .\r\nسپس ياران موسى ، چه آنان كه با پدرش بودند و چه ديگران ، همه پيش او گرد آمدند و بزرگ ترمذ و اهل آن شهر همچنان بر تركان الحاح مىكردند تا به يارى ايشان آمدند و با هم موسى و همراهانش را محاصره كردند . موسى بر ايشان شبيخون زد و اردويشان را تصرف كرد . از مسلمانان شانزده تن كشته شدند .\r\nثابت و حريث خزاعى پسران قطبه با موسى همراه بودند و آن دو از طرخون و يارانش مدد خواستند . طرخون يارى داد و جمع كثيرى را نزد موسى فرستاد . آنگاه جسارت آن دو تن بالا گرفت و در سپاه موسى به امر و نهى پرداختند ، چندان كه موسى را گفتند :\r\nتو فقط اسمى دارى و صاحب سپاه و فرمانده اين دو تن هستند .\r\nجمعى از هياطله و تركان ترمذ بر موسى خروج كردند و نبرد شديدى در پيوستند . مسلمانان بر ايشان و همراهانشان غلبه كردند و چون خبر به حجاج رسيد گفت : سپاس خداى را كه منافقان را بر مشركان پيروز گردانيد . موسى از سرهاى كشتگان دو قصر عظيم بساخت . حريث بن قطبه به ضرب تيرى كه بر وى رسيد جان داد و ياران موسى به وى گفتند : خداوند ما را از شر حريث راحت كرد از دست ثابت نيز ما را برهان ، زيرا كه با وجود او زندگى\r\n\r\n","description":"","footnote":"","page_name":" 582 ","page_number":629},
  {"content":"\r\n\r\nمكدر است . ثابت از انديشهء ايشان آگاه شد و چون آن را مسلم يافت به حشورا رفت و از طرخون يارى خواست . طرخون وى را يارى داد . موسى سوى وى شتافت و بر حومهء شهر مسلط شد لكن نيروى سغديان فزونى گرفت و موسى به ترمذ بازگشت و در آنجا حصار گرفت و اهل كش و نسف و بخارا به يارى وى آمدند . ثابت موسى را با هشتاد هزار كس در محاصره گرفت . موسى يزيد بن هزيل را براى تسليت گفتن به زياد القصير خزاعى ، كه مصيبتى به وى رسيده بود ، بفرستاد . يزيد ثابت را كمين كرد و با شمشير ضربه‌يى بر سرش زد كه پس از آن هفت روز بماند و سپس بمرد .\r\nيزيد خود را در نهر صغانيان افكند و رهائى يافت . طرخون به كار ياران خود مشغول شد و موسى شبانه بر ايشان تاخت و عجمان به بلاد خويش باز گشتند . مردم خراسان مىگفتند : ما كسى چون موسى نديديم . دو سال همراه پدرش مىجنگيد و شكست نيافت .\r\nسپس به ترمذ آمد و با گروهى اندك بر آن غلبه كرد و پادشاه ترمذ را از آنجاى برون راند و آنگاه با تركان و عجمان بجنگيد و ايشان را هزيمت كرد و مقهور ساخت .\r\nهنگامى كه يزيد ، ابن مهلب را معزول داشت و مفضل بن مهلب والى خراسان شد ، وى عثمان بن مسعود را گسيل داشت و او با پانزده هزار تن به جزيره‌يى كه در ترمذ واقع است و امروزه جزيرهء عثمان ناميده مىشود آمد و موسى را تنگ در حصار گرفت و به طرخون نامه‌يى نوشت و او به يارى وى آمد . چون موسى آنچه را كه بر وى رسيده بود بديد ، از شهر خارج شد و به آن دسته از يارانش كه بر جاى نهاد گفت : اگر من كشته شدم شهر را به مدرك بن مهلب سپاريد و آن را به ابن مسعود مدهيد . تركان و سغديان بين موسى و دژ حائل شدند و اسبش او را درغلتانيد .\r\nموسى ترك اسب غلام آزاد كردهء خود سوار شد و در آن حال گفت :\r\n\r\n","description":"","footnote":"","page_name":" 583 ","page_number":630},
  {"content":"\r\n\r\nچهرهء مرگ زشت است . عثمان را ديده بر او افتاد و گفت : به خداى كعبه كه اين دليرى از موسى است ، و خود قصد وى كرد .\r\nموسى و غلامش از اسب فرو افتادند و سپاهيان بر او گرد آمدند و وى را بكشتند . يارانش نيز كشته شدند و كسى از ايشان رهائى نيافت مگر رقية بن حرفانه كه او را به خالد بن ابى برزهء اسلمى سپرد .\r\nكسى كه كار موسى بن عبد الله را بساخت و اصل بن طيسلهء عنبرى بود . شهر به مدرك بن مهلب سپرده شد . كشته شدن موسى در آخر سال هشتاد و پنج رخ داد . مردى پاى موسى را پس از مرگ بريد و زمانى كه قتيبه به ولايت رسيد آن مرد را بكشت .\r\nگويند : سپس حجاج قتيبة بن مسلم باهلى را ولايت خراسان داد و او برون آمده قصد اخرون كرد . چون به طالقان رسيد ، دهقانان بلخ وى را پذيره شدند و به اتفاق از نهر گذشتند . پس از عبور از نهر پادشاه صغانيان با هدايا و كليد زرين نزد وى آمد و فرمانبردارى ظاهر ساخت و او را به بلاد خويش دعوت كرد . آن زمان پادشاه اخرون و شومان ملك صغانيان را در تنگنا نهاده با وى نبرد همىكرد . اين بود سبب هدايائى كه وى بداد و دعوتى كه بكرد . پادشاه كفيان نيز هدايائى همانند شاه صغانيان براى قتيبه بياورد و آن دو پادشاه بلاد خود را به وى تسليم داشتند . آنگاه قتيبه به مرو بازگشت و برادر خود صالح را بر ما وراء النهر گمارد .\r\nصالح كاسان و اورشت را كه از توابع فرغانه است بگشود . نصر بن سيار نيز همراه صالح و در سپاه وى بود . صالح بيعنجر و نيز خشكت از توابع فرغانه را كه كرسى قديم آن ايالت است فتح كرد .\r\nآخرين كسى كه كاسان و اورشت را پس از سرپيچى مردمش فتح كرد ، نوح بن اسد بود كه در زمان خلافت المنتصر اين كار را به انجام رسانيد .\r\nگويند : پادشاه جوزجان كس نزد قتيبه فرستاد و قتيبه با او\r\n\r\n","description":"","footnote":"","page_name":" 584 ","page_number":631},
  {"content":"\r\n\r\nصلح كرد به اين شرط كه نزد وى رود . شاه جوزجان بيامد و سپس بازگشت و در طالقان بمرد . آنگاه قتيبه در سال هشتاد و هفت به غزاى بيكند رفت و نيزك نيز همراه او بود . قتيبه در ناحيه زم از نهر گذشت و به بيكند رفت كه نزديكترين شهر بخارا به نهر است .\r\nاهل شهر غدر ورزيده از سغديان يارى طلبيدند . قتيبه بر ايشان به قتال و تاخت و تاز پرداخت و در حصارشان گرفت . آنان خواستار صلح شدند لكن وى شهر را به عنوه بگشود و در سال هشتاد و هشت به غزاى تومشكت و كرمينيه رفت و برادر خود بشار بن مسلم را به جاى خويش بر مرو گمارد و خود با اهل آن بلاد مصالحه كرد و دژهاى كوچكى را بگشود . سپس به غزاى بخارا رفت و آن را به صلح فتح كرد . به گفتهء ابو عبيده معمر بن مثنى ، قتيبه به بخارا رفت و اهل شهر به حراست از آن در قبال وى پرداختند . قتيبه گفت : مرا بگذاريد به شهر درآيم و دو ركعت نماز گزارم . بخارائيان وى را اجازت دادند و قتيبه جمعى را به كمين نهاد و چون داخل شدند شمارشان از دربانان فزون بود و به شهر درآمدند و مالى بسيار به چنگ آوردند و به اهل بخارا خيانت ورزيدند . هم او گويد :\r\nقتيبه به سغد حمله برد و نيزك را در طخارستان بكشت و او را مصلوب ساخت و كش و نسف را كه همان نخشب است به صلح بگشود .\r\nگويند : شاه خارزم ناتوان بود و برادرش خرزاد با وى از در دشمنى درآمده و بر او مسلط گشته بود . پس ملك خارزم به قتيبه پيام داد كه تو را اين و آن خواهم داد و كليدها را به تو خواهم سپرد ، به شرط آنكه پادشاهى بلاد مرا به من ، و نه به برادرم ، بسپارى .\r\nخارزم سه شهر دارد كه پيرامون آنها فارقينى « 1 » است و محكمترين\r\n\r\n\r\n","description":"","footnote":"\r\n( 1 ) . به زير نويس صفحهء 294 رجوع شود .\r\n","page_name":" 585 ","page_number":632},
  {"content":"\r\n\r\nآنها شهر فيل است . على بن مجاهد گويد كه شهر فيل همان سمرقند است . آنگاه پادشاه خارزم به استوارترين اين شهرها رفت و مال الصلح و كليدها را براى قتيبه فرستاد . قتيبه برادر خويش عبد الرحمن بن مسلم را سوى خرزاد گسيل داشت و او با خرزاد بجنگيد و او را بكشت و چهار هزار تن را اسير كرد و جملگى را بكشت و ملك نخستين خارزم را بنا به آنچه شرط شده بود پادشاهى داد . لكن اهل مملكت وى گفتند كه او مردى ضعيف است . پس حمله برده وى را بكشتند .\r\nآنگاه قتيبه برادر خويش عبد الله بن مسلم را بر خارزم ولايت داد و خود به غزاى سمرقند رفت كه زمانهاى قديم پادشاهان سغد در آنجا منزل مىگزيدند و سپس اشتيخن را براى اقامت برگزيدند .\r\nقتيبه اهل سمرقند را در حصار گرفت و بارها با يك ديگر تلاقى كرده بجنگيدند . پادشاه سغد نامه‌يى به ملك شاش كه در طاربند مقيم بود نوشت و او با جمعى از جنگجويان خويش بيامد و مسلمانان با ايشان مقابله كردند و نبردى شديد در پيوستند . آنگاه قتيبه بر آنان تاخت و شكستشان داد و غوزك با وى به دو هزار هزار و يكصد هزار درهم براى هر سال صلح كرد و نيز به اين شرط كه در آن شهر نماز گزارد . پس به شهر درآمد و غوزك براى وى طعامى مهيا ساخت كه بخورد و نماز گزارد و مسجدى در آنجا بنا كرد و جماعتى از مسلمانان را در شهر به جاى نهاد كه ضحاك بن مزاحم صاحب تفسير از جملهء ايشان بود . به قولى غوزك با قتيبه به هفتصد هزار درهم و سه روز پذيرائى از مسلمانان صلح كرد و بتخانه‌ها و آتشكده‌ها نيز جزء همين صلح بود پس بتها را برون آورده زيورهايشان را برگرفتند و آنها را آتش زدند . عجمان مىگفتند در آنجا بتهائى هستند كه اگر كسى به آنها توهين روا دارد هلاك خواهد شد . هنگامى كه قتيبه بتها را به دست خود آتش زد جماعتى\r\n\r\n","description":"","footnote":"","page_name":" 586 ","page_number":633},
  {"content":"\r\n\r\nاز ايشان به اسلام گرويدند . مختار بن كعب جعفى دربارهء قتيبه گفت :\r\nسغد را به اتفاق قبايل عرب منكوب ساخت چندان كه سغديان را بيابان‌نشين كرد ابو عبيده و ديگران گويند : هنگامى كه عمر بن عبد العزيز به خلافت رسيد جمعى از مردم سمرقند به رسالت نزد وى آمدند و دادخواهى كردند كه قتيبه به خيانت وارد شهر ايشان شد و مسلمانان را در آنجا سكونت داد . عمر به عامل خود نوشت كه داورى براى ايشان معين كند تا آنچه مىگويند بررسى شود و اگر او رأى به اخراج مسلمانان دهد برون رانده شوند . جميع بن حاضر باجى را به داورى گماردند و او حكم به اخراج مسلمانان داد به اين شرط كه مسلمانان نيز بتوانند آنان را على سواء نبذ كنند « 1 » . ولى مردم سمرقند از جنگيدن اكراه داشتند و مسلمانان را به جاى خود باقى نهادند و آنان ميان مردم شهر بماندند .\r\nهيثم بن عدى از ابن عياش همدانى روايت كرد كه قتيبه تمامى\r\n\r\n\r\n","description":"","footnote":"\r\n( 1 ) . اين اصطلاح از آيه 58 سورهء توبه مأخوذ است . مفهوم آيه اين است كه اگر بيم عهد شكنى قومى در ميان باشد مىتوان قرار داد و عهدى را كه با آنان بسته شده لغو كرد . لكن در چنين صورتى لازم است نقض عهد به طرف قرار داد اعلام شود تا همانند مسلمانان از لغو معاهده با اطلاع شود . ( نبذ به معنى افكندن و در اين موضع به مفهوم اعلام نقض عهد به طرف قرار داده است ، و على سواء يعنى به طور يكسان و برابر كه مراد اطلاع و آگاهى يكسان هر دو طرف قرار داد از لغو آن است ) اما آنچه در متن كتاب نقل شده به اين مفهوم است كه هر چند مسلمانان بايد شهر را ترك كنند ، لكن در مقابل حق دارند از اختيارى كه اين آيه به ايشان داده استفاده كنند و قرار داد صلح و عهد فيما بين را نقض كنند و به دنبال آن با اهل بلد به جنگ پردازند .\r\n","page_name":" 587 ","page_number":634},
  {"content":"\r\n\r\nشاش را فتح كرد و به اسبيجاب رسيد . به قولى گشودن دژ اسبيجاب پيش از آن بوده و سپس تركان و جمعى از اهل شاش بر آن مستولى شده بودند و خلافت المعتصم ، نوح بن اسد آن را بگشود و دور آن ديوارى كشيد كه تاكستانها و كشتزارهاى مردم را نيز در بر مىگرفت .\r\nابو عبيده معمر بن مثنى گويد : قتيبه خارزم را بگشود و سمرقند را به عنوه فتح كرد . پيش از آن سعيد بن عثمان با اهل بلد صلح كرده بود و قتيبه آن را دوباره بگشود بىآنكه نقض عهدى كرده باشند . لكن قتيبه ميزان مال الصلح ايشان را كافى ندانسته بود .\r\nهم او گويد كه قتيبه بيكند و كش و نسف و شاش را بگشود و به غزاى فرغانه رفت و بخشى از آن را فتح كرد و با سغد و اشروسنه نيز بجنگيد .\r\nگويند : قتيبه از سليمان بن عبد الملك در بيم بود زيرا كه در كار اخذ بيعت براى عبد العزيز بن وليد كوشيده و خواسته بود كه بيعت را از سليمان باز گرداند و چون وليد بمرد و سليمان بر سر كار آمد براى مردمان خطبه خواند و گفت : هبنقهء عائشى به ولايت بر شما منصوب شده است . سبب اين گفته آن بود كه سليمان مردم مرفه و صاحب نعمت را مشمول عطاء و اكرام خويش قرار مىداد و با ديگران كارى نداشت . و هبنقه يعنى يزيد بن ثروان نيز علف و مرغزار را سهم اشتران فربه مىكرد و مىگفت : من آنچه را خداوند ضايع كرده اصلاح نمىكنم . قتيبه مردمان را به سرپيچى از اطاعت سليمان بخواند ، لكن كسى خواسته‌اش را اجابت نكرد . پس بنو تميم را دشنام داد و ايشان را به غدر متهم كرد و گفت : شما نه بنو تميم بل كه بنو ذميم هستيد . و بنو بكر بن وائل را نكوهيده و گفت :\r\nاى خويشاوندان مسيلمه . و ازد را نكوهش كرد و گفت : شما نيزه‌ها را به پاروها و دهانه‌هاى اسبان را به زورقها بدل كرديد ،\r\n\r\n","description":"","footnote":"","page_name":" 588 ","page_number":635},
  {"content":"\r\n\r\nو شما را گويم كه اى اهل سافله ، و شما را اهل عاليه نمىخوانم تا بدين سان در همان موضعى قرارتان دهم كه خداوند قرارتان داد . گويد كه سليمان به قتيبه نامه‌يى نوشت و او را به ولايت گمارد و بفرمود تا هر كه را در زندان خويش افكنده رها سازد و عطايائى را كه در حق مردمان مقرر است به ايشان دهد و هر كه ارادهء بازگشت داشته باشد اذن به رجعت دهد . مردم از اين نامه آگاه بودند زيرا كه فرستادهء خود را گفته بود تا مفاد آن را به آگاهى همگان برساند .\r\nپس قتيبه گفت : اين تدبير را بر ضد من انديشيده است و به پا خاست و گفت : اى مردم سليمان شما را به طمع مغز قلم پشه انداخته و به زودى شما را به بيعت با بچه خوشگلى خواهد خواند كه ذبيحه‌اش حلال نيست « 1 » . مردم از قتيبه به خاطر دشنامهائى كه به ايشان داده بود دلگير بودند . قتيبه از آن پوزش خواست و گفت : من خشمگين بودم و نمىدانستم كه چه مىگويم و گر نه جز خير شما را خواهان نيستم . پس مردم با يك ديگر به گفتگو پرداختند و گفتند : اگر به ما اجازه بازگشت دهد براى خود وى نيكو خواهد بود و اگر چنان\r\n\r\n\r\n","description":"","footnote":"\r\n( 1 ) . يعنى نوجوان خردسالى را به ولايت عهد خويش بر خواهد گزيد . واقعا هم سليمان پس از رسيدن به خلافت براى پسر خود ايوب بيعت گرفت ( ابن قتيبه : المعارف ) در آن زمان سليمان حدود سى و نه سال عمر داشت و طبعا پسر وى بسيار كمسال بوده است .\r\nدر باب اختلاف سليمان با قتيبه ، در حبيب السير آمده است : « حاكم خراسان قتيبة بن مسلم داعيه كرد كه اشراف و اعيان آن مملكت را با خود متفق ساخته لواء مخالفت سليمان برافرازد . سبب اين داعيه آنكه در آن اوان كه وليد خاطر بر خلع سليمان و ولايت عهد پسر خود عبد العزيز قرار داده به امراء اطراف در آن باب مكتوبات نوشت ، قتيبه بر خلاف اكثر حكام آن معنى را قبول نمود . بناء على هذا چون سليمان بر مسند ايالت نشست قتيبه از وى خائف گشته از سرداران آنجاى التماس اتفاق فرمود . . . » ( مير خواند : حبيب السير ، جلد دوم ) .\r\n","page_name":" 589 ","page_number":636},
  {"content":"\r\n\r\nنكند ديگر نبايد كسى جز خويشتن را ملامت كند . اين گفته به سمع وى رسيد و خطبه‌يى براى مردم بخواند و نيكيهاى خود را بر ايشان بر شمرد و از بىوفائى و مخالفتهايشان نسبت به خود حكايت كرد و آنان را از عجميانى كه بر ضدشان به يارى خوانده بود بترسانيد . مردم به جنگ او همداستان شدند و خواسته‌اش را اجابت نكردند و از حصين بن منذر خواستند كه ولايت بر ايشان را بپذيرد . وى نپذيرفت و آنان را به وكيع بن حسان بن قيس بن ابى سود بن كلب بن عوف بن مالك بن غدانة بن يربوع بن حنظلهء تميمى توصيه كرد و گفت : جز او كسى را بر اين كار توانائى نيست زيرا كه مردى اعرابى و خشن است و عشيره‌اش مطيع اويند و او از بنو تميم است و قتيبه اولاد اهتم را به قتل رسانيده و بنو تميم در پى خون ايشان‌اند . پس مردمان به وكيع روى كردند او به ايشان دست داد و با وى بيعت كردند . پيش از آن واسطه ايشان با وكيع حيان آزاد كردهء مصقله بود . آن زمان از جنگجويان اهل بصره چهل هزار و از اهل كوفه هفت هزار و از موالى نيز هفت هزار در خراسان بودند . وكيع خود را به بيمارى زد و در خانه بماند . قتيبه كس پيش او مىفرستاد و وكيع پاها و ساق خويش را به گل سرخ آغشته كرده همىگفت كه بيمارم و ياراى حركت ندارم . قتيبه جمعى را گسيل داشت تا وكيع را نزد وى آورند . آن جماعت پنهانى نزد وكيع رفته و او را بياگاهانيدند . وكيع سلاح خويش و نيزه‌يى بخواست و برقع ام ولد خود را بگرفت و بر سر خويش بست . مردى كه وى را ادريس مىناميدند او را بديد و گفت : اى ابو مطرف تو در پى كارى هستى و از چيزى هراسانى كه آن مرد تو را نسبت به همان ، ايمن داشته است . امان امان ! وكيع گفت : اين ادريس پيك ابليس است . مگر مىشود كه قتيبه مرا امان دهد . به خدا كه نزديك وى نخواهم رفت مگر آنكه سرش را براى من بياورند . آنگاه آهسته\r\n\r\n","description":"","footnote":"","page_name":" 590 ","page_number":637},
  {"content":"\r\n\r\nآهسته سوى خيمهء قتيبه رفت و به آن نزديك شد . قتيبه در ميان اهل بيت و وفاداران به خود بود . برادرش صالح به غلام خود گفت : كمان مرا بياور . يكى از حاضران در حالى كه وى را ريشخند مىكرد گفت :\r\nامروز روز كمان نيست . در همان حال يكى از مردان بنو ضبه به وى تيرى زد كه بر جناغ سينه‌اش نشست و بيفتاد . وى را به درون خيمه آوردند و در حالى كه قتيبه بالاى سرش نشسته بود جان سپرد .\r\nقتيبه به حيان فرماندهء عجمان گفت : حمله كن . وى گفت : هنوز زمان آن نرسيده است . در همان وقت عجمان بر تازيان يورش بردند لكن حيان به ايشان گفت : اى جماعت عجم چرا خود را به خاطر قتيبه به كشتن مىدهيد ، مگر او آزمايش خوبى در قبال شما داده است ؟ پس آنان را ببرد و به بنو تميم پيوست . مردمان به هم برآمدند . برادران و اهل بيت قتيبه و جمعى از شاهزادگان سغدى با قتيبه بماندند و ننگ خود مىدانستند كه او را رها كنند . آنگاه طنابهاى خيمه و طنابهاى سايه‌بان بگسليد و بر سر قتيبه فرود آمد و ستون سايه‌بان بر سرش خورد و وى را بكشت و عبد الله بن علوان سر او را ببريد .\r\nجمعى كه هشام بن كلبى از جملهء ايشان است گويند كه آنان به خيمهء قتيبه وارد شدند و جهم بن زحر جعفى او را به قتل رسانيد و سعد بن مجد وى را بزد و سرش را ابن علوان ببريد . گويند كه گروهى از برادران و اهل بيت قتيبه و صماء ام ولد او نيز همراه وى كشته شدند و ضرار بن مسلم كه بنو تميم او را امان داده بودند رهائى يافت . مردان ازد سر قتيبه و انگشترى او را برگرفتند و سر وى را براى وكيع بياوردند و او آن را توسط سليط بن عطيه حنفى براى سليمان فرستاد . مردمان افسار گسيخته به غارت پرداختند و وكيع آنان را از اين كار باز داشت . وى فرمانى براى ابو مجلز لاحق بن حميد نوشت و او را به حكومت مرو منصوب كرد . وى بپذيرفت و مردم از او خرسند بودند . قتيبه به هنگام كشته شدن پنجاه و پنج\r\n\r\n","description":"","footnote":"","page_name":" 591 ","page_number":638},
  {"content":"\r\n\r\nساله بود . پس از آن كه وكيع در خراسان به قلع و قمع پرداخت و آن خطه را به نظم در آورد ، سليمان بر آن شد كه توليت خراسان را به او دهد . لكن به وى گفتند : وكيع را فتنه برافرازد و جماعت فرود آورد « 1 » و او مردى نخراشيده و اعرابى است . وكيع همواره طشتى مىطلبيد و در آن بول مىكرد به حالى كه مردمان بر او چشم دوخته بودند . وى نه ماه در آنجا بماند تا يزيد بن مهلب بيامد . يزيد در عراق بود و سليمان به وى نوشت تا به خراسان رود و براى او فرمانى فرستاد . يزيد پسر خود مخلد را گسيل داشت و او از وكيع محاسبه خواست و وى را به زندان افكند . مخلد به وكيع گفت : مال خداوند را بده و او گفت : مگر تو خزانه‌دار خدائى ؟\r\nمخلد به غزاى بتم رفت و آن را بگشود و سپس اهل آن بلد نقض عهد كردند و او ايشان را رها كرد و برفت و آنان از رفتن وى غره شدند . لكن مخلد بازگشت و بر ايشان تاخت و به شهر وارد شد و جهم بن زحر نيز همراه وى به شهر درآمد و اموال و بتهائى زرين به چنگ آورد . اهل بتم رشتهء ولاء با وى دارند .\r\nابو عبيده معمر بن مثنى گويد : روايت همى كردند كه عبد الله بن عبد الله بن اهتم پدر خاقان به حجاج نامه نوشته دربارهء قتيبه سعايت مىكرد و از خواسته‌يى كه وى را نصيب شده بود خبر مىداد .\r\nعبد الله در آن زمان خليفهء قتيبه در مرو بود و قتيبه هر زمان به غزا مىرفت وى را در مرو به جاى خود مىنهاد . هنگامى كه به غزاى بخارا و اطراف آن رفت و عبد الله را به جاى خويش گمارد ، بشير\r\n\r\n\r\n","description":"","footnote":"\r\n( 1 ) . در اين مقام فتنه به معنى جنگ و مراد از جماعت صلح است . يعنى وكيع در شرايط زمان جنگ مىتواند استعدادهاى خود را بروز دهد و در زمان آرامش و صلح كارى از او ساخته نيست .\r\n","page_name":" 592 ","page_number":639},
  {"content":"\r\n\r\nاز مردان بنو اهتم نزد قتيبه آمد و به او گفت : تو با عبد الله بسيار يگانه شده‌اى ، حال آن كه او مردى كينه‌جو و حسود است و ما بيم آن داريم كه تو را عزل كند و ما را به تباهى كشد . گفت : تو اين را از رشك پسر عم خود مىگويى . گفت : پس عذر مرا بپذير و اگر چنان رخدادى حادث شد مرا گنه‌كار مدان . قتيبه به غزا رفت و عبد الله آن نامه را به حجاج بنوشت . حجاج نامهء او را درون نامهء خود نهاد و براى قتيبه فرستاد . رسول حجاج در سكهء « 1 » مرو منزل كرد و سپس از شهر گذشت و نزد عبد الله نيامد . عبد الله احساس خطر كرد و بگريخت و به شام رفت . وى زمان كوتاهى در آنجا بماند و رزمه‌اى از برقع زنان و جامه‌هاى كتانى بر گردن آويخته دوره مىگشت و آنها را مىفروخت . سپس نيز تكه پارچه و پنبه‌يى را بر يكى از دو چشم خود نهاد و آن را ببست و كنيه ابو طينه اختيار كرد و به فروختن روغن مشغول شد . وى بر همين احوال باقى بود تا وليد بن عبد الملك هلاك شد و سليمان بر سر كار آمد . آنگاه آن كثافت و كهنه را از خود به دور كرد و خطبه‌يى در تهنيت سليمان بخواند و حجاج و قتيبه را كه با عبد العزيز بن وليد بيعت كرده و با سليمان بر سر مخالفت بودند به بدى ياد كرد . مردمان هنگام متفرق شدن با يك ديگر مىگفتند ابو طيبهء روغن فروش بليغ‌ترين مردمان است . هنگامى كه نامهء ابن اهتم به حجاج ، به دست قتيبه رسيد - و آن زمان ابن اهتم گريخته بود - وى . بر پسران و پسران عم او هجوم آورد كه يكى از ايشان شيبه پدر شبيب بود و نه تن را بكشت كه بشير نيز از جملهء آنان بود . بشير وى را گفت : برائت‌جوئى مرا به ياد آور . گفت : اى دشمن خدا ، تو يك پاى پيش و پاى ديگر به پس مىنهادى . قتيبه همهء ايشان را به قتل رسانيد . پيش از آن وكيع بن\r\n\r\n\r\n","description":"","footnote":"\r\n( 1 ) . منظور سكة البريد است . دربارهء اين واژه به زير نويس صفحهء 406 رجوع شود .\r\n","page_name":" 593 ","page_number":640},
  {"content":"\r\n\r\nابى اسود بر بنو تميم در خراسان رياست داشت . قتيبه وى را از اين سمت معزول كرد و مردى از طايفهء بنو ضرار ضبى را بر ايشان گمارد . هنگامى كه قتيبه بنو اهتم را به قتل رسانيد ، وكيع گفت :\r\nخدا مرا بكشد اگر او را نكشم ، و مردمان او را در نماز ظهر و عصر نديدند و به وى گفتند : تو نماز نخواندى . گفت : چگونه براى خدائى نماز بخوانم كه قتيبه جماعتى از ما را ، كه همه كودك بودند ، بكشت و او بر وى خشم نگرفت .\r\nابو عبيده گويد : قتيبه به غزاى شهر فيل رفت و آن را بگشود .\r\nپيش از آن امية بن عبد الله بن خالد بن اسيد آن بلد را فتح كرده بود ولى مردمش سر از طاعت برداشته بودند . يزيد بن مهلب قصد ايشان كرده لكن كارى از پيش نبرده بود . از اين روى كعب اشقرى چنين گفت :\r\nفيل منقاد تو شد و اين به حق بود زيرا كه آن ناپختهء لافزن نيز پيش از تو قصد آن ديار كرده بود منظور يزيد بن مهلب است .\r\nگويند : چون عمر بن عبد العزيز نيز به خلافت رسيد به پادشاهان ما وراء النهر نامه نوشت و آنان را به اسلام دعوت كرد و برخى از ايشان مسلمان شدند . عامل عمر بر خراسان جراح بن عبد الله حكمى بود . وى مخلد بن يزيد و عمال يزيد را بگرفت و در زندان افكند و عبد الله بن معمر يشكرى را به ما وراء النهر فرستاد . عبد الله به اعماق بلاد دشمن رفت و عزم آن كرد كه به چين رود . لكن در محاصرهء تركان افتاد و با دادن فديه خود را رها ساخت و به شاش رفت .\r\nعمر خراج را از خراسانيانى كه مسلمان شده بودند برداشت و براى هر كسى كه اسلام آورد عطائى تعيين كرد و مهمانسراها بساخت .\r\n\r\n","description":"","footnote":"","page_name":" 594 ","page_number":641},
  {"content":"\r\n\r\nسپس عمر از تعصب قومى جراح آگاه شد . جراح به وى نوشت : اهل خراسان را جز به شمشير اصلاح نتوان كرد . اين كار عمر را زشت آمد و جراح را عزل كرد و دينى را هم كه بر عهده داشت ادا كرد . عمر آنگاه عبد الرحمن بن نعيم غامدى را بر امور مربوط به جنگ خراسان گمارد و خراج آن ديار را به عبد الرحمن بن عبد الله قشيرى سپرد .\r\nگويد : جراح بن عبد الله مسكوك زر و سيم به وزنهاى مختلف مىگرفت و زير فرش خود مىنهاد و هر زمان كه يكى از دوستان و صاحب عزتان به مجلس او وارد مىشد پيش هر يك مقدارى بر حسب شأن مىانداخت .\r\nسپس يزيد بن عبد الملك به ولايت رسيد و مسلمة بن عبد الملك را بر عراق و خراسان گمارد و او سعيد بن عبد العزيز بن حارث بن حكم بن ابى العاص بن اميه را والى خراسان كرد . اين سعيد خذينه لقب داشت و آن بدين خاطر بود كه روزى يكى از دهقانان ما وراء النهر بر وى وارد شد و در آن حال سعيد جامهء معصفر به تن كرده و زلفان خويش فرو هشته بود . وى گفت : اين خذينه است يعنى دهقانه‌يى است « 1 » . سعيد شوى دختر مسلمه بود . وى سورة بن حر حنظلى و سپس پسر وى را پيشاپيش گسيل داشت و آنگاه خود به ما وراء النهر رفت و در اشتيخن كه تركان بدان روى آورده\r\n\r\n\r\n","description":"","footnote":"\r\n( 1 ) . معصفرپوش كسى است كه جامهء سرخ يا زرد به تن كند و خذين در زبان مردم ما وراء النهر به معنى خانم و بانوى وابسته به طبقات اشرافى بوده است . تركان براى همين مفهوم لفظ خاتون را داشته‌اند . تاء افزوده شده به آخر واژهء خذين براى تأكيد بر تأنيث است . دهقانه نيز عينا به همين معنى است و تاء آخر آن نيز همين حكم را دارد . سعيد بن عبد العزيز جامهء زرد رنگ مىپوشيد و زلف خود را مانند زنان آرايش مىكرد . در او حالت مخنثان و اطوار زنانه و عشوهء شديدى بود و از اين روى اهل سمرقند وى را خذينه مىخواندند ( ابو منصور نيسابورى : لطائف المعارف ) .\r\n","page_name":" 595 ","page_number":642},
  {"content":"\r\n\r\nبودند فرود آمد و با آنان بجنگيد و منهزمشان كرد لكن نگذاشت كه سپاهيان به دنبالشان روند . سپس بار ديگر با تركان مصاف داد و آنان وى را هزيمت كردند و از يارانش بسيارى كشته شدند و سعيد نصر بن سيار را ولايت داد . شاعرى درباره سعيد گويد :\r\nبه جنگ دشمنان مىرفتى و دل مشغول لعب داشتى شمشير در غلاف و ذكر بر كشيده داشتى گروهى از بزرگان خراسان نزد مسلمه آمدند و از سعيد شكوه كردند . مسلمه او را عزل كرد و سعيد بن عمر جرشى را بر خراسان گمارد . سعيد چون به خراسان رسيد كاتب خويش را بفرمود تا فرمان ولايت وى را قرائت كند و او در خواندن خطا مىكرد . سعيد گفت : اى مردم امير از اشتباهاتى كه هم اكنون مىشنويد برى است .\r\nوى رسولانى نزد مردم سغد فرستاد و آنان را به بازگشت و مراجعت به اطاعت دعوت كرد و به جنگ با ايشان دست‌نيازيد لكن هنگامى كه رسولانش بيامدند و او را از باقى بودن سغديان بر مخالفت با وى آگاه ساختند ، بر آنان بتاخت . قريب ده هزار تن از فرمانرواى خود جدا شدند و چون مايل به اطاعت بودند از سپاه وى كناره گرفتند . جرشى تمامى دژهاى سغد را بگشود و به پيروزيهاى شايانى بر دشمن نائل آمد .\r\nيزيد بن عبد الملك ، هشام بن عبد الملك و پس از وى وليد بن يزيد را ولى عهد خود قرار داد و چون يزيد بن عبد الملك بمرد هشام بر سر كار آمد و عمر بن هبيرهء فرازى را بر عراق گمارد و او جرشى را عزل كرد و ولايت خراسان را به مسلم بن سعيد داد . مسلم به جنگ افشين رفت و با او به شش هزار رأس مصالحه كرد و قلعه‌اش را به وى سپرد و به مرو رفت . وى نصر بن سيار را والى طخارستان\r\n\r\n","description":"","footnote":"","page_name":" 596 ","page_number":643},
  {"content":"\r\n\r\nكرد . جمعى از اعراب با نصر خلاف كردند و او بر ايشان تاخت .\r\nلكن سپس سفرائى ميان ايشان رد و بدل شد و آشتى كردند .\r\nهشام خالد بن عبد الله قسرى را بر عراق گمارد و او برادر خود اسد بن عبد الله را بر خراسان ولايت داد . چون اين خبر به مسلم بن سعيد رسيد به فرغانه رفت و كنار مدينهء آن اردو زد و درختان را ببريد و مزارع را ويران كرد . خاقان ترك با سپاه خويش سوى وى تاخت و مسلم از فرغانه گريخت و هر روز سه منزل طى كرد چندان كه ستورانش از رفتن بماندند و تركان بر موخرهء سپاهش زدند .\r\nشاعرى در اين باب چنين گفت :\r\nما را ز بيم عزل ، عصيانگرانه به جنگ كشانيدى ، ليك رهائى زين جهانت نبود ، كه غره شدن بدان خوارى همى آرد اسد به سمرقند رفت و حسن بن ابى العمرطه را بر آن بگمارد .\r\nتركان همواره به حاشيه سمرقند حمله برده دست به غارت مىزدند و هر بار حسن سوى ايشان مىشتافت لكن به آنان نمىرسيد . روزى خطبه‌يى خواند و ضمن آن تركان را نفرين كرد و گفت : بارالها ، آثارشان را قطع كن و « اقدار » شان را شتاب بخش و بر آنان « صبر » نازل كن . مردم سمرقند حسن را استهزاء كرده گفتند : خداوند « صبر » را بر ما فرستد تا « اقدام » تركان را بلغزاند « 1 » .\r\n\r\n\r\n","description":"","footnote":"\r\n( 1 ) . صبر ( به سكون باء ) در اين مقام به معنى بلا و مصيبت است و اقدار جمع قدر ( به فتح دال ) و آن به مفهوم سرنوشت محتوم و اجل كسى است . صبر ( به فتح باء ) به معنى برف و يخ و اقدام جمع قدم به معنى پا است . نفرين حسن به اين معنى است كه خداوند دودمان تركان را قطع كند و اجل ايشان را زودتر برساند و بلا و مصيبت بر آنان نازل كند . آنچه مردم به استهزاء مىگفتند بدين معنى است كه خداوند برف و يخ نازل كند تا پاى تركان روى آن بلغزد .\r\n","page_name":" 597 ","page_number":644},
  {"content":"\r\n\r\nاسد به غزاى جبال نمرود رفت و نمروديان با وى صلح كردند و اسلام آوردند . سپس به غزاى ختل شتافت . چون به بلخ آمد بفرمود تا مدينهء آن بلد را بسازند و ديوان را به آنجا منتقل كرد و خود به ختل رفت لكن كارى از پيش نبرد و سپاهش لطمه ديدند و به گرسنگى دچار آمدند . اسد از نصر بن سيار سخنانى شنيد و او را بزد و همراه سه تن به اتهام هرزه‌درايى نزد خالد فرستاد . سپس خود از خراسان برفت و حكم بن عوانهء كلبى را بر آن گمارد .\r\nهشام اشرس بن عبد الله سلمى را بر خراسان ولايت داد و او كاتبى نبطى به نام عميره و مكنى به ابو اميه به همراه داشت .\r\nابو اميه شر به ديده اشرس بياراست « 1 » و او بر خراج خراسان افزود و دهقانان را بىحرمت داشت و مردم ما وراء النهر را به اسلام خواند و بفرمود تا هر كه مسلمان شود جزيه از او بردارند . پس مردمان به سرعت اسلام مىآوردند و خراج بشكست . چون اشرس اين بديد بار ديگر به مطالبهء مال الصلح پرداخت و مردم نپذيرفتند و از وى دور شدند . ثابت قطبهء ازدى به هوا خواهى ايشان برخاست ، وى را قطنه از آن روى مىخواندند كه چشمش بيرون آمده بود و بر آن پنبه‌يى مىنهاد . اشرس كس فرستاد و اجتماع ايشان بپراكند و ثابت را گرفت و به زندان افكند و سپس او را به كفالت آزاد كرد و به سوئى فرستاد . آنگاه تركان بر اشرس خروج كرده وى را بكشتند .\r\nهشام در سال يكصد و دوازده جنيد بن عبد الرحمن مرى را والى خراسان كرد . وى به مصاف تركان رفت و با آنان بجنگيد و طليعهء سپاه خويش را گسيل داشت و ايشان بر پسر خاقان كه در حال مستى به شكار آمده بود دست يافتند و او را نزد جنيد بن عبد الرحمن آوردند . جنيد وى را پيش هشام فرستاد و خود همچنان با تركان\r\n\r\n\r\n","description":"","footnote":"\r\n( 1 ) . يعنى شرارت را در نظر وى مطلوب جلوه داد و او را به بديها تشويق كرد .\r\n","page_name":" 598 ","page_number":645},
  {"content":"\r\n\r\nدر جنگ بود تا به دفع آنان توفيق يافت . آنگاه به هشام نامه‌يى نوشت و از او يارى خواست . هشام عمرو بن مسلم را با ده هزار مرد از اهل بصره و عبد الرحمن بن نعيم را با ده هزار تن از مردم كوفه و سى هزار نيزه و سى هزار سپر براى وى بفرستاد و دستش را در كار عطايا باز گذارد و او براى پانزده هزار تن عطايا مقرر داشت . جنيد غزواتى بكرد و داعيان بنى هشام در ولايت او همه جا رفتند و كار ايشان بالا گرفت . جنيد در مرو وفات يافت و هشام عاصم بن عبد الله بن يزيد هلالى را بر خراسان ولايت داد . ابو عبيده معمر بن مثنى گويد برخى نواحى طخارستان شورش كردند و جنيد بن عبد الرحمن آن نواحى را بگشود و به صلح و مقاطعه‌يى « 1 » كه از پيش وجود داشت باز گردانيد .\r\nگويد : نصر بن سيار در ايام مروان بن محمد به غزاى اشروسنه رفت لكن نتوانست كارى از پيش برد و چون عباس و خلفاى پس از وى بر سر كار آمدند عمال خود را گسيل مىداشتند و ايشان از حدود و نواحى دشمن مىكاستند و با آن گروه از اهل ذمه كه بيعت خويش زير پا نهاده و نقض عهد كرده بودند به محاربت مىپرداختند ، و كسانى را كه از اجراى عهد صلح امتناع داشتند به زور جنگ به صلح باز مىگردانيدند .\r\nگويند : چون مأمون به خلافت رسيد سپاهيانى را به غزاى سغد و اشروسنه و آن گروه از اهل فرغانه كه نقض عهد كرده بودند فرستاد و مدتى كه در خراسان بود و نيز پس از آن به جنگ و تاخت و تاز بر ايشان ادامه داد . مأمون ، ضمن اعزام سپاه ، با آنان مكاتبه نيز مىكرد و ايشان را به اسلام و فرمانبردارى مىخواند و تشويق مىكرد .\r\n\r\n\r\n","description":"","footnote":"\r\n( 1 ) . دربارهء مفهوم مقاطعه به زير نويس صفحهء 114 رجوع شود .\r\n","page_name":" 599 ","page_number":646},
  {"content":"\r\n\r\nمأمون سپاهى را سوى كابل شاه فرستاد . كابل شاه خراج ادا كرد و سر طاعت فرود آورد . بريد تا كابل رسيد و براى مأمون هليله آورد كه هنگام رسيدن هنوز تازه بود .\r\nكاوس پادشاه اشروسنه به فضل بن سهل معروف به ذو الرياستين كه وزير و كاتب مأمون بود نامه‌يى نوشت و طلب صلح كرد بر اين قرار كه مالى ادا كند و مسلمانان به جنگ بلد وى نروند . اين خواسته اجابت شد ولى هنگامى كه مأمون رحمه الله به مدينة السلام رفت كاوس از وفاى به عهد صلح خوددارى كرد . مستوفى كاوس را نزد وى مكانتى بود و دختر او به عقد فضل بن كاوس درآمده بود .\r\nوى همواره از فضل نزد كاوس تمجيد مىكرد و سعى در مقرب ساختن او داشت و از حيدر بن كاوس معروف به افشين به بدى و زشتى ياد مىكرد . حيدر نزديك دروازهء كنب كه شهر ايشان بود بر مستوفى كاوس حمله برد و او را بكشت و نزد هاشم بن محور ختلى گريخت كه در شهر خويش به پادشاهى گمارده بود و خواهش كرد كه به پدرش نامه‌يى نويسد و از او دربارهء وى رضايت گيرد . لكن كاوس پس از كشته شدن مستوفى خويش ، ام جنيد را به نكاح طراديس در آورده و او با تنى چند از دهقانان وى گريخته بود . چون اين خبر به حيدر رسيد اسلام آورد و به مدينة السلام رفت و كار اشروسنه را در نظر مأمون آسان جلوه داد و هر چه مردمان در اين باب خبر داده و او را هراسانيده بودند ، وى ناچيز توصيف كرد و راه كوتاهى را براى رسيدن به آن بلد نشان داد . مأمون احمد بن ابى خالد احول كاتب را با سپاهى عظيم به غزاى اشروسنه فرستاد . چون خبر آمدن وى به كاوس رسيد ، فضل بن كاوس را نزد تركان فرستاد و از ايشان يارى خواست و آنان جمع كثيرى را به يارى فرستادند .\r\nاحمد بن ابى خالد پيش از آمدن فضل با سپاه ترك به اشروسنه رسيد و بر مدينهء آن بلد اردو زد . برآورد كاوس آن بود كه فضل بايد راه\r\n\r\n","description":"","footnote":"","page_name":" 600 ","page_number":647},
  {"content":"\r\n\r\nدرازى را طى كند زيرا كه از آن راه كوتاه خبر نداشت . پس بهراسيد و جرأت خويش از دست بداد و سر تسليم فرود آورد و فرمانبردار شد . چون خبر به فضل رسيد تركان را به بيابان خشكى برد و سپس از آنان جدا شد و به سرعت برفت تا به پدر خويش رسيد و مشمول امان وى قرار گرفت ، و تركان از تشنگى هلاك شدند . كاوس به مدينة السلام رفت و اسلام آورد و مأمون او را بر بلادش پادشاهى داد . پس از وى پسرش حيدر كه همان افشين است به پادشاهى رسيد .\r\nمأمون رحمه الله به عمال خود در خراسان مىنوشت كه با آن گروه از مردم ما وراء النهر كه سر طاعت و مسلمانى ندارند نبرد كنند و رسولانى مىفرستاد تا بهر مردم آن ديار و شاهزادگانى كه به ديوانى شدن « 1 » و اخذ وظيفه راغب‌اند ، مقررى معين كنند . مأمون سعى در استمالت و جلب رغبت ايشان داشت و هر گاه كه به دربار وى مىآمدند گراميشان مىداشت و انعام و ارزاق بسيار به آنان عطا مىكرد . سپس المعتصم بالله به خلافت رسيد و همان شيوه را ادامه داد چندان كه اكثر فرماندهان سپاهش اهل ما وراء النهر - از سغديان و فرغانيان و مردم اشروسنه و شاش و ديگر نقاط - بودند .\r\nپادشاهان آن ديار به دربار مأمون مىآمدند و اسلام آن نواحى را فرا گرفت و اهل بلاد با تركانى كه آن سوى ديارشان بودند نبرد مىكردند .\r\nعبد الله بن طاهر پسر خود طاهر بن عبد الله را به غزاى بلاد غوزيه فرستاد و او مواضعى را فتح كرد كه پيش از وى پاى احدى به آنجا نرسيده بود . عمرى از هيثم بن عدى و او از ابن عباس روايت كرد كه قتيبه اعراب را در ما وراء النهر سكونت داد و تا سرزمين فرغانه و شاش نيز آنان را مقيم كرد .\r\n\r\n\r\n","description":"","footnote":"\r\n( 1 ) . يعنى درج نام ايشان در ديوان به منظور برقرارى مواجب .\r\n","page_name":" 601 ","page_number":648},
  {"content":"\r\n\r\n\r\nفتحهاى سند\r\nعلى بن محمد بن عبد الله بن ابى سيف ما را خبر داد و گفت كه عمر بن خطاب به سال پانزده عثمان بن ابى العاصى ثقفى را بر بحرين و عمان ولايت داد ، و او برادر خويش حكم را به بحرين فرستاد و خود به عمان رفت و سپاهى را از راه دريا به تانه فرستاد و چون لشكريان بازگشتند به عمر نامه‌يى نوشت و او را از كار خويش آگاه ساخت . عمر به وى نوشت : اى ثقفى ! تو كرم بر چوب حمل كردى « 1 » ، به خدا كه اگر بلائى بر سر آنان مىآمد معادل ايشان را از قوم تو مىگرفتم . عثمان حكم را به بروص نيز گسيل داشت و برادرش مغيرة بن ابى العاصى را به خور الديبل فرستاد و او با دشمنان مصاف داد و بر آنان پيروز شد .\r\nهنگامى كه عثمان بن عفان به خلافت رسيد ، عبد الله بن عامر بن كريز را بر عراق ولايت داد و به وى نامه‌يى نوشت و بفرمود كسى را به ثغر فرستد تا از حال آن ديار آگاه شود و خبر آن به وى برد . عبد الله ، حكيم بن جبلهء عبدى را بفرستاد و چون بازگشت او را نزد عثمان فرستاد . عثمان از حال آن ديار بپرسيد و حكيم گفت :\r\nاى امير المؤمنين من آن بلاد را شناخته و درباره‌اش آگاهى بسيار حاصل كرده‌ام . گفت : وصف آن را برايم بازگوى . گفت : آبش اندك ، ميوه‌اش خرماخرك و دزدش بىباك است . اگر سپاه اندك به آنجا رود تباه شود و اگر بسيار باشد گرسنه ماند . عثمان وى را\r\n\r\n\r\n","description":"","footnote":"\r\n( 1 ) . يعنى اگر چوب بشكند كرم نيز نابود مىشود . اشاره به آسيب‌پذيرى افراد در سفر دريائى است كه اگر كشتى خرد شود آنان نيز به هلاكت خواهند رسيد .\r\n","page_name":" 602 ","page_number":649},
  {"content":"\r\n\r\nگفت : خبر مىدهى يا قافيه‌پردازى مىكنى ؟ گفت : خبر مىدهم . پس عثمان كسى را به غزاى آن بلاد نفرستاد .\r\nدر آخر سال سى و هشت و آغاز سال سى و نه ، به هنگام خلافت على بن ابى طالب رضى الله عنه ، حارث بن مرهء عبدى داوطلبانه و با اجازهء على به آن ثغر رفت و ظفر يافت و غنائم و بردگانى به چنگ آورد و در يك روز هزار رأس قسمت كرد . سپس وى و همراهانش ، جز گروه اندكى ، در سرزمين قيقان كشته شدند . قتل وى به سال چهل و دو رخ داد و قيقان از جمله بلاد سند در نزديكى خراسان است . پس از آن مهلب بن ابى صفره در ايام معاويه به سال چهل و چهار به غزاى سند رفت و به بنه و اهواز رسيد . اين دو بلد ميان ملتان و كابل واقع‌اند . دشمن به مهلب برخورد و با او و همراهانش به نبرد پرداخت . مهلب در بلاد قيقان با هجده سوار ترك كه بر اسبان بريده دم سوار بودند تصادف كرد و آنان با وى بجنگيدند و همگى كشته شدند . مهلب گفت : كارى كه اين عجمان مىكنند براى تند راندن از ما بهتر است . پس اسبان را دم بريد و او نخستين كس از مسلمانان بود كه دم اسبان را بريد . ازدى دربارهء بنه گويد :\r\nنديدى كه در بنه آن شب ، چون شبيخون زدند مردان ازد به از همهء سپاه مهلب بودند سپس عبد الله بن عامر در زمان معاوية بن ابى سفيان ، عبد الله بن سوار عبدى را به ولايت ثغر هند گمارد و به قولى اين سمت را معاويه خود به وى داد . عبد الله بن سوار به غزاى قيقان رفت و غنائمى به چنگ آورد و سپس نزد معاويه آمد و اسبانى از قيقان به او هديه كرد و پيش وى بماند . عبد الله باز به قيقان بازگشت و تركان\r\n\r\n","description":"","footnote":"","page_name":" 603 ","page_number":650},
  {"content":"\r\n\r\nسپاه گرد آوردند و او را بكشتند . شاعر درباره وى گويد :\r\nزادهء سوار از بهر گروه خويش آتش فروزد « 1 » و گرسنگى بنشاند وى مردى با سخاوت بود و جز او كس در سپاهش آتش نمىافروخت . شبى آتشى ديد و گفت : اين چيست . گفتند : زنى زائو است ، بهر وى حلوا همى پزند . پس بفرمود همگان را تا سه روز حلوا اطعام كنند .\r\nزياد بن ابى سفيان در ايام معاويه ، سنان بن سلمة بن محبق هذلى را ولايت داد . او مردى فاضل و عابد بود و نخستين كس بود كه سپاهيان را به سوگند طلاق قسم داد . سنان به آن ثغر آمد و مكران را به عنوه بگشود و آن را تمصير كرد و همانجا بماند و بلاد را به ضبط در آورد . شاعر دربارهء وى گويد :\r\nديدم هذيل را كه در سوگند خويش همىآرند طلاق زنان را بىآنكه مهر بديشان دهند بىاعتبار شد سوگند ابن محبق به پيش من كه زنان را محروم و بىمالى رها كنند ابن كلبى گويد : كسى كه مكران را فتح كرد حكيم بن جبلهء عبدى بود . سپس زياد ، راشد بن عمرو جديدى از طايفهء ازد را بر آن ثغر گمارد و او به مكران آمد و به غزاى قيقان رفت و پيروز شد و پس از آن در غزاى ميد به قتل رسيد و سنان بن سلمه زمام كار را به دست\r\n\r\n\r\n","description":"","footnote":"\r\n( 1 ) . آتش افروختن به معنى مطبخ به راه انداختن و مردمان را اطعام كردن است .\r\n","page_name":" 604 ","page_number":651},
  {"content":"\r\n\r\nگرفت و زياد نيز او را به ولايت آن ثغر منصوب كرد و سنان دو سال در آنجا بماند . اعشى همدان دربارهء مكران گويد :\r\nتو سوى ديار مكران ره مىسپرى چه دور است راه رسيدن و بازگشت آن مرا به مكران نيازى نيست ، و نه به غزاى در آن و نى به تجارتش به مكران نرفته‌ام ، ليك درباره‌اش شنيده‌ام حديثى كه از ياد آن هماره مكدرم و آن چنين بود كه انبوه در آن گرسنه ماند و اندك دستخوش تباهى گردد « 1 » عباد بن زياد از سجستان به غزاى ثغر هند رفت و به سناروذ آمد .\r\nسپس از حوىكهز آغاز كرد و به روذبار در سرزمين سجستان شد و از آنجا به هندمند رفت و در كش فرود آمد و آنگاه از كوير گذشت تا به قندهار رسيد و با مردمش بجنگيد و آنان را هزيمت كرد و بپراكند و پس از آنكه گروهى از مسلمانان كشته شدند آن شهر را بگشود . وى بديد كه اهل آن بلد كلاههاى بلندى دارند و مانند آن را بساخت و از آن پس آن گونه كلاه عباديه ناميده شد .\r\nابن مفرغ گويد :\r\n\r\n\r\n","description":"","footnote":"\r\n( 1 ) . مضمون اين بيت كه شاعر مىگويد ذكر آن را شنيده ، در واقع همان گفتهء حكيم بن حيلهء عبدى است كه در صفحهء 602 متن به اين عبارت بيان شد : « اگر سپاه اندك به آنجا رود تباه شود و اگر بسيار باشد گرسنه ماند » .\r\n","page_name":" 605 ","page_number":652},
  {"content":"\r\n\r\nچه بسيارند در گرمسير و سرزمين هند دليران و سرهنگانى كه كشته و بىقبر افتاده‌اند در قندهار و آن كس را كه اجل مقدر بود در قندهار خبرى از او باز نيايد و به حدس و گمان اكتفا شود آنگاه زياد ، منذر بن جارود عبدى مكنى به ابو الاشعث را بر ثغر هند ولايت داد و او به غزاى بوقان و قيقان رفت . مسلمانان ظفر يافتند و غنائمى نصيبشان شد و منذر فوجهائى را به بلاد هند فرستاد و قصدار را فتح كرد و در آنجا اسيرانى به چنگ آورد .\r\nپيش از آن سنان قصدار را گشوده بود لكن مردمش نقض عهد كرده بودند . منذر در آن بلد بمرد و شاعرى گفت :\r\nبه قصدار منزل كرد و در آن ديار به گور اندر شد و با آنان كه باز گشتند باز نگشت خدا را شهر قصدار و تابستانهاى آن كه در خود اين مرد دنيا و دين را نهفته است سپس عبد الله بن زياد ، ابن حرى باهلى را به ولايت گمارد و پروردگار آن بلاد را به دست وى بگشود . ابن حرى در آنجا نبرد سختى در پيوست و ظفر يافت و غنائمى به دست آورد . جمعى گويند كه عبيد الله بن زياد ، سنان بن سلمه را ولايت داد و حرى فرماندهى سراياى « 1 » او را بر عهده داشت . شاعر دربارهء حرى بن حرى گويد :\r\n\r\n\r\n","description":"","footnote":"\r\n( 1 ) . سرايا جمع سريه به معنى دسته‌ها و افواجى است كه براى انجام عمليات جنگى مأمور مىشوند .\r\n","page_name":" 606 ","page_number":653},
  {"content":"\r\n\r\nگر كه طعن نيزهء من در بوقان نمىبود سراياى ابن حرى از آن جاى با اموال غارتى باز نمىگشت اهل بوقان امروزه مسلمان‌اند . عمران بن موسى بن يحيى بن خالد بر مكى در آنجا شهرى ساخت و آن را بيضاء ناميد . اين كار در زمان خلافت المعتصم انجام پذيرفت .\r\nهنگامى كه حجاج بن يوسف بن حكم بن ابى عقيل ثقفى والى عراق شد ، سعيد بن اسلم بن زرعهء كلابى را بر مكران و آن ثغور گمارد .\r\nمعاويه و محمد پسران حارث علافى بر وى خروج كردند و سعيد كشته شد و علافيان بر آن ثغر چيره شدند . نام علاف ، ربان بن حلوان بن عمران بن حاف بن قضاعه بود . وى پدر جرم بود . حجاج مجاعة بن سعر تميمى را بر آن ثغر گمارد و او به غزا رفت و غنائمى به چنگ آورد و بخشهائى از قندابيل را بگشود . سپس محمد بن قاسم فتح آن ديار را تكميل كرد و مجاعه پس از يك سال در مكران بمرد .\r\nشاعر گويد :\r\nياد هر صحنه از صحنه‌هاى جنگ كه بديدى نام مجاعه زينت بخش آن همىباشد پس از مجاعه ، حجاج محمد بن هارون بن ذراع نمرى را ولايت داد .\r\nدر عهد ولايت وى ، پادشاه جزيرهء ياقوت زنان مسلمانى را كه در بلاد وى به دنيا آمده و پدرانشان كه بازرگان بودند وفات يافته بودند ، به حجاج هديه كرد و خواست تا از اين طريق به وى تقرب جويد . جماعتى از اهل ميدديبل كه در سفاين جنگى خود بودند به سفينهء حامل آن زنان برخوردند و كشتى را با هر چه در آن بود ببردند . زنى از بنو يربوع كه ميان ايشان بود فرياد كرد : يا حجاج .\r\n\r\n","description":"","footnote":"","page_name":" 607 ","page_number":654},
  {"content":"\r\n\r\nاين خبر به حجاج رسيد و گفت : يا لبيك و كس نزد داهر فرستاد و از وى خواست كه زنان را رها كند . ولى او گفت : زنان را دزدان گرفته‌اند و مرا بر ايشان قدرتى نيست . پس حجاج عبيد الله بن نبهان را به غزاى ديبل فرستاد و او كشته شد . سپس به بديل بن طهفهء بجلى كه در عمان بود نامه‌يى نوشت و بفرمود تا به ديبل رود . چون به دشمن برخورد اسبش رميد و آنان وى را در ميان گرفته بكشتند . كسانى گويند بديل را زطيان بدهه به قتل رسانيدند و گويند كه اين جزيره را به سبب زيبائى چهرهء زنانشان ياقوت ناميدند .\r\nسپس حجاج در ايام وليد بن عبد الملك محمد بن قاسم بن محمد بن حكم بن ابى عقيل را ولايت داد و او به غزاى سند رفت . محمد در فارس بود و حجاج او را بفرموده بود تا به رى رود و ابو الاسود جهم بن زحر جعفى فرماندهى مقدمهء سپاه او را بر عهده داشت .\r\nلكن او را باز گردانيد و فرمان ولايت ثغر را به وى داد . حجاج ششهزار تن از سپاهيان شامى و جماعتى جز ايشان را به سپاه محمد منضم كرد و هر چه نياز داشت ، حتى ريسمان و جوالدوز ، در اختيارش نهاد و بفرمود كه در شيراز بماند تا يارانش همه نزد او آيند و تجهيزاتى كه برايش آماده شده برسد . حجاج پنبهء حلاجى شده برگرفت و در سركهء تند فرو برد و سپس آن را در سايه خشك كرد و گفت : هر وقت به سند رفتيد ، اگر در آنجا سركه كم بود اين پنبه را در آب فرو كنيد و آنگاه با آن طعام پزيد و نان خورش كنيد .\r\nگويند هنگامى كه محمد به آن ثغر رفت نامه‌يى نوشت و از كمبود سركه شكايت كرد . پس حجاج پنبه‌هاى به سركه آغشته شده را برايش بفرستاد .\r\nمحمد بن قاسم به مكران رفت و چندى در آنجا بماند و سپس به قنزبور آمد و آن بلد را بگشود و آنگاه به ارمائيل رفت و آن شهر\r\n\r\n","description":"","footnote":"","page_name":" 608 ","page_number":655},
  {"content":"\r\n\r\nرا نيز فتح كرد . محمد بن هارون بن ذراع ، محمد بن قاسم را بديد و به او پيوست و همراهش برفت و در نزديكى ارمائيل بمرد و در قنبل به خاك سپرده شد . محمد بن قاسم از ارمائيل برفت و جهم بن زحر جعفى او را همراهى مىكرد . روز جمعه به ديبل رسيد و سفاينى كه مردان و جنگ افزار و ادوات در آنها حمل مىشد برسيد و محمد در نزديكى ديبل فرود آمد و خندقى حفر كرد و نيزه‌هائى بر آن خندق بكوبيد و پرچمها بيفراشت و سپاهيان را كنار پرچمهايشان مستقر ساخت ، و منجنيقى نصب كرد كه آن را عروس مىخواندند و پانصد مرد خدمهء آن بودند . در ديبل « بد » ى عظيم بود و روى آن دكلى بلند قرار داشت و بالاى دكل پرچمى سرخ در اهتزاز بود و هر زمان كه باد مىوزيد آن پرچم گرد شهر مىچرخيد و دور مىزد . « بد » چنان كه گفته‌اند منارهء عظيمى است و آن را روى بنايى مىسازند كه بت يا بتهائى ، كه بنا به نام آنها خوانده مىشود ، در آن قرار دارد . گاهى بت در ميان خود مناره است .\r\nنيز هر آنچه در زمينهء پرستش نزد ايشان ارجمند است بد ناميده مىشود . بد به معنى بت نيز هست « 1 » .\r\n\r\n\r\n","description":"","footnote":"\r\n( 1 ) . بنا به اعتقادى واژه بد - كه كلمهء بت نيز از آن گرفته شده - از نام بودا مأخوذ است . به نظر مىرسد اين تصور درست باشد زيرا : 1 . تلفظ اصلى واژهء بودا به تشديد دال است و بد نيز مشدد است . 2 . شريعت بودا آن زمان در قسمتهائى از هند رواج زيادى داشته است . 3 . نصب تنديسهء بسيار عظيم به نحوى كه بر تمامى شهر مسلط باشد حتى در زمان ما نيز از رسوم بودائيان است . از جمله روى بلنديهاى مشرف بر شهر مركزى  NakhonSavan  در تايلند مجسمه‌يى آنچنان عظيم از بودا نصب شده كه بر تمامى شهر مسلط است و از چند فرسنگى توجه واردان را به خود جلب مىكند . 4 . در همين فصل از كتاب چند بار از سمنيان صحبت شده است . جوهرى در صحاح خود مىگويد :\r\nسمنيه فرقه‌يى از بت‌پرستانند كه به تناسخ عقيده دارند . بودائيان نيز معتقد به دور\r\n","page_name":" 609 ","page_number":656},
  {"content":"\r\n\r\nهر سه روز يك بار نامه‌هاى حجاج نزد محمد و نامه‌هاى محمد نزد حجاج مىرسيد كه در آنها آنچه حجاج تصويب كرده و آنچه محمد دربارهء كارهاى خويش كسب تكليف كرده بود ، درج مىشد .\r\nاز حجاج به محمد نامه‌يى رسيد و در آن نوشته بود كه منجنيق عروس را بيفراز و پايه‌اش را كوتاه كن و آن را در جهت مشرق قرار داده و سپس فرمانده‌اش را بخوان و دستور ده تا دكلى را كه برايم توصيف كردى هدف قرار دهد . پس آن دكل را بزدند و بشكست و از اين كار خشم كافران بالا گرفت . آنگاه محمد به روياروئى كافران كه برون آمده و به روى تاخته بودند برخاست و آنان را هزيمت كرد و بازگردانيد و بفرمود تا نردبانها بگذارند و مردان از آنها بالا روند . نخستين كس كه صعود كرد مردى از طايفهء مراد اهل كوفه بود . شهر به عنوه گشوده شد و محمد سه روز را به كشتن ساكنان شهر گذرانيد . عامل داهر از آن جاى بگريخت و خدمهء سراى خدايان ايشان به قتل رسيدند . محمد مناطقى را در آن شهر به مسلمانان اختصاص داد و مسجدى بساخت و چهار هزار تن را در آنجا سكونت داد .\r\nمحمد بن يحيى از منصور بن حاتم نحوى مولاى آل خالد بن اسيد روايت كرد كه او دكل شكسته روى منارهء « بد » را ديده بود ، و\r\n\r\n\r\n","description":"","footnote":"\r\nتسلسل ولادت و مرگ مىباشند كه در اصطلاح مذهبى خود آن را  SansaraVatta  مىخوانند . 5 . در زبان پهلوى كلمهء بوت به هر دو معنى بودا و بت به كار مىرفته است ( ملاحظه شود : الف . مقالهء :  Muttodaya : The Heart of Deliverance  در نشريه سال 1980  Visakha Puja  نشريه انجمن بودائى تايلند . ب : فرهنگ زبان پهلوى تأليف دكتر بهرام فره‌وشى ) البته لازم به تذكر است كه بودائيان مجسمه يا بت را نمىپرستند بلكه آن شمايلى است از پيامبر ايشان ، چنان كه پيروان ساير مذاهب نيز شمايل پيامبران و مقدسين را نصب مىكنند و بدان مهر مىورزند .\r\n","page_name":" 610 ","page_number":657},
  {"content":"\r\n\r\nعنبسة بن اسحاق ضبى كه در زمان خلافت المعتصم عامل سند بود قسمت بالاى آن مناره را خراب كرد و در محل آن زندانى به وجود آورد و از سنگهاى آن مناره در مرمت شهر استفاده كرد ، لكن قبل از اتمام كار معزول شد و پس از او هارون بن ابى خالد مروروذى به ولايت رسيد و در آنجا كشته شد .\r\nگويند : محمد بن قاسم به بيرون آمد و اهل شهر پيش از آن جمعى از سمنيان « 1 » را نزد حجاج فرستاده با او مصالحه كرده بودند . پس براى محمد طعامى ترتيب دادند و او را به شهر خود درآوردند و به صلح وفا كردند . محمد از هر شهرى مىگذشت آن را مىگشود تا از نهرى كه نزديك مهران است عبور كرد و سمنيان سربيدس نزد وى آمدند و از سوى كسانى كه آنان را فرستاده بودند با محمد صلح كردند و او برايشان خراج مقرر داشت و به سهبان رفت و آن بلد را بگشود . سپس عزم مهران كرد و در ميانهء راه فرود آمد . چون خبر به داهر رسيد براى نبرد با وى آماده شد . محمد بن قاسم ، محمد بن مصعب بن عبد الرحمن ثقفى را با اسب سواران و خرسواران به سدوسان فرستاد . اهل سدوسان امان و صلح طلبيدند و سمنيان ميان ايشان و محمد ميانجى بودند . وى آنان را امان داد و برايشان خراج مقرر داشت و گروگانهائى بگرفت و با چهار هزار تن از قوم زط كه همراهش بودند نزد محمد رفت و آنان با محمد همراه شدند . محمد مردى را بر سدوسان گمارد و تدبير عبور از مهران كرد و در ناحيه‌يى ، كه نزديك بلاد راسل پادشاه قصه در هند بود ، از پلى كه بسته بود بگذشت . داهر محمد را تحقير مىكرد و به وى توجهى نداشت . محمد و مسلمانان به او برخوردند در حالى كه بر\r\n\r\n\r\n","description":"","footnote":"\r\n( 1 ) . به احتمالى اين جماعت روحانيون بودائى بوده‌اند ( به زير نويس صفحهء قبل رجوع شود ) .\r\n","page_name":" 611 ","page_number":658},
  {"content":"\r\n\r\nپيلى سوار بود و پيلهاى ديگر او را گرد گرفته بودند و سردارانش همراه وى بودند . جنگى بس شديد كه مانند آن كس نشنيده بود در گرفت . داهر پياده شد و به نبرد ادامه داد و نزديك شب به هلاكت رسيد . مشركان هزيمت گرفتند و مسلمانان آنسان كه خواستند آنان را بكشتند . به روايت مدائنى كسى كه داهر را كشت مردى از بنو كلاب بود و هم او گفت :\r\nسواران و نيزه‌ها و محمد بن قاسم بن محمد در نبرد داهر گواه بودند كه من جمع دشمنان را يكسره بشكافتم و مهترشان را به ضرب تيغ هندى بنواختم وى را بر زمين افكنده در گرد و غبار رها كردم حالى كه چهره بر خاك سائيده و بالشى به زير سر نداشت منصور بن حاتم مرا حكايت كرد و گفت : تصوير داهر و مردى كه او را كشت در بروص است و تصوير بديل بن طهفه در قند ، و گور بديل در ديبل است .\r\nعلى بن محمد مدائنى از ابو محمد هندى و او از ابو الفرج روايت كرد كه گفت : هنگامى كه داهر كشته شد محمد بن قاسم بر بلاد سند چيرگى يافت . ابن كلبى گويد كسى كه داهر را كشت قاسم بن ثعلبة بن عبد الله بن حصن طائى بود .\r\nگويند : محمد بن قاسم راور را به عنوه بگشود و در آنجا داهر را همسرى بود كه از ترس اسارت ، خود و كنيزكان و تمامى اموالش را آتش زد . آنگاه محمد بن قاسم به برهمناباذ كهنه رفت كه در دو فرسنگى منصوره است . آن زمان منصوره وجود نداشت و محل آن نيزارى بود . باقيماندهء سپاه داهر در همين برهمناباذ بودند و با\r\n\r\n","description":"","footnote":"","page_name":" 612 ","page_number":659},
  {"content":"\r\n\r\nمحمد بجنگيدند . محمد آن شهر را بگشود و هشت هزار و به قولى بيست و ششهزار تن را بكشت و عامل خويش را بر آن شهر گمارد .\r\nبرهمناباذ امروزه ويرانه است . محمد عازم رور و بغرور شد .\r\nمردم ساوندرى به وى برخوردند و امان خواستند . محمد آنان را امان داد و بر ايشان شرط كرد كه مسلمانان را ضيافت و راهنمايى كنند . اهل ساوندرى امروزه مسلمان‌اند . سپس به بسمد رفت و اهل آن با وى به صلحى همانند ساوندرى مصالحه كردند و محمد به رور رسيد . رور از شهرهاى سند است و بر فراز كوهى قرار دارد . محمد آن شهر را چند ماه در محاصره گرفت و آن را به صلح و به اين شرط بگشود كه كسى را نكشد و متعرض « بد » ايشان نشود و گفت : « بد » چيزى همانند كنيسه‌هاى نصارى و يهود و آتشكده‌هاى مجوسان است وى بر اهل رور خراج مقرر داشت و در آنجا مسجدى بساخت .\r\nسپس به سكه رفت كه شهرى است نزديك يباس و آن را بگشود . سكه امروزه ويرانه‌يى است . آنگاه از نهر يباس گذشت و به ملتان رفت .\r\nاهل ملتان به نبرد پرداختند و در آن جنگ زائدة بن عمير طائى دليريها نشان داد . مشركان هزيمت يافتند و به درون شهر رفتند و محمد ايشان را در محاصره گرفت . آذوقهء مسلمانان تمام شد و گوشت خر خوردند . سپس مردى امان گرفت و نزد مسلمانان آمد و ايشان را به مدخل آب آشاميدنى اهل شهر هدايت كرد . اين آب از نهر بسمد مىآيد و در محلى در شهر مانند بركه - كه اهل شهر آن را بلاح مىنامند - گرد مىآيد . محمد آن را برگردانيد و چون مردم ملتان تشنه ماندند به حكم وى تن در دادند و او جنگجويان را بكشت و كودكان را به اسيرى گرفت و كاهنان بد را نيز كه شش هزار تن بودند به بردگى گرفت . مسلمانان را طلاى بسيار نصيب شد . اين اموال در اتاقى كه ده ذراع در هشتاد ذراع بود گرد آمد و همهء آن را از شكافى كه بالاى بام اتاق بود به درون مىافكندند . از\r\n\r\n","description":"","footnote":"","page_name":" 613 ","page_number":660},
  {"content":"\r\n\r\nاين روى ملتان را فرج طلاخانه مىناميدند و فرج ثغر « 1 » را گويند .\r\n« بد » ملتان بدى بود كه اموال به آن هديه مىكردند و برايش نذرها مىآوردند و اهل سند به حج آن مىآمدند و پيرامونش طواف مىكردند و در آن جاى سر و ريش خويش مىتراشيدند . همىپندارند كه بت ملتان همان ايوب پيامبر صلى الله عليه و سلم بوده است .\r\nگويند : حجاج بررسى كرد و ديد شصت هزار هزار درهم براى محمد بن قاسم خرج كرده و برايش صد و بيست هزار هزار آورده‌اند .\r\nپس گفت : خشممان را آرام كرديم و انتقاممان را كشيديم و شصت هزار هزار و سر داهر را نيز زيادى آورديم . حجاج بمرد و خبر مرگش به محمد رسيد و او از ملتان به رور و بغرور كه از پيش گشوده بود بازگشت و مردمان را عطايائى داد و سپاهى را به بيلمان فرستاد . اهل شهر به جنگ دست‌نيازيدند و از در طاعت درآمدند .\r\nاهل سرست نيز با وى مصالحه كردند . سرست امروزه محلى است كه اهل بصره از آن به غزا مىروند و مردم آن همان جماعت ميد هستند كه به دزدى دريائى مىپردازند . محمد سپس به كيرج رفت و در آنجا دوهر عزم وى كرد و با او بجنگيد . دشمن شكست خورد و دوهر بگريخت و به قولى كشته شد . آنگاه اهل شهر به حكم محمد تن در دادند و او بكشت و برده گرفت . شاعر گويد :\r\nبكشتيم ما « داهر » را و « دوهر » را و اسبانمان فوج فوج دشمن را به زير سم گرفتند وليد بن عبد الملك بمرد و سليمان بن عبد الملك به خلافت رسيد و صالح بن عبد الرحمن را بر خراج عراق گمارد و يزيد بن ابى كبشهء\r\n\r\n\r\n","description":"","footnote":"\r\n( 1 ) . مفهوم واژهء ثغر در زير نويس صفحه 334 بيان گرديد .\r\n","page_name":" 614 ","page_number":661},
  {"content":"\r\n\r\nسكسكى را ولايت سند داد و او محمد بن قاسم و معاوية بن مهلب را در غل و زنجير بياورد . محمد دربارهء خود گفت :\r\nتبه كردند مرا ، وه كه چه مردى را تباه كردند كه مرد روز نبرد و حراست ثغور بود اهل هند بر محمد گريستند و نقش او را در كيرج تصوير كردند .\r\nصالح وى را در واسط به زندان افكند . محمد گفت :\r\nگر چه كنون مقيم واسطم و اندر اين ديار گرفتار قيد و غل و اسير آهنم ليك چه بسيار سوارانى كه در فزع فكندم و چه حريفانى كه بكشتم و بر جاى نهادم و نيز گفت :\r\nاگر كه دل بر استوار ماندن يك سره مىداشتم آماده مىشدند زنان مهياى جنگ و مردان نيز و خيل سكسكيان به سرزمين ما اندر نمىشدند و از قوم عك كسى بر من امارت نمىيافت و من زبون آن بردهء مزونى نمىشدم اى روزگار از بهر كريمان چه پر مهلكه‌اى صالح محمد را همراه جمعى از آل ابى عقيل شكنجه داد تا همگى را بكشت . حجاج ، آدم برادر صالح را كه بر طريقت خوارج بود به قتل رسانيده بود . حمزة بن بيض حنفى چنين گفت :\r\n\r\n","description":"","footnote":"","page_name":" 615 ","page_number":662},
  {"content":"\r\n\r\nهمانا كه مردى و بزرگوارى و كرم زان محمد بن قاسم بن محمد بود به هفده سالگى سالارى سپاه يافت و چه نزديك بود به گاه ولايت اين سالارى ديگرى گفته است :\r\nبه هفده سالگى قيادت مردان بر عهده داشت آنگه كه همسالانش به بازيچه سرگرم بودند « 1 » يزيد بن ابى كبشه هجده روز پس از ورود به سند بمرد و سليمان بن عبد الملك ، حبيب بن مهلب را فرماندهء نبرد سند كرد . وى به سند وارد شد و آن زمان پادشاهان هند به ممالك خويش بازگشته بودند .\r\nحليشه پسر داهر نيز به برهمناباذ رفته بود . حبيب در ساحل مهران فرود آمد و اهل رور طاعت آشكار ساختند . حبيب با قومى بجنگيد و بر آنان ظفر يافت . سپس سليمان بن عبد الملك بمرد و پس از وى نوبت خلافت به عمر بن عبد العزيز رسيد و به پادشاهان نامه‌ها نوشت و آنان را به اسلام و فرمانبردارى بخواند بر اين قرار كه بر پادشاهى خويش باقى باشند و آنچه حق مسلمانان و تكليف ايشان است ، آنان را شامل گردد . سيره و رفتار عمر به آگاهى آن پادشاهان رسيده بود . پس حليشه و ساير ملوك مسلمان شدند و نامهاى تازى بر خود نهادند . عمرو بن مسلم باهلى عامل عمر بر آن\r\n\r\n\r\n","description":"","footnote":"\r\n( 1 ) . حجاج ، محمد بن قاسم را بر سند ولايت داد و او سند و هند را بگشود و سپاه را رهبرى كرد در حالى كه هفده ساله بود ( ابن قتيبه دينورى : عيون الاخبار ، السيادة و الكمال فى الحداثه ) .\r\n","page_name":" 616 ","page_number":663},
  {"content":"\r\n\r\nثغر بود . وى با برخى از هنديان بجنگيد و بر ايشان ظفر يافت .\r\nدر ايام يزيد بن عبد الملك ، فرزندان مهلب به سند گريختند . وى هلال بن احوز تميمى را گسيل داشت و او با آنان مصاف داد .\r\nمدرك بن مهلب در قندابيل كشته شد ، و مفضل و عبد الملك و زياد و مروان و معاويه پسران ديگر مهلب نيز به قتل رسيدند و معاوية بن يزيد و جمعى ديگر هم كشته شدند .\r\nجنيد بن عبد الرحمن مرى از سوى عمر بن هبيرهء فرازى بر ثغر سند گمارده شد و سپس هشام بن عبد الملك نيز او را ولايت داد و چون خالد بن عبد الله قسرى به عراق آمد هشام به جنيد نامه‌يى نوشت و به وى دستور داد تا نامه‌هاى خويش را به او نويسد . جنيد به ديبل آمد و سپس به كنار شط مهران رفت . لكن حليشه مانع عبورش شد و به وى پيام داد كه من مسلمان شده‌ام و آن مرد صالح مرا به ولايت ديار خودم گمارده است و من از تو ايمن نيستم . پس جنيد به وى گروگانهائى داد و از او گروگانهاى گرفت تا خراجى كه بر بلاد وى مقرر است بپردازد . سپس آن دو گروگانها را باز پس دادند . و حليشه كافر شد و به جنگ دست يازيد . به قولى حليشه به نبرد اقدام نكرد ، بلكه جنيد اين گناه را به وى نسبت داد . وى به هند رفت و جمعى را گرد آورد و كشتيهائى بر گرفت و آمادهء جنگ شد . جنيد نيز با كشتيهائى سوى وى رفت و در بطيحهء خاورى با يك ديگر مصاف دادند . حليشه كه كشتىاش به گل نشسته بود اسير شد و جنيد او را بكشت . صصه پسر داهر بگريخت و در پى آن بود كه به عراق رود و از خيانت جنيد شكايت كند . لكن جنيد چندان با وى الفت ورزيد تا دست خويش در دست جنيد نهاد و آنگاه جنيد او را نيز بكشت و به غزاى كيرج رفت كه مردمش نقض عهد كرده بودند . وى قلعه‌كوبهائى بگرفت و با آنها باروى شهر را\r\n\r\n","description":"","footnote":"","page_name":" 617 ","page_number":664},
  {"content":"\r\n\r\nبكوبيد تا حفره‌يى در آن باز كرد و به عنوه به شهر درآمد و بكشت و بردگان و غنيمتها بگرفت و كارگزارانى به مرمد و مندل و دهنج و بروص گسيل داشت . جنيد مىگفت : كشته شدن در حال بىتابى بس دشوارتر است تا در حال شكيبائى . وى سپاهى را به ازين فرستاد و حبيب بن مره را نيز با لشكرى روانهء سرزمين مالبه كرد . سپاهيان به ازين تاختند و به غزاى بهريمد رفتند و حومهء آن را آتش زدند . جنيد بيلمان را بگشود . در خانهء وى ، علاوه بر عطايائى كه به ديدار كنندگان از خويش بخشيد ، چهل هزار هزار گرد آمد و معادل آن را نيز ارسال داشت . جرير گويد :\r\nزائران جنيد و يارانش صبحگاه سلام بر آن گشاده روى دريا عطا كنند ابو الجويريه گويد :\r\nگز مردمى تكيه بر خورشيد زنند از كرامت و بزرگوارى و بخشندگى بر جايگاه وى اندر كرامت برند رشك دادار اين مايهء رشكشان جاودان كند پس از جنيد تميم بن زيد عتبى به ولايت رسيد و او را ناتوانى و سستى دست داد و در نزديكى ديبل در آبى كه به گاوميش آب معروف است بمرد . آن را گاوميش آب از آن روى خوانند كه گاوميش از مگسهاى نيلى رنگ ساحل مهران بدان پناه مىآورد . تميم از صاحب\r\n\r\n","description":"","footnote":"","page_name":" 618 ","page_number":665},
  {"content":"\r\n\r\nكرامتان عرب بود . در بيت المال سند ده هزار هزار درهم طاطرى « 1 » بيافت و به سرعت آن را خراج كرد . جوانى از بنو يربوع به نام خنيس همراه سپاه تميم به هند آمده بود . مادرش كه از قبيلهء طيئ بود نزد فرزدق آمد و از وى تمنى كرد به تميم نامه‌يى نويسد و او را باز گرداند . آن زن به قبر غالب « 2 » متوسل شد و فرزدق به تميم نوشت :\r\nاو آمد و توسل به غالب جست اى تميم و به قبرى كه خاكش سوده همى شده است خنيس را به من ببخشاى ، منتش همىپذيرم به خاطر اندوه مادرى كه آب خوش مىنياشامد تميم بن زيد ! به حاجتم بىاعتنا مباش كه بر آوردنش از بهر تو دشخوار نيست و اندر آن ترديد بسيار مكن كه من ملولم از نيازى كه تمنايش به درازا همىكشد تميم به درستى ندانست كه نام آن جوان حبيش است يا خنيس و بفرمود تا هر كه نامش همانند اين واژه‌ها باشد ، بازش گردانند .\r\nدر ايام تميم مسلمانان از بلاد هند برون رفتند و مراكز خود را ترك گفتند كه تا اين زمان نيز بدان جاى باز نگشته‌اند .\r\nسپس حكم بن عوانهء كلبى به ولايت رسيد و آن زمان همهء اهل هند ، جز مردم قصه ، عصيان كرده بودند و مسلمانان را پناهگاهى نبود . پس حكم آن سوى درياچه در بخشى كه نزديك هند است شهرى\r\n\r\n\r\n","description":"","footnote":"\r\n( 1 ) . پول نقرهء هندى كه ارزش آن برابر با يك و نيم درهم نقرهء خالص بوده است .\r\n( 2 ) . پدر فرزدق .\r\n","page_name":" 619 ","page_number":666},
  {"content":"\r\n\r\nساخت و آن را محفوظه نام نهاد . وى اين شهر را منزل و پناهگاه مسلمانان قرار داد و آن را تمصير كرد . حكم به شيوخ كلب كه اهل شام‌اند گفت : رأيتان در باب نام اين شهر چيست ؟ يكى گفت :\r\nدمشق ، ديگرى گفت : حمص و مردى گفت : نامش را تدمر بنه .\r\nحكم گفت : خداوند هلاكت كند اى ابله « 1 » ، من آن را محفوظه نام مىنهم . حكم در آن شهر اقامت گزيد و عمرو بن محمد بن قاسم نيز با وى بود و كارها و امور مهم را به وى تفويض مىكرد . پس او را از محفوظه به غزا فرستاد و چون با ظفرمندى بازگشت ، وى را بفرمود تا شهرى در اين سوى درياچه بسازد و آن شهر را منصوره نام كرد . اين همان شهرى است كه امروزه عاملان در آن منزل مىگزينند . حكم هر آنچه به دست دشمنان افتاده و بر آن غلبه كرده بودند آزاد كرد و مردمان از حكمرانى وى خرسند بودند و خالد همىگفت : شگفتا كه من آن جوانمرد عرب - يعنى تميم - را بر ايشان ولايت دادم و او را مردود داشتند ، اكنون بخيل‌ترين مردم را بر آنان گمارده‌ام و از وى دلشاداند .\r\nسپس حكم در آن ديار به قتل رسيد و از آن پس واليان با دشمنان مىجنگيدند و آنچه ميسر بود مىستاندند و مناطقى را كه مردمش سر از طاعت برداشته بودند ، مىگشودند . در آغاز دولت مباركه ، ابو مسلم عبد الرحمن بن مسلم ، مغلس عبدى را بر ثغر سند گمارد و او از طخارستان آغاز كرد و برفت تا به منصور بن جمهور كلبى رسيد كه در سند بود . منصور با وى مصاف داد و او را بكشت و سپاهش را هزيمت كرد . چون خبر به ابو مسلم رسيد فرماندهى سپاه را به موسى بن كعب تميمى داد و او را به سند روانه كرد .\r\n\r\n\r\n","description":"","footnote":"\r\n( 1 ) . تدمر شهر باستانى واقع در شمال شرقى دمشق است . در عين حال همين واژه با اين تلفظ فعل مضارع از مصدر دمور به معنى هلاك و ويرانى است .\r\n","page_name":" 620 ","page_number":667},
  {"content":"\r\n\r\nهنگامى كه موسى به سند رسيد ، ميان او و منصور بن جمهور ، شط مهران فاصله بود . آن دو با يك ديگر مصادف شدند و منصور و سپاهش شكست خوردند و برادرش منظور كشته شد . منصور شكست خورده و گريزان برفت و به شنزار رسيد و از تشنگى بمرد . موسى به ولايت سند رسيد و منصوره را مرمت كرد و مسجد آن را توسعه داد و به غزا رفت و فتحها كرد .\r\nمنصور ، هشام بن عمرو تغلبى را والى سند كرد و او مناطقى را كه بر روى مسلمانان بسته بود بگشود و عمرو بن جمل را با سفاين جنگى به نارند فرستاد و خود به ناحيه هند رفت و قشمير را بگشود و بردگان بسيارى از زن و مرد به چنگ آورد . وى ملتان را فتح كرد و متغلبانى « 1 » از اعراب را كه در قندابيل بودند از آن جاى براند و با سفاينى به قندهار آمد و آن را بگشود و بد را ويران كرد و به جايش مسجد ساخت . بلاد هند در ايام ولايت هشام پر حاصل شد و بدين سبب او را متبرك شمردند . هشام آن ثغر را مطيع ساخت و كارش را مستحكم نمود .\r\nسپس ولايت ثغر سند به عمر بن حفص بن عثمان هزار مرد رسيد و پس از او داود بن يزيد بن حاتم ولايت يافت . ابو الصمه متغلب « 1 » اليوم نيز او را همراهى مىكرد . وى مولاى كنده بود . كار آن ثغر همچنان استوار بود تا آنكه بشر بن داود در ايام خلافت مأمون به ولايت رسيد و سر به عصيان و مخالفت برداشت . مأمون غسان بن عباد را كه مردى از سواد كوفه بود سوى وى فرستاد و بشر به امان نزد وى آمد و غسان او را به مدينة السلام برد و موسى بن يحيى بن خالد بن برمك را به جاى خود بر آن ثغر گمارد . موسى باله پادشاه شرقى را بكشت و او پانصد هزار درهم پيشكش كرده بود تا بلكه زنده‌اش گذارد .\r\n\r\n\r\n","description":"","footnote":"\r\n( 1 ) . در مورد مفهوم واژهء متغلب به زير نويس صفحهء 303 رجوع شود .\r\n","page_name":" 621 ","page_number":668},
  {"content":"\r\n\r\nاين باله در قبال غسان سرپيچى كرده بود . غسان به وى نوشته بود تا همراه پادشاهانى كه در محضر وىاند به اردوى او رود و باله اباء كرده بود . موسى اثرى جميل به جاى نهاد و به سال بيست و يك « 1 » بمرد و پسرش عمران بن موسى به جايش نشست .\r\nالمعتصم ولايت آن ثغر را به وى داد و او عزم قيقانيان كرد كه همان قوم زطاند و با آنان بجنگيد و مغلوبشان ساخت . عمران شهرى بنا كرد و آن را بيضاء ناميد و سپاهيان را در آن سكونت داد .\r\nسپس به منصوره آمد و از آنجا به قندابيل رفت كه شهرى است بر كوه ساخته . در آن شهر متغلبى بود به نام محمد بن خليل . عمران با وى نبرد كرد و شهر را بگشود و رؤساى آن را به قصدار فرستاد .\r\nسپس به غزاى ميديان رفت و از ايشان سه هزار تن را بكشت و سدى بساخت كه به سد ميد معروف شد .\r\nعمران كنار نهر رور اردو زد و زطيانى را كه ملازمش بودند بخواند و بر دستهايشان مهر زد « 2 » و از ايشان جزيه گرفت و بفرمود تا هنگام سان ديدن هر يك سگى به همراه داشته باشند . از اين روى بهاى سگ به پنجاه درهم رسيد . عمران سپس به نبرد ميديان رفت و بزرگان زط نيز همراه وى بودند و از دريا نهرى بكند و آن را به بطيحهء ميديان روانه كرد چندان كه آبشان شور شد و آنان را غارت كرد . آنگاه ميان نزاريان و يمانيان عصبيت قومى ظاهر گشت و عمران به يمانيان متمايل شد . پس عمر بن عبد العزيز هبارى نزد وى رفت و او را در حال غفلت بكشت . جد اين عمر از جمله كسانى بود كه با حكم بن عوانهء كلبى به سند آمده بودند .\r\nمنصور بن حاتم مرا گفت كه فضل بن ماهان مولاى بنو اسامه سندان\r\n\r\n\r\n","description":"","footnote":"\r\n( 1 ) . اين تاريخ كه در متن اصلى به رقم نگاشته شده قطعا ناشى از اشتباه در تحرير است .\r\n( 2 ) . به زير نويس صفحه 386 رجوع شود .\r\n","page_name":" 622 ","page_number":669},
  {"content":"\r\n\r\nرا فتح كرد و بر آن چيره شد و براى مأمون پيلى فرستاد و با وى مكاتبه كرد و در مسجد جامعى كه در آن ديار ساخته بود او را دعا مىكرد . چون فضل بمرد ، محمد بن فضل بن ماهان به جايش نشست و با هفتاد سفينهء جنگى سوى ميديان هند رفت و جمعى را بكشت و فالى را فتح كرد و به سندان بازگشت . آن زمان برادرش ماهان بن فضل سندان را تحت حكم خود گرفته بود .\r\nمحمد به المعتصم نامه نوشت و ساجى به وى هديه كرد كه به بزرگى و درازاى آن كس نديده بود . هنديان جانب برادر محمد را داشتند . پس با وى دشمن شده او را بكشتند و مصلوب كردند . سپس هنديان بر سندان چيره شدند و تنها مسجد شهر را براى مسلمانان باقى گذاردند كه در آن جمع شوند و خليفه را دعا كنند .\r\nابو بكر آزاد كردهء كريزيان مرا روايت كرد و گفت : شهرى كه عسيفان نام دارد بين قشمير و ملتان واقع است و كابل را پادشاهى خردمند بود و مردم آن ديار بتى را مىپرستيدند كه برايش خانه‌يى ساخته بودند و هيبت آن در دلهايشان بود . پسر پادشاه بيمار شد و كاهنان آن سراى را بخواست و به ايشان گفت : بت را دعا كنيد كه پسر مرا شفا دهد . كاهنان ساعتى از وى دور شدند و سپس باز گشته گفتند : ما بت را بخوانديم و او خواستهء ما را اجابت كرد .\r\nلكن طولى نكشيد كه پسر بمرد و پادشاه بر آن سراى تاخت و ويرانش كرد و به بت حمله كرد و آن را بشكست و نيز بر كاهنان يورش برد و آنان را بكشت . سپس جمعى از بازرگانان مسلمان را بخواند و آنان بر وى توحيد عرضه كردند و او موحد و مسلمان شد . اين واقعه در عهد خلافت المعتصم رخ داد .\r\n\r\n","description":"","footnote":"","page_name":" 623 ","page_number":670},
  {"content":"\r\n\r\n\r\nدر احكام زمينهاى خراج\r\nبشر بن غياث از ابو يوسف روايت كرد كه هر گاه سرزمينى همچون سواد و شام و غيره به عنوه تصرف شده باشد ، آنگاه اگر امام آن را ميان تصرف كنندگان تقسيم كند چنان سرزمينى مشمول عشر است و مردمش برده خواهند بود . و اگر امام آن را قسمت نكند و به عموم مسلمانان واگذارد ، بدانسان كه عمر در مورد سواد رفتار كرد ، در آن صورت بر عهدهء مردمش جزيه و بر اراضى آن خراج خواهد بود و چنان مردمى برده نخواهند بود . اين قول ابو حنيفه است .\r\nواقدى از سفيان ثورى قولى همانند آن نقل كرده است . واقدى از مالك بن انس و ابن ابى ذئب روايت كرده است كه اگر كافرى از اهل عنوه اسلام آورد زمينش در دست وى باقى خواهد ماند تا آن را كشت كند و از آن خراج بپردازد و در اين باب خلافى نيست . مالك و ابن ابى ذئب و سفيان ثورى و ابن ابى ليلى در باب مردى از اهل عنوه كه اسلام آورد گفته‌اند كه خراج بر زمين وى خواهد بود و از كشتهء خود پس از وضع خراج بايد زكات دهد . اين گفتهء اوزاعى است ، لكن ابو حنيفه و اصحابش گويند كه خراج و زكات بر شخص واحد جمع نمىشود . مالك و ابن ابى ذئب و سفيان و ابو حنيفه گويند : هر گاه كسى كه زمينش مشمول خراج است چند بار در سال كشت كند از او بيش از يك خراج گرفته نمىشود . ابن ابى ليلى گويد كه هر بار حاصل بدست آيد بايد خراج گرفته شود . ابن ابى سبره و ابو شمر نيز بر اين قول‌اند . ابو الزناد و مالك و ابو حنيفه و سفيان و يعقوب و ابن ابى ليلى و ابن ابى سبره و زفر و محمد بن حسن و بشر بن غياث گويند : اگر مردى زمين خود را معطل گذارد به وى گفته خواهد شد كه آن را كشت كن و خراجش را بده و گر نه به\r\n\r\n","description":"","footnote":"","page_name":" 624 ","page_number":671},
  {"content":"\r\n\r\nديگرى واگذار كه كشت كند . لكن در مورد زمين عشرى چيزى گفته نخواهد شد و اگر كشت شود صدقه گرفته خواهد شد و اگر اباء كند خود داند . گويند : اگر مردى زمين خود را دو سال عاطل گذارد و سپس كشت كند بايد خراج واحدى بپردازد . ابو شمر گويد :\r\nبايد خراج دو ساله را ادا كند .\r\nابو حنيفه و سفيان و مالك و ابن ابى ذئب و ابو عمرو اوزاعى گويند : اگر حاصل را آفتى رسد يا غرق شود خراج از عهدهء صاحبش ساقط خواهد بود . هر گاه زمينى از زمينهاى خراج در دست برده يا مكاتبى « 1 » يا زنى باشد به گفتهء ابو حنيفه فقط بايد خراج بپردازد ، و سفيان و ابن ابى ذئب و مالك گويند : بايد خراج دهد و از حاصلى كه مىماند عشر بپردازد .\r\nابو حنيفه و ثورى گويند كه اگر مسلمان يا ذمى در زمين خراج بنايى همچون دكان و جز آن بسازد چيزى نبايد ادا كند ولى اگر بستانى درست كند خراج بر عهدهء وى قرار خواهد گرفت . مالك و ابن ابى ذئب گويند : به نظر ما ملزم به تأديه خراج است زيرا انتفاعى كه از بنا مىبرد همچون انتفاع از كشته است ، لكن اگر زمينى عشرى باشد خود داند كه هر چه خواهد بسازد . ابو يوسف در باب زمين موات كه به عنوه گرفته شده گويد كه اگر مسلمى آن را احياء كند از آن وى خواهد بود و اگر از آب مشمول خراج آبيارى شود تابع خراج خواهد بود و اگر چشمه‌يى براى آن پيدا كند يا از آب آسمان آبياريش كند مشمول عشر خواهد بود . بشر گويد چنان زمينى مشمول عشر خواهد بود هر چند از آب خراج يا جز آن آبيارى شود . ابو حنيفه و ثورى و اصحاب ايشان و مالك و\r\n\r\n\r\n","description":"","footnote":"\r\n( 1 ) . مكاتب برده‌يى است كه آقايش براى وى بهائى تعيين كرده كه هر وقت آن را بپردازد آزاد شود .\r\n","page_name":" 625 ","page_number":672},
  {"content":"\r\n\r\nابن ابى ذئب و ليث بن سعد در باب زمين مشمول خراجى كه به كسى بستگى نداشته باشد گويند كه مسلمانان توانند در آن بنشينند به معاملات بپردازند و آن را به بازار بدل كنند زيرا در مورد چنان زمينى خراجى بر عهدهء ايشان نخواهد بود .\r\nابو يوسف گويد : اگر در ديارى آئين عجمى كهنى بوده باشد كه اسلام دگرگون و باطلش نساخته باشد ، لكن جمعى به امام در مورد زيانى كه بر اثر آن آئين نصيبشان مىشود شكايت برند ، امام را حق تغيير آن نخواهد بود . مالك و شافعى گويند كه امام بايد آن را دگرگون سازد هر چند كهن باشد زيرا بر امام است كه هر سنت جائره‌يى را كه احدى از مسلمانان برقرار كند از ميان بردارد ، تا چه رسد از آنچه كافران پديد آورده باشند .\r\n\r\nذكرى از عطايا در خلافت عمر بن خطاب\r\nعبد الله بن صالح بن مسلم عجلى از اسماعيل بن مجالد و او از پدرش مجالد بن سعيد و او از شعبى روايت كرد كه چون عمر عراق و شام را گشود و خراج گرد آورد صحابهء رسول الله صلى الله عليه و سلم را جمع كرد و گفت : مرا رأى بر اين است كه عطايائى براى كسانى كه سزاوار آنند معين كنم . گفتند : رأى نيكوئى است اى امير المؤمنين . گفت : از چه كسى آغاز كنم . گفتند : از خويشتن .\r\nگفت : نى ، من خود را در مقامى قرار مىدهم كه خداوند قرار داده است و از آل رسول الله صلى الله عليه و سلم آغاز مىكنم ، و چنان كرد . پس براى عائشه كه خدايش رحمت كناد دوازده\r\n\r\n","description":"","footnote":"","page_name":" 626 ","page_number":673},
  {"content":"\r\n\r\nهزار بنوشت و براى ديگر همسران پيامبر ( ص ) هر يك ده هزار مقرر داشت و براى على بن ابى طالب پنجهزار معين كرد و همانند آن را براى هر يك از افراد بنو هاشم كه در جنگ بدر شركت كرده بودند بنوشت .\r\nعبد الاعلى بن حماد نرسى از حماد بن سلمه و او از حجاج بن ارطاة و او از حبيب بن ثابت روايت كرد كه همسران پيامبر ( ص ) در امر عطاء مانند يك ديگر بودند . محمد بن سعد از واقدى و او از عائذ بن يحيى و او از ابو حويرث و او از جبير بن حويرث بن نقيذ روايت كرد كه عمر بن خطاب با مسلمانان در باب تدوين ديوان مشورت كرد . على بن ابى طالب وى را گفت : همه ساله هر چه از اموال نزد تو گرد مىآيد قسمت كن و چيزى را نگاه مدار . عثمان گفت : مىبينم كه اموال بسيار است و همگان را بسنده است ولى اگر احصاء در كار نباشد تا گيرندگان از آنان كه چيزى نگرفته‌اند باز شناخته شوند به گمان من كارها دچار بىنظمى خواهد شد .\r\nوليد بن هشام بن مغيره وى را گفت : من از شام مىآيم و پادشاهان آن ديار را ديده‌ام كه ديوانى ترتيب داده و سپاه فراهم ساخته‌اند تو نيز ديوان بر پاى كن و سپاه فراهم آر . عمر گفتهء او را پذيرفت و عقيل بن ابى طالب و مخرمة بن نوفل و جبير بن مطعم را كه از زبان - آوران قريش بودند « 1 » بخواند و گفت : نام مردمان را بر حسب منزلت ايشان ثبت كنيد . آنان از بنو هاشم آغاز كردند و ابو بكر و كسانش را پس از ايشان نوشتند و سپس عمر و كسانش را ، و اين\r\n\r\n\r\n","description":"","footnote":"\r\n( 1 ) . خير الدين زركلى در كتاب اعلام خود ، به نقل از ابن حجر و ديگران ، گويد : عقيل بن ابى طالب زبانى فصيح داشت و شديد الجواب بود ، هم او دربارهء مخرمة بن نوفل نوشته است كه پيامبر ( ص ) از زبان وى حذر مىكرد . اين دو تن ، و نيز جبير بن مطعم ، در علم انساب چيره دست بودند و از نسب شناسان عرب به شمار مىرفتند .\r\n","page_name":" 627 ","page_number":674},
  {"content":"\r\n\r\nبه ترتيب جانشينى بود . چون عمر بر آن نظر كرد . گفت : به خداى كه من نيز دوست مىداشتم چنين باشد . لكن كار را با رعايت درجهء قرابت به پيامبر ( ص ) و به ترتيب نزديكى آغاز مىكنم تا عمر نيز در موضعى قرار گيرد كه خداوند تعالى وى را قرار داده است .\r\nمحمد از واقدى و او از اسامة بن زيد بن اسلم و او از پدرش و او از جد وى روايت كرد كه گفت : بنو عدى نزد عمر آمده گفتند :\r\nتو خليفهء رسول الله ( ص ) و خليفهء ابو بكرى و ابو بكر خليفهء رسول الله ( ص ) بود . بهتر نيست خود را در رديفى قرار دهى كه اين جماعتى كه نامها را نوشته‌اند برايت منظور داشته‌اند ؟ عمر گفت : به به ، اى بنى عدى ! همانا قصدتان آن است كه در پناه من نصيبى بريد و من احسان خود را به شما ارزانى دارم . خير ، به خدا كه چنان نخواهم كرد تا زمانى كه نوبت فراخواندن شما نرسد ، هر چند كه دفاتر بر نام شما بسته شود ، يعنى حتى اگر نامهايتان را پس از همهء مردمان نوشته باشند ، زيرا كه مرا دو يار ديگر بود و آن دو سالك طريقتى بودند . من خود در معرض مخالفت قرار گيرم اگر كه خلاف آن دو ره سپرم . به خداى كه ما به فضيلتى در اين جهان نرسيديم و اميد ثوابى بر كردهء خويش نتوانيم بست ، جز به محمد صلى الله عليه و سلم . او مايه شرف ما است و كسانش شريفترين اعرابند و پس از او ترتيب نزديكى به وى را بايد ملحوظ داشت .\r\nبه يزدان سوگند كه اگر عجمان را عملى باشد و ما بىعمل مانيم ، آنان در روز رستخيز از ما به محمد نزديكتراند ، چه آن را كه عمل كوته بود به نسب پيشى نگيرد .\r\nمحمد بن سعد از واقدى و او از محمد بن عبد الله و او از زهرى و او از سعيد و او از جمع ديگرى كه واقدى ايشان را بر شمرده و حديث برخى از آنان در روايت بعض ديگر نيز آمده است روايت كرد كه چون عمر به تدوين ديوان همت گماشت ، و آن در محرم سال\r\n\r\n","description":"","footnote":"","page_name":" 628 ","page_number":675},
  {"content":"\r\n\r\nبيست بود ، نخست به دعوت بنو هاشم اقدام كرد و سپس ترتيب نزديكى به رسول الله ( ص ) را ملحوظ داشت . اگر جمعى از لحاظ قرابت يكسان بودند اهل سابقه را مقدم شمرد « 1 » . آنگاه به انصار رسيد و گفتند از كه آغاز كنيم ؟ گفت : از كسان سعد بن معاذ اشهلى از قوم اوس و سپس به ترتيب قرابت به وى . عمر براى اهل ديوان « 2 » عطايائى تعيين كرد و در اين مورد نيز آنان را كه سابقه انجام كارها و شركت در جنگها داشتند مقدم شمرد . ابو بكر در تقسيم اموال با همگان به مساوات رفتار مىكرد . و چون اين مطلب را به عمر گفتند ، گفت : من كسى را كه با رسول الله ( ص ) جنگيده با كسى كه با وى همرزم بوده در يك رديف نمىگيرم . پس ، از مهاجران و انصارى كه در جنگ بدر شركت كرده بودند آغاز كرد و براى هر يك سالانه پنجهزار درهم مقرر داشت و از اين بابت حليفان و موالى ايشان را با خودشان برابر قرار داد . سپس كسانى را كه اسلامشان همپايه اسلام اهل بدر بود و نيز مهاجران حبشه را كه در جنگ احد شركت جسته بودند هر يك چهار هزار درهم مقرر داشت . براى پسران اهل بدر هر يك دو هزار تعيين كرد جز حسن و حسين كه به سبب قرابتشان به رسول الله ( ص ) فريضهء آنان را همانند پدرشان قرار داد و براى هر يك پنجهزار معين كرد و نيز براى عباس بن عبد المطلب به سبب نزديكيش با رسول الله ( ص ) پنجهزار مقرر داشت . به قولى فرض عباس را هفت هزار درهم معين كرد . به قولى ديگر ، عمر احدى را بر اهل بدر مرجح نداشت جز همسران پيامبر ( ص ) كه براى هر يك دوازده هزار بر قرار كرد\r\n\r\n\r\n","description":"","footnote":"\r\n( 1 ) . يعنى كسانى كه پيشتر مسلمان شده‌اند .\r\n( 2 ) . كسانى كه نامهايشان را در ديوان ثبت مىكنند و مقررى در حق ايشان بر قرار مىنمايند .\r\n","page_name":" 629 ","page_number":676},
  {"content":"\r\n\r\nو جويريه دختر حارث و صفيه دختر حيى بن اخطب را نيز به آنان افزود . براى مهاجرانى كه پيش از فتح مكه هجرت كرده بودند هر يك سه هزار درهم بنوشت و كسانى را كه پس از فتح مكه مسلمان شده بودند هر يك دو هزار درهم مقرر داشت و سهم پسران نورسيدهء مهاجران را همچون سهم مسلمانان پس از فتح قرار داد . براى عمر بن ابى سلمه سهمى برابر چهار هزار تعيين كرد و محمد بن عبد الله بن جحش گفت : چرا عمر را بر ما مقدم مىدارى حال آنكه پدران ما هجرت كردند و در جنگ بدر حضور داشتند . عمر گفت :\r\nاو را به خاطر مكانتش نزد پيامبر ( ص ) برترى دادم و هر كس به خاطر داشتن مادرى همچون ام سلمه از من استعانت كند او را يارى خواهم داد . براى اسامة بن زيد نيز چهار هزار درهم قرار داد و عبد الله بن عمر گفت : مرا سه هزار و اسامه را چهار هزار مقرر داشتى ، حال آنكه حوادثى را ديده‌ام كه اسامه نديده است . عمر گفت : او را زيادت به خاطر آن دادم كه از تو پيش رسول الله ( ص ) محبوبتر بود و رسول الله ( ص ) پدرش را نيز از پدر تو دوستتر مىداشت .\r\nآنگاه براى ديگر مردمان به سبب منزلت و قرآن‌خوانى و شركت ايشان در جهاد سهمهائى مقرر داشت و سپس كسانى را كه باقى مانده بودند در ردهء واحدى قرار داد . براى مسلمانانى كه در مدينه نزد وى آمده بودند هر نفر بيست و پنج دينار مقرر داشت و براى كسان ديگر نيز سهمى معين كرد ، چنان كه براى اهل يمن و قيس كه در شام و عراق مىزيستند هر مردى به تفاوت دو هزار ، و هزار ، و نهصد ، و پانصد ، و سيصد معين كرد و احدى را از سيصد كمتر نداد . عمر مىگفت : اگر مال بيشترى به دست آيد هر مردى را چهار هزار درهم مقرر خواهم داشت ، هزار براى سفرش و هزار براى سلاحش و هزار به منظور باقى نهادن براى خانواده‌اش و هزار\r\n\r\n","description":"","footnote":"","page_name":" 630 ","page_number":677},
  {"content":"\r\n\r\nبراى اسبش و پاى پوشش . وى براى زنان مهاجر نيز عطايائى برقرار كرد : براى صفيه دختر عبد المطلب ششهزار درهم و براى اسماء دختر عميس هزار درهم و براى كلثوم دختر عقبه هزار درهم و براى مادر عبد الله بن مسعود هزار درهم .\r\nواقدى گويد : روايت است كه عمر براى هر يك از زنان هجرت كرده سه هزار درهم قرار داد . واقدى به روايت خويش از راويان گويد : عمر بفرمود تا عاملان نامهاى اهالى قريه‌هاى اطراف مدينه را بنويسند و براى آنان قوت جارى معين كرد و چون عثمان بر سر كار آمد قوت و كسوهء ايشان را بيشتر كرد . عمر براى هر نوزادى صد درهم مقرر كرد و چون رشد مىكرد آن را به دويست درهم مىرسانيد و پس از بلوغ نيز به آن مىافزود . چون كودك سر راهى نزد وى مىآوردند برايش يكصد مقرر مىداشت و نيز رزقى قرار مىداد كه ولى طفل هر ماهه به حد لزوم دريافت مىداشت و ميزان آن از سالى به سال ديگر تغيير مىيافت . عمر در حق اين كودكان سفارش به نيكى مىكرد و هزينهء شير دادن و نفقهء آنان را از بيت المال قرار مىداد .\r\nمحمد بن سعد از واقدى و او از حزام بن هشام كعبى و او از پدرش روايت كرد كه گفت : عمر بن خطاب را ديدم كه ديوان خزاعه را با خود حمل مىكرد تا به قديد مىرسيد . مردم خزاعه در آنجا نزد وى مىآمدند و هيچ زنى خواه بكر و خواه ثيب نمىماند مگر آنكه عمر عطايش را به دست خود مىداد و سپس رهسپار مىشد تا به عسفان مىرسيد و همان كار را به انجام مىرسانيد تا وفات يافت . محمد بن سعد از واقدى و او از بكر بن ابى سبره و او از محمد بن زيد روايت كرد كه گفت : حمير در عهد عمر ديوان جداگانه‌يى داشت . محمد بن سعد از واقدى و او از عبيد الله بن عمر عمرى و او از جهم بن ابى جهم روايت كرد كه خالد بن عرفطهء عذرى بر عمر وارد شد و\r\n\r\n","description":"","footnote":"","page_name":" 631 ","page_number":678},
  {"content":"\r\n\r\nعمر پرسيد : از آن جاى كه مىآئى چه خبر دارى ؟ گفت : مردمان را ترك گفتم به حالى كه دعا مىكردند از عمرشان به عمر تو افزوده شود . كسى نبود كه به قادسيه آمده باشد مگر اينكه وى را عطائى به دو هزار يا پانزده صد « 1 » مقرر بود ، و هيچ نوزادى چه پسر و چه دختر نبود مگر اينكه هر ماه يكصد ، و دو جريب سهم مىداشت . عمر گفت : اين حق آنان است و من از دادنش به ايشان خوشوقتم و اگر اين اموال از آن خطاب بود به ايشان نمىبخشيدم ، گذشته از آنكه در اين كار فضيلتى است زيرا كه چون يكى از اين مردمان عطاى خود برگيرد از آن گوسپندى خرد و در ديار خود نگاه همىدارد و چون بار ديگر عطاى خويش بستاند رأسى يا دو رأس خريدارى كند و در همان ديار بدارد و اگر اولادى از او ماند چيزى خواهند داشت كه بدان دل بندند . من ندانم كه پس از من چه خواهد شد ، و اكنون اخلاص و صفاى خود را شامل حال همهء كسانى مىگردانم كه خداوند امورشان را بر عهدهء من مفوض داشته است ، زيرا كه رسول الله ( ص ) مىگفت : هر كه در كار رعيت خويش غش كند نسيم بهشت بر وى نخواهد وزيد .\r\nمحمد بن سعد از واقدى و او از محمد بن عمرو و او از حسن روايت كرد كه عمر به حذيفه نوشت : عطايا و ارزاق مردمان را به ايشان بده . حذيفه پاسخ داد كه ما اين كار بكرده‌ايم و باز مال بسيارى باقى است . عمر به وى نوشت : اين غنيمت آنان است و خداوند سهم ايشان كرده است و به عمر يا اولاد عمر تعلقى ندارد ، آن را ميان ايشان تقسيم كن . گويد : وهب بن بقيه و محمد بن سعد از يزيد بن هارون و او از محمد بن عمر و او از ابو سلمه و او از ابو هريره روايت كرد كه گفت : چون از بحرين نزد عمر رفتم او را پس از\r\n\r\n\r\n","description":"","footnote":"\r\n( 1 ) . يعنى هزار و پانصد .\r\n","page_name":" 632 ","page_number":679},
  {"content":"\r\n\r\nنماز عشاء ديدم و بر وى سلام كردم . از من دربارهء مردم بپرسيد و سپس گفت : چه آورده‌اى ؟ گفتم : پانصد هزار آورده‌ام . گفت : هيچ مىدانى چه مىگوئى ؟ گفتم : پانصد هزار آورده‌ام . گفت : چه گفتى ؟\r\nگفتم صد هزار و صد هزار و صد هزار و پنج بار بشمردم . گفت :\r\nخوابت مىآيد ، نزد خانواده‌ات باز گرد و بخواب و چون صبح شد نزد من بيا . ابو هريره گفت : بامدادان نزد عمر رفتم و پرسيد :\r\nچه آورده‌اى ؟ گفتم : پانصد هزار ، گفت : درست است ؟ گفتم : بلى جز اين نيست . پس به مردم گفت : مال بسيارى نصيبمان شده است .\r\nاگر خواهيد آن را برايتان بشمارم . و اگر خواهيد به پيمانه‌يى بركشم . مردى به وى گفت : اى امير المؤمنين من ديده‌ام كه اين عجمان دفترى ساخته و از روى آن به مردمان عطايا همىدهند .\r\nگويد : عمر دفترى ترتيب داد و براى مهاجران نخستين « 1 » پنجهزار و براى انصار چهار هزار و براى همسران پيامبر ( ص ) هر يك دوازده هزار مقرر داشت .\r\nيزيد از محمد و او از ابن خصيفه و او از عبد الله بن رافع و او از برزه دختر رافع روايت كرد كه گفت : چون پرداخت عطايا آغاز شد عمر سهم زينب دختر جحش را برايش بفرستاد و چون آن مال را نزد وى آوردند گفت : خداوند عمر را ببخشايد . ديگر خواهرانم از من بر اين تقسيم شايسته‌تراند . گفتند : همهء اين مال از آن تو است . گفت : از ذات پروردگار به دور و مرا تقواى او در دل است .\r\nسپس دستور داد آن خواسته را به زمين ريزند و جامه‌يى به رويش كشند و مرا گفت : دو دست خود را به درون جامه بر و چنگى از آن\r\n\r\n\r\n","description":"","footnote":"\r\n( 1 ) . المهاجرون الاولون . به روايت شعبى اينان كسانىاند كه در بيعت رضوان شركت جستند و به زعم سعيد بن مسيب هر كس به سوى دو قبله ( مسجد الاقصى و كعبه ) نماز گزارده باشد از مهاجران نخستين است ( ابن قتيبه : كتاب المعارف ) .\r\n","page_name":" 633 ","page_number":680},
  {"content":"\r\n\r\nبرگير و براى اولاد فلان و فلان ، كه خويشاوندان وى و يتيمان بودند ، ببر . من همچنان مال را تقسيم مىكردم تا مقدارى زير آن جامه بماند . برزه دختر رافع گويد : سپس گفتم : خداوند تو را بخشايش دهد اى ام المؤمنين ، به خدا كه ما را نيز در اين مال حقى است . گفت : همهء آنچه زير لباس مانده است از آن شما باشد . زير آن جامه پانصد و هشتاد درهم بيافتيم . آنگاه زينب دست خويش به آسمان بلند كرد و گفت : بار خدايا عطاى عمر را سال ديگر نبينم ! گويد كه زينب بمرد .\r\nابو عبيد از عبد الله بن صالح و او از ليث و او از محمد بن عجلان روايت كرد كه چون عمر ديوان درست كرد پرسيد : از كه آغاز كنيم ؟ گفتند : از خويشتن . گفت : خير ، زيرا كه رسول الله ( ص ) از ما جلوتر است ، پس از خاندان وى آغاز كنيم و بعد از آن به ترتيب نزديكى پيش مىرويم .\r\nعمرو ناقد از عبد الوهاب ثقفى و او از جعفر بن محمد و او از پدرش روايت كرد كه عمر بن خطاب حسن و حسين را در رديف پدرشان قرار داد و پنجهزار درهم براى آنان معين كرد . حسين بن على بن اسود از وكيع و او از سفيان ثورى و او از جعفر بن محمد و او از پدرش نقل كرد كه گفت : چون عمر ديوان درست كرد با مردمان مشورت كرد كه از چه كسى آغاز كند . گفتند از خود آغاز كن . گفت : نى ، بل كه ترتيب قرابت به رسول الله ( ص ) را ملحوظ مىدارم ، و به همين‌سان آغاز كرد .\r\nحسين بن اسود از وكيع و او از سفيان و او از ابو اسحاق و او از مصعب بن سعد روايت كرد كه عمر براى اهل بدر هر يك شش هزار مقرر داشت و هر ام المؤمنينى را ده هزار معين كرد و براى عائشه به خاطر محبوب بودنش نزد رسول الله ( ص ) دو هزار اضافه بر آن تعيين كرد . براى صفيه و جويريه هر يك شش هزار و براى\r\n\r\n","description":"","footnote":"","page_name":" 634 ","page_number":681},
  {"content":"\r\n\r\nزنان مهاجر هر يك يك هزار بر قرار ساخت . ام عبد كه همان مادر عبد الله بن مسعود است از جملهء اين زنان بود .\r\nحسين از وكيع و او از اسماعيل بن ابى خالد و او از قيس بن ابى حازم روايت كرد كه عمر براى اهل بدر اعم از عرب و موالى هر يك پنجهزار مقرر داشت و گفت : ايشان را بر ديگران برترى مىدهم . حسين از وكيع و او از اسرائيل و او از جابر و او از عامر روايت كرد كه ميان اهل بدر پنج تن از عجمان نيز بودند كه تميم دارى و بلال از جملهء ايشان بودند . وكيع گويد كه دار جزء قبيلهء لخم است . لكن آنچه گفته شد قول شعبى است .\r\nحسين از وكيع و او از سفيان و او از اسود بن قيس و او از يكى از شيوخ خود نقل كرد كه گفت : عمر را شنيدم كه مىگفت :\r\nاگر تا سال ديگر بمانم حتى نازلترين مهاجران را هر يك دو هزار زيادت خواهم داد .\r\nابو عبيد از عبد الله بن صالح مصرى و او از ليث بن سعد و او از عبد الرحمن بن خالد فهمى و او از ابن شهاب روايت كرد كه چون عمر ديوان درست كرد براى هر يك از همسران منكوحهء پيامبر ( ص ) دوازده هزار درهم معين كرد و براى جويريه و صفيه دختر حيى بن اخطب هر يك ششهزار درهم مقرر داشت زيرا كه آن دو در زمرهء مما أفاء الله على رسوله « 1 » بودند . براى مهاجرانى كه در واقعهء بدر شركت كرده بودند هر يك پنجهزار و براى انصارى كه آن واقعه را ديده بودند هر يك چهار هزار مقرر داشت و در اين تعيين سهم\r\n\r\n\r\n","description":"","footnote":"\r\n( 1 ) . يعنى اموالى كه خداوند از آن پيامبر ( ص ) گردانيد و مسلمانان به خاطر آن اسب و شترى ندوانيده‌اند ( از آيه 6 سورهء و الحشر ) .\r\n","page_name":" 635 ","page_number":682},
  {"content":"\r\n\r\nپاك نژادان « 1 » و حليفان و موالى را كه در بدر شركت جسته بودند يكسان گرفت و كسى را بر كسى برترى نداد .\r\nعمرو ناقد و ابو عبيد از احمد بن يونس و او از ابو خيثمه و او از ابو اسحاق و او از مصعب بن سعد روايت كرد كه عمر براى اهل بدر ، از مهاجر و انصار هر يك ششهزار مقرر داشت و براى همسران پيامبر ( ص ) هر يك ده هزار بنوشت و عائشه را بر ايشان فضيلت داد و او را دوازده هزار درهم معين كرد و فرض جويريه و صفيه را هر يك ششهزار قرار داد و براى نخستين زنان مهاجر يعنى اسماء دختر عميس و اسماء دختر ابو بكر و مادر عبد الله بن مسعود هر يك هزار معين كرد .\r\nحسين بن اسود از وكيع و او از محمد بن قيس اسدى نقل كرد كه گفت : مادرم ام الحكم با من حكايت كرد كه على مرا از عطايا يكصد بداد . حسين از وكيع و او از سفيان و او از شيبانى و او از يسير بن عمرو روايت كرد كه سعد براى هر كس كه قرآن مىخواند دو هزار مقرر داشت . هم او گويد كه عمر به وى نوشت : به احدى بابت قرآن چيزى مده .\r\nابو عبيد از سعيد بن ابى مريم و او از ابن لهيعه و او از يزيد بن ابى حبيب روايت كرد كه عمر براى عمرو بن عاصى دويست مقرر داشت زيرا كه او امير بود ، و عمير بن وهب جمحى را نيز به خاطر صبرش بر تنگيها دويست بداد و بسر بن ابى ارطاة را نيز چون فتحها كرده بود دويست معين كرد و گفت : چه فتحهاى بسيار كه خداوند به دست وى ميسر خواهد نمود . ابو عبيد گويد : مراد از اين ارقام دينار است .\r\n\r\n\r\n","description":"","footnote":"\r\n( 1 ) . يعنى كسانى كه نژاد خالص عربى دارند . اين اصطلاحى است كه اعراب در مورد خود به كار مىبردند .\r\n","page_name":" 636 ","page_number":683},
  {"content":"\r\n\r\nابو عبيد از عبد الله بن صالح و او از ليث بن سعد و او از يزيد بن ابى حبيب نقل كرد كه عمر به عمرو بن عاصى نوشت : به هر كس كه زير درخت بيعت كرد « 1 » از عطايا دويست مقرر كن ، گويد كه منظور دويست دينار است ، و براى خود نيز به خاطر امارتت همان را قرار ده و خارجة بن حذافه را نيز به سبب دليريش از عطاى فزونتر برخوردار كن .\r\nابو عبيد از عبد الله بن صالح و او از ليث بن سعد و او از محمد بن عجلان روايت كرد كه عمر ، اسامة بن زيد را بر عبد الله بن عمر برترى داد ، پس مردمان آن قدر به عبد الله گفتند تا وى با عمر سخن گفت و گفت : آيا كسى را كه از من برتر نيست بر من برترى مىدهى ؟ براى او دو هزار و براى من هزار و پانصد قرار داده‌اى . عمر گفت : اين كار به سبب آن كردم كه زيد بن حارثه از عمر نزد رسول الله ( ص ) محبوبتر بود و رسول الله ( ص ) اسامه را بيش از عبد الله بن عمر دوست مىداشت .\r\nيحيى بن معين از يحيى بن سعيد و او از خارجة بن مصعب و او از عبيد الله بن عمر و او از نافع يا شخص ديگرى و او از ابن عمر حكايت كرد كه وى با پدرش دربارهء برترى دادن اسامه بر خود از لحاظ عطايا سخن گفت و گفت : به خدا كه او از هيچ بابت بر من برترى ندارد . عمر گفت : پدرش از پدر تو نزد رسول الله محبوبتر بود و خود نيز بيش از تو مورد دوستى رسول الله ( ص ) بود .\r\nمحمد بن صباح بزار از هشيم و او از منصور و او از حسن روايت كرد كه جمعى نزد يكى از عمال عمر بن خطاب آمدند و او به\r\n\r\n\r\n","description":"","footnote":"\r\n( 1 ) . منظور درختى است در حديبيه كه پيامبر ( ص ) سال ششم هجرى زير آن با مردم بيعت كرد . بخارى تعداد بيعت كنندگان را به دو روايت هزار و چهار صد و هزار و پانصد ذكر كرده است ( ملاحظه شود : الجامع الصحيح للامام البخارى ، المجلد الخامس ) .\r\n","page_name":" 637 ","page_number":684},
  {"content":"\r\n\r\nآنان كه عرب بودند عطايائى داد و موالى را چيزى نداد . عمر به وى نوشت : اما بعد ، مردى كه برادر مسلمان خود را تحقير كند در زمرهء شريران به شمار است ، و السلام .\r\nابو عبيد از خالد بن عمرو و او از اسرائيل و او از عمار دهنى و او از سالم بن ابى الجعد حكايت كرد كه عمر عطاى عمار بن ياسر را ششهزار درهم قرار داد . ابو عبيد از خالد و او از اسرائيل و او از اسماعيل بن سميع و او از مسلم بطين نقل كرد كه عمر عطاى سليمان را چهار هزار درهم مقرر داشت . روح بن عبد المؤمن از يعقوب و او از حماد و او از حميد و او از انس روايت كرد كه عمر عطاى هرمزان را دو هزار معين كرد .\r\nعمرى از ابو عبد الرحمن طائى و او از مجالد و او از شعبى روايت كرد كه چون عمر به سال بيست همت به تدوين ديوانها گماشت ، مخرمة بن نوفل و جبير بن مطعم را بخواند و بفرمود تا مردمان را بر حسب منزلتهايشان تسجيل كنند . پس بنو هاشم را بنوشتند و سپس به دنبال ايشان ابو بكر و كسانش و آنگاه عمر و قومش را درج كردند . چون عمر در آن دفتر نگريست گفت : من نيز دوست مىداشتم كه ترتيب قرابت به رسول الله ( ص ) به همين‌سان بود . لكن به ترتيب قرابت عمل كنيد و عمر را همان جاى قرار دهيد كه خداوند قرار داده است . عباس بن عبد المطلب رحمه الله از اين بابت سپاسگزارى كرد و گفت : خداوند صلهء رحم را بر تو بر قرار سازد « 1 » . گويد : چون عمر ديوان بر قرار كرد ابو سفيان بن حرب گفت :\r\nآيا مىخواهى كه ديوان بنو الاصفر « 2 » بر پا كنى ؟ اگر براى مردم عطايا مقرر كنى آنان به ديوان متكى مىشوند و از تجارت روى\r\n\r\n\r\n","description":"","footnote":"\r\n( 1 ) . اين عبارت به منزلهء دعا در حق كسى است ( به زير نويس صفحهء 203 رجوع شود ) .\r\n( 2 ) . يعنى صاحبان موى بور و زرد . اين لقب را در مورد روميان به كار مىبردند .\r\n","page_name":" 638 ","page_number":685},
  {"content":"\r\n\r\nمىگردانند . عمر گفت : از اين كار گزيرى نيست زيرا كه غنائم مسلمانان بسيار شده است . گويد : عمر براى دهقان نهر الملك ، و پسر نخيرخان ، و خالد و جميل پسران بصبهرى دهقان فلاليج ، و بسطام بن نرسى دهقان بابل و خطرنيه ، و رفيل دهقان العال ، و هرمزان ، و جفينهء عبادى هر يك هزار مقرر داشت . به قولى هرمزان را برترى داد و براى او دو هزار معين كرد .\r\nابو عبيد از اسماعيل بن عياش و او از ارطاة بن منذر و او از حكيم بن عمير حكايت كرد كه عمر بن خطاب به امراى اجناد « 1 » نوشت :\r\nهر يك از مردم حمراء « 2 » را كه آزاد ساخته‌ايد ، اگر اسلام آوردند ايشان را با مواليشان در يك رديف به شمار آريد و آنچه بر عهدهء آنان يا به سودشان است بر عهدهء اينان و به سود اينان نيز جارى كنيد ، و اگر ميل داشته باشند كه خود قبيلهء جداگانه‌يى به شمار آيند آنگاه عطاى موالى را نمونهء عطاى آنان نيز قرار دهيد .\r\nهشام بن عمار از بقيه و او از ابو بكر بن عبد الله بن ابى مريم و او از پدرش و او از ابو عبيده روايت كرد كه چند تن از باديه‌نشينان وى را گفتند كه براى ايشان ارزاقى معين كند . او گفت :\r\nبه خدا كه به شما ارزاقى نخواهم داد مگر آن كه نخست شهرنشينان را دهم . ابو عبيد از ابو يمان و او از صفوان بن عمرو روايت كرد كه عمر بن عبد العزيز به يزيد بن حصين نوشت : براى لشكريان مقررى تعيين كن و بر تو است كه شهرنشينان را دريابى .\r\nابو عبيد از سعيد بن ابى مريم و او از عبيد الله بن عمر عمرى و او از نافع و او از ابن عمر روايت كرد كه عمر براى اهل مكه عطايا\r\n\r\n\r\n","description":"","footnote":"\r\n( 1 ) . جمع جند كه در اين مقام به معنى ايالت و به طور اخص به مفهوم ايالات شام است .\r\n( 2 ) . لفظ حمراء در اين موضع به منزلهء اسم جمع و به معنى ملل سفيد پوست و سرخ رو است . اين اصطلاح را در مورد مردم غير عرب سفيد روى به كار مىبردند .\r\n","page_name":" 639 ","page_number":686},
  {"content":"\r\n\r\nمعين نمىكرد و وظيفهء گسيل سپاه نيز از ايشان نمىخواست و مىگفت : آنان چنين و چنان‌اند .\r\nابو عبيد قاسم بن سلام از عبد الرحمن بن مهدى و او از شعبه و او از عدى بن ثابت و او از ابو حازم و او از ابو هريره حكايت كرد كه رسول الله ( ص ) گفت : هر كه يتيمى به جاى گذارد از آن ما است و هر كه مالى گذارد از آن وارثان اوست .\r\nهشام بن عمار دمشقى از وليد بن مسلم و او از سليمان بن ابى العاتكه و كلثوم بن زياد و او از سليمان بن حبيب نقل كرد كه عمر براى عيال و فرزندان جنگجويان هر يك عطائى برابر ده معين كرد ، و گفت كه عثمان و واليان پس از وى اين كار را تنفيذ كردند و آن را به گونهء حقوق موروثى در آوردند كه ورثهء ميت در صورت بىنصيبى از عطاء به ارث مىبردند ، تا آن كه نوبت به عمر بن عبد العزيز رسيد . سليمان گويد : از من در اين باب بپرسيد و من ما جرى به وى باز گفتم . عمر وراثت را درست ندانست و گفت :\r\nارث را قطع مىكنم و عطايا را همگانى مىسازم . گفتم : بيم آن دارم كه پس از تو در قطع وراثت كار تو را سنت گيرند لكن همگانى كردن عطايا را به عنوان سنت نپذيرند . گفت : راست مىگوئى و متعرض ايشان نشد .\r\nبكر بن هيثم از عبد الله بن صالح و او از ابن لهيعه و او از ابو قبيل روايت كرد كه عمر بن خطاب هر نوزادى را كه به دنيا مىآمد ده قرار مىداد و چون به سنى مىرسيد كه بتوان برايش عطائى معين كرد او را به گيرندگان عطايا مىافزود . چون نوبت به معاويه رسيد آن سهم را براى كودكى كه از شير گرفته مىشد معين كرد و عبد الملك بن مروان اين جمله را قطع كرد مگر براى هر كس كه خود مىخواست .\r\nعفان از يزيد و او از يحيى بن متوكل و او از عبد الله بن نافع و\r\n\r\n","description":"","footnote":"","page_name":" 640 ","page_number":687},
  {"content":"\r\n\r\nاو از ابن عمر روايت كرد كه عمر براى نوزادان پيش از ترك شيرخوارى فرضى معين نمىكرد و سپس منادى ندا داد كه در كار از شير گرفتن فرزندانتان شتاب مكنيد زيرا كه ما براى هر نوزادى در اسلام فرضى معين مىكنيم . عمرو ناقد از احمد بن يونس و او از زهير بن معاويه و او از ابو اسحاق روايت كرد كه جدش بر عثمان گذشت و عثمان از وى پرسيد : اى شيخ چند عيال دارى ؟ گفت :\r\nفلان تعداد . گفت : براى خود و عيالت هر يك صد مقرر داشتيم .\r\nابو عبيد به نقل از مروان بن شجاع جزرى مرا حكايت كرد كه گفت : عمر بن عبد العزيز براى من پس از ترك شير خوارى ده دينار معين كرد . ابراهيم بن محمد شامى از عبد الرحمن بن مهدى و او از سفيان ثورى و او از ابو الجحاف و او از مردى از طايفهء خثعم روايت كرد كه گفت : مرا كودكى به دنيا آمد و او را نزد على آوردم و على برايش صد معين كرد .\r\nعمرو ناقد از عبد الرحمن بن مهدى و او از سفيان و او از عبد الله بن شريك و او از بشر بن غالب روايت كرد كه حسين بن على - و يا بنا به ترديد عمرو حسن بن على - از عمر پرسيد سهم نوزاد ، كى واجب مىشود ؟ گفت : هر وقت كه بانگ گريه بلند كند .\r\nعمرو ناقد از سفيان بن عيينه و او از عمرو بن دينار و او از حسن بن محمد حكايت كرد كه سه تن از بردگان بنو عفان در جنگ بدر شركت داشتند و عمر به هر يك از ايشان همه ساله سه هزار درهم مىداد . ابو عبيد از ابن عدى و او از سفيان و او از زهير بن ثابت و او از ابن ابى ذئب و او از ذهل بن اوس نقل كرد كه كودكى سر راهى نزد على آوردند و او براى وى يكصد مقرر داشت .\r\nعمرو و قاسم بن سلام از احمد بن يونس و او از زهير روايت كرد - و نيز عبد الله بن صالح مقرى از زهير بن معاويه و او از ابو اسحاق و او از حارثة بن مضرب نقل كرد - كه عمر بن خطاب\r\n\r\n","description":"","footnote":"","page_name":" 641 ","page_number":688},
  {"content":"\r\n\r\nبفرمود تا يك جريب گندم بياوردند و خمير كرد و بپخت و به روغن آغشته كرد . آنگاه سى مرد را بخواند و از آن ناهار خوردند تا سير شدند . سپس همان كار را براى شام كرد و گفت : براى هر مردى در ماه جريبى كفايت است و از آن پس براى يك مرد و يك زن و يك برده ماهانه دو جريب قرار داد . عبد الله بن صالح گويد مردم به يك ديگر نفرين كرده مىگفتند : خداوند دو جريبت را بستاند . مراد آن بود كه با مردنت سهم دو جريب بر تو قطع شود و آن مثال تاكنون نيز بر زبان مردم باقى است .\r\nابو عبيد از ابو يمان و او از صفوان بن عمرو و او از ابو الزاهريه حكايت كرد كه ابو درداء گفت : چه بسيار آئينهاى خردمندانه و داهيانه كه عمر در امت محمد صلى الله عليه و سلم پديد آورد كه سنت دو مدى و دو قسط از آن گونه است . ابو عبيد از سعيد بن ابى مريم و او از ابى لهيعه و او از قيس بن رافع نقل كرد كه گفت : سفيان بن وهب را شنيدم كه مىگفت : عمر به يك دست مدى و به دست ديگر قسط را نگاه داشته گفت : من براى هر انسان دو مدى گندم و دو قسط روغن و دو قسط سركه در هر ماه مقرر داشته‌ام . مردى گفت : براى بردگان نيز ؟ گفت : آرى ، بندگان نيز .\r\nهشام بن عمار از يحيى بن حمزه و او از تميم بن عطيه و او از عبد الله بن قيس حكايت كرد كه عمر بن خطاب بالاى منبر رفت و خداى را شكر گزارد و ثنا گفت . سپس گفت : ما براى شما عطايا مقرر داشتيم و رزق ماهانه برقرار كرديم . در آن حال مدى و قسط در دستانش داشت . هم او گفت كه عمر آنها را تكان داد و گفت :\r\nهر كس از سهم آنان كم كند خداوند او را چنين و چنان كند و او را نفرين كرد . ابو عبيد از ابن ابى زائده و او از معقل بن عبيد الله روايت كرد كه عمر بن عبد العزيز اگر كسى مستوجب عطاء مىشد و\r\n\r\n","description":"","footnote":"","page_name":" 642 ","page_number":689},
  {"content":"\r\n\r\nسپس مىمرد عطاى او را به ورثه‌اش مىداد .\r\nعفان و خلف بزار و وهب بن بقيه از يزيد بن هارون و او از اسماعيل بن ابى خالد و او از قيس بن ابى حازم روايت كرد كه پس از مرگ عبد الله بن مسعود ، زبير بن عوام به عثمان بن عفان گفت :\r\nعطاى عبد الله را به من ده زيرا كه عيالش از بيت المال به آن عطا مستحق‌تراند . پس پانزده هزار به وى بداد . يزيد به نقل از اسماعيل گويد : زبير وصى ابن مسعود بود .\r\nابن ابى شيبه از عبيد الله بن موسى و او از على بن صالح بن حى و او از سماك بن حرب حكايت كرد كه مردى از قبيله‌يى هشت ماه از سال گذشته بمرد و عمر دو سوم عطاى او را بداد .\r\n\r\nامر خاتم\r\nعفان بن مسلم از شعبه و او از قتاده روايت كرد كه گفت :\r\nانس بن مالك را شنيدم كه مىگفت : چون رسول الله ( ص ) خواست نامه‌يى به پادشاه روم نويسد وى را گفتند روميان نامه‌يى را كه مهر نشده باشد نمىخوانند . و گفت : پس رسول الله ( ص ) خاتمى از نقره بساخت ، كه گوئى هم اكنون سفيدى آن را بر دستش مىبينم ، و بر آن خاتم نقش محمد رسول الله بود .\r\nابو ربيع سليمان بن داود زهرانى از حماد بن زيد و او از ايوب واو از نافع و او از ابن عمر روايت كرد كه رسول الله ( ص ) انگشترى از نقره بساخت و نگين آن را در طرف كف دستش قرار داد . محمد بن حيان حيانى از زهير و او از حميد و او از انس بن مالك نقل كرد كه انگشتر رسول الله ( ص ) به تمامى از نقره بود و نگينش نيز از جنس انگشترى بود . عمرو ناقد از يزيد بن هارون و\r\n\r\n","description":"","footnote":"","page_name":" 643 ","page_number":690},
  {"content":"\r\n\r\nاو از حميد و از حسن روايت كرد كه خاتم رسول الله ( ص ) از نقره و نگينش حبشى بود .\r\nهدبة بن خالد از همام بن يحيى و او از عبد العزيز بن صهيب و او از انس بن مالك روايت كرد كه به پيامبر ( ص ) گفت : من خاتمى ساخته‌ام و كسى نقش آن را تقليد نكند . بكر بن هيثم از عبد الرزاق و او از معمر و او از زهرى و قتاده روايت كرد كه گفتند :\r\nرسول الله ( ص ) خاتمى از نقره بساخت و بر آن نقش محمد رسول الله بزد . سپس ابو بكر و پس از او عمر و عثمان با همان مهر مىكردند و هنگامى كه انگشترى در دست عثمان بود از دستش به چاه افتاد . آب چاه را به تمامى كشيدند لكن آن را نيافتند .\r\nاين واقعه در نيمه‌هاى خلافت عثمان رخ داد و او انگشترى ساخت و بر آن در سه سطر عبارت محمد رسول الله را نقش كرد . قتاده گويد كه در آن سوراخى نيز قرار داد .\r\nهناد از اسود بن شيبان و او از خالد بن سمير حكايت كرد كه مردى به نام معن بن زائدة نقش خاتم خلافت را جعل كرد و در عهد عمر اموالى را از محل خراج كوفه به چنگ آورد . خبر به عمر رسيد و به مغيرة بن شعبه نوشت مرا خبر داده‌اند كه مردى به نام معن بن زائده نقش خلافت را جعل كرده و به كمك آن مالى از خراج كوفه به دست آورده است . چون نامهء من به دستت رسد هر دستورى كه در باب وى داده‌ام مجرى كن و فرستادهء من هر چه گويد بپذير . پس از آن كه مغيره نماز عصر را بخواند و مردم به جاى خود نشستند ، وى برون رفت و فرستادهء عمر نيز همراهش بود و مردم سرك مىكشيدند و او را نظاره مىكردند . چون به معن رسيد بايستاد و به فرستادهء عمر گفت : امير المؤمنين مرا فرموده است كه هر چه تو دربارهء وى گوئى انجام دهم . پس هر چه خواهى بفرماى . فرستاده گفت : غلى بخواه تا بر گردنش زنم . پس غلى بياورد و رسول آن را\r\n\r\n","description":"","footnote":"","page_name":" 644 ","page_number":691},
  {"content":"\r\n\r\nبه گردن وى زد و بسيار محكم كرد . سپس به مغيره گفت : او را به زندان افكن تا دستور امير المؤمنين برسد . مغيره چنان كرد . زندان در آن زمان از نى ساخته مىشد و معن در انديشهء خروج افتاد و به كسانش پيام داد كه اشتر و كنيز و عباى قطوانى مرا بفرستيد .\r\nآنان چنان كردند و او شبانه از زندان خارج شد و با كنيزك سوار استر شد و چندان براند تا بترسيد كه روشنائى صبح آشكارش كند . پس اشتر را بنشانيد و آن را ببست و خود پنهان شد تا ديگر كسى به طلبش نيامد . آنگاه چون شب فرا رسيد عباء را باز روى اشتر انداخت و سفر آغاز كرد و چندان برفت تا بر عمر وارد شد .\r\nعمر در آن حال تازيانه‌يى در دست داشت و كسانى را كه خواب بودند براى نماز بامداد بيدار مىكرد . معن اشتر و كنيزك خويش را به سمتى برد و خود به عمر نزديك شد و گفت : سلام و رحمت خدا و بركات او بر تو باد اى امير المؤمنين . گفت : و بر تو نيز ، تو كه هستى ؟ گفت : معن بن زائده‌ام و آمده‌ام پيش تو توبه كنم . گفت :\r\nكه توبه كردى ! خدا زنده‌ات نگذارد . سپس نماز صبح را بخواند و به مردم گفت : هر كس به جاى خويش نشيند و چون خورشيد سر برآورد گفت : اين معن بن زائده است كه نقش مهر خلافت را جعل كرده و با آن مالى از خراج كوفه به چنگ آورده است . اكنون دربارهء او چه مىگوئيد ؟ كسى گفت : دستش را ببر ، و ديگرى گفت :\r\nاو را مصلوب كن ، و على خاموش بود . عمر به وى گفت : اى ابو الحسن چه مىگوئى ؟ گفت : اى امير المؤمنين مردى به كذب ، كارى كرده است ، كيفر وى تازيانه است . پس عمر او را به شدت - و يا شايد راوى گفت : بسيار شديد - بزد و به زندان افكند و بسيار در زندان بماند . پس به دوستى قريشى پيام داد كه با امير المؤمنين دربارهء رهائى من سخن بگوى . مرد قريشى چنان كرد و گفت : اى امير المؤمنين ، معن بن زائده كيفرى را كه شايسته‌اش بود چشيد ،\r\n\r\n","description":"","footnote":"","page_name":" 645 ","page_number":692},
  {"content":"\r\n\r\nاگر مايل باشى او را آزاد كن . عمر گفت : تو مرا به ياد زدن انداختى و من فراموش كرده بودم . معن را نزد من بياوريد ! پس او را بزد و بفرمود به زندانش افكنند . آنگاه معن به همهء دوستانش پيام داد : مرا به ياد امير المؤمنين مىآوريد و در زندان بسيار بماند تا آنكه عمر به كار وى توجه كرد و گفت : معن ! او را بياوردند و بخشى از مالش را بگرفت و رهايش كرد .\r\nمفضل يشكرى و ابو الحسن مدائنى از ابن جابان و او از ابن مقفع روايت كرد كه پادشاه پارس هر گاه فرمانى مىداد طغرادار سلطنتى آن را در حضور وى به طغراء مىآراست و خادمى داشت كه همان را در تذكره‌يى ثبت مىكرد - اين تذكره‌ها همه ماهه جمع آورى مىشد و پادشاه مهر خود را بر آن مىنهاد و بايگانى مىشد - سپس آن فرمان نزد صاحب زمام « 1 » مىرفت كه مهرها در دست وى بود و او آن را پيش كاردار مىفرستاد و او نامه‌يى از زبان پادشاه با توجه به نسخهء اصلى مىنوشت و نزد صاحب زمام مىفرستاد و او نامه را به پادشاه نشان مىداد و مفاد آن با آنچه در تذكره‌ها بود تطبيق مىشد . آنگاه فرمان در حضور پادشاه يا مطمئن‌ترين اشخاص نزد وى مهر مىشد .\r\nمدائنى به نقل از مسلمة بن محارب مرا حكايت كرد كه زياد بن ابى سفيان نخستين كس از تازيان بود كه به تقليد از كار پارسيان ديوان زمام و خاتم درست كرد .\r\nمفضل يشكرى از ابن جابان و او از ابن مقفع روايت كرد كه گفت : پادشاهان پارس را مهرى بود براى امور سرى ، و مهرى براى نامه‌ها ، و مهر قباله‌ها كه قراردادها و اقطاع املاك و اسناد سلطنتى مشابه آن بدان ممهور مىشد ، و مهرى براى خراج ، و\r\n\r\n\r\n","description":"","footnote":"\r\n( 1 ) . زمام دفاتر دخل و خرج بوده است .\r\n","page_name":" 646 ","page_number":693},
  {"content":"\r\n\r\nاين مهرها نزد صاحب زمام مىماند لكن اغلب مهر سرى و مهر نامه‌ها را يكى از نزديكان پادشاه نگاه مىداشت .\r\nابو الحسن مدائنى از ابن جابان و او از ابن مقفع روايت كرد كه نامه‌هاى مربوط به ارسال اموال ، براى پادشاه خوانده مىشد و آن زمان اين نامه‌ها را بر پوست سپيدى مىنوشتند و مستوفى خراج همه ساله صحيفه‌هاى به هم پيوسته‌يى را كه در آنها مبلغ خراج گرفته شده و هزينه‌هاى انجام شده و ماندهء بيت المال نگاشته شده بود نزد پادشاه مىآورد و او آن را مهر و تنفيذ مىكرد . چون كسرى ابرويز بن هرمز بر سر كار آمد از بوى آن پوستها متأذى شد و بفرمود تا ديگر هيچ صاحب ديوانى صورت خراج خود را نبايد نزد وى فرستد مگر آنكه روى پوست آغشته به زعفران و گلاب نگاشته شده باشد و پوستهاى مربوط به ارسال مال نزد وى و ديگر اسناد همگى به همان گونه زعفران آلوده باشند ، و به همين‌سان رفتار كردند . چون صالح بن عبد الرحمن توليت خراج عراق را بر عهده گرفت ، ابن مقفع از سوى او خراج كوره‌هاى دجله و به قولى بهقباذ را بستاند و مالى بياورد كه سندش را بر پوست زعفران آلوده نگاشته بود . صالح بخنديد و گفت : اگر اين را كسى جز او آورده بود بر وى عيب مىگرفتم . اين سخن از آن روى گفت كه به كار عجمان وقوف داشت .\r\nابو الحسن گويد ، و نيز جمعى از مشايخ كاتبان مرا روايت كردند ، كه در شام ديوانها را بر كاغذ مىنوشتند و نامه‌هائى كه پادشاهان بابت ارسال اموال و ديگر امور به بنو اميه مىنگاشتند نيز به همان گونه بود . چون منصور بر سر كار آمد وزير خود ابو ايوب موريانى را بفرمود كه نامه‌هاى مربوط به ارسال اموال بر روى پوست نوشته و به زعفران آغشته شود ، و كار بر همين منوال جريان يافت .\r\n\r\n","description":"","footnote":"","page_name":" 647 ","page_number":694},
  {"content":"\r\n\r\n\r\nامر نقود\r\nحسين بن اسود از يحيى بن آدم و او از حسن بن صالح روايت كرد كه گفت : درهم را عجمان سكه مىزدند و اندازه‌هاى آن گوناگون و كوچك و بزرگ بود ، چنان كه درهم مثقالى ضرب مىكردند كه برابر بيست قيراط بود و نيز درهمى به وزن دوازده قيراط و درهمى ديگر به وزن ده قيراط سكه مىزدند كه نيم مثقال بود .\r\nچون اسلام بيامد و براى پرداخت زكات به وزن متوسطى نياز افتاد ، جمع وزنهاى بيست قيراط و دوازده قيراط و ده قيراط را گرفتند كه چهل و دو قيراط مىشد و سكه‌يى معادل يك سوم آن يعنى چهارده قيراط ضرب كردند و بدين‌سان وزن هر درهم عربى با چهارده قيراط از نوع قيراط دينار عزيز « 1 » برابر شد ، و وزن هر ده درهم به هفت مثقال يا صد و چهل قيراط معادل وزن هفت مثقال رسيد .\r\nديگران جز حسن بن صالح گفته‌اند : عجمان را درهمهائى بود كه وزن هر ده عدد آنها به ده مثقال مىرسيد و درهمهاى ديگرى داشتند كه وزن هر ده عددش معادل شش مثقال بود و نوع ديگرى نيز داشتند كه وزن هر ده سكه به پنج مثقال مىرسيد . اين سه نوع را با يك ديگر جمع كردند و عدد بيست و يك مثقال به دست آمد و ثلث آن را گرفتند كه هفت مثقال شد ، پس درهمهائى ضرب كردند كه هر ده عددش هفت مثقال بود . اين هر دو گفته به يك نتيجه مىرسد .\r\nمحمد بن سعد از محمد بن عمر اسلمى و او از عثمان بن عبد الله بن موهب و او از پدرش و او از عبد الله بن ثعلبة بن صعير روايت كرد\r\n\r\n\r\n","description":"","footnote":"\r\n( 1 ) . منظور آن نوع قيراطى است كه هر بيست واحد آن يك مثقال است .\r\n","page_name":" 648 ","page_number":695},
  {"content":"\r\n\r\nكه در جاهليت دينار هرقل و درهم بغلى « 1 » پارسيان براى اهل مكه مىآمد . لكن معاملهء روى آنها فقط به عنوان فلز خام به عمل مىآمد .\r\nمثقال نزد ايشان وزن شناخته شده‌يى بود و به اندكى كمتر از بيست و دو قيراط بالغ مىشد و ده درهم هفت مثقال بود . رطل دوازده اوقيه و هر اوقيه چهل درهم بود . رسول الله ( ص ) اين اوزان را بر قرار نهاد و ابو بكر و عمر و عثمان و على نيز آن را به همين حال باقى گذاردند و چون معاويه بيامد او نيز به همين‌سان رفتار كرد . سپس مصعب بن زبير در ايام عبد الله بن زبير درهمهاى اندكى سكه زد كه بعد آنها را شكستند و چون عبد الملك بن مروان به ولايت رسيد در وضع درهم و دينار بررسى كرد و به حجاج بن يوسف نوشت كه درهمهائى به وزن پانزده قيراط از نوع قيراط دينار ضرب كند و نيز دينارهاى دمشقى را سكه زد . عثمان از پدر خود نقل كرد كه گفت : آن سكه‌ها در مدينه به دست ما رسيد و در آنجا تنى چند از اصحاب رسول الله ( ص ) و جز ايشان گروهى از تابعين مىزيستند و آنان اين نقود را ناروا نشمردند . محمد بن سعد گويد : وزن هر يك درهم از درهمهاى ما « 2 » چهارده قيراط از نوع قيراطى است كه بيست واحد آن يك مثقال مىشود و برابر است با وزن پانزده قيراط از نوع قيراطى كه بيست و يك و سه هفتم آن مساوى يك مثقال است .\r\nمحمد بن سعد از محمد بن عمر و او از اسحاق بن حازم و او از مطلب بن سائب روايت كرد كه گفت : ابو وداعهء سهمى وزن مثقال را به من بنمود و من آن را كشيدم و برابر وزن مثقال عبد الملك بن مروان يافتم . گويد كه به گفتهء ابو وداعة بن ضبيرهء سهمى در جاهليت\r\n\r\n\r\n","description":"","footnote":"\r\n( 1 ) . به زير نويس صفحهء 469 رجوع شود ( وزن هر درهم بغلى 906 ر 3 گرام بوده است ) .\r\n( 2 ) . اين نوع درهم را درهم شرعى مىناميدند و وزن آن برابر 97 ر 2 گرام بود ( ملاحظه شود :  ACatalogue of the Arab - Sassanian Coin , vol 1 . \r\n","page_name":" 649 ","page_number":696},
  {"content":"\r\n\r\nنيز همين مثقال رايج بوده است .\r\nمحمد بن سعد از واقدى و او از سعيد بن مسلم بن بابك و او از عبد الرحمن بن سابط جمحى روايت كرد كه قريش در جاهليت وزنهائى داشتند و چون اسلام بيامد همان وزنها به جاى ماند .\r\nقريشيان نقره را به واحدى وزن مىكردند كه آن را درهم مىناميدند و طلا را به واحدى به نام دينار مىكشيدند . وزن هر ده درهم برابر وزن هر هفت دينار بود . واحد ديگرى به نام شعيره داشتند كه يك شصتم وزن درهم بود و واحدى به اسم اوقيه داشتند كه معادل چهل درهم بود و آنان را وزن ديگرى به نام نش بود كه برابر بيست درهم بود و نيز واحدى به نام نواة داشتند كه سنگينى آن پنج درهم بود . زر و سيم خام را به اين اوزان معامله مىكردند . چون رسول الله ( ص ) به مكه آمد اين وزنها را به جاى باقى نهاد .\r\nمحمد بن سعد از واقدى و او از ربيعة بن عثمان و او از وهب بن كيسان روايت كرد كه گفت : من دينار و درهم را پيش از آن كه عبد الملك آنها را منقش سازد به صورت بىنقش ديده‌ام . وزن آن برابر دينارى بود كه عبد الملك سكه زد .\r\nمحمد بن سعد از واقدى و او از عثمان بن عبد الله بن موهب و او از پدرش روايت كرد كه گفت : به سعيد بن مسيب گفتم : نخستين كسى كه دينارهاى نقش دار را سكه زد كه بود ؟ گفت : عبد الملك بن مروان . در جاهليت دينارهاى رومى و درهمهاى كسروى و اندكى درهم حميرى وارد مىشد .\r\nمحمد بن سعد از سفيان بن عيينه و او از پدرش روايت كرد كه ضرب به وزن هفت « 1 » را نخستين بار حارث بن عبد الله بن ابى ربيعهء مخزومى در ايام ابن زبير سكه زد .\r\n\r\n\r\n","description":"","footnote":"\r\n( 1 ) . يعنى سكه‌هايى كه هر ده عدد آن هفت مثقال بوده است\r\n","page_name":" 650 ","page_number":697},
  {"content":"\r\n\r\nمحمد بن سعد از محمد بن عمر و او از ابن ابى زناد و او از پدرش روايت كرد كه گفت : عبد الملك نخستين كس بود كه در عام الجماعه « 1 » سال هفتاد و چهار سكهء طلا ضرب كرد . ابو الحسن مدائنى گويد :\r\nحجاج در پايان سال هفتاد و پنج درهم سكه زد و سپس در سال هفتاد و شش فرمان داد تا در همهء نواحى همان را ضرب كنند .\r\nداود ناقد به نقل از مشايخ خود با من حكايت كرد كه طايفهء عباد اهل حيره درهمهائى در رواج داشتند كه هر يكصد سكهء آن به وزن شش بود . مراد اين است كه به وزن شصت مثقال بود . و درهم ديگرى داشتند كه صد سكهء آن به وزن هشت يعنى هشتاد مثقال بود ، و نيز درهم ديگرى داشتند كه صد عددش به وزن پنج يعنى پنجاه مثقال بالغ مىشد . قسم ديگر آن هر صد سكه وزن صد مثقال داشت . داود ناقد گويد : درهمى ديدم كه بر آن ضرب سال هفتاد و سهء كوفه ديده مىشد و اهل خبره اجماعا بر اين رأى بودند كه آن درهم ساختگى است . هم او گويد : درهم نادرى ديدم كه مانند آن ديده نشده است . روى سكه نام عبيد الله بن زياد نقش شده بود .\r\nاصالت اين سكه نيز انكار شد .\r\nمحمد بن سعد از واقدى و او از يحيى بن نعمان غفارى و او از پدرش روايت كرد كه مصعب به دستور عبد الله بن زبير در سال هفتاد سكه‌يى همانند سكه‌هاى اكاسره « 2 » ضرب كرد كه بر آن لفظ بركت و واژهء الله نقش شده بود و چون حجاج بر سر كار آمد آن را تغيير\r\n\r\n\r\n","description":"","footnote":"\r\n( 1 ) . عام الجماعه يعنى سال جماعت در اين مقام به معنى صلح و آرامش است در مقابل جنگ و فتنه و آشوب و شورشهاى داخلى آن ايام با كشته شدن عبد الله بن زبير در سال 73 هجرى به پايان رسيد و سال 74 را كه دورهء آرامش پس از آن وقايع است سال جماعت ناميده‌اند .\r\n( 2 ) . جمع كسرى .\r\n","page_name":" 651 ","page_number":698},
  {"content":"\r\n\r\nداد . از هشام بن كلبى روايت شده است كه مصعب علاوه بر درهم ، دينار نيز سكه زد .\r\nداود ناقد به نقل از ابو زبير با من حكايت كرد كه عبد الملك در سال هفتاد و چهار تعدادى دينار سكه زد و سپس در سال هفتاد و پنج باز دينار ضرب كرد . حجاج درهمهاى نوع بغلى سكه زد كه بر آنها عبارت بسم الله الحجاج نقش شده بود . سال بعد روى سكه‌ها نوشت :\r\n   اللَّهُ أَحَدٌ اللَّهُ الصَّمَدُ    . فقهاء اين كار را مكروه دانستند و از اين روى آن سكه‌ها را مكروهه ناميدند . به قولى عجمان از كمى وزن آن اكراه داشتند و تسميه مكروه از اين جهت است . گويد : سكهء سميريه به اسم نخستين كسى است كه اين نوع سكه‌ها را ضرب كرد و نام وى سمير بود .\r\nعباس بن هشام كلبى از پدر خويش و او از عوانة بن حكم روايت كرد كه حجاج از روش پارسيان در ضرب سكه تحقيق كرد و ضرابخانه‌يى پديد آورد و سكه‌گران را در آن جمع كرد . پس به ضرب پول براى حكومت پرداخت و اين كار را از زر و سيم خامى كه نزد وى گرد مىآمد و نيز با استفاده از زر و سيم صاف شده از سكه‌هاى غش دار و تقلبى و باطل انجام مىداد . سپس اجازه داد كه براى بازرگانان و جز ايشان نيز سكه ضرب كنند و اين رشته را از منابع درآمد قرار داد كه از محل تفاوت پس از وضع اجرت سازندگان و سكه‌گران اخذ مىشد . وى دستهاى سكه‌گران را مهر كرد « 1 » . هنگامى كه عمر بن هبيره از سوى يزيد بن عبد الملك به ولايت عراق رسيد در خالصى نقره كوشيد ، بيش از آن كه پيشينيان وى مىكوشيدند و درهمهاى مرغوبى سكه زد و در كار عيار مسكوكات سخت گرفت . سپس خالد بن عبد الله بجلى قسرى به فرمان هشام بن\r\n\r\n\r\n","description":"","footnote":"\r\n( 1 ) . به توضيحات ذيل صفحهء 386 رجوع شود .\r\n","page_name":" 652 ","page_number":699},
  {"content":"\r\n\r\nعبد الملك والى عراق شد و از ابن هبيره در كار سكه‌ها شدت عمل بيشترى نشان داد ، چندان كه اين مقوله از استوارى بسيار برخوردار شد . آنگاه يوسف بن عمر به ولايت رسيد و در سخت‌گيرى نسبت به سكه‌گران و معيران راه افراط پيمود ، چنان كه از ايشان دستها بريد و آنان را تازيانه‌ها زد . هبيريه و خالديه و يوسفيه مرغوبترين پولهاى دورهء بنو اميه بودند و منصور جز اين پولها از سكه‌هاى بنو اميه به عنوان خراج قبول نمىكرد . پس ديگر انواع سكه‌ها را مكروهه ناميدند .\r\nمحمد بن سعد از واقدى و او از ابن ابى زناد و او از پدرش روايت كرد كه عبد الملك بن مروان نخستين كسى بود كه پس از عام الجماعه از طلا و نقره سكه زد . هم او گويد : از پدرم پرسيدم :\r\nشنيده‌اى كه مردم مىگويند ابن مسعود فرمان داد تا سكه‌هاى تقلبى را بشكنند ؟ گفت : آن سكه‌ها ضرب عجمان بود و در آنها غش كرده بودند .\r\nعبد الاعلى بن حماد نرسى از حماد بن سلمه و او از داود بن ابى هند و او از شعبى و او از علقمة بن قيس روايت كرد كه ابن مسعود را در بيت المال سكه‌هاى باطلى بود و آن را به بهائى نازل بفروخت .\r\nعمر بن خطاب وى را از اين كار نهى كرد و او از آن پس آنها را ذوب مىكرد .\r\nمحمد بن سعد از واقدى و او از قدامة بن موسى روايت كرد كه عمر و عثمان هر گاه سكه‌هاى غش‌دار در بيت المال مىيافتند آن را تبديل به نقره مىكردند .\r\nوليد بن صالح از واقدى و او از ابن ابى زناد و او از پدرش روايت كرد كه مردى را نزد عمر بن عبد العزيز آوردند كه سكه‌هائى غير از مسكوكات حكومت مىساخت . پس او را عقوبت كرد و به زندان افكند و قالب او را گرفت و درون آتش انداخت .\r\n\r\n","description":"","footnote":"","page_name":" 653 ","page_number":700},
  {"content":"\r\n\r\nمحمد بن سعد از واقدى و او از كثير بن زيد و او از مطلب بن عبد الله بن حنطب حكايت كرد كه عبد الملك بن مروان مردى را دستگير كرد كه سكه‌يى غير از سكهء مسلمانان مىساخت و خواست تا دستش را ببرد لكن اين كار را نكرد و او را به عقوبت رسانيد . مطلب گويد :\r\nديدم كه شيوخ ما در مدينه كار عبد الملك را نيكو مىشمردند و مىستودند . به راى واقدى و اصحاب ما اگر كسى نقش مهر خلافت را برگزيند ، كيفر او تاديب بسيار و گردانيدن دور شهر است ، و رأيشان بر اين است كه نبايد دست وى را بريد . ابو حنيفه و ثورى نيز بر اين عقيده‌اند . مالك و ابن ابى ذئب و اصحاب ايشان بريدن سكه‌هائى را كه كسرى ندارند مكروه دانسته و آن را نهى مىكنند و در زمرهء فساد به شمار مىآورند . ثورى و ابو حنيفه و اصحابش گويند كه در بريدن سكه‌ها اگر زيانى متوجه مسلمانان نشود باكى نيست .\r\nعمرو ناقد از اسماعيل بن ابراهيم و او از ابن عون و او از ابن سيرين روايت كرد كه مروان بن حكم مردى را دستگير كرد كه سكه‌ها را مىبريد و او نيز دست وى را بريد . چون خبر به زيد بن ثابت رسيد گفت : اين عقوبت كار وى بود . اسماعيل گويد آن سكه‌ها از آن پارسيان بود . محمد بن سعد و واقدى گويند كه ابان بن عثمان والى مدينه كسى را كه به بريدن سكه‌ها مبادرت كرده بود با زدن سى تازيانه و گردانيدن در بلد عقوبت كرد و در نظر ما اين سزاى كسى است كه مرتكب بريدن سكه‌ها و آميختن آنها با سكه‌هاى قالبى و مغشوش شود .\r\nمحمد از واقدى و او از صالح بن جعفر و او از ابن كعب روايت كرد كه مستنبط از اوان نفعل فى اموالنا ما نشاء « 1 » ، اين است كه\r\n\r\n\r\n","description":"","footnote":"\r\n( 1 ) . يا در مالهاى خويش آن كنيم كه خواهيم ( از آيه 87 سورهء هود ) .\r\n","page_name":" 654 ","page_number":701},
  {"content":"\r\n\r\nسكه‌ها را مىتوان بريد .\r\nمحمد بن خالد بن عبد الله از يزيد بن هارون و او از يحيى بن سعيد روايت كرد كه به ابن مسيب گفتند مردى سكه‌ها را مىبرد .\r\nسعيد گفت : وى مفسد فى الارض است .\r\nعمرو ناقد از اسماعيل بن ابراهيم و او از يونس بن عبيد و او از حسن روايت كرد كه گفت : مردم يعنى كافران به اهميت پول در جامعه پى برده و به همين سبب آن را به نيكوئى و خلوص مىساختند و چون كار به دست شما افتاد در آن غش به كار برديد و فساد راه داديد . عمر بن خطاب گفته بود : تصميم دارم از پوست شتر پول بسازم . به وى گفتند : آن وقت ديگر شترى باقى نخواهد ماند و او از آن كار دست بداشت .\r\n\r\nامر خط\r\nعباس بن هشام بن محمد بن سائب كلبى از پدر خويش و او از جدش و او از شرقى بن قطامى نقل كرد كه سه مرد از قبيلهء طيئ در بقه گرد آمدند و آنان مرامر بن مره و اسلم بن سدره و عامر بن جدره بودند . اين سه تن خط پديد آوردند و حروف هجاى عربى را به قياس هجاى سريانى بساختند . جمعى از اهل انبار آن را از ايشان بياموختند و سپس اهل حيره آن را از مردم انبار فرا گرفتند .\r\nبشر بن عبد الملك برادر اكيدر بن عبد الملك بن عبد الجن كندى سكونى فرمانرواى دومة الجندل كه نصرانى بود به حيره مىآمد و مدتى در آنجا سكونت مىگزيد . وى خط عربى را از اهل حيره بياموخت و سپس براى كارى به مكه آمد . سفيان بن امية بن عبد شمس و ابو قيس بن عبد مناف بن زهرة بن كلاب او را بديدند كه خط مىنويسد\r\n\r\n","description":"","footnote":"","page_name":" 655 ","page_number":702},
  {"content":"\r\n\r\nو از وى خواستند كه آنان را نيز خط بياموزد . بشر ايشان را حروف هجاء بياموخت و به آنان خط نشان داد چندان كه آن دو توانستند بنويسند . آنگاه بشر و سفيان و ابو قيس براى تجارت به طائف آمدند و غيلان بن سلمهء ثقفى با ايشان مصاحبت كرد و او نيز خط فرا گرفت . بشر از آنان جدا شد و به ديار مضر رفت و در آنجا عمرو بن زرارة بن عدس از او خط بياموخت و به عمرو كاتب شهرت يافت . سپس بشر به شام آمد و جمعى از مردم نيز در آنجا از وى خط آموختند . همچنين مردى از طايفهء طابخهء كلب خط نويسى را از آن سه مرد طائى بياموخت و خود به مردى از اهالى وادى القرى تعليم داد و او به وادى آمد و در آنجا تردد كرد و بماند و جمعى از اهل بلد را خط بياموخت .\r\nوليد بن صالح و محمد بن سعد از محمد بن عمر واقدى و او از خالد بن الياس و او از ابو بكر بن عبد الله بن ابى جهم عدوى روايت كرد كه گفت : هنگام ظهور اسلام در قريش هفده مرد مىتوانستند خط بنويسند و آنان عبارت بودند از : عمر بن خطاب ، على بن ابى طالب ، عثمان بن عفان ، ابو عبيدة بن جراح ، طلحه و يزيد بن ابى سفيان ، ابو حذيفة بن عتبة بن ربيعه ، حاطب بن عمرو برادر سهيل بن عمرو عامرى قريشى ، ابو سلمة بن عبد الاسد مخزومى ، ابان بن سعيد بن عاصى بن اميه ، خالد بن سعيد برادر ابان ، عبد الله بن سعد بن ابى سرح عامرى ، حويطب بن عبد العزى عامرى ، ابو سفيان بن حرب بن اميه ، معاوية بن ابى سفيان ، جهيم بن صلت بن مخرمة بن مطلب بن عبد مناف ، و علاء بن حضرمى كه از خلفاء قريش بود .\r\nبكر بن هيثم از عبد الرزاق و او از معمر و او از زهرى و او از عبيد الله بن عبد الله بن عقبه روايت كرد كه پيامبر ( ص ) به شفاء عدويه دختر عبد الله كه از كسان عمر بن خطاب بود گفت : آيا حفصه\r\n\r\n","description":"","footnote":"","page_name":" 656 ","page_number":703},
  {"content":"\r\n\r\nرا تعويذ شفاى قرحه « 1 » نمىآموزى همچنان كه او را نوشتن آموختى ؟\r\nشفاء در عهد جاهليت خط مىنوشت .\r\nوليد بن صالح از واقدى و او از اسامة بن زيد و او از عبد الرحمن بن سعد روايت كرد كه حفصه همسر پيامبر ( ص ) خط مىنوشت : وليد از واقدى و او از ابن ابى سبره و او از علقمة بن ابى علقمه و او از محمد بن عبد الرحمن بن ثوبان روايت كرد كه ام كلثوم دختر عقبه خط مىنوشت .\r\nوليد از واقدى و او از فروه و او از عائشه دختر سعد روايت كرد كه گفت : پدرم مرا نوشتن آموخت . وليد از واقدى و او از موسى بن يعقوب و او از عمه‌اش روايت كرد كه گفت : مادرم كريمه دختر مقداد كتابت مىدانست .\r\nوليد از واقدى و او از ابن ابى سبره و او از ابن عون و او از ابن مياح روايت كرد كه عائشه قرآن مىخواند لكن خط نمىنوشت .\r\nوليد از واقدى و او از عبد الله بن يزيد هذلى و او از سالم سبلان روايت كرد كه ام سلمه مىخواند لكن نمىنوشت .\r\nوليد و محمد بن سعد از واقدى و او از شيوخ خويش نقل كردند كه گفتند : نخستين كسى كه پس از ورود رسول الله ( ص ) به مدينه براى وى نويسندگى كرد ، ابى بن كعب انصارى بود و او اولين كسى بود كه آخر نامه‌ها مىنوشت : نويسنده فلان شخص . هر وقت كه او حاضر نبود رسول الله ( ص ) ، زيد بن ثابت انصارى را فرا مىخواند و او برايش مىنوشت . ابى و زيد وحى را در حضور پيامبر ( ص ) مىنوشتند و نيز نامه‌هاى او را به كسانى كه با ايشان مكاتبه مىكرد و اقطاع اموال و ساير امور را به رشته تحرير در مىآوردند .\r\n\r\n\r\n","description":"","footnote":"\r\n( 1 ) . رقية النمله . نمله به معنى قرحه‌يى است كه در بدن ظاهر مىشود و رقيه تعويذ و دعا است براى شفاى اين بيمارى .\r\n","page_name":" 657 ","page_number":704},
  {"content":"\r\n\r\nواقدى گويد : نخستين كس از قريشيان كه براى پيامبر نويسندگى كرد عبد الله بن سعد بن ابى سرح بود كه بعد مرتد شد و به مكه بازگشت و به مردم قريش گفت : من مىتوانم همانند محمد آيه بياورم . هر گاه پيامبر ( ص ) به وى املاء مىكرد كه بنويسد :\r\nظالمين ، او مىنوشت : كافرين . و چون سميع عليم املاء مىكرد او غفور رحيم مىنوشت و امثال آن . پس خداوند اين آيت نازل كرد كه :  مَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ قالَ أُوحِيَ إِلَيَّ وَ لَمْ يُوحَ إِلَيْهِ شَيْءٌ وَ مَنْ قالَ سَأُنْزِلُ مِثْلَ ما أَنْزَلَ اللَّهُ  « 1 » . چون روز فتح مكه فرا رسيد رسول الله ( ص ) بفرمود تا او را بكشند . لكن عثمان بن عفان وساطت كرد و گفت : او برادر رضاعى من است و مسلمان شده است . رسول الله ( ص ) فرمود تا دست از وى بدارند . عثمان او را به ولايت مصر گمارد .\r\nعثمان بن عفان و شرحبيل بن حسنهء طابخى از قوم خندف كه حليف قريش بود ، و به قولى از قبيلهء كنده بود ، براى پيامبر نويسندگى مىكردند ، جهيم بن صلت بن مخرمه ، و خالد بن سعيد ، و ابان بن سعيد بن عاصى ، و علاء بن حضرمى نيز از كاتبان وى بودند . چون سال فتح مكه فرا رسيد و معاويه مسلمان شد ، او نيز برايش كتابت مىكرد . روزى وى را فرا خواند و معاويه كه در حال خوردن بود دير كرد و پيامبر ( ص ) گفت : خداوند هيچگاه شكمش را سير نكند .\r\nمعاويه مىگفت : نفرين رسول الله ( ص ) مرا گرفت . وى بيش و كم روزى هفت بار غذا مىخورد .\r\nواقدى و ديگران گويند : حنظلة بن ربيع بن رباح اسيدى از طايفهء\r\n\r\n\r\n","description":"","footnote":"\r\n( 1 ) . و كيست ستمكارتر بر خود از آن كس كه دروغ نهد بر خداى يا گويد كه پيغام كردند به من ، و به وى هيچ پيغام نكرده‌اند ، و از آن كس كه گويد من قرآن فرو فرستم همچنان كه الله فرو فرستاد ( سورهء الانعام ، آيهء 93 ) .\r\n","page_name":" 658 ","page_number":705},
  {"content":"\r\n\r\nبنو تميم يك بار در حضور رسول الله ( ص ) چيزى بنوشت ، پس او را حنظلهء كاتب ناميدند .\r\nواقدى گويد : كاتبان عربى در اوس و خزرج اندك بودند .\r\nبرخى از يهودان در مدينه كتابت تعليم مىدادند و در زمانهاى نخست كودكان مدينه آن را فرا مىگرفتند . هنگام ظهور اسلام آنان كه در اوس و خزرج نوشتن مىدانستند عبارت بودند از سعد بن عبادة بن دليم ، و منذر بن عمرو ، و ابى بن كعب ، و زيد بن ثابت - كه او هم عربى و هم عبرى را مىنوشت - ، و رافع بن مالك ، و اسيد بن حضير ، و معن بن عدى البلوى حليف انصار ، و بشير بن سعد ، و سعد بن ربيع ، و اوس بن خولى ، و عبد الله بن ابى منافق . گويد : از اين كسان آنان كه كامل بودند - و كامل كسى است كه علاوه بر نوشتن تيراندازى و شنا كردن نيز بداند - عبارت بودند از : رافع بن مالك و سعد بن عباده و اسيد بن حضير و عبد الله بن ابى و اوس بن خولى . و در عهد جاهليت كسانى كه در يثرب اين صفات را يك جا داشتند ، عبارت بودند از : سويد بن صامت و حضير الكتائب .\r\nواقدى گويد : جفينهء عبادى از مردم حيره و نصرانى بود و با سعد بن ابى وقاص الفتى داشت . پس عبد الله بن عمر او را به همراهى با ابو لؤلؤه در قتل پدرش متهم كرد و او و دو پسرش را بكشت .\r\nاسحاق بن ابى اسرائيل از عبد الرحمن بن ابى الزناد و او از پدرش و او از خارجة بن زيد و او از پدرش زيد بن ثابت روايت كرد كه گفت :\r\nرسول الله ( ص ) مرا بفرمود تا نوشتن يهودان را به خاطر وى بياموزم و گفت كه به يهوديان در نوشتن نامه‌هايم اطمينان ندارم .\r\nپس نيم ماهى نگذشت كه آن را فرا گرفتم و براى پيامبر ( ص ) به يهوديان نامه مىنوشتم و چون آنان به وى نامه مىنوشتند براى او قرائت مىكردم .\r\n\r\n","description":"","footnote":"","page_name":" 659 ","page_number":706},
  {"content":"\r\n . \r\n","description":"","footnote":"","page_name":" 660 ","page_number":707},
  {"content":"\r\n . \r\n","description":"","footnote":"","page_name":" 661 ","page_number":708},
  {"content":"\r\n . \r\n","description":"","footnote":"","page_name":" 662 ","page_number":709},
  {"content":"\r\n . \r\n","description":"","footnote":"","page_name":" 663 ","page_number":710},
  {"content":"\r\n . \r\n","description":"","footnote":"","page_name":" 664 ","page_number":711},
  {"content":"\r\n . \r\n","description":"","footnote":"","page_name":" 665 ","page_number":712},
  {"content":"\r\n . \r\n","description":"","footnote":"","page_name":" 666 ","page_number":713},
  {"content":"\r\n . \r\n","description":"","footnote":"","page_name":" 667 ","page_number":714},
  {"content":"\r\n . \r\n","description":"","footnote":"","page_name":" 668 ","page_number":715},
  {"content":"\r\n . \r\n","description":"","footnote":"","page_name":" 669 ","page_number":716},
  {"content":"\r\n . \r\n","description":"","footnote":"","page_name":" 670 ","page_number":717},
  {"content":"\r\n . \r\n","description":"","footnote":"","page_name":" 671 ","page_number":718},
  {"content":"\r\n . \r\n","description":"","footnote":"","page_name":" 672 ","page_number":719},
  {"content":"\r\n . \r\n","description":"","footnote":"","page_name":" 673 ","page_number":720},
  {"content":"\r\n . \r\n","description":"","footnote":"","page_name":" 674 ","page_number":721},
  {"content":"\r\n . \r\n","description":"","footnote":"","page_name":" 675 ","page_number":722},
  {"content":"\r\n . \r\n","description":"","footnote":"","page_name":" 676 ","page_number":723},
  {"content":"\r\n . \r\n","description":"","footnote":"","page_name":" 677 ","page_number":724},
  {"content":"\r\n . \r\n","description":"","footnote":"","page_name":" 678 ","page_number":725},
  {"content":"\r\n . \r\n","description":"","footnote":"","page_name":" 679 ","page_number":726},
  {"content":"\r\n . \r\n","description":"","footnote":"","page_name":" 680 ","page_number":727},
  {"content":"\r\n . \r\n","description":"","footnote":"","page_name":" 681 ","page_number":728},
  {"content":"\r\n . \r\n","description":"","footnote":"","page_name":" 682 ","page_number":729},
  {"content":"\r\n . \r\n","description":"","footnote":"","page_name":" 683 ","page_number":730},
  {"content":"\r\n . \r\n","description":"","footnote":"","page_name":" 684 ","page_number":731},
  {"content":"\r\n . \r\n","description":"","footnote":"","page_name":" 685 ","page_number":732},
  {"content":"\r\n . \r\n","description":"","footnote":"","page_name":" 686 ","page_number":733},
  {"content":"\r\n . \r\n","description":"","footnote":"","page_name":" 687 ","page_number":734},
  {"content":"\r\n . \r\n","description":"","footnote":"","page_name":" 688 ","page_number":735},
  {"content":"\r\n . \r\n","description":"","footnote":"","page_name":" 689 ","page_number":736},
  {"content":"\r\n . \r\n","description":"","footnote":"","page_name":" 690 ","page_number":737},
  {"content":"\r\n . \r\n","description":"","footnote":"","page_name":" 691 ","page_number":738},
  {"content":"\r\n . \r\n","description":"","footnote":"","page_name":" 692 ","page_number":739},
  {"content":"\r\n . \r\n","description":"","footnote":"","page_name":" 693 ","page_number":740},
  {"content":"\r\n . \r\n","description":"","footnote":"","page_name":" 694 ","page_number":741},
  {"content":"\r\n . \r\n","description":"","footnote":"","page_name":" 695 ","page_number":742},
  {"content":"\r\n . \r\n","description":"","footnote":"","page_name":" 696 ","page_number":743},
  {"content":"\r\n . \r\n","description":"","footnote":"","page_name":" 697 ","page_number":744},
  {"content":"\r\n . \r\n","description":"","footnote":"","page_name":" 698 ","page_number":745},
  {"content":"\r\n . \r\n","description":"","footnote":"","page_name":" 699 ","page_number":746},
  {"content":"\r\n . \r\n","description":"","footnote":"","page_name":" 700 ","page_number":747},
  {"content":"\r\n . \r\n","description":"","footnote":"","page_name":" 701 ","page_number":748},
  {"content":"\r\n . \r\n","description":"","footnote":"","page_name":" 702 ","page_number":749},
  {"content":"\r\n . \r\n","description":"","footnote":"","page_name":" 703 ","page_number":750},
  {"content":"\r\n . \r\n","description":"","footnote":"","page_name":" 704 ","page_number":751},
  {"content":"\r\n . \r\n","description":"","footnote":"","page_name":" 705 ","page_number":752},
  {"content":"\r\n . \r\n","description":"","footnote":"","page_name":" 706 ","page_number":753},
  {"content":"\r\n . \r\n","description":"","footnote":"","page_name":" 707 ","page_number":754},
  {"content":"\r\n . \r\n","description":"","footnote":"","page_name":" 708 ","page_number":755},
  {"content":"\r\n . \r\n","description":"","footnote":"","page_name":" 709 ","page_number":756},
  {"content":"\r\n . \r\n","description":"","footnote":"","page_name":" 710 ","page_number":757},
  {"content":"\r\n . \r\n","description":"","footnote":"","page_name":" 711 ","page_number":758},
  {"content":"\r\n . \r\n","description":"","footnote":"","page_name":" 712 ","page_number":759},
  {"content":"\r\n . \r\n","description":"","footnote":"","page_name":" 713 ","page_number":760},
  {"content":"\r\n . \r\n","description":"","footnote":"","page_name":" 714 ","page_number":761},
  {"content":"\r\n . \r\n","description":"","footnote":"","page_name":" 715 ","page_number":762},
  {"content":"\r\n . \r\n","description":"","footnote":"","page_name":" 716 ","page_number":763},
  {"content":"\r\n . \r\n","description":"","footnote":"","page_name":" 717 ","page_number":764},
  {"content":"\r\n . \r\n","description":"","footnote":"","page_name":" 718 ","page_number":765},
  {"content":"\r\n . \r\n","description":"","footnote":"","page_name":" 719 ","page_number":766},
  {"content":"\r\n . \r\n","description":"","footnote":"","page_name":" 720 ","page_number":767},
  {"content":"\r\n . \r\n","description":"","footnote":"","page_name":" 721 ","page_number":768},
  {"content":"\r\n . \r\n","description":"","footnote":"","page_name":" 722 ","page_number":769},
  {"content":"\r\n . \r\n","description":"","footnote":"","page_name":" 723 ","page_number":770},
  {"content":"\r\n . \r\n","description":"","footnote":"","page_name":" 724 ","page_number":771},
  {"content":"\r\n . \r\n","description":"","footnote":"","page_name":" 725 ","page_number":772},
  {"content":"\r\n . \r\n","description":"","footnote":"","page_name":" 726 ","page_number":773},
  {"content":"\r\n . \r\n","description":"","footnote":"","page_name":" 727 ","page_number":774},
  {"content":"\r\n . \r\n","description":"","footnote":"","page_name":" 728 ","page_number":775},
  {"content":"\r\n . \r\n","description":"","footnote":"","page_name":" 729 ","page_number":776},
  {"content":"\r\n . \r\n","description":"","footnote":"","page_name":" 730 ","page_number":777},
  {"content":"\r\n . \r\n","description":"","footnote":"","page_name":" 731 ","page_number":778},
  {"content":"\r\n . \r\n","description":"","footnote":"","page_name":" 732 ","page_number":779},
  {"content":"\r\n . \r\n","description":"","footnote":"","page_name":" 733 ","page_number":780},
  {"content":"\r\n . \r\n","description":"","footnote":"","page_name":" 734 ","page_number":781},
  {"content":"\r\n . \r\n","description":"","footnote":"","page_name":" 735 ","page_number":782},
  {"content":"\r\n . \r\n","description":"","footnote":"","page_name":" 736 ","page_number":783},
  {"content":"\r\n . \r\n","description":"","footnote":"","page_name":" 737 ","page_number":784},
  {"content":"\r\n . \r\n","description":"","footnote":"","page_name":" 738 ","page_number":785},
  {"content":"\r\n . \r\n","description":"","footnote":"","page_name":" 739 ","page_number":786},
  {"content":"\r\n . \r\n","description":"","footnote":"","page_name":" 740 ","page_number":787},
  {"content":"\r\n . \r\n","description":"","footnote":"","page_name":" 741 ","page_number":788},
  {"content":"\r\n . \r\n","description":"","footnote":"","page_name":" 742 ","page_number":789},
  {"content":"\r\n . \r\n","description":"","footnote":"","page_name":" 743 ","page_number":790},
  {"content":"\r\n . \r\n","description":"","footnote":"","page_name":" 744 ","page_number":791},
  {"content":"\r\n . \r\n","description":"","footnote":"","page_name":" 745 ","page_number":792},
  {"content":"\r\n . \r\n","description":"","footnote":"","page_name":" 746 ","page_number":793},
  {"content":"\r\n . \r\n","description":"","footnote":"","page_name":" 747 ","page_number":794},
  {"content":"\r\n . \r\n","description":"","footnote":"","page_name":" 748 ","page_number":795},
  {"content":"\r\n . \r\n","description":"","footnote":"","page_name":" 749 ","page_number":796},
  {"content":"\r\n . \r\n","description":"","footnote":"","page_name":" 750 ","page_number":797},
  {"content":"\r\n . \r\n","description":"","footnote":"","page_name":" 751 ","page_number":798},
  {"content":"\r\n . \r\n","description":"","footnote":"","page_name":" 752 ","page_number":799},
  {"content":"\r\n . \r\n","description":"","footnote":"","page_name":" 753 ","page_number":800},
  {"content":"\r\n . \r\n","description":"","footnote":"","page_name":" 754 ","page_number":801},
  {"content":"\r\n . \r\n","description":"","footnote":"","page_name":" 755 ","page_number":802},
  {"content":"\r\n . \r\n","description":"","footnote":"","page_name":" 756 ","page_number":803},
  {"content":"\r\n . \r\n","description":"","footnote":"","page_name":" 757 ","page_number":804},
  {"content":"\r\n . \r\n","description":"","footnote":"","page_name":" 758 ","page_number":805},
  {"content":"\r\n . \r\n","description":"","footnote":"","page_name":" 759 ","page_number":806},
  {"content":"\r\n . \r\n","description":"","footnote":"","page_name":" 760 ","page_number":807},
  {"content":"\r\n . \r\n","description":"","footnote":"","page_name":" 761 ","page_number":808},
  {"content":"\r\n . \r\n","description":"","footnote":"","page_name":" 762 ","page_number":809},
  {"content":"\r\n . \r\n","description":"","footnote":"","page_name":" 763 ","page_number":810},
  {"content":"\r\n . \r\n","description":"","footnote":"","page_name":" 764 ","page_number":811},
  {"content":"\r\n . \r\n","description":"","footnote":"","page_name":" 765 ","page_number":812},
  {"content":"\r\n . \r\n","description":"","footnote":"","page_name":" 766 ","page_number":813},
  {"content":"\r\n . \r\n","description":"","footnote":"","page_name":" 767 ","page_number":814},
  {"content":"\r\n . \r\n","description":"","footnote":"","page_name":" 768 ","page_number":815},
  {"content":"\r\n . \r\n","description":"","footnote":"","page_name":" 769 ","page_number":816},
  {"content":"\r\n . \r\n","description":"","footnote":"","page_name":" 770 ","page_number":817},
  {"content":"\r\n . \r\n","description":"","footnote":"","page_name":" 771 ","page_number":818},
  {"content":"\r\n . \r\n","description":"","footnote":"","page_name":" 772 ","page_number":819},
  {"content":"\r\n . \r\n","description":"","footnote":"","page_name":" 773 ","page_number":820},
  {"content":"\r\n . \r\n","description":"","footnote":"","page_name":" 774 ","page_number":821},
  {"content":"\r\n . \r\n","description":"","footnote":"","page_name":" 775 ","page_number":822},
  {"content":"\r\n . \r\n","description":"","footnote":"","page_name":" 776 ","page_number":823},
  {"content":"\r\n . \r\n","description":"","footnote":"","page_name":" 777 ","page_number":824},
  {"content":"\r\n . \r\n","description":"","footnote":"","page_name":" 778 ","page_number":825},
  {"content":"\r\n . \r\n","description":"","footnote":"","page_name":" 779 ","page_number":826},
  {"content":"\r\n . \r\n","description":"","footnote":"","page_name":" 780 ","page_number":827},
  {"content":"\r\n . \r\n","description":"","footnote":"","page_name":" 781 ","page_number":828},
  {"content":"\r\n . \r\n","description":"","footnote":"","page_name":" 782 ","page_number":829},
  {"content":"\r\n . \r\n","description":"","footnote":"","page_name":" 783 ","page_number":830},
  {"content":"\r\n . \r\n","description":"","footnote":"","page_name":" 784 ","page_number":831},
  {"content":"\r\n . \r\n","description":"","footnote":"","page_name":" 785 ","page_number":832},
  {"content":"\r\n . \r\n\r\n","description":"","footnote":"","page_name":" 786 ","page_number":833}
  ]