[
  {"content":"\r\n\r\nانتشارات دانشگاه تهران\r\nشمارهء 1686\r\nشماره مسلسل 2120\r\nتهران - 1357\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nطب در دورهء صفويه\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nطب در دورهء صفويه\r\nتأليف :\r\nدكتر سيريل الگود\r\nترجمهء :\r\nمحسن جاويدان\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nاين كتاب ترجمه است از :\r\nsafavid medical practice\r\nby :\r\ncyril elgood\r\nluzac and company limited\r\nlondon 1970\r\nناشر\r\nمؤسسهء انتشارات و چاپ دانشگاه تهران\r\nچاپ و صحافى اين كتاب در آذرماه 1357\r\nدر چاپخانهء مؤسسهء انتشارات و چاپ دانشگاه تهران به پايان رسيد\r\nكليهء حقوق براى دانشگاه تهران محفوظ است\r\nبها : 450 ريال\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n . \r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\n\r\nفهرست مطالب\r\nموضوع صفحه\r\nمقدمه مترجم سه\r\nپيشگفتار شش\r\nديباچه هشت\r\n1 - سيد اسمعيل جرجانى هشت\r\n2 - غياث الدين محمد نه\r\n3 - بهاء الدوله دوازده\r\n4 - حكيم محمد پانزده\r\nبخش اول : پزشكى\r\nفصل اول - سلسله صفويه 2\r\nفصل دوم - پزشكان 16\r\nفصل سوم - داروسازان 36\r\nفصل چهارم - چشم‌پزشكان 69\r\nفصل پنجم - پزشكان مهاجر و رسوخ طب ايران در هند 85\r\nفصل ششم - پزشكان خارجى 107\r\nفصل هفتم - پزشكان شاعر 128\r\nبخش دوم : جراحى\r\nفصل اول - تحصيلات يك جراح 144\r\nفصل دوم - تشريح 153\r\nفصل سوم - تخصص‌هاى جراحى و جراحىهاى كوچك 167\r\nفصل چهارم - روش‌هاى جراحى 182\r\nفصل پنجم - جراحىهاى بزرگ 204\r\nبخش سوم : طب زنان و مامائى\r\nفصل اول - زن در دوره صفويه 226\r\nفصل دوم - تشريح اندام‌هاى توليد مثل زن و پستان‌ها 243\r\n\r\n","description":"","footnote":"","page_name":" مقدمهء مترجم 1 ","page_number":6},
  {"content":"\r\n\r\nموضوع صفحه\r\nفصل سوم - بيمارىهاى اندام‌هاى تناسلى زن و پستان‌ها 253\r\nفصل چهارم - كنترل مواليد و سقط جنين 272\r\nفصل پنجم - نازائى 284\r\nفصل ششم - حاملگى 294\r\nفصل هفتم - تغذيه ، پرورش و طب كودكان 314\r\nفهرست كتب 327\r\nفهرست اعلام 339\r\n\r\n","description":"","footnote":"","page_name":" مقدمهء مترجم 2 ","page_number":7},
  {"content":"\r\n\r\n هيچ طبيبى ندهد بىمرضى حب و دوا * من همگى درد شوم ، تا كه به درمان برسم \r\nمولوى\r\n\r\nمقدمهء مترجم\r\nهروقت دستم را به سوى قفسهء كتاب‌هاى تاريخ دراز مىكردم تا با مطالعهء كتابى به افتخارات گذشته كشور كهنسالمان وقوف بيشترى پيدا كنم فورا يك نكته عجيب و در عين حال متاثركننده نظرم را به خود جلب مىكرد و آن هم اين بود كه مىديدم در كليهء رشته‌هاى تاريخ كشورمان كارهائى صورت گرفته و كتاب‌هائى به رشتهء تحرير درآمده است جز در مورد تاريخ پزشكى كه موضوع تقريبا به سكوت كامل برگزار شده است مطالب معدودى هم كه در اين باره نوشته شده است نه تنها از نظر كميت به هيچ صورتى قابل توجه نيستند ، بلكه از نظر كيفيت نيز به هيچ وجه من الوجوه اداكنندهء حق مطلب نمىباشند .\r\nاين كم بود پيوسته ذهن مرا به خود مشغول و خاطرم را مكدر مىداشت تا اين كه چند سال قبل به كتابى به زبان انگليسى تحت عنوان « تاريخ پزشكى ايران » برخوردم كه مطالب آن از بسيارى جهات فوق العاده شگفت‌انگيز و براى من غرور آفرين بود . آيا براستى شگفت‌آفرين نيست اگر ببينيم كه ريشهء نظريات پزشكى بقراط يعنى همان كسى كه « پدر علم طب » لقب گرفته است را مىتوان در باورهاى ايرانيان باستان پيدا كرد ؟ ، آن چه كه طى قرون متمادى در جهان « طب يونانى » قلمداد شده است داراى منشاء ايرانى مىباشد ؟ و يا آنچه را كه مورخان « طب اعرابش » ناميده‌اند در واقع چيزى جز طب ايرانى نيست ؟\r\nبا توجه به مطالب و محتويات كتاب ، تصميم به ترجمهء آن گرفتم و علىرغم مشكلات عديده‌اى كه در اين كار با آن مواجه شدم ، خوشبختانه توانستم اين مهم را در سال 1352 به انجام برسانم ، و در ضمن براى آن كه مطالب كتاب تا حد امكان جامع و كامل بشود هركجا توانستم اضافاتى به صورت زيرنويس و تحشيه بر مطالب متن كتاب افزودم .\r\nكتاب تاريخ پزشكى ايران در واقع ثمره يك عمر تحقيق و بررسى مستشرق و محقق عاليقدر انگليسى دكتر سيريل الگود است كه در سال‌هاى اول قرن بيستم به عنوان پزشك سفارت انگليس در ايران به سر مىبرد .\r\nالگود از همان دوران تحصيل عشق و علاقهء مفرطى به تاريخ و ادبيات شرق داشت و آمدنش به ايران موقع بسيار مناسبى براى پرداختن به رشتهء مورد علاقه‌اش در اختيار وى گذاشت . الگود پس از ورود به ايران بنا به توصيهء پرفسور ادوارد برون تصميم گرفت مطالعات و بررسىهاى خود را روى تاريخ پزشكى ايران متمركز كند و بر مبناى اين توصيه شروع به جمع\r\n\r\n","description":"","footnote":"","page_name":" مقدمهء مترجم 3 ","page_number":8},
  {"content":"\r\n\r\nآورى مدارك و كتب خطى كه در زمينهء پزشكى ايران بودند كرد به نحوى كه وقتى در سال 1938 به استادى رويال كالج لندن منصوب شد و به كشور خود انگلستان مراجعت كرد گنجينهء فوق العاده گرانبهائى از كتب خطى و مدارك بىنظير پزشكى ايران به همراه داشت كه بسيارى از آن‌ها در نوع خود منحصر به فرد محسوب مىشدند .\r\nالگود پس از انتصاب به استادى دانشگاه يك بار ديگر نيز به ايران و برخى از كشورهاى خاورميانه و آفريقاى شمالى مسافرت كرد . و در طى اين مسافرت كه چند سال به طول انجاميد مطالعات و تحقيقات خود را تا حد امكان تكميل نمود و وقتى براى بار دوم به انگلستان برگشت مقدمات تاليف چند كتاب را فراهم ساخت تا بعدا آن‌ها را برشته تحرير در بياورد .\r\nدكتر سيريل الگود پس از بازنشسته شدن به جزيره سيشل واقع در اقيانوس هند رفت و در همان‌جا بود كه با مطالعه دقيق و طولانى كتب و مداركى كه گردآورى كرده بود كتاب « تاريخ پزشكى ايران » و كتاب « طب در دورهء صفويه » را برشته تحرير درآورد ، و از اين دو ، كتاب تاريخ پزشكى ايران را در زمان حيات خود به چاپ رساند ، اما كتاب طب در دورهء صفويه او به صورت دست‌نوشته باقى ماند تا اينكه در سال 1971 يعنى يك سال پس از وفاتش توسط عده‌اى از دوستداران تاريخ در چند نسخهء معدود به چاپ رسيد تا زحماتى كه آن طبيب فقيد در اين راه كشيده بود بىنتيجه نمانده باشد و خوشبختانه يك نسخه از اين كتاب در اختيار من قرار گرفت كه بالطبع اقدام به ترجمه آن كردم ، زيرا اين كار نه تنها قدم ديگرى بود در راه جبران كم‌كارىهائى كه تا به حال در رشته تاريخ پزشكى ايران مرتكب شده بوديم ، بلكه مطالب آن از يك سو مكمل مطالب كتاب تاريخ پزشكى ايران محسوب مىگردد و از سوى ديگر باز حاوى نكات و حقايقى است كه در نوع خود بسيار جالب و درخور تعمق مىباشند ، براى مثال در اين كتاب نشان داده شده است كه چگونه برخى اختراعات پزشكى نظير سوزن تزريقات ، يا برخى روش‌هاى درمانى نظير آنچه كه اينك به روش فوئلر شهره گشته است ، يا حتى مىخواهم بگويم پى بردن به وجود ميكرب بر خلاف آنچه كه تصور مىرود از كشفيات اروپائيان نيست و داراى منشاء ايرانى مىباشند ، و يا آن كه بسيارى از آلات و ادوات جراحى داراى نام‌هاى فارسى خاص خود هستند كه متاسفانه به بوتهء فراموشى سپرده شده‌اند .\r\nبا تاليف كتاب‌هاى تاريخ پزشكى ايران و طب در دورهء صفويه و هم‌چنين با مقالات و رسالات متعددى كه دكتر الگود درباره طب و طبابت در ايران در مجلات و جرايد مختلف جهان به چاپ رسانده است بلا شك بايد او را در خدمت به تاريخ پرافتخار ايران و شناساندن آن به جهانيان هم‌رديف افرادى چون پرفسور ادوارد برون و سر آرنولد ويلسون ( نويسندهء كتاب تاريخ خليج فارس ) به حساب آورد .\r\nدر كتاب طب در دورهء صفويه ، همانند كتاب تاريخ پزشكى ايران ، بارها به نوشته‌هاى كتب ديگر استناد شده است و در اين موارد به هنگامى كه بخشى از كتب مزبور عينا نقل گرديده است ، اگر كتاب مورد استناد فارسى بوده است ، به روال كار خود در ترجمه ، آن قسمت را به جاى آن كه از روى متن انگليسى دوباره به فارسى ترجمه كنم عينا در كتب مورد استناد\r\n\r\n","description":"","footnote":"","page_name":" مقدمهء مترجم 4 ","page_number":9},
  {"content":"\r\n\r\nيافته و نقل كرده‌ام تا از ترجمه در ترجمه كه بالمال منجر به دورى بيش از حد مطلب از اصل مىگردد اجتناب شده باشد ، على الخصوص كه به هنگام مطالعهء كتاب معلوم گرديد در ترجمهء متون فارسى به انگليسى حق مطلب چنان كه بايد و شايد ادا نشده است ، اما متاسفانه انجام اين كار دشوارىهائى براى من پيش آورد كه در به دو امر هيچ تصورش را هم نمىكردم بدين معنى كه در اين كتاب ، بر خلاف كتاب تاريخ پزشكى ايران ، به هنگام نقل مطلب از كتب قديمى و خطى پزشكى فارسى نه تنها هيچ اشاره‌اى به اين موضوع نشده است كه مطلب مزبور از چه قسمت يا چه بابى از كتاب مورد استناد نقل گرديده است بلكه گاهى اوقات حتى اسم كتاب هم ذكر نشده است و به اين ترتيب براى يافتن هر مطلب نقل شده‌اى گاهى لازم مىشد تمام كتاب خطى مورد استناد مطالعه شود و احيانا مطالب چند نسخه باهم تطبيق گردد تا نكتهء مورد نظر به بيشترين ميزان ممكن دور از سهو و اشتباه نقل بشود ، و در مواردى هم كه ماخذ ذكر نگرديده بود مجبور شدم كتب متعددى را مرور نمايم تا آنچه را كه مورد نظر نويسنده بوده است بيابم .\r\nدر اينجا ذكر يك نكته ديگر را هم ضرورى مىدانم و آن اينكه نويسنده در برخى موارد به كتب و مدارك منحصر به فردى كه فقط در اختيار خودش بوده است استناد جسته و مطالبى را نقل كرده است كه دستيابى به اصل آن‌ها به هيچ صورتى براى من ميسر نگرديد تا بتوانم عين مطلب اصلى را بازنويسى نمايم . در اين‌گونه موارد بالاجبار به ترجمهء آن مطلب اكتفا كرده‌ام كه اميد است مورد عفو خوانندگان قرار بگيرد .\r\nدر مورد معادل‌هاى فارسى لغات پزشكى فرهنگ پزشكى آقايان دكتر يعقوب احدوت ، دكتر على طهمورثى و دكتر كامران مورد استفاده قرار گرفته است .\r\nم - جاويدان\r\nتهران ، مهر ماه 1357\r\n\r\n","description":"","footnote":"","page_name":" مقدمهء مترجم 5 ","page_number":10},
  {"content":"\r\n\r\n\r\nپيشگفتار\r\nبخش اول اين كتاب در حقيقت مشروح فصول 14 و 15 كتاب تاريخ پزشكى ايران « 1 » است كه چند سال قبل كار تاليف آن را به پايان رساندم و در نتيجه برخى مطالب آن تا حدودى تكرار همان مطالبى است كه در كتاب مزبور آمده است . اما در بخش‌هاى دوم و سوم موضوعات كاملا تازه‌اى عنوان گرديده است ، مطالبى كه احتمالا در كتاب تاريخ پزشكى ايران از آن‌ها فقط اسمى برده شده است .\r\nبخش دوم ، يعنى جراحى در دورهء صفويه ، در سال 1966 به صورت جزوهء مستقلى از طرف  Pergamon Press of Oxford  چاپ و منتشر گرديده تدوين اين جزو در حقيقت هديه‌اى بود از طرف من به آكادمى بين المللى تاريخ پزشكى و اينك وظيفهء خود مىدانم كه از سازمان انتشاراتى  Pergamon  به خاطر اجازاى كه براى چاپ مطالب جزوهء مزبور در اين كتاب داده است تشكر نمايم . با وجود اين بايد يادآورى نمايم كه به منظور جلوگيرى از تكرار مطالبى كه در بخش‌هاى اول و سوم آمده‌اند تغييرات عمده‌اى در مطالب و نوشته‌هاى مزبور دادم .\r\nپس از آنكه مقالهء جراحى در دورهء صفويه چاپ و منتشر گرديد ، كتابى كه من از وجود آن به كلى بىخبر بودم در پاريس چاپ و منتشر شد . نام اين كتاب « اولين كتاب خطى جراحى ترك » « 2 » مىباشد . انتشار اين كتاب به من امكان داد تا به‌توانم بسيارى از نكات تاريك و مبهم روش‌هاى جراحى در دورهء صفويه را روشن كنم . كتاب مزبور علاوه بر آن كه از نظر مطلب بسيار ارزشمند است ، داراى تعداد زيادى نقاشى به سبك مينياتور نيز مىباشد كه جنبهء تزئينى ندارند و براى توضيح چگونگى اعمال جراحى كشيده شده‌اند و كتاب از اين نظر نيز واجد اهميت فراوان و منحصر به فرد محسوب مىگردد .\r\nكتاب مورد بحث از نظر مطالبى كه در اين كتاب مورد تحقيق و بررسى قرار گرفته‌اند واجد اهميت فراوان مىباشد زيرا اگرچه به ظاهر كتابى است كه دربارهء ايران و ايرانيان نمىباشد ، اما به علت روابط بسيار نزديكى كه در زمان قبل از صفويه و صفويه بين ايران و عثمانى وجود داشت ، بدون شك مىتوان گفت كه اطباى ايرانى نيز از روش‌هاى مزبور اطلاع داشته و به همان شيوه عمل مىكرده‌اند .\r\nنويسندهء كتاب شرف الدين بن صعابونى است و كتاب خود را در سال 1465 ميلادى به نام سلطان محمد فاتح كرده است . اين كتاب در واقع ترجمه‌اى است از كتاب التشريف\r\n\r\n\r\n","description":"","footnote":"\r\n( 1 ) - اين كتاب توسط مترجم كتاب حاضر ترجمه و منتشر گرديده است .\r\n( 2 ) -  Le Premier Manuscrit Chirurgical Turc \r\n","page_name":" مقدمهء مترجم 6 ","page_number":11},
  {"content":"\r\n\r\nابو القاسم زهراوى . شرف الدين استاد غياث بن محمد اصفهانى است كه من از نوشته‌ها و نظريات پزشكى و جراحى او نيز براى تاليف كتاب خود بهره‌گيرىهاى فراوان كرده‌ام .\r\nبه اين ترتيب ملاحظه مىگردد كه بين طب دورهء صفويه و طب هم دورهء آن در عثمانى رابطه‌اى نزديك وجود داشته است .\r\nعلاوه بر آنچه كه گفته شد دلايل ديگرى نيز براى اثبات اين ادعا در دست است . يكى از اين دلايل همان مينياتورهاى كتاب اولين كتاب خطى جراحى ترك است . با وجود آنكه چند نفرى از مورخين ترك ادعا كرده‌اند كه اين مينياتورها كار مينياتوريست‌هاى ترك است ، شواهد امر مبين آن است كه بسيارى از آن‌ها داراى منشاء ايرانى مىباشند و نشان‌دهنده روش‌هاى سنتى جراحى در ايران هستند . با توجه به اين امر بايد گفت كه اين نقاشىها به مراتب قديمىتر از خود كتاب مىباشند و به نظر مىبايد هم دوره اولين كتاب تشريح مصور يعنى « تشريح منصورى » باشند .\r\nمشكل‌ترين قسمت كتاب حاضر از نظر تحرير بخش سوم آن بود زيرا هيچ كتابى راجع به مامائى و طب زنان از دورهء صفويه وجود ندارد . در تدوين مطالب اين بخش من مجبور شدم از كتابهاى قديمىترى كه راجع به اين دو موضوع هستند بهره‌گيرى كنم و اين امر با توجه به اينكه ماماها و پزشكان زنان افراد بسيار محافظه‌كارى بودند و روش كار خود را به ندرت تغيير مىدادند چندان غير علمى نمىباشد .\r\nدر مورد مطالب مربوط به طب زنان وسيعا از كتاب روضة الرياحين شيخ نفسوى كه كتاب بسيار مستندى است استفاده شده است . شيخ اگرچه طبيب زنان نبود ، اما بيش از هر طبيب ديگرى در دورهء صفويه راجع به زنان اطلاعات و معلومات داشت .\r\nعلاوه بر آنچه كه گفته شد براى تاليف كتاب حاضر ، من علاوه بر استناد به كتب متعددى كه طى سال‌هاى اقامت خود در ايران گردآورى كرده و در كتابخانهء شخصى خود نگاهدارى مىنمايم ، از كتابخانه‌هاى دانشكدهء پزشكى تهران ، آستان قدس رضوى ، دانشكده طب يونانى و بخش تاريخ طب دانشگاه حيدرآباد و كتابخانهء همدرد در دهلى و كتابخانه موزهء بريتانيا در لندن و كتابخانه ناسيونال در پاريس نيز استفاده كرده‌ام . از آن گذشته بسيارى از دوستان و آشنايان كه كتبى در اين زمينه در اختيار داشتند نيز به يارى من آمدند و اينك وظيفه خود مىدانم كه از يكايك ايشان صميمانه تشكر كنم .\r\nدكتر سيريل الگود\r\n\r\n","description":"","footnote":"","page_name":" مقدمهء مترجم 7 ","page_number":12},
  {"content":"\r\n\r\n\r\nديباچه\r\n\r\n1 - سيد اسمعيل جرجانى\r\nدر مسافرت به شمال ايران با عبور ترن از كوه‌هاى سر به فلك كشيده البرز ابتداء منطقهء سرسبز مازندران و متعاقب آن دشت حاصلخيز گرگان ظاهر مىگردد . در تمام طول راه هيچ نشانه‌اى از نزديك شدن ترن به زادگاه بزرگترين پزشك ايرانى ( به جز ابن سينا ) كه براى اولين بار در تاريخ ايران پس از اسلام مطالب علمى خود را به زبان فارسى برشته تحرير درآورد و كتاب ارزشمندش طى قرون متعدد راهنماى اطباى ايران بود و نامش كوس برابرى با نام ابن سينا را مىزند به چشم نمىخورد .\r\nسيد اسمعيل جرجانى در اواسط قرن پنجم در شهر جرجان ( كه نبايد آن را با گرگان فعلى اشتباه گرفت ) تولد يافت و نام پدرش حسن بود . شهر قديمى جرجان در 80 كيلومترى شرق گرگان فعلى ، كه سابقا استراباد ناميده مىشد ، قرار داشت و در عهد خود از شهرهاى بسيار معتبر و مركز تجارت محسوب مىگشت . اين شهر در دو سوى رود گرگان بنا شده و به علت آنكه بناى گنبد قابوس ، بنا شده در سال 396 ، در آن قرار داشت از معروفيت خاصى برخوردار بود ، اين شهر هم‌چنين به داشتن مگس‌هاى فراوان و غريب‌گز نيز شهره بود ، به احتمال زياد شيوع بيمارى مالاريا موجب گرديد كه شهر مزبور رو به ويرانى بگذارد و بعد هم مغول‌ها ويرانى آن را تكميل كردند .\r\nدر سال 504 سيد اسمعيل به خوارزم ( خيوهء فعلى ) مهاجرت كرد و به خدمت قطب الدين محمد پادشاه خوارزم درآمد و در آنجا چهار كتاب مهم پزشكى نوشت كه عبارت‌اند از خفيهء علائى ، يادگار طب ، ذخيره و اغراض الطب . اين دانشمند بزرگ در سال 530 در مرو درگذشت و اين تمام اطلاعاتى است كه ما از او داريم .\r\nبه احتمال زياد خفيهء علائى اولين كتاب او مىباشد زيرا در سال 507 ، يعنى سه سال پس از مهاجرتش به خوارزم نوشته شده است . كتاب مزبور را به اين علت خفيهء علائى مىنامند كه در دو جلد بر روى اوراق باريك و بلندى نوشته شده است تا اطباء بتوانند به هنگام سوار شدن بر اسب آن را در چكمه‌هاى خود جا بدهند . اغراض الطب او هم احتمالا آخرين كتابش مىباشد زيرا به نام وزير اتسز خان كه بين سال‌هاى 521 تا 551 سلطنت مىكرد تحرير گرديده است .\r\nهر دو كتاب مزبور تحت الشعاع كتاب طبى عظيم او يعنى ذخيره قرار دارند كه در ده جلد تدوين گرديده و تقريبا حاوى نيم ميليون كلمه است . اين كتاب نه تنها در تمام دورهء صفويه مهمترين كتاب درسى دانشجويان طب محسوب مىگشت ، بلكه تا زمانى كه گرايش\r\n\r\n","description":"","footnote":"","page_name":" مقدمهء مترجم 8 ","page_number":13},
  {"content":"\r\n\r\nبه سوى طب غربى پيدا شد نيز اهميت خود را حفظ كرد . من در فصولى كه راجع به آموزش پزشكى ، جراحى و طب زنان صحبت كرده‌ام از مطالب اين كتاب استفاده فراوان به عمل آورده‌ام .\r\n\r\n2 - غياث بن محمد اصفهانى « 1 »\r\nبدون شك نام بردن از غياث بن محمد اصفهانى پس از سيد اسمعيل جرجانى اندكى تعجب‌آور است زيرا نه تنها از نظر اهميت و معلومات در رديف او نيست ، بلكه يك پزشك خيلى معمولى دورهء صفويه است ولى به همين دليل از نظر بررسى طب در دورهء صفويه واجد اهميت مىباشد . در يك چنين شخصى است كه ما مىتوانيم نمونهء كاملى از يك پزشك معمولى دورهء صفويه را پيدا كنيم . او هم‌چنين آميزه‌اى جالب از طب ايرانى و تركى است و برداشت خاصى كه از طب ابن سينائى دارد ، به نظر من نمونهء كاملى از طرز فكر اطباى اوايل دورهء صفويه محسوب مىگردد .\r\nتنها كتابى كه از اين شخص باقى مانده است مرآت الصحت نام دارد كه چه از نظر مطالب طبى و چه از نظر تاريخ پزشكى يك كتاب درجه دوم محسوب مىگردد و فرق چندانى با رسالات ديگرى كه در آن زمان به رشته تحرير درآمده‌اند ندارد . اما در مقابل از اين مزيت برخوردار است كه توسط پسر يك پزشك و شاگرد عده‌اى از استادان بزرگ آن عصر نوشته شده است ، به علاوه تنها كتابى است كه توسط يك ايرانى تحصيل كرده در تركيه نوشته شده است با وجود آنكه غياث الدين به علت علاقه‌اى كه نسبت به ميهن خود احساس مىكرد حتى يك لغت تركى هم در كتاب خود به كار نبرده ، مع‌ذلك براى قدردانى از زحمات استادان ترك خود آن را به نام پادشاه عثمانى كرده است . به طور خلاصه بايد گفت كه كتاب مزبور به گونه‌اى استثنائى نشان‌دهندهء روابطى است كه در ابتداى دورهء صفويه بين طب ايران و عثمانى وجود داشته است .\r\nناگفته نبايد گذاشت كه غياث الدين بخشى از دروس پزشكى خود را در ايران و قسمتى از آن را در عثمانى فراگرفت . در ايران معلم و استاد او صدر الدين على اصفهانى و در تركيه شرف الدين بن صعابونى بود . در مورد صدر الدين على اصفهانى غياث الدين مىنويسد كه او يكى از پزشكان طراز اول اصفهان بود و يك بار شاهد يك جراحى سرطان پيشرفته توسط او بوده است .\r\nغياث الدين از اصفهان به اماسيه در تركيه مىرود و در آنجا نزد شرف الدين على الحاج - الياس معروف به ابن صعابونى كه در سال 807 متولد شده و بيش از 40 سال جراح ارشد بيمارستان اماسيه بود و در سال 873 وفات يافت به تحصيل مىپردازد .\r\nصعابونى در عين حال كه جراح عاليقدرى بود از زبان‌شناسان و ادباى عصر خود نيز به شمار مىرفت و به زبان عربى و فارسى تسلط كامل داشت به نحوى كه كتاب التشريف را از\r\n\r\n\r\n","description":"","footnote":"\r\n( 1 ) - غياث الدين محمد مطبب اصفهانى ( مترجم )\r\n","page_name":" مقدمهء مترجم 9 ","page_number":14},
  {"content":"\r\n\r\nعربى و ده جلد كتاب ذخيره را از فارسى به تركى ترجمه كرد . به اين ترتيب بعيد به نظر مىرسد كه شاگرد او يعنى غياث الدين عربى نمىدانست على الخصوص كه به احتمال زياد غياث الدين در ترجمهء كتاب ذخيره به استاد خود يارى كرده است .\r\nنمونه‌اى از نحوهء تدريس صعابونى در كتاب مرآت الصحت چنين آمده است :\r\nمولانا شرف الدين مىگويد كه انواع كتب طبيبه را جمع كرده بودم ناگاه به تركيب اين ترياق مطلع شدم . تجربه كردم هر خاصيتى كه در ترياق فاروق بيان كرده‌اند در اين ترياق ملاحظه كردم ، گفتم كه باسم افعى مقاومت تواند كرد يا نه ؟ روزى ماربازى ديدم و از او سئوال كردم كه ترا افعى باشد كه مرا ترياقى است و مىخواهم كه تجربه آن كنم . گفت در غايت قوت مرا افعىاى است . گفتم بياور رفت و آن افعى را بياورد . الحق بغايت سهمگين افعى بود . در حال خروسى بياوردم و ران او پاك كردم از پر ، و سه نوبت آن افعى ران او را بگزيد . از اين ترياق قدرى در حوصله او فروبردم و خروس را در خانه افكندم و گذاشتم .\r\nبعد از زمانى آمدم و آن خروس را گرفتم و در ران او نظر كردم و ديدم كه محل گزيده آن مثل علف سبز گشته . بازگشتم و گفتم كه ترياق كم دادم ، باسم مقاومت نتوانست كرد و روز ديگر چون بيامدم خروس را ديدم كه بانگ مىكرد و از آن سم خلاص شده بود « 2 » .\r\nمن تصور نمىكنم كه غياث الدين پس از رفتن به عثمانى دوباره به ايران مراجعت كرده باشد . او در كتاب خود از معاينه يك بادفتق در آنكارا ، يك مبتلى به نوعى كرم گرد غير عادى در بروسا و يك مورد هارى در نزديكى كنستانينتوپل ( اسلامبول فعلى - م ) ياد مىكند و در مورد بيمارى اخير مىنويسد .\r\n. . . . . و من در قريه‌اى از قراء ديار روم شخصى را ديدم كه اين عارضه او را واقع شده بود و اقرباى او اميد شفا از او قطع كرده و او را در خانه‌اى محبوس كردند و در آن خانه را محكم كردند ، هرچند خار و خاشاكى در آن خانه بود مىخورد ، تا آخر الامر در سقف آن خانه دستهاى سير آويخته ديد و چند روز از آن سيرهابى قياس بخورد و از آن مرض خلاص شد « 3 » .\r\nدر مقابل در نوشته‌هاى غياث الدين هيچ اشاره‌اى به موارد مشاهده شده در ايران به عمل نيامده است . او كتاب خود را در سال 895 برشته تحرير درآورده و آن را به پادشاه وقت عثمانى سلطان بايزيد دوم ( 886 تا 918 ) تقديم داشته است از اين كتاب فقط چهار نسخه باقى مانده كه يكى از آن‌ها در كتابخانه مسجد استانبول و سه نسخه ديگر در تهران پاريس ، و قاهره مىباشند .\r\nپايان‌نامه كتاب شامل اسم نويسنده ، تاريخ تحرير كتاب و شعر ديگرى در مدح سلطان بايزيد دوم است ، كه به نوبه خود مويد سكونت او در عثمانى است .\r\n\r\n\r\n","description":"","footnote":"\r\n( 2 ) - اين قسمت بجاى ترجمه از متن انگليسى ، عينا از روى كتاب مرات الصحت ، نسخهء خطى كتابخانه مركزى دانشگاه تهران نقل گرديده است ( مترجم )\r\n( 3 ) - اين قسمت بجاى ترجمه از متن انگليسى عينا از كتاب مرات الصحت ، نسخهء خطى كتابخانه مركزى دانشگاه تهران نقل شده است ( مترجم )\r\n","page_name":" مقدمهء مترجم 10 ","page_number":15},
  {"content":"\r\n\r\n بنگر در اين كتاب كه چون برگ گل است * الفاظ او جام و معانيش چون مل است\r\nتركيب او مفتح و تركيب او غريب * ليكن برنگ و بوى سوادش چو سنبل است\r\nبرگ سمن شده است بياضش ز نازكى * تازى و فارسىاش خود دور تسلسل است\r\nو الا مظفر دول و دين كامكار * در وى دقيقه‌ها است كه بهر متقل است\r\nخانى است مزين به انواع قاعده * كرم به نام شاه از آن رو تطالل است\r\nخلد برين تاريخ و مرآت الصحت نام او * كاقدام او بروز و تالى و تنزل است\r\nخورشيد جود و كان كرم بايزيد خان * كاندر مقام حلم چو كوه از تحمل است\r\nنسبت به بارگاه جناب جلال او * امروز بر مواجب جودش توكل است\r\nاى صفدرى كه عدل به عهد تو شد عزيز * بىقدر گشت سيم و ستم با تزلزل است\r\nعرض سخن كه خوب‌ترين جوهر است * در حضرت ملوك براى توسل است\r\nاهل اميد كه ز هرجا همى رسند * اين چرخ برافراشته اندر تفضل است\r\nاى تو عزيز مصر مكارم روا بدار * روى بضاعتم كه سزاى تقبل است\r\nتا خاك راست ثبات و هوا راست انقلاب * تا چرخ را مدارا و زمان تحول است\r\nبر در رجام و كام دل خويش بران * كان ماردار دولت تو بىتخلخل است « 4 » \r\n\r\n\r\n","description":"","footnote":"\r\n( 4 ) - اين قسمت بجاى ترجمه از متن انگليسى ، عينا از كتاب مرآت الصحت ، نسخه خطى كتابخانه مركزى دانشگاه تهران نقل شده است و اضافه مىشود كه در متن انگليسى اشعار مزبور تماما وجود ندارد . ( مترجم )\r\n","page_name":" مقدمهء مترجم 11 ","page_number":16},
  {"content":"\r\n\r\n\r\n3 - بهاء الدوله\r\nمن كتاب بهاء الدوله را موثق‌ترين و معتبرترين مرجع استناد تاريخ پزشكى دورهء صفويه مىدانم و كتاب او را ، كه تنها كتابى است كه از وى در دست داريم ، يكى از بهترين و جالبترين كتب درسى پزشكى مىدانم كه تا به امروز نوشته شده است . اين كتاب خلاصة التجارب ( و يا خلاصة الحكمت ) نام دارد . اسم كامل نويسنده محمد حسين نوربخشى پسر مير قوام الدين است . تا چند سال قبل رسم بر اين بود كه به افراد سرشناس لقب مىدادند ، رسمى كه موجب انباشته شدن خزانه شاه مىگشت . پس از آن كه كسى لقب مىگرفت ، ديگر او را به نامى كه داشت نمىخواندند و براى اين كار لقب او را مىگفتند ، براى مثال همين شخص را به جاى آنكه محمد حسين به‌نامند ، بهاء الدوله كه لقب او بود مىناميدند .\r\nبهاء الدوله در طرشت كه آن‌وقت‌ها از دهات شهر رى ، موطن دانشمند معروف رازى ، بود و اينك جزئى از تهران است متولد شد . برادر او نيز پزشك بود « 5 » و خودش فرزندان چندى داشت ، ممكن است يكى از پسران او همان كسى باشد كه در سال 925 در تهران موجب كشته شدن شاعرى به نام اميد در نزاعى كه « به تحريك قوام الدين نوربخشى » درگرفت گرديد .\r\nتمام اطلاعات ما از بهاء الدوله محدود به مطالبى مىشود كه مىتوانيم از كتاب خودش استنساخ كنيم . از روى مطالب اين كتاب معلوم مىشود كه او شهر رى را ترك گفته و به دربار سلطان حسين پسر بايقرا در هرات رفته است . سلطان حسين هم بين سالهاى 877 تا 908 ميلادى سلطنت مىكرد . دربار اين پادشاه يكى از مراكز بزرگ تجمع علما و دانشمندان آن عصر محسوب مىگشت كما اينكه فلورانس در زمان مديچى « 3 » و گرگان و غزنين در زمان ابن سينا نيز چنين بودند ، و اينك هرات ، اين شهر كوچك كوهستانى شمال شرق ايران دانشمندان ، اطباء شعرا و بسيارى از بزرگان علم و ادب را در خود جا داده بود .\r\nسلطان حسين از اعقاب تيمور لنگ و از پادشاهان سلسلهء تيموريان بود ، سلسله‌اى كه اگرچه اينك راه زوال در پيش داشت كماكان رقيبى براى دربار شاه صفى محسوب مىگشت ، اما برغم يك چنين رقابتى ، پادشاهان صفويه بيش از آنكه با تيموريان خصومت بورزند با عثمانىها دشمنى داشتند . چه به‌هرحال تيموريان نيز شيعه بودند .\r\nسرانجام روزى فرارسيد كه شاه اسمعيل به هرات حمله كرد و آن خطه را جزئى از قلمرو ايران نمود . ما مىدانيم كه بهاء الدوله پزشك سلطان حسين بود اما اين را نيز مىدانيم كه او اعظم پزشكان دربار اين پادشاه نبود چه شخص ديگرى وجود دارد كه بهاء الدوله در كتاب خود از وى به نام « استاد » نام مىبرد و يادآورى مىكند كه در تامين سلامت سلطان از وى نظرخواهى مىكرده است .\r\nدربابرنامه كه بزرگترين منبع اطلاعاتى ما از دربار سلطان حسين پسر بايقرا مىباشد\r\n\r\n\r\n","description":"","footnote":"\r\n( 5 ) - اين شخص شمس الدين نام داشت ( مترجم )\r\n( 3 ) -  Medici \r\n","page_name":" مقدمهء مترجم 12 ","page_number":17},
  {"content":"\r\n\r\nنوشته شده است كه درد نقرس مزمن سلطان اغلب چنان شديد بود كه مانع از نماز خواندن او مىگرديد و اين گفته منطبق با نوشته‌هاى بهاء الدوله است كه مىگويد :\r\n« در ايامى كه در هرات بوديم سلطان حسين ميرزا از درد نقرس رنج مىبرد و با وجود آنكه درد او بسيار شديد بود اصرار داشت تا مسافرت لازمى را انجام بدهد . او از ما خواست تا مسهلى تجويز كنيم اما اين كار نه موجب اجابت مزاج او شد و نه آنكه درد او را بر طرف ساخت ، و پس از آنكه يك منزل راه پيموديم حكيم‌باشى را فراخواند و از وى خواست تا مسهل قوىترى تهيه كند و اعظم اطباء نيز چنين كرد و پس از آن مزاج سلطان ده تا پانزده بار اجابت كرد ، و پس از بار هفتم دفع همراه با خون بود كه به اندازه يك لگن پر از وى دفع مىگرديد و اعظم اطبا از مشاهده آن سخت دلواپس گرديد .\r\nدر آن ايام چنين اتفاق افتاده بود كه پزشكى هندى در دربار مىزيست لذا او را نيز فراخوانديم و همه راى بر اين داديم كه بايد به سلطان زرنباد ، قهوه سردوشير ترش شده همراه با ترپلو داده شود ، پس از آن حكيم‌باشى دست و پا و شكم سلطان را با پيه مالش داد ، به اين ترتيب سلامت را به وى بازگرداند .\r\nنقرس سلطان حسين به احتمال قوى در اثر افراط در شرابخوارى بوده است زيرا او شش هفت سال پس از رسيدن به سلطنت شرابخوارى را شروع كرده و در طى چهل سالى كه بر خطهء خراسان حكمرانى كرد يك روز نبود كه پس از نماز صبح شراب نياشامد ، اما هرگز سحرگهان به اين كار مبادرت نمىورزيد قاعدتا بايد آب و هواى ايران نقرس‌آور باشد . بعد از صفويه قاجاريه بر سر كار آمد « 6 » و در اين خانواده حتى يك نفر وجود نداشت كه بيش و كم به اين بيمارى مبتلى نباشد و از آن شكايت نداشته باشد .\r\nاگرچه مقر زندگى بهاء الدوله شهر هرات بود ، اما او مسافرت‌هاى زيادى انجام داد زيرا مىبينم از مواردى ياد مىكند كه در استراباد ( گنبد قابوس فعلى ) ، همدان ، عراق ( اراك فعلى ) و رى به درمان آنها پرداخته است اما در نوشته‌هاى او اسمى از اصفهان و شيراز برده نشده است و ما شكى نداريم كه او به علل سياسى از مسافرت به اين نواحى خوددارى كرده است .\r\nاز زندگى خصوصى اين طبيب اطلاعات ما بسيار كم است . خود او مىنويسد كه ازدواج كرده و داراى برادرى مىباشد كه او هم طبيب است . اين را هم مىدانيم كه در زمان او و با در هرات شيوع پيدا كرد و تمام اعضاى خانواده بهاء الدوله شهر را ترك كردند اما خودش در شهر ماند و به اين بيمارى مبتلا نگرديد . بهاء الدوله همچنين به بيمارىهاى جزيى كه به آن‌ها مبتلا شده است در كتاب خود اشاره مىكند و مىنويسد كه از يك سو هاضمه مزمن رنج مىبرد و هنگامى كه در رى بود به امتلاى معده و سپس به درد ناحيه زير معده در سمت راست ( كه دقيقا با درد ناشى از آپانديسيت مطابقت دارد ) مبتلا گرديده است .\r\n\r\n\r\n","description":"","footnote":"\r\n( 6 ) - نويسنده چه در اين كتاب و چه در كتاب تاريخ پزشكى ايران توجه چندانى بدان مبذول نداشته است كه تاريخ سياسى را درست بنويسد و بر همين روال است كه مىنويسد بعد از صفويه قاجاريه به سلطنت رسيد ( مترجم ) .\r\n","page_name":" مقدمهء مترجم 13 ","page_number":18},
  {"content":"\r\n\r\nآنچه در نوشته‌هاى اين شخص بيشتر جالب توجه مىباشد اين است كه خود و تمام اعضاى خانواده‌اش در هرات به سياه‌سرفه مبتلا مىشوند و او خود را با گرد زنجبيل درمان مىنمايد . در آن ايام بيمارى مزبور هنوز در اروپا ناشناخته بود و اولين كسى كه در اروپا راجع به آن مطلبى نوشت بيلو « 7 » بود . بيلو در سال 1578 ( 986 ه . ق ) در كتاب خود موسوم به  Constitutio Aestiva  از اين بيمارى به نام  Quinta  اسم مىبرد و صد سال بعد يعنى در سال 1658 ( 1068 ه . ق ) هم ويليز « 8 » به شرح آن مىپردازد ، درحالىكه بهاء الدوله صد سال زودتر از بيلو به شرح اين بيمارى پرداخته و دربارهء آن چنين نوشته است :\r\n« در هرات دو نوبت هوا تعفنى اندك پيدا نموده بود و مولد سرفهء عام شد بىنزله « 9 » و به مرتبه بود زور سرفه كه منقطع نشدى تاقى نيامدى و ضعف نكردندى ، و اطفال بيهوش مىشدند و بسيار مردم از كوچك و بزرگ تا به همين غشى و زور سرفه هلاك شدند در كرت اول ، و آخر الامر زنجبيل خام سوده در آب گرم حكيمى هندى فرمود كه آشاميدند و هر روز يك مثقال و بيشتر ، و اكثر بدين علاج صحت يافتند و در كرت دوم كمتر مردند » « 10 » .\r\nبدون شك بهاء الدوله را بايد پزشكى دانا و مبتكر دانست زيرا او نه تنها اولين كسى است كه بيمارى سياه‌سرفه را شرح داده بلكه اولين كسى نيز مىباشد كه راجع به زكام هاى ناشى از حساسيت نسبت به گردهء گل‌ها « 11 » مطالبى نوشته است و اين كار او سال‌ها بعد در اروپا انجام گرفت و بوتالو « 12 » در سال 1565 ( 973 ه . ق ) مطالبى در اين زمينه نوشت .\r\nناگفته نبايد گذاشت كه برطبق شواهد موجود رازى نيز در يكى از كتب خود كه از بين رفته است راجع به اين دو بيمارى بحث كرده است .\r\nبهاء الدوله مىبايست متون كهن را وسيعا مطالعه كرده باشد زيرا من در كتاب خلاصة التجارب او به دوازده مطلب نقل شده از بقراط ، سى و هفت مطلب از جالينوس ، ده مطلب از رازى و بيست و هفت مطلب از ابن سينا برخورد كرده‌ام او يك جراح نبود و هروقت تشخيص مىداد كه درمان بايد از راه جراحى صورت بگيرد توصيه نموده است تا جراحى به بالين بيمار فراخوانده شود . آنچه در نوشتجات بهاء الدوله خيلى جلب توجه مىكند دقت فراوانى است كه در توصيف بيمارىها به كار برده است طبيعى است كه براى يك چنين شخصى امكان ندارد كه به‌تواند عجائب جراحى را ناديده بگيرد و نسبت به آن از خود كنجكاوى نشان ندهد و به همين دليل هم مىبينيم كه بخشى از كتاب خود را به درمان از راه\r\n\r\n\r\n","description":"","footnote":"\r\n( 7 ) -  Baillou \r\n( 8 ) -  Willis \r\n( 9 ) - منظور اين است كه سرفه‌هاى مزبور ناشى از سرماخوردگى و زكام نبودند ( مترجم )\r\n( 10 ) - اين قسمت به جاى ترجمه از متن انگليسى عينا از روى كتاب خلاصه التجارب ، نسخه خطى كتابخانهء مركزى دانشگاه تهران استنساخ گرديده است . در همين كتاب مطلب مشابهى راجع به شيوع اين بيمارى در رى وجود دارد كه اين‌طور آغاز مىگردد در اواخر زمستان سنه سته و تسعما به در رى هوا مولد سرفه شد . . . ( مترجم )\r\n( 11 ) -  Hay Fever \r\n( 12 ) -  Bottalo \r\n","page_name":" مقدمهء مترجم 14 ","page_number":19},
  {"content":"\r\n\r\nجراحى و تكنيك‌هائى كه در اين رشته به كار مىرفته است اختصاص داده است و همين بخش است كه روشنگر بسيارى از نكات مربوط به علم جراحى در دورهء صفويه مىباشد .\r\nتاريخ وفات بهاء الدوله بدرستى معلوم نيست ، اما از شواهد امر چنين برمىآيد كه بايد در سال 912 وفات يافته باشد .\r\n\r\n4 - حكيم محمد\r\nيكى ديگر از منابع بزرگ اطلاعاتى ما از روش‌هاى جراحى در دورهء صفويه كتاب خطى منحصر به فردى است كه در كتابخانهء ملى پاريس نگاهدارى مىشود . اسم اين كتاب « ذخيرهء كامله » است اما محرر آن در صفحه آخر كتاب از آن به عنوان « ذخيرهء جراحى » نام برده است . در سراسر كتاب هيچ اسم و يا لقبى از مولف كتاب ديده نمىشود جز آنكه او در مقدمهء كتاب خود را حكيم محمد ناميده است . در مورد اين شخص در هيچ‌يك از كتبى كه من مىشناسم مطلبى نوشته نشده است و آنچه ما دربارهء او مىدانيم محدود به مطالبى است كه مىتوان از نوشته‌هايش استنباط كرد .\r\nذخيرهء كامله از نظر روشن ساختن گوشه‌هاى تاريك طب در دورهء صفويه داراى اهميت فراوان مىباشد زيرا تنها كتابى است كه تماما دربارهء جراحى در دورهء مزبور مىباشد .\r\nاين كتاب به نام شاه صفى اول شده است و همانطور كه مىدانيم اين پادشاه بين سال‌هاى 1038 تا 1051 سلطنت مىكرد . پس كتاب مزبور نيز در سيزده سال مزبور برشته تحرير درآمده است .\r\nدر مقدمه كتاب حكيم محمد علت تحرير كتاب را شرح مىدهد و مىگويد كه قسمت اعظم عمر خود را صرف بررسى مسائل پزشكى كرده و كتب بسيارى از نويسندگان عرب را در اين زمينه خوانده است و در عين حال به طبابت نيز پرداخته است و كم‌كم به جراحى علاقه‌مند شده و به جستجوى طرق جديد درمان از اين راه پرداخته و به مطالعه مطالبى كه در اين زمينه وجود داشتند مشغول شده است اما مىبيند كه آنچه دراين‌باره نوشته شده چندان زياد ، جامع ، و مشروح نيست ، پس از آن يكى از دوستانش به وى توصيه مىكند كه همهء اين مطالب را يك جا جمع كرده و با ذكر تجربيات شخصى آن را تكميل سازد . او اين توصيه را قبول مىنمايد و به اين ترتيب كتاب مورد بحث به وجود مىآيد در ابتداى كتاب مطالب كمى راجع به طب عمومى نوشته شده و پس از آن بحث در اطراف آسيب‌شناسى و تكنيك‌هاى عملى اين علم شروع شده است .\r\nبا وجود آنكه در كتاب صراحتا اشاره‌اى نشده است ، حكيم محمد قاعدتا مىبايست كتاب ذخيرهء خوارزمشاهى اثر جرجانى را نيز خوانده باشد زيرا اغلب اوقات مىتوان نوشتجات مغلوط و يا مشكل او را از راه مقايسه آن مطالب با نوشتجات كتاب ذخيرهء خوارزمشاهى تصحيح و درك كرد و هيچ بعيد نيست كه او با انتخاب اسم ذخيره جراحى براى كتاب خود كه شباهتى غير قابل انكار با ذخيرهء خوارزمشاهى دارد خواسته است دين خود را به جرجانى ادا كرده باشد .\r\n\r\n","description":"","footnote":"","page_name":" مقدمهء مترجم 15 ","page_number":20},
  {"content":"\r\n\r\nدر كتاب هيچ اسمى از اينكه حكيم محمد كجا درس خوانده و كجا طبابت مىكرده است برده نشده است ، اما بروشنى استنباط مىگردد كه در دوران جوانى پزشك سپاه عثمانى بوده است . در كتاب چهار بار از افسرى به نام حافظ اسم برده شده كه حكيم تحت فرماندهى او خدمت مىكرده است و در يك مورد نوشته است كه ارتشى كه او در آن خدمت مىكرده است در طى سه روز نبرد دست‌كم 20000 كشته و زخمى داشته است . در جاى ديگرى كه از افسر مزبور نام مىبرد مىنويسد كه منشى او به هنگامى كه سپاه از موصل به سوى بغداد در حركت بود در اثر نيش يك خزنده فوت شد .\r\nاين حافظ بدون شك كسى جز حافظ على پاشا حكمران ديار بكر نمىتواند باشد كه در سال 1033 لشكركشى بىنتيجه‌اى به بغداد كرد . لشكركشى پنج ماه طول كشيد و سرانجام حافظ مجبور شد به تركيه عقب‌نشينى كند و در اثر اين شكست درجه خود را از دست داد و محكوم به مرگ گرديد .\r\nدر اين سپاه جراحان ديگرى نيز خدمت مىكردند كه حكيم محمد اغلب از آنها نام مىبرد . يكى از ايشان يوحنا اژدركوش نام داشت و احتمالا ايرانى بود و ديگرى هم افلاطون زخم‌بند ناميده مىشد . حكيم محمد نوشته است كه اين شخص اخير از اروپائيانى بود كه در يكى از جنگ‌ها بدست سلطان عثمانى اسير شده بودند . من ترديدى ندارم كه اين شخص يونانى بوده است .\r\nوقتى ما كتاب ذخيره كامله را مىخوانيم فورا متوجه مىشويم كه بين اين كتاب و خلاصة التجارب تفاوت‌هائى وجود دارد . اين دو كتاب به خوبى اختلافى را كه بين طرز تفكر يك پزشك و يك جراح وجود دارد نشان مىدهند . هر قدر بهاء الدوله روشن و مفهوم نوشته است نوشتجات حكيم محمد ثقيل و دور از ذهن مىباشد ، به علاوه اين كتاب به كلى خالى از لطف است و مطلبى راجع به دارو درمانى در آن نوشته نشده است .\r\nحكيم محمد حقيقت‌بين و اهل عمل بود و به مذهب توجه چندانى نشان نمىداد تا جايى كه يك بار متذكر مىشود برخى انواع شكستگىهاى استخوان فقط در صورتى درمان مىشوند كه اعمال نماز انجام نگيرد . كتاب او ، بر خلاف تمام كتبى كه در آن عهد در كشورهاى مسلمان نوشته شده‌اند فاقد سرآغازى در مدح خداوند و يا حضرت محمد مىباشد ، در تمام طول كتاب نيز هيچ كجا اسمى از حضرت محمد برده نشده است ، مگر در يك مورد كه نوشته شده است بردن نام مقدسين ترس بيمار را كاهش مىدهد . در درمان‌شناسى او جادو ، معجزه ، نظر قربانى و غيره جائى ندارد .\r\nيكى ديگر از اختصاصات حكيم محمد كه از نوشته او استنباط مىشود اين است كه بر خلاف پزشكان هم‌دورهء خويش سر تعظيم و تكريم در مقابل پيش‌كسوتان فرود نياورده است .\r\nتعليمات و نظريات او در مورد زخم‌شناسى ، شرايط جراحى و نحوهء درمان بازگوكنندهء نظريات شخص خودش مىباشند كه آن‌ها را با قاطعيت و دقيقا ابراز مىدارد و طبيعتا برخى از آن‌ها درست نيستند .\r\nنكتهء ديگرى كه از نوشته‌هاى او استنباط مىگردد اين است كه مسافرت‌هاى زيادى در\r\n\r\n","description":"","footnote":"","page_name":" مقدمهء مترجم 16 ","page_number":21},
  {"content":"\r\n\r\nطول عمر خود انجام نداده است زيرا كمتر اسمى از شهرهاى خارجى برده است . او به مشهد رفته است زيرا مىنويسد « وقتى در آنجا بودم به نوعى ناراحتى و درد مچ دست مبتلا شدم ، در بلخ هم سرطان پستان يك زن را جراحى كردم كه تا حدى موفقيت‌آميز بود » اين دو شهر در آن زمان جزو ايران بودند . ما هم‌چنين مىدانيم كه از او خواستند تا به بغداد برود و يك مورد مارگزيدگى و شكستگى استخوان ترقوه را درمان كند . از آنجا كه اين شخص مورد حمايت صفويه بود بعيد به نظر مىرسد كه به هرات هم رفته باشد ، به علاوه ما در كتاب او مىخوانيم كه : « مىگويند كه در هرات ، كاشغر و شهرهاى هند زخم‌شدگىهاى بدن كودكان رواج فراوان دارد » و اين نشان مىدهد كه خود به اين نقاط نرفته است .\r\nتا زمانى كه مطالب ديگرى راجع به حكيم محمد پيدا نشده است ، مطالبى كه من حتم دارم وجود دارند ، زيرا در آن روزگاران نوشتن شرح حال مختصر اطباء ادبا و نويسندگان رواج فراوان داشت ، ما نمىتوانيم مطلبى بيشتر از آنچه كه فوقا اشاره شد راجع به اين شخص بنويسيم ، و با وجود اين ، نام وى به خاطر كتاب منحصر به فردى كه نوشته است براى هميشه در تاريخ ثبت خواهد ماند .\r\n\r\n","description":"","footnote":"","page_name":" مقدمهء مترجم 17 ","page_number":22},
  {"content":"\r\n\r\n\r\nبخش اول پزشكى\r\nفصل اول : سلسله صفويه\r\nفصل دوم : پزشكان\r\nفصل سوم : داروسازان\r\nفصل چهارم : چشم‌پزشكان\r\nفصل پنجم : پزشكان مهاجر و رسوخ طب ايران در هند\r\nفصل ششم : پزشكان خارجى\r\nفصل هفتم : پزشكان شاعر\r\n\r\n","description":"","footnote":"","page_name":" 1 ","page_number":23},
  {"content":"\r\n\r\n\r\nفصل اول سلسلهء صفويه\r\nتاريخ چهارصد سالهء گذشتهء ايران تاريخ كوشش‌هاى پيگير ملتى است كهن براى پىريزى يك اتحاد و همبستگى ملى . طى قرون متمادى فاتحان بسيارى به ايران آمدند ، امپراطورىهاى متعددى را به وجود آوردند و سپس از بين رفتند و آنچه را هم كه به وجود آورده بودند از بين رفت و در اين ميان بر سر كار آمدن سلسله‌اى ، و كوشش‌هاى پادشاهان آن موجب پيدايش كشورى واحد گرديد .\r\nاين رويداد پس از اضمحلال امپراطورى تيموريان به وقوع پيوست ، و انجام آن به دست خانواده‌اى به نام ( صفويه ) صورت تحقق يافت و با موفقيت فوق العاده بزرگى روبرو گرديد و من در اين كتاب راجع به طب همين دوره سخن مىگويم .\r\nعهد صفويه دوره‌اى است كه در آن كمتر نويسنده‌اى راجع به خود مطلبى نوشته است و پزشكان نيز از شمول اين پديده بر كنار نمانده‌اند .\r\nپس از سقوط چنگيز خان و تيموريان ، ايران يك بار ديگر تبديل به كشورى شد كه در هر گوشهء آن سرشناسى خود را پادشاه ناميد و با فرمانروايان و پادشاهان هم‌مرز قلمرو خود به جنگ و ستيز برخاست و تقدير چنين بود كه از ميان ايشان يكى چنان قدرتى بيابد ، و كشور را به چنان عظمت و وسعتى برساند كه پس از ساسانيان مشابه آن ديده نشده بود .\r\nاولين فرد از اين سلسله شيخ صفى نام داشت ( و به همين دليل سلسله‌اى را كه پس از او بر ايران حكومت راند صفويه مىنامند ) . چون اين شخص و پيروان او شيعه بودند مورد ايذاء و خصومت عثمانيان كه سنى مذهب بودند قرار گرفتند ، در نتيجه شيخ صفى به ناچار به اردبيل كه زادگاهش بود پناه برد و نفوذ فراوانى كه شيخ در اين دوره از زندگى معنوى و مذهبى خود به دست آورد به اولادان او چنان قدرت و اعتبارى داد كه بتوانند ايران را به آن‌چنان كشورى تبديل كنند كه مشابه آن فقط يك‌بار ديگر ديده شده بود .\r\nاندكى پس از مرگ شيخ صفى ، شيخ جنيد سمت سرورى و ارشاد را يافت ، اما به جهاتى ، از جمله عدم توجه وى به تشيع ، توسط اطرافيان خويش مسموم گرديد . « 1 » بعد از او شيخ حيدر به رياست رسيد كه او هم ديرى نزيست و او هم در جنگ كشته شد « 2 » و آنگاه پسرش شيخ اسمعيل ، كه بعدا شاه اسمعيل ناميده شد ، زمام امور را در دست گرفت و با بر سر كار آمدن\r\n\r\n\r\n","description":"","footnote":"\r\n( 1 ) - جنيد در سال 860 هجرى در جنگ با امير شروان كشته شد ( مترجم )\r\n( 2 ) - سال 893 هجرى ( مترجم )\r\n","page_name":" 2 ","page_number":24},
  {"content":"\r\n\r\nاو تاريخ و قدرت سلسلهء صفويه عملا آغاز گرديد . اين شهريار چند شهر را از دست عثمانىها رها ساخت و بعد از تقريبا پانزده سال سلطنت ، ظاهرا به دست يكى از اطرافيان خويش مسموم شده و در سال 930 پسرش شاه طهماسب جانشين وى گرديد .\r\nشاه طهماسب شيوه‌اى را در سلطنت پيش گرفت كه متاسفانه توسط اغلب كسانى كه بعد از او در اين سلسله به سلطنت رسيدند نيز مورد پيروى قرار گرفت . آنچه كه بيش از همه مورد توجه او قرار داشت زن و پول بود . وينچنزودگل الساندرى « 5 » سفير و نيز در دربار اين پادشاه دربارهء وى چنين مىنويسد :\r\n« زنان چنان بر كردار ، راى و عقيدهء اين پادشاه تسلط پيدا كرده‌اند كه مىنمايد وى را جادو و روحش را تسخير كرده‌اند . شاه اغلب اوقات خود را با ايشان مىگذراند و چه‌بسا كه در امور مهمهء مملكتى نيز با ايشان مشاوره مىكند . او براى اخذ تصميم به رمل و اسطرلاب متوسل مىشود و اگر شبى خواب ببيند شرح آن را مىنويسد و چنانچه روزى واقعه‌اى منطبق با يكى از اين خواب‌ها رخ بدهد ، زن‌ها آن را به خاطرش مىآورند و او را همپايهء ائمه قرار مىدهند و شاه از اين مداهنه‌گوئىها حد اكثر رضايت خاطر را پيدا مىكند . او زنان را دوست مىدارد و بىدريغ به ايشان جواهر و پول مىدهد ، اما اين زن‌ها مجاز نيستند بدون اجازه شاه از حرم بيرون بروند . از بين اين زنان آن‌هائى كه داراى پسر هستند گاهى اوقات به بهانهء ديدن پسر خود از حرمسرا خارج مىشوند و من خود مادر سلطان مصطفى ميرزا را كه زنى كوچك جثه بود و كمتر از اندرون خارج مىشد ديدم كه در حالى كه مثل مردها بر اسب سوار بود اندكى از ظهر گذشته از كاخ خارج شد و چهار غلام و شش نوكر پياده همراهش بودند « 6 » »\r\nدر آن زمان پايتخت امپراطورى ايران شهر تبريز بود ، اما از آنجا كه اين شهر در نزديكى تركيه قرار داشت ، شاه طهماسب ترجيح داد كه در قزوين زندگى كند . بقيه شهرهاى كشور مدت‌ها بود كه قسمت اعظم مجد و شكوه گذشتهء خود را از دست داده بودند .\r\nساختمان‌ها نيمه مخروبه و زشت بودند و هيچ مدرسه ، مسجد و بيمارستانى ساخته نشده بود .\r\nبغداد را عثمانىها گرفته و يك قرن هرج و مرج و بىنظمى كشور را تا آستانهء انهدام كامل پيش برده بودند .\r\nشاه تهماسب پنجاه سال سلطنت كرد « 7 » و دومين پسر خود را كه اسمعيل نام داشت\r\n\r\n\r\n","description":"","footnote":"\r\n( 3 ) - شاه اسمعيل در ماه رجب 930 هجرى بيمار شد و در نوزدهم همان ماه در اثر بيمارى درگذشت ( مترجم )\r\n( 5 ) -  Vincenzo Degl Alessandry \r\n( 6 ) - اين مطالب درست نيست . در آغاز سلطنت چون شاه تهماسب طفل بود و 10 سال بيش نداشت وضع ايران شوريده و نابه‌سامان بود ، اما وقتى به سن 13 سالگى رسيد به رفع دشوارىها و آشوب‌ها پرداخت و با ازبك‌ها و عثمانىها جنگ‌هاى سخت كرد و دست دشمنان را از تعرض و تجاوز كوتاه كرد ( مترجم )\r\n( 7 ) - پنجاه و سه سال و شش ماه و بيست روز سلطنت و شصت و چهار سال و يك ماه و بيست و پنج روز عمر كرد ( مترجم )\r\n","page_name":" 3 ","page_number":25},
  {"content":"\r\n\r\nبه جانشينى خود انتخاب كرد . مىگويند شاه اسمعيل در دورهء كوتاه سلطنت خود ، دوازده هزار نفر ، از جمله تمام برادران خود ، بجز يك نفر را ، به قتل رساند و بسيارى از ايشان را به دست خود از پا درآورد . برطبق نوشته‌هاى يكى ديگر از سفراى ونيز در دربار ايران خواهران شاه اسمعيل و عده‌اى از بزرگان كه جان بدر برده بودند با يكديگر همداستان شدند و او را مسموم ساختند . اين سفير مىنويسد :\r\n« آن‌ها سم را در حب‌هاى ترياك كه شاه معمولا مىخورد جا دادند و حب‌ها را در جعبهء كوچكى گذاشتند و توسط پسر يكى از سرداران كه پيوسته در جوار شاه بود براى وى فرستادند . »\r\nبرطبق اين نوشته‌ها « شاه چند عدد از اين حب‌ها را خورد و شب بعد كه 13 رمضان سال 985 بود ، و چهل و چهار سال از سنش مىگذشت ، و يك سال و هفت ماه و شش روز سلطنت كرده بود « 8 » وفات يافت » .\r\nبرطبق روايت ديگرى كه از هربرت « 9 » باقى مانده است خواهر شاه دوازده مرد را در لباس زنانه وارد حرمسرا كرد و آن‌ها شاه را به قتل رساندند .\r\nبعد از شاه اسمعيل تنها برادر باقىمانده‌اش محمد خدابنده به سلطنت رسيد كه اگرچه چهل و پنج سال بيشتر نداشت ولى موهايش خاكسترى شده بود و ريش خود را رنگ مىكرد .\r\nچشم‌هاى محمد خدابنده عيب عجيبى داشت بدين ترتيب كه اگر به سمت پائين مىنگريست هيچ‌چيز را نمىديد ، اما وقتى به جلو نگاه مىكرد قدرت ديدش طبيعى بود . تاورنيه « 10 » مىنويسد كه « اين نقص بدان علت بود كه يك‌بار در زمان كودكى خواسته بودند چشم‌هايش را ميل بكشند » . يك چنين كارى كاملا مىتوانست بخش زيرين شبكيهء چشم او را خراب كرده باشد .\r\nاولين كارى كه سلطان محمد خدابنده پس از رسيدن به سلطنت انجام داد به قتل رساندن عده‌اى از اطرافيان خويش ، از جمله خواهرى بود كه به وى كمك كرده بود تا به سلطنت برسد . او اين خواهر را مستحق آن دانست كه به دست خود از پا درآورد . بيشتر دوران سلطنت اين پادشاه صرف جنگ با عثمانىها گرديد و اندكى پس از آن كه با آن‌ها قرارداد صلح بست وفات يافت .\r\nپس از وفات اين پادشاه از آنچه كه در ايران گذشته است اطلاع درستى در دست نداريم ، اما مىتوان گفت كه ابتداء شخص معينى جانشين او نگرديد « 11 » اما پس از چند\r\n\r\n\r\n","description":"","footnote":"\r\n( 8 ) - يك سال و سه ماه و نوزده روز ( مترجم )\r\n( 9 ) -  Herbert \r\n( 10 ) -  Tavernier \r\n( 11 ) - درست اين است كه عباس ميرزا در هيجده سالگى ، يعنى در زمان پادشاهى پدرش ، با يارى و پشتيبانى علىقلى خان شاملو و مرشد قلى خان استاجلو زمام امور را در دست گرفت و سلطان خدابنده به ناچار به سلطنت او رضا داد . شاه عباس در سال 996 به سلطنت رسيد و پدرش تا سال 1003 زنده بود ( مترجم )\r\n","page_name":" 4 ","page_number":26},
  {"content":"\r\n\r\nماه يكى از پسرهاى او ، كه بطور حتم بزرگترين ايشان نبود ، مقام سلطنت را به دست آورد و اين شخص همان كسى است كه بعدها به نام شاه عباس كبير معروف شد . چگونگى رسيدن او را به سلطنت عالىجناب پل سيمون « 12 » كه يكى از مبلغين فرقهء كرملى در ايران بود و در سال 1015 به ايران آمده بود چنين مىنويسد :\r\n« پادشاه ايران شاه عباس نام دارد . او دومين پسر سلطان محمد خدابنده است ، و پس از مرگ پدر از ترس برادر بزرگ خود به خراسان فرار كرد و در آنجا به طور ناشناس به صورت دراويش و در نهايت فقر بين تاتارها زندگى نمود تا اين كه عده‌اى از بزرگان كشور ، كه خواهان تغيير پادشاه بودند ، مقام سلطنت را به او عرضه داشتند . آن‌ها موجبات قتل شاه را به دست دلاكش فراهم آورند و اين شخص به هنگام تراشيدن ريش شاه سر وى را بريد .\r\nسپس بزرگان كشور به دنبال عباس ميرزا فرستادند و او به كمك تاتارها ايالات و ولاياتى را كه طرفدارش بودند تسخير كرد و سپس همانطور كه وعده داده بود به كسانى كه در رسيدن وى به تاج و تخت يارى كرده بودند مال‌ومنال فراوان بخشيد ، اما شبى در يك ضيافت از ايشان پرسيد كه آيا برادرش پادشاه خوبى بود يا نه ؟ و آن‌ها جواب دادند بله ، شاه بلافاصله دستور داد همهء آن‌ها و دلاكى را كه برادرش را كشته بود گردن زدند و زادگاه ايشان را ويران ساختند . » « 13 »\r\nتمام مجد و عظمتى كه ايران در دورهء صفويه پيدا كرد به واسطهء كاردانى و لياقت همين مرد جوانى بود كه اينك به سلطنت رسيده بود . او براستى در بين كليهء پادشاهان اين سلسله پادشاهى منحصر به فرد محسوب مىگردد . شاه عباس نقطهء تحولى در چگونگى سلطنت پادشاهان سلسلهء صفويه محسوب مىگردد . بنا به قول پروفسور براؤن « جلوس اين پادشاه بر تخت سلطنت نه تنها موجب گرديد كه پس از تقريبا هشت قرن و نيم هرج و مرج ، امپراطورى ايران دوباره نضج بگيرد و مليت ايرانى يك‌بار ديگر احياء گردد ، بلكه باعث شد ايران وارد مرحلهء اتحاد و يگانگى اقوام مختلفى كه در آن زندگى مىكردند به‌شود و اوضاع سياسى آن چنان نظم و قوامى پذيرد كه هنوز هم آثار آن باقى است و به چشم مىخورد .\r\nپس از آن كه مقام شاه عباس بر مسند سلطنت تثبيت گرديد ، اروپائيان به منظور كمك به او براى مقابله با تهديد عثمانىها قدم پيش گذاشتند ، و باب دوستى را با وى باز كردند .\r\nسال‌ها قبل از اين جريانات ، پاپ هياتى را به ايران اعزام داشته بود كه هدف ظاهرى آن تبديل ايران به يك كشور مسيحى بود ، اما هدف اصلىاش وادار ساختن پادشاهان ايران به حمله به عثمانىها و باز كردن يك جبههء دوم در سمت شرق كشور مزبور بود تا مانع از فتح شدن كشورهاى مسيحى اروپائى به دست قواى عثمانى به‌شود . چنين نقشه‌اى موافق طبع شاه عباس هم قرار گرفت و به اين ترتيب نيازى دوجانبه به وجود آمد . در ابتدا اروپا به ايران احتياج داشت ، اما در سال‌هاى آخر عهد صفويه اين ايران بود كه به زرادخانهء اروپا نيازمند گرديد\r\n\r\n\r\n","description":"","footnote":"\r\n( 12 ) -  Fr . Paul Simon \r\n( 13 ) - مشابه اين مطالب در اسناد معتبر تاريخى مشاهده نمىشود و اين مطالب نادرست به نظر مىرسد ( مترجم )\r\n","page_name":" 5 ","page_number":27},
  {"content":"\r\n\r\nو به منظور رفع همين نيازمندى بود كه برادران شرلى در صحنهء سياست ايران ظاهر شدند و موجبات رشك و حسد بسيارى از كشورهاى اروپايى را فراهم آوردند . از آن پس بود كه اينجا و آن جا شرح حال افراد به رشتهء تحرير درآمد ، و از بين اين مطالب آنچه كه مربوط به پزشكان و روش‌هاى درمانى ايشان است زمينهء تدوين كتاب حاضر را فراهم كرده‌اند .\r\nبايد توجه داشت كه در آن ايام ملت ايران تنفرى از عثمانىها نداشت و آن‌ها را دشمن خود نمىشمرد ، به همين دليل پزشكان ايرانى براى تحصيل به عثمانى مىرفتند و اين امر رابطه‌اى بسيار نزديك چه از نظر طبابت ( و چه از نظر نظامى ، كه خارج از بحث ما است ) بين ايران و عثمانى به وجود آورده بود . چنين قضاوتى ، در وهلهء اول ، مبتنى بر شرح حال و زندگى دو نفر است : اول غياث بن محمد كه از اهالى اصفهان بود و با وجود آن كه در عثمانى تحصيل كرده بود و كتابش را به پادشاه آن ديار هديه نمود ، آن را به زبان فارسى نوشته و دوم هم حكيم محمد كه در سپاه عثمانى خدمت مىكرد و در جنگ بين النهرين در سپاه « دشمن » قرار داشت و با وجود اين كتاب خود را به زبان فارسى نوشت و آن را به نام شاه ايران كرد .\r\nماهيت خصومت ايرانىها و عثمانىها در دورهء جنگ‌هاى شاه تهماسب و شاه عباس به هيچ صورتى شباهتى به آنچه كه مثلا در سال‌هاى جنگ جهانى دوم بين انگليسىها و آلمانىها به وجود آمد نداشت . مفهوم ناسيوناليسم در زمان صفويه با آنچه كه اينك از اين لغت استنباط مىگردد تفاوت داشت . اختلاف زبان و نژاد كه اينك نقش تعيين‌كننده‌اى در احساسات ناسيوناليستى دارند در مقام اختلافات مذهبى مورد استناد آن دوره عوامل كاملا بىاهميتى محسوب مىگشتند . اختلاف ايران و عثمانى در آن ايام در واقع اختلاف بين شيعه و سنى بود ، اختلافى كه بحث در اطراف آن خارج از حوصلهء اين كتاب است .\r\nپروفسور براؤن مثال جالبى در توصيف ماهيت اين اختلاف مىزند . او مىنويسد :\r\n« وقتى آمريكا وارد جنگ شد ( منظور جنگ 1914 - 1918 است ) در برخى از شهرهاى آنجا احساسات ضد آلمانى ناگهان چنان شدتى يافت كه مردم به كتابخانه‌ها و كتابفروشىها هجوم بردند و تمام كتبى را كه به زبان آلمانى بود جمع كرده آتش زدند . اين درست نظير احساساتى است كه ايرانىها و عثمانىها در قرن شانزدهم ميلادى نسبت به هم داشتند . »\r\nدر سال اول پادشاهى شاه عباس پايتخت ايران يك‌بار ديگر عوض شد و اين بار به اصفهان منتقل گرديد . بعضىها نوشته‌اند كه آب و هواى قزوين به شاه نمىساخت و دسته‌اى مىگويند كه او شهرى با بناهاى زيبا را در خواب ديد كه نام وى را در تاريخ جاويدان ساخته است اما من پس از يك بررسى همه‌جانبه روى خصوصيات اخلاقى اين پادشاه به اين نتيجه رسيده‌ام كه اين كار به علت اعلام خطر ستاره‌شناسان كه گفته بودند اگر در قزوين بماند بدبختىهاى بزرگى به وى رو مىآورد صورت گرفت .\r\nدورهء صفويه نمونه‌اى عجيب از مجموعه‌اى از تضادها است چه در اين دوره پيشرفته‌ترين فرهنگ‌ها و لطيف‌ترين هنرها در جوار عميق‌ترين موهوم‌پرستىها قرار مىگيرد . شاهان اين سلسله از يك سو با مردم كشور خود و برخى از كشورهاى اروپايى تماس مستقيم داشتند و از سوى ديگر دست به اعمالى مىزدند كه نوعى موهوم‌پرستى محسوب مىگرديد ، براى مثال يك نمونه از اين اعمال در سال 1001 رخ داد و جريان از اين قرار است كه در اين سال\r\n\r\n","description":"","footnote":"","page_name":" 6 ","page_number":28},
  {"content":"\r\n\r\nمنجم‌باشى به شاه اطلاع داد كه واقعه‌اى ناگوار براى كسى كه بر تخت سلطنت نشسته است رخ خواهد داد و در نتيجه صلاح آن است كه شاه چند صباحى از اين سمت كناره‌گيرى كند و شخصى كه مستحق مرگ باشد جاى او را بگيرد تا بلايى كه از آسمان نازل مىگردد بر وى فرود آيد . اين توصيه مورد قبول قرار گرفت و يك زندانى محكوم به مرگ را سه روز پادشاه كردند و بر تخت نشاندند و پس از اين مدت او را گردن زدند . آنگاه شاه عباس دوباره بر تخت سلطنت جلوس كرد .\r\nدر طى سال‌هاى مزبور بود كه هيات‌هايى به منظورهاى سياسى ، تجارى و يا مذهبى از اروپا به ايران آمدند و ما در بين ايشان به نام افراد معروفى از قبيل پيئترودلاواله « 14 » ، هربرت « 15 » اولئاريئوس « 16 » ، تاورنيه « 17 » ، شاردن « 18 » و غيره برمىخوريم و برخى از ايشان نوشته‌ها ، يادداشت‌ها و سفرنامه‌هائى از خود به جا گذاشته‌اند كه بعدها مورخان توانستند از روى آن‌ها تصوير روشنى از اصفهان آن دوره و نحوهء زندگى مردم در آن ايام به دست بياورند . براى مثال شاردن مىنويسد كه در زمان او ( اواسط قرن يازدهم ) محيط شهر اصفهان بالغ بر چهل كيلومتر بود و علاوه بر منازل مسكونى ، شصت و دو مسجد و چهل و هشت مدرسهء عالى ( يا دانشگاه كوچك ) داشت . او تصور نمىكرد كه جمعيت اين شهر بيش از لندن باشد ، اما مىگويد وسعت شهر چنان بود كه غلامى كه از نزد ارباب خود فرار كرده بود در طرف ديگر شهر دكانى باز كرد و سال‌ها بىاين كه شناخته شود به كسب پرداخت .\r\nشاه عباس علاوه بر اصفهان ، به شهرهاى ديگر كشور نيز توجه فراوان نشان مىداد به نحوى كه روستاييان ايران ( در اواخر دورهء قاجاريه ) تمام بناهاى خيلى قديمى را به حضرت سليمان و محل سكونت اجنه و تمام بناهاى نيمه قديمى را به شاه عباس نسبت مىدادند ، كه اين نسبت اخير چندان هم دور از حقيقت نبود .\r\nدر توجه به ايالات و ولايات حتى ناحيه‌اى مثل مازندران كه در پشت سلسله جبال البرز قرار گرفته است نيز از نظر دور نماند و شاه عباس در آنجا نيز چند قصر و بناى معتبر ساخت كه در يكى از آن‌ها كه در شهر اشرف ( شاهى فعلى - مترجم ) هشت كيلومترى جنوب خليج استرآباد قرار داشت سر دودمور كاتن « 19 » سفير چارلز اول ( پادشاه انگلستان ) را به حضور پذيرفت و سرتوماس هربرت كه يكى از همراهان اين سفير بود دربارهء اين شرفيابى چنين مىنويسد : « در انتهاى سالن ، پادشاه ، كه مردم كشورش به او عشق مىورزند ، و در خارج از كشور شهرت فراوان دارد ، و از نظر دشمنانش مرد فوق العاده‌ايست ، نشسته بود » .\r\nدر يكى ديگر از همين قصور بود كه شاه عباس در جمادى الثانى 1037 در سن 71 سالگى و در چهل و سومين سال سلطنت خود وفات يافت « 20 » .\r\n\r\n\r\n","description":"","footnote":"\r\n( 14 ) -  Pietro Della Valle \r\n( 15 ) -  Herbert \r\n( 16 ) -  Olearius \r\n( 17 ) -  Tavernier \r\n( 18 ) -  Chardin \r\n( 19 ) -  Sir Dodmor Cotten \r\n( 20 ) - اين سنوات هيچ‌كدام درست نيستند ، شاه عباس شب دوشنبه اول رمضان 978 در هرات به دنيا آمد ، در 18 سالگى سلطنت يافت ، و شب بيست و چهارم جمادى الاول 1038 جان سپرد . او 59 سال و دو ماه و 23 روز عمر كرد . ( مترجم )\r\n","page_name":" 7 ","page_number":29},
  {"content":"\r\n\r\nدر دوران سلطنت اين پادشاه كاشىكارى ، نقاشى ، خنياگرى ، خوشنويسى و نقالى رونق فراوان پيدا كرد ، اما در مقابل كميابى عجيبى از نظر نويسنده به چشم مىخورد .\r\nگفتگو دربارهء صنعتگران و هنرمندان اين دوره از بحث ما خارج است ، به علاوه پورفسور ادوارد براؤن در كتاب تاريخ ادبيات ايران خود مشروحا در اين باره مطلب نوشته است ، اما لازم است نگاهى به پزشكانى كه در آن دوره مىزيستند بيندازيم زيرا اولا مقدار زيادى از كتب و نوشته‌هاى ايشان براى ما باقى مانده است و ما مىتوانيم از روى اين نوشته‌ها قضاوت صحيحى دربارهء طرز كار ايشان به عمل بياوريم ، اما اين افراد چنان مورد بىتوجهى تاريخ‌نويسان بعدى قرار گرفته‌اند كه حتى كسانى كه منحصرا روى تاريخ طب تحقيق كرده‌اند از نام و نشان آن‌ها به كلى بىخبر مانده‌اند .\r\nدر كتاب « احسن التواريخ » كه منبع اطلاعات جامعى از افراد سرشناس دورهء صفويه است فقط از يك طبيب سخن رفته كه در سال‌هاى پرآشوب قبل از سلطنت شاه اسمعيل زندگى مىكرده است . نام اين شخص مولانا حسن شاه است كه در سال‌هاى آخر عمر استاد مدرسه عباسيه شد و كتابى دربارهء چشم‌پزشكى نوشت .\r\nاز سوى ديگر مغشوش بودن اوضاع كشورى در زمان سلطنت خود شاه اسمعيل صفوى هم مانع از آن نمىشود كه مقام والاى طبابت ناديده گرفته شود و يك‌جا از طبيبى به نام علاء الدين نام برده شده است كه در سال 924 ( زمان پادشاهى شاه اسمعيل ) وفات يافت .\r\nظاهرا تنها اثر اين پزشك خلاصه‌اى است كه از كتاب قانون ابن سينا استخراج كرده و به زبان فارسى نوشته است .\r\nچنان كه گفته شد بعد از شاه اسمعيل ، شاه طهماسب به سلطنت رسيد كه در طى دورهء طولانى حكومت خود توانست پس از سال‌ها نظم و آرامش را به شهرهاى ايران بازگرداند و اين آرامش به اطباء امكان داد تا كتبى چند دربارهء امور پزشكى بنويسند تا جائى كه اينك به نسبت كتب و نوشتجات زيادى از دورهء مزبور در دست مىباشد . ما در فصل بعد راجع به بسيارى از اين پزشكان و كتاب‌هايشان مطلب نوشته‌ايم ، اما آنچه كه در شرح حال اين اطباء جلب توجه مىكند اين است كه مىبينيم عده‌اى از ايشان كه فاقد شايستگىهاى لازم در رشته طبابت بودند ، و در نتيجه قاعدتا نمىبايستى در تاريخ پزشكى از ايشان نامى برده شود بر اثر مدد بخت به مقامات والايى در دربار رسيدند و حتى مقام حكيمباشى هم كسب كردند ، و به اين ترتيب سرگذشت ايشان روشنگر نقش حوادث و سرنوشت در عالم پزشكى آن دوره نيز مىباشد ، و از اين جهت هم واجد اهميت محسوب مىشود .\r\nدو نفر از اين افراد « ركن الدين » نام داشتند ، يكى ركن الدين كاشى و ديگرى ركن الدين كازرونى . ركن الدين كاشى مردى عاقل و خردمند بود و پسرش عماد الدين نيز از شهرت فراوان برخوردار شد ( راجع به او بعدا مطالب خواهم نوشت ) ، اين شخص سمت حكيم‌باشى يافت و در سال 946 درگذشت .\r\nپس از او پسرش به مقام وى رسيد و كمال الدين لقب يافت . اعتقاد كامل كمال الدين به مبانى مذهب سست بود . روزى او را در حال مستى يافتند ، به فرمان شاه توقيف و از مقامى كه داشت عزل شد و هرگز نتوانست دگربار نظر شاه را به خود جلب كند . او به خدمت واليگرى\r\n\r\n","description":"","footnote":"","page_name":" 8 ","page_number":30},
  {"content":"\r\n\r\nگيلان كه از ولايات بىاهميت آن دوره محسوب مىگشت اكتفا كرد و سرانجام در سال 953 در سمت غلامباشى وفات يافت . مىگويند معلمى بسيار محبوب بود ، اما به غير از يك جزوهء بسيار كوچك دربارهء پادزهر و ترياق مطلب ديگرى از وى باقى نمانده است .\r\nركن الدين كازرونى سرگذشت دردناك‌ترى دارد . شاه طهماسب در سال‌هاى اول سلطنت خود سعى كرد تا دستورات مذهبى را ، لااقل به ظاهر ، عمل كند . شراب و موسيقى تحريم گرديد ، ميخانه‌ها و قمارخانه‌ها بسته شدند و از تاس‌ريزى و قاب‌بازى در قهوه‌خانه‌ها به شدت جلوگيرى شد و در اجراى اين دستورات امير معز الدين وزير مشوق و محرك وى بود .\r\nولى اين كارها مورد تائيد ركن الدين كازرونى كه سمت حكيم‌باشى داشت نبود و به اين دليل با امير معز الدين دشمن شد و شاه را به عزل وى برانگيخت . پادشاه وزير را معزول و به مشهد تبعيد كرد ، ديرى نگذشت كه امير معز الدين در مشهد وفات يافت و مردم او را بسان مقدسين تشييع كردند و به خاك سپردند . وقتى خبر اين واقعه به شاه رسيد چنان ناشاد ، و از آنچه كه در حق وى كرده بود پشيمان شد كه دستور داد حكيم‌باشى را كه مسبب طرد وزير شده بود در آتش بسوزانند .\r\nپس از مجازات ركن الدين ، سمت حكيم‌باشى به پسرش نور الدين تفويض گرديد و او با توجه به بلايى كه به سر پدرش آمده بود ، راه و روش مذهبى متعصبانه‌اى پيش گرفت و در اين راه موفق به تلفيق استادانهء عشق به طب و علاقهء به خداوند گرديد به نحوى كه هم‌دوره‌هاى وى او را مردى با خدا ، و پزشكى عاليقدر توصيف كرده‌اند . نور الدين با خردمندى تمام پيشنهاد شاه را مبنى بر اين كه از شغل طبابت دست بردارد و به كارهاى سياسى بپردازد رد كرد و تا سال 969 كه وفات يافت هم‌چنان حكيم‌باشى بود .\r\nاز جمله پزشكان ديگرى كه در دربار شاه تهماسب خدمت مىكردند ميرزا ابو الفتح تبريزى و ميرزا ابو نصر گيلانى بودند . ما از زندگى ميرزا ابو الفتح اطلاعات زيادى نداريم ، اما ميرزا ابو نصر از اشتهار بيشترى برخوردار است . پدرش از فقهاى طراز اول بود و خودش در قزوين طبابت سپاهيان مىكرد تا اين كه روزى او را براى درمان شاه كه بيمار شده بود فراخواندند و معالجتى كه كرد موثر افتاد ، و در مقابل از پزشكان دربار شد و در دربار از حيدر ميرزا وليعهد حمايت مىكرد .\r\nظاهرا اين ترقيات سريع موجب شدند كه اندك‌اندك غرور و نخوت در دل ميرزا ابو نصر مايه گرفت و خويشتن را مهمتر و والاتر از ديگر طبيبان ، كه برخى از نظر سن و علم بر او برترى داشتند ، پنداشت .\r\nوقتى شاه تهماسب مرد ، چنين گفته شد كه ميرزا ابو نصر با ريختن سم در واجبىاى كه شاه از آن استفاده مىكرد موجبات مرگ وى را فراهم آورده است « 21 » و اتفاقا اين تصور دور از باور هم نيست زيرا او از حيدر ميرزا حمايت مىكرد و شاه طهماسب هم در خفا در انديشهء قتل حيدر ميرزا بود تا پس از وى سلطنت به پسر دومش اسمعيل ميرزا برسد .\r\n\r\n\r\n","description":"","footnote":"\r\n( 21 ) - اين گفته درست نيست زيرا شاه طهماسب روز چهارشنبه 15 صفر 984 ، برابر 14 مه 1576 ميلادى پس از 64 سال و يك ماه و 25 روز عمر ، بر اثر پيرى و بيمارى به مرگ طبيعى درگذشت ( مترجم )\r\n","page_name":" 9 ","page_number":31},
  {"content":"\r\n\r\nآنچه مسلم است اين است كه در موقع وفات شاه تهماسب ، حيدر ميرزا در قزوين زندانى بود و عده‌اى از طرفداران معدود او وى را پادشاه ناميدند و سعى كردند او را از زندان نجات بدهند ، اما عده‌اى از سرداران سپاه كه به خواستهء شاه تهماسب وفادار باقى مانده بودند كنترل اوضاع را در دست گرفتند و فرمان قتل فورى حيدر ميرزا را صادر كردند . با صدور اين فرمان ، حاكم قزوين كه از دوستان و طرفداران حيدر ميرزا بود مجبور به فرار شد ، اما به زودى دستگير و به فرمان اسمعيل ميرزا كه به سلطنت رسيده بود اعدام گرديد و متعاقب او تمام طرفداران حيدر ميرزا نيز به قتل رسيدند كه يكى از ايشان هم ميرزا ابو نصر حكيم بود .\r\nمحبوبيت اين شخص از يك سو ، و جانبدارى وى از حيدر ميرزا از سوى ديگر صدور فرمان قتل او را مسجل ساخت . ابو نصر را در حالى كه در يك گرمخانه پنهان شده بود يافتند و به دستور شاه وى را قطعه‌قطعه كردند و قطعات بدن او را در حوض حياط محل اختفاى او ريختند .\r\nبا وجود شايعاتى كه پس از مرگ شاه تهماسب رواج پيدا كرد ، و وقايعى كه رخ داد ، باز به يقين نمىتوان گفت كه اين پادشاه به قتل رسيده باشد و هيچ بعيد نيست كه به مرگ طبيعى وفات يافته باشد زيرا ما مىدانيم كه او در صرف شراب و ترياك به شدت افراط مىكرد .\r\nصفحات تاريخ ورق خوردند و سرانجام شاه عباس به سلطنت رسيد . اين پادشاه در سال‌هاى آخر عمر نسبت به فرزندان ذكور خود به شدت بدگمان شد و از چهار پسرى كه امكان داشت پس از وى به سلطنت برسند يكى را كشت ، يكى به مرگ طبيعى مرد ، و دو نفر ديگر را هم كور كرد و به اين ترتيب وقتى وفات يافت هيچ‌كس نبود تا جانشين وى بشود « 22 » و در نتيجه در گيلان كه هميشه يك ايالت ناآرام بود به سركردگى كسى كه داعيهء سلطنت در سر داشت انقلاب و آشوبى برپا گرديد ، اما اين بلوا خيلى زود سركوب شد و بزرگان مملكت سام ميرزا نوهء شاه عباس را به سلطنت رساندند ، و او با انتخاب اسم پدر خويش ، با عنوان شاه صفى اول تاجگذارى كرد .\r\nدر آن موقع شاه صفى اول نوزده سال « 23 » داشت ، صورتش آبله‌رو بود و مىگفتند كه ختنه هم نشده است ، لذا اطرافيان اصرار كردند كه اين كار حتما بايد صورت بگيرد اما او به بهانهء اين كه ديگر خيلى بزرگ شده و نمىتواند اين درد عظيم را تحمل كند از انجام اين كار امتناع ورزيد .\r\nدر ابتداى سلطنت اين شخص پزشكان به او توصيه كردند كه براى مقابله با مزاج سردش كه مصرف ترياك آن را تشديد كرده است مقدار زيادى شراب بنوشد . اما مصرف مشروب و ترياك فراوان سلامت شاه را سريعا مختل ساخت و موجب مرگ ناگهانى او در سن سى و دو سالگى ( 12 صفر 1052 ) به هنگامى كه در يك لشكركشى نظامى شركت كرده بود شد .\r\n\r\n\r\n","description":"","footnote":"\r\n( 22 ) - خودش سام ميرزا پسر صفى ميرزا را به جانشينى خود انتخاب كرده بود ( مترجم )\r\n( 23 ) - شاه صفى در آن موقع هفده سال داشت ( مترجم )\r\n","page_name":" 10 ","page_number":32},
  {"content":"\r\n\r\nدر آن موقع شركت هند شرقى نمايندگى در ايران تاسيس كرده بود و ما در دفتر يادداشت‌هاى روزانه اين نمايندگى كه به تاريخ 17 ژانويه 1643 « 24 » مىباشد چنين مىخوانيم :\r\n« به ما اطلاع رسيد كه پادشاه ايران كه براى سركوبى شورش قندهار حركت كرده بود در كاشان به علت صرف مشروب فراوان و ساير مواد مضر جوانمرگ شد . »\r\nشاه صفى را در شهر مقدس قم دفن كردند .\r\nدر مورد خصال اين پادشاه اقوال مختلفى وجود دارد . در دهمين دورهء دائره المعارف بريتانيكا از او در نهايت بدى ياد شده و چنين نوشته شده است :\r\n« سلطنت او مملو از وحشيگرىهائى بود كه فقط مىتوان آن‌ها را حمل بر شيطان صفتىهاى وى كرد ، شيطان‌صفتىهائى كه مبتنى بر تعاليم فاقد هر نوع ظرافت خلاقه بود و هيچ نوع تمدن و انسانيتى در آن مشاهده نمىشد . او برغم آنكه خواندن و نوشتن مىدانست بزرگترين سرگرمىاش تيراندازى با تير و كمان و خرسوارى بود . در همان موقع شايع بود كه پدرش براى آنكه قدرت سركشى احتمالى را از وى سلب كند مقرر داشته بود تا هر روز مقدارى ترياك به وى خورانده شود و وقتى خود او به سلطنت رسيد تبديل به يك جانى دائم الخمر گرديد و متهم است كه مادر ، خواهر و سوگلى خود را هم به قتل رسانده است » .\r\nاما هيئت‌هاى خارجى كه در زمان سلطنت وى در اصفهان بودند نظريه‌اى به كلى مغاير با مطالب فوق ابراز داشته‌اند . در نوشتجات باقىمانده از اين هيئت‌ها مرتبا از مهربانىها و بخشندگىهاى او سخن گفته شده است و با توجه به اين مطالب كه توسط افراد مختلفى برشته تحرير درآمده‌اند مىتوان اظهارنظر كرد كه در سلطنت او نشانه‌اى از آن‌گونه رياكارىها و آزارهائى كه نام نيك پدربزرگش را لكه‌دار ساخته‌اند به چشم نمىخورد .\r\nپس از او پسرش ، كه در آن موقع به زحمت نه سال داشت « 25 » ، بدون مواجه شدن با مخالفت كسى ، به سلطنت رسيد . اين پسر تا ماه‌ها پس از وفات پدرش در قزوين كه شهر مورد علاقه صفويه محسوب مىگشت باقى ماند و به اصفهان آورده نشد . او پس از تاجگذارى خود را شاه عباس دوم ناميد و اين نامى است كه از بسيارى جهات برازندهء وى محسوب مىگردد .\r\nعالىجناب كروزينسكى « 26 » كه در حدود سال 1111 ميلادى وارد اصفهان شد درباره اين پادشاه و شهرت و اعتبار او چنين مىنويسد :\r\n« پس از شاه اسمعيل اول و شاه عباس كبير ، ايران هرگز پادشاهى بهتر از او در سلسله صفويه نداشته است . او با وجود آنكه مثل پدر و اسلاف خود شرابخوار بود و خشونت‌هائى از خود نشان مىداد و دست به اعمالى مىزد كه قابل سرزنش هستند مع‌ذلك در تمام طول سلطنت خويش نشان داد كه شايستهء مقامى است كه آن را احراز كرده است .\r\n\r\n\r\n","description":"","footnote":"\r\n( 24 ) - جمعه 26 شوال 1052 ه . ق ( مترجم ) .\r\n( 25 ) - ده ساله بود ( مترجم ) .\r\n( 26 ) -  Rev . fr . Krusinski \r\n","page_name":" 11 ","page_number":33},
  {"content":"\r\n\r\nآنچه مسلم است اين است كه او از نظر سياسى فرد ناموفقى نبود زيرا توانست قندهار را بازپس بستاند و از مرزهاى كشور در مقابل روس‌ها و تاتارها حفاظت نمايد .\r\nشاه عباس دوم در سال 1077 در حين شكار در نزديكى دامغان « 27 » ناگهان وفات يافت . او در آن موقع سى و دو سال « 28 » داشت و به اين ترتيب مىبينيم كه درست به اندازه پدر خود عمر كرد . وى را در شهر قم به خاك سپردند .\r\nعلت مرگ او را در آن موقع سيفيليس و يا زخمى كه در گلو داشت و يا زياده‌روى در شرابخوارى دانستند - به‌هرحال از آنجا كه لازم تشخيص داده شد تا مرگ ناگهانى اين پادشاه تا سرحد امكان مخفى نگاه داشته شود خواجگان حرم از زنان حرم خواستند تا كارى نكنند كه اين خبر به بيرون درز كند . سحرگاه روز بعد خبر فوت شاه به دو وزير اعظم داده شد ، متاسفانه يكى از كسانى كه در آخرين ساعات در كنار بستر شاه بود شنيده بود كه شاه مىگويد « من مىدانم كه مرا مسموم كرده‌اند ، اما اين شرنگى است كه در حلق ايشان نيز ريخته خواهد شد زيرا من از خود پسرى به جا گذاشته‌ام كه جگر آنها را از حلقشان بيرون خواهد كشيد » .\r\nوقتى خبر گفته شدن يك چنين مطلبى به گوش وزراى اعظم رسيد زندگى خود و خانواده خود را در معرض تباهى ديدند . وضع دو نفر پزشك معالج شاه نيز بهتر از ايشان نبود و كمترين مجازاتى كه ممكن بود در حق ايشان اجرا به‌شود تبعيد و مصادره اموالشان بود زيرا اين كار جزاى هر پزشك غير موفق دربارى در آن ايام بود . به اين ترتيب اگر آنچه را كه شاه متوفى در آخرين لحظات زندگى خود بر زبان آورده بود به گوش ديگران مىرسيد كمتر اميدى وجود داشت كه وزرا و پزشكان بتوانند جان و مال خود را نجات بدهند .\r\nاز شاه عباس دوم دو پسر باقى ماند . پسر بزرگتر كه صفى ميرزا نام داشت در آن موقع بيست و يك ساله « 29 » بود و اگر به سلطنت مىرسيد امكان داشت انتقام مرگ پدر خود را بگيرد و پسر كوچكتر هم حمزه ميرزا نام داشت و در آن وقت هشت ساله بود كه اگر بر تخت مىنشست مىشد به نحوى او را تحت كنترل گرفت . به اين ترتيب به نفع وزراى اعظم و پزشكان متوفى بود كه به پشتيبانى از اين پسر بپردازند و مانع به سلطنت رسيدن صفى ميرزا بشوند .\r\nاگر اين كار انجام مىگرفت جان ايشان در امان مىماند و تا وقتى كه پادشاه جوان به حد بلوغ مىرسيد آن‌ها مىتوانستند موقعيت خود را نزد وى محكم كنند و به كار خود ادامه بدهند .\r\nدر آن موقع پسر بزرگتر در اصفهان و پسر كوچكتر با سرا پرده شاهى در دامغان به سر مىبرد و اين امر رسيدن وزراء و پزشكان را به هدفى كه داشتند تسهيل مىكرد و آن‌ها مىتوانستند حمزه ميرزا را جانشين پدر خود اعلام كنند و وى را شاه جديد ايران بدانند ، اما اين نقشه‌اى بود كه هرگز به موقع اجرا درنيامد . فرداى آن روز انجمنى از بزرگان تشكيل شد تا دربارهء جانشينى پادشاه متوفى تصميم گرفته بشود . در اين جلسه گفتگوهاى تندى صورت گرفت و اظهارنظرهاى يكى از خواجگان مانع از آن گرديد كه تاج شاهى\r\n\r\n\r\n","description":"","footnote":"\r\n( 27 ) - در قصر خسروآباد ( مترجم )\r\n( 28 ) - سى و پنج سال ( مترجم )\r\n( 29 ) - بيست ساله ( مترجم )\r\n","page_name":" 12 ","page_number":34},
  {"content":"\r\n\r\nبدون مخالفت به حمزه ميرزا واگذار گردد . اين خواجه « 30 » با وجود آنكه دده حمزه ميرزا بود و مىبايست قاعدتا از وى جانبدارى مىكرد به شدت از حق قانونى صفى ميرزا به دفاع پرداخت و اين كار موجب تعجب شديد بزرگان حاضر در جلسه و احساس انفعال ايشان از كار خلاف قانونى كه مىخواستند انجام بدهند شد ، و همگى بدون استثناء تغيير عقيده داده و نظر و راى خود را از حمزه ميرزا به سوى صفى ميرزا برگرداندند .\r\nپس از آنكه تصميم نهائى اخذ گرديد فورا عده‌اى انتخاب شدند تا خود را به اصفهان رسانده و خبر فوت شاه عباس دوم را به فرزندش صفى ميرزا بدهند . اين عده كه عبارت بودند از نه نفر از بزرگان مملكتى و دو نفر منجم‌باشى دربار توانستند با كوشش فراوان و اسبتازىهاى شبانه‌روزى در روز هفتم وفات شاه عباس دوم خود را به اصفهان برسانند اما صفى ميرزا ابتداء از پذيرفتن ايشان اباء داشت زيرا تصور مىكرد كه آن‌ها براى درآوردن چشم‌هايش آمده‌اند . ولى سرانجام به ايشان اجازه داد تا به وى نزديك بشوند و به اين ترتيب بود كه خبر حيرت‌انگيز فوت پدر خود را شنيد و ناگهان از حالت يك فرد نيمه زندانى به فرمانرواى مطلق كشور تبديل گرديد .\r\nبراى جلوگيرى از بروز هر نوع هرج و مرجى تصميم بر اين گرفته شد كه مراسم تاجگذارى در اسرع وقت انجام بگيرد لذا از منجمينى كه به همين منظور همراه با هيئت به اصفهان آمده بودند خواسته شد تا ساعت مناسب براى اين كار را تعيين كنند و آنها بيست دقيقه از ساعت ده گذشته همان شب را بهترين موقع اعلام كردند . بلافاصله مقدمات امر فراهم شد تا شاه جوان در ساعت موعود تاجگذارى كند و به اين ترتيب با انجام گرفتن مراسم رسمى تاجگذارى صفى ميرزا به نام شاه صفى دوم بر تخت نشست .\r\nشاه صفى دوم بلافاصله پس از مستقر شدن بر اريكه سلطنت دست به آن‌چنان تجاوزات ، عياشىها و ضبط اموال ديگران زد كه نظير آن هرگز مشاهده نشده بود . اما اين روش خيلى زود پايه‌هاى قدرت او را متزلزل ساخت . از نظر پزشكى هرچه حكيمباشى تجويز مىكرد مىخورد ، اما كار به همينجا ختم نمىشد . پزشكان دربارى از وى خواستند كه دست از شرابخوارى مفرط بردارد و او دو سه روزى اين پيشنهاد را قبول كرد اما بعد با شدت به مراتب بيشترى به ميگسارى پرداخت و در نتيجه ديرى نگذشت كه به كم‌خونى مبتلا شد و رنگش زرد گرديد و ضعف بدنى به مغز و فكر او نيز سرايت كرد . رفته‌رفته هروقت براى سوارى مىرفت شالگردنى را به دور گردن خود مىپيچيد و اين كار نشانهء از بيمارى شخص بود . سرانجام كار به جائى كشيده شد كه ديگر نمىتوانست سوار بر اسب بشود به هنگام سفر مثل زن‌ها از تخت روان كه روى شتر قرار مىدادند استفاده مىكرد .\r\nوقتى كار به اينجا كشيده شد ، مردم از بزرگان و دولتيان شروع به نذر پول كردند .\r\nاين پول را در كيسه‌اى ريخته هفت شب روى سر شاه آويزان مىكردند و به هنگام انجام اين كار نيت مىكردند كه اين پول فداى سلامت شاه مىگردد . حتى ارامنه نيز مجبور به نذر يك چنين پولى شدند و اين كار دوبار تكرار شد ، اما وقتى مشاهده گرديد كه نذر و نياز نيز تغييرى در وضع شاه ندارد ، پزشكان مخصوص به قصور در كار خود متهم گرديدند و پزشكان\r\n\r\n\r\n","description":"","footnote":"\r\n( 30 ) - اين خواجه آغا مبارك نام داشت . ( مترجم )\r\n","page_name":" 13 ","page_number":35},
  {"content":"\r\n\r\nنيز براى تبرئه خود مدعى شدند كه گناهكاران اصلى منجمين هستند كه نتوانسته‌اند ساعت مناسبى را براى تاجگذارى شاه معين كنند . به اين ترتيب قرار بر اين شد كه اشتباهات گذشته تصحيح بشود و با انجام كارى مشابه آنچه كه شاه عباس اول انجام داده بود تقدير و سرنوشت را عوض كنند . منجمين كشف كردند كه پس از يك روز بدشانسى ، يك روز نيكبختى فرا مىرسد و براى روز بدشانسى يك نفر زردتشى را بر تخت نشاندند و لباس شاهى بر تن وى نمودند و تمام آن روز را بزرگان و نجبا در مقابل اين شخص تعظيم و تكريم كردند و صبح روز بعد سر او را بريده ، دوباره لباس شاهى را به تن شاه صفى دوم پوشاندند و دومين مراسم تاجگذارى او را برپا داشتند و براى آنكه مسير سرنوشت شاه واقعا تغيير كند نام جديدى نيز براى وى انتخاب كردند و از آن پس او را شاه سليمان ناميدند .\r\nآنچه عجيب به نظر مىرسد اين است كه پس از انجام اين اعمال حال شاه واقعا رو به بهبود گذاشت اما اين بهبودى خير و بركتى براى كشور به همراه نياورد . بىكفايتى شاه در ادارهء امور مملكتى موجب گرديد كه مردم روز به روز فقيرتر و درمانده‌تر به‌شوند . نان كمياب و بسيار گران شد و با وجود اين شاه با ولخرجى فوق العاده پول‌ها را صرف ساختن بناهاى متعدد و تفريح خود مىكرد . سرانجام شورشى برپا شد و اولين كسى كه مورد خشم مردم قرار گرفت خواجه‌سراى حرم بود كه متهم به جادو كردن شاه با زن‌هاى زيبا ، شراب و طلسم گرديد ، اما شاه او را مورد عفو مخصوص قرار داد و مردم را با گردن زدن شش نفر يهودى كه اعلام گرديد همدستان خواجه‌سرا بودند آرام ساختند .\r\nشاه سليمان برغم بيمار بودن ، و افراط در مشروبخوارى تقريبا سى سال سلطنت كرد و به مرگ طبيعى درگذشت . برطبق روايت كروزينسكى كه قبلا نيز از او نام برديم « شاه دو سال تمام به علت ابتلا به بيمارى نقرس كه سخت وى را رنج مىداد بسترى بود و تمام اين مدت را در حرمسرا به سر برد و هيچ‌كس جز خواجه‌هاى حرمسرا به وى نزديك نمىشد .\r\nاز شاه سليمان دو پسر باقى ماند كه مىتوانستند جانشين او بشوند . يكى از ايشان كه عباس ميرزا نام داشت از نظر جسمانى ناقص بود به اين معنى كه پاهايش به طرز خارق العاده‌اى كج بود و كف پاهايش هم صاف بود . اين شخص به علت صفا و فروتنى فراوانى كه داشت « درويش » ناميده مىشد و به علت همين خصلت نيز جانشينى پدر را به برادر خود حسين ميرزا واگذار نمود و اين پسر در سال 1105 مقام سلطنت را احراز كرد و بعدا به نام شاه سلطان حسين شناخته شد . در زمان پادشاهى اين شخص ضعف سلسله صفويه به نهايت درجه رسيد .\r\nكمتر اتفاق مىافتاد كه شاه مست نباشد . تعداد زنان ، خواجه‌سرايان و غلامان او از حساب بيرون بود به نحوى كه تا سال‌ها پس از مرگ وى قزلارون ايلى « يا سال دختران » براى ايرانيان به مفهوم سال 1111 بود .\r\nوجود خواجه‌سرايان سياه و سفيد دودستگى را تا اعماق حرم رسوخ داد . ولخرجىهاى بىحساب و كتاب شاه هم حد و مرزى نداشت . او قصر سلطنتى قديمى اصفهان را تخريب و بدون توجه به مخارج گزافى كه متحمل گرديد قصر جديدى به جاى آن بنا نمود ، و سرانجام اعدام بدون مقدمه وزير كاردان و باوفايش كه به تحريك ملاباشى و حكيمباشى صورت گرفت كشور را از هر جهت آماده حمله افغان‌ها ساخت . اولين حمله در سال 1132 صورت گرفت\r\n\r\n","description":"","footnote":"","page_name":" 14 ","page_number":36},
  {"content":"\r\n\r\nكه طى آن كرمان سقوط كرد و دو سال بعد همه حمله دوم آغاز شد و اصفهان پس از يك جنگ خونين سقوط كرد و با سقوط اين شهر شاه سلطان حسين كشته شد و سلسله صفويه عملا منقرض گرديد .\r\nافغان‌ها هشت سال در ايران ماندند اما اين اقامت هرگز به صورت حكومت درنيامد .\r\nتصرف شيراز تسلط ايشان را بر نواحى جنوبى ايران تكميل كرد ، اما با وجود آنكه قم ، كاشان و قزوين نيز به دست ايشان افتاد ، هرگز نتوانستند نواحى شمالى كشور را به تصرف خود دربياورند زيرا در اين منطقه تهماسب ميرزا ، پسر شاه سلطان حسين خود را جانشين پدر اعلام كرد و در مازندران به سلطنت پرداخت اما اين سلطنت چندان دوامى نيافت و پس از شكستى كه اين پادشاه از تركمن‌ها خورد توسط يكى از سردارانش به نام تهماسب قلى خان رسما از سلطنت خلع گرديد .\r\nدر دفتر يادداشت‌هاى روزانه شركت هند شرقى در مورد اين واقعه چنين نوشته شده است :\r\nيكشنبه 7 سپتامبر 1732 « 31 » .\r\nقاصدى از راه كرمان از اصفهان آمد و كاغذى به تاريخ 28 اوت آورد كه در آن نوشته شده است تهماسب خان در روز بيست و دوم اوت شاه را به چادر خود دعوت نمود پس از آنكه به تجليل فراوان از وى پذيرائى كرد دستور داد تا او را دستگير كردند و صبح روز بعد فرمان داد تا طبل‌ها را به صدا درآوردند و فرزند سه ماهه وى را به نام شاه عباس سوم پادشاه ايران معرفى نمود و اعلام داشت كه پادشاه سابق به علت بىلياقتى و بىكفايتى و اين قبيل چيزها ممكت را به سوى نيستى سوق داده است و سپس او را تحت الحفظ به مشهد فرستاد . . . »\r\nدر سال 1138 طهماسب قلى خان پس از شكستى كه به تركمن‌ها داد خود را آن‌قدر قدرتمند ديد كه ديگر توجهى به پادشاه جوان نداشته باشد . و برطبق برخى نوشته‌ها كه بدست ما رسيده است اين كودك مسموم شد ، اما به هر صورت پس از آن ديگر اسمى از وى به ميان نيامد و تهماسب قلى با انعقاد مجمعى به نام « مجلس بزرگ » خود را پادشاه ايران اعلام داشت و از آن پس نادر شاه ناميده شد .\r\nنادر شاه پس از آنكه لشكركشىهاى خود را تكميل كرد و قندهار ، بلخ و كابل را به تصرف درآورد ، و قبل از آنكه عازم فتح هندوستان بشود تصميم گرفت سلسلهء صفويه را به كلى منقرض كند و مانع از ادعاى احتمالى ايشان در آينده براى احراز مقام سلطنت بشود و پيرو اين تصميم به پسر خود كه حاكم خراسان بود و شاه تهماسب سابق را تحت نظر داشت دستور داد تا او را بقتل برساند و خبر قتل او را به نحوى به اطلاع مردم برساند كه همه قبول كنند سلسلهء صفويه منقرض شده است و ديگر هيچ فرزند ذكورى از ايشان باقى نمانده است . رضا قلى ميرزا نيز با وصول اين دستور تمام زنان و بچه‌هاى اندرون شاه تهماسب را بقتل رساند و خود او را نيز خفه كرد .\r\nاينك به شرح كامل نحوهء تدريس پزشكى و چگونگى تعليم اطبا در دورهء شاه عباس و پس از او مىپردازيم .\r\n\r\n\r\n","description":"","footnote":"\r\n( 31 ) - يك‌شنبه 15 ربيع الثانى 1145 هجرى قمرى ( مترجم )\r\n","page_name":" 15 ","page_number":37},
  {"content":"\r\n\r\n\r\nفصل دوم پزشكان\r\n« هيچ بخشى از هنر طب پيشگيرى وجود ندارد كه دافع پايان الزامى زندگى بشر و مانع مرگ او باشد و يا حتى زندگى كسى را طولانىتر و حيات او را ممتدتر سازد . چه اين دو جزئى از سرنوشت است و تغيير سرنوشت هم غير ممكن ، پس هنر پزشك در دو چيز است :\r\nاول حراست رطوبت داخلى بدن از فساد و دوم حفاظت وجود از تباهى تا بدين ترتيب بدن انسان بتواند صحيح و سالم باقى بماند تا روزى كه خداوند آفريننده او را بسوى خود فرا بخواند .\r\nحصول به اين دو هدف فقط از راه حذاقت طبيب بدست مىآيد و طبيب حاذق زمانى مىتواند مفيد باشد كه از وى فرمانبردارى و تمكين بشود و از اينجاست كه گفته‌اند :\r\nموفقيت طبيب عاليقدر بستگى بدان دارد كه به هنگام درمان بيمار چهار شرط فراهم باشد : اول حذاقت طبيب ، دوم بيمار فرمانبردار ، سوم كفايت دارو چهارم پرستارى دلسوز . »\r\nاينها مطالبى هستند كه تقريبا پانصد سال قبل توسط پزشكى نه‌چندان سرشناس كه در اصفهان مىزيست و غياث بن محمد معروف به صحاف نام داشت برشته تحرير درآمده است و من در فصل قبل شرح حال او را تا آنجا كه براى ما معلوم است نوشتم و در اينجا بايد اضافه كنم كه اگر كسى مىخواهد از مبنا و اصولى كه پاتولوژى و فيزيولوژى عهد صفويه مبتنى بر آن است اطلاع پيدا كند ، بدون شك نمىتواند كارى بهتر از مطالعه كتاب او انجام بدهد .\r\nاين تنها كتابى است كه اين شخص نوشته است و من ترجمه ماشين‌شده آن را در اختيار كتابخانه رويال كالج لندن قرار داده و از مطالب آن براى تحرير كتاب حاضر استفاده فراوان نموده‌ام .\r\nفيزيولوژى كه غياث الدين و ساير اطباى دورهء صفويه بدان معتقد بودند مبتنى بر وجود عناصر غير قابل رويتى به نام « خلط » بود كه مىپنداشتند در بدن هر انسانى وجود دارد و اين مفهومى است كه در طب جديد به كلى ناديده گرفته شده و فقط در برخى كتب قديمى و احيانا باورهاى عده‌اى از معتقدين به علوم گذشته باقى مانده است .\r\nبرطبق اين فرضيه خلط انسانى بر چهار گونه است ، كه منطبق با عناصر اربعه بوده و محصول غذائى هستند كه مصرف مىشود . خلطهاى چهارگانه عبارتند از خون ، بلغم ، سودا و صفرا . يك انسان كامل ، و يا بهتر است بگوئيم سلامت كامل ، عبارت از حالتى است كه بين اين اخلاط تعادل برقرار باشد ، اما اين امر عملا غير ممكن است و هيچ وقت يك چنين تعادلى بطور غائى در هيچ انسانى وجود پيدا نمىكند .\r\n\r\n","description":"","footnote":"","page_name":" 16 ","page_number":38},
  {"content":"\r\n\r\nميزان و نسبت اين اخلاط در هركس از روى مزاج او مشخص مىشود ، براى مثال يك نفر ممكن است دموى مزاج باشد كه مفهوم آن اين است كه نسبت خلط خون در وجود او به اخلاط ديگر زيادتر مىباشد و يا آنكه ممكن است بلغمى مزاج يا سودائى مزاج و يا بالاخره صفراوى مزاج باشد كه مفهوم آن به ترتيب اين است كه آن شخص آدمى بسيار آرام و خونسرد ، يا عصبى و يا بسيار حسود است .\r\nعلاوه بر اين چنين تصور مىشد كه هر چيزى ، حتى اخلاط و بيمارىها ، داراى حرارت بالفطره مىباشند ، ( همين حرارت بالفطره در پزشكى مدرن حرارت طبيعى بدن ناميده شده است ) اما علاوه بر اين حرارت ، به وجود حرارت ديگرى نيز در انسان معتقد بودند كه آن را حرارت مزاج مىناميدند . ما هنوز هم لغت آتشى مزاج يا سودائى مزاج را براى توصيف حالت كسانى كه زود عصبانى مىشوند به كار مىبريم و اين هر دو را داراى يك مفهوم مىدانيم . سودا را گرم مىدانستند و اگر خون كسى حاوى مقدار زيادى سودا بود ، مزاج وى نيز گرم بود ، به همين ترتيب يك نفر ممكن بود آدم خون‌سردى باشد و اين به خاطر زيادى بلغم در خون او بود . يك چنين شخصى را بلغمىمزاج مىناميدند .\r\nعلاوه بر اين عقايد ، و بر مبناى اخلاط ، هر انسانى داراى روح يا جوهر بود كه علت غائى حيات و سرمنشاء تمام افعال او محسوب مىگشت . از نظر پزشكان دورهء صفويه روح مفهومى به مراتب وسيع‌تر از آن چيزى داشت كه حكماى الهى تعريف و توصيف كرده‌اند . از نظر پزشك دورهء صفويه جوهر وجودى لطيف بود كه حد واسط جسم و نيروى حياتى به شمار مىرفت و موجب زندگى و تميز انسان از حيوان مىگرديد .\r\nفيزيولوژيست‌ها جوهر را به سه نوع تقسيم مىكردند : اول جوهر حياتى كه گرم و خشك بود و معتقد بودند كه مركز آن نيمه چپ قلب است . وظيفه اين جوهر حفظ حيات و قادر ساختن بدن به دريافت تاثيرات خارجى و رشد و حركت و توليد مثل بود ، جوهر حياتى در شريان‌ها حركت مىكرد .\r\nدوم جوهر جسمانى كه سرد و مرطوب بود و معتقد بودند كه مركز آن مغز است و در اعصاب جريان دارد و وظيفه‌اش تامين راه عبور احساس و حركت مىباشد و بالاخره سوم جوهر طبيعى كه گرم و مرطوب بود . وقتى در نظر مىگيريم كه اطباى آن دوره منشاء وريد - ها را جگر مىدانستند و معتقد بودند كه اين رگ‌ها از كبد منشعب مىشوند ، به راحتى مىتوانيم حدس بزنيم كه مركز اين جوهر را جگر و وريدها مىدانستند و معتقد بودند كه وظيفه‌اش دريافت غذا و رشد بدن و توليد مثل به طور كلى است .\r\nهريك از انواع سه‌گانه جوهر داراى قدرت ، و يا مجموعه‌اى از قدرت‌ها بود كه با استفاده از آن‌ها اندام‌هاى مختلف را وادار به عمل مىساخت ، به اين ترتيب قدرت‌هاى مزبور نيز بسته به ماهيتى كه داشتند به سه نوع حياتى ، جسمانى و طبيعى تقسيم مىشدند و خصوصيات اين قدرت‌ها مىبايست وجود مىداشت زيرا عمل هر اندامى منوط به اعمال درست اين قدرت‌ها بود به اين ترتيب مثلا ضربان قلب منوط به وجود و عملكرد صحيح قدرت بخصوصى بود كه در عضلات قلب وجود داشت و به همين ترتيب فعاليت هريك از حواس نيز بسته به قدرت مخصوص به خود بود و به همين دليل هم معتقد بودند كه يك انسان صدا را از راه گوش و بو\r\n\r\n","description":"","footnote":"","page_name":" 17 ","page_number":39},
  {"content":"\r\n\r\nرا از راه بينى احساس مىكند . ما هنوز هم اين تعاريف و تقسيم‌بندى را به كار مىبريم مثلا به آدم كور مىگوئيم كه « قدرت » بينائى ندارد ، جذب غذا هم از طريق قدرت جاذبه‌اى كه در ديواره روده‌ها قرار داشت صورت مىگرفت ، ادرار هم در اثر قدرت دافعه در كليه‌ها دفع مىشد . فرضيه « قدرت‌ها » آخرين كلام براى توضيح چگونگى و علت كار اندام‌هاى مختلف بدن محسوب مىگرديد .\r\nبيمارى ، با توجه به تعريف فوق ، عبارت بود از به هم خوردن نظم اين سيستم در يك محل بخصوصى و از آنجا كه معتقد بودند خلط هيچ‌كس تعادل ايده‌آل را ندارد ، لذا اين امكان هميشه وجود داشت كه نوعى بيمارى عارض گردد ، به اين ترتيب كسى كه ذاتا دموىمزاج بود در معرض خطر خونريزى و ابتلا به كم‌خونى ، قرار داشت و ممكن بود به كورك ، دمل ، التهاب استوماتيت ، بيمارىهاى گلو يا درد مفاصل مبتلا شود زيرا تمام اين بيمارىها داراى ماهيت گرم هستند . در حقيقت اين شخص زندگى خود را همراه با نقطه ضعفى كه در ذات و وجودش قرار داشت شروع كرده بود و هر انسانى واجد يك چنين نقاط ضعفى در ذات و وجود خود بود و نمونه غائى يك چنين انسانى كسى بود كه از به دو تولد نوعى بيمارى در وجودش جا داشت و ما امروز آن را بيمارى مادرزادى يا ارثى مىناميم .\r\nعلاوه بر اين هريك از اخلاط به علت پيدا كردن افزايش يا فساد نيز موجب توليد بيمارى مىشدند به اين ترتيب وظيفه پزشك ، وقتى به بالين بيمارى فراخوانده مىشد اين بود كه ببيند كدام يك از اخلاط چهارگانه بدن بيمار وضع طبيعى خود را از دست داده و علت اين امر چه مىباشد . طبيعى است كه اطلاع پزشك از خلط غالب بيمار به هنگام سلامت كمك زيادى به تشخيص بيمارى توسط او مىنمود ، اما اشكال كار در اين بود كه گاهى اختلال وضع طبيعى چند خلط موجب بيمارى مىگرديد .\r\nاين تقريبا تمام كارى بود كه يك پزشك مىتوانست درباره بيمارى كه هيچ نوعى علامت جسمانى جز تب يا اسهال نداشت انجام بدهد . تنها كارى كه از دست يك پزشك ، در يك چنين حالتى برمىآمد اين بود كه خلط و يا اخلاط مختل شده را پيدا و درمان كند .\r\nاما از سوى ديگر بسيارى از بيمارىها داراى علائم جسمانى بودند و به هركدام اسم خاصى اطلاق مىشد و بالنتيجه تشخيص‌هاى گوناگونى وارد مسئله مىگرديد . معمولا ، و البته نه هميشه ، اسم عارضه اسم بيمارى را مشخص مىساخت و اين روشى است كه هنوز هم به كار برده مىشود براى مثال ما لغت « غش » را به كار مىبريم بدون اينكه مشخص كنيم اين حالت داراى منشاء صرعى ، تتانيك ، اكلامپيتك و يا چيز ديگرى است و يا كلمه « حمله » را بدون اينكه ذكرى از علل آن و اينكه در اثر آمبولوس و يا خون‌روى است به كار مىبريم ، و اين يك شيوه اسم‌گذارى صفوى است و پزشكان آن دوره در مورد اين بيمارىها كه داراى علائم مشخصه بارز بودند ، خيلى بيش از اطباى امروزى به علل طبيعى آن توجه نمىكردند .\r\nبراى نمونه دو بيمارى رايج ريه يعنى ذات الجنب و ذات الريه را مثال مىزنيم . از نظر بيمارىشناسى ، اطباى دورهء صفويه چنين مىپنداشتند كه ذات الجنب دارى علت كاملا صفراوى و يا مخلوط شدن صفرا با خون بوده و گاهى هم داراى ماهيت بلغمى است و ذات الريه هم گاهى اوقات به علت « نزول مواد ترشيده از مغز به ريه » حادث مىگردد . كما اينكه برخى\r\n\r\n","description":"","footnote":"","page_name":" 18 ","page_number":40},
  {"content":"\r\n\r\nاوقات نيز علت آن بلغم و زمانى اختلاط صفرا است . سرفه و درد در ناحيه پهلو دال بر ابتلاى به ذات الجنب و ذات الريه است ، حال علت آن هريك از خلطهاى چهارگانه كه مىخواست باشد .\r\nكاملا واضح است كه در بسيارى از موارد تشخيص علائم بيمارى آسان‌تر از تشخيص علت آن است ، در حقيقت تعدد دواها در آن دوره اين فكر را به وجود مىآورد كه در اغلب موارد ، درست به همان صورتى كه امروز نيز مرسوم است ، درمان به صورت نشانه‌اى و اختصاصى صورت مىگرفت ، به همين دليل هم هست كه مىبينيم على افضل قاطع در كتاب خود به نام قربادين « 1 » خطاب به برادرزاده خود مىنويسد كه تشخيص و تميز امراض از يكديگر مهمترين كار يك طبيب است « 2 » او بيمارىهاى بسيارى را نام مىبرد كه مىتوانند موجب گمراهى افراد تازه كار بشوند . و براى مثال برادرزادهء خود را از اشتباه گرفتن حمله غش معمولى به جاى سكته و اشتباه گرفتن سكته به جاى مرگ برحذر مىدارد « 3 » . او مىگويد كه در سال 1622 در هرات مانع از به خاك سپردن مرد زنده‌اى شد كه فقط سكته كرده بود و چند سال بعد ، يعنى در سال 1641 نيز همين واقعه براى يك غلام گرجى كه در بيمارستان قزوين بسترى بود رخ داد . او اضافه مىكند كه هيچ‌كس را نبايد قبل از 72 ساعت پس از سكته‌اى كه علامات مرگ را در شخص ظاهر ساخته است دفن كرد .\r\nاو هم‌چنين به برادرزادهء خود هشدار مىدهد كه تار شدن چشم به علت سوء هاضمه را حمل بر علائم اوليه آب مرواريد ننمايد و سپس مشكلات تشخيص علت خونريزىهاى روده‌اى را بيان مىدارد .\r\nاز آنجا كه اخلاط را در سراسر بدن در حال حركت مىدانستند و همين اخلاط را هم علت بيمارىها مىپنداشتند ، پس الزاما نمىشد كه براى بيمارى ، از هر نوع كه بود ، محل بخصوصى را در نظر گرفت و محل معينى را براى آن مشخص ساخت و در نتيجه چنين اعتقاد داشتند كه هر بيمارى داراى ماهيت عمومى و تظاهر محلى است ، مثلا آبله كه يك بيمارى با ماهيت خونى است در سراسر بدن پخش بوده و محل تظاهر آن پوست است كه تاول مىزند و بر اين مبنا چنين نتيجه گرفته مىشد كه درمان صحيح هر بيمارى خارج ساختن خلط بيمارشده از بدن بيمار است و بر اين مبنا فصد براى بيرون راندن خون و تنقيه براى تخليه روده‌ها اولين اقدامى بودند كه مىبايست براى درمان هر نوع بيمارى انجام مىگرفتند .\r\nالبته مفهوم اين حرف به هيچ صورتى اين نيست كه در آن دوره دارو درمانى بىارزش\r\n\r\n\r\n","description":"","footnote":"\r\n( 1 ) - اين كتاب در كتابخانه مركزى دانشگاه تهران به نام منافع افضليه ثبت است ( مترجم )\r\n( 2 ) - آنجا كه مىگويد : « از آن جمله امتيازات است فىمابين امراض متشابه و اين امرى بغايه ضرورى است زيرا كه اكثر خطائى كه در معالجات واقع مىشود از عدم تفرقه فىمابين امراض است ( مترجم - نقل از منافع افضليه - نسخه خطى كتابخانه مركزى دانشگاه تهران )\r\n( 3 ) - آنجا كه مىگويد : « . . . بدانكه از جمله امراض آنچه بيشتر مشتبه مىگردد سكته و غش است و فرق ميان آن‌ها به چند وجه مىتوان نمود . . . ( مترجم - نقل از منافع افضليه - نسخه خطى كتابخانه مركزى دانشگاه تهران )\r\n","page_name":" 19 ","page_number":41},
  {"content":"\r\n\r\nشمرده مىشد متاسفانه اين امكان وجود ندارد كه بتوان خلط مولد بيمارى را بدون خلط سالم از بدن خارج ساخت ، و به اين دليل براى مقدار خونى كه از يك نفر گرفته مىشد تا وجودش از خلط بيمار شده تصفيه گردد حدى وجود داشت ، و در اينجا بود كه دارودرمانى ضرورت پيدا مىكرد . به عبارت ديگر مقدار بيمارى كه پس از حد اكثر خونگيرى در بدن يك نفر باقى مىماند از طريق دارو درمانى درمان مىشد .\r\nاما از سوى ديگر اين كار نيز مشكلاتى به همراه داشت . همانطور كه هر بيمار و هر بيمارى واجد نوعى مزاج دانسته مىشد ، هر داروئى هم واجد ماهيت خاصى بود با اين تفاوت كه در اينجا هريك از ماهيت‌هاى چهارگانه گرم ، سرد ، مرطوب و يا خشك خود حالات فرعى ديگرى هم داشتند به اين ترتيب كه مىگفتند فلان دارو گرم درجه يك يا درجه دو و يا درجه سه است . اين درجه‌بندى موجب پيدايش تركيبات بيشمارى مىگرديد و لازم مىشد كه به بيمارى داروئى داده شود كه ماهيت آن متناسب با مزاج او باشد و اين امر كار پزشك را واقعا مشكل مىساخت . كسانى كه كتاب حاجى بابا را خوانده‌اند به ياد مىآورند كه چگونه يك پزشك اروپائى خواست قولنج بيمارى را كه ناشى از مصرف بيش از حد خيار بود با تجويز جيوه درمان كند و يك پزشك ايرانى دراين‌باره نظر داده است كه :\r\n« چه كسى تا به حال شنيده است كه جيوه هم دارو باشد ؟ جيوه سرد است و كاهو و خيار هم سرد هستند و نمىتوان يخ را با يخ آب كرد . نادان چه اطلاعى ممكن است از حرفه پزشكى داشته باشد » .\r\nاشكال كار وقتى بيشتر مىشد كه حتى اطباى تحصيل كرده محق به اخذ تصميم دربارهء ماهيت داروهاى سنتى كه تجويز مىكردند نبودند اما در مورد داروهائى كه بعدا عرضه شده بودند و نمىشد ماهيت آن‌ها را از روى نوشته‌هاى ابن سينا و يا جالينوس تعيين كرد ، اين كار به عهده خود اطبا واگذار مىشد تا تعيين كنند كه داروى مزبور داراى چه ماهيتى از چه درجه‌اى مىباشد . حكيم مؤمن در تحفه المومنين خود فصلى را به چگونگى انجام اين كار اختصاص داده است ، طبيعى است كه در اين مورد هميشه نظر واحدى وجود نداشت به نحوى كه افراد برجسته و صاحب صلاحيتى چون عماد الدين « 4 » و قاضى حموى « 5 » در مورد ماهيت ماده‌اى چون چوب چينى كه در آن ايام وارد صنعت داروسازى ايران شده بود باهم اختلاف داشتند . عماد الدين عقيده داشت كه چوب چينى گرم درجه يك و مرطوب است در حالى كه قاضى حموى نوشته است كه مخلوطى از سرد و گرم و خشك مىباشد .\r\nاين موضوع نيز براى پزشكان دورهء صفويه روشن بود كه برخى عوامل خارجى هم در تامين سلامت شخص مؤثر مىباشند . اين عوامل را شش عدد مىدانستند و آن‌ها را « سته ضروريه » مىناميدند اين عوامل ششگانه موضوع بحث‌هاى بسيارى قرار گرفته و نويسندگان متعدد راجع به آنها قلمفرسائى كرده‌اند ، و آنچه دراين‌باره نوشته شده است بيش از هر نوشته ديگرى از دورهء صفويه به نوشته‌هاى فيزيولوژيكى نزديك است .\r\n\r\n\r\n","description":"","footnote":"\r\n( 4 ) - عماد الدين محمود بن مسعود شيرازى ( مترجم )\r\n( 5 ) - قاضى بن كاشف الدين حموى ( مترجم )\r\n","page_name":" 20 ","page_number":42},
  {"content":"\r\n\r\nيكى از بهترين كتب مربوط به اين مبحث توسط مولف ناشناسى نوشته و به برهان نظام شاه كه بين سالهاى 914 تا 929 در احمد نقر حكومت مىكرد اهداء شده است . اسم كتاب اصلا سته ضروريه است و مولف پس از مقدمهء كتاب مشروحا به توصيف ضرورت اول كه هوا باشد مىپردازد و دامنهء اين بحث به تاثير آب و هوا و زمين كشيده مىشود . ضرورت دوم اغذيه و اشربه است كه مولف طى آن راجع به زمان صرف غذا و مقدار آن و ميزان شراب و استعمال الكل گفتگو مىكند . ضرورت سوم تحرك و استراحت بدنى است ، ضرورت چهارم خواب و ضرورت پنجم اضطراب و راحتى فكر است و مؤلف ضمن آن شرح مىدهد چگونه حال انسان به او كمك مىكند و يا صدمه مىزند و نتيجه مىگيرد كه هرآنچه كه موجب شادى مىگردد بايد تقويت و از آنچه كه موجب غم و غصه است بايد برحذر بود زيرا موجب پيدايش سردى و خشكى در مغز و بالنتيجه انقباض آن مىگردد . ضرورت ششم يا آخرين ضرورت هم جذب و دفع است كه مؤلف با دستاويز قرار دادن آن طبق معمول به بحث در اطراف آميزش جنسى پرداخته و به برخى قوانين كلى بهداشت و سلامتى مىرسد .\r\nيكى ديگر از كتبى كه در اين زمينه نوشته شده است كتابى است بقلم يوسف بن محمد بن يوسف هروى كه منظوم است و راجع به آن در يكى از فصول آينده گفتگوى بيشترى خواهيم داشت . اسم اين كتاب نيز سته ضروريه مىباشد و در سال 941 تاليف شده است ، به غير از اين دو كتاب ، كتب متعدد ديگرى نيز در اين باب وجود دارد .\r\nبراى فراگيرى تمام اين مطالب ، كه بالمال بسيار مفصل بودند ، دو رساله وجود داشت كه دانشجويان رشته پزشكى به ميزانى وسيع از آن‌ها استفاده مىكردند . يكى از اين دو كتاب قانون فى الطب ابو على سينا بود كه به احتمال قوى معروف‌ترين كتاب طبى است كه تا به حال در دنيا برشته تحرير درآمده است . اين كتاب در حدود سال 390 به عربى نوشته شده ، اما از آنجا كه اكثر دانشجويان طب در دورهء صفويه آن‌قدر به زبان عربى آشنا نبودند كه بتوانند از متن اصلى آن استفاده كنند ، تفاسير زيادى از آن به زبان فارسى نوشته و در اختيار اين دانشجويان قرار داده شده بود .\r\nكتاب رايج دوم ذخيره خوارزمشاهى بود كه در سال 528 توسط سيد اسمعيل جرجانى تاليف و به خوارزمشاه هديه شده است . همانطور كه خوانندگان ملاحظه كردند من كتاب حاضر را با ذكر شرح حال اين پزشك عاليقدر شروع كرده‌ام . كتاب ذخيرهء خوارزمشاهى جز از اين نظر كه به زبان فارسى تحرير شده است فرق زيادى با قانون ابن سينا ندارد . در حقيقت ، بايد گفت كه جرجانى گاهى اوقات عين جملات ابن سينا را به فارسى در كتاب خود آورده است .\r\nهر دو كتاب بر يك منوال تدوين گرديده‌اند . بخش اول هر دو كتاب راجع به فيزيولوژى و آناتومى انسان به ميزانى كه در آن ايام مىدانستند ، مىباشد و سپس مطالب اصلى كتاب كه دربارهء بيمارىهاى قسمت‌هاى مختلف بدن هستند شروع شده و سپس چند صفحه‌اى هم به مامائى و بيمارىهاى زنان اختصاص يافته است . هر دو كتاب با اختصاص فصل بزرگى به داروسازى خاتمه پيدا مىكنند .\r\n\r\n","description":"","footnote":"","page_name":" 21 ","page_number":43},
  {"content":"\r\n\r\nمن شخصا پس از بررسىهاى طولانى و مطالعات مكرر نتوانستم هيچ نوع مزيتى بين اين دو كتاب پيدا كنم و اين جاى تعجب نيست زيرا حتى در دورهء خود جرجانى نيز او را شق ديگرى از ابن سينا مىدانستند ، براى مثال نظامى سمرقندى كه در همان ايام مىزيست كتاب ذخيرهء خوارزمشاهى را هم جزو كتب عربى نام مىبرد كه به عقيده او هر پزشكى مىبايست مىخواند . به اين ترتيب چنين به نظر مىرسد كه انتخاب كتاب ذخيره از طرف خوانندگان بيشتر به خاطر زبان فارسى آن صورت مىگرفت و نه به خاطر مطالب آن .\r\nاز نظر بررسى تاريخ پزشكى جاى بسى خوشوقتى است كه مىبينيم در سال 1051 مرد جوانى به نام غياث الدين على در قزوين شروع به تحصيل طب مىكند و عموى اين شخص كه او هم طبيب بود مطالعه كتب چندى را به او توصيه مىكند و از بين اين كتب ، دو كتاب به فارسى مىباشند كه يكى ذخيرهء خوارزمشاهى سيد اسمعيل جرجانى و ديگرى خلاصه التجارب بهاء الدوله است كه راجع به اين كتاب اخير بعدا گفتگوى بيشترى خواهيم داشت .\r\nغياث الدين داراى تحصيلات خوبى بود و بالنتيجه مىتوان گفت آن‌قدر عربى مىدانست كه اگر مىخواست مىتوانست نسخهء اصلى كتاب قانون ابن سينا را بخواند زيرا مىبينيم كتبى كه عموى او مطالعهء آن‌ها را پس از فراگيرى اصول اوليهء طبابت به وى توصيه كرده است همه به عربى مىباشند . در بين كتب عربى كه خواندن آن‌ها به غياث الدين توصيه شده است يكى كتاب شرح الاسباب و علامات است كه به خط نجيب الدين و به قلم يك پزشك ايرانى به نام نفيس بن عيوض كرمانى مىباشد اين كتاب در سال 840 تاليف يافته است . كتاب ديگر هم شرح ايلاقى است كه اصلا اقتباسى است از كتاب قانون ابن سينا توسط شرف الدين ايلاقى ، همراه با تفسيرى از شمس الدين آملى و بالاخره كتابى كه خود آن را تاليف كرده و نام آن را كتاب المفيد گذارده است . اين كتاب يك مجموعه است و نويسنده درباره‌اش مىگويد :\r\n« اين كتاب چكيده‌اى است از مطالب چند كتاب قطور طبى براى اطبائى كه مىخواهند راه خود را تا به آخر بپيمايند » .\r\nدر دورهء صفويه آموزش پزشكان خيلى شبيه به آموزش جراحان بود و پزشك جوان براى كارآموزى به خدمت طبيب كارآزموده‌اى درمىآمد و براى اين منظور سعى مىكرد اين پزشك از زمره كسانى باشد كه در بيمارستان‌ها كار مىكردند ، اما دانشجويان رشتهء جراحى بر خلاف انترن‌هاى امروزى دست به عمل جراحى نمىزدند . اگر پدر يا عموى دانشجوئى پزشك بود كارآموزى را نزد او انجام مىداد . راجع به سئوالات مربوط به بيمارىها و چگونگى ثبت آن‌ها هم در بخش دوم ، فصل اول ، كه دربارهء آموزش جراحان مفصلا بحث شده است صحبت خواهد شد .\r\nدر دورهء صفويه هيچ كتاب پزشكى بزرگى نوشته نشده است و شاخص اين دوره جزوات و رسالات كوچك دربارهء مطالب خاص و يا تفسير كتب بزرگ است و اين خود بزرگترين دليل انحطاط علم پزشكى در اين دوره محسوب مىگردد و نشان مىدهد كه هيچ عقيدهء جديدى در اين دوره عنوان نگرديده و هيچ نظريهء قديمى تكميل نشده است . بزرگترين عملى كه اطباى اين دوره مىتوانستند انجام بدهند انجام اعمالى بود كه از اجدادشان به ارث\r\n\r\n","description":"","footnote":"","page_name":" 22 ","page_number":44},
  {"content":"\r\n\r\nبرده و لطائفى كه خود به آن‌ها اضافه كرده بودند . اين عمل موجب بوجود آمدن يك سرى نوشتجات نغز شده است ، ولى مسلما يك كار علمى نيست .\r\nدورهء صفويه از نظر پزشكى ، با تحرير دو كتاب ، كه يكى از آن‌ها به وسيلهء يك پدر و پسر نوشته شده بود شروع مىگردد و هر دو هم مبتنى بر ذخيرهء خوارزمشاهى مىباشند .\r\nيكى از اين دو كتاب زبده القوانين العلاج است و تاليف محمد بن هبت الله سبزوارى ملقب به نجات الطبيب مىباشد . از اين كتاب سه نسخهء خطى در انگلستان وجود دارد كه نسخهء متعلق به موزهء بريتانيا از همه موخرتر است . نسخهء دوم در آكسفورد نگاهدارى مىشود و تاريخ ندارد و نسخهء سوم كه در كتابخانهء  Old India Office  قرار دارد به گونه‌اى منحصر به فرد جالب مىباشد به اين ترتيب كه در صفحهء آخر كتاب مطلبى به خط شخصى غير از محرر كتاب نوشته شده است و همين نوشته هم كتاب مزبور را جالب و منحصر به فرد ساخته است .\r\nاين نوشته به زبان فارسى است و مضمون آن چنين است :\r\n« اين كلمات ، و آنچه در اينجا نوشته شده است از جانب الاحقر محمد فرزند هبت الله سبزوارى در پانزدهم ربيع الاول به غياث حكيم هديه گرديده است » تاريخ تحرير كتاب 871 هجرى قمرى ( 1466 ميلادى ) است و من تصور مىكنم كه اين كتاب متعلق به خود نويسنده و اولين نسخه از كتاب مزبور بوده و به خط خود مؤلف به پسرش هديه شده است .\r\nنحوهء تدوين كتاب مشابه تمام كتب كوچك درسى است كه در آن ايام نوشته شده‌اند ، به علاوه تمام اين كتب ظاهرا به منظور واحدى نوشته شده‌اند كه به نظر من فراهم ساختن امكان استفاده از آن‌ها براى پزشكانى بود كه يا كتب مفصلى نظير قانون ابن سينا و ذخيرهء خوارزمشاهى را در اختيار نداشتند و يا اينكه مىخواستند كتاب مختصر و در عين حال جامعى كه براحتى قابل حمل باشد در اختيار داشته باشند تا در مواقع ضرورى بتوانند به آن رجوع كنند زبدهء القوانين العلاج مشتمل بر 14 فصل دربارهء تمام بيمارىهاى انسان ، از سر تا پا ، از جمله يك فصل هم درباره بيمارىهاى لگن خاصره زن است . در فصل هفتم شرح جالبى دربارهء چگونگى و نحوهء درمان جراحاتى از شكم كه از آن مدفوع خارج مىشود داده شده است ، فصل آخر كتاب هم طبق معمول مربوط به مارگزيدگى است .\r\nپسر او غياث الدين كه در ابتداى اين بخش شرح حال مختصر او را ذكر كرده و يادآورى نمودم كه كتاب او از نظر بررسى طب در دورهء صفويه تا چه حد ارزشمند مىباشد كتاب مرات الصحت را نوشته است . كتاب مزبور از نظر چگونگى تدوين مشابه كتاب پدرش مىباشد . اما روىهم‌رفته به مراتب ثقيل‌تر و خشك‌تر نوشته شده است . كتاب پدر را مىتوان براى سرگرمى و كتاب پسر را براى بهره‌بردارى خواند .\r\nدر پايان بايد از بهاء الدوله و كتابش به نام خلاصه التجارب نام برد . مختصرى از شرح حال اين پزشك نويسنده در پيش‌گفتار كتاب حاضر آمده است . حقيقت امر آن است كه بهاء الدوله از پزشكان هم‌دورهء صفويه نيست زيرا طبق مندرجات كشف الظنون كتاب او در سال 906 تاليف يافته است ، اما اين تاليف و تعاليم آن چنان اثر عميقى در طب دورهء صفويه داشته است كه بدون شك لازم است مطالب مختصرى درباره آن ذكر گردد .\r\n\r\n","description":"","footnote":"","page_name":" 23 ","page_number":45},
  {"content":"\r\n\r\nاز خلاصه التجارب نسخ خطى فراوان در دسترس مىباشد و اغلب كتابخانه‌هاى كشورهاى شرقى يك يا چند نسخه از آن را در اختيار دارند ، اين كتاب سه بار در هندوستان چاپ سنگى شده است : بار اول كه به نام نسخهء حكيم فخر الدين معروف است در سال 1286 در  Cownpore  به چاپ رسيد . اين نسخه سپس براى بار دوم در سال 1322 در بمبئى چاپ شد و بالاخره براى بار سوم و به احتمال زياد براى آخرين بار ، در سال 1326 به چاپ رسيد و اين چاپ به نام نسخه منشى نوال كيشور معروف است . در هر سه نسخه مزبور تاليف كتاب به غلط به پزشكى كه سال‌ها بعد مىزيست ، يعنى حكيم علوى خان « 6 » نسبت داده شده است .\r\nكتاب مزبور به عربى و اردو هم ترجمه گرديده اما تا آنجا كه من اطلاع دارم به هيچ‌يك از زبان‌هاى اروپائى برگردانده نشده است .\r\nنسخه‌هاى موجود از نظر مقدار مطالب باهم گوناگونى دارند و جامع‌ترين آنها تا آنجا كه من اطلاع دارم نسخه‌اى است كه خودم در سال 1346 در تهران خريدارى كردم و اينك در كتابخانه رويال كالج لندن قرار دارد . اين كتاب داراى بابى درباره جراحى است كه در نسخ چاپ سنگى آن وجود ندارد . نسخه فخر الدين داراى 28 باب مىباشد در حالى كه نسخه نوال كيشور فقط 25 باب دارد . باب‌هاى افتاده اين كتاب عبارتند از باب‌هاى مربوط به نظافت فردى ، طبقه‌بندى بيمارىها و انواع تب‌ها .\r\nكتاب به شيوهء كتاب حاوى رازى تدوين و تنظيم شده است ، به اين معنى كه در توضيح مطالب مختلف نظم خاصى در نظر گرفته نشده و چنان است كه گوئى يك سلسله مطالب پزشكى ، بدون نظم و قاعده معينى يك جا جمع‌آورى و جلد و صحافى شده‌اند ، با وجود اين ، اين نكته نبايد ناگفته گذاشته شود كه نحوهء تدوين آن منطبق با شيوه‌اى است كه در آن سال‌ها رايج بوده است به اين معنى كه كتاب با شرح بيمارىهاى مغز شروع شده و با شرح داروها خاتمه پيدا مىكند . در اين كتاب كه طبعا فهرستى هم ندارد نكات فراوان پزشكى نظرى و پزشكى عملى گردآورى شده . در پيشگفتار كتاب حاضر ، من توضيحات بهاء الدوله را درباره سياه سرفه و تب يونجه « 7 » ( حساسيت نسبت به گردهء گياهان ) ، كه معتقدم اولين توضيحاتى هستند كه دربارهء اين دو عارضه داده شده‌اند نقل كرده‌ام . علاوه بر اين دو موضوع ، بهاء الدوله هم‌چنين متوجه شده است كه طاسى در بين افراد الكن بسيار نادر مىباشد و كسانى كه ميوه زياد مىخورند بيش از ديگران در معرض ابتلاى به آب مرواريد قرار دارند و پيدايش لكه‌هاى رنگى روى پوست بدن و صورت آدم مصروع نشانه آن است كه حملات صرع در وى متوقف خواهد شد . خلاصه التجارب نه تنها در سراسر دورهء صفويه ، بلكه تا سال‌ها پس از آن نيز يك كتاب طراز اول آموزش پزشكى محسوب مىشد .\r\nاولين كتاب ارزشمند پزشكى كه پس از به قدرت رسيدن صفويه برشته تحرير درآمد دستور العلاج سلطان على جنيدى خراسانى هروى است . از اين كتاب نسخ خطى فراوانى\r\n\r\n\r\n","description":"","footnote":"\r\n( 6 ) - پزشك ايرانى دورهء نادر شاه كه در هندوستان زندگى مىكرد و همراه نادر به ايران آمد ( مترجم )\r\n( 7 ) -  Hay fiever \r\n","page_name":" 24 ","page_number":46},
  {"content":"\r\n\r\nباقى مانده است و در سال 1271 در  Lucknow  چاپ سنگى شده است . باب اول كتاب دربارهء حفظ الصحه ، علل بيمارىها و نبض است . باب دوم و سوم دربارهء خود بيمارىها است با اين تفاوت كه باب دوم درباره علائم موضعى بيمارىها و باب سوم درباره بيمارىهاى عمومى است . سلطان على اين كتاب را در سال 932 به شكرانهء توفيق در مداواى بيمارى كليه يكى از شاهزادگان دربار كوشكونجى كه در آن زمان بر سمرقند حكومت داشت برشته تحرير درآورد ، اين ناحيه با وجود آن كه جزئى از ايران بود حكمرانانش با دربار صفويه ميانهء خوشى نداشتند .\r\nحال از كتب طبى دورهء صفويه مىگذاريم و به اشخاص مىپردازيم . در اين مورد با كمال تاسف مىبينيم با وجود آنكه پزشكان بسيار عاليقدرى در دربار ( مخصوصا در دورهء شاه عباس كبير ) خدمت مىكردند ، كمتر به نوشته يا مطلبى از ايشان برمىخوريم كه از نظر توجيه تاريخ طب آن دوره واجد اهميت باشد .\r\nبه احتمال قوى معروف‌ترين پزشكان در دورهء مورد بحث عماد الدين « 8 » و پسرش محمد باقر مىباشند . آن‌ها هر دو به خانواده‌اى تعلق داشتند كه در پزشكى از شهرت خاصى برخوردار بود به نحوى كه عماد الدين با استفاده از كتب و مطالبى كه جدش به رشته تحرير درآورده بود علم پزشكى را آموخت . پدر عماد الدين ، مسعود بن محمود ملقب به ركن الدين بود و با وجود آن كه او اصلا شيرازى بود ، كاشى ناميده مىشد زيرا قسمت اعظم عمر خود را در كاشان گذرانده بود ، اما پسرش كنيهء شيرازى يافت . مسعود شاگرد استاد عاليقدر صدر الدين على و پزشك دربار شاه تهماسب بوده است . او در سال 945 وفات يافت .\r\nدر همين خانواده پزشك مشهور ديگرى به نام كمال الدين حسين وجود داشت كه ابتدا پزشك شاه نعمت الله يزدى « شاه درويشان » در ماهان در نزديكى كرمان بود و بعد به خدمت خان احمد آخرين فرمانرواى سلسله كوچكى كه در گيلان حكومت مىراند درآمد و از آن جا به دربار شاه تهماسب رفت و از نظر درمان‌شناسى شهرتى به هم رساند . من فقط به يكى از كارهاى اين شخص كه رسالهء در ترياك نام دارد دست يافتم . او بعدا همان‌طور كه در فصل اول آمده است از چشم شاه افتاد و برطبق تذكرهء سام ميرزا در سال 953 درگذشت .\r\nپس از مسعود بن محمود ، پسرش محمود ملقب به عماد الدين جاى وى را گرفت ، اما احتمالا وقتى برادرش كمال الدين از نظر شاه افتاد او نيز نتوانست موقعيت خود را در دربار حفظ كند و به سوى خود معطوف نگاه دارد و به اين دليل به دربار عبد الله خان استاجلو فرمانرواى شيروان رفت ، اما اين مسافرت پايان كار طبابت او محسوب نمىشود زيرا از آنجا به مشهد مهاجرت كرد و در آنجا به طبابت پرداخت و احتمالا همان‌جا هم فوت كرد .\r\nعماد الدين به عنوان يك پزشك ، يك استاد و يك نويسنده شهرت دارد اما باقى ماندن نام او در تاريخ بيشتر به خاطر اشتهارى است كه در امر نويسندگى دارد . مهمترين كار او ، از نقطه نظر پزشكى ، شرحى است كه دربارهء يك بيمارى جديد ، كه در همان ايام به ايران راه يافته بود و او آن را آتشك ناميده است و هم‌چنين يك داروى جديد كه آن هم تازه به ايران\r\n\r\n\r\n","description":"","footnote":"\r\n( 8 ) - عماد الدين محمود بن مسعود كاشى ( مترجم )\r\n","page_name":" 25 ","page_number":47},
  {"content":"\r\n\r\nآورده شده و قدرتمندترين دارو براى درمان آتشك شناخته مىشد « 9 » نوشته است . نوشته‌هاى او دربارهء اين دو موضوع بعدا معيار كار تمام پزشكان ايرانى در اين زمينه قرار گرفت و نويسندگان بيشمارى آن را بازگو كردند .\r\nعلاقهء اصلى عماد الدين به داروپزشكى بود زيرا مىبينيم كه رسالهء جامعى درباره داروى ديگرى كه براى درمان آتشك به كار برده مىشد و آن را آتريلال ناميده است و كتاب جامعى هم دربارهء داروها و تركيبات داروئى كه آن را تركيبات شاهيه ناميده است نوشته است . من خود شخصا نسخهء خطى از اين كتاب اخير را نديده‌ام اما حدس مىزنم كه بايد ترجمه‌اى از كتاب قديمىترى به همين نام باشد . اگر اين حدس درست باشد ، كتاب اصلى مىبايست قاعدتا به عربى بوده باشد زيرا اين كتاب بيشتر به صورت مجموعه مطالبى است كه عده‌اى پزشك درباره داروهاى مختلف نوشته باشند .\r\nبه هر صورت كتاب به دستور شاه تهماسب برشته تحرير درآمده است ، از سوى ديگر اين امكان نيز هست كه كتاب مزبور صرفا به خاطر استفادهء اطباى اصفهانى نوشته شده باشد ، تركيبات شاهيه يك كتاب نسبتا قطور بوده و شامل يك مقدمه و بيست و پنج فصل مىباشد و يك نسخه خطى از آن در كتابخانه آستان قدس رضوى نگاهدارى مىگردد . اين نسخه تاريخ 1090 هجرى قمرى ( مطابق 1679 ميلادى ) را دارد .\r\nاز عماد الدين هم‌چنين رساله‌اى دربارهء فوائد و مضار ترياك « 10 » و رساله‌اى هم دربارهء سنگ ترياق باقى مانده است كه راجع به هر دو در فصل بعد مطالب كافى خواهيم نوشت .\r\nاز ديگر كتب اين طبيب دورهء صفويه كتاب كوچكى دربارهء طب كودكان و جزوه‌اى هم درباره طب عمومى است ، اسم اين كتاب اخير رساله ينبوع فى علم طب است و شباهت تام به ساير رسالاتى دارد كه در آن ايام نوشته شده‌اند به اين معنى كه باب اول آن دربارهء اندام‌هاى مختلف بدن است و از فصل دوم تا شانزدهم بيمارىهاى مختلف توصيف گرديده‌اند ، فصل هفدهم دربارهء تومورها و فصل هيجدهم دربارهء انواع تب‌ها است ، و بالاخره در فصل آخر به موضوع مورد علاقه خاص خود يعنى داروها مىپردازد . كتاب در سال 981 ، يعنى سال وفات شاه تهماسب به پايان رسيده و به احتمال زياد آخرين كتاب عماد الدين نيز مىباشد .\r\nعماد الدين علاوه بر كتب و رسالات فوق الذكر ظاهرا يك كار كلاسيك نيز انجام داده است زيرا در كتابخانهء سردار جنگ « 11 » در حيدرآباد كتاب خطى به نام تفسيرى بر قانون ابن سينا وجود دارد كه منسوب به او مىباشد .\r\nبدون شك بايد گفت كه رسالهء آتشك او ، يعنى همان بيمارى كه اينك سيفيليس ناميده مىشود ، مهمترين كتابى است كه بدست اين شخص برشته تحرير درآمده است . سيفيليس در سال 897 از آمريكا به اروپا راه يافت و با سرعت عجيبى به سوى شرق گسترش پيدا كرد\r\n\r\n\r\n","description":"","footnote":"\r\n( 9 ) - منظور چوب چينى است به « تاريخچه چوب چينى در ايران » تاليف محسن جاويدان رجوع شود ( مترجم )\r\n( 10 ) - رساله در ترياك يا افيونيه ( مترجم )\r\n( 11 ) - اين كتابخانه كه وابسته به موزه‌اى به همين نام مىباشد به نام سالار جنگ است ( مترجم )\r\n","page_name":" 26 ","page_number":48},
  {"content":"\r\n\r\nزيرا مىبينيم كه بهاء الدوله ، اين پزشك دقيق و موشكاف ايرانى در نوشته‌اى مربوط به سال 906 مىنويسد :\r\n« من به وجود بيمارى پى برده‌ام كه تا به حال در هيچ‌يك از كتب طبى مطلبى دربارهء آن نوشته نشده است و اين بيمارى آبله ارمنى است كه از فرنگ آمده است . آبله ارمنى از فرنگ به كنستانتينوپل و از آنجا به عربستان سرايت كرد و در سال 904 در آذربايجان ديده شد و از آنجا به عراق ( اراك فعلى ) و فارس رسيد و بسيارى از مردم اين قسمت‌ها و قسمت‌هاى ديگر به آن مبتلى شدند و هم‌اكنون نيز از اين ابتلا رنج مىبرند . »\r\nبهاء الدوله بعدا اضافه مىكند كه « ارمنى دانه اندر خراسان به آبله فرنگ مشهور بود . » اين بيمارى بعدا به عنوان يك بيمارى مستقل شناخته شد و عماد الدين آن را آتشك ناميد .\r\nاز ظواهر امر چنين برمىآيد كه عماد الدين رسالهء خود را دربارهء اين بيمارى در اواخر عمر نوشته است ، زيرا در آن قيد كرده است كه پس از مسافرت به مشهد و « فتورى كه در قدرت خود احساس كردم » رسالهء مزبور را نوشتم و اين مطلبى است كه از نوشته‌هاى صفحهء آخر نسخه‌اى كه من در كتابخانه خود دارم نيز استنباط مىگردد . در صفحه آخر اين كتاب آمده است كه :\r\n« تحرير اين كتاب به خط عليرضا بن حسن بن مسعود طبيب كه برادرزادهء مؤلف است در آخرين روز جمادى الاول سال 984 به پايان رسيد . تاريخ اختتام تاليف كتاب به دست استاد ابن مسعود بن محمود ، يعنى محمود طبيب ، ( كه خداوند تا پايان عمر سلامتش بدارد و عمرش را تا دنيا دنياست پايدار بدارد ) دومين پنجشنبه ربيع الاول 977 است . »\r\nجاى تعجب است كه در فاصله زمانى كه بهاء الدوله مطالب خود را دربارهء آتشك نوشت و مطالب بسيار مفصل‌ترى كه بعدا عماد الدين در اين زمينه نوشت هيچ مطلبى دربارهء اين بيمارى برشته تحرير درنيامده است . به‌هرحال چنين به نظر مىرسد كه نويسندگان بعدى همه به آنچه كه عماد الدين در اين باره نوشته است استناد جسته‌اند و دستورات همين شخص است كه تا سال‌ها بعد براى درمان اين بيمارى به كار مىرفت تا جائى كه حتى در علاج الابدان كه در اواخر دورهء گوركانيان در هندوستان نوشته شد نيز براى درمان آتشك همان مطالب و دستور العمل‌هاى عماد الدين بازگو گرديده است .\r\nاين رساله با كلمات و جملات نسبتا ناخوش‌آيندى شروع مىشود و عماد الدين ضمن آن كه بىجهت خود را بزرگتر از آنچه كه هست نشان مىدهد سعى در انكار مطالب بهاء الدوله را كرده و اين‌طور مىنويسد :\r\n« الحمد لله المحمود فى كل فعاله و الموات على سيدنا محمود احمد ، و الائمه ، و اما بعد چون مرضى كه معروف به آتشك است در زمان سابق نبود و از اطباى مصنف ، كتابتش كسى مشاهده آن ننموده و از متاخرين كسى كه مرتبهء تاليف كتابى داشته باشد نبوده كه درباره آن مرض اهتمام مىكند و قليل و كثير چيزى بنويسد ، اگرچه مير بهاء الدوله نوربخشى در طب كتابى تصنيف كرده و جمع ميان بعضى اقوال اطباى يونانى و مجريان هندوستانى نموده و در اين مرض كمى آورده كه ما آن را نقل خواهيم كرد اما چنان كه داب علما بود آن را تعريف\r\n\r\n","description":"","footnote":"","page_name":" 27 ","page_number":49},
  {"content":"\r\n\r\nو ذكر اسباب و علامات و معالجات نكرده ، مجملى آورده كه از آن شفاى عليلى و دواى قليلى حاصل نمىشود . ذكر اطبا بر فرض كه مرتبهء تاليف داشته باشد بعضى از ايشان به مسكرات و مغيرات عقل مداومت مىنموده‌اند يا فرصت نمىيافته‌اند يا حواس آن‌چنان صحيح نمىبود كه متوجه شوند ، از جمله مولانا شرف الدين حسن طبيب شيرازى كه اوقات او تمام صرف بنك و افيون و خمر مىشد و دراين‌باره چيزى از او مذكور نشد و بعضى دگر كه مبتلا به خدمت حكام بودند و ايشان را خود بواسطه توجه به خدمت مخدوم و رتق و فتق مهمات دنياوى اصلا مجال آن نشد كه در اين باره چيزى بنويسند » « 12 »\r\nعماد الدين پس از اين مقدمه رسالهء خود را با مقايسهء آتشك و آبله شروع مىكند و بين آن‌ها و سياه‌زخم و جرب فرق قائل مىشود ، و سپس در مورد چگونگى اشاعهء آن بدرستى اظهار مىدارد كه آميزش جنسى علت اصلى ابتلا است ، اما مىبينيم كه از اين حد نيز پا فراتر مىگذارد و با عنوان كردن امكان ابتلا در مستراح‌ها بنيانگذار فكرى مىشود كه هنوز هم وجود دارد و به قوت خود باقى است اما از سوى ديگر نظريه او دربارهء اينكه بيمارى مزبور نمىتواند ارثى باشد و از اين راه به كسى منتقل گردد درست نيست . او دراين‌باره مىنويسد :\r\n« . . . . و اقوى انواع سرايه آن است كه از مباشره واقع شود ، بعد از آن آنچه در حمام واقع شود چون بخارات بدن مريض كه متكيف به كيفيت رديه است در حمام بسيار بيرون مىآيد و از ممر استنشاق و دخول در مسام ، در ظاهر و باطن تاثير عظيم مىكند و اگر اتفاق افتد كه در موضعى كه مريض نشسته باشد بنشيند اثر عظيم‌تر باشد و اگر داند و مطلع شود اثر آن از همه عظيم‌تر باشد و گاه باشد به مجرد زخم تيغى كه سر تراشيده باشند به آن تيغ صاحب اين مرض را حادث شود و اين حال اگرچه محل استبعاد است و اين مرض از امراض متوارثه نيست و اگر در خزانه پيدا شود از رهگذار سرايت است و گاه باشد كه از مواكله پيدا شود ، و لبنيات را از انواع مطعومات تاثير اعظم است از باقى مطعومات ، و تاثير آن در اين باب به حدى است كه از كاسه يا كوزهء كه صاحب اين مرض مباشرت نموده باشد سرايت كند در پوشيدن جامه ، خاصه پيراهن و زير جامه ، و اگرچه بعد از شستن باشد ، و اكثر اين حالات بىتاثير نفسانى نباشد و اگر شخصى را علمى نباشد غالب آن است كه از تاثير محفوظ مىماند » « 13 »\r\nطبيعى است يك چنين اظهارنظرى از طرف يك پزشك طراز اول تا چه حد مىتواند موجب وحشت عمومى بشود ، و يك چنين امرى چندان دور از رويدادهاى مشابه در روزگاران ما نمىباشد ، اما به‌هرحال آنچه كه عجيب‌تر است اينست كه مىبينيم اين ترس دامنگير افراد تحصيل‌كرده هم شده بود براى مثال غياث الدين منصور وزير از زمره كسانى بود كه سراسر عمر را با وحشت از ابتلاى به آتشك گذراند . مىنويسند او چنان از ابتلاى به سيفيليس مىترسيد\r\n\r\n\r\n","description":"","footnote":"\r\n( 12 ) - اين قسمت به جاى ترجمه از متن انگليسى ، از روى كتاب آتشك ، نسخه خطى كتابخانه مجلس شوراى ملى استنساخ شده است ( مترجم )\r\n( 13 ) - اين قسمت بجاى ترجمه از متن انگليسى ، عينا از روى كتاب آتشك ، نسخه خطى موجود در كتابخانه مجلس شوراى ملى استنساخ شده است ( مترجم )\r\n","page_name":" 28 ","page_number":50},
  {"content":"\r\n\r\nكه با ديگران دست نمىداد و يا اينكه دست خود را به داخل آستين مىكشيد و سپس دست مىداد و يك چنين عملى از شخص دانشمندى چون او كه براى نظارت بر تعمير رصدخانه مراغه انتخاب شد و كتابى به نام حكمت العين در زمينه چشم و بينائى نوشته است واقعا عجيب است . وفات غياث الدين منصور را 947 نوشته‌اند اما ننوشته‌اند كه علت مرگ او چه بوده است .\r\nبقيهء رساله آتشك به درمان اين بيمارى اختصاص داده شده و در آن تعداد فوق العاده زيادى دارو ، كه اكثرا داراى ماهيت مسهلى هستند تجويز گرديده است ، اما آنچه كه مايه تعجب مىباشد اين است كه عماد الدين هيچ‌يك از ترياق‌ها را ، جز يكى ، براى درمان اين بيمارى مؤثر ندانسته و نوشته است اگر ترياقى به كار برده مىشود بايد ترياق فاروق باشد .\r\nعماد الدين را بايد مرد فوق العاده عاقلى بدانيم زيرا مىبينيم كه با كمال فروتنى اظهار مىدارد كه اكثر داروها و موادى كه توصيه كرده است درمان قطعى آتشك نمىباشند . او در اين باره مىنويسد :\r\n« . . . . بلكه دوائى كه معادل او دوائى نيست زيبق است كه او به تنهائى و بىدوائى ديگر كافى است و دواهاى ديگر اگرچه هزار باشد قائم مقام او نمىتواند شد و سبب اين بعدا بگويم و اما تصفيه به غير از مستفرغات و معدلات مذكوره دو چيز عمده است كه يكى بيخ چينى بانواع شرب ، و ديگرى ادويه‌اى كه در آن زيبق داخل است » « 14 »\r\nعماد الدين سپس به شرح حبى كه خود ساخته و حاوى جيوه بود و حب مشابه‌اى كه از اروپا آورده مىشد مىپردازد و اظهار مىدارد كه اين حب اخير براى استفاده معمولى فوق العاده خطرناك است و سپس خوانندگان را از خطر مسموميت با جيوه برحذر مىدارد .\r\nرساله با انتقادى طولانى از بهاء الدوله و آرزوى اينكه اى كاش مىتوانست نوشته‌هاى او را تصحيح مىكرد خاتمه پيدا مىكند ، اما برغم تمام اين ايرادها ، و برغم مفصل‌تر بودن مطالب مندرج در رساله آتشك افتخار اولين توضيح صحيح از بيمارى سيفيليس در ايران ، بدون هيچ شكى نصيب بهاء الدوله مىباشد .\r\nتاريخ وفات عماد الدين معلوم نيست ، اما اين را مىدانيم كه از او لااقل يك پسر باقى ماند كه او هم شغل طبابت پيش گرفت و در كار خود بسيار موفق شد زيرا در زمرهء پزشكان دربار شاه عباس كبير درآمده اسم اين پسر محمد باقر بود و از او كتب و نوشته‌هاى چندى باقى مانده است اما وى شهرت خود را مديون اين نوشته‌ها نيست زيرا چندان مهم و بديع نيستند معروفيت او بيشتر به خاطر آن است كه پزشك بسيار حاذقى بود . در كتاب تحفه المومنين از محمد باقر به عنوان « مرحوم » نام برده شده است و ما مىدانيم كه تاليف و تحرير اين كتاب در سال 1079 به پايان رسيده است ، از سوى ديگر اين را نيز مىدانيم كه محمد باقر در لشكركشى شاه عباس در سال 1012 به تبريز همراه او بوده است ، به اين ترتيب او قاعدتا مىبايست بين حدود سال‌هاى 988 تا 1079 زندگى كرده باشد .\r\nعلاوه بر اين شخص سه نفر ديگر هم به نام محمد باقر وجود دارند كه نبايد با او اشتباه\r\n\r\n\r\n","description":"","footnote":"\r\n( 14 ) - اين قسمت بجاى ترجمه از متن انگليسى ، عينا از روى كتاب آتشك ، نسخه خطى كتابخانه مجلس شوراى ملى استنساخ شده است ( مترجم )\r\n","page_name":" 29 ","page_number":51},
  {"content":"\r\n\r\nبشوند . يكى از ايشان از خاندان رسول خدا است و به همين دليل نام وى با سيد شروع مىشود .\r\nپدر اين شخص سيد نور الدين على از كرك به ايران آمد و مورد اكرام فراوان شاه تهماسب اول قرار گرفت و در سال 961 وفات يافت . پسر نور الدين با دختر مجتهدى به نام شيخ على بن عبد العلى الاملى ازدواج كرد و از آن پس نام خانوادگى « داماد » يافت .\r\nپسر او محمد باقر مشهور به « ميرداماد » از طرف دربار شاه عباس كبير با آغوش باز پذيرفته شد و در دربار اين پادشاه بزرگ بود كه توانست استعدادهاى مختلف خود را بروز بدهد . او يك دوجين كتاب به نثر و كتابى هم به نظم نوشت كه برخى از آن‌ها داراى امضاى اشراق است . اين شخص بيشتر يك انسان آزاده محسوب مىگشت زيرا دربارهء يكى از آثار او به نام صراط المستقيم يك منقد ادبى نوشته است « مسلمان نشنود كافر نبيند » مير داماد در سال 1041 وفات يافت .\r\nنفر سوم محمد باقر عليخان نام داشت كه پسر محمد حسين و پزشك شاه سليمان و جانشين وى شاه سلطان حسين بود اين شخص شرح مفصلى دربارهء داروهاى بيمارىهاى قلبى نوشته است كه حاوى يك مقدمه ، چهارده فصل و يك پايان‌نامه مىباشد ، و يك رساله هم به نام دستور العمل فى الحوميات دارد كه حاوى هشت باب است . در اين رساله اخير انواع تب‌ها از جمله تب مطبقه و آبله شرح داده شده‌اند . محمد باقر عليخان هم‌چنين كتابى به نام مرآت الجمال نوشته است كه درباره زنان است و يك نسخه از آن در كتابخانهء دانشگاه كمبريج نگاهدارى مىشود . اين كتاب در سال 1262 در  Lucknow  چاپ سنگى شد و بخش‌هائى از آن توسط نويسندگان بعدى به كرات تكرار و رونويسى گرديد .\r\nدر اينجا شايد لازم باشد كه از يك محمد باقر ديگر نيز نام برده شود . اين شخص در هندوستان مشهور گشت . پدر او نيز پزشك بود و در تبريز طبابت مىكرد . از اين شخص دو پسر باقى ماند كه هر دو پزشك شدند . يكى از ايشان مير قابل نام داشت و پزشك درباره شاه عباس كبير گرديد و ديگرى كه محمد باقر ناميده مىشد ابتدا در قزوين و پس از آن در اصفهان نزد « داماد » به تحصيل پرداخت و سپس به هندوستان مهاجرت كرد و پزشك وزير خان خانان و پس از او پزشك قلى قطب شاه حاكم گلكنده گرديد . يكى از كتابهاى اين شخص كه به دست ما رسيده است رسالهء شيافت و مراهيم نام دارد .\r\nاز جمله ديگر كتب جالبى كه در اين دوره برشته تحرير درآمدند زاد المسافرين است .\r\nاين كتاب را نبايد با كتاب ديگرى به همين نام كه سال‌ها پيش از آن توسط ناصرخسرو نوشته شده است و از نظر پزشكى اهميت زيادى ندارد اشتباه كرد . البته در بسيارى از كتب پزشكى معتبر فصلى به مسافرين اختصاص داده شده است اما كتاب زاد المسافرينى كه در زمان صفويه نوشته شده تماما درباره مسافرين است و در آن چگونگى حفظ سلامتى مسافر به هنگام مسافرت و بيمارىهائى كه معمولا به آن مبتلا مىگردد شرح داده شده است . اين كتاب ، بر خلاف اغلب كتب آن دوره براى شاه و يا يكى از بزرگان نوشته نشده است . مؤلف كتاب محمد مهدى بن علىتقى است و كتاب خود را براى يكى از دوستانش به نام ميرزا محمد اسد على كه ( اين روزها در جستجوى آنچه كه بهتر و جديدتر است مىباشد و به مسافرت‌هاى سريع عادت دارد و اغلب در حال رفت و آمد به شهرها و ديار مختلف است ) نوشته است . با تعريفى كه\r\n\r\n","description":"","footnote":"","page_name":" 30 ","page_number":52},
  {"content":"\r\n\r\nبه اين صورت از ميرزا محمد اسد على به عمل آمده است بدون شك مىتوان گفت كه او تاجر بوده است .\r\nاز شواهد امر چنين استنباط مىگردد كه محمد مهدى با تاليف كتاب زاد المسافرين خواسته است به تمام سؤالات طبى كه يك مسافر در حين مسافرت با آن‌ها مواجه مىگردد جواب داده باشد . كتاب مشتمل بر دو بخش است : در بخش اول مؤلف قوائد اوليه‌اى را كه هر مسافرى بايد بداند و اين كه چطور بايد خود را از شر گرما و سرما محفوظ نگاهدارد و چه بايد بخورد و چه بايد بياشامد و چطور بايد اسب خود را تيمار نمايد شرح داده است .\r\nدر فصل دوم هم گفته است كه مسافر چطور مىتواند بدون مراجعه به پزشك شخصا برخى بيمارىهاى خود را از جمله مارگزيدگى و مسموميت ناشى از ترياك را درمان نمايد .\r\nدر آخر كتاب نيز از اشكالاتى كه مراجعات مكرر مشترىها و تغييرات ناگهانى و بزرگ و پشت سر هم سياسى در تحرير اين كتاب برايش فراهم كرده بودند شكايت نموده است .\r\nاز زاد المسافرين محمد مهدى نسخ خطى فراوانى وجود دارد ، بطورى كه تنها در كتابخانه دانشكده طب تهران هفت نسخه از آن يافت مىگردد « 15 » و شنيده‌ام كه در سال 1275 نيز چاپ گرديده است .\r\nدو كتاب ديگر نيز وجود دارد كه به نويسنده‌اى به همين نام منسوب هستند . يكى معادن التجربت است كه بنا به عقيده فوناهن « 16 » كتابى است كه داروها در آن بر طبق نظام الفبائى شرح داده شده‌اند . كتاب دوم هم مخزن اسرار الاطبا نام دارد . من هيچ‌يك از اين دو كتاب را شخصا نديده‌ام و شك دارم كه توسط محمد مهدى بن علىتقى مؤلف زاد المسافرين نوشته شده باشند زيرا در نسخه خطى زاد المسافرين كه من دارم نويسنده نام پدر خود را علىتقى ذكر كرده است در حالى كه عزيز پاشا اسم پدر نويسنده دو كتاب اخير را محمد جعفر قيد كرده است .\r\nدر اينجا به بحث خود در اطراف اطبا و كتب طبى پايان داده و به شرح مراكز درمانى و بيمارستان‌هاى دورهء صفويه مىپردازيم . نتايج تحقيقات من در اين زمينه چندان جالب توجه نيست زيرا در وحلهء اول مطالب بسيار كمى درباره مراكز درمانى و بيمارستان‌هاى دورهء صفويه نوشته شده است . بدون شك مشعشع‌ترين دوره از نظر ساختن بيمارستان‌ها در دنياى اسلام دوره‌اى بود كه پزشكان تحصيل كردهء دانشگاه جندىشاپور به بغداد رفتند و در مقر سكونت خلفا به كار پرداختند و من در كتاب تاريخ پزشكى ايران نسبتا به تفصيل درباره بيمارستان‌هاى بغداد كه اغلب بدست پزشكان ايرانى مىچرخيدند صحبت كرده‌ام و همانطور كه در آنجا هم تذكر داده‌ام اين مراكز ، متاسفانه سال‌ها قبل از آنكه بساط خلافت به دست مغول‌ها برچيده شود ، از بين رفتند ، و پس از آمدن مغول‌ها بقاياى آن‌ها نيز به كلى نابود گرديد و از آنچه هم كه به صورت نيمه مخروبه در شهرهاى ديگر باقى ماند ، بعدا به بدترين وجه\r\n\r\n\r\n","description":"","footnote":"\r\n( 15 ) - اين كتب اينك در كتابخانه مركزى دانشگاه تهران نگاهدارى مىگردند ( مترجم )\r\n( 16 ) -  Fonahn \r\n","page_name":" 31 ","page_number":53},
  {"content":"\r\n\r\nممكن بهره‌بردارى شد به اين معنى كه برخى از آن‌ها تبديل به زندان ، تعدادى تبديل به دار المجانين و چندتائى هم تبديل به نوانخانه شد .\r\nدر اين دوره سرنوشت يك بيمار دردناك بود تا آنجا كه بررسىهاى من نشان مىدهد در دورهء صفويه مردم ترجيح مىدادند كه در صورت بيمارى در منزل مورد مداوا قرار بگيرند زيرا اين كار نوعى تشخص محسوب مىگشت ، و فرد ثروتمند پزشك را به خانه خود مىآورد اما اگر بيمارى آن‌قدر بينوا بود كه نمىتوانست پزشكى را به بالين خود فرابخواند به بيمارستان برده مىشد و در آنجا مثل حيوان در گوشه‌اى مىافتاد تا اينكه يا بميرد و يا اينكه خوب بشود .\r\nافراد مبتلى به جنون را در بخش بخصوصى از بيمارستان و يا در زندان نگاهدارى مىكردند و به اين ترتيب اين امكان هميشه وجود داشت كه يك تبهكار فرارى بجاى يك ديوانه فرارى گرفته بشود . گواهى صحت مزاج ديوانگان توسط قاضى شهر صادر مىگرديد .\r\nمعمولا افراد مجنون و مبتلا به ماليخوليا براى تمام عمر در تيمارستان نگاهدارى مىشدند ، اما اين امكان هم وجود داشت كه روزى بدستور پزشكى كه گهگاه از اين تيمارستان‌ها بازديد مىكرد آزاد كردند آنچه كه در شيوهء درمانى اين دوره جلب توجه مىكند اين است كه مسمومين را همانند مجنونين درمان مىكردند .\r\nدر كتاب قصه‌هاى هزار و يك شب چگونگى درمان يك فرد مبتلى به جنون چنين شرح داده شده است :\r\n« وقتى مردمان اين سخنان بشنيدند گفتند كه اين مرد ديوانه است ، پس بر سر وى ريختند و دست‌هايش را از پشت بستند و وى را به دار المجانين بردند و روزها او را مىزدند و داروهاى تلخ به وى مىخوراندند و با شلاق بر بدنش مىكوبيدند چه مىپنداشتند كه ديوانه است چند روزى بدين‌سان گذشت و سپس لباس‌هايش را دريدند و از آن طنابى ساختند و ده روز گردنش را به منظر اتاق بستند » .\r\nاين گفته‌ها به هيچ صورتى اغراق‌آميز نيستند كما اينكه مىبينيم جرجانى هم توصيه مىكند اگر روش‌هاى معمولى درمان مفيد واقع نشد بايد ضربه محكمى به سر آدم ديوانه زد . بهاء الدوله هم دستور مىدهد كه ديوانه را بايد آن‌چنان مرعوب ساخت كه جرات دهان باز كردن نداشته باشد و به اين منظور بايد پس از هر غذا او را فلك كرد ، سرش را تراشيد ، روى آن را داغ كرد و با شلاق به شدت كتكش زد ، گروه ديگرى كشيدن دندان‌ها و داغ كردن شقيقه‌ها را توصيه كرده‌اند .\r\nديوانگان بىآزار سرنوشت به مراتب بهترى داشتند زيرا بدون هيچ نوع ممانعتى مىتوانستند در شهر بگردند مىگويند روزى رازى با عده‌اى از شاگردان خود از كوچه‌اى مىگذشت . مرد ديوانه‌اى را ديد كه خيره به وى نگاه مىكند وقتى به خانه رسيد به شاگردى كه داروسازى مىخواند دستور داد تا داروئى كه مشهور بود ديوانگان را درمان مىكند براى وى تهيه كند و چون از وى پرسيده شد كه اين دارو را براى چه مىخواهد جواب داد كه يك ديوانه تا اثراتى از ديوانگى در شخص نبيند به او خيره نمىشود ، و خيره شدن\r\n\r\n","description":"","footnote":"","page_name":" 32 ","page_number":54},
  {"content":"\r\n\r\nامروز ديوانه به او دال بر اين است كه اثرى از ديوانگى در وى تشخيص داده است و لازم است كه علاج واقعه را قبل از وقوع بنمايد .\r\nدر دورهء بعد از مغول يك بار ديگر فعاليت‌هائى در زمينه بناى مراكز درمانى شروع گرديد و مىبينيم كه رشيد الدين طبيب آباقا خان و وزير غازان خان به هنگام نوسازى تبريز ، اقدام به ساختن دانشگاه ، بيمارستان‌ها و كتابخانه‌هاى چندى نيز كرد و در شهر مزبور خيابان مخصوصى براى سكونت دانشجويان پزشكى ، فقها و قضات بنا نمود و شخصى به نام محمد بن النيلى را به رياست بيمارستان شهر منسوب ساخت .\r\nدر شهر همدان يعنى زادگاه رشيد الدين نيز در سال 672 بيمارستانى ساخته شد ، اين بيمارستان ابتدا در اثر سوء اداره رئيس آن وضع ناخوش‌آيندى پيدا كرد و رشيد الدين ابن - مهدى حكيم را به اين سمت برگزيد و به وى توصيه كرد تا هر نوع اقدام لازمى را براى بهبود مجدد وضع بيمارستان و رفاه بيمارانى كه در آن بسترى بودند به عمل بياورد و داروهاى لازم را براى درمان ايشان فراهم نمايد .\r\nمنطقه دوردستى نظير شيراز نيز از نظر دور نماند و رشيد الدين اقدام به نوسازى بيمارستان شهر مزبور كرد و پزشكى به نام محمود بن الياس را به رياست آن برگزيد . رشيد الدين هم‌چنين شهر سلطانيه ( اراك فعلى ) را نوسازى كرد و يك مسجد ، يك مدرسه و يك بيمارستان جديد در آن بنا نمود .\r\nچنين به نظر مىرسد كه نسل‌هاى بعد نتوانستند به اين كوشش‌ها ادامه بدهند زيرا با از بين رفتن ايلخانيان مغول بيمارستان‌ها هم رونق خود را از دست دادند و اين وضع هم‌چنان ادامه داشت تا اينكه يك بار ديگر تيمور لنگ در اواخر قرن هشتم كمر به احياى آن‌ها بست . او فرمان داد كه در هريك از شهرهاى تحت سلطهء وى بايد لااقل يك مسجد ، يك مدرسه و يك بيمارستان وجود داشته باشد .\r\nاندكى بعد عصر ساختمان‌هاى بزرگ دورهء صفويه آغاز گرديد اما در اغلب موارد در اين كارهاى ساختمانى عظيم توجهى به بيمارستان مبذول نگرديد و تنها استثنائى كه در اين امر به چشم مىخورد مرقد مطهر حضرت رضا ( ع ) است زيرا مىبينيم پس از آنكه آرامگاه و مسجد مجاور آن نوسازى گرديد بيمارستانى نيز در جوار آن ساخته شد كه بطور مرتب به درمان زوار مىپرداخت و از نيازمندان دستگيرى به عمل مىآورد و اين خدمات تا به امروز نيز ادامه يافته است در اين بيمارستان پزشكان عالىمقامى چون سيد معز الدين اصفهانى كه پس از آنكه از چشم شاه تهماسب افتاد به مشهد رفت و مجاور گرديد خدمت مىكردند .\r\nعلاوه بر اين شخص بايد از عماد الدين نام برد كه او هم پس از آنكه از خدمت استاجلو كناره‌گيرى كرد پزشك بيمارستان مشهد گرديد و بالاخره در اواخر دورهء صفويه ميرزا ابو طالب اصفهانى در آنجا به خدمت پرداخت .\r\nهر قدر بيمارستان مشهد مجهز و پر فعاليت بود ، بيمارستان‌هاى اصفهان در وضع\r\n\r\n","description":"","footnote":"","page_name":" 33 ","page_number":55},
  {"content":"\r\n\r\nنامطلوبى قرار داشتند . فرير « 17 » كه در سال 1070 از اصفهان ديدن كرده است ، با وجود آنكه خود پزشك بود در يادداشت‌هاى خويش از هيچ بيمارستانى در شهر مزبور نام نمىبرد اما عالىجناب را فائل دومان « 18 » كه در همان ايام به عنوان يك مبلغ مذهبى در اصفهان بسر مىبرد مىنويسد كه هريك از شهرهاى بزرگ ايران داراى يك يا دو بيمارستان بود . دومان در ياداشت‌هاى خود پس از آنكه يادآور مىشود اصفهان شهر بزرگى است از بناى مكعب مستطيل شكلى نام مىبرد كه داراى يك راه روى سرپوشيده بلند بود و مىنويسد كه : « در طرفين اين راهرو اتاق‌هاى بزرگ و بدون پنجره‌اى قرار دارد ، از اين ساختمان استفاده زيادى به عمل نمىآيد و وقتى من آن را ديدم در يكى از اتاق‌هاى آن فقط يك هندى محتضر روى زمين خوابيده بود و در اتاق ديگر ديوانه‌اى را به ديوار غل و زنجير كرده بودند .\r\nدر آن ايام بيمارستان در اصفهان از چنان شهرت بدى برخوردار بود كه مردم آن را « دار المرگ » مىناميدند .\r\nيكى ديگر از كسانى كه در دورهء صفويه از ايران ديدن كرده است و يادداشت‌هائى از خود بجا گذاشته است سرژان شاردن است . او در يادداشت‌هاى خود كه با دقت بيشترى از فرير تدوين كرده است مىنويسد : « در تبريز سه بيمارستان وجود دارد كه بسيار تميز و مرتب هستند ، اما كسى براى معالجه به آن‌ها مراجعه نمىكند و در نتيجه براى آنكه بدون مصرف نمانده باشند از آن‌ها براى توزيع غذا بين بينوايان استفاده مىكنند و به اين دليل مردم آن‌ها را « آش توكن » « 19 » مىنامند » ، به همين ترتيب در اردبيل نيز بيمارستانى بود كه در كنار مسجد جامع قرار داشت و از آن نيز براى توزيع غذا و خواربار بين درماندگان و زوار استفاده مىشد .\r\nاز سوى ديگر على افضل قاطع مىگويد كه در بيمارستان شاهى قزوين خدمت مىكرده است و از بيمارانى اسم مىبرد كه به درمان آن‌ها پرداخته است و اين نشان مىدهد كه بيمارستان مزبور داراى فعاليت‌هاى درمانى بوده است . قاضى بن كاشف الدين هم از طبيبى كه در بيمارستان يزد كار مىكرد اسم مىبرد و نام بيمارستان را دار العباد ذكر مىكند ، اين اسم مىتواند مبين اين امر باشد كه بيمارستان مزبور مثل بيمارستان‌هاى مشهد و اردبيل در جوار مسجد ( و يا احتمالا در جوار آتشكده ) قرار داشته است .\r\nفرير در آن قسمت از يادداشت‌هاى خود كه دربارهء شيراز است از بيمارستان قديمى\r\n\r\n\r\n","description":"","footnote":"\r\n( 17 ) -  Fryer \r\n( 18 ) -  Fr . Raphael du Mans \r\n( 19 ) - به معنى محلى كه آش ريخته مىشود ( مترجم )\r\n","page_name":" 34 ","page_number":56},
  {"content":"\r\n\r\nشيراز كه به دستور رشيد الدين ساخته شده بود ، و يا بيمارستان جديد ديگرى نام نمىبرد ، اما مىنويسد كه « در 35 كيلومترى شمال گمبرون در محلى كه چند چشمه آب گرم مىجوشد ، دهكده كوچكى هست كه در آن دو بيمارستان بزرگ وجود دارد . اين بيمارستان‌ها را ايرانىها نساخته‌اند بلكه يكى از آن‌ها يادگار شركت هند شرقى هلند بوده و ديگرى هم توسط يك هندى ساخته شده است . »\r\nبه اين ترتيب بايد چنين نتيجه گرفت كه در دورهء صفويه در شهرهاى ايران بيمارستان‌هائى وجود داشته است ، اما از اين بيمارستان‌ها فقط آن‌هائى كه وابسته به مساجد و اماكن مقدسه بودند فعاليت داشتند و از بقيه چنان كه بايد و شايد استفاده به عمل نمىآمده است .\r\n\r\n","description":"","footnote":"","page_name":" 35 ","page_number":57},
  {"content":"\r\n\r\n\r\nفصل سوم داروسازان\r\nاگر يكى از كسانى كه در دورهء صفويه زندگى مىكرد امروز زنده مىشد و به دنياى طب ما نگاه مىكرد بدون شك تغييرات بسيار اندكى از نظر شيوهء دارودرمانى با دورهء خود مشاهده مىكرد . ايرانيان پس از رخنه به دنياى اعراب ، آن‌چنان بنيادى براى علم داروسازى ريختند كه تا قرن‌ها پس از پاشيده شدن بساط خلافت و به هم خوردن يكپارچگى دنياى اسلام به حيات خود ادامه داد تا جائى كه روش فعلى ما در توزيع دارو و سيستم قرار دادن آن در دسترس بيماران همان روشى است كه ايرانيان قرن‌ها قبل ابداع كرده‌اند . براى مثال هنوز هم داروخانه يكى از مهمترين بخش‌هاى هر بيمارستانى است و برخى از پزشكان ، كه تعدادشان روز به روز كمتر مىشود ، هنوز هم خود داروى لازم را در اختيار بيمار مىگذارند و يا اينكه داروخانه‌هاى فراوانى در هر شهر و روستا وجود دارد كه هر بيمارى مىتواند به آن‌ها رجوع كند و با انتخاب دارو به درمان خويش بپردازد و در اين كار خود از نظر مشورتى داروساز برخوردار بشود .\r\nعلم داروسازى در جهان اسلام به مراتب بيش از طب عمومى ، چشم‌پزشكى و يا جراحى عمر كرد بطورى كه نوشته‌هاى ابن سراپيون و يوحنا بن ماسويه تا اوايل قرن ششم مورد استناد همهء داروسازان بود و يا مرهم‌هائى كه ايرانيان در اعمال جراحى به كار مىبردند تا قبل از ساخته شدن پلشت‌برهاى ليستر تنها موادى بودند كه در جراحىها از آن‌ها استفاده مىشد و اسامى بسيارى از اوزان و مقياسات امروزى ما همان‌هائى است كه مسلمان‌هاى اوليه به كار مىبردند .\r\nدر بيمارستان‌ها ، داروخانه از نظر اهميت همپايهء بخش‌هاى درمانى قرار داشت . البته طبيب والامقام‌ترين فرد كادر فنى هر بيمارستانى محسوب مىگشت و از نظر تئورى مسئول تمام بخش‌ها بود ، ولى سرداروساز بيمارستان كه وى را « مهتر » مىناميدند درست پس از او قرار مىگرفت ، و اين شخص درست مثل پزشك ارشد بيمارستان‌هاى امروز ، و آن روز ، داراى تيمى مركب از عده‌اى داروساز جوان بود كه تحت نظر او كار مىكردند و ايشان را « شرابدار » مىناميدند .\r\nنكتهء جالبى كه بايد در مورد داروخانه بيمارستان‌هاى بزرگ يادآورى گردد اين است كه اين بخش نه تنها مركز نگاهدارى و عرضهء دارو به بيماران بود ، بلكه گنجينه‌اى از شاهكارهاى هنرى نيز به شمار مىرفت زيرا در آن مجموعه‌اى از انواع قرابه‌ها ، كوزه‌ها ،\r\n\r\n","description":"","footnote":"","page_name":" 36 ","page_number":58},
  {"content":"\r\n\r\nشيشه‌ها و ظروف چينى و لعابى كه هريك در نوع خود نمونه‌اى از يك كار هنرى محسوب مىگشت نيز به چشم مىخورد . از اين ظروف براى نگاهدارى انواع داروها استفاده مىشد و اين نيز رسمى كهن و ارزشمند بود كه تا همين اواخر توانسته بود به حيات خود ادامه بدهد و هنوز هم در برخى از داروخانه‌هاى قديمى مىتوان ظروف چينى و سفالينى را يافت كه هركدام براى خود يك شاهكار هنرى به شمار مىآيند .\r\nرشيد الدين ، پزشك دربار آباقا خان مغول مىنويسد كه در بيمارستان تبريز هزاران ظرف چينى وجود داشت كه در آن‌ها انواع داروها نگاهدارى مىشد ، و هركدام از آن‌ها براى خود يك كار هنرى ارزشمند محسوب مىگشت و اسم داروئى كه در ظرف وجود داشت روى آن نوشته شده بود و علاوه بر اين اسناد رسمى بيمارستان نيز در اين محل نگاهدارى مىشد .\r\nبه اين ترتيب محل مزبور واقعا گنجينه‌اى از محتويات علمى و هنرى بود و به همين دليل هم در برخى از بيمارستان‌ها داروخانه را « خزانه الشراب » هم مىناميدند .\r\nبراى بيمارانى كه خارج از بيمارستان به پزشك مراجعه مىكردند داروخانه‌هاى مستقل وجود داشت ، اما عده زيادى از پزشكان خود داروى لازم را مىساختند و به بيماران خويش مىدادند و حتى پزشك عاليقدرى چون رازى نيز اين كار مىكرد ، من تصور مىكنم كه پيچيدن نسخه در داروخانه رسمى است كه در سال‌هاى پس از صفويه رواج پيدا كرده است و در آن دوره انجام يك چنين كارى رسم نبوده است .\r\nاز روى نوشته‌هاى مربوط به آن دوره چنين برمىآيد كه گاهى اوقات يك پزشك و يك داروساز باهم نوعى تيم پزشكى تشكيل مىدادند زيرا مىبينيم كه فرير در يادداشت‌هاى خود مىنويسد : « با وجود آنكه پزشكان چنان آموزش مىبينند كه بتوانند به تنهائى كار كنند ، معهذا اغلب اطباى جوان عطارى را در خدمت خويش مىگيرند تا نسخه‌هاى ايشان را بپيچد و سپس نيمى از سود حاصله را به ايشان بدهد » .\r\nنسخه‌پيچى همراه با دقت فراوان نبود و اخذ تصميم در بسيارى از موارد به عهده خود بيمار بود . فرير در اين باره هم مىنويسد :\r\n« عطار داروها را در كاغذهاى متعدد مىپيچد ، و سپس آن‌ها را به مشترى مىدهد تا بجوشاند و در فلان ساعت روز به بيمار بدهد اما خانم ، و يا كلفت او با توجهى بيشتر به كميت كالا تا كيفيت آن ، بدون در نظر گرفتن آنچه كه عطار گفته است ، اين مواد را نه با آن دقتى كه لازمه تهيه دارو است ، و يا بيمار به آن نياز دارد ، چنان كه گوئى مىخواهد شوربائى بسازد ، با يكديگر مخلوط كرده و مىجوشاند و از معجونى كه بدست مىآيد گاهى تا يك ليتر نيم و دو ليتر به بيمار مىدهد و آن وقت اگر اين جوشانده نتواند شكم بيمار را تخليه كند ، كه اغلب چنين نيست و اين مقدار دارو موجب تخليه كافى شكم او مىگردد ، اين كار را دو تا سه هفته ادامه مىدهد و اگر بازهم نتيجه‌اى گرفته نشد آن‌وقت به پزشك ديگرى مراجعه مىشود زيرا ايرانىها چنين تصوير مىكنند كه سرانجام پزشكى راه درمان بيمار ايشان را پيدا مىكند و نسبت به اين فكر خود آن‌چنان مؤمن هستند كه حتم دارند اگر طبيبى ايرانى نتواند راه درمانى پيدا كند هيچ پزشك ديگرى قادر به انجام اين كار نيست » .\r\n\r\n","description":"","footnote":"","page_name":" 37 ","page_number":59},
  {"content":"\r\n\r\nهم‌چنانكه امروز نيز رايج است ، در دورهء صفويه نيز عطارىهائى وجود داشت كه اگر كسى نمىتوانست به علل اقتصادى و يا شئونات خانوادگى به پزشكان خصوصى مراجعه كند مىتوانست مستقيما به آن‌ها مراجعه نمايد و داروهائى را كه ميل داشت بخرد و مورد درمان قرار بگيرد . عطارىها هم به نوبهء خود داراى درجات و شهرت و اهميت مختلف بودند . در كتاب هزار و يك شب حكايتى وجود دارد كه مىتواند مبين اين مدعا باشد .\r\n« در زمان خلافت هرون الرشيد در بغداد عطارى به نام ابو حسن بن طاهر زندگى مىكرد كه در حذاقت در كار و رفتار با مشتريان گوى سبقت از همكاران خويش ربوده بود . كفايت ، زيركى و خوشروئى او چنان بود كه از فقير و غنى وى را دوست داشتند و اعتبار او در نزد خليفه و اعتماد خليفه به او چنان زياد بود كه به وى اجازه داده شده بود تا نيازمندىهاى زنان حرم را نيز فراهم سازد و به ايشان بدهد . . . . خانه او پيوسته مركز تجمع نجبا و بزرگان شهر بود » .\r\nاز سوى ديگر ، در چند صفحه بعد داستان عطار ديگرى بازگو شده است كه عاشق دختر تاجرى ثروتمند بود ولى به علت اختلافات طبقاتى نمىتوانست به وصال معشوق برسد :\r\n« او وصال مرا در خواب هم نخواهد ديد ، چه من دختر تاجرى ثروتمندم و چگونه ممكن است با اين مال و مكنت به همسرى عطارى فقير دربيايم ؟ »\r\nاز نظر تئورى تمام عطارىها به وسيلهء مامورين بهداشت عمومى مورد بازرسى قرار مىگرفتند و وظيفهء يك چنين مامورى بود تا مراقبت كند مغازه و ظروفى كه داروها در آن‌ها نگاهدارى مىشد تميز باشند . در مغازه‌ها شب‌ها مىبايست به وسيلهء دسته‌هاى نى و يا برگ‌هاى خرما بسته مىشد تا سگ نتواند وارد آنجا به‌شود و اين وظيفهء شحنه بود تا بر اجراى صحيح اين قانون نظارت داشته باشد و مهمتر از همه اين كه مامور بهداشت عمومى موظف بود مانع از تقلب در امر داروسازى بشود و اين وظيفه‌اى بود بس دشوار ، چه يك چنين عملى اغلب صورت مىگرفت . ابن الاخوه چندين صفحه از كتاب خود به نام معالم القرب را فقط به توضيح اين مطلب اختصاص داده است كه در ساختن چه داروهائى بيشتر تقلب مىشود و اين تقلب‌ها چگونه صورت مىگيرند و نحوهء كشف آن‌ها چگونه است .\r\nدر همان ايام مقررات مشابهى نيز در انگلستان وجود داشت زيرا مىبينيم كه جمز اول در سال پانزدهم سلطنت خود فرمانى خطاب به رئيس انجمن هنر و رموز عطاران لندن صادر و به ايشان اجازه داد تا به بازرسى عطارىهاى لندن و نقاط نزديك آن بپردازند و داروهاى موجود در آن‌ها را امتحان كنند و اين دستور تا زمان تصويب قوانين حاكم بر امر داروسازى در سال 1815 ميلادى اجرا مىشد .\r\nعلاوه بر سه نوع رابطهء فوق الذكر كه بين بيمار و طبيب برقرار بود ، تعدادى هم مراكز عرضهء خدمات درمانى مجانى ، درست نظير آنچه كه امروز وجود دارند وجود داشت كه معروف‌ترينشان در تهران بود و شربتخانهء خيريهء پادشاهى ناميده مىشد . اين مركز زير نظر طبيبى به نام ميرزا يارعلى كه در ضمن يكى از پزشكان مخصوص شاه تهماسب هم بود ، قرار\r\n\r\n","description":"","footnote":"","page_name":" 38 ","page_number":60},
  {"content":"\r\n\r\nداشت . او پس از آن كه به رياست شربتخانهء مزبور برگزيده شد به حكيم خيرى معروف گشت و اينك نيز بيشتر به اين نام شناخته مىشود . حكيم خيرى در بين مردم از محبوبيت خاصى برخوردار بود و در كار خويش نيز تبحرى داشت . چند كتاب شعر و يك كتاب داروسازى هم به او نسبت داده مىشود .\r\nدامنهء فعاليت شربتخانهء خيريهء شاهى به‌تدريج چنان گسترش پيدا كرد كه حكيم خيرى مجبور شد از دو پسر خود ، كه آن‌ها هم پزشك بودند ، تقاضاى همكارى و كمك كند . يكى از اين دو پسر حكيم نور الدين على و ديگرى حكيم شرف نام داشت . بعدها حكيم نور الدين على پزشك دربار شاه عباس كبير گرديد و خود حكيم خيرى در اواخر عمر كنج عزلت اختيار كرد و درويش شد . ما از تاريخ وفات او اطلاعى نداريم اما اين را مىدانيم كه پسرش نور الدين على كه به جانشينى وى رئيس شربتخانهء خيرى پادشاهى گرديد در سال 1032 وفات يافت .\r\nبيشتر كتبى كه در اين دوره دربارهء داروسازى نوشته شده است اقربادين يا قربادين ناميده مىشوند . اين لغت داراى ريشهء يونانى بوده و در زبان يونانى به معنى « صورت » و « ثبت » است و در زبان فارسى نيز به كتبى اطلاق مىگردد كه نام داروها در آن به ترتيب ذكر شده باشند .\r\nما به حق بايد بحث خود را دربارهء قربادين‌هائى كه در دورهء صفويه نوشته شده‌اند با شرح كتاب تحفه المومنين ، كه نسبت به كتب مشابه خود از اهميت به مراتب بيشترى برخوردار است شروع كنيم . تاليف اين كتاب در سال 1080 به پايان رسيده و به نام شاه سليمان شده است و به همين دليل هم گاهى تحفهء سليمانى ناميده مىشود اين كتاب را نبايد با كتاب ديگرى به همين نام « 1 » كه توسط محمد هاشم بن محمد طاهر تهرانى در همان ايام نوشته شده است اشتباه كرد . من راجع به اين كتاب كوچك بعدا صحبت خواهم كرد .\r\nهمانطور كه از نام كتاب برمىآيد تحفه المومنين توسط دو نفر تاليف شده است و اين دو نفر يك پدر و پسر بودند . پدر ميرزا محمد زمان تنكابنى نام داشت و خود فرزند يك طبيب بود .\r\nاو و پدرش هر دو از طبيبان دربارى بودند . پسر ميرزا محمد زمان نيز از زمره پزشكان دربارى بود .\r\nمؤلفين كتاب ، در باب اول آن كه تشخيص ناميده مىشود دلايل تاليف كتاب را ذكر كرده‌اند و گفته‌اند كه علت اصلى تاليف كتاب فقدان كتاب جامعى در اين زمينه به زبان فارسى است در اين بخش از كتاب تاريخ تصنيف داروسازى از زمان ديئوسقوريدس « 2 » كه به تصور ايشان اولين كسى است كه اقدام به نوشتن قربادين كرده است و ادامهء اين كار در يونان و جهان اسلام و بالاخره در دورهء نويسندگان مؤخرتر شرح داده شده و تاكيد گرديده كه اين\r\n\r\n\r\n","description":"","footnote":"\r\n( 1 ) - منظور كتاب تحفهء سليمانى است - مترجم\r\n( 2 ) -  Dioscorides \r\n","page_name":" 39 ","page_number":61},
  {"content":"\r\n\r\nكتب همه به زبان عربى هستند . و آنگاه با كمال تاسف اظهار داشته‌اند كه در بين مؤلفين ايرانى فقط دو نويسنده ارزشمند وجود دارد يكى انصارى است كه بيشتر به حاجى زين العطار مشهور است و ديگرى هم حكيم على گيلانى است . انصارى دو كتاب دربارهء داروها نوشته است كه يكى مفتاح الخزائن و ديگرى اختيارات بديعى نام دارد و از آنجا كه اين كتاب اخير به نام شاهزاده بديع الجمال شده است مىبايست متعلق به سال 770 باشد . اين كتاب در نوع خود از شهرت فراوان برخوردار است ، اما متعلق به سال‌هاى قبل از دورهء صفويه مىباشد . آنچه جالب است اين است كه مىبينيم پسر انصارى با عقيدهء « مومنين » درباره كتاب پدر خود توافق ندارد و اختيارات بديع را كتاب مهمى نمىداند . من در كتابخانهء آستان قدس رضوى به كتابى به نام تقطير داروها به قلم حسين بن العطار برخوردم كه مؤلف در مقدمهء آن ادعا كرده است پدرش كتابى به نام اختيارات بديع نوشته است . در اين كتاب اسامى داروها مخلوط و همراه با اشتباهات فراوان ذكر شده است .\r\nنفر دوم ، يعنى حكيم على گيلانى تقريبا معاصر « مؤمنين » بوده است . او ايران را به قصد هند ترك كرد و همان جا در سال 1018 وفات يافت . مورخين پزشكى او را از زمره نويسندگان طراز اول كتب پزشكى نمىدانند و جاى تعجب است كه « مومنين » او را هم‌طراز انصارى دانسته‌اند . با وجود اين حكيم على گيلانى از نظر پزشكى نقش مهمى در هندوستان ايفاء كرد و ما بعدا راجع به او گفتگوى مفصل‌ترى خواهيم داشت .\r\nبايد گفته شود كه « مؤمنين » با خوددارى از بردن نام ديگر ايرانيانى كه در رشتهء داروسازى صاحب‌نظر بودند ، جانب عدل و انصاف را رعايت نكرده‌اند چه براى مثال از نام اشخاصى چون ابو منصور موفق بن على هروى كه در حدود سال 360 كتابى در اين زمينه براى شاهزاده منصور سامانى نوشته است به سادگى درگذشته‌اند . كتاب ابو منصور قديمىترين كتاب يك نويسنده ايرانى است كه به دست ما رسيده و بطور كامل دربارهء دارو مىباشد و اينك فقط يك نسخه خطى از آن وجود دارد كه دروين نگاهدارى مىشود . در حال حاضر ارزش اين كتاب بيشتر به خاطر قدمت و منحصر به فرد بودنش است ، من تصور مىكنم كه مومنين از وجود يك چنين كتابى به كلى بىخبر بوده‌اند زيرا كتاب مزبور 700 سال قبل از ايشان نوشته شده و هيچ بعيد نيست كه در دورهء صفويه نيز نسخ آن فوق العاده معدود بوده است .\r\nاگر بتوانيم براى از قلم افتادن ابو منصور عذر و بهانه‌اى بتراشيم ، بطور حتم نمىتوانيم دليلى براى ذكر نشدن اسم سيد اسمعيل جرجانى ارائه بدهيم . همان‌طور كه مىدانيم كتاب دهم از ذخيرهء خوارزمشاهى اين پزشك عاليقدر تماما درباره داروها است و از نظر اهميت به هيچ وجه دست كمى از بخش مشابه خود در كتاب قانون كه از آن اسم برده شده است ندارد .\r\nنويسندگان تحفه المومنين هم‌چنين از بردن نام داروساز شهير دورهء صفويه مظفر بن محمد الحسينى ، معروف به حكيم شفائى صاحب كتاب طب شفائى يا قربادين شفائى نيز خوددارى كرده‌اند شفائى در سال 964 ، يعنى صد سال قبل از تحرير تحفه المومنين وفات يافت .\r\n\r\n","description":"","footnote":"","page_name":" 40 ","page_number":62},
  {"content":"\r\n\r\nطب شفائى همان كتابى است كه مرجع استناد عالىجناب آنژلوس « 3 » براى نوشتن كتاب  Pharmacopea Persica  كه در سال 1681 ( 1092 ه . ق . ) در فرانسه به چاپ رسيد ، قرار گرفته است . آنژلوس با تكيه به اطلاعات ذى قيمتى كه از كتاب قربادين شفائى بدست آورد ، و با مطالعاتى كه شخصا انجام داد چندى بعد نيز كتاب ديگرى تحت عنوان  Gazophylacium Persarum  تأليف كرد كه در سال 1684 ( 1096 ه . ق . ) در آمستردام به چاپ رسيد .\r\nبرغم سكوتى كه « مؤمنين » درباره شفائى كرده‌اند ، اين شخص اهميت و شهرت به مراتب بيشترى از خود ايشان دارد تا جائى كه فوناهن در كتاب خود به نام  Qulknkunde  خلاصه‌اى از قربادين شفائى را ذكر كرده است . كتابهاى آنژلوس به زبان لاتين بوده و نسخ فراوانى از آن‌ها در كتابخانه‌ها وجود دارد .\r\nعلاوه بر آنچه كه گفته شد باز يك كتاب بزرگ ديگر هم هست كه دربارهء داروها مىباشد و توسط يك پزشك ايرانى تاليف شده است و « مؤمنين » از آن نام نبرده‌اند . اين كتاب الفاظ الادويه نام دارد و توسط نور الدين محمد عبد إله بن حكيم عين الملك شيرازى نوشته شده است . نور الدين در جوانى به هندوستان مهاجرت كرد و كتاب خود را در سال 1030 در همان كشور نوشت و آن را به نام شاه جهان كرد . اين شخص نه تنها از نظر پزشكى ، بلكه از نظر نويسندگى نيز داراى مقام بسيار شامخى است و ما در فصل بعد راجع به او گفتگوى بيشترى خواهيم داشت . الفاظ الادويه هم كتاب نايابى نيست زيرا در سال 1266 در دهلى و مدرس به زبان فارسى به چاپ رسيد و بعدا توسط گلدوين « 4 » به انگليسى ترجمه و در سال 1208 در كلكته چاپ شد .\r\nاينك پس از گذشتن از ادعاى « مومنين » دربارهء اين كه آن‌ها شكاف عميقى را كه در نوشتجات پزشكى ايران وجود داشته است پر كرده‌اند ، به شرح كتاب خود ايشان مىپردازيم .\r\nدربارهء اين كتاب بايد اذعان كرد كه اگر شكاف مورد بحث واقعا وجود مىداشت ، كتاب مزبور آن را پر مىكرد . من دربارهء كتاب ابو موفق هروى چيزى نمىگويم ولى ارزش كتاب تحفه المومنين از نظر داروسازى از كتاب دهم ذخيرهء خوارزمشاهى ، و حتى از كتاب شفائى « 5 » و يا كتاب عين الملك « 6 » به مراتب بيشتر است . در اين كتاب ، جز در موارد معدود كه مطالب قدرى گنگ نوشته شده‌اند ، ادويه و داروها با نظم و ترتيب شرح داده شده‌اند و اگر داروئى داراى چند اسم بوده است ، يكايك آن‌ها بازگو گرديده و سردى و گرمى و اثر هركدام شرح داده شده است و انشاى كلام هم‌چنان است كه انسان مىتواند هر قسمت از كتاب را جداگانه با علاقهء تمام بخواند .\r\n\r\n\r\n","description":"","footnote":"\r\n( 3 ) -  Fr . Angelus \r\n( 4 ) -  Gladwin \r\n( 5 ) - قربادين ( مترجم )\r\n( 6 ) - الفاظ الادويه ( مترجم )\r\n","page_name":" 41 ","page_number":63},
  {"content":"\r\n\r\nاز تحفه المومنين نسخ خطى فراوان وجود دارد به طورى كه كمتر كتابخانه معتبرى را مىتوان يافت كه يك يا چند نسخه از آن را نداشته باشد و من تعجب مىكنم كه چطور نسخه‌اى از آن در كتابخانه دانشكده پزشكى رويال كالج لندن وجود ندارد . علاوه بر نسخ خطى ، . كتاب مزبور در سال 1266 در دهلى ، در سال 1374 در اصفهان و در سال‌هاى 1391 و 1301 در لاكنؤ به چاپ رسيده است و اين چاپ از يك نظر درخور توجه مىباشد به اين معنى كه متن كتاب مخزن الادويه است و مطالب تحفه المومنين به صورت حاشيه‌نويسى در حول مطلب متن نوشته شده است . من در تدوين مطالب خود از نسخه چاپ تهران كتاب مزبور و مقابله آن با نسخه خودم استفاده كرده‌ام .\r\nقسمت اول كتاب تحفهء المومنين ، و يا بهتر است بگويم آن بخشى از اين كتاب كه من آن را قسمت اول ناميده‌ام بخش اساسى كتاب و بدون شك بىارزش‌ترين قسمتهاى آن نيز مىباشد . در طى نه صفحهء اول اين بخش مؤلفين راجع به اين موضوع بحث مىكنند كه چرا اطبا نسبت به خواص برخى داروها و ميزانى كه بايد تجويز بشوند اتفاق نظر ندارند و سپس از كتب مختلفى كه در اين رشته نوشته شده است به طور خلاصه اسم مىبرند ، و آنگاه از صفحهء دهم به اصل مطلب كه توضيح يكايك داروها باشد مىپردازند و اولين ماده دارويى كه از آن نام مىبرند اطريلال است كه به عقيده ايشان يك اسم بربرى است و به مفهوم پاى پرنده مىباشد زيرا از نظر شكل شبيه به پاى پرندگان است ، نويسندگان سپس اظهار مىدارند كه اسم تركى اين گياه قازاياغى « 7 » است .\r\n270 صفحه بعد منحصرا به شرح انواع مواد داروئى و غذائى اختصاص داده شده است و 20 صفحه از اين بخش را به بيان انواع سموم و پادزهر آن‌ها اختصاص داده است و بالاخره به اوزان مورد استفاده در داروسازى پرداخته است .\r\nقسمت دوم كتاب « دستورات » نام دارد كه در آن طرز تهيه داروهائى كه قبلا نام برده شده‌اند شرح داده شده است . اين قسمت فقط به دو بخش تقسيم مىگردد و برخى نسخ خطى داراى بخش سومى نيز هستند كه دربارهء خود درمانى است . به نظر عده زيادى از محققين اين بخش جزء اصلى كتاب نيست و بعدا به آن اضافه شده است .\r\nدر بخش اول اين قسمت طرز تهيه داروها ، تميز كردن مواد اوليه داروها ، شستن و خشك كردن و سائيدن آن‌ها شرح داده شده است و بعد هم طبيعتا فصلى كه درباره بيخ چينى است آغاز شده و متعاقب آن ، قسمت جالبى كه دربارهء چگونگى ساختن انواع چسب‌ها ، سمنت‌ها ، شنگرف و علائمى كه در نسخه‌نويسى به كار برده مىشوند مىباشد شروع مىشود كه با انشائى نسبتا نامفهوم و به گونه‌اى ملقلق نوشته شده است .\r\nبخش دوم انحصارا مربوط به دارودرمانى عملى است . در اين بخش طرق مختلف استفاده از مواد اوليه داروسازى براى ساختن انواع داروها و نحوهء تركيب آن‌ها با يكديگر و چگونگى تهيه حب‌ها ، ضمادها ، شربت‌ها ، جوشانده‌ها و غيره شرح داده شده است . مطالب\r\n\r\n\r\n","description":"","footnote":"\r\n( 7 ) - به معنى پاى قاز - ( مترجم )\r\n","page_name":" 42 ","page_number":64},
  {"content":"\r\n\r\nاواخر اين بخش كمتر جنبهء طبى داشته و بيشتر درباره مو ، لوسيون‌ها ، مواد رنگ‌بر و پاك كنندهء لك‌ها ( كه واقعا ارزش آن را دارد كه در طب مدرن مورد بررسىهاى علمى و دقيق قرار بگيرد ) ، بوده و در آخر هم شرح داده شده است كه زن‌ها براى آنكه بدنى جذاب‌تر و هوس‌انگيزتر داشته باشند چگونه بايد تن و بدن خود را آرايش كنند .\r\nقسمت سوم عجائب طب نام دارد و مطالب آن به قدرى جالب است كه من نمىتوانم بدون بازگو كردن نمونه‌هائى از آنچه كه در اين بخش نوشته شده است به موضوع ديگرى بپردازم :\r\n1 - درمان معتادان به شراب : اگر در جام شراب كسى اندكى مدفوع شير انداخته شود آن‌چنان انزجارى از شراب پيدا مىكند كه ديگر هرگز لب به آن نمىزند .\r\n2 - آزمايش بكارت دختر : اگر مقدارى كفشير سائيده شود و با مقدارى مساوى گرد گوشماهى مخلوط گردد و در بينى دختر ريخته شود ، چنانچه دختر عطسه كرد باكره است و اگر عطسه نكرد باكره نيست .\r\n3 - كشف دروغ : اگر زبان قورباغه سبز روى قلب زنى كه خوابيده است گذارده شود ، و يا اگر بستر او به هنگام خواب با قسمتى از بدن قورباغه سبز دود داده شود و بعد قورباغه‌اى روى صورت يا سينه او قرار داده شود ، و يا حتى اگر رختخواب او با قسمتى از بدن قورباغه خوب دود داده شود زن وقايع روز گذشته را بىكم‌وكاست و در كمال حقيقت بيان مىدارد .\r\n4 - براى خوردن آتش : يكى از خواص عجيب اذن الفار اين است كه اگر با نشادر مخلوط گردد و به مخاط دهان و زبان ماليده شود ، انسان مىتواند بدون اينكه بسوزد آتش را در دهان خود بگذارد .\r\n5 - خنك ساختن هوا : اگر چند عدد سوسك زير يك سرپوش مسين قرمز رنگ قرار داده شوند هوا خنك مىشود و موجب ريزش باران مىگردد .\r\nبه نظر من يك چنين نظرياتى بخش بزرگى از علم دارودرمانى دوره صفويه را تشكيل مىدهند ، ولى البته كتب ديگرى هم وجود دارند ، براى مثال مىتوان از جامع الجوامع نوشته افضل بن يحيى گيلانى كه در برخى از تذكره‌ها كامل الدين افضل نيز ناميده شده است نام برد . اين كتاب در سال 1002 نوشته شده و به نام شاه عباس كبير گرديده است .\r\nيكى ديگر از كتب مهم داروسازى اواخر دورهء صفويه قربادين قادرى تاليف محمد اكبر ارزانى است كه در سال 1126 در هند نوشته شده و از آنجا كه نويسنده شاگرد سيد عبد القادر گيلانى بوده است آن را قربادين قادرى ناميده است اين كتاب نسبتا حجيم و شامل 23 باب مىباشد و در عهد خود از آن چنان شهرتى برخوردار بود كه در سال 1286 در دهلى به چاپ رسيد .\r\n\r\n","description":"","footnote":"","page_name":" 43 ","page_number":65},
  {"content":"\r\n\r\nمهمتر از هر دو كتاب فوق الذكر ، كتاب داروسازىايست كه من در تدوين كتاب حاضر از آن بهره‌گيرى فراوان كرده‌ام . اين كتاب بيست سال قبل از تحفه المومنين نوشته شده است زيرا مؤلف در مقدمهء آن مىگويد كه كتاب را در سال 1051 نوشته است . حقيقت اين است كه كتاب مزبور خيلى بيشتر از يك كتاب داروسازى و خيلى كمتر از يك كتاب درسى پزشكى است اسم اين كتاب منافع افضليه يا قربادين قاطع مىباشد .\r\nمؤلف كتاب را براى استفاده پسر برادر خود غياث الدين على كه در آن زمان تحصيل طب مىكرد نوشته است و به اين دليل تمام مقدمهء كتاب درباره اين موضوع است كه يك طبيب حاذق قبل از آنكه به مداواى بيماران بپردازد چه بايد بداند . نحوهء كشف سابقه بيمارى شرح داده شده و پانزده نكته را يادآورى مىكند و مىگويد كه هر طبيبى بايد به آنها كمال توجه را داشته باشد و به برادرزاده خود تاكيد مىكند كه قبل از اعلام اسم بيمارى به آداب و سنن و خصوصيات زندگى بيمار خود توجه مخصوص مبذول بدارد و تاثير اين امور را بر بيمارى شخص از نظر دور ندارد او مىنويسد :\r\n« ديگر آنكه مردم هر ولايتى به نوعى از تناولات معتاد مىباشند مثلا مردم صحرانشين اكثر ماكولى ايشان دوغ و ماست و مانند آن از لبنيات مىباشد و اهل خراسان به آشهاى آرد و اهل هند به نخود و ماش و روغن و ادويه حاره و اهل ماوراء النهار به گوشت خصوصا به گوشت اسب و شراب و مردم فارس و عربستان اكثرا به خرما و اعراب باديه به گوشت و شير شتر و ملخ و مردم گرجى و ارمنى و فرنگ به شراب و عرق و گوشت خوك و مانند آنها معتاد مىباشند پس اكثر شفاى ايشان را امراض صعبه مزمنه به مراد ايشان مىباشد و اين فقير بسيارى را به اين طريق معالجه كرده‌ام « 8 »\r\nو سپس به ذكر موضوعى مىپردازد كه امروز به نظر عجيب مىآيد :\r\n« پنجم آنكه ببيند كه اگر جنس مريض ذكور است بداند كه مزاج او نسبت به جنس اناث گرمتر و خشك‌تر است و بنيهء او قوىتر پس احتمال تدبير و معالجات قويه بيشتر ، اما به خلاف جنس اناث و نزديك به مزاج و طبع اناث است خصى و خنثى « 9 » »\r\nاما ابراز يك چنين نظريه‌اى در دورهء صفويه به هيچ وجه عجيب نبود زيرا در آن زمان ، درست مانند امروز ، مردها موهاى خود را بلند مىكردند و تاب مىدادند و سيمائى بسيار شبيه به زنان داشتند ، به علاوه بايد در نظر داشت كه در آن ايام تعداد زيادى خواجه و مردانى كه خواجه شده بودند نيز وجود داشت .\r\n\r\n\r\n","description":"","footnote":"\r\n( 8 ) - اين قسمت بجاى ترجمه از متن انگليسى ، عينا از روى نسخه خطى منافع افضليه ، كتابخانه مركزى دانشگاه تهران استنساخ گرديده است ( مترجم )\r\n( 9 ) - اين قسمت بجاى ترجمه از متن انگليسى ، عينا از روى نسخه خطى منافع افضليه موجود در كتابخانه مركزى دانشگاه تهران استنساخ گرديده است ( مترجم )\r\n","page_name":" 44 ","page_number":66},
  {"content":"\r\n\r\nدر باب سوم ، داروها شرح داده شده‌اند و به همين دليل هم نام آن قربادين است . در اين باب ، شرح داروها آن‌چنان از ديدگاه‌هاى مختلف صورت مىگيرد كه كليهء باب‌هاى بعدى نيز به اين موضوع اختصاص پيدا مىكنند . و اين شرح تنها اسم داروها و اثر آنها نيست بلكه اينجا و آنجا لطيفه‌هائى نيز ذكر گرديده و مؤلف از تجربيات شخصى خود داستان‌هائى هم نقل كرده است . باب آخر كتاب نيز طبق معمول به مارگزيدگى و توضيح اوزان و مقياسات و برخى مطالب مربوط به نجوم درمانى اختصاص داده شده و سپس ملحقات كه شامل دوازده قسمت است شروع مىشود . اين نكته لازم به يادآورى است كه در اغلب كتب پزشكى ايران مطالب ملحقات آخر كتاب به مراتب مهمتر از مطالب خود كتاب مىباشد . به‌هرحال در كتاب منافع افضليه ، شش قسمت از ملحقات مربوط به مسافرت از جمله يك قسمت دربارهء مسافرت‌هاى دريائى و يك قسمت هم دربارهء تيمار اسب و بيمارىهائى كه ممكن است در حين سفر به آن مبتلى بشود است . دو قسمت هم به داروهائى كه حضرت پيغمبر و ائمه توصيه كرده‌اند اختصاص داده شده است . بيشتر مطالب اين دو قسمت از كتاب طب الائمت كه به زبان عربى است و بر مبناى كتاب قديمىترى به نام طب البنى كه ترجمه انگليسى آن نيز وجود دارد نوشته شده است گرفته شده است .\r\nعلى افضل قاطع دو كتاب ديگر هم دارد كه يكى به زبان عربى بوده و كتاب مفيد نام دارد . اين كتاب قبل از منافع افضليه نوشته شده است زيرا در منافع افضليه بارها به آن عطف شده است . از كتاب ديگر هم ، تا آنجا كه من اطلاع دارم ، فقط يك نسخه در كتابخانه دانشكده پزشكى تهران « 10 » وجود دارد . صفحات اول و آخر اين نسخه افتاده است و به اين دليل نام آن معلوم نمىباشد ، اما در اين كه كتاب متعلق به على افضل قاطع است هيچ شكى نيست زيرا در يك جاى كتاب خود را مولف جواريش افضليه ، كه در كتاب قربادين نيز خود را به اين اسم ناميده است معرفى كرده است .\r\nجالب است بدانيم كه غياث الدين على ، كه كتاب منافع افضليه به خاطر او نوشته شده است توانست به آرزوى خود كه رسيدن به مقام طبابت بود برسد زيرا ما مىبينيم كه در يك قربادين ديگر كه تقريبا يك نسل بعد به وسيلهء ابراهيم الحسينى نوشته شد و منهاج المبتدائين نام دارد از معجون مخصوصى به نام مفرح ياقوتى نام برده شده كه تركيب آن به غياث الدين على نسبت داده شده است .\r\nاز نقطه نظر داروسازان قديمى غذا و دوا دو روى يك سكه واحد محسوب مىگشتند و به اين دليل پزشكان پيوسته سعى بر آن داشتند تا سلامت از دست رفته بيماران را با كمك دارو اعاده دهند و آن را از طريق تجويز مواد خوراكى مغذى حفظ نمايند .\r\nاين داروسازان قديمى هميشه غذاهاى خوب را در مقابل سم‌هاى كشنده قرار مىدارند ؛ هر ماده‌اى كه از نظر داخلى و خارجى مفيد بود غذاى خالص محسوب مىشد ، مثل گندم ؛\r\n\r\n\r\n","description":"","footnote":"\r\n( 10 ) - اين نسخه اينك در كتابخانه مركزى دانشگاه تهران نگاهدارى مىشود ( مترجم )\r\n","page_name":" 45 ","page_number":67},
  {"content":"\r\n\r\nآنهائى كه از نظر داخلى مفيد ولى از نظر خارجى سمى بودند ( يا برعكس ) ، مثل سير و املاح مس كه مشتركا داراى خواص غذائى و سميت دانسته مىشدند ( لااقل به نظر ابو منصور هروى ) و بالاخره آن‌هائى كه چه از نظر داخلى و چه از نظر خارجى سمى بودند سم خالص محسوب مىگشتند ، مثل گل تاج الملكوك .\r\nبا توجه به اين عقيده ، اغلب قربادين‌نويسان به شرح و توجيه موادى پرداخته‌اند كه از نظر طبقه‌بندى امروزى بيشتر جزو مواد غذائى هستند تا داروها براى مثال در كتب داروپزشكى دورهء صفويه به مطالب مفصلى كه راجع به چاى ، قهوه ، مشروبات الكلى و پنير - آب و امثالهم مىباشند برخورد مىكنيم .\r\nاز نظر مشروبات الكلى ، ايرانىها برغم ممنوعيت‌هاى مذهبى ، ظاهرا شرابخواران نامدارى بوده‌اند و ما به نوشته‌هاى زيادى كه دال بر اين مدعا است برمىخوريم . براى مثال هربرت مىنويسد :\r\n« . . . حال به مردم مىپردازيم ، منطقهء سكونت ايرانيان به گونه‌اى است كه آن‌ها را گندم‌گون ساخته و از شراب سرخوش مىسازد و ترياك هوسرانشان مىكند . زنان خود را مىآرايند و مردان به سلاح عشق مىورزند و همه از شعر لذت مىبرند ، شعرى كه انگور را به آتش مىكشد و موانع را از ميان برمىدارد . . . آن‌ها به هنگام صرف غذا شادترين مردم روزگارند و بدون شك در هيچ كجاى دنيا مردمى وجود ندارد كه بيشتر و بهتر از آن‌ها بخورد و آزادانه‌تر از آن‌ها بياشامد . بله ، آنها براستى زنده‌دلند »\r\nبر خلاف مطالبى كه در كتب تاريخ كشورهاى غربى منعكس گرديده است تاريخ دورهء صفويه ايران صرفا مجموعه‌اى از سخت‌گيرىهاى مذهبى و خوشگذرانىهاى بىحد و حصر نيست ، البته ناگفته نبايد گذاشت كه يكى از مهمترين علل سقوط سلسلهء صفويه اين است كه پادشاهان اواخر اين دوره اغلب دائم الخمر بودند و از اطرافيان خود نيز مىخواستند كه در اين ميگسارى دائمى با ايشان هم‌پياله بشوند .\r\nكرزن اين خصيصه ايشان را خيلى خوب تشريح كرده است :\r\n« . . . . او مست نيست ، بلكه دائم الخمر است ، و شراب نمىآشامد ، بلكه ميگسار است .\r\nبراى وى ميانه‌روى در اين كار بىمفهوم و افراط در آن بىمانع است چه معتقد است وقتى كه مشروب خورده شد ديگر مست كردن چه عيبى مىتواند داشته باشد . او تنها لذت شرابخوارى را در مستى مىداند . ايرانىها مىگويند در يك جام شراب ، به اندازه يك كوزه آن گناه نهفته است و بدون شك اين ايرانىهائى كه من ديده‌ام ، خيلى ميل دارند كه با دستاويز قرار دادن اين ضرب المثل مستىهاى خود را توجيه كنند . »\r\nپزشكان ايرانى از ازمنهء قديم مايل بودند بدانند اثر الكل بر بدن انسان چيست به اين دليل تحقيقات نوشته‌هاى مربوط به اين موضوع كم نيست جرجانى يك باب تمام از كتاب خود را به چگونگى تشخيص شراب خود از بد اختصاص داده است . اين باب داراى فصول\r\n\r\n","description":"","footnote":"","page_name":" 46 ","page_number":68},
  {"content":"\r\n\r\nبسيار جالبى مىباشد ، براى مثال يك جا اين موضوع مورد بحث قرار گرفته است كه چرا كسانى كه با پياله‌هاى بزرگ شراب مىآشامند ديرتر مست مىشوند ، و يا در جاى ديگر راجع به اين موضوع صحبت شده كه چرا اشخاص مست وقتى نشسته هستند در امان هستند ولى در حالت ايستاده مىميميرند ، حتى امام فخر الدين رازى كه قاعدتا مىبايست در امور مذهبى تعصب داشته باشد نيز در كتاب خود به نام حفظ البدن به سئوالاتى از قبيل « چرا كسانى كه شراب ناب مىآشامند كمتر از كسانى كه آن را با آب مخلوط مىكنند دچار سرگيجه و سياهى رفتن چشم مىشوند ؟ » و يا « چرا كسانى كه شرابخوار مىباشند اغلب موقرتر و بزرگ‌منش‌تر از كسانى هستند كه شرابخوار نيستند ؟ » جواب داده است امام فخر الدين در سال 606 در هرات وفات يافت . او ، برغم داشتن يك چنين نوشته‌هائى از آن چنان شهرت و محبوبيتى برخوردار بود كه حتى مغول‌ها در قتل عام هرات از كشتن وى و خانواده‌اش خوددارى كردند .\r\nيكى از جالبترين نوشته‌هائى كه راجع به شراب از دورهء صفويه براى ما باقى مانده است جام جهان‌نماى عباسى تاليف قاضى بن كاشف الدين حموى است . پدر قاضى به عنوان پزشك شاه عباس كبير از يزد به اصفهان رفت و قاضى در اين شهر متولد شد ، اما كنيهء « يزدى » را براى خود انتخاب كرد و چندى بعد لقب شيخ الاسلام يا قاضى القضات اصفهان يافت و به اين ترتيب در سلسله مراتب روحانيون مقام سوم را در اصفهان احراز كرد . پسر وى كه محمد رضى الدين نام داشت نيز طبيب شد و به هندوستان مهاجرت كرد و خود وى نيز در اواخر عمر به اردبيل رفت و تا سال 1075 كه وفات يافت در همان شهر ماند .\r\nكتاب جام جهان‌نماى عباسى ارزش آن را دارد كه با دقت بيشترى مورد بررسى قرار بگيرد : اين كتاب شامل يك مقدمه ، سى باب و يك پايان‌نامه است . مقدمه طبق معمول با حمد خداوند و سناى پيامبر شروع مىشود و سپس مولف مىگويد كه به امر سرور خويش شاه عباس به تاليف اين كتاب پرداخته است و آنگاه به يك بحث مذهبى طولانى دربارهء اين كه نوشيدن شراب مغايرتى با موازين شرعى ندارد مىپردازد و ضمن آن به اين نكته اشاره مىكند كه كليهء فقهاى شيعه متفق القولند كه مصرف الزامى داروهائى كه در آن‌ها ماده نامشروعى غير از شراب وجود داشته باشد بلامانع است اما اينكه آيا مصرف داروئى كه حاوى شراب باشد نيز مجاز است يا خير موضوعى است كه راجع به آن اختلاف نظر وجود دارد . او پس از نقل نظريات چند تن از فقها چنين نتيجه مىگيرد كه به نظر وى اگر مصرف شراب جنبهء حياتى داشته باشد خوردن آن مشروع مىگردد و سپس به ذكر واقعه‌اى كه منجر به پيدايش اين فكر در او گرديده است مىپردازد و مىنويسد :\r\n« در سنه هزار و بيست و هفت هجرى حضرت آخوندى مولانا محمد باقر در بلدهء اصفهان بعد از جرب مرض دق به همراه رسانيد و دو مرتبه از چهار مرتبه دق گذشته ، شروع در مرتبه سوم نمود و اشتها بر طرف شده بود كه در يك هفته مطلقا غذا وارد بدن او نشده بود ، چون مشرف بر هلاك شد و هيچ دوا موافق نيفتاد و راى ناقص اين فقير به اين قرار گرفت كه به غير از شراب علاجى نيست و گمان هست كه شراب اين دق را بر طرف كند و چون با حضرت علامه العلما ابوىام مشورت كردم ايشان نيز علاج را در اين منحصر دانستند و چون حضرت\r\n\r\n","description":"","footnote":"","page_name":" 47 ","page_number":69},
  {"content":"\r\n\r\nجنت‌مكانى استادى و من إله فى العلوم الشرعيه استنادى المجتهد فى زمانه الشريف شيخ بهاء الدين محمد طبيب الله مرقده كه استاد فقير بود در علم فقه و تفسير و حديث در اصفهان تشريف داشتند نخواستم كه بىمشورت ايشان فتواى خوردن شراب به مولاناى مشار اليه دهم و مولاناى مذكور هم به هيچ نحو قبول خوردن آن نمىكرد و فقير به منزل حضرت استادىام رفته حقيقت را بيان كردم و حضرت استادى فرمودند كه به اعتقاد من اگر حكيم حاذق را گمان باشد كه خوردن شراب دفع مرض مىكند و به غير از آن دوائى نيست جايز است خوردن آن « 11 »\r\nبيمار با اين روش موافقت كرد ، و پس از آن كه طى ده روز مقدارى شراب نوشيد بيمارىاش بر طرف شد و طى سه ماه بهبودى كامل يافت .\r\nنويسنده با اتخاذ به اين فتوا از آن پس هرگاه لازم تشخيص مىداد براى درمان بيماران خويش شراب تجويز مىنمود ، و حتى آن‌چنان استفادهء وسيعى از اين اجازه به عمل مىآورد كه بنا به مطالب مندرج در باب پنجم كتاب خود حتى براى درمان سردرد هم شراب تجويز نموده است ، اما جالب است وقتى مىبينيم كه در همين فصل به بهاء الدوله خرده گرفته است كه چرا براى درمان آتشك شراب تجويز نموده است !\r\nباب نهم كتاب بسيار جالب است زيرا مربوط به « آداب شرابخوارى » است . قاضى كاشف الدين در اين باب مىگويد براى شركت در مجالس شرابخوارى ميهمانان بايد اول به حمام بروند ، سپس ناخن‌هاى خود را بگيرند و بهترين البسه خود را بپوشند . در منزل ميزبان نيز بايد زيباترين اتاق‌ها براى اين منظور در نظر گرفته شود و گل و گلاب در هر گوشه‌اى از آن به كار برده شود و رنگ قالى بايد هم رنگ شرابى باشد كه به ميهمانان داده مىشود .\r\nدر باب هفدهم اخطار شده است كه مرد پس از شرابخوارى بايد از هم‌آغوشى با زنان اجتناب ورزد زيرا اين كار ممكن است موجب ابتلاء به صرع ، سكته ناقص و يا غش گردد .\r\nبه‌هرحال اگر در حين مستى هم‌آغوشى صورت بگيرد و كودك ذكورى به وجود بيايد ، احتمال فراوان هست كه زشت ، ناقص الخلقه ، كندذهن و حتى ديوانه باشد و اضافه شده است كه برخى از امراض در اثر شراب‌خوارى شدت پيدا مىكنند و برخى بهبودى حاصل مىنمايند و برخى نيز اصلا در اثر شرابخوارى به وجود مىآيند . نويسنده براى درمان سردردهائى كه صبحگاهان حادث مىگردد نوشيدن يك جام شراب را توصيه مىكند .\r\nباب بيست و نهم از نظر تاريخ بيهوشى واجد اهميت است اسم اين باب چنين است :\r\n« چگونه مىتوان انسانى را چنان بيهوش ساخت كه اگر قسمتى از بدن او بريده و يا قطع گردد دردى احساس نكند » .\r\nپايان‌نامه كتاب بسيار مختصر بوده و در آن قيد شده است كه كار تاليف در سال 1028 پايان يافته است .\r\n\r\n\r\n","description":"","footnote":"\r\n( 11 ) - اين قسمت بجاى ترجمه از متن انگليسى عينا از روى نسخه خطى جام جهان‌نماى عباسى ، كتابخانهء مركزى دانشگاه تهران استنساخ گرديده است ( مترجم )\r\n","page_name":" 48 ","page_number":70},
  {"content":"\r\n\r\nدر كتاب خرقه خانم « 12 » تاليف كتاب ديگرى به نام دستور العمل خوردن شراب نيز به قاضى كاشف الدين نسبت داده شده است ، اما من حدس مىزنم كه اين كتاب همان كتاب « جام جهان‌نماى عباسى » باشد كه راجع به آن صحبت كرديم .\r\nدر اينجا بايد از جزوه ديگرى كه آن هم در تعريف و تمجيد شراب است نام ببرم .\r\nنوشته‌هاى اين كتاب كه مجربات بو على نام دارد از برخى جهات شبيه به جام جهان‌نماى عباسى است . كتاب مزبور داراى اسم ديگرى به نام تحفه العاشقين نيز مىباشد . تاريخ تاليف آن معلوم نيست اما از شواهد امر چنين برمىآيد كه بايد در اواخر دورهء صفويه و يا حتى پس از آن تاليف شده باشد و نشانه‌هائى نيز در آن به چشم مىخورد كه دال بر تاليف آن در هندوستان است . اسم كتاب ، يعنى مجربات بو على ، آن را منسوب به ابن سينا مىنمايد درحالىكه محققا اين چنين نيست و فقط در چند جاى آن از مطالب اين دانشمند استفاده گرديده است به نظر من اسم دوم آن يعنى تحفه العاشقين به مراتب بامسمىتر مىباشد .\r\nاين كتاب از سه باب كه نويسنده آن‌ها را « ضيافت » ناميده است تشكيل شده است .\r\nباب اول « ضيافت عمومى » نام دارد و در آن شراب از نقطه نظرهاى مختلف مورد بررسى قرار گرفته است . باب دوم « ضيافيت خصوصى » ناميده شده و خود شامل بيست و پنج فصل است كه همه دربارهء زن‌ها مىباشد . اين فصول يكى از آن نشانه‌هائى است كه دال بر تاليف اين كتاب در هندوستان است زيرا در آن زن‌ها برطبق طبقه‌بندى هندىها در كاماسوترا به چهار دسته تقسيم شده‌اند . باب سوم كه « ضيافت شرق » نام دارد راجع به موضوع‌هاى مختلف از قبيل حمام گرم ، ساختمان و طرز كار دستگاه توليد مثل مرد ، آزمايشات مربوط به شناختن جنس جنين ، بيخ چينى و قوائد عمومى حفظ الصحه است .\r\nكتاب مزبور بطور كلى فاقد اهميت زياد و ارزش فراوان است .\r\nدر قرن دهم سه ماده غذائى كه داراى اثرات درمانى تصور مىشدند به ايران وارد شد و ورود آن‌ها چنان تغييرات شگرفى در نحوهء زيست مردم به وجود آورد كه پيدايش اتومبيل در قرن بيستم نتوانست به وجود بياورد . اين سه ماده عبارتند از چاى ، قهده و تنباكو .\r\nتصور مىشود كه تنباكو را پرتغالىها به ايران آورده باشند . ما مىدانيم كه واسكودوگاما « 13 » درياسالار پرتغالى تنباكو را در سال 1498 ( 904 ه . ق ) به گوئا « 14 » برد و اين ماده در اوايل قرن دهم از آنجا به داخل هندوستان راه يافت و نوشته شده است كه در زمان سلطنت اكبر شاه ( 964 تا 1014 ) به دهلى رسيد و در اينجا بود كه پزشك ايرانى ابو الفتح گيلانى براى اولين بار جهت تصفيه و خنك ساختن دود اين ماده ، آن را از ظرف آبى عبور داد و به اين ترتيب قليان را اختراع كرد . پزشك ديگر ايرانى ، يعنى كمال الدين\r\n\r\n\r\n","description":"","footnote":"\r\n( 12 ) - خرقه خانم در علم طب نوشته مرتضى قلى خان شاملو ( مترجم )\r\n( 13 ) -  Vasgo de Gama \r\n( 14 ) -  Goa \r\n","page_name":" 49 ","page_number":71},
  {"content":"\r\n\r\nقاطعانه اظهار مىدارد كه تنباكو در سال 1014 به هند آورده شد ، اما دانه اين گياه از قديم به عنوان يك دارو مورد استفاده قرار مىگرفته است . او مىنويسد : « اينك همهء مردم از شريف و عامى برگ تنباكو مىكشند . . . و جاى تعجب است كه استعمال اين ماده اين چنين جهانگير شده است و همه به آن مبتلا گشته‌اند فقط خدا مىداند كه چرا تنباكو از ملزومات حياتى مردم گرديده است و چرا مردم سراسر جهان دود مسموم آن را وارد بدن خود مىسازند ؟ »\r\nقهوه قبل از تنباكو به ايران يافت . اين ماده براى اولين بار از حبشه و از طريق يمن آورده شد . لغت قهوه از كافا كه نام ايالتى در جنوب حبشه است گرفته شده است و سپس شيخ الشزيل آن را به مكا در يمن آورد و در آنجا آن را « قهوه » كه نام نوعى شراب قديمى بود ناميد و با همين نام هم وارد ايران شد .\r\nچاى هم مىبايست قاعدتا از چين به ايران آورده شده باشد زيرا در قديم اصلا آن را « چاى خطائى » مىناميدند .\r\nدر عرض چند سال پس از ورود اين مواد به ايران ، در تمام شهرها و در طول تمام راه‌ها اماكنى به نام قهوه‌خانه به وجود آمد و مردمى كه عادت داشتند غم و غصه خود را در استعمال ترياك و يا در جام‌هاى شراب غرق كنند اينك به مواد كم‌ضررترى رو آورده و استكان پشت استكان قهوه مىنوشيدند و يا مرتبا قليان مىكشيدند . شاه عباس كبير كه فكر مىكرد قهوه‌خانه‌ها محل نشو و نماى عقايد سياسى و توطئه چينى است كشيدن قليان را در قهوه‌خانه‌ها ممنوع ساخت اما ديرى نگذشت كه ديد مرتكبين اين جرم به قدرى زياد و واردات قاچاق تنباكو به قدرى فراوان است كه اجراى دستورش غير ممكن مىباشد لذا فرمان سابق خود را نقض كرد و اجازه داد تا مردم آزادانه قليان بكشند ، و سپس ماليات سنگينى براى واردات تنباكو وضع كرد .\r\nچندى بعد با اضافه شدن قند به چاى و قهوه ، نوشيدنى مطبوعى به وجود آمد و آنچه كه تا اين زمان بيشتر نوعى دارو محسوب مىگشت اينك تبديل به نوعى غذا گرديد ، غذائى كه زندگى مردم عادى را دستخوش شگرفى ساخت . از آن پس ديگر در مجالس عيش و عشرت تنها مشروب نوشيده نمىشد و يا به جاى ترياك قابض و مضعف و سست‌كننده داروى ارزان قيمتى در اختيار مردم قرار گرفته بود كه مصرف مىگشت . استقبال مردم از چاى و قهوه چنان شديد بود كه به زودى در قهوه‌خانه‌ها اتاق‌هاى مخصوص صرف چاى و قهوه درست شد ، به كارگران بيشترى نياز پيدا شد و ساخته شدن وسايل تهيه جديدى الزامى گرديد و بالطبع به موزات آن امكان ازدياد ماليات‌ها نيز بوجود آمد .\r\nطبيعى است كه اطبا به محض ورود و رواج اين مواد راجع به آن‌ها به بررسى و تحقيق پرداختند . در وهلهء اول لازم بود كه ماهيت آن‌ها از نظر سردى و گرمى ، موارد استعمال و مضارى كه ممكن بود داشته باشند معين شود . نتايج اين بررسىها به صورت رساله‌ها و كتب متعدد درآمد ، به نحوى كه تقريبا در همهء نوشته‌هاى اطباى آن دوره راجع به اين موضوع\r\n\r\n","description":"","footnote":"","page_name":" 50 ","page_number":72},
  {"content":"\r\n\r\nمطالبى درج گرديده است . از روى اين نوشته‌هاى و هم‌چنين يادداشت‌هاى كسانى كه در آن دوره به ايران سفر كرده‌اند چنين برمىآيد كه اول قهوه و تنباكو وارد ايران شده است ، اما پس از آمدن چاى ، قهوه سريعا محبوبيت خود را از دست داد به نحوى كه بعدا در قهوه‌خانه ها به زحمت ممكن بود يك فنجان قهوه پيدا كرد .\r\nمسافرينى كه در زمان شاه عباس كبير به ايران سفر كرده‌اند در نوشتجات خود وضع قهوه‌خانه‌هاى آن دوره را به صور گوناگون شرح داده‌اند . يكى از قديمىترين نوشتجات مربوط به اين دوره يادداشت‌هاى سفير اسپانيا در دربار صفويه است . اين شخص در گزارشى كه در سال 1025 راجع به عجائب ايران به مادريد ارسال داشته است چنين مىنويسد :\r\n« جالبترين محل در اصفهان جائى است كه در آن كاهوا « 15 » به فروش مىرسد و اين نوعى نوشيدنى است كه ايرانىها به خاطر حفظ سلامتى و تفنن آن را مصرف مىنمايند ، و به همين دليل اماكن مزبور را قهوه‌خانه مىنامند . نوشيدنى مزبور مايع سياه رنگ و تلخ مزه‌اى است كه از گياه مخصوصى گرفته مىشود و ايرانىها معتقدند كه نوشيدن آن براى سلامتى ، مخصوصا سلامت معده ، فوق العاده مفيد مىباشد . آن‌ها اين نوشابه را داغ‌داغ و جرعه‌جرعه در فنجان هاى كوچكى مىآشامند و قبل از اين كار قدرى به آن فوت مىكنند ، و جز اين نيز چاره‌اى نيست زيرا اگر به آن فوت نشود داغ‌تر از آن است كه به‌توان نوشيد . در اين اماكن هم‌چنين تعدادى پسر براى كار نگاهدارى مىشود كه اغلب مسلمان و تعدادى هم گرجى و ارمنى هستند . اين‌ها در اين مكان انواع رقص‌ها و حركات وقيح و برخى اعمال مشمئزكننده را نيز انجام مىدهند . »\r\nچند سال بعد تاورنيه ( 1629 تا 1675 مطابق با 1039 تا 1086 ه . ق . ) در در توصيف ميدان بزرگ اصفهان مىنويسد : « يك طرف اين ميدان منحصرا به قهوه‌خانه‌هائى اختصاص داده شده است كه اتاق‌هاى زيباى آن‌ها با چراغ‌هاى بلورين روشن مىشود . » ( محل اين قهوه‌خانه‌ها هنوز هم وجود دارد منتها اينك تبديل به مغازه‌هائى براى جلب جهانگردان شده است ) تاورنيه اضافه مىكند كه : « اهالى شهر به اين نقاط مىروند تا قليانى بكشند و فنجان‌هاى متعدد قهوه بنوشند . دور تا دور اين قهوه‌خانه‌ها مثل آمفىتئاتر محل‌هائى براى نشستن در نظر گرفته شده است و در وسط هر قهوه‌خانه حوضى قرار دارد كه معمولا داراى آب جارى مىباشد و كوزه قليان‌ها را از آب آن پر مىكنند . شلوغ‌ترين ساعات قهوه‌خانه‌ها بين ساعت هفت و هشت صبح است و بعد عده‌اى براى صرف صبحانه به منزل مىروند . شاه عباس كبير وقتى ديد كه مردم به هنگام جمع شدن در قهوه‌خانه‌ها بيش از حد مورد نظر او راجع به امور سياسى صحبت مىكنند دستور داد تا در هر قهوه‌خانه يك نفر ملا بنشيند و براى مردم راجع به قانون و تاريخ و ادبيات حرف بزند و مراقب باشد كه حضار وقت خود را بيش از حد صرف كشيدن قليان و نوشيدن قهوه نكنند . »\r\n\r\n\r\n","description":"","footnote":"\r\n( 15 ) -  Cahua  كه منظور همان قهوه است ( مترجم )\r\n","page_name":" 51 ","page_number":73},
  {"content":"\r\n\r\nفرير نيز در يادداشت‌هاى خود نوشته است كه وقتى در گمبرون ( بندر عباس فعلى ) از كشتى پياده شد فورا به ديدن حاكم رفت و حاكم با قهوه و چاى مخلوط با هل و قند از وى پذيرائى كرد به همين ترتيب مىبينيم كه وقتى در سال 1087 از شيراز و اصفهان ديدن مىكند از زيادى تعداد قهوه‌خانه‌ها متعجب مىشود و اظهار مىدارد كه قهوهء ايران به مراتب مطبوع‌تر از قهوه‌اى است كه در اروپا درست مىشود و اضافه مىكند كه او دوست دارد قهوه را آن‌قدر بجوشانند تا يك ورقه خامه روى آن بسته بشود و مىگويد اگر اين ورقه خامه بسته نشود ، ايرانىها از نوشيدن آن امتناع مىورزند .\r\nقهوه‌خانه‌هاى دورهء صفويه درست مثل باشگاه‌هاى اجتماعى امروز ما مركز فعاليت هاى اجتماعى محسوب مىگشتند و در اين‌گونه اماكن بود كه اخبار و شايعات دهان به دهان مىگشت ، فروشندگان دوره‌گرد كالاى خود را به مردم عرضه مىداشتند ، شعرا اشعار خود را براى ديگران مىخواندند و نقال‌ها داستان‌ها و حماسه‌هاى قديمى را بازگو مىكردند .\r\nفرير ، درست مثل تاورنيه ، ابتداء مجذوب نحوهء نشستن مردم در قهوه‌خانه شده و آن را شبيه به سالن تئاتر دانسته است و سپس با آب و تاب فراوان به شرح قليان مىپردازد و مىنويسد « هركس مىتواند در قهوه‌خانه بنشيند و تنباكو را از طريق نى بلندى كه به يك چوب توخالى وصل است ، و انتهاى آن در يك ظرف بلورين پر از آب قرار دارد دود كند ، در طرف ديگر اين چوب مخزن تنباكو واقع شده و روى آن آتش مىگذارند . بعضى اوقات هم براى آنكه كيف بيشترى برده شود چند عدد گل به داخل ظرف بلورين پر از آب مىاندازند تا وقتى شروع به كشيدن قليان مىكنند گل‌ها همراه با حباب‌هاى هوا در آب بالا و پائين بروند و به صور مختلف دربيايند » .\r\nاين نويسنده هم‌چنين اظهار مىدارد كه قهوه‌خانه‌ها شبها منظرهء جالبى دارند به وسيله چراغ‌هاى متعددى كه از طاق گنبدى آن‌ها آويزان مىگردد روشن مىشوند .\r\nچاى نيز مثل قهوه در سراسر دورهء صفويه در ايران رواج داشت و آن را نيز در قهوه‌خانه‌ها عرضه مىكردند و مىنوشيدند كما اينكه در قهوه‌خانه شربت هم داده مىشد . مىگويند كه چاى را بيشتر بزرگان و اعيان مىنوشيدند زيرا چنين تصور مىشد كه قهوه گرم و خشك است درحالىكه چاى خنك و خشك مىباشد ، از آنجا كه اين دليل قانع‌كننده نمىباشد من تصور مىكنم كه در آن ايام چاى به مراتب نادرتر و گران‌تر از قهوه بوده است و به اين دليل فقط اعيان و اشراف مىتوانسته‌اند از آن بنوشند و نوشيدن آن نوعى تشخص بوده است . عالىجناب جون آثاناسيوس « 16 » كه از مبلغين فرقه كرملى بود در يادداشت‌هائى مربوط به سال 1117 نوشته است : « من نيم كيلو چاى به حاكم بصره دادم تا نظر موافق او را جلب كنم » اين نيم كيلو چاى را هم يك كاپيتان هلندى به وى داده بود و آثاناسيوس آن را يك هديه پرارزش مىدانسته است . او چاى را همراه با ظروفى از چوب صندل و گل شب‌بو براى حاكم فرستاد و همين هديه ظاهرا كوچك موجب شد كه حاكم خواسته او را اجابت كند .\r\n\r\n\r\n","description":"","footnote":"\r\n( 16 ) -  John Athanasius \r\n","page_name":" 52 ","page_number":74},
  {"content":"\r\n\r\nاز سوى ديگر جاى تعجب است كه چاى تا اين حد كم مورد استفاده قرار مىگرفته است على الخصوص كه در هيچ‌يك از نوشته‌هاى مربوط به آن دوره مطلبى كه دال بر كم‌بود اين ماده باشد ديده نمىشود . عين الملك در كتاب الفاظ الادويه خود يك فصل تمام را به چاى ، قهوه و تنباكو اختصاص داده است و هيچ اشاره‌اى هم به ناياب بودن چاى و يا كمتر بودن آن از دو ماده ديگر نكرده است . به همين ترتيب قاضى بن كاشف الدين كه راجع به كتاب او دربارهء شراب قبلا صحبت كرديم نيز در سال 1075 جزوه‌اى نوشت و آن را به نام شاه عباس دوم كرد اين جزوه فقط حاوى سه فصل در باب بيخ چينى ، قهوه و چاى است و در آن نيز هيچ مطلبى دربارهء اينكه چاى كمتر از قهوه پيدا مىشود و يا كمتر از آن مصرف مىگردد آورده نشده است . مولف در اين كتاب اظهار عقيده كرده كه اگر قدرى ادويه به چاى اضافه شود خاصيت آن زيادتر مىشود .\r\nمادهء محركى كه از چاى يا قهوه به مراتب قديمىتر محسوب مىگردد و اثر آن همپايه الكل است ترياك است . برطبق شواهد موجود از ازمنهء قديم در اطراف يزد خشخاش براى مصارف داخلى كشت مىشده است ، اما كشت آن به منظور صادرات تا اواخر قرن نوزدهم مرسوم نبوده است . در دورهء صفويه ترياك مصرف فوق العاده‌اى پيدا كرد به نحوى كه تقريبا همه خارجيانى كه در آن ايام به ايران آمده و از خود نوشته‌هائى باقى گذاشته‌اند به شيوع وسيع ترياك‌كشى در بين مردم و اثرات آن اشاره كرده‌اند . به نظر من شيوع ترياك را مىتوان يكى از علل مهم سقوط فرهنگ و مخصوصا طب در ايران دانست .\r\nفرير مىنويسد : « ايرانىها هروقت كه بخواهند كيفور بشوند ترياك مىكشند » و اضافه مىكند كه معتادين مىتوانند مقدار فوق العاده زيادى از اين ماده را مصرف كنند بدون اينكه ناراحتى جز پيدا كردن حالتى شبيه به مستى پيدا كنند و در بين ايشان ضرب المثلى وجود دارد كه مىگويد در كرمان از هر سه نفر آدم ، چهار نفرشان ترياكى است . از شواهد امر چنين برمىآيد كه مصرف اين ماده در دورهء صفويه به اوج شدت خود رسيده بود .\r\nمطالعهء نوشته‌هاى پزشكى مبين آن است كه با گذشت زمان شراب به تدريج جاى خود را به ترياك مىدهد . نويسندگان قديمىتر ايران مثل جرجانى مطالبى دربارهء اثرات نامطلوب شراب نوشته‌اند و فصول متعددى از كتب خود را به اين موضوع اختصاص داده‌اند ، درحالىكه از ترياك يا اصلا اسمى نبرده‌اند و يا از آن فقط به عنوان يك دارو ياد كرده‌اند ، اما اين وضع در زمان صفويه به كلى دگرگون مىشود و ما مىبينيم كه نويسندگان يكى پس از ديگرى به ذكر مضار بيش از حد ترياك و طرق جلوگيرى از اعتياد به آن پرداخته‌اند و اعتياد به شراب نسبت به ترياك در درجهء دوم اهميت قرار مىگيرد . نمونهء يك چنين نويسندگانى محمد مهدى مولف كتاب زاد لمسافرين است كه يك باب تمام از كتاب خود را به مسموميت‌هاى ناشى از مصرف ترياك اختصاص داده است ولى حتى يك كلمه هم درباره شراب مطلب ننوشته است و يا اينكه يك باب ( يك بخيه ) كامل از كتاب خرقه خانم « 17 » راجع به ترياك است و اينجا و آنجا يادآورى شده است كه « . . . و اين داروئى است كه قواى جنسى را تحليل مىبرد »\r\n\r\n\r\n","description":"","footnote":"\r\n( 17 ) - خرقه خانم در علم طب نوشته مرتضى قلى خان شاملو ( مترجم )\r\n","page_name":" 53 ","page_number":75},
  {"content":"\r\n\r\nو « درمان‌كننده غدد اندام تناسلى زن است » . در اين كتاب كه اصلا راجع به لذائذ جنسى است ترياك بزرگترين دشمن قواى جنسى قلمداد شده است .\r\nمهمترين رساله‌اى كه در دوره صفويه راجع به ترياك نوشته شده است افيونيه عماد الدين است اين كتاب در زمان خود رواج زيادى داشت و هم‌اكنون نيز نسخ خطى فراوان از آن وجود دارد . مطالب و نوشته‌هاى اين كتاب بر مبناى تجربيات شخصى نويسنده مىباشد و از اين نظر مىتوان آن را با كتاب « اعترافات يك نفر ترياكى » نوشته كوئنسى « 18 » مقايسه كرد . عماد الدين خود زمانى به ترياك معتاد بود و سپس خود را معالجه كرد .\r\nبه نظر من كتاب افيونيه ارزش آن را دارد كه در اينجا مورد يك بررسى مختصر قرار بگيرد . اين كتاب شامل پانزده باب است و طبق معمول داراى مقدمه‌اى است كه در آن علت تاليف ذكر شده است .\r\n« . . . معلوم باشد كه طبقات ناس در زمان ما اكثر دو صنف‌اند « 19 » يكى آنكه در رد و منع و تقبيح و تهجين افيون آن‌قدر مبالغه مىكنند كه از ساير محرمات قبيح‌تر مىدانند بلكه احتراز از آن از انواع سموم مشروبه و ملزومه بيشتر مىكنند تا به حدى كه اگر مدتهاى مديد مبتلاى نزله و سرفه باشند از خشخاش احتراز مىكنند كه او را نسبتى با افيون است چه جاى افيون ، و گاه هست كه سال‌ها اسهال دماغى كه از يك خوردن افيون يا تركيبى كه در آن افيون باشد بر طرف شود ، از آن امتناع نمايند و هم‌چنين ساير علل كه افيون در آن نافع‌ترين چيزى است كه خدا خلق كرده است قبول دارند و علاج به آن قبول ندارند\r\nصنفى ديگر آنكه على الدوام ارتكاب آن مىكنند و بىفايده به مرتبه‌اى كه اگر پشهء ايشان را بگزد افيون در علاج آن از ترياق فاروق در علاج گزيده افعى واجب‌تر دانند و پيوسته مترصد آن باشند كه حالتى واقع شود كه افيون را دافع آن دانند و هيچ مرضى از امراض نيست كه بيش از اين صنف علاج آن انفع نيست و صنف ثالث كه در انتفاع استعمال نمايند و در حين مضرت اجتناب كه نادر است بلكه معدوم .\r\nچون چنين بود و فقير محمود بن مسعود الطبيب احوال مردم عالم را بر اين منوال ديد خواست منافعى كه الله سبحانه و تعالى در اين دوا نهاده است و مردم را بر آن اطلاع داده بيان كند و مضارى كه تابع بعضى موجودات است كه در آن شر قليل است اظهار نمايند تا فريقين را تنبهى شود و از حد افراط و تفريط دور گردند و بوسط كه سراط مستقيم است مهمترى شوند و الله يهدى الحق و الى صراط مستقيم . » « 20 »\r\n\r\n\r\n","description":"","footnote":"\r\n( 18 ) -  Quincy \r\n( 19 ) - قاعدتا بايد « سه صنف‌اند » باشد . در متن انگليسى نيز سه صنف آمده است ( مترجم )\r\n( 20 ) - اين قسمت بجاى ترجمه از متن انگليسى عينا از روى نسخه خطى كتاب افيونيه ، متعلق به كتابخانه مركزى دانشگاه تهران استنساخ شده است . ( مترجم )\r\n","page_name":" 54 ","page_number":76},
  {"content":"\r\n\r\nسه باب اول كتاب جنبهء داروئى دارد و ضمن آن ماهيت داروها ( از نظر سردى و گرمى مترجم ) ، آزمايش خلوص و اثر آن در بدن شرح داده شده است . فصل چهارم هم دربارهء مسموميت از ترياك است .\r\nدر باب‌هاى ششم و هفتم مولف به مطالبى كه كمتر جنبهء علمى دارند پرداخته و ضمن آن دربارهء موضوعاتى نظير اين كه چرا استعمال ترياك انسان را كيفور مىكند و چرا اين ماده موارد استفاده متعدد دارد اظهارنظر كرده است و در تائيد اين موضوع اخير مىنويسد كه در تبريز همسايه‌اى ترك داشته است و او روزى غلامى سفيد را كه سخت به اسهال مبتلى بوده است به نزد وى مىفرستد و او اين غلام را تنها با يك خوراك جوز هندى و ترياك درمان مىنمايد .\r\nدر باب هفتم مولف ترياكىها را راهنمائى مىكند كه چگونه خود را از خطرات اين ماده برحذر نگاه دارند و بالاخره در فصل هشتم به اين بحث كشاف مىپردازد كه معتادين چگونه مىتوانند خود را درمان كنند . به نظر عماد الدين براى حصول به اين مقصود سه راه وجود دارد : اول طولانىتر كردن فواصل استعمال ، دوم تقليل مرتب ميزان مصرف و در اين باب مىنويسد :\r\n« شنيدم كه شخصى را عادت اين بود كه جاريه داشت و بعد او زن و پس از افيون افيون مىكرد و هر روز بىوقوف او قدرى موم با افيون اوصم مىكرد تا چنان مىشد كه بالكليه بر طرف شد و او را خبر نبود ، نه از ضعف و نه از هيچ حال كه تابع ترك مىباشد همان روز آخر اخبار كرد كه تمام خورش از موم است . . . » « 21 »\r\nروش سوم عماد الدين جانشين كردن ماده كم‌ضررتر ديگرى مثل بيخ چينى به جاى ترياك است اما اين راه حل اين سئوال را در برابر وى قرار مىدهد كه آيا مىتوان شراب را هم جانشين ترياك ساخت يا نه ؟ و سپس اظهار عقيده مىكند كه اگرچه انجام اين كار بعضى اوقات موثر است ولى او آن را توصيه نمىنمايد و در اين باب مىنويسد :\r\n« مردى با كوشش فراوان ترياك را ترك كرد ، اما به زودى ضعف بر مزاجش مستولى گرديد و چنان ضعيف شد كه ديگر نمىتوانست از بستر برخيزد و كار به جائى كشيد كه از زندگى سير شد ، سرانجام روزى به مقدارى شراب دست يافت و خيلى زود نيروى خود را بازيافت و در عرض دو ماه آن‌چنان بهبودى يافت كه در حالت معمولى مستلزم دو سال وقت بود . » « 22 »\r\n\r\n\r\n","description":"","footnote":"\r\n( 21 ) - اين قسمت بجاى ترجمه از متن انگليسى عينا از روى نسخه خطى افيونيه كتابخانه مركزى دانشگاه تهران كه به زحمت قابل خواندن است استنساخ گرديده است ( مترجم )\r\n( 22 ) - متن اين قسمت در تنها نسخهء خطى افيونيه موجود در كتابخانه مركزى دانشگاه تهران يافت نگرديد ( مترجم )\r\n","page_name":" 55 ","page_number":77},
  {"content":"\r\n\r\nدر باب نهم اين موضوع مورد بحث قرار گرفته است كه ترك ناگهانى ترياك چه عوارضى دارد و اين عوارض را چگونه مىتوان بر طرف ساخت و در تائيد نظريات خود به شرح حال يكى از شاهزادگان صفوى كه معتاد به ترياك بوده است مىپردازد .\r\nفصل آخر كتاب بسيار مفصل است و شامل نظريات مختلفى است كه يونانيان ، اعراب اوليه و معاصرين وى دربارهء ترياك ابراز داشته‌اند و در مورد معاصرين به بهاء الدوله اشاره مىكند و از او نقل قول‌هائى مىنمايد كه همگى را مىتوان در خلاصه التجارب يافت . اين فصل با تشريح نحوهء ساختن ترياقى به نام بر الساعت تمام مىشود .\r\nترياك ، كه در كتب دوره صفويه از آن تحت عنوان افيون نام برده شده است ، كمتر به صورت منفرد به عنوان دارو توصيه شده است و معمولا آن را با داروهاى ديگرى كه تصور مىكردند قدرتش را زيادتر مىكند مخلوط مىكردند و يك چنين معجونى را ترياق مىناميدند .\r\nترياق لغتى است كه ريشه يونانى دارد و به مفهوم « حيوان » و يا « مار » مىباشد و در اصل ترياق را به عنوان پادزهر براى درمان مارگزيدگى و يا گزش ساير حيوانات سم‌دار به كار مىبردند ، در دوره صفويه هم اين مفهوم از آن استنباط مىگرديد اما از آنجا كه بيشتر داروهائى كه در اين دوره ساخته مىشدند حاوى ترياك بودند اين كلمه به تدريج مفاهيم جنبى ديگرى نيز پيدا كرد .\r\nدر اروپا نيز ترياق نقش بسيار مهمى داشت و مترجمين قرون وسطى اين كلمه را به صورت  Theriacun  در نوشته‌هاى خود آورده‌اند او  Treacle  انگليسى نيز مشتق از همين كلمه مىباشد ، منتها در اروپا ترياق موارد استفاده‌اى به مراتب وسيع‌تر از درمان مارگزيدگىها پيدا كرد و به صورت نوعى دواى عام درآمد و ارزشى آن‌چنان فراوان پيدا نمود كه سريعا انواع تقلبى فراوانى از آن به بازار عرضه شد .\r\nفردريچاردز مىنويسد كه ترياق در اروپا آن‌چنان مادهء گران‌بهائى بود كه اسقف اعظم بيت المقدس مقدارى از آن را به عنوان هديه‌اى ارزشمند براى آلفرد كبير فرستاد . در دورهء سلطنت شاه عباس اول هم هنوز انواع تقلبى اين ماده در اروپا وجود داشت زيرا مىبينيم كه داروساز ملكهء اليزابت جدا به اين موضوع معترض است كه چرا اجازه داده مىشود ترياق تقلبى در داروخانه‌ها عرضه بشود .\r\nبر الساعت فقط يكى از انواع متعدد ترياقى بود كه پزشكان دورهء صفويه مورد استفاده قرار مىدادند و در ضمن مشهورترين آن‌ها نيز محسوب نمىگشت و اين نام بدان جهت به آن داده شده بود كه تصور مىرفت در عرض يك ساعت اثر مىبخشد . رازى نيز كتابى به همين نام دارد .\r\nمشهورترين ترياق‌ها ترياق فاروق نام داشت كه برطبق نوشته‌هاى المومنين توسط  Andromachus  كبير ( كه در 500 قبل از هجرت به شهرت رسيد ) تهيه شده و هزار سال بعد توسط  Andromachus  صغير تكميل گرديد و او در سن 17 سالگى اندازه\r\n\r\n","description":"","footnote":"","page_name":" 56 ","page_number":78},
  {"content":"\r\n\r\nدقيق موادى را كه بايد در اين معجون به كار برده شوند مشخص ساخت . جالينوس چندان استفاده‌اى از ترياق نمىكرد و ابن سينا از او هم كمتر اين ماده را به كار مىبرد . بعدا در زمان صفويه حكيم محمد باقر بنفشه و آويشن را هم به تركيبات آن اضافه كرد و تعداد مواد به كار برده شده در آن را به شصت و سه عدد رساند و اين رقم از آن پس هم‌چنان ثابت باقى ماند .\r\nعجيب‌ترين ماده‌اى كه در ساختن اين معجون به كار برده مىشد ، و احتمالا مهمترين آن گرد افعى بود ، برطبق شواهد موجود از گرد افعى از زمان مصرىها در داروسازى و طبابت استفاده مىشد . واتسون « 23 » در كتاب خود به نام  Theriac Mitheridatium  مىنويسد كه در فرانسه ترياق‌سازى يك كار بسيار پرزحمت بود و در سال 1683 ( 1095 ه . ق ) لااقل 58 دوجين افعى زنده قبل از آنكه كشته شده و گرد آن‌ها در ساختن ترياق‌ها مورد استفاده قرار بگيرد به مردم نشان داده شدند . آخرين نمايش از اين نوع در سال 1790 ( 1205 ه . ق . ) برگزار گرديد . استفاده از گرد افعى در سال 1788 ( 1203 ه . ق . ) در انگلستان منسوخ شد اما در فرانسه تا سال 1884 ( 1302 ه . ق . ) ادامه يافت .\r\nدر مورد ترياق وابستگى عجيبى بين ايران و اروپا مشاهده مىشود زيرا مىبينيم در همان حال كه كمال الدين حسين در سال 974 و محمد رضى الدين پسر كاشف الدين در سال 1119 كتبى درباره ترياق نوشتند ، كتاب  Hortas Sanitatis  در سال 1491 ( 897 ه . ق . ) كه در آن تصويرى از چگونگى استفاده از گرد افعى در ترياق‌سازى ارائه گرديده است و كتاب ترياق آندروماكوس « 24 » نوشته موسى كاراس « 25 » در سال 1634 ( 1044 ه . ق . ) در فرانسه منتشر شد . اين شخص اولين كسى است كه اقدام به ساختن ترياق در ملاء عام كرد . ايران دورهء صفويه و اروپا پابه‌پاى هم در اين رشته قدم برمىداشتند .\r\nبايد توجه داشت كه در بين كتب متعددى كه در دوره صفويه راجع به ترياق نوشته شده‌اند دو كتاب فوق الذكر از همه مهمتر نمىباشند . اين دو كتاب فقط از بقيه كتبى كه از آن دوره باقى مانده‌اند مفصل‌تر هستند .\r\nمولف كتاب اول يعنى كمال الدين برادر عماد الدين محمود مسعود شيرازى است و كتابش شامل يك مقدمه ، سه فصل و يك پايان‌نامه مىباشد و تماما دربارهء نحوهء ساختن و طرز استفاده از ترياق فاروق است . كمال الدين در سال 953 وفات يافت .\r\nمؤلف كتاب دوم محمد رضى الدين است و كتاب وى عجائب الاتفاق در شناختن ترياق نام دارد . اين كتاب على الظاهر بايد در هندوستان نوشته شده باشد زيرا در آن قيد گرديده كه در زمان سلطنت محمد اعظم شاه تاليف يافته است . محمد اعظم شاه در سال 1119 در دهلى به سلطنت رسيد . اين كتاب از برخى جهات با ساير رسالاتى كه در آن ايام راجع\r\n\r\n\r\n","description":"","footnote":"\r\n( 23 ) -  Vatson \r\n( 24 ) -  Theriaca of Andromachus \r\n( 25 ) -  Moses Charas \r\n","page_name":" 57 ","page_number":79},
  {"content":"\r\n\r\nبه داروها نوشته شده‌اند فرق دارد زيرا مىبينيم كه تنها به بحث دربارهء ترياق اكتفا نكرده است . از اين كتاب دو نسخه خطى در لندن وجود دارد و بررسى آن‌ها مىتواند جالب باشد .\r\nاين كتاب به طور خلاصه شامل يك مقدمه است كه در آن راجع به كسانى كه علم طب را جدى نمىگيرند گفتگو شده است . فصل اول مربوط به تاريخ طب و نظريات مختلفى است كه دربارهء چگونگى پيشرفت آن ابراز شده است در فصل دوم نقش خواب و رويا در پيشرفت علم طب مورد بحث قرار گرفته است . مطالب فصل سوم دربارهء كشفيات پزشكى است كه بشر در اثر اتفاق به راز آن‌ها پى برده و در آخر چگونگى ساخته شدن ترياق فاروق شرح داده شده است . كتاب هم‌چنين داراى پايان‌نامه‌اى است كه راجع به سموم و طرق پيش‌گيرى از مسموم شدن و شرح مخصوصى دربارهء پدر طب كه اسقالنوس ناميده شده است و به احتمال قوى منظور نويسنده اسقولبيوس بوده است مىباشد .\r\nپزشكان دورهء صفوى افراد بسيار خوش‌شانسى بودند زيرا علاوه بر ترياق فاروق به پادزهر ديگرى نيز دسترسى داشتند كه به مراتب موثرتر از آن بود ، يكى از محاسن اين ترياق اين بود كه ساختنش هيچ زحمتى نداشت و اين كار را طبيعت انجام مىداد ، به علاوه ترياق فاروق داراى منشاء رومى بود درحالىكه اين يكى صددرصد ايرانى محسوب مىشد .\r\nاين ماده را پادزهر مهره و اختصارا پادزهر مىناميدند .\r\nپادزهر مهره را مىشد به صورت داخلى يا خارجى به كار برد و اعتقاد بر اين بود كه خنثىكنندهء اغلب سموم حيوانى ، گياهى و يا معدنى است - بعدها خواص درمانى آن گسترش بيشترى پيدا كرد و داروى مخصوص امراضى از قبيل و با ، صرع ، آبله ، و برخى از تب‌ها نيز شناخته شد . شهرت و اهميت پادزهر مهره در سال‌هاى قرن پانزدهم به اوج خود رسيد به طورى كه مادر تقريبا همه كتب طبى كه در سدهء مزبور نوشته شده‌اند به لغت پادزهر ، پادزهر مهره و يا حجر التيس برخورد مىكنيم كه همه دربارهء همين ماده مىباشند .\r\nشهرت پادزهر مهره به سال‌هاى قبل از دورهء صفويه برمىگردد . رازى در كتاب خود چند بار به آن اشاره كرده است ، در نوشته‌هاى على بن عباس اهوازى و ابن سينا هم به اين موضوع برخورد مىكنيم . در يك ترجمه قديمى از كتاب منصورى رازى چنين نوشته شده است :\r\n« شيطان سموم كه قلب را رنجه مىدارد و بر آن تاثير مىگذارد چگونه ممكن است درمان بشود اگر پادزهر مهره وجود نمىداشت ؟ چه فقط اين ترياق است كه در مقابل آن مقاومت مىكند ، به علاوه من خود شاهد بودم كه چگونه پادزهر سم هلاهل را كه موثرترين سموم است خنثى كرد . »\r\nديرى نگذشت كه شهرت پادزهر مهره به اروپا هم رسيد . نيكولامونارد « 26 » نوشته است كه اين ترياق جان يكى از پادشاهان انگلستان را نجات داد :\r\n\r\n\r\n","description":"","footnote":"\r\n( 26 ) -  Nichola Monard \r\n","page_name":" 58 ","page_number":80},
  {"content":"\r\n\r\n« . . . و يكى از پادشاهان انگلستان به نام ادوارد ، در جنگى كه در آن سوى درياها ، در نزديكى شهر آرون رخ داد به وسيله شمشير زهرآلود سوران كبير زخم كشنده‌اى برداشت ، و به هنگامى كه تقريبا مشرف به موت بود ، كاهن بزرگ معبد شهر كه مردى صاحب نام و بسيار ثروتمند بود قدرى پادزهر مهره به وى داد و جانش را از مرگ رهانيد . »\r\nملكه اليزابت اول هميشه مقدارى از اين ماده را در زير نگين يكى از انگشترىهاى خود نگاه مىداشت . در كتب داروسازى انگلستان بين سال‌هاى 1618 ( 1028 ه . ق . ) تا 1746 ( 1159 ه . ق . ) از اين ماده به عنوان يك داروى رسمى اسم برده شده است و حتى در سال 1223 فتحعلى شاه مقدارى پادزهر مهره را به عنوان يك هديه گران‌قيمت براى ناپلئون ارسال داشت كه او فورا آن را در آتش انداخت\r\nپادزهر مهره اصلى ماده‌اى است كه در دستگاه گوارشى بز ، مخصوصا كل‌هاى ناحيهء خراسان توليد مىگردد « 27 » . محمد بن يوسف هروى در كتاب بحر الجواهر خود مىنويسد كه در بين تمام شهرها و دهات خراسان بهترين پادزهر مهره از دهكده شبانكاره نزديك طوس بدست مىآيد . عماد الدين هم نوشته است كه اين ماده را در قسمت‌هاى مختلف هند و ايران مىتوان يافت و اضافه مىنمايد كه در سوريه انواع تقلبى اين پادزهر ساخته مىشود و اين سنگ‌ها كه از شيرهء درخت درست مىشوند شباهت تام به سنگ اصلى دارند و براى تميز نوع تقلبى از نوع اصلى بايد سوزن سرخ‌شده‌اى را به آن فرو كرد اگر سنگ تقلبى باشد از آن دود سياه رنگى برمىخيزد و اگر اصل باشد دود زرد رنگ .\r\nعماد الدين در دنبالهء اين بحث اظهار مىدارد كه پادزهر مهره را در چين از بطن ميمون‌ها به دست مىآورند . برخى از دغلبازان نيز مازورا به جاى اين ماده به فروش مىرسانند نويسنده سپس به شرح روش‌هاى مختلفى كه براى تشخيص انواع اصلى پادزهر مهره از انواع تقلبى آن وجود دارد مىپردازد و مىگويد كه اين كار با توجه به وزن ، رنگ و ساير مشخصات ماده مزبور نيز امكان‌پذير است .\r\nجالب است بدانيم كه پادزهر مهره ، در بين توده انبوه داروهاى سنتى توانست شهرت و معروفيت خود را تا همين اواخر حفظ كند ، براى مثال يكى از بيماران خود من ، پس از آن كه درمان شد به عنوان قدردانى يك قطعه از آن را به من داد اما آزمندى يكى از مستخدمين من موجب گرديد كه وظيفه خودش را نسبت به اموال اربابش از ياد ببرد و ظرف مملو از زعفرانى كه اين ماده با نهايت دقت در آن محفوظ شده بود ، در يكى از غيبت‌هاى من از تهران ناپديد بشود .\r\nدربارهء پادزهر مهره مطالب فوق العاده زيادى در دورهء صفويه نوشته شده است و تقريبا\r\n\r\n\r\n","description":"","footnote":"\r\n( 27 ) - از اين كل دو نوع وجود دارد : يكى در شمال آفريقا به نام موهر با نام علمى  Gasella dama mohrr  و ديگرى كلى با نام  Capra aegagras  كه در شمال خراسان يافت مىشود - مترجم\r\n","page_name":" 59 ","page_number":81},
  {"content":"\r\n\r\nاغلب كتب خطى حاوى مطالبى دربارهء اين ماده مىباشند . عماد الدين نيز كتابى به نام « رساله پادزهر » دارد كه من آن را به انگليسى ترجمه كرده‌ام اين ترجمه در  The Annals Of Medical History  در نيويورك به چاپ رسيده است\r\nبحث در اطراف پادزهر مهره را با نقل مطالبى از قربادين قاطع كه در سال 1052 در زمان سلطنت شاه صفى اول تاليف شده است به پايان مىرسانم و سپس به بحث در اطراف آخرين داروى مهمى كه در زمان صفويه رواج داشت مىپردازم :\r\n« بدانكه فادزهر خصوصا از شبانكاره به غايت عزيز و مستحق عزت است زيرا كه تقويت و حفظ حرارت غريزى مىكند و دفع ضرر سموم مشروبه و منهوشه مىنمايد و استعمال آن به جهت حفظ صحت جايز نيست مگر مشايخ مبرورين مراجرا ، و بهترين طريق استعمال دو طريق است اول آنكه مختار اكثر اطباى فارسى و عراقست و آن چنانست كه در سال اول يك دانگ فادزهر حيوانى را با ادويه كه مذكور مىگردد حب ساخته بلع نمايدند و در سال دوم دو دانگ و هم‌چنين هر سال يك دانگ مىافزايند تا در سال ششم به يك مثقال مىرسد و بعد از آن زياد نمىبايد كرد زيرا كه زياده از يك مثقال از نوع فارسى آن اكثر اوقات مضرت مىرساند و بنده شخصى را ديدم كه هر سال از فادزهر هندى حيوانى مفردا هفت مثقال مىخورد و منتفع مىشد و اين امر بس عجيب است .\r\nصفت حب آنست كه هريك دانگ فادزهر ، دو عدد ورق طلا و چهار عدد ورق نقره و عنبر - الشهب و مشك خالص و لعل بدخشانى و زبرجد و ياقوت و مراواريد ناسفته از هركدام به وزن يك جو متوسط فادزهر را علىحده و جواهرات را علىحده در سنگ سماق به غايت نرم بسابند و با بقيهء اجزاء مخلوط ساخته در روى سنگ سماق همه را يكسره مخلوط نموده و سرشته حب نمايند و در سال اول سه عدد حب كرده در ماه اول بهار در وقتى كه برودت از هوا زايل شده باشد و حرارت غالب نگرديده هر سه حب را صبح بخورند و در سال دوم شش حب نموده و با آن نه حب كنند و هر روز سه حب را بلغ نمايند « 28 » . »\r\nيكى از وقايع مهم و قابل توجه دورهء صفويه بروز بيمارى نوظهورى در مرزهاى كشور بود و هم‌زمان با آن داروى جديدى نيز پيدا شد كه شور و هيجان غريبى در محافل پزشكى به وجود آورد . داروئى كه جالينوس و ساير اطباى عهد باستان از آن بىاطلاع بودند بر مبناى نوشته‌هاى باقىمانده هيجان محافل طبى دورهء صفويه را پس از وقوف به وجود اين ماده مىتوان شبيه به واكنش و هيجان محافل پزشكى قرن بيستم پس از كشف سولفوناميدها دانست .\r\nبيمارى جديد سيفيليس بود و از آنجا كه خداوند متعال فرموده است ، هيچ بيمارى را\r\n\r\n\r\n","description":"","footnote":"\r\n( 28 ) - اين قسمت به جاى ترجمه از متن انگليسى عينا از روى كتاب منافع افضليه ( قربادين قاطع ) ، نسخه خطى كتابخانه مركزى دانشگاه تهران استنساخ شده است .\r\n( مترجم )\r\n","page_name":" 60 ","page_number":82},
  {"content":"\r\n\r\nبه زمين نفرستادم مگر آنكه درمانى براى آن مقرر كرده باشم پس سيفيليس هم مىبايست درمانى مىداشت و اين درمان هم بيخ چينى تصور مىشد .\r\nبيخ چينى ساقه زيرزمينى عشبه « 29 » كه از گياهان آسياى شرقى است مىباشد . در آمريكاى شمالى نيز گياهى مشابه عشبه وجود دارد كه آن را عشبه قلابى « 30 » مىنامند و بالاخره نوع سومى از گياه مزبور نيز وجود دارد كه از ريشه آن سارساپاريلا « 31 » گرفته مىشود . بيخ‌چينى از تقريبا دويست و پنجاه سال قبل جزو صورت داروهاى رايج در انگلستان درآمد و تا سال 1914 ( 1333 ه . ق . ) مقام خود را حفظ كرد و در طى اين مدت مقادير هنگفتى از آن به انگلستان وارد گرديد . برطبق آمار موجود تنها در سال 1831 ( 1274 ه . ق . ) بيش از 50 تن ازين ماده توسط بيماران انگليسى به مصرف رسيد و در صورت مخارج داروخانه يكى از بيمارستان‌هاى بزرگ لندن قيد گرديده كه مصرف ساليانه اين ماده بالغ بر 1500 ليره بوده است . ميزان مصرف در سال 1870 ( 1287 ه . ق . ) افزايش بيشترى داشت و به 172 تن به ارزش 26000 ليره رسيد . آنچه جاى تعجب است اين است كه دانشجويان فعلى پزشكى حتى اسم اين دارو را هم نشنيده‌اند و من شك دارم كه حتى يك داروخانه در تمام انگلستان از اين ماده داشته باشد .\r\nواكنش ايرانىها نسبت به بيخ چينى مشابه اروپائىها بود . آن را يك دواى عام مشابه ترياق فاروق و پادزهر مهره دانستند و نتيجه آن كه كم نيستند نويسندگانى كه به شرح جزئيات اين دارو پرداخته‌اند كه از آن ميان من چندتائى را مورد بحث قرار مىدهم .\r\nقديمىترين ، و بدون شك بهترين مطلبى كه راجع به بيخ چينى نوشته شده است « رساله چوب چينى » تاليف عماد الدين است كه بعدا مبناى استناد و نوشته‌هاى اطباى ديگر نيز قرار گرفت .\r\nميرزا قاضى بن كاشف الدين ، كه قبلا نيز از او اسمى به ميان آمد نيز درباره بيخ چينى كتابى تاليف نموده است . ميرزا قاضى تحصيلات خود را نزد عماد الدين انجام داده بود و به اين دليل نوشته‌هاى وى مىتواند به ميزانى وسيع بازگوكنندهء نظريات استاد عاليقدر او نيز باشد .\r\nاو كه در اواسط عمر خويش پزشك دربار شاه عباس كبير شد مىنويسد چوب چينى در اوايل سال 900 توسط اروپائيان به ايران آورده شد ، اما تا زمان وى فقط يك بار شرحى بر داروى مزبور نوشته شده است و آن هم همان رسالهء چون چينى استادش عماد الدين مىباشد .\r\nاين گفته منطبق با مطالبى است كه توسط يكى ديگر از اطباى آن دوره بيان گرديده و اين شخص علا عنور الله ، معروف به حكيم علاء مىباشد كه از اطباى دربار شاه طهماسب و تقريبا هم‌دورهء علاء الدين بوده است .\r\n\r\n\r\n","description":"","footnote":"\r\n( 29 ) -  Smilax \r\n( 30 ) -  False Smilax \r\n( 31 ) -  Sarsaparilla \r\n","page_name":" 61 ","page_number":83},
  {"content":"\r\n\r\nحكيم علاء نيز مطالب مختصرى درباره بيخ چينى نوشته و از نوشته او نسخ متعددى باقى مانده است . مقدمه رساله او چنين آغاز مىگردد :\r\n« اما بعد چنين گويد مقرر اين رساله خادم الفقرا نور إله المشهور به علامه قريب بيست سال در هند گذراندم و با حكماى آنجا در هر باب سخنى در فوائد چوب چينى مىگفتم و حكيمان روشن‌ضمير چنين تقرير نمودند كه چوب چينى در ظلمات مانند آب حيات مخفى است و مردم فرنگ بواسطه عداوت كه با مسلمانان دارند نمىگذارند كه جوهر نفيسى اين‌چنين از آن خزانه بيرون آورند و فقير آرزو داشتم كه طبيبى حاذق و مرض‌شناس و مشفق را دريابم كه اين گره ملال از دل من بگشايد و اين غم از دل من بيرون آورد و مرا بدان سرچشمه حيات راه نمايد بعد از مدتى يكى بشارت به من رسانيد كه جوانى زيباروى و نكوخوى از طرف فرنگ آمده و در زمان به جانب او روان شدم و چون ملاقات واقع شد از حال او سئوال كردم و نام پرسيدم گفت مرا در جانب فرنگ ارسطو مشهور كرده‌اند و هم از اولاد اويم و به شرف اسلام مشرف شده‌ام اما مردم فرنگ در حق من اين گمان ندارند . بعد از طول مقال سئوال از چوب چينى كردم آن گل باغ حكمت جواب داد كه چوب چينى مپرس كه زبان از مدح آن عاجز است اما از براى خاطر تو عشرى از عشاير آن بگويم و ترا از اين وسوسه خلاصى دهم و بدانكه چوب چينى از سرحد ظلمات مىآورند و مدعاى عقلانى آنجا آن است كه آن از آب حيات نشو نمايد » . « 32 »\r\nاحتمال زياد مىرود كه بيخ چينى قبل از آن كه به ايران وارد شده باشد ، به هندوستان راه يافته باشد و سپس از آنجا توسط اطباى اروپائى شركت هند به منطقهء خليج فارس و دربار صفويه آورده شده باشد . ما مىدانيم كه پرتغالىها در سال 1510 ( 916 ه . ق . ) گوا « 33 » را متصرف شدند و به هيچ وجه استبعادى ندارد كه علا عنور الله اين شهر را ديده باشد و « از حكماى آن ديار » اطلاعات خود را كسب كرده باشد . در آن ايام اطباى پرتغالى كاملا با اين دارو آشنا بودند زيرا در كتاب داروئى گارسيادا اورتا « 34 » دو فصل تمام به بيخ چينى اختصاص داده شده است . منظور من كتاب « نمونه‌ها و داروها » است كه در سال 1563 ( 971 ه . ق . ) در گوا به چاپ رسيده است . شايد بىمناسبت نباشد بگويم كه اين كتاب اولين كتاب داروسازى و سومين كتابى است كه در هندوستان چاپ شده است .\r\nعلاء نور الله اظهار مىدارد كه در كتابخانه مرقد طوس رساله‌اى درباره بيخ چينى نگاهدارى مىشود كه در سال 952 توسط عماد الدين نوشته شده است و در آن مطالبى راجع\r\n\r\n\r\n","description":"","footnote":"\r\n( 32 ) - اين قسمت ، كه در متن انگليسى فقط چند سطر آن به طور نامنظم آورده شده است ، عينا از روى رساله چوب چينى حكيم علاء نسخه خطى كتابخانه مركزى دانشگاه تهران استنساخ گرديده است ( مترجم )\r\n( 33 ) -  Goa \r\n( 34 ) -  Garcia da Orta \r\n","page_name":" 62 ","page_number":84},
  {"content":"\r\n\r\nبه فوائد اين دارو قيد گرديده كه او آن‌ها را از اطباى اروپائى فراگرفته است . به اين ترتيب حكيم علاء حق تقدم عماد الدين را در اين زمينه مسجل مىسازد .\r\nعلا عنور الله هم‌چنين مىنويسد كه راجع به فوائد بيخ چينى تحصيلاتى كرده و از دوستان هندى خود فرا گرفته است كه اين دارو تنها درمان‌كنندهء استسقاء ، ماليخوليا ، برص ، فلج‌ها و بالاتر از همه سيفيليس درجه دو سه مىباشد . رسالهء عماد الدين ، كه حكيم علا نيز به آن اشاره كرده است به مراتب مفصل‌تر و جامع‌تر از رسالهء چوب چينى علا عنور الله مىباشد . مقدمه اين رساله ارزش آن را دارد كه تماما اينجا بازنويس شود زيرا در آن چگونگى كشف بيخ چينى بيان گرديده و در عين حال نشان مىدهد كه چگونه پزشكان دورهء صفويه در ابتداى امر آن را با احتياط فراوان تجويز مىكردند :\r\n« پوشيده و پنهان نيست كه اين بيخ كه در اين تاريخ مردم بر آن اطلاع و از استعمال آن انتفاع يافته‌اند چنين مسموع شده كه بعضى اوقات در آن بلاد كه بيخ از آنجا مىآرند قحطى در آن شهر پيدا شده بود و مردم به صحراها متوجه شده اغتذا به اصول نباتات مىخورده‌اند و چون اين بيخ غذاويتى دارد و طعم و رايح كه موجب تنفر باشد ندارد ، مردم به اين بيشتر رغبت مىنموده‌اند اتفاقا در ميان ايشان صاحبان امراض مزمنه بوده‌اند خاصه سوداويه و قروح عفنه « 35 » و بواصير و مانند آن‌ها كه از خوردن اين بيخ شفائى كامل يافتند و چون اين حال مشاهده ايشان شد در آن زمين استخراج مىنمودند و بديگر مواضع مىبردند و مثمر به شفائى شد ، اما چون در آن صحرا گل اين بيخ بىنمك بوده است هرجا كه مىبردند بىنمك مىدادند و قبلا حتى افكار و توالى تجارت بسيار بر آن قرار گرفت كه به طريقى كه حالا معمولست مىخورند و بعد آنكه باينجا آورده‌اند تميز نمىكردند و در بعضى مفيد مىبود و در بعضى فايده نمىداد بلكه مضرت مىرسانيد از جمله بيگم كه حرم شاه جنت مكان مغفور و مبرور شاه اسمعيل بود فالجى حادث شد و نصف اعضاى او بىحركت شد و بعد از معالجات بسيار پاى او را حركت پيدا شد و دست او از حركت ماند چون اول اشتهار اين بيخ بود در دادن انديشيدند كه مبادا موذى به هلاكت شود و صلاح در آن ديدند كه اول در ديگرى تجربه كنند و به لختى قريب به او در سن ، دادند مفيد نيفتاد بنابراين به او ندادند اما در ريشها و بادهاى آتشك كه مدتهاى مديد مزمن باشد و هيچ ثقيه و تطليه در آن مفيد نيفتاد كم مرض از آن امراض دادند كه شفا نيافته باشد » « 36 » .\r\nباب اول رساله بحث مفصلى است دربارهء ماهيت اين گياه ( از نظر سردى و گرمى و خشكى و مرطوبى ) و پس از آن بابى در فوائد آن آغاز مىگردد ، و ضمن آن اظهار مىگردد كه گاهى براى درمان غدد بدخيم نيز مفيد است .\r\n\r\n\r\n","description":"","footnote":"\r\n( 35 ) - زخم بدبو\r\n( 36 ) - اين قسمت ، بجاى ترجمه از متن انگليسى - عينا از روى رساله چوب چينى عماد الدين محمود مسعود شيرازى نسخهء خطى كتابخانهء مركزى دانشگاه تهران استنساخ گرديده است . ( مترجم )\r\n","page_name":" 63 ","page_number":85},
  {"content":"\r\n\r\n« . . . در سرطان بواسطه آنكه مرض در كمال صعوبت است نادرا نافع مىباشد ، عورتى را سرطان رحم بود در سن بيست سالگى تقريبا ، و فرزند او نمىآمد و اگر حمل مىشد زود اسقاط مىكردند او را بعد از شقيه بليغ بيخ چينى دادند مرض او بالكليه مرتفع شد و فرزند متعدد آورد و بزرگ و كامل شدند » « 37 »\r\nدر جاى ديگرى از اين رساله عماد الدين مىنويسد كه يك بار موفق به درمان يك معتاد به ترياك با چوب چينى شده است عماد الدين در يك چنين كارهائى تبحر فراوان دارد :\r\n« خواجه‌اى از فرزندان خواجه شمس الدين محمد همدانى ، بيست سال تمام به ترياك معتاد و هر روز مقدارى زياد از آن مصرف مىكرد . من دو خوراك چوب چينى از برايش تجويز كردم كه پس از آن به كلى معالجه شد و سلامت سابق خود را باز يافت »\r\nانواع بيمارىهاى مختلف از قبيل روماتيسم ، طاسى سر ، و بواسير را بوسيله اين دارو درمان شدنى مىدانستند تا جائى كه خود عماد الدين اظهار تعجب مىكند كه چطور ممكن است يك گياه واحد تا اين حد خواص درمانى متعدد داشته باشد .\r\nمولف باب بسيار مفصل دوم را با اين جملات تمام مىكند :\r\n« دليل تمام اين خواص مفيد در يك جسم واحد ممكن است متعدد و يا فقط يكى باشد حقيقت اين است كه بىاطلاعى ما از اين دارو به مراتب بيشتر از اطلاعات ما از آن مىباشد ، و ما فقط به امورى واقف هستيم كه مشيت الهى بر آن قرار گرفته باشد . »\r\nسپس بابى در چگونگى تهيهء اين دارو براى آنكه خورده ، آشاميده و يا بخور داده شود آمده است ، و بالاخره مطالبى مفصل دربارهء حالت بيمارى كه بايد اين دارو را مصرف كند نوشته شده است و ضمن آن گفته است كه بيمار نبايد هيچ‌گونه ناراحتى روانى داشته باشد ، از آميزش خوددارى نمايد و شير و نمك و ترشى و شيرينى نخورد . در رسالات ديگرى كه راجع به بيخ چينى نوشته شده است و هم‌چنين در قربادين‌هاى آن ايام اين موضوع با تفصيل بيشتر و ذكر جزئيات دقيق‌ترى شرح داده شده است .\r\nدر پايان مطالب مربوط به بيخ چينى لازم مىدانم از سه رساله ديگر هم كه راجع به اين گياه مطلب نوشته‌اند و مطالبشان واجد اهميت محسوب مىگردد اسم ببرم . نويسندهء اول محمد هاشم بن محمد طاهر تهرانى است كه نويسنده دو رساله درباره بيخ چينى است كه يكى دربارهء خود چوب چينى و ديگرى درباره موارد وابسته به آن مىباشد . رسالهء اول ، كه چندان مفصل نمىباشد عين الحيات نام دارد و شامل يك مقدمه و سه باب است . نيمه اول كتاب به توضيح خواص و موارد استفاده چوب چينى اختصاص داده شده است و كاملا شبيه به كتب و رسالات ديگرى است كه در اين زمينه نوشته شده‌اند .\r\n\r\n\r\n","description":"","footnote":"\r\n( 37 ) - استنساخ از نسخهء خطى رسالهء چوب چينى . كتابخانهء مركزى دانشگاه تهران ( مترجم )\r\n","page_name":" 64 ","page_number":86},
  {"content":"\r\n\r\nحكيم شفائى پزشك دورهء شاه عباس كبير . اين نقاشى روز شنبه 15 محرم 1085 هجرى قمرى توسط معين نقاش از روى تابلوى اصلى كه رضا عباسى ( استاد معين ) در سال 1044 كشيده بود تهيه و كپى شده است .\r\nاز اين پزشك عاليقدر نقاشى ديگرى در  British Museum  وجود دارد كه به احتمال زياد همان نقاشىايست كه استاد رضا عباسى ترسيم كرده است .\r\nتابلوى مزبور را پرفسور براون نيز در كتاب تاريخ ادبيات ايران خود آورده است - مترجم\r\n\r\n","description":"","footnote":"","page_name":" 65 ","page_number":87},
  {"content":"\r\n\r\nباب سوم عشبه مغربيه نام دارد و واجد اهميت بسيار زياد است زيرا او يكى از نوادر نويسندگانى است كه بين بيخ چينى شرقى و غربى تميز گذارده است . پايان‌نامهء رساله هم درباره زرنباد و پادزهر مهره است .\r\nزرنباد ريشه گياهى به نام كژور ( عروق الكافور ) است و چنين تصور مىشد كه خواصى مشابه بيخ چينى دارد . از آنجا كه اين رساله به نام شاه سليمان صفوى شده است ، پس تاريخ تاليف آن بايد بين 1077 تا 1106 باشد .\r\nرسالهء دوم او تحفهء سليمانى « 38 » نام دارد و متشابها به نام شاه سليمان شده است . در اين كتاب فقط زرنباد ، پادزهر مهره و موميائى مورد بحث قرار گرفته است و نويسنده در مقدمهء آن اظهار مىدارد كه تاليف اين كتاب به دستور مستقيم شخص شاه صورت گرفته و او مجبور شده است براى تكميل آن سفرى به قندهار بنمايد .\r\nبراى تكميل مطلب بايد يادآورى كنم كه حكيم محمد هاشم داراى تاليف سومى هم مىباشد كه مفتاح الخزائن و مصباح الدقايق نام دارد . از اين كتاب يك نسخه خطى در پاريس و يكى هم در تهران وجود دارد ولى من هيچ‌كدام را نديده‌ام و نمىدانم كه راجع به چه موضوعى است .\r\nحكيم محمد باقر تكميل‌كننده تركيب ترياق فاروق نيز رساله‌اى دربارهء بيخ چينى دارد .\r\nمطلب سوم هم از آن حكيم محمد جراح است كه يك باب از كتاب خود به نام ذخيرهء كامله را به بحث دربارهء بيخ چينى اختصاص داده است . حكيم محمد با وجود آن كه به تعريف و تمجيد از خواص چند جانبهء اين دارو پرداخته جراحان را از به كار بردن آن در عمليات جراحى برحذر داشته و اضافه مىنمايد كه اگر جائى در بدن كسى ورم داشته باشد ، اعم از اينكه در صورت ، گردن و يا يكى از اعضاى داخلى باشد ، و و لو اين كه اين ورم بسيار ناچيز و جزئى باشد بايد از مصرف چوب چينى خوددارى شود چه در غير اين صورت اين شخص به شدت بيمار شده و حتى ممكن است جان خود را از دست بدهد و اگر در مدتى كه شخص در حال مصرف چوب چينى است محلى از بدن وى ورم كرد بايد مصرف اين ماده را فورا متوقف سازد ، اما جاى تعجب است كه مىبينيم او اورام سرطانى زهدان را نه تنها از اين دستور مستثنا ساخته است ، بلكه مصرف چوب چينى را براى درمان آن مفيد هم دانسته است . به نظر من نويسنده در اين مورد تحت تاثير نظريهء عماد الدين قرار گرفته است ، او مىگويد كه چوب چينى در نقاط گرم و مناطقى كه خرما مىرويد نبايد مصرف شود و بالاخره در آخرين موردى كه به كار بردن اين گياه را منع كرده چنين نوشته است :\r\n« هر طبيب و يا جراحى كه چوب چينى را تجويز مىكند بايد قبل از انجام اين كار از درگاه خداوند متعال طلب مغفرت نمايد زيرا اگر در تشخيص خود دچار اشتباه شود و يا\r\n\r\n\r\n","description":"","footnote":"\r\n( 38 ) - با كتاب تحفه المومنين نوشته ميرزا محمد تنكابنى و پسرش ، كه آن را تحفهء سليمانى هم مىنامند اشتباه نشود ( مترجم )\r\n","page_name":" 66 ","page_number":88},
  {"content":"\r\n\r\nآن را به جاى گلاب بگيرد ، مزاج بيمار را به حركت درمىآورد ( و اين كارى است كه خداوند آن را منع كرده است ) و چوب چينى روى حواس اصلى بيمار اثر مىگذارد و حتى ممكن است او را تلف كند و حد اقل حال او را وخيم‌تر نمايد . »\r\nدر پايان لازم است چند كلمه‌اى هم راجع به ماده جالب و مرموزى به نام موميائى مطلب نوشته شود زيرا بيشتر قربادين نويسان دورهء صفويه آن را همراه با بيخ چينى و ترياق فاروق ذكر كرده و خواص عجيبى براى آن قائل بوده‌اند .\r\nچگونگى پيدايش موميائى را اين‌طور تعريف كرده‌اند :\r\nروزى يكى از پادشاهان قديم ايران به هنگام شكار گوزنى را زخمى مىنمايد چند روز بعد گوزن مزبور دوباره در تيررس قرار مىگيرد و اين‌بار از پا درمىآيد اما مشاهده مىشود كه زخم اول او تقريبا بهبودى يافته است و در ضمن متوجه مىشوند كه دهان حيوان به ماده‌اى سياه و چرب آغشته است و يكى از همراهان اظهار مىدارد كه ممكن است اين ماده ، كه فقط گوزن‌ها از آن اطلاع دارند ، موجب بهبودى زخم شده باشد .\r\nشاه دستور مىدهد تا پوزهء گوزن را پاك كنند و ماده مزبور را روى زخم حيوانات ديگرى آزمايش كنند . اين دستور انجام مىگيرد و معلوم مىشود كه مادهء مزبور زخم‌ها را سريع‌تر از مرهم‌هاى ديگر درمان مىكند .\r\nرفته‌رفته افسانه‌ها و داستان‌هاى مربوط به چگونگى پيدايش موميائى شاخ و برگ فراوان پيدا كرد و درهم‌برهمى عجيبى در آن به وجود آمد ، براى مثال در برخى از اين داستان‌ها ادعا شده است كه موميائى همان اكسير حيات است و در دسته‌اى ديگر اظهار گرديده كه قدما از آن فقط براى حنوط كردن استفاده مىنمودند و بالاخره جالب‌ترين ادعا قائل شدن خواص داروئى براى آن است .\r\nدر سال 1773 ( 1187 ه . ق . ) يكى از جراحان نيروى دريائى سلطنتى انگلستان به نام ايوز « 39 » در يادداشت‌هاى خود مىنويسد كه اين ماده را در نواحى جنوبى ايران مىتوان پيدا كرد اما ارزش آن چنان زياد است كه حاكم عده‌اى از افراد خود را به نگهبانى آن گماشته است و تا از دزديده شدن آن جلوگيرى كنند . حاكم اين ماده را به فروش مىرساند و بهاى گزافى در ازاى آن دريافت مىدارد . در اين گزارش اضافه شده است كه يك جراح ديگر انگليسى به نام آلوس « 40 » براى آگاهى از خواص درمانى اين ماده ، مقدارى از آن را روى بيمارى كه مچ پايش شكسته بود آزمايش كرد ، اما ديگر نوشته نشده است كه آيا اين كار موجب تسريع بهبودى بيمار گرديد يا نه .\r\nو اين بود شرحى مختصر بر زود باورى انسان‌ها . امروزه ديگر هيچ‌يك از اين مواد ، يعنى ترياق فاروق ، بيخ چينى و موميائى در دارو درمانى به كار برده نمىشوند اما بايد هميشه به خاطر داشت كه انسان در هر دوره و زمانه‌اى دل به نوعى داور خوش مىدارد و باورهاى او پيوسته منتجه‌اى از نوجوئى ، مد و تبليغات بوده است ، و در اين ميان بىتاثيرى دارو هرگز موجب سلب اطمينان از آن نگرديده است .\r\n\r\n\r\n","description":"","footnote":"\r\n( 39 ) -  Ives \r\n( 40 ) -  Alves \r\n","page_name":" 67 ","page_number":89},
  {"content":"\r\n\r\n\r\nفصل چهارم چشم‌پزشكان\r\nچشم ، درمان و جراحى آن از ازمنهء قديم در ايران نوعى تخصص محسوب مىگشت و چشم‌پزشكى ، درست مثل جراحى ، رشتهء كاملا متمايزى از طب عمومى بود و در دورهء صفويه نيز وضع به همين منوال ادامه پيدا كرد ، اما نكتهء جالب در مورد چشم‌پزشكى اين است كه با وجود آن كه از قديم الايام بسيارى از بيمارىهاى چشم را با انجام اعمال جراحى درمان مىكردند ، چشم‌پزشكان هرگز جزو جراحان به حساب نمىآمدند .\r\nدر دربار پادشاهان پيوسته يك چشم‌پزشك وجود داشت كه از نظر رتبه و مقام هم‌پايه پزشك مخصوص شاه محسوب مىگشت .\r\nدر جهان اسلام بيمارىهاى چشم هميشه بخشى از بيمارىهاى عمومى بدن به حساب مىآمد و در مدارس جدا از علم جراحى به دانشجويان تدريس مىگرديد و در كتب درسى نيز به عنوان يكى از دروس طب ، فصل و يا فصولى به آن اختصاص داده مىشد درحالىكه در هيچ‌يك از كتب جراحى به اين موضوع اشاره‌اى نشده است .\r\nهمان‌طور كه گفته شد چشم‌پزشكى در ايران رشتهء كاملا مستقل و جدا از ساير رشته‌هاى پزشكى و درمانى بود تا جائى كه اطباء داراى سه نام كاملا مشخص بودند : طبيب كه به پزشك عمومى گفته مىشد ، جراح كه اعمال جراحى را انجام مىداد و كحال كه به چشم پزشك اطلاق مىگرديد ، و چشم پزشكان متبحرى كه دست به اعمال جراحى چشم مىزدند « استاد » خطاب مىگرديدند و اين نامى بود كه در قديم به تمام جراحان گفته مىشد .\r\nكحالان دورهء صفويه وارث شان و مقام بسيار والاى چشم‌پزشكان ايرانى در دربار خلفا بودند . همانطور كه در تاريخ پزشكى ايران نيز ذكر گرديده است ، يكى از پيشقدمان علم چشم‌پزشكى در جهان اسلام حنين بود كه در قرن سوم تمام مطالبى را كه جالينوس در كتب و رسالات مختلف خود دربارهء چشم و چشم‌پزشكى نوشته بود براى مامون ترجمه و همه را يك‌جا در كتابى به نام « العشر مقالات فى العين » « 1 » گردآورى كرد . پس از ترجمه اين كتاب چشم‌پزشكى در دنياى اسلام با سرعت پيشرفت كرد و در عرض يك قرن به آن‌چنان مقام\r\n\r\n\r\n","description":"","footnote":"\r\n( 1 ) - ده مقاله درباره چشم\r\n","page_name":" 68 ","page_number":90},
  {"content":"\r\n\r\nوالائى رسيد كه ميرهوف دربارهء آن نوشته است : « رسالات چشم‌پزشكى مسلمانان در قرن چهارم به مراتب صحيح‌تر و جامع‌تر از كتبى هستند كه در حدود قرن دوازدهم هجرى قمرى در اروپا نوشته شده‌اند . »\r\nچشم‌پزشكى در اواخر قرن چهارم به اوج اعتلاى خود رسيد و دو نفر از بزرگترين چشم پزشكان جهان در اين دوره پيدا شدند كه يكى على بن عيسى و ديگرى عمار بن على موصلى نام داشتند .\r\nعلى بن عيسى كه از مسيحيان بغداد بود مولف كتاب تذكره الكحالين مىباشد . اين كتاب بدون هيچ‌گونه شك و ترديدى بهترين و كامل‌ترين كتابى است كه در دورهء خلفا راجع به چشم‌پزشكى نوشته شده است زيرا حاوى مجموعه اطلاعات يونانيان از اين علم و مقادير زيادى اطلاعات و معلومات خود او كه به مراتب جديدتر ، دقيق‌تر و صحيح‌تر بودند مىباشد .\r\nتذكره الكحالين به زودى به صورت كتاب درسى تمام دانشجويانى درآمد كه در رشته چشم‌پزشكى به تحصيل مىپرداختند . كتاب مزبور بنا به خواهش قطب شاه ، سلطان محمد على ، توسط شمس الدين حسين جرجانى به فارسى برگردانده شد و شمس الدين على حسين كه خود يك جراح چشم‌پزشك بود پايان‌نامهء انتقادآميزى بر ترجمهء كتاب مزبور اضافه كرد . در زمان صفويه العشر مقالات فى العين حنين به عنوان كتاب درسى و انتقاديهء شمس الدين على حسين به عنوان راهنماى جراحىهاى عملى چشم مورد استفادهء دانشجويان رشتهء چشم‌پزشكى قرار مىگرفت العشر مقالات فى العين در سال 1467 ميلادى ( 903 ه . ق . ) تحت عنوان  Tractatus de Oculis Jesus Halis  در ونيز ، در سال 1904 ( 1322 ه . ق . ) توسط هيرشبرگ « 2 » به آلمانى و در سال 1926 ( 1355 ه . ق . ) به وسيلهء كزى وود « 3 » به انگليسى ترجمه گرديد .\r\nچشم‌پزشك بزرگ ديگر كه تقريبا در همان ايام مىزيست و كتابى هم دارد عمار بن على موصلى است كه كتاب المنتخب فى علاج العين را نوشت . اين كتاب مختصرتر از كتاب على بن عيسى است ولى در عوض حاوى نكات بديع و ملاحظات شخصى به مراتب بيشترى است . تا آنجا كه من اطلاع دارم اين كتاب به آلمانى چاپ شده ولى اين چاپ ترجمهء متن اصلى نيست .\r\nطبيعى است كه علم چشم‌پزشكى در دورهء صفويه فقط مبتنى بر اين سه كتاب نبود و به اين مجموعه مثلا بايد كتاب چهارمى را هم اضافه كنيم ، كتابى كه يك ايرانى آن را نوشته است و اين شخص اولين و بزرگترين چشم‌پزشك ايران ابو روح محمد بن منصور بن عبد الله جرجانى ، مشهور به زرين‌دست است . كتاب بزرگى كه موجب شهرت اين شخص شده است نور العين « 4 »\r\n\r\n\r\n","description":"","footnote":"\r\n( 2 ) -  Hirschberg \r\n( 3 ) -  Casey Wood \r\n( 4 ) - تا آنجا كه بنده اطلاع دارم از اين كتاب فقط دو نسخه وجود دارد كه يكى در آكسفرد انگلستان و ديگرى در كلكته هندوستان نگاهدارى مىشوند ( مترجم )\r\n","page_name":" 69 ","page_number":91},
  {"content":"\r\n\r\nنام دارد . اين كتاب در سال 440 به پايان رسيد و به نام سلطان ملكشاه سلجوقى كه بين سال‌هاى 465 تا 485 سلطنت مىكرد شده است .\r\nكتاب مزبور به ده باب تقسيم گرديده و نويسنده طى اين ابواب ابتدا ساختمان و تشريح چشم را شرح داده و سپس به توضيح بيمارىهاى چشم پرداخته است و يك باب دربارهء بيمارىهائى كه قابل رويت هستند و يك باب هم دربارهء بيمارىهائى كه قابل رويت نمىباشند ، آنگاه دو فصل را به جنبه‌هاى ديگر بيمارىهاى چشم اختصاص داده و اين‌بار بيمارىها را به دو دسته قابل علاج و غير قابل علاج تقسيم نموده است . با فصل ششم توضيحات مربوط به درمان شروع مىگردد و فصل بعد از آن ، كه خود از سه بخش تشكيل گرديده است ، منحصرا به جراحىهاى چشم اختصاص داده شده است . فصل هشتم دربارهء انواع كورىها است و بالاخره در دو فصل آخر انواع داروهائى كه در چشم‌پزشكى به كار برده مىشوند اسم برده شده است .\r\nبا وجود آن كه نويسنده متذكر شده است در تاليف كتاب خود از العشر مقالات فى العين حنين استفاده كرده است ، قسمت اعظم مطالب آن بديع و بىسابقه مىباشد و مطالب بسيارى در آن ذكر شده است كه در العشر مقالات فى العين اصلا وجود ندارد .\r\nجاى شگفتى است كه مىبينيم طى دو نسل متوالى از شهر جرجان ( گنبد قابوس فعلى - مترجم ) دو طبيب عاليقدر و نامدار برخاسته‌اند كه هر دو تاليف خود را به زبان فارسى نوشته‌اند ، يكى سيد اسمعيل جرجانى و ديگرى هم ابو روح محمد بن منصور جرجانى به‌هرحال صورت اسامى چشم‌پزشكان بزرگ به همين‌جا ختم نمىشود .\r\nمن به خاطر دارم كه در يكى از شماره‌هاى  Jurnal of American Medieal Association  مربوط به سال 1935 ( 1354 ه . ق . ) صفحهء 2122 به مقاله‌اى برخوردم كه در آن نوشته بود در كتابخانه واتيكان كتاب فوق العاده ارزشمند و منحصر به فردى به نام كتاب المهذب فى طب العين وجود دارد كه در آن شرحى بر چشم حيوانات و مطالبى در باب انواع و رنگ‌هاى چشم انسان نوشته شده است . از تاريخ تحرير اين كتاب من اطلاعى ندارم ، اما در مقالهء مورد بحث تاليف آن به ابن النفيس كه در سال 687 وفات يافته است نسبت داده شده است . از آنجا كه ابن النفيس آدم فوق العاده دقيق و موشكافى بوده است ( و هم اوست كه گردش خون كوچك را كشف كرد ) ، كتاب مزبور بايد دقيقا مورد بررسى قرار بگيرد و معلوم شود كه آيا حاوى مطلبى بيش از آن كه زرين دست نوشته است مىباشد يا نه ، زيرا پس از او هيچ پيشرفتى در اين زمينه وجود نداشته است ، جاى تعجب است كه برغم مقاله مندرج در  The American Medical Association  هيچ‌يك از مورخين پزشكى از اين كتاب اطلاعى ندارند ، خوانندگان متوجه شده‌اند كه حنين ، كه من او را بنيانگذار علم چشم‌پزشكى در جهان اسلام معرفى كردم كار خود را با ترجمه آغاز كرد . كتاب او در واقع مجموعه‌اى از اطلاعات كحالان يونانى و جالينوس است ، اگرچه بعدها عده‌اى از كحالان دنياى اسلام نوشته‌هائى به اين كتاب اضافه كردند ، اما حقيقت اين است كه مطلب مهم جديدى به مطالب اصلى افزوده نشد . جالينوس نه تنها سعى كرد كه فكر تازه‌اى\r\n\r\n","description":"","footnote":"","page_name":" 70 ","page_number":92},
  {"content":"\r\n\r\nبه جهانيان عرضه كند ، بلكه پزشكى را مثل نجوم و رياضيات به صورت يك علم واقعى و مستقل درآورد . اما حنين فقط به ارزش‌هاى ظاهرى كار او توجه كرد و با ترجمهء كلمه به كلمهء نوشته‌هاى او كتابى به وجود آورد كه به شدت و خيلى بيش از حد انتظار يك كتاب درس نظرى است .\r\nيك چنين كتابى صددرصد منطبق با طرز تفكر پزشكان ايرانى و عرب آن دوره بود و به اين دليل با حرص و ولع به آن روى آوردند و مطالب آن را وحى منزل تلقى كردند و به اين دليل آن سرى از اشتباهات يونانىها كه نتيجه كمى تجربه و يا مشاهدات و بررسىهاى غير كافى ايشان بود مستقيما به ايرانىها و اعراب منتقل گرديد . و با معطوف شدن مجدد نظرها به جالينوس در عهد صفويه ، اشتباهات مزبور يك بار ديگر در دنياى چشم‌پزشكى دورهء صفويه ظاهر گرديد .\r\nبه عنوان مثال تشريح چشم را در نظر مىگيريم ، در كتاب حنين شش عضله چشم به خوبى توضيح داده شده است ، اما يك عضله سه بر منقبضه نيز به آن اضافه گرديده كه در انسان وجود ندارد و فقط در تعدادى از حيوانات پستاندار مشاهده مىشود ، آن وقت همين عضله هفتم در نوشته‌هاى يكى از مولفين دورهء صفويه يعنى بهاء الدوله نيز منعكس شده و دربارهء آن چنين نوشته است : « انسان به عصب مجوفى در داخل چشم برخورد مىكند كه مىتواند چشم را به سمت بالا بگرداند و يا در حالت طبيعى خود نگاه دارد ، و شش عضله ديگر براى حركات چشم به جهات مختلف مىباشند » .\r\nو يا اين كه عدسى را در نظر مىگيريم : ايرانىها و اعراب آن را « رطوبت يخ‌مانند » ناميده‌اند و به غلط گفته شده است كه اين عضو درست در وسط چشم واقع شده و عضو اصلى رويت است و به موازات آن در خلاصه التجارب بهاء الدوله مىخوانيم كه « اشرف اندام‌هاى چشم عدسى است زيرا دريافت‌كننده نور مىباشد و تمام طبقات و رطوبت‌هاى چشم براى رفاه و حراست آن مىباشد . چه رطوبت رويت و لايه‌هائى كه پشت آن قرار دارند نيمى از آن را مىپوشانند زلاليه ، قرنيه و ساير لايه‌هائى هم كه در جلوى چشم قرار دارند نيمهء ديگر را در بر مىگيرند و به اين ترتيب عدسى كاملا در مركز چشم قرار گرفته و حراست مىشود » شبكيه امتداد نهائى عصب باصره دانسته شده است ، كما اينكه همين‌طور هم هست ، اما از نقش آن در رويت اجسام چيزى نوشته نشده است . عصب باصره هم مجوف توصيف گرديده تا جوهر رويت بتواند از طريق آن از مغز به عدسى برسد و بهاء الدوله نيز مىنويسد : « نورديده از داخل اين عصب مجوف مىگذرد و به رطوبت شبيه به يخ عدسى مىرسد و آن را روشن مىسازد » .\r\nعنبيه هم از زلاليه جدا دانسته نمىشد و هر دو را عضو واحدى به نام مجموعهء عنبيه و يا لايه خوشه انگورى مىناميدند از سوى ديگر سطح درونى عدسى را يك لايهء جداگانه تصور مىكردند و آن را لايه تار عنكبوتى مىگفتند .\r\nبا توجه به اين مطالب ، منطقا اين سئوال مطرح مىگردد كه وقتى راجع به ساختمان چشم ، كه بررسى و تحقيق دربارهء آن امكان‌پذير بوده است اين همه اشتباه وجود داشته است ، راجع به طرز كار چشم ، كه حتى اينك نيز بسيارى از مطالب مربوط به آن جنبهء تئوريك دارند ، چشم‌پزشكان تا چه اندازه دستخوش خطا بوده‌اند ؟ براى مثال عقايد مربوط به مشاهده اجسام و رويت را در نظر مىگيريم : از زمان‌هاى بسيار قديم انسان درصد بوده است بداند چگونه از\r\n\r\n","description":"","footnote":"","page_name":" 71 ","page_number":93},
  {"content":"\r\n\r\nوجود اجسام اطراف خويش از طريق ديدن آن‌ها مطلع مىگردد . آمپدوكل « 5 » ( 504 تا 443 ق . م . ) فكر مىكرد كه نور تصويرى از جسم برمىخيزد و به چشم مىرسد . اپيكور « 6 » به عكس او فكر مىكرد . او اعتقاد داشت كه نور از چشم بيرون مىآيد ، به سطح خارجى اجسام مىخورد و موجب درك و ملاحظه آن‌ها به همان صورتى كه هستند مىشود . اين دو فرضيه را فرضيه اتصال تشعشات نورانى نام نهاده‌اند .\r\nارسطو معتقد بود كه نور از اجسام منعكس شده و به « تشعشعات بصرى » مىرسد و موجب رويت آن‌ها مىگردد بنا به عقيدهء اين فيلسوف تشعشعات مزبور تجلى جوهر رويتى هستند كه از مغز به سوى عصب باصره جريان پيدا كرده به عدسى و مردمك چشم مىرسد . جالينوس از نظر ارسطو و حنين از نظر جالينوس جانبدارى كرده‌اند و به اين ترتيب كحالان دورهء صفويه كه بر مبناى كتاب حنين فكر و عمل مىكردند در حقيقت از پيروان مكتب ارسطو محسوب مىشوند .\r\nميزان اهميت هريك از اين دو فرضيه در اين بود كه تا چه حد مىتوان ضايعات مربوط به رويت را با آن‌ها انطباق داد و در نتيجه درمان نيز مىبايست بر همين مبنا صورت مىگرفت و پيروى از مكتب ارسطو موجب شد كه چشم‌پزشكان دورهء صفويه علل ضايعات رويت را در مغز ، عصب بينائى ، خود چشم و بالاخره در جوهر بينائى جستجو كنند . تشخيص قسمت ضايعه‌ديده از روى نوع اشكالاتى كه در رويت مشاهده مىگرديد صورت مىگرفت براى مثال بد ديدن اشياء نزديك و خوب ديدن اشياء دور نشانه آن بود كه بخش بينائى مغز كار خود را به صورتى كه لازم است انجام نمىدهد .\r\nرايج‌ترين علت ضعف بينائى وجود برخى ناهنجارىها در خود چشم تصور مىشد و نوع دقيق ناهنجارى از روى نوع اشكالى كه در رويت وجود داشت تعيين مىگرديد . قدرت ديد ممكن بود در اثر پيدايش خلاء در چشم تقليل پيدا كند و منظور از پيدايش خلاء هم ابتلا به نوعى كم‌خونى ناشى از فصد يا حجامت زائد بر اندازه بود . ديسكرازيا نيز مىتوانست موجب پيدايش اختلالاتى در رويت بشود و نشانهء آن هم اين بود كه شخص در ديدن اشياء دور و نزديك متشابها مواجه با اشكال بود ، وجود عوارضى از قبيل آسيب قرنيه ، كدر شدن قرينه ، التهاب خلط چشم و آب ريزش كه امروز آب مرواريد ناميده مىشود موانعى بر سر راه ورود نور به چشم محسوب مىكشتند . نقص ممكن بود در مردمك چشم هم باشد ، به اين معنى كه ممكن بود اين عضو خيلى تنگ باشد و مانع از آن بشود كه نور به اندازهء كافى وارد چشم بگردد و يا اينكه برعكس بيش از حد طبيعى بزرگ باشد و نور بيش از حد لزوم داخل بگردد .\r\nبهاء الدوله در مورد هر دو حالت مزبور اظهار مىدارد كه براى مبتلايان به اين عارضه تشخيص اجسام به درستى امكان‌پذير نخواهد بود زيرا جوهر رويت به علت قلت و يا شدت نور مختل مىگردد و اگر يكى از اين دو حالت خيلى شديد باشد شخص به كلى فاقد قدرت رويت خواهد بود .\r\n\r\n\r\n","description":"","footnote":"\r\n( 5 ) -  Fmpedocles \r\n( 6 ) -  Epicurus \r\n","page_name":" 72 ","page_number":94},
  {"content":"\r\n\r\nاعتقاد به وجود جوهر بينائى موجب گرديد كه دامنهء بيمارىهاى فرضى چشم وسعت عجيبى داشته باشد ، براى مثال مىبينيم كه بهاء الدوله مىنويسد « اگر علت خوب نديدن اشياء پيدايش نقص در جوهر بينائى در اثر خيره شدن به خورشيد باشد ، اين شخص روزها همه چيز را نسبتا خوب مىبيند اما در شب بهتر مىبيند ، او هم‌چنين اشياء نزديك را به خوبى تشخيص مىدهد اما اشياء دور از نظر وى پنهان مىمانند ، اما اگر جوهر بينائى در اثر گرمى و حرارت غليظ شده باشد ، فرد مبتلا قادر به رويت اشياء اعم از نزديك يا دور نخواهد بود » .\r\nمشابه همين نظريه دربارهء دو ضايعه شبكورى و روزكورى وجود داشت . ما اينك حالت اول يعنى موقعى كه بيمار مىتواند روز به خوبى ببيند ، ولى شب تقريبا كور است را در نتيجه ابتلا به اسقربوط ، مسموميت ناشى از كنين ، سقط جنين عمدى ، و بالاخره چند نوع بيمارى در خود چشم مىدانيم ، اما در دورهء صفويه كحالان با هيچ‌يك از اين علل آشنا نبودند . به نظر يك چشم‌پزشك دورهء صفويه اين نقص در اثر غليظ شدن جوهر بينائى به علت حرارت و گرمى حادث مىگرديد و براى درمان آن روش‌هاى مختلفى به كار برده مىشد و عجيب آن است كه مىبينيم در بيشتر اين درمان‌ها موادى به كار برده مىشد كه حاوى ويتامين  ( A )  بودند و به اين ترتيب اغلب موارد اسقربوط درمان مىگرديد . مطالب ذيل كه از نوشته‌هاى بها الدوله گرفته شده است ، به احتمال قوى مربوط به يك مورد ابتلا به اسقربوط مىباشد :\r\nجوانى پانزده ساله را استسقازقى بنياد شده بود و او را علاج كردم چون ماده‌هاى او تحليل يافت لختى بدماغ او برآمد و شبكور شد فرمودم تا جگربند بز را قليه‌پوتى مىكرد بدستور ، و معطر مىساخت و هر روز سر بر بخار آن بداشت لحافى بر سر افكند و چشم گشاد چندانكه عرق بسيار از سر و روى او مىرفت و همان جا به مقدار حاجت از آن مىخورد و به تدريج عرق را خشك مىساخت و پيوسته سرمه مىكشيد به همين جهت صحت يافت « 7 » .\r\nروزكورى را نيز ما اينك در اثر مسموميت‌هاى ناشى از توتون ، افزايش ناگهانى شدت نور و آلبينيسم مىدانيم ، اما از نظر چشم‌پزشك دورهء صفويه علت ابتلاى به آن درست عكس علل ابتلاى به شب‌كورى بود . در اين مورد اعتقاد بر اين بود كه جوهر بينائى بيش از حد رقيق شده و در نتيجه نور روز در آن حل مىشود و از بين مىرود . بهاء الدوله اظهار مىدارد كه اين ضايعه در افراد زاق و يا آن‌هائى كه داراى چشمان خاكسترى رنگ هستند رايج‌تر مىباشد و اين موضوعى است كه عده‌اى از كحالان قبل از بهاء الدوله نيز به آن اشاره كرده‌اند تا اين دوره هيچ‌كس توجه خاصى به حركت پاندوى چشم مبذول نداشته بود براى التيام آن خوردن غذاهاى ترش و گس منع مىشد و روى سر مرهمى كه رطوبت ايجاد مىكرد مىگذاردند و شير انسان به چشم چكانده مىشد ، اما اين كار را درمان قطعى نمىدانستند و اصولا درمانى براى اين عارضه ذكر نگرديده است .\r\n\r\n\r\n","description":"","footnote":"\r\n( 7 ) - اين قسمت به جاى ترجمه از متن انگليسى عينا از روى خلاصه التجارب بهاء الدوله استنساخ گرديده است ( مترجم )\r\n","page_name":" 73 ","page_number":95},
  {"content":"\r\n\r\nدر نوشته‌هاى اين دوره از نقص چشم عجيبى اسم برده شده است ، كه متعلق به سلطان محمد خدابنده است ولى هيچ‌يك از نوشته‌هاى مزبور متعلق به پزشكان نيست . نقص چشم اين پادشاه هرگز معالجه نشد . او فرزند سوم شاه طهماسب بود و همان‌طور كه قبلا نيز اشاره شد در سال 985 به سلطنت رسيد و در آن موقع چهل و پنج سال داشت ولى خيلى پيرتر به نظر مىرسيد . نقص چشم اين پادشاه به اين صورت بود كه وقتى به مقابل خود نگاه مىكرد ، مثل ديگران همه چيز را خوب مىديد ، اما وقتى به سمت پائين نگاه مىكرد ديگر نمىتوانست چيزى را ببيند . او احتمالا به آب مرواريد غير پيشرفته مبتلى بود و در ضمن بعيد هم نيست كه علت ضايعه مزبور تارى قسمتى از قرنيه ناشى از اقدامى كه احتمالا در جوانى براى كور كردن او انجام شد بوده است .\r\nاگر يكى از مردم دورهء صفويه به نوعى بيمارى چشم مبتلا مىشد ، براى درمان مىتوانست به سه نوع پزشك مراجعه كند : اگر از مال دنيا هيچ نداشت و يا از رعايا بود به احتمال قوى به يكى از كسانى كه در كوچه و بازار مىگشتند و ادعاى كحالى مىكردند مراجعه مىكرد و اين شخص در همان محلى كه بيمار به وى مراجعه كرده بود به تشخيص بيمارى و درمان آن مىپرداخت . يك چنين كحالان و اطبائى عنوان پرطمطراق « حكيم » را يدك مىكشيدند .\r\nاكثر اين افراد اشخاص شيادى بودند كه هيچ نوع اطلاعى از امر پزشكى نداشتند و ما در سراسر طول تاريخ پزشكى به وجود آن‌ها در جامعه برمىخوريم . سال‌ها قبل از صفويه رازى دربارهء ايشان نوشت : « داروفروشان دغلباز و پزشكان چاچولباز آن‌قدر در كار خود ربا و تزوير به كار مىبرند كه اگر من بخواهم همهء آن‌ها را بنويسم هرگز موفق نخواهم شد . . .\r\nبرخىها ادعا مىكنند كه قادرند لك چشم را از داخل آن بيرون بكشند و قبل از آنكه اقدام به اين كار كنند ، خاشاكى را با چيره‌دستى فراوان و بدون آنكه كسى متوجه شود به داخل چشم مىاندازند و بعد آن را بيرون آورده و به همه نشان مىدهند كه چه كار خارق العاده انجام داده‌اند » .\r\nابن الاخوه در محكوم ساختن اين دغلبازان از زارى هم پيشى مىگيرد و مىنويسد :\r\n« به اكثر كحالان دوره‌گرد نبايد اعتماد كرد زيرا در كار ايشان هيچ نوع صداقتى وجود ندارد و شحنه‌ها بايد از سلاخى ايشان به روى چشم انسان با قيچى و چاقو جلوگيرى كنند و مانع از آن بشوند كه آن‌ها خود را كحال بنامند چه ايشان هيچ علم و اطلاعى از چشم ، ضعف و بيمارىهاى آن ندارند ، هيچ فردى نبايد درمان چشم خود را به دست اين افراد بسپارد و داروها و مرهم‌هائى را كه مىدهند به كار ببرد . آن‌ها برخى از مرهم‌هاى خود را از نشاسته و انگم درست مىكنند و بعد آن‌ها را با استفاده از مواد مختلف به رنگ‌هاى گوناگون درمىآورند مثلا با زدن شنگرف آن را قرمز ، با اضافه كردن زردچوبه و نيل آن را سبز ، با زدن شيرهء تخم اقاقيا سياه و يا با اضافه كردن رنگ گل آن را زرد مىنمايند . برخىها هم با استفاده از قوزه خشخاش و اضافه كردن آن با فلفل ضمادى جهت درمان مىسازند . هيچ‌يك از رفتار پست ايشان منطبق با كار كحالى نيست . »\r\nگروه دومى كه يك نفر مبتلى به چشم‌درد مىتوانست به آنها مراجعه كند پزشكى\r\n\r\n","description":"","footnote":"","page_name":" 74 ","page_number":96},
  {"content":"\r\n\r\nبود كه در آن دوره خود را « طبيب » مىناميد . او ضمن تحصيلات پزشكى خود مطالبى نيز راجع به چشم‌پزشكى مىآموخت و مىتوانست جراحىهاى كوچك را هم روى چشم انجام بدهد . طبيب را بايد معادل « پزشك عمومى » زمان حاضر به حساب آورد او هم‌چنين مىتوانست مرهم ، قطره و گرد نيز درست كند و قادر بود كه بيمارىهاى معمولى چشم را تشخيص داده و درمان نمايد و حتى مىبايست مىتوانست سبل و ناخنك و آب آوردن چشم و گل‌مژه را هم درمان كند .\r\nبرطبق نوشته‌هاى بهاء الدوله يك نوع ورم ملتحمه حاد وجود داشت كه درمان آن اختصاصا در حيطه شايستگى طبيب قرار مىگرفت و او آن را وردنيخ « 8 » ناميده است ( اين عارضه را مترجمان قانون ابن سينا به لاتين  Chimosis  ترجمه كرده‌اند ) . بهاء الدوله مىنويسد :\r\n« . . . و چون از مادهء گرم افتاده باشد در خون بيرون كردن بايد كوشيد به فصد قيفال و حجامت نقره پس سر ، چنان كه تيغ دراز زدن بيشتر فرو برند از قاعده يا ماده بيشتر كشيده شود به حجامت هر دو كتف ، و علق افكندن بر پيشانى و فصد شريان صدعى و بريدن آن و داغ كردن بس نافع آيد و طريق آن آن است كه پوست را از بالاى آن شق كنند و دو طرف شريان را از محل قطع با ابريشم باريك محكم ببندند و ميانگاه را قطع كنند و ضماد گشنيز سبز و زردهء تخم مرغ و اندك زعفران جمله به هم سائيده و به آتش گرم كرده نهادن مفيد باشد و اگر عنب الثعلب داخل سازند انفع باشد و موش شب‌پر را شكم شكافته گرم بر آن بستن نافع آيد » « 9 »\r\nاين راهى است كه بهاء الدوله پيشنهاد مىنمايد ، راهى كه براى درمان ورم ملتحمه قدرى شديد و حاد به نظر مىآيد و انجام آن براى يك طبيب معمولى چندان آسان نمىباشد .\r\nو بالاخره گروه سوم ، يعنى بيماران ثروتمند و يا خوش‌اقبال مىتوانستند براى درمان چشم بيمار خود به متخصص رجوع كنند ، مردى كه اوقات خود را فقط صرف درمان بيمارىهاى چشم مىنمود ، در كار خود تبحر داشت و در انجام حرفه خويش تخصص پيدا كرده بود .\r\nتحصيلات اساسى اين شخص محدود به رشته تخصصىاش بود و من تصور نمىكنم كه او مانند چشم‌پزشكان امروز مجبور بوده است كه اول در رشته طب عمومى يا جراحى به تحصيل بپردازد و سپس چشم‌پزشك بشود . اين شخص مىتوانست منحصرا به تحصيل در رشته چشم پزشكى بپردازد و به اين كار مشغول بشود . از قرن هشتم و حتى قبل از آن مقررات مربوط\r\n\r\n\r\n","description":"","footnote":"\r\n( 8 ) - وردنيخ . اين رمدى بود عظيم بد ، چنانچه ورم سپيد چشم بدان حد رسد كه حدقه را بپوشد و چشم بر هم نتوان نهادن ( نقل از خلاصه التجارب بايد توجه داشت كه بهاء الدوله اولين كسى نيست كه اين لغت را به كار برده است . در ذخيرهء خوارزمشاهى نيز به اين لغت برخورد مىكنيم و در اين كتاب هم حمل بر تذكره الكحالين شده است ) ( مترجم )\r\n( 9 ) - اين قسمت به جاى ترجمه از متن انگليسى عينا از روى نسخه خلاصه التجارب كتابخانهء مركزى دانشگاه استنساخ گرديده ( مترجم )\r\n","page_name":" 75 ","page_number":97},
  {"content":"\r\n\r\nبه پرداختن به كحالى دقيقا قيد گرديده و با وجود آن كه هيچ‌يك از نوشته‌هاى موجود مربوط به مقررات رايج در دورهء صفويه نيستند ، مع‌ذلك احتمال خيلى كمى مىرود كه مقررات در اين دوره تغييرات اساسى پيدا كرده باشد ، كما اينكه هيچ شكى نداريم كه صدور پروانه اشتغال به كار كحالان پس از اتمام تحصيلات به آسانى صورت مىگرفت . به‌هرحال اين وظيفهء شيخ الاطبا بود كه تقاضاى كار داوطلبين كحالى ( يا طبابت و يا جراحى ) را رد يا قبول كند .\r\nاين سيستم به مراتب جلوتر از سيستمى بود كه در همان زمان در اروپا مورد عمل قرار مىگرفت ، براى مثال در سال 1612 ( 1021 ه . ق . ) قوانين آوينيون « 10 » به هركس اجازه مىداد كه اقدام به درمان آب مرواريد كند زيرا « اين كارى است كه فقط محتاج به تجربه است و نيازى به گذراندن امتحان ندارد » .\r\nقوانين پزشكى قديمى ايران مقرر كرده بود كه هركس مىخواهد به كحالى بپردازد بايد مطالب كتاب العشر مقالات فى العين حنين را به خوبى بداند و آن را امتحان بدهد .\r\nاين كتاب ، همان‌طور كه قبلا هم گفته شد « 11 » بنيان و پايه علم چشم‌پزشكى در جهان اسلام محسوب مىگردد و شامل بخش مختصرى دربارهء تشريح و ساختمان و بخش‌هاى مفصل‌ترى در زمينهء تشخيص بيمارىهاى چشم و نحوهء درمان آن‌ها است . برطبق نوشته‌هاى ابن الاخوه ، كحال مىبايست هم‌چنين اطلاعات به مراتب بيشترى از اسامى و لايه‌هاى مختلف چشم ، كه گمان مىرفت هفت عدد باشند داشته باشد و جزئيات مربوط به آن‌ها را دقيقا بداند اين هفت لايه عبارت بودند از سه لايهء عقبى به اسامى صلبيه ، مشميه و شبكيه و چهار لايه ميانى به اسامى عنكبوتى ، عنبيه ، قرنيه و غشاء مخاط سطح داخلى پلك چشم . علاوه بر اين كحال مىبايست به تعداد طبائع چشم كه شيشه‌اى ، يخى ، و آبكى ناميده مىشدند نيز واقف باشد .\r\nابن الاخوه اضافه مىكند كه كحال بايد سه بيمارى چشم را هم بشناسد و نحوهء درمان آن‌ها را به خوبى بداند . من تصور نمىكنم كه منظور نويسنده اين بوده است كه چشم فقط به سه نوع بيمارى مبتلى مىگردد ، بلكه به احتمالا قوى منظور او اشاره به مطالب مقاله پنجم از كتاب حنين است كه مىگويد « بيمارىهائى را كه در چشم حادث مىگردند در وهلهء اول بايد به سه بخش تقسيم كرد : پيدايش اختلال در عمل ، نتايج حاصله از اين اختلال يعنى به هم خوردن توازن در درك و نقصان يكنواختىهاى ناشى از آن ، و علل اين رويدادها » .\r\nاين مطلب دربرگيرنده اطلاعات نظرى مورد لزوم بوده و بايد اذعان داشت كه جامع هم مىباشد . از نقطه‌نظر كارهاى عملى نيز دانشجو مىبايست نحوهء ساختن انواع مرهم‌ها ، ضمادها و ساير داروهائى را كه براى درمان به كار برده مىشدند فرابگيرد .\r\nقبل از فراگيرى دروس جراحى چشم ، به دانشجو ياد داده مىشد كه چطور مىتواند با استفاده از وسايل ساده جراحى سبل و ناخنك را درمان كند و پس از آن كه در كار خود\r\n\r\n\r\n","description":"","footnote":"\r\n( 10 ) -  Avignon \r\n( 11 ) - كتاب تاريخ پزشكى ايران ترجمه محسن جاويدان\r\n","page_name":" 76 ","page_number":98},
  {"content":"\r\n\r\nقدرى پيشرفت مىكرد از وى خواسته مىشد تا با يك سرنگ مخصوص كه آن را آبدزدك مىناميدند به شستشوى چشم و خارج ساختن اجسام خارجى از آن بپردازد و وقتى به پايه‌اى مىرسيد كه مىتوانست به درمان آب مرواريد بپردازد به وسايل كار دقيق‌ترى نياز پيدا مىكرد . جراحى آب مرواريد به دو صورت انجام مىگرفت كه در يكى فقط يك آلت جراحى به كار برده مىشد و در ديگرى دو آلت جراحى و ايرانىها اكثرا نوع اول را ترجيح مىدادند .\r\nمهمترين وسيله جراحى چشم سوزنى بود كه حنين از آن به نام مقدح اسم برده است ، اما جرجانى آن را مهت ناميده است . البته به درستى و با اطمينان كامل نمىتوان گفت كه اين هر دو آلت حتما يكى هستند . جرجانى نوشته است كه مهت را از مس درست مىكنند و براى شستشوى چشم به كار مىبرند . او هم‌چنين اضافه مىكند كه سر اين سوزن كروى است سوزنى با اين مشخصات را عمار بن على براى خارج ساختن آب مرواريد رقيق به كار مىبرد و استفاده از آن تا قرن يازدهم رايج بود زيرا مىبينيم كه عالىجناب رافائل دومان نوشته است كه به هنگامى كه در اصفهان بوده ، ديده است كه كحالان از آن استفاده مىكرده‌اند .\r\nرافائل دومان سوزن مزبور را لوله‌اى و سه‌بر كه هر دو سر آن باز بود و يك سوراخ ميانى براى خروج مايعاتى كه از چشم به خارج مكيده مىشدند داشت توصيف كرده است .\r\nمهت با سر كروى كه داشت بالطبع نمىتوانست براى سوراخ كردن ملتحمه چشم به كار برده شود و به اين دليل عده‌اى از جراحان چشم وسيله ديگرى را مورد استفاده قرار مىدادند كه شبيه به نشتر بود و آن را مبدع يا البريد مىناميدند . جرجانى نوشته است كه جدا با به كار بردن نشتر مخالف است و اين كار را عملى خطرناك مىداند و اضافه مىنمايد كه جراح اگر خواست دست به يك چنين جراحى بزند ابتداء بايد با مهت خود محلى را كه براى جراحى در نظر گرفته است مشخص سازد . بدون شك در اين حالت جراح فقط از يك آلت جراحى كه يك سر آن كروى و سر ديگر آن تيز بوده است استفاده مىكرده است .\r\nراجع به تكنيك‌هائى كه كحالان قديمى ايران براى جراحى چشم به كار مىبردند چهار نوشته و مطلب در اختيار ما مىباشد : اولى كه در حدود سال 390 نوشته شده است به عربى و ترجمه آن در كتاب على بن عيسى آمده است . دومى كتاب نور العين تاليف زرين‌دست است كه در باب هشتم ، فصل بيست و ششم آن جراحى چشم با سوزن‌هاى توپر و مجوف مورد بحث قرار گرفته است اين كتاب هم در اواخر قرن پنجم تاليف يافته است . مطلب سوم هم باب چشم‌پزشكى ذخيرهء خوارزمشاهى جرجانى است .\r\nكتاب چهارم از هر سه كتاب فوق مؤخرتر بوده و به دورهء ما قبل صفويه مربوط مىشود .\r\nاز اين كتاب يك نسخه خطى در كتابخانهء دولتى سيريناگار « 12 » در كشمير وجود دارد .\r\nاسم كتاب جمع الطب بوده و تاليف حكيم مهدى و حكيم جعفر است . جمع الطب صرفنظر از اينكه پاتولوژى آب مرواريد را به گونه‌اى عالى شرح داده است ، حاوى بخش‌هائى دربارهء تكنيك‌هاى جراحى چشم نيز مىباشد . اين كتاب به نام مهاراجه را نويرسينگ كه بين سال‌هاى\r\n\r\n\r\n","description":"","footnote":"\r\n( 12 ) -  Srinagar \r\n","page_name":" 77 ","page_number":99},
  {"content":"\r\n\r\n1245 تا 1303 زندگى مىكرد شده است . جالب است بدانيم كه رانويرسينگ از بيمارى قند رنج مىبرد و در نتيجه كسب اطلاع از چگونگى آب مرواريد مورد نظر خاص او بوده است .\r\nدر اينجا شايد بىمناسبت نباشد كه نحوهء درمان اين عارضه را از نظر سيد اسمعيل جرجانى كه در كتاب ششم باب دوم « 13 » نوشته است نيز بازگو كنم .\r\n« . . . و اما تدبير قدح ، يعنى تدبير آب گشادن چنان بايد كه معلوم شد كه آب تمام فرو آمد و محكم شد و علامتهاى قدح بدير رفتن آن ظاهر گشت نگاه كنند تا هيچ مانعى نيست كه از آن بازدارد چون صداع و زكام و سعال و غير آن كه از اين موانع چيزى باشد نخست علاج آن بايد كرد و تن و دماغ به فصد و اسهال پاك كردن و آن روز كه قدح كند بايد كه هوا گشاده و صافى و خوش و شمالى باشد و خداوند علت را اندر سايه برابر روشنائى بنشانند بر بالشتى نرم و بفرمايند تا زانوها به سينه بازنهد و دست‌ها نزديك ساق درهم گذارد و خويشتن گرد كند و كحال پيش او بر كرسى نشيند تا از وى بلندتر باشد و اگر يك چشم درست باشد آن را برفاده معتدل و عصا ببندد ، بستنى نيك ، و اندرين دو فايده است ، يكى بيمار را و يكى طبيب را ، و اما فايدهء بيمار آن است كه اگر ديگر چشم بسته نباشد حركت كند و اين چشم ديگر را در حركت آورد و قدح بدان سبب دشوار شود و فايدهء طبيب آن است كه چون آب گشاده شود طبيب خواهد كه بداند كه او همى بيند و از بيمار نشان چيزها را كه حاضر باشد بپرسد و او خبر دهد حالى كه به چشم ديگر همى نبيند\r\nو چون بيمار چنان كه طبيب گفت نشست ، يكى بفرمايد تا پس پشت او شود و سر او بدست گيرد و نگاهدارد و طبيب بدست خويش پلك او بردارد و چشم را تمام بگشايد و بيمار را گويد تا قصد نظر به دو كند چنانك ميل ديده به سوى گوشه چشم باشد كه نزديك‌بينى است و طبيب سرمهت بدان موضع نهد كه قدح خواهد كرد و نشان كند از بهر دو كار . يكى آنك صبر كردن بيمار بر درد و دوم آنك بنگرد به ايشان تا نشان بر اثر ثقبه عنبيه است ، به گونه‌اى كه سرمهت بر گوشهء چشم بايد كه به سوى گوش است و برابر ثقبه « 14 » بايد چناك اندكى برتر از ثقبه باشد فرو نشاند و مهت آلتى است از مس سرخ كه آب بدان گشايند و اگر آب چشم راست قدح خواهد كرد ، مهت بدست چپ گيرد و اگر چشم چپ را قدح خواهد كرد ، مهت بدست راست گيرد ، پس سرمهت بدين موضع نهد كه نشان كردست و بگرداند و تيزى او بر گوشه‌اى بايد كه باشد ، چه اين كند بدست ديگر به دو انگشت ابهام و مسبحه پلك‌هاى چشم را و چشم را نگاه بدارد تا بيمار ديده را نتواند گرانيد و چون مهت گذر يافت نگاه كند تا سرمهت را از پس قرنيه ببيند و مهت را تا برابر ثقبه بياورد و از وى اندر بگذرد ، بلكه اگر مقدارى كمتر از نيم جواندر گذرد روا باشد و اگر بيشتر گذرد نيك نباشد و موضع قدح ريش گردد و چون بدين جاى رسد ، دنبال مهت بدين ابهام افكند برسان آنك كسى از كارى برآسايد\r\n\r\n\r\n","description":"","footnote":"\r\n( 13 ) - اين مطالب در نسخه خطى كتابخانه مركزى دانشگاه تهران ، اهدائى مرحوم مشكوه ، باب پنجم جزوهء ششم از گفتار دوم است ( مترجم )\r\n( 14 ) - آب آوردن چشم\r\n","page_name":" 78 ","page_number":100},
  {"content":"\r\n\r\nو بيمار را سخن خوش گويد و بشارت دهد تا قوىدل شود و بسيار باشد كه درين وقت بيمار خواهد كه قى كند بدين سبب آن روز بايد كه هيچ خورده نباشد و اندر آن ساعت اگر منش گشتن آغاز كند اندكى شراب غوره يا شراب ديواج يا شراب انار بدهد تا ساكن شود و پنبه‌اى پاكيزه بر چشم او نهد و اندر دمد باهستگى دميدنى گرم و اگر دهان نزديك چشم برد و برسان آنك كسى چيزى بياشامد و دم بركشد هم صواب باشد و مقصود از اين آسايش چشم است ، پس مهت را باهستگى بگرداند تا از پس قرنيه بيند كه سرمهت بالاى آب است ، پس دنبال مهت را اندكى برافرازد و آب را به سر مهت فرو نشاند . چون بيند كه آب فرو نشست و خمس عنبيه را اندر كشد صبر كند و مهت را به زودى بيرون نيارد و نگاه كند و اگر ديگر بار آب را بديد ديگر باره فرو نشاند چه بسيار باشد كه خمل عنبيه لزج باشد ، صبر كند و مهت را به زودى بيرون نياورد و نگاه كند ، اگر لزج باشد آب را دشوار جذب كند و باشد كه آب غليظتر يا رقيق‌تر باشد دشوار فرو توان نشاند و بسيار باشد كه به يك‌بار فرو نشيند چنان كه چيزى اندر نشيبى افتد و ازو هيچ اثر نماند و بسيار باشد كه عسرى بيشتر كند و مى باز آيد و همگى او ميل نكند بدان موضع كه بايد آن را پراكنده بايد كرد و هر جزوى از او بدان جانب كه ميل كند آنجا بايد برد و اگر رنج بسيار نمايد مهت را هم‌چنين مىبايد داشت و به تيزى مهت بر گوشه چشم قوت كردن و با اندكى خون ببارد و آب را با آن خون فرو بايد نشاند و اگر بىفصد طبيب اندكى خون بيايد باك نبايد داشت آب عسر را با آن‌قدر خون فرو توان نشاند و اگر نيز آب عسر را نباشد خون را اندر آن موضع كبس بايد كرد و با آب فرو نشاند چه قوت خون آب را بشويد و نيست كند و اگر خون را كبس نكنند آنجا بفسرد و علت طرفه پديد آيد و تحليل دشوار پذيرد و اندر آن حال كه آب را مىفرونشاند بيمار را بايد گفت تا تنخخى كند از راه حلق نه از راه بينى و آب دهان به حلق فرو برد تا بدين حركت آب فرو شود و ميل كند و فرمان‌بردار شود و چون طبيب ديد كه آب را فرو نشاند مهت را به آهستگى بيحد بيرون آرد و زرده خايه مرغ با روغن گل بزنند و بر پشت چشم نهند و هر دو چشم را سخت ببندد و اگر بر ظاهر گوشه چشم خون ببيند نمك كوفته بر آنجا كند و سخت ببندد و بيمار را اندر خانه‌اى تاريك آرد و بگويد تا به قفا بازخسبد و خويشتن حقنه سازد و هيچ حركت نكند و هيچ سخن نگويد و اگر خواهد كه سخن گويد بدست اشارت كند و خويشتن از عطسه و سرفه نگاهدارد و بر صدغهاى او ضمادى كند خنك‌كننده تا صداعى تولد نكند و اگر عطسه خواهد آمد بينى را بدست مالد تا عطسه ساكن شود و اگر سعالى خواهد بود اندكى جلاب و روغن بادام تجرع كند و طعام او سخت اندك بايد و چيزى كه بيايد ضائيه نخورد چيزى آشاميدنى خورد و روز دوم اگر خواهد كه چشم بگشايد روا باشد . دفادها بوفق بردارد و پنبه‌اى به گلاب تر كند و بر پشت چشم نهد و دفاده برنهد و ببندد و اگر تا روز سوم نگشايد بهتر باشد .\r\nروز سوم بگشايد ، فرموده باشد تا گل سرخ اندر آب بجوشند چشم‌ها را بدان آب بشويد و بيمار را راست بنشانند ، پشت به بالين بازنهاده و گرداگرد او بالش‌ها بفرمايد نهاد چنان كه از همه جوانب او بالش باشد كسى بر آن اعتماد كند و آسوده باشد و هيچ حركتى نكند و مقنعه سياه به روى او فرو آويزد و اگر خواهد كه شادنج مغسول با سرمهء سياه اندر كشد روا باشد و اگر پس از دو سه روز آب معاودت كند ، اگر آماسى گرم تولد نكرده باشد ، باز مهت را بجاى بازآرد كه بدان زودى ملتحمه رسته نشود و بعضى را باشد كه ملتحمه نرم باشد مهت به روى بايستد\r\n\r\n","description":"","footnote":"","page_name":" 79 ","page_number":101},
  {"content":"\r\n\r\nمطب يك پزشك ايرانى در دورهء صفويه\r\n\r\n","description":"","footnote":"","page_name":" 80 ","page_number":102},
  {"content":"\r\n\r\nتا به روى اعتماد توان كرد نخست بسر موضعى گرد منقذى پديد بايد آورد پس مهت بدان منفذ اندر آوردن و گاه باشد كه بر موضع قدح گوشت فزونى برآيد آن را به سر ناخن بربايد داشت و نبايد ترسيد و بعضى طبيبان فروسو قرينه بشكافند و آب را بيرون آرند و اندرين طريق خطرى هست و آن است كه اگر آب غليظ باشد رطوبت بيضيه را با خود بكشد » « 15 »\r\nاين شرح كاملى از چگونگى جراحى آب مرواريد در ايران قرن ششم محسوب مىگردد .\r\nوقتى اين نوشته را با نوشته‌هاى كشميرى در قرن سيزدهم مقايسه مىكنيم با كمال تعجب مشاهده مىكنيم كه هيچ تغيير قابل ملاحظه‌اى در نحوهء كار كحالان پيدا نشده است و در نتيجه منطقا مىتوان گفت كه در دورهء صفويه نيز روش كار بر همين منوال بوده است .\r\nبدون شك در مقابل هريك نفرى كه در دوره صفويه به آب مرواريد مبتلى بود ، ده دوازده نفر از ضعف قوه بينائى به علل ديگر شكايت داشتند و خوشبختانه تجويز مرهم و قطره چشم تنها راه درمان اين بيماران نبود ، براى مثال از عينك نيز استفاده مىشد اما متاسفانه ما اطلاعات فوق العاده كمى از چگونگى ساختن اين وسيله ، نحوهء فروش و چگونگى تعيين نمره آن در دست داريم . عادى بودن استفاده از عينك را مىتوان از نوشته‌هاى بهاء الدوله استنباط كرد . او مىگويد « . . . آن‌ها مىتوانند با كمك عينك حتى حروف كتاب را هم ببينند » و جون فرير ، پزشك شركت هند شرقى نيز در سال‌هاى حدود 1086 ه . ق . نوشته است كه « . . . اشخاص پير با عينك عيب چشم خود را بر طرف مىكنند و اشخاص جوان با خيره شدن به آفتاب آن را معيوب مىنمايند . » بايد اين نكته را نيز تذكر بدهم كه به جز دو مطلب فوق در هيچ‌يك از كتب و رسالاتى كه من ديده‌ام اعم از آن‌هائى كه جنبهء طبى دارند و يا آن‌هائى كه به صورت داستان و شعر و ادبيات مىباشند مطلبى راجع به عينك نوشته نشده است . كشف مطالبى بيشتر در اين زمينه واجد اهميت فراوان مىباشد .\r\nهمان‌طور كه مىتوان حدس زد شفاى كورى در مراقد مقدس نيز از جمله مطالبى است كه در كتب پزشكى بازگو شده است كه يكى از آن‌ها مربوط به معجزه‌اى است كه در زمان شاه عباس به وقوع پيوست و هوشيارى شخص شاه راز آن را برملاء ساخت . گفته شده است يك سال كه شاه عباس كبير براى زيارت مرقد مطهر حضرت امام رضا به مشهد رفته بود در حين زيارت ناگهان همهمه‌اى برمىخيزد و شاه علت را جويا مىگردد ، مىگويند فقيرى كور هم‌اكنون شفا يافته است و مردم در اطراف او جمع شده‌اند . شاه عباس دستور مىدهد تا او را بياورند و سپس از وى سئوال مىكند كه چند سال كور بوده است ؟ مرد فقير جواب مىدهد كه كور مادرزاد بوده است ، شاه عباس سپس دستور مىدهد كه دو قطعه پارچه يكى سفيد و يكى قرمز را در مقابل او بگذارند و به مرد فقير مىگويد براى اين كه ثابت كنى چشمهايت شفا يافته است بگو كدام يك از اين\r\n\r\n\r\n","description":"","footnote":"\r\n( 15 ) - اين قسمت به جاى ترجمه از متن انگليسى عينا از روى نسخه خطى ذخيره خوارزمشاهى اهدائى مرحوم مشكوه به دانشگاه تهران استنساخ و با نسخ ديگر مقابله گرديده است ( مترجم )\r\n","page_name":" 81 ","page_number":103},
  {"content":"\r\n\r\nدو پارچه سفيد و كدام قرمز است و مرد فقير فورا پارچه قرمز را برداشته و مىگويد اين قرمز است .\r\nشاه عباس با شنيدن اين جواب غضبناك مىشود و فرياد مىزند اى مرد دروغگو ، تو اگر كور مادرزاد بودى و هم‌اكنون شفا يافته‌اى چگونه مىتوانى رنگ قرمز را از رنگ سفيد تشخيص بدهى ؟ و سپس دستور مىدهد به جزاى اين دروغ چشمان او را دربياورند تا عبرتى براى خودش و ديگران باشد .\r\nخوانندگان لابد متوجه شده‌اند كه من تا اين لحظه از هيچ‌يك از كحالان و نويسندگان مطالب چشم‌پزشكى دورهء صفويه اسم نبرده‌ام ، اما اين كار به دلايلى بوده است اول اين كه در دوره مزبور هيچ پيشرفتى در اين رشته حاصل نشد و در نتيجه اسم و مشخصات هيچ‌يك از كحالان دورهء مزبور ارزش آن را نداشته است كه توسط مسافرينى كه در آن ايام به ايران سفر كرده بودند و يا مورخين بعدى ايرانى يا خارجى يادداشت گردد .\r\nدوم آن كه هيچ‌يك از كتب چشم‌پزشكى دوره صفويه به هيچ‌يك از زبان‌هاى خارجى ترجمه نشده و از آنهائى هم كه ترجمه شده‌اند تعداد خيلى كمى موجود مىباشد و چاپ شده است و در نتيجه اطلاعات ما دربارهء اين موضوع محدود به كتب خطى است كه دستيابى به آن‌ها نيز بسيار مشكل و خواندنشان به مراتب مشكل‌تر است . آگاهى كامل به وضع و موقعيت چشم - پزشكى در دورهء صفويه مستلزم آن است كه يك نفر محقق به يكايك كتابخانه‌ها سر بزند و هرجا به مطلبى در اين زمينه برخورد با صرف ساعت‌ها وقت آن را يادداشت نمايد و سپس از مجموعهء آن‌ها تاريخ چشم‌پزشكى در دورهء صفويه را تدوين نمايد . و بطور كلى چنين تصور شده است كه اين كار ارزش ندارد و من به نوبه خود فقط مىتوانم از آنچه كه به هنگام بررسى تاريخ طب در دورهء صفويه ، راجع به اين موضوع بخصوص كشف و استنباط كرده‌ام مطالبى بنويسم .\r\nعلاوه بر تمام اشكالات فوق الذكر ، رسالات و كتب مربوط به كحالى و چشم‌پزشكى فوق العاده كمياب هستند ، براى مثال در دانشگاه تهران فقط هشت كتاب خطى راجع به اين موضوع وجود دارد كه هيچ‌كدام را نمىتوان به طور يقين منسوب به دورهء صفويه دانست .\r\nبا وجود اين مطالب چهار كتاب از هشت كتاب مزبور چنان است كه مىتوان احتمال داد مربوط به دوره مزبور باشند كه من آن‌ها را مورد تجزيه و تحليل قرار مىدهم :\r\nيكى از اين كتب شفاء العين نام دارد و مشخصات آن كامل‌تر از كتب ديگر است زيرا مىدانيم كه مولف آن شمس الدين محمد الحسن الكمال بن جمال الدين است . اما هيچ نشانه‌اى از اين كه كتاب كى و كجا نوشته است وجود ندارد و حتى در رونوشتى كه از روى نسخهء اصلى آن تهيه شده جمله‌اى وجود دارد كه مىتوان آن را 1290 يا 1209 يا 1025 خواند آنچه درباره اين كتاب مىتوان گفت اين است كه هم مىتواند يك كتاب جديد باشد و هم مربوط به دوره شاه عباس كبير .\r\nكتاب خطى دوم فقط 50 صفحه است و اول و آخر آن افتاده است و در نتيجه اسم كتاب\r\n\r\n","description":"","footnote":"","page_name":" 82 ","page_number":104},
  {"content":"\r\n\r\nو يا نويسندهء آن معلوم نيست . صفحات باقىمانده مجموعه‌اى از نسخه‌هائى است كه جهت داروهاى چشم نوشته شده‌اند .\r\nكتاب سوم حتى از اين هم كم‌برگ‌تر بوده و فقط 19 صفحه دارد . اين كتاب نيز فاقد اسم و يا نام نويسنده مىباشد ، اما مطالب آن نسبتا جالب به نظر مىرسد زيرا در باب اول آن عصب باصره مفصلا شرح داده شده است . فصل دوم راجع به طبائع چشم و لايه‌هاى آن ، باب سوم راجع به بيمارىهاى پلك ، فصل چهارم دربارهء بيمارىهاى زاويهء چشم ، سه فصل بعد دربارهء بيمارىهاى لايه‌هاى چشم ، فصل هشتم دربارهء روزكورى و شب‌كورى و بالاخره فصل آخر هم مربوط به داروهاى مفيد براى چشم است . كتاب من حيث المجموع واجد ارزش فراوان نيست .\r\nدرست عكس اين مطالب را مىتوان درباره كتاب چهارم گفت . اين كتاب شرايط جراحى نام دارد و نوشته ابو زين كحال است . نسخهء خطى موجود در تهران در سال 981 نوشته شده است و با وجود آن كه تاريخ تاليف آن مشخص نيست به احتمال قوى بايد مربوط به دورهء شاه طهماسب باشد . متاسفانه تعداد زيادى از اوراق اين كتاب افتاده است و آنچه باقى مانده است نيز بخش‌هاى بىاهميت آن مىباشد . بايد اميدوار بود كه نسخ ديگرى از اين كتاب يافت بشود .\r\nعلاوه بر آنچه كه گفته شد در پاريس ، حيدرآباد و دكن نيز نسخ خطى از يك كتاب چشم‌پزشكى دورهء صفويه وجود دارد . اين كتاب تاليف محمد باقر پسر پزشك شهير عماد الدين است . از محمد باقر خواسته شد تا در لشكركشى سال 1011 شاه عباس به تبريز همراه او برود و او كتاب مزبور را دربارهء بيمارىهاى چشم براى استفاده در اين لشكركشى نوشت . در حقيقت آنچه محمد باقر نوشته است كتاب كوچكى است به نام رساله كحالى كه حاوى پنج باب مىباشد . سه باب اول دربارهء درمان بيمارىهاى چشم با سرمه و داروهاى معمولى است ، باب چهارم به ضمادها و مرهم‌هائى اختصاص داده شده است كه در درمان سيفيليس به كار برده مىشوند و مولف در اين باره مىنويسد : « حال كه صحبت از ضمادها و مرهم‌هائى است كه زخم را التيام مىبخشند ، بىمناسبت ديده نشد كه چند كلمه‌اى هم در اين باره مطلب نوشته شود » و بالاخره باب پنجم كه باب آخر باشد به درمان انواع زخم‌ها و قرحه‌هاى چشم اختصاص داده شده است .\r\nرسالهء كحالى من حيث المجموع يك كتاب عميق محسوب نمىگردد و بيشتر جنبهء يك كتاب دستى كمك‌هاى اوليه براى ناراحتىهاى چشم را دارد .\r\nاحتمالا در اواخر دورهء صفويه بود كه كتاب كوچكى به نام آئينه سكندر تاليف گرديد .\r\nاگر حدس من درست باشد اين كتاب آخرين كتاب چشم‌پزشكى دوره صفويه است كه بر مبناى نظريات جالينوس و حنين نوشته شده است دربارهء اين كتاب نكات مبهم فراوانى وجود دارد ، براى مثال نه تاريخ تحرير آن دقيقا مشخص است و نه اين كه نويسندهء آن به درستى معلوم مىباشد .\r\nيك نسخه از آن در كتابخانه دانشكده پزشكى تهران وجود دارد « 16 » در فهرست مربوطه\r\n\r\n\r\n","description":"","footnote":"\r\n( 16 ) - اين نسخه فعلا در كتابخانه مركزى دانشگاه تهران نگاهدارى مىشود ( مترجم )\r\n","page_name":" 83 ","page_number":105},
  {"content":"\r\n\r\nقيد شده است كه كتاب به دستور سلطان سكندر بهادر خان تاليف يافته است . ما مىدانيم كه كريمخان زند كه در سال 1160 در ايران به قدرت رسيد برادر ناتنىاى به نام سكندر خان داشته است و من تصور مىكنم كه كتاب به نام همين شخص شده است .\r\nدر كتابخانهء انجمن سلطنتى آسيائى بنگال در كلكته نيز كتاب خطى ديگرى به همين نام وجود دارد . اين نسخه كامل نبوده و فاقد تاريخ است اما در آن اسم مولف سكندر الاملى قيد گرديده و آمل در همان استانى قرار دارد كه سكندر خان در آن زندگى مىكرد .\r\nآيا اين دو كتاب هر دو يكى هستند ؟ من تصور نمىكنم ، زيرا در نسخه موجود در تهران سكندر كسى است كه كتاب به نام او شده است در حالى كه در نسخهء موجود در بنگال سكندر مولف كتاب قيد گرديده ، به‌علاوه محتويات دو كتاب ، برطبق نوشته‌هاى فهرست باهم فرق دارند . نسخهء موجود در تهران داراى يك مقدمه و شش باب است كه چهار باب اول آن دربارهء ساختمان چشم است ، فصل پنجم مربوط به رؤيت به طور كلى است و فصل آخر هم دربارهء داروهاى چشم مىباشد ، اما نسخهء موجود در بنگال حاوى يك مقدمه ، سى باب و يك نتيجه است .\r\nبه‌هرحال بنا به درخواست من دبير كل انجمن سلطنتى آسيائى لطف كرده كتاب مزبور را براى من مورد بررسى قرار داد . او مىگويد كه اين كتاب به هيچ وجه درباره چشم‌پزشكى نيست و در آن فقط بيمارىهاى مختلف ، نشانه‌هاى آن و درمانشان شرح داده شده است .\r\n\r\n","description":"","footnote":"","page_name":" 84 ","page_number":106},
  {"content":"\r\n\r\n\r\nفصل پنجم پزشكان مهاجر و رسوخ طب ايران در هند\r\nدر دوره صفويه كشور ايران با يكى از آن رويدادهاى اجتماعى كه خيلى به ندرت در تاريخ كشورى به وقوع مىپيوندد مواجه شد و آن مهاجرت عدهء نسبتا زيادى از افراد يك طبقه خاص از اجتماع ، به يك كشور ديگر بود . اين طبقه خاص اطباء و كشور مورد مهاجرت هم هند بود .\r\nعلل اين مهاجرت مشابه موارد ديگر نظير آن مىباشد : اضطرار و عدم تامين جانى ، نبودن امكان بهره‌بردارى از تخصص ، وجود موانع متعدد بر سر راه تحقق بخشيدن به خواسته‌هاى درونى ، عدم امكان پيشرفت كه بشر به خاطر آن به وجود آمده است ، و اين احساس كه هرگز هم يك چنين پيشرفتى نخواهد داشت اجبار به بردهء رويدادها شدن و خلاصه يك سرى عوامل نامساعد اقتصادى ، سياسى و يا اجتماعى كه موجب مىگردد چشم اميد يك طبقه خاص از اجتماع به آن سوى مرزها دوخته بشود .\r\nعقايد دينى و باورهاى مذهبى نيز يكى ديگر از دلايل مذكور است . برخى از انسان ها مىتوانند به راحتى از امور دنيوى بگذرند اما وقتى پاى اعتقادات معنوى و ايمان مذهبى ايشان پيش مىآيد از خود عكس العمل نشان مىدهند و اين عكس العمل هم معمولا پناه بردن به جائى است كه فشار مزبور در آن وجود نداشته باشد .\r\nدر دورهء صفويه همه اين دلايل وجود داشت در آن ايام ، جنگ ، اعم از داخلى يا خارجى ، يكى از وقايع عادى و روزمره محسوب مىگشت ، سال‌ها قبل از آن چنگيز خان آمده و سرزمينى ويران شده را به جا گذاشته و با برقرارى چيزى شبيه به صلح مراجعت كرده بود و پس از او اميد به تجديد فرهنگ و هنر رفته‌رفته در دل‌ها پيدا گشت اما ديرى نگذشت كه يورش تيمور لنگ آغاز گرديد و ماجراى چنگيز دوباره تكرار شد ، و اينك ، در قرن دهم ، امنيت و آرامش اجتماعى به گونه‌اى ديگر در معرض تهديد و تجاوز قرار گرفته بود . اينك از خطه اردبيل مردانى جوياى قدرت و نام قد علم كرده و چنين مشهود بود كه كشور يك بار ديگر در معرض قتل و تجاوز قرار گرفته است و به قول صائب تبريزى شاعر دربار شاه حسين دوم مردم سابقا بر گذشتگان خويش غم مىخوردند ، در حالى كه اينك غم خود را مىخورند .\r\nاز سوى ديگر پادشاهان صفويه اصرار داشتند كه مذهب شيعه مورد قبول همگان قرار گيرد تا به اين ترتيب بين اقوام و قبايل مختلفى كه ملت ايران را تشكيل مىدادند نوعى هم‌بستگى ايجاد و آن‌ها را تبديل به يك ملت بنمايد آن‌ها بىمهابا همه چيز را فداى رسيدن\r\n\r\n","description":"","footnote":"","page_name":" 85 ","page_number":107},
  {"content":"\r\n\r\nبه اين هدف مىساختند و پزشكان در مقابل اين سياست و تبليغات ديگر از خود واكنش نشان دادند . آن‌ها به شرق روى آوردند و مردمى همانند خود را يافتند ، به علاوه آنجا سرزمينى بود ثروتمند كه مردم آن به پذيرفتن مشتاقانهء خارجيان شهره بودند و مهمتر از همه اينكه اولا جمع كثيرى از مسلمانان آن سنىمذهب بودند و در ثانى پيروان مذاهب ديگر نسبت به هم سخت‌گيرى روا نمىداشتند و متعرض اديان غير نمىگرديدند .\r\nدر آن ايام حدود و ثغور كشورها چندان مشخص و ثابت نبود و مردم مىتوانستند آزادانه به هركجا كه مىخواهند بروند . يك ورق كاغذ شناسائى حاكم بر سرنوشت مردم نبود و مرزبانان اوراق هويت مطالبه نمىكردند نزديك‌ترين نقطه‌اى كه مردم شمال ايران مىتوانستند خود را به آن برسانند هرات بود . اين شهر كه اينك در افغانستان واقع شده است ، در آن زمان اسما يكى از شهرهاى ايران محسوب مىگشت ، اما عملا تحت سلطه صفويه قرار نداشت و حاكم‌نشين استان نيمه مستقلى بود كه شاهزاده‌گانى از خانواده تيموريان بر آن حكومت داشتند . آن‌ها حتى گاهى اوقات فرمانروائى اسمى پادشاهان مستقر در اصفهان را نيز قبول نمىكردند . هرات در زمان حكومت سلطان حسين ميرزا به صورت يكى از مراكز بزرگ علم و فرهنگ درآمد زيرا سلطان حسين دانشمندان و ادبا را سخت مورد اكرام قرار مىداد .\r\nبراى كسانى كه از نواحى شمالى ايران دست به مهاجرت مىزدند فقط دو راه وجود داشت : هرات در شرق و تركيه در غرب اما ترك‌ها خصومتى ديرينه با ايرانىها داشتند و سنى بودن ايشان تغييرى در ميزان اين خصومت ، حتى نسبت به سنىمذهبانى كه تصميم به ترك وطن گرفته بودند ، نمىداد . در سمت جنوب هم كوه‌هاى سر به فلك كشيده البرز و پس از آن هم صحراى بىانتهاى لوت و نمك قرار داشت و تنها حاشيه غربى قابل عبور آن نيز تحت تسلط فراهم آورندگان موجبات مهاجرت بود ، به‌علاوه مناطق جنوبى كشور فاقد جاذبه‌هاى لازم براى جلب اطبا و دانشمندان بود و به اين ترتيب براى آن‌هائى كه دست به جلاى وطن مىزدند فقط يك راه باقى مىماند : رفتن به هرات .\r\nدر اوايل قرن يازدهم يك رويداد ديگر نيز به مهاجرت مردم شمال كمك كرد . از اوائل قرن دهم گيلان تحت تسلط حكامى قرار گرفت كه به هيچ روى حاضر به فرمانبردارى كامل از مركز نبودند و حتى گاهى اوقات اطاعت ظاهرى ايشان نيز از بين مىرفت تا اينكه در سال 1002 حاكم آن ديار رسما بر عليه شاه عباس شوريد و شاه عباس هم مجبور شد براى سركوبى او به استان مزبور لشكركشى كند اين سركوبى خيلى زود صورت گرفت و شاه عباس براى متنبه كردن مردم دستور قتل عام عمومى را صادر كرد و به اين دليل عده‌اى كثير براى نجات جان خود راه فرار در پيش گرفتند و در بين ايشان بالطبع تعدادى هم اديب ، شاعر و پزشك وجود داشت .\r\nدر سراسر دوره صفويه ميزان تامين مردم بيش از اين نبود ، ترياك و شراب به حد افراط در دربار پادشاهان اين سلسله رواج داشت و تمام عايدات كشور بدون حساب و كتاب صرف نگاهدارى حرمسراها و ساختن قصور و ابنيه گوناگون مىگرديد .\r\n\r\n","description":"","footnote":"","page_name":" 86 ","page_number":108},
  {"content":"\r\n\r\nمتاسفانه براى آن‌هائى كه به هرات مهاجرت كرده بودند ، سلطان حسين حكمران آن شهر در سال 911 وفات يافت و جانشينان وى به طور كامل دست‌نشانده ازبك‌ها كه مىخواستند در مقابل پادشاهان صفويه موقعيت مستحكمترى داشته باشند شدند . شاه عباس كبير هم كنترل هرات را عملا در دست گرفت و به اين ترتيب كسانى كه براى برخوردارى از تامين بيشتر ، به آن شهر رو آورده بودند ، يك‌بار ديگر خود را در معرض خطر احساس كردند .\r\nدر زمان شاه عباس حد شرقى ايران تا قندهار امتداد پيدا كرد و در نتيجه هرات كاملا در قلمرو امپراطورى صفويه قرار گرفت و كابل به صورت اولين شهر بزرگ آن سوى مرز درآمد . اما در اين شهر نيز تشنجاتى به وقوع پيوست . پس از تسلط شاه عباس بر هرات فقط منطقهء كوچك قندهار در فرغانه واقع در شمال شرقى سمرقند و بخارا در دست تيموريان باقى ماند و ببر « 1 » كه نسل ششم تيمور لنگ بود بر آن حكومت مىراند . اين شخص هم مورد تعرض ازبك‌ها قرار گرفت و به ناچار به سمت جنوب متمايل و كابل را مقر حكمرانى خويش قرار داد .\r\nدر مناطق جنوبىتر هندوستان با شهرهاى بزرگى چون پيشاور ، لاهور ، و دهلى قرار گرفته و سلسله لودهى كه از نژاد افغان‌ها بودند بر آن حكومت مىراند . سلسله‌اى كه به دلايل متعدد مورد حمايت مردم هند قرار نداشت و مهمترين آن هم اين بود كه با تعصب خاصى زبان فارسى را زبان رسمى كشور قرار داده بود . پس از آن كه سكندر خان پادشاه باقدرت اين سلسله وفات يافت پسرش اسمعيل خان كه فرد بسيار نالايقى بود به سلطنت رسيد و حاكم لاهور با استفاده از بىكفايتى اين شخص بر او شوريد و در اين شورش از ببر هم خواست تا به كمك وى بشتابد .\r\nببر اين درخواست را فورا اجابت كرد و مقر جديد حكمرانى خويش را به عزم هندوستان و دشت پنجاب ترك كرد و در سال 933 به عنوان اولين پادشاه مغول در دهلى به تخت سلطنت نشست .\r\nببر در هند با سيستم پزشكى مواجه شد كه به كلى با آنچه قبلا مىشناخت و به آن عادت داشت فرق داشت و كتب طبى به زبانى نوشته شده بودند كه براى وى اصلا قابل درك نبودند .\r\nبدون شك ببر براى تامين سلامتى خود و سربازانش عده‌اى پزشك ايرانى به همراه داشت كه در طب ابو على سينائى و مكتب ايرانى طبابت حذاقت داشتند . اين پزشكان در سرزمين جديد به لااقل دو ترجمه از كتاب آيورودا « 2 » كه از هندى يا سانسكريت به فارسى برگردانده شده بود برخوردند .\r\n\r\n\r\n","description":"","footnote":"\r\n( 1 ) - اسم اين شخص را در اغلب كتب تاريخ به تلفظ تركى و يا تركمنى « بابر » و يا « بابور » نوشته‌اند - مترجم\r\n( 2 ) -  Ayur - Veda  كتاب علوم طبى و بهداشتى هندوها است كه در واقع مكمل  Athara - veda  محسوب گشته و حتى گاهى هم و داء پنجم ناميده مىشود ( مترجم )\r\n","page_name":" 87 ","page_number":109},
  {"content":"\r\n\r\nيكى از اين دو ترجمه ، يعنى قديمىترين آن اخيرا كشف و مورد بررسى مورخين تاريخ پزشكى قرار گرفته است . در ژانويه سال 1961 ( 1381 ه . ق . ) پرفسور ظهورى حيدرآبادى در مجموعهء همدرد از كتاب خطى به اسم طب شفائى محمد شاهى نام برده و نوشته است كه اخيرا به نسخه‌اى از آن دست يافته است . ما مىدانيم كه محمد شاه نوهء احمد شاه بنيانگذار احمدآباد مىباشد و پنجاه و چهار سال بر گجرات حكومت راند و مانند مامون خليفه عباسى مكتب ترجمه‌اى داير ساخت كه در آن كتب عربى و سانسكريت به فارسى برگردانده شدند و طب شفائى احتمالا يكى از اين كتاب‌ها است . نسخهء اصلى اين كتاب تاليف شخصى به نام واگبهات « 3 » مىباشد و توسط محمد بن اسرائيل اصيلى اساوى به فارسى برگردانده شده است .\r\nخلاصه‌اى از اين كتاب را آقاى پرفسور ظهورى ترجمه و در مقالهء خود در مجموعه همدرد آورده است .\r\nكتاب دوم از شهرت به مراتب بيشترى برخوردار است زيرا از سال‌ها قبل شناخته شده و تا همين اواخر ، يعنى تا سال انتشار مقاله‌هاى ظهورى ، چنين تصور مىشد كه اولين كتابى است كه از زبان سانسكريت به فارسى برگردانده شده است . در حقيقت هم بايد گفت كه اين كتاب فقط پنجاه سال پس از كتاب محمد بن اسرائيل ترجمه شده است . اسم آن معادن الشفا سكندر شاهى و يا بطور خلاصه طب سكندرى است و همانطور كه از اين اسم برمىآيد تاليف آن به نام سكندر شاه لودهى پادشاه دهلى شده است . مولف كتاب بهو و ابن خواص خان و تاريخ تاليف آن سال 918 مىباشد . از اين كتاب نسخ خطى فراوان وجود دارد و توسط ديئتز « 4 » به لاتين هم ترجمه گرديده است .\r\nمطالب اين كتاب با آنچه كه در آن زمان در كتب پزشكى نوشته مىشد ، متفاوت است ( و يا بهتر است گفته شود كه نحوهء تدوين مطالب متفاوت مىباشد - مترجم ) . كتاب از سه باب تشكيل شده ( در حقيقت از يك مقدمه و دو مبحث - مترجم ) ولى باب اول مجموعه‌اى است از مطالبى دربارهء چگونگى انتخاب استاد ، نوع اغذيه و اشربه ، داروها ، خلطهاى سه‌گانه « كه برطبق طبقه‌بندى هندىها نفخى ، بلغمى و صفراوى مىباشند » ، داروهاى هندى ، نبض و طبائع . همهء اين مطالب متنوع در يك باب ذكر گرديده‌اند .\r\nباب دوم درباره تشريح است\r\nباب سوم از دو باب ديگر جالب‌تر مىباشد زيرا طب سانسكريت در غالب طب ايرانى است . نام اين باب تشخيص امراض و علاج نام دارد و من تعجب مىكنم كه چطور تاكنون توجهى به اين اندكى به اين كتاب شده است زيرا فقط فوناهن در كتاب خود « 5 » و صديقى در « كتب طبى فارسى و عربى » به آن اشاره كرده‌اند و فوناهن هفت صفحه را به تشريح اهميت آن اختصاص داده است .\r\n\r\n\r\n","description":"","footnote":"\r\n( 3 ) -  Vagbhat \r\n( 4 ) -  Dietz \r\n( 5 ) - كتاب منابع اطلاعاتى پزشكى ايران  ( Zur Qullenkunde Der Persian Medizine )  كه در سال 1910 به چاپ رسيده است ( مترجم )\r\n","page_name":" 88 ","page_number":110},
  {"content":"\r\n\r\nيكى ديگر از كتب پزشكى كه در همان اوان نوشته شده است و مستند بر منابع هندى مىباشد دستور الاطبا يا اختيارات قاسمى نام دارد نويسندهء كتاب محمد قاسم معروف به فرشته است كه در سال 960 در استراباد متولد شد و سپس به هندوستان مهاجرت كرد و به خدمت دربار ابراهيم عادل شاه فرمانرواى بيجاپور درآمد . محمد قاسم بيشتر به عنوان يك مورخ شهرت دارد و بسيارى از كتب او از بين رفته است .\r\nبابر پس از رسيدن به مقام سلطنت چندان زنده نماند تا بتواند از اين موفقيت خود بهره‌مند بشود و در سال 937 وفات يافت و پسرش همايون به جاى وى بر تخت نشست . همايون ده سال سلطنت كرد سپس از اين مقام معزول گرديد به احتمال قوى اعتياد شديد او به ترياك موجبات اين واقعه را فراهم آورد . در تاريخ آمده است كه او آدم ضعيف المزاجى بوده است .\r\nهمايون شاه پس از عزل از مقام سلطنت در سال 951 به دربار ايران پناهنده شد . در آن موقع شاه طهماسب پادشاه ايران بود و با ميهمان‌نوازى خاص ايرانيان مقدم پادشاه معزول را گرامى داشت . سرجون ملكم « 6 » در اين باره نوشته است : « در هيچ تاريخى ديده نشده است كه پادشاهى معزول اين چنين شاهانه مورد استقبال پادشاه ديگرى قرار بگيرد ، اين‌چنين شاهانه از وى پذيرائى و اين‌چنين شاهانه از وى دلجوئى بشود » . اما خادم مخصوص همايون شاه نيز در اين باره مطالبى نوشته است و ما در آن مىخوانيم كه « او رنج بسيار مىبرد و تحقيرهاى زيادى را تحمل مىكند » برطبق شواهد موجود به همايون شاه فشار فراوان وارد مىشد تا مذهب تشيع را قبول كند ، اما بدر الدين حكيمباشى شاه طهماسب با كمك عده ديگرى از درباريان موفق شد شاه را از اصرار در اين كار منصرف سازد .\r\nسال بعد پادشاه ايران سپاهى در اختيار همايون شاه قرار داد و او با كمك اين سپاه ابتداء كابل و سپس تمام افغانستان را به تصرف درآورد و ده سال تمام در آن ديار باقى ماند تا سرانجام نيروى لازم براى مراجعت به هندوستان و بازپس گرفتن تاج و تخت خود را بدست آورد . او در سال 963 از رود هندو گذشت ، دشمنان خود را شكست داد و دهلى را مجددا به تصرف خويش درآورد .\r\nاما همايون شاه نيز مثل پدر خود فرصت آن را نيافت تا از پيروزىهاى خود بهره‌مند شود و يك سال پس از رسيدن مجدد به تاج و تخت وفات يافت و پسرش اكبر شاه كه در آن موقع فقط سيزده سال داشت به سلطنت رسيد . اكبر شاه در تمام طول عمر خود از راهنمائىها و يارىهاى عده‌اى از مردان كاردان و بالياقت برخوردار بود . در راس اين عده بايد از بايرم خان نام برده شود كه موفق شد موقعيت اكبر شاه را در مقام سلطنت كاملا مستحكم كند و پس از او بايد از وزير اعظم ابو الفضل خان نام ببريم كه حامى شعرا و پزشكان بود . اصولا او نقش بسيار موثرى در ايجاد روابط حسنه بين هند و ايران ايفاء مىكرد و بر مبناى همين زمينه مساعد بود كه همايون شاه كه از جانب شاه طهماسب پشتيبانى مىشد به مراجعت به هند تشويق گرديد\r\n\r\n\r\n","description":"","footnote":"\r\n( 6 ) -  Sir John Malcolm \r\n","page_name":" 89 ","page_number":111},
  {"content":"\r\n\r\nو پس از آن هم مهاجرت عظيم از ايران به هند كه موجب شهرت فراوان گوركانيان در هند گرديد آغاز شد . تا قبل از اكبر شاه شرايط و محيط اجتماعى در هندوستان چندان ارجحيتى به ايران آن دوره نداشت ، اما در دوران سلطنت اين پادشاه ، حمايت ، تشويق و آزادى عمل فراوان براى دانشمندان ، ادبا ، نويسندگان ، شعرا و اطبا به وجود آمد .\r\nبدون شك بايد گفت كه ابو الفضل خان معروف‌ترين پشتيبان فضلاى دربار اكبر شاه محسوب مىگردد ، اما دور از انصاف خواهد بود اگر در اين مورد از بايرم خان ، خان خانان و پسرش عبد الرحيم خان كه پس از كشته شدن پدرش در سال 969 لقب خان خانان گرفت ، و فياض خان برادر ابو الفضل خان كه خود از شعراى بزرگ محسوب مىگشت نيز نامى برده نشود . ادوارد براؤن نمونه‌هائى از اشعارى را كه مهاجرين ايرانى به هندوستان در وصف آن كشور سروده‌اند در كتاب خود آورده كه يكى از جالب‌ترين آن‌ها اشعار صائب است كه مىگويد :\r\n همچو عزم سفر هند كه در هر دل هست * رقص سوداى تو در هيچ سرى نيست كه نيست \r\nو يا از قول على قلى سليم مىآورد كه :\r\n نيست در ايران زمين امكان تحصيل كمال * تا نيامد سوى هندوستان حنا رنگين نشد . \r\nدر مورد پزشكانى كه در اين دوره به هندوستان مهاجرت نمودند ، و اين كه در سرزمين جديد چه كردند و چه نوشتند مطالب فراوان وجود دارد و من به مطالب اصلى تاريخى زيادى در اين زمينه دسترسى پيدا كردم زيرا اخيرا حكيم سيد على كوثر چاندپورى تمام اين مطالب را يك‌جا جمع‌آورى و تنظيم كرده و در كتاب بسيار مفيدى به نام اطباء عهد مغوليه منتشر ساخته است . من خود را واقعا مديون اين شخص مىدانم زيرا بدون استفاده از كتاب او نوشتن و اتمام اين فصل از كتاب حاضر مستلزم آن بود كه من ماه‌ها وقت خود را صرف مراجعه به كتب متعدد ، كه هركدام در يك نقطه از كشور هند نگاهدارى مىشود بكنم .\r\nاز شيراز عين الملك ، طبيب ، چشم‌پزشك و سياستمدار به هند مهاجرت كرد . از نقطه نظر پزشكى شهرت اين شخص فقط مربوط به واقعه‌اى است كه در سال 971 رخ داد . در اين سال به جان اكبر شاه سو قصد شد . تيرى كه از كمان سوقصد كننده رها گرديد در شانه شاه نشست و درمان زخم به عهده عين المك محول شد و بنا به آنچه كه مورخين نوشته‌اند اين طبيب شيرازى از راه جراحى و دارو درمانى موفق به درمان سريع جراحت گرديد و من فكر مىكنم كه شهرت عين الملك در جراحى نيز مربوط به موفقيت او در همين كار مىباشد .\r\nاشتهار اين شخص از نظر سياسى هم زياد است زيرا مىدانيم كه اكبر شاه در امور مملكتى نيز نظر مشورتى او را جويا مىشد ، به علاوه او موفق شد شورش‌هائى را كه در احمدآباد ، بيچاپور و سامبهال برپا شد فرو بنشاند و به علت موفقيت در فرو نشاندن بدون لشكر كشى شورش سامبهال بود كه حكومت بنگال به وى تفويض گرديد و از آنجا همراه با پزشك\r\n\r\n","description":"","footnote":"","page_name":" 90 ","page_number":112},
  {"content":"\r\n\r\nديگرى به نام حكيم خان اعظم به دكن رفت اما چون اخلاق او با اين پزشك موافق درنيامد بدون آن كه ماموريت خود را به انجام رسانده باشد به اگرا مراجعت كرد و از آن پس از خدمات سياسى كناره‌گيرى نمود و در خانه روستائى خود محتكف شد ، اما از آنجا كه به كاردانى وى نياز شديدى وجود داشت دوباره به خدمت فراخوانده شد و به ماموريت‌هاى متعدد گسيل گشت ، اما متاسفانه انجام امور محوله سخت‌تر از حد توانائى او بود و سرانجام در سال 1003 وى را از پا درآورد .\r\nدادن گواهى پزشكى براى مرخصى استعلاجى از اين زمان رواج پيدا كرد و به احتمال زياد اولين گواهى پزشكى را عين الملك براى ملا بدايونى كه نتوانسته بود پنج ماه تمام در سر خدمت خود حاضر شود نوشته است و در آن قيد كرده كه ملاطى اين مدت به شدت بيمار و قادر به حضور در سر خدمت نبوده است .\r\nعين الملك با خواهر فيضى « 7 » كه قبلا از او نام برديم و گفتيم كه علاوه بر حمايتى كه از فضلا و دانشمندان مىكرد خود نيز يكى از شعراى طراز اول بود « 8 » ازدواج كرد .\r\nعين الملك شعر نيز خوب مىسرود و عده‌اى را عقيده بر اين است كه اشعارى كه با نام مستعار دوائى وجود دارند از او است ، اما گروهى نيز عقيده دارند كه اين اشعار متعلق به شاعر ديگرى است كه او هم عين الملك نام داشته است . به‌هرحال عين الملك شيرازى پسرى داشت به نام نور الدين كه او هم طبيب و نويسنده بود و از پدر خويش شهرت بيشترى پيدا كرد و ما راجع به او بعدا صحبت خواهيم كرد .\r\nيكى ديگر از مهاجرين شيرازى به هند سيد امير فتح الله است . او در يكى از خانواده‌هاى مشهور و سرشناس مذهبى كه سيد بودند به دنيا آمد و نزد دو نفر از بزرگترين اساتيد شهر به تحصيل پرداخت امير فتح إله در اوان جوانى اصلا به طبابت رغبتى نشان نمىداد و بيشتر وقت خود را با دراويش و از دنيا بريدگان مىگذراند ، اما بعدا از جامهء روحانيت خارج شد و به طبابت ، رياضيات و علوم مربوط به مناظر و مرايا روآورد و چون از حمايت دانشمندان در هند آگاه گشت به آن ديار مهاجرت كرد و به جرگه فضلاى دربار ابو الفضل خان درآمد و ابو الفضل خان به شدت تحت تاثير عقايد و نظريات اين دانشمند قرار گرفت به نحوى كه دربارهء او نوشته است : « اگر تمام كتب و نوشته‌هاى قديمى به يكباره از بين بروند امير فتح إله مىتواند همه آن‌ها را دوباره بنويسد » .\r\nناحيه دكن كه امروز حيدرآباد مركز آن است ، در آن ايام از پنج سلطان‌نشين به نام‌هاى برار ، بيدار ، گلكنده ، احمدنگر ، و بيجاپور تشكيل مىشد و اين ناحيه اخير يك منطقهء شيعه نشين بود و به همين دليل امير فتح إله كه از پيروان اين مذهب بود به خدمت على عادل شاه پادشاه وقت ناحيه مزبور درآمد . على عادل شاه بين 965 تا 988 سلطنت مىكرد و پس از او پسرش\r\n\r\n\r\n","description":"","footnote":"\r\n( 7 ) - برادر خان خانان وزير اكبر شاه ( مترجم )\r\n( 8 ) - فيضى از دانشمندان طراز اول نبود ، بلكه برادرش خان خانان كه وزير بود ضمن آن كه از فضلا و دانشمندان حمايت مىكرد خود نيز از ادبا محسوب مىگشت ( مترجم )\r\n","page_name":" 91 ","page_number":113},
  {"content":"\r\n\r\nابراهيم عادل شاه كه جوانى عياش و نالايق بود به سلطنت رسيد و به همين دليل امير فتح إله به خدمت دربار اكبر شاه درآمد و در آنجا مورد استقبال خان خانان و حكيم ابو الفتح قرار گرفت و ديرى نگذشت كه از نديمان اكبر شاه گرديد و سپس خواهر زن اكبر شاه را به زنى گرفت و به اين ترتيب باجناق اكبر شاه امپراطور شد .\r\nامير فتح إله در سال 997 همراه اكبر شاه به كشمير رفت و در آنجا به تب روده مبتلى گرديد و خواهرزاده و شاگردش حكيم على گيلانى به مداواى وى پرداخت ، اما او به توصيه‌هاى طبيب معالج خويش وقعى نمىگذاشت و طبق معمول گوشت ادويه‌زده فراوان مىخورد . اين كار بيمارى تب مطبقه او را به سرعت وخيم‌تر ساخت و احتمالا منجر به فوت او در اثر سوراخ شدن روده شد .\r\nفوت امير فتح إله به شدت موجب تاثر و تاسف اكبر شاه شد به نحوى كه دربارهء او گفت :\r\n« امير فتح إله سفير ما ، فيلسوف ما ، طبيب ما و منجم ما بود ، اگر او به دست فرنگيان مىافتاد و آن‌ها در مقابل وى تمام خزائن ما را مطالبه مىكردند ، ما آن را تجارت پرسودى مىپنداشتيم . »\r\nامير فتح إله يكى از بزرگترين و ارجمندترين دانشمندانى بود كه از ايران به هند مهاجرت كرد . او كتابى درباره كشمير و تفسيرى بر قرآن نوشت و تاريخ عهد خود را تدوين نمود ، به علاوه تغييراتى اساسى در قوانين اجتماعى و مالياتى هند داد كه در نوع خود مشابه نداشت ، طرح نوينى براى آسياب‌هاى بادى ريخت ، آئينه‌هائى ساخت كه امروزه به نام « آئينه خندان » معروف مىباشند و تفنگى درست كرد كه در آن واحد دوازده گلوله مىانداخت .\r\nدربارهء خواهرزاده و در عين حال شاگرد او حكيم على گيلانى نيز بايد مطالبى نوشته شود .\r\nتاريخ زندگى اين مرد نه تنها به علت هم‌زمان بودن با فوت دائى دانشمندش ، بلكه به علت مصادف بودن با مرگ اكبر شاه نيز شهرت دارد . حكيم على گيلانى هم‌چنان‌كه از نام وى مشهود است در گيلان متولد شد عم وى حكيم الملك شمس گيلانى از پزشكان و مدرسين نامدار دربار اكبر شاه و دائى او امير فتح إله شيرازى از مقربان اين پادشاه بود ، او به علت فقر زياد به هندوستان مهاجرت كرد و در ابتداى كار در دكن مستقر گرديد اما به زودى اكبر شاه وى را به دهلى فراخواند و به سمت طبيب و سياستمدار دربار خويش منصوب ساخت .\r\nاكبر شاه در سال 1014 به شدت تب كرد و به اسهال خونى مبتلى شد و از حكيم على خواست تا به درمان وى بپردازد و اين پزشك هشت روز هيچ داروئى تجويز نكرد و گفت كه امپراطور طبيعتا بهبود خواهد يافت ، اما اين پيش‌بينى درست از آب درنيامد ، در نتيجه ده روز بعد درمان معمولى انجام شد و باز هم تغييرى در حال او پيدا نشد و اكبر شاه به شدت رنج مىبرد لذا حكيم على دستور داد تا يك داروى قابض قوى به وى داده شود ، اما اين دارو بيش از حد لزوم قوى بود شاه را به دل درد مبتلى ساخت ، و براى رفع آن دوباره مسهل تجويز شد ، اما اكبر شاه پيرتر ، و اينك ضعيف‌تر از آن شده بود كه بتواند اين‌گونه درمان‌ها را تحمل كند و در نتيجه وفات يافت .\r\nبا مرگ اكبر شاه حكيم على در مظان اتهام قرار گرفت به نحوى كه مجبور به فرار\r\n\r\n","description":"","footnote":"","page_name":" 92 ","page_number":114},
  {"content":"\r\n\r\nگرديد . بدخواهان حتى شايع كردند كه او شاه متوفى را به تحريك پسرش جهانگير ، كه ابو الفضل خان را نيز به قتل رسانده و خود را مستقل اعلام كرده بود ، مسموم كرده است . به اين ترتيب حكيم على به قتل ابو الفضل خان نيز متهم شد ، اما به طور حتم هر دو اتهام مزبور بىماخذ مىباشند .\r\nحكيم على گيلانى در سال 1018 وفات يافت . در محضر اين دانشمند عده كثيرى تحصيل مىكردند كه معروف‌ترين ايشان حكيم صدرا پسر فخر الدين شيرازى بود . فخر الدين در زمان سلطنت شاه طهماسب در شيراز طبابت مىكرد و پسرش حكيم صدرا در ايام جوانى در آن شهر نزد محمد باقر پسر عماد الدين به تحصيل پرداخت و دنبالهء تحصيلات خود را در هند در نزد حكيم على گيلانى ادامه داد و پس از آنكه به مقام طبابت رسيد جهانگير شاه او را پزشك مخصوص خود ساخت و به وى لقب مسيح الزمان داد .\r\nحكيم على دو كتاب نوشته است كه هر دو از شهرت فراوان برخوردار مىباشند .\r\nاولى كه شهرت بيشترى دارد شراح قانون نام دارد و به زبان عربى است اين كتاب خيلى زود رواج پيدا كرد زيرا من مطالب زيادى از آن را در زاد المسافرين و قربادين قاطع ديده‌ام و ما مىدانيم كه قربادين قاطع در سال 1051 يعنى فقط 9 سال پس از تاليف شراح قانون نوشته شده است .\r\nكتاب دوم مجربات على نام دارد و در آن از ساختن مرهمى نام برده شده است كه مولف پس از سقوط اكبر شاه از فيل براى تسكين درد و بر طرف ساختن كوفتگىهاى او درست كرده است . اين مرهم هنوز هم در هند رواج دارد و مورد استفاده قرار مىگيرد .\r\nامير فتح إله شيرازى را نبايد با پزشك ديگرى به همين نام كه در همان ايام از ناحيهء گيلان به هند مهاجرت كرد اشتباه كرد اين شخص كتابى به نام شرح قانون ابن سينا نوشته است كه به زبان فارسى است و اخيرا در لوكنوء « 9 » به چاپ رسيده است . امير فتح إله گيلانى پس از مرگ اكبر شاه و به سلطنت رسيدن همايون شاه از هند به ايران بازگشت و به عللى دست به خودكشى زد اما نوهء او فتح إله شاه در هند باقى ماند و پزشك دربار شاه جهان شد .\r\nپس از مهاجرت امير فتح إله گيلانى به هند ، دخترش كه در گيلان باقى مانده بود با حكيم ابو القاسم شيرازى ازدواج كرد و صاحب دو پسر شد كه يكى را فتح إله و ديگرى را محمد صالح ناميد . اين دو برادر هر دو پزشك بودند و هر دو كنيه شيرازى را كه نشان دهنده موطن پدرشان بود به جاى كنيه گيلانى كه نشان‌دهنده سوطن پدربزرگشان بود برگزيدند .\r\nحكيم فتح إله شيرازى به خدمت امامقلى ميرزا برادر شاه اسمعيل دوم درآمد . مىدانيم كه يكى از اقدامات شاه اسمعيل دوم پس از رسيدن به مقام سلطنت قتل عام تمام كسانى بود كه احتمال مىرفت رقيب او در سلطنت باشند و يكى از كسانى كه شاه خيلى از او وحشت\r\n\r\n\r\n","description":"","footnote":"\r\n( 9 ) -  Lucknow \r\n","page_name":" 93 ","page_number":115},
  {"content":"\r\n\r\nداشت همين امامقلى ميرزا بود و به همين دليل دستور داد تا او و پنج شاهزاده ديگر را در سال 985 به قتل رساندند و با اعلام اين خبر حكيم فتح إله شيرازى از ترس گرفتار شدن به سرنوشتى مشابه ولىنعمت خود به هند فرار كرد و چندى بعد در دربار شاه جهان مقامى به دست آورد .\r\nمحمد صالح اندكى بيشتر از برادر خود در ايران ماند ، اما او نيز سرانجام در سال 1047 به هند مهاجرت كرد و به او نيز در دربار شاه جهان مقامى داده شد .\r\nاز فتح إله گيلانى بزرگ جز اين ديگر چيزى نمىدانيم كه در سال 1055 هنوز در قيد حيات بود و ماهى 900 روپيه حقوق دريافت مىداشت و پس از مرگ براى پسرش كه او هم صالح نام داشت و پزشك بود حقوقى معادل 1000 روپيه در ماه مقرر گرديد .\r\nدر وقايع مربوط به مهاجرت ايرانىها به هند گاهى مىبينيم كه تمام اعضاى يك خانواده دست به مهاجرت زده‌اند و خانوادهء طالب شاعر آملى يكى از آن‌ها است . آمل كه از شهرهاى قديمى ايران محسوب مىگردد زمانى پايتخت و محل سكونت پادشاهان بود ، شاه عباس ادعا كرد كه با يكى از اين پادشاهان خويشاوندى داشته و مقبرهء باشكوهى براى او در آن شهر بنا كرد . طالب به دلايلى ، كه احتمالا يكى از آن‌ها قرب مصافت با اصفهان بود ، به كاشان كوچ كرد . كاشان نيز يكى ديگر از شهرهاى قديمى ايران است و چون شاه عباس در آنجا كاروانسراى بزرگى ساخته بود شهرت زيادى پيدا كرده بود . شاردن نوشته است كه اين كاروانسرا زيباترين كاروانسرائى بود كه در زمان شاه عباس ساخته شد . در اينجا طالب خواهر بزرگتر خود را به عقد شخصى از اهالى كاشان به نام ناصرى كه برادر طبيبى به نام ركنى بود درآورد .\r\nدو خط شعر زير به احتمال قوى خطاب به اين خواهر و در مورد مهاجرت خودش به هندوستان سروده شده است :\r\n طالب گل اين چمن به بستان بگذار * بگذار كه مىشود پريشان بگذار\r\nهندو نبرد تحفه كسى جانب هند * بخت سيه خويش به ايران بگذار \r\nطالب درحالىكه خيلى جوان بود به هندوستان مهاجرت كرد ، و بدون شك بخت سياه خويش را پشت سر گذاشت زيرا پس از مهاجرت در سال 1029 شاعر دربار جهانگير شاه شد و چهارده سال پس از رفتن او خواهرش كه ذات النساء نام داشت ديگر نتوانست دورى برادر را تحمل كند و او نيز به اتفاق شوهر و برادر شوهر خود به هند مهاجرت كرد . از طالب شعر بسيار جالبى خطاب به جهانگير شاه باقيمانده است كه از او درخواست كرده به وى اجازه بدهد به ايران مراجعت كند و به ديدن خواهر خود برود . در اين شعر رقيق‌ترين احساسات و علاقه يك برادر به خواهرش ديده مىشود .\r\n\r\n","description":"","footnote":"","page_name":" 94 ","page_number":116},
  {"content":"\r\n\r\nاندكى پس از ورود به اگرا ناصرى وفات يافت و اندكى پس از او يعنى در سال 1036 طالب نيز زندگى را بدرود گفت ، اما ذات النساء و برادر شوهرش حكيم ركنى زنده ماندند .\r\nاز شواهد امر چنين برمىآيد كه ذات النساء زن فوق العاده هوشمندى بوده است . او برادر شوهر خود را وادار كرد تا به وى طب و پزشكى بياموزد . شاه جهان پس از آن كه بر اريكه سلطنت مستقر شد و شنيد كه اين زن نه تنها در زبان و ادبيات فارسى ، بلكه در طبابت و خانه‌دارى نيز تبحر فراوان دارد وى را به دربار خود فراخواند و او را نديمه سوگلى حرمسراى خويش ممتاز محل كرد . ذات النساء بعدا نديمه جهان‌آرا دختر شاه جهان و پزشك و همه‌كارهء حرمسراى شاه جهان گرديد . اين زن دانشمند و كاردان در سال 1056 در لاهور وفات يافت و شاه جهان چنان از مرگ او متاسف شد كه دستور داد جسدش را با تشريفات زياد به اگرا منتقل كردند و مقبره‌اى شايسته برايش بنا نمودند .\r\nجهان‌آرا صرف نظر از اين كه به علت داشتن نديمه‌اى چون ذات النساء شهرت دارد ، به دو دليل ديگر نيز مشهور مىباشد . اول اينكه به خاطر او بود كه پدرش بزرگترين مساجد دهلى را بنا كرد و دوم اينكه يك‌بار قسمتى از صورت او سوخت و پدرش فورا نامه‌اى به نمايندگى شركت هند شرقى در سورات نوشت و از آن‌ها خواست تا پزشك انگليسى خود را فورا براى درمان زخم صورت جهان‌آرا به اگرا اعزام بدارند و اين قدم اولى بود كه در راه نفوذ طب غربى به شرق برداشته شد . پزشكى كه براى اين كار اعزام گرديد جراح گابريل بوتن « 10 » نام داشت و خوشبختانه در كار خود كاملا موفق شد .\r\nدر خانوادهء ذات النساء يك طبيب ديگر نيز وجود دارد و اين شخص حكيم ضياء الدين است كه اسم اصلى وى رحمت خان و خواهرزادهء حكيم ركنى كاشى مىباشد . او با بزرگترين خواهر طالب آملى ازدواج كرد . ضياء الدين هم در جمع اطباى دربار شاه جهان درآمد و در دربار شاهزاده مراد ، پسر چهارم شاه جهان مورد اعزاز و اكرام فراوان قرار گرفت ، و وقتى اين شاهزاده بر عليه پدر خود شوريد به اين كار او ايراد گرفت و وقتى پيروز شد و شاه جهان را زندانى كرد به دربار اورنگ زيب رفت و به گجرات بازگشت .\r\nديرى نگذشت كه شاهزاده مراد به قتل رسيد ، امپراطور هم كه در زندان بود و در نتيجه دو برادر يعنى اورنگ‌زيب و داراشكوه براى رسيدن به مقام سلطنت با يكديگر به رقابت برخاستند و سرانجام وقتى داراشكوه به گجرات رسيد ، حكيم ضياء الدين نظر خود را عوض كرد و جانب او را گرفت و وقتى اورنگ‌زيب بر برادر خود فائق آمد به سوى او روى آورد و طلب بخشش كرد . اورنگ‌زيب هم او را بخشيد و مسند وى را به او بازگرداند و اين آخرين تغيير عقيده سياسى اين پزشك محسوب مىشود زيرا در سال 1075 وفات يافت .\r\nحكيم ركنى كاشى خود را از سياست به دور نگاه داشت ، و شايد به همين دليل هم ترقى چندانى نكرد ، او قبل از مهاجرت به هند از پزشكان دربار شاه عباس بود و در واقع بايد گفت كه از نزديكان شاه محسوب مىگشت ، اما به علت بدى رفتار از چشم شاه عباس افتاد\r\n\r\n\r\n","description":"","footnote":"\r\n( 10 ) -  Gabrie Boughton \r\n","page_name":" 95 ","page_number":117},
  {"content":"\r\n\r\nو صلاح كار خود را در اين ديد كه به هند مهاجرت كند و در آنجا اكبر شاه و جهانگير شاه مقدم او را گرامى داشتند اما در اينجا نيز اخلاق بد و رفتار ناشايست وى موجب گرديد كه سمت خود را از دست بدهد و به ناچار دوباره سوى وطن بازگشت و به كاشان رفت . او در جوانى شاگرد شاعر نامدار صائب بود و در ايام پيرى خود اشعارى سرود و كنيه « مسيحى » را براى خويش انتخاب كرد شهرت او از نظر شاعرى بيش از طبابت است .\r\nدر فاصله‌اى بسيار بعيد در جنوب دهلى ، ناحيهء دكن قرار دارد كه در حقيقت منطقه‌اى با فرهنگ كاملا ايرانى در ميان شبه قاهره عظيم هند محسوب مىگردد . وقتى سلسلهء صفويه در ايران روى كار آمد منطقه دكن از پنج سلطان‌نشين تشكيل مىشد و وقتى سلسله صفويه منقرض گرديد هر پنج سلطان‌نشين مزبور تحت سلطه مغول‌ها قرار داشت .\r\nمهمترين سلطان‌نشين اين منطقه گلكنده بود كه از سمت شرق به اقيانوس هند و از سمت غرب به سلطان‌نشين احمدنگر محدود مىگشت و به قول فرير ، « ايرانىها در سر راه مهاجرت خود به هند در اين ناحيه مستقر شدند ، آن‌ها براى اولين بار بود كه به اين منطقه مىآمدند ، و اگرچه از نظر مادى در شرايط نامطلوبى قرار داشتند ، اما از نظر فرهنگى وضع ايشان شاهانه بود »\r\nدر سال 924 خانواده قطب شاه در اين ناحيه به قدرت رسيد و تا سال 1020 با استقلال كامل بر آن حكومت راند و در اين سال تاريخ آن با تاريخ مغول درآميخت . پايتخت آنجا نيز گلكنده ناميده مىشد .\r\nدر دوران سلطنت قطب شاهيان فرهنگ و هنر در ايالت گلكنده درست مثل فرهنگ و هنر در دهلى در زمان اكبر شاه ، حياتى تازه يافت شهر بزرگى كه امروزه حيدرآباد ناميده مىشود بنيان‌گذارى شد و بيمارستانى در آن بنا گرديد كه مىتوانست روزانه چهار هزار بيمار بپذيرد ، علاوه بر اين بيمارستان نوانخانه‌هاى متعدد و بناهائى كه امروز موجب مباهات مردم شهر مزبور هستند ساخته شد . در اينجا نيز ، مثل دهلى ، مقدم پزشكان ايرانى را بسيار گرامى داشتند و آنها مراكز آموزشى چندى در اين شهر ايجاد كردند و به اين ترتيب احمدآباد به صورت يكى ديگر از مراكز مكتب پزشكى ايران دورهء صفويه در هند درآمد .\r\nبعدها ايجاد كتابخانه بزرگ آصفيه در حيدرآباد با كلكسيون بزرگى از كتب خطى پزشكى خود ، و افتتاح كتابخانه سالار جنگ در آن شهر و مخصوصا تاليفات پرفسور ظهورى استاد دانشكدهء طب نظاميه موجب شد كه مورخين پزشكى پادشاهان سلسله قطب شاهيان را در مقامى كه شايسته ايشان بود قرار دهند و ايشان را « مشوقين علم پزشكى » بنامند .\r\nاين نكته بايد تذكر داده شود كه با وجود همه اين‌ها ، اولين كتاب پزشكى كه در اين دوره در دكن نوشته شد ، در شهر حيدرآباد تاليف پيدا نكرد ، بلكه در شهر دولت‌آباد كه از شهرهاى مهم سلطان‌نشين احمدنگر بود نوشته شد نويسندهء اين كتاب نيز يك نفر ايرانى به نام حكيم رستم « 11 » است كه در سال 951 از گرگان به هند مهاجرت كرد و اندكى\r\n\r\n\r\n","description":"","footnote":"\r\n( 11 ) - در بسيارى از كتب تاريخ نام اين شخص روستوم نوشته شده است كه تلفظ رستم به لهجه تركمنى است ( مترجم )\r\n","page_name":" 96 ","page_number":118},
  {"content":"\r\n\r\nپس از ورود به هند از پزشكان دربار برهان نظام شاه شد . نظام شاه خود اطلاعاتى از علم طب داشت و چون ديد كه كتب موجود حاوى مطالب لازم نمىباشند و نيازهاى پزشكى را برآورده نمىسازند از حكيم رستم خواست تا كتابى در اين زمينه بنويسد و نحوهء تدوين آن را بر مبناى كتاب گياه‌شناس معروف سورى ابن بيطار قرار دهد . حكيم رستم نيز اين خواسته را برآورده ساخت و در سال 954 تاليف كتاب درمان‌شناسى را به نام ذخيرهء نظامشاهى به پايان رساند . باب اول اين كتاب دربارهء خواص و نوع تاثير داروهاى ساده است ، باب دوم مربوط به داروهاى مركب مىباشد و به اين ترتيب نه تنها مكمل بسيار ارزشمندى براى كتب داروشناسى شناخته شده است بلكه همانطور كه انتظار مىرفت رقيب كتاب گياه‌شناسى ابن بيطار نيز گشت .\r\nمير محمد مؤمن نيز يكى ديگر از مشاهير ايرانى است كه در دورهء صفويه به هندوستان مهاجرت كرد . او در سال 960 در استراباد متولد شد و نام پدرش على حسينى بود و در دوران جوانى به عنوان للهء يكى از پسران شاه طهماسب برگزيده شد ، اما چون زندگى در دربار را مطابق ميل خود نيافت در سن سى سالگى از ايران مهاجرت كرد و درست هم‌زمان با موقعى كه محمد قلى قطب پانزده ساله به مقام سلطنت رسيد به گلكنده رسيد . محمد قلى قطب شاه بيش از همه پادشاهان قطب شاهى فضلا و دانشمندان را گرامى مىداشت و به همين دليل مقدم مير محمد را هم گرامى داشت و او در عرض پنج سال پيشواى ( شهردار ) گلكنده شد .\r\nاز مير محمد دو كتاب باقى مانده است . اولى تقليدى است از اختيارات بديع كه سه قرن قبل نوشته شده بود . اين كتاب در واقع شرح و نقدى است بر كتاب اختيارات بديع و مؤلف به پاس آن كه كتاب مزبور موجبات نوشته شدن كتاب خودش را فراهم كرده است آن را اختيارات قطب‌شاهى ناميد .\r\nكتاب دوم رسالهء مقداريه نام دارد و مولف در مقدمه آن گفته است كه : « چه از نظر رعايت قوانين و چه از نظر علم پزشكى داشتن اطلاعات كامل و صحيح از اوزان و مقياسات كمال ضرورت را دارد و به اين دليل من اين رساله را به فرمان سلطان محمد قطب شاه تاليف نمودم و اضافه مىكند كه ماخذ استناد او دائرةالمعارف‌هاى پزشكى ، كتب فقه و كتب طبى نويسندگان قديمى بوده است .\r\nمير محمد در سال 1034 وفات يافت .\r\nيكى ديگر از پزشكان مهاجر ايرانى همدورهء سلطان محمد قطب شاه ، حكيم عبد الله يزدى است كه پس از مهاجرت از ايران و استقرار در گلكنده كتاب طب فريدى را نوشت .\r\nدر اين كتاب هيچ مطلب بديع و تازه‌اى به چشم نمىخورد و طبق معمول داراى مقدمه‌اى است كه در آن راجع به بهداشت گفتگو شده است و بخش اصلى كتاب حاوى مطالبى راجع به بيمارىهاى مختلف بدن از سر تا پا مىباشد ، اما در مقابل ماخذ مورد استناد او از اهميت نسبتا زيادى برخوردار هستند زيرا علاوه بر كتب ابن سينا ، رازى و جالينوس كه معمولا مورد استفاده نويسندگان كتب پزشكى واقع مىشدند مطالبى از ماخذ هندى ، آونزوآر « 12 »\r\n\r\n\r\n","description":"","footnote":"\r\n( 12 ) -  Avenzoar \r\n","page_name":" 97 ","page_number":119},
  {"content":"\r\n\r\nاسپانيولى و محمد يعقوب كلينى فقيه و قاضى بزرگ نيز در آن به چشم مىخورد . پايان‌نامه كتاب داراى سه ضميمه دربارهء عجائب علم طب ، تخصص‌ها و خودآرائى است .\r\nكتاب كوچك ديگرى كه از اين دوره به دستمان رسيده است زبده الحكم نام دارد و تاليف شمس الدين بن نور الدين است كه آن هم به نام سلطان محمد قلى قطب شاه شده است .\r\nاين كتاب بيش از آنكه جنبهء طبى داشته باشد يك كتاب فيزيولوژى است زيرا مطالب آن بيش از آن كه راجع به بيمارىها باشد دربارهء حفظ الصحه ، اغذيه ، اشربه و آب و هوا مىباشد .\r\nيكى ديگر از افرادى كه در زمان سلطان محمد قلى قطب شاه به هند مهاجرت كرد و از نظر اهميت و شهرت مقامى به مراتب والاتر از ديگران پيدا نمود حكيم جبرئيل است كه بعدا به جالينوس زمان ملقب شد . او بزرگترين پسر محمد باقر و برادرزاده مير قابل تبريزى كه هر دو از پزشكان طراز اول بودند و در فصل قبل راجع به آن‌ها مفصلا صحبت شد . جبرئيل قبل از آن كه به هند مهاجرت كند به اتفاق پدر و عموى خود در قزوين و اصفهان در دربار زندگى مىكرد اما به دستور شاه براى تحصيل به شهر زادگاه شيخ صفى الدين ، يعنى اردبيل رفت و پس از مدتى در بيمارستان آن شهر نيز مشغول به كار شد و پس از اتمام تحصيلات به هند رفت تا به پدر و عموى خود كه در آن شهر به خدمت خان خانان ( بايرم خان وزير اكبر شاه - مترجم ) درآمده بودند ملحق شود چندى بعد نيز به عزم زيارت خانه خدا دهلى را ترك كرد و رهسپار دكن شد ، ولى به سفر خود ادامه نداد و بقيه عمر را به عنوان پزشك مخصوص قطب شاه در گلكنده ماند .\r\nباز از گيلان ، نظام الدين احمد مشهور به حكيم الملك به هند مهاجرت كرد . او از شاگردان مير محمد باقر داماد و شيخ بهاء الدين آملى بود و به علتى نامعلوم تصميم گرفت به هند مهاجرت كند و در اجراى اين تصميم ابتدا به دهلى و سپس به حيدرآباد رفت . نظام الدين احمد گيلانى نويسنده كتاب معروف شجرهء دانش است كه حاوى نكات تاريخى فراوان و لطائف ظريف مىباشد . او هم‌چنين تعداد زيادى رساله نوشت كه راجع به موضوعات مختلف مىباشند ، برخى از اين رسالات به فارسى و تعدادى هم به عربى هستند .\r\nتاريخ تولد نظام الدين احمد گيلانى 994 و تاريخ وفاتش 1055 قيد گرديده ولى عده‌اى معتقدند كه تاريخ 1055 درست نيست .\r\nدو كتاب ديگر نيز به اين شخص منسوب است كه يكى راجع به داروها است و نسخه خطى كه از آن در كتابخانهء دانشگاه تهران وجود دارد اين‌طور شروع گرديده است : « درباره داروهاى مختلف ، نوشته نظام الدين احمد گيلانى مولف اسرار الاطباء » اسم نويسنده در آخر كتاب هم ديده مىشود و در اينجا اضافه شده كه كار تاليف كتاب در حيدرآباد انجام يافته است . اعتبار و اصليت اين كتاب را به هيچ صورتى نمىتوان انكار كرد اما پرفسور ظهورى انتساب كتاب دوم را به او مشكوك مىداند .\r\nاين كتاب كه دربارهء داروهاى مختلف است مجموعه‌اى است از عجائب پزشكى و خرافات و موهوماتى كه نسبت به آن‌ها اعتقاداتى وجود داشت . مؤلف ، كتاب خود را با توضيح داروهاى\r\n\r\n","description":"","footnote":"","page_name":" 98 ","page_number":120},
  {"content":"\r\n\r\nساده و مركب شروع كرده است و سپس داروهائى را كه بايد براى استفاده شاه ، ثروتمندان و مقتدرين هميشه در دسترس داشت نام برده و ما در بين اين داروها به اسامى ترياق پادزهر مهره ، موميائى ، يشم ، زدواره ، و مهرهء مار كه فى الواقع صورت جالبى از داروهاى ضرورى هستند برمىخوريم .\r\nفصل بعدى كتاب دربارهء موضوعى است كه نويسنده آن را « درمان‌هاى اختصاصى » ناميده است و در آن مىگويد كه درمان قطعى تب چهار يك « 13 » اين است كه بيمار يك دانه دندان انسان را به گردن خود آويزان كند و يا لباس نشسته زنى را كه تازه وضع حمل كرده است بپوشد .\r\nدر اين كتاب بابى هم به حفظ الصحه اختصاص داده شده است و مولف به نقل از افلاطون اظهار مىدارد « تضمين سلامتى بين دندان‌ها قرار دارد » و اضافه مىكند كه امساك در غذا موجب امساك در دارو نيز مىشود و اين ضرب المثل قديمى اعراب را تكرار مىنمايد كه « معده خانه بيمارىها است » و از قول اوسلر « 14 » اظهار مىدارد كه « بشقاب بيش از جام كشنده است » .\r\nدرباره كتاب اسرار الاطباء هم بايد چند كلمه‌اى گفته شود زيرا و لو اين كه در انتساب آن به نظام الدين احمد گيلانى شك و ترديد وجود داشته باشد ، كتاب بسيار رايجى است و نويسندگان بسيارى بعدا آن را مورد استناد قرار داده‌اند .\r\nحقيقت امر اين است كه سه كتاب به نام اسرار الاطباء وجود دارد : يكى در سال 911 توسط يك نويسنده ترك تاليف يافته و ميرزا شاه ابو الدين ثاقب خراسانى آن را به فارسى برگردانده است و من فكر مىكنم كه اين كار در هند صورت گرفته است ، و به‌هرحال در بمبئى چاپ سنگى گرديده است . اين كتاب از صد و پنجاه و چهار باب كوچك كه هر كدام دربارهء يك موضوع پزشكى هستند تشكيل شده است و در بين آن‌ها يك باب ، يعنى فصل 44 به سيفيليس ، و يك باب يعنى باب 145 به زخم ناشى از تير تفنگ اختصاص داده شده است و به اين ترتيب تذكر اين نكته توسط مترجم ايرانى نيز كه تاريخ تاليف كتاب را 911 قيد كرده است صحيح به نظر مىرسد .\r\nدومين كتاب به اين نام همانى است كه در ابتداى كتاب خطى موجود در كتابخانه دانشگاه تهران به نظام الدين احمد گيلانى نسبت داده شده است و چون من نسخه‌اى از آن را نديده‌ام نمىتوانم راجع به آن اظهار نظرى بنمايم .\r\nسومين كتاب به نام اسرار الاطباء در واقع به بحث ما مربوط نمىشود زيرا اين كتاب تا سال 1305 نوشته نشده بود . نام كامل كتاب حقايق اسرار الاطباء است و مولف آن مسعود بن\r\n\r\n\r\n","description":"","footnote":"\r\n( 13 ) - تب چهاريك به نوعى مالاريا به نام مالاريا فالسيپارم گفته مىشود كه مبتلايان به آن چهار روز در ميان تب مىكنند ( مترجم )\r\n( 14 ) -  Osler \r\n","page_name":" 99 ","page_number":121},
  {"content":"\r\n\r\nمحمد سنجرى است . مطالب كتاب مجموعه‌اى است از لغات و اصطلاحات طبى .\r\nقبل از آنكه مطالب مربوط به رسوخ پزشكى ايران را در دكن خاتمه بدهيم بايد از سه پزشك ديگر هم كه به اين منطقه آمدند و كتب معروفى تاليف كردند نام ببريم . اولين ايشان شمس الدين على حسين است كه تذكره الكحالين على بن عيسى را ترجمه كرد . نفر دوم اسمعيل بن ابراهيم تبريزى است كه مولف تذكره الحكما مىباشد . همان‌طور كه قبلا يادآورى كرديم تذكره الكحالين رساله‌اى است دربارهء چشم و چشم‌پزشكى و كتاب تذكره الحكما شرح حال پزشكان است .\r\nنفر سوم كه در اواخر دورهء قطب شاهيان زندگى مىكرد تقى الدين محمد بن صدر الدين على نام دارد و تنها كتابى كه از وى باقى مانده است ميزان الطبايع قطب شاهيه است كه آن را به نام سلطان محمد قطب شاه ( 1036 - 1021 ) كرده است . كتاب به شيوه معمول آن زمان تدوين گرديده با اين تفاوت كه نويسنده در تمام طول كتاب روحيه و اخلاق مردم دكن را هم در نظر گرفته است ، نكته بسيار مهم ديگرى كه در اين كتاب به چشم مىخورد اين است كه نويسنده چند جا به نوشتن مطالبى اقدام كرده است كه حكيم محمد باقر داماد آن‌ها را اختصاصا از ايران براى سلطان محمد قطب شاه نوشته و ارسال داشته بود .\r\nچند سال بعد استقلال دكن به سر رسيد زيرا اورنگ‌زيب در سال 1089 گللنده را فتح و دكن را ضميمه متصرفات خويش ساخت .\r\nشاه جهان چهار پسر داشت كه از بين ايشان پسر سوم ، يعنى اورنگ‌زيب از نظر تاريخ سياسى بيش از ديگران اهميت دارد زيرا هم اوست كه بر عليه پدر خود شوريد و مقام وى را اشغال كرد اما از نظر تاريخ پزشكى پسر بزرگتر از اهميت به مراتب بيشترى برخوردار است .\r\nاين شخص داراشكوه نام دارد . او از نظر خصوصيات اخلاقى مجموعه عجيبى از دو شخصيت كاملا متفاوت بود به اين معنى كه در عين نخوت و خودخواهى ، بسيار بخشنده و سخاوتمند بود .\r\nاز نظر تاريخ پزشكى هم اهميت داراشكوه به اين خاطر است كه بزرگترين پزشك مهاجر ايرانى به هند در دوره مغول را تحت حمايت و توجه خود قرار داد و اين شخص كسى جز نور الدين محمد شيرازى نيست . نور الدين محمد نيز دين خود را به او با انتخاب اسم طب داراشكوهى براى مهمترين كتاب پزشكى دورهء گوركانيان هند ادا كرد . انتخاب يك چنين اسمى براى كتاب مزبور ، بعدها موجب شد كه عده‌اى تصور كنند آن را خود شاهزاده داراشكوه نوشته است ، اما برغم علم و دانش فراوانى كه اين شاهزاده داشت ، مطالب كتاب در آن چنان حد اعلائى از علوم پزشكى قرار دارد كه بدون شك نمىتواند نوشته او باشد ، به علاوه از مطالب ديگر كتاب نيز مىتوان استنباط كرد كه كتاب مزبور فقط به نام داراشكوه شده است .\r\nنسخ خطى اين كتاب كمياب است ، يكى از نسخ كه در پاريس نگاهدارى مىشود 3422 صفحه دارد و اين خود نشان مىدهد كه كتاب تا چه حد مفصل و جامع مىباشد ، به علاوه كتاب مزبور حاوى تعداد فوق العاده زيادى تصاوير توضيحى است و اين امر در بين كتب علمى خطى خيلى به ندرت ديده شده است .\r\n\r\n","description":"","footnote":"","page_name":" 100 ","page_number":122},
  {"content":"\r\n\r\nطب داراشكوهى بيشتر بر مبناى ذخيرهء خوارزمشاهى سيد اسمعيل جرجانى نوشته شده است ، اما نويسنده حدود چهل كتاب و رساله ديگر را هم اسم مىبرد كه به آن‌ها نيز استناد جسته است . در تدوين اين كتاب ، درست مثل ذخيرهء خوارزمشاهى نويسنده سعى كرده است كه هيچ موضوعى ناگفته گذاشته نشود و كليهء اطلاعات پزشكى در آن آورده شود . براى مثال باب اول درباره تشريح ، محيط طبيعى زيست و ضروريات ششگانه ( سته ضروريه ) است و به عبارت ديگر مىتوان گفت كه توضيح كاملى از علم تشريح و فيزيولوژى مىباشد .\r\nباب دوم دربارهء داروها است .\r\nباب سوم بزرگترين بخش كتاب بوده و در آن راجع به انواع بيمارىها و درمان آن‌ها و روش‌هاى درمانى كه پزشكان تا آن روز به آن‌ها دست يافته بودند بحث شده است ، در اين كتاب بيش از چهل برگ به بيمارى سيفيليس اختصاص داده شده و چندين بار از عماد الدين شيرازى نام برده شده است . اين باب با مطالبى درباره شكستگى و دررفتگىهاى استخوان ، سموم و مسموميت‌ها ، بيمارىهاى كودكان و عوارض و بيمارىهاى ناشى از زايمان خاتمه پيدا مىكند .\r\nپرفسور ظهورى اهميت اين كتاب را چنين خلاصه كرده است : « كتاب مجموعه كاملى است از اطلاعات پزشكى ايرانيان ، هنديان و اعراب و پيشرفت‌ها و فعاليت‌هائى كه پزشكان در دوره سلطنت اكبر شاه ، جهانگير شاه و شاه جهان داشته‌اند .\r\nاين كتاب هم‌چنين حاوى توضيحات جامعى درباره شيوه‌هاى دارودرمانى و روش‌هاى ديگر درمانى كه دانشمندان هندى به كار مىبردند نيز مىباشد و به اين ترتيب آن را مىتوان دائره المعارفى از شيوه‌هاى مختلف درمانى بخش بزرگى از آسيا دانست » .\r\nزندگى شاهزاده داراشكوه پايان اندوهبارى پيدا كرد زيرا اورنگ‌زيب پس از آنكه مقام سلطنت را به دست آورد چند سال از وقت خود را صرف از ميان برداشتن كسانى ساخت كه تصور مىنمود با وى به رقابت بپردازند و واضح است كه در راس اين عده برادر بزرگش داراشكوه قرار مىگرفت كه قانونا وارث تاج و تخت پدر خود شاه جهان محسوب مىگشت .\r\nبه‌هرحال پس از كشمكش‌ها و جنگ و گريزهاى فراوان داراشكوه دستگير و پس از انتقال به دهلى زندانى شد و بعدا به اتهام توطئه بر عليه مقام سلطنت به قتل رسيد .\r\nدربارهء پزشك عاليقدرى كه از ايران به هند مهاجرت كرد و مورد حمايت و توجه فراوان داراشكوه قرار گرفت لازم است مطالب بيشترى نوشته شود . نور الدين محمد نه تنها از زمره پزشكان مهاجر ايرانى به هند محسوب مىگشت ، بلكه از جمله ايرانيانى بود كه اصلا در هند متولد شده بود . او پسر ( و به قول ظهورى نوهء ) عين الملك شيرازى كه قبلا بارها از او نام برده‌ايم مىباشد . اطلاعات ما از اين شخص نسبتا زياد و كامل است زيرا مجموعه‌اى از نامه‌هائى كه دو عموى او براى وى نوشته‌اند و او آن‌ها را به صورت كتابى به نام لطائف فياضى مدون ساخته است و حاوى مطالب زيادى درباره زندگى خصوصى او مىباشد براى ما باقى مانده است .\r\n\r\n","description":"","footnote":"","page_name":" 101 ","page_number":123},
  {"content":"\r\n\r\nعلاوه بر اين نور الدين دو كتاب نيز تاليف كرده است كه هر دو از شهرت فراوان برخوردار شده‌اند . يكى از اين دو كتاب مجربات و ديگرى الفاط الادويه نام دارد . اين كتاب اخير در سال 1038 نوشته شده و يكى از بهترين كتبى است كه در دورهء گوركانيان درباره داروها و مواد داروئى تاليف يافته است . الفاظ الادويه بارها چاپ سنگى شده و من راجع به آن در فصل داروسازان مفصلا صحبت كرده‌ام .\r\nدر اينجا شايد بىمناسبت نباشد كه از يك پزشك عالىمقام ديگر هم نام ببريم . پزشكى كه كتب فراوان تاليف كرد و سال‌هاى متمادى كتب او در تدريس دانشجويان پزشكى مورد استفاده قرار گرفت . از نظر تاريخ طب دوره صفويه به طور اخص ، از اين شخص نبايد اسمى برده شود زيرا حتى يكى از اجداد او نيز ايرانى نبودند .\r\nپدر اين شخص مير حاجى محمد مقيم نام داشت و از اهالى بنگال بود و پسرش محمد اكبر ارزانى نيز در همان شهر متولد شد و در عظيم‌آباد وفات يافت . هيچ نشانه‌اى كه دال بر مسافرت اين شخص به ايران باشد نيز در دست نيست .\r\nمحمد اكبر ارزانى در سال 1112 ، يعنى اواخر سلطنت اورنگ‌زيب ، كتاب مهمى به نام طب اكبر تاليف كرد و بلافاصله پس از تمام شدن آن تاليف ديگرى به نام مفرح القلوب را شروع نمود كه آن هم شهرت فراوانى به دست آورد .\r\nكار تاليف اين كتاب در زمان سلطنت عالمگير شاه دوم پايان گرفت .\r\nمفرح القلوب در واقع تفسيرى است بر كتاب قانونچه تاليف چيغمينى « 15 » علاوه بر اين دو كتاب محمد اكبر ارزانى كتاب ديگرى به نام ميزان الطب هم دارد و يك قرن بعد طبيبى به نام حكيم واجد على اين سه كتاب را در يك جلد جمع‌آورى كرد و درباره آن نوشت :\r\n« بدون شك طبابت بر ماخذ اين سه كتاب كامل صورت مىگيرد : ميزان الطب ، طب اكبر و مفرح القلوب كه هر سه از تاليفات محمد اكبر ارزانى مىباشند و او تمام بيمارىهائى را كه انسان به آن‌ها مبتلى مىشود ، و علل ابتلا و درمان آن‌ها را شرح داده است . نحوه طبابت و درمان نيز از روى آخرين اطلاعاتى كه در اختيار اين دانشمند و طبيب بزرگ بوده است در كتب او ذكر گرديده است . »\r\nاورنگ‌زيب در سال 1119 وفات يافت و پس از مرگ او سلسله گوركانيان با سرعت راه اضمحلال در پيش گرفت ، در طى دوازده سال بعد لااقل شش نفر در دهلى خود را امپراطور ناميدند و بالاخره در سال 1151 ، يعنى در زمان سلطنت نفر ششم بود كه نادر شاه افشار هندوستان را فتح كرد و متعاقب آن مهاجرت از ايران به هند متوقف گرديد زيرا اينك هندوستان نيز جزئى از ايران محسوب مىگشت .\r\n\r\n\r\n","description":"","footnote":"\r\n( 15 ) - از اين كتاب دو ترجمه به زبان فارسى وجود دارد يكى ترجمه شمس پسر حسن و ديگرى ترجمه محمود فرزند محمد خوارزمى ( مترجم )\r\n","page_name":" 102 ","page_number":124},
  {"content":"\r\n\r\nآخرين پزشك مشهورى كه از ايران به هند مهاجرت كرد محمد هاشم شيرازى است .\r\nپدر او در شيراز زندگى مىكرد و علاوه بر امر طبابت ، از نظر جراحى ، نويسندگى و شاعرى نيز شهرت فراوان داشت . او به قدرى آزاده و درويش‌مسلك بود كه اغلب ميرزا هادى قلندرى ناميده مىشد .\r\nميرزا هادى در سال 1107 وفات يافت و در همان شيراز دفن گرديد . از او دو پسر باقى ماند كه آن‌ها هم حرفه پزشكى را پيشه خود ساختند . پسر بزرگتر كه همان محمد هاشم شيرازى باشد در سال 1080 متولد شده و نزد پدر و پدربزرگ خود تحصيل كرده بود و چون محيط شيراز را منطبق با خواسته‌هاى خويش نيافت در سال 1111 به هند مهاجرت كرد و وقتى به آنجا رسيد كه اورنگ‌زيب پادشاهى مىكرد . او هرگز جزو پزشكان دربار اورنگ‌زيب نشد اما در عوض به خدمت محمد اعظم پسر او درآمد .\r\nپس از مرگ اورنگ‌زيب ، محمد هاشم در دربار باقى ماند و برغم اشكالات متعددى كه بر سر راهش قرار گرفت توانست به افرادى كه پشت سر هم به مقام سلطنت مىرسيدند خدمت كند و سرانجام در سال 1132 بود كه شخصى به نام احمد شاه به قدرت رسيد كه توانست بيش و كم سى سال در مقام سلطنت باقى بماند . نفر قبل از او به محمد هاشم شيرازى لقب علوى خان داده بود و اتفاقا محمد هاشم به اين نام بيشتر مشهور است . به‌هرحال پادشاه جديد هم لقب معتمد الملك را به اسامى و القاب قبلى او اضافه كرد و حقوق كلانى به ميزان سه هزار روپيه در ماه براى وى مقرر داشت .\r\nدر اين سال‌ها بود كه گوركانيان هند در معرض تهديد بزرگى قرار گرفتند . نادر شاه افشار پس از منقرض ساختن سلسله صفويه و بيرون راندن افغان‌ها و تسلط بر افغانستان در سال 1151 به سوى دهلى روان شد . او دهلى را فتح كرد ، و سپس با تخت طاوس ، جواهرات سلطنتى و علوى خان به ايران بازگشت .\r\nنادر شاه به هنگام مراجعت از هند ديگر سلامت سابق خود را نداشت . مىگويند او وقتى در دهلى اقامت داشت از زخم معده رنج مىبرد و پاهايش نيز ورم كرد و علوى خان را مامور مداواى خود ساخت و علوى خان آن‌چنان كار خود را با موفقيت انجام داد كه نادر از وى خواست تا همراه او به ايران برگردد و به اين ترتيب علوى خان به كشور خود بازگشت .\r\nنادر دو سال پس از ترك دهلى به قزوين رسيد و در اين موقع طبابت‌هاى علوى خان چنان به حال او موثر واقع شده و سلامت خود را بازيافته بود كه وقتى اين پزشك تقاضا كرد به خدمت وى خاتمه داده شود چون وجودش ديگر خيلى ضرورى نبود اين درخواست مورد اجابت قرار گرفت و علوى خان دوباره به هند برگشت و تا سال 1160 كه وفات يافت در همان كشور ماند .\r\nاين پزشك عاليقدر در اواخر عمر خود لقب ديگرى با عنوان بهاء الدوله دريافت داشت و شباهت اين لقب با لقب نويسندهء كتاب خلاصه التجارب موجب شده است كه عده‌اى آن دو را باهم اشتباه بگيرند درحالىكه بهاء الدوله نويسندهء خلاصه التجارب دويست سال قبل از علوى خان زندگى مىكرد و از اهالى طرشت بود . در بين محققين شرق‌شناس غرب فوناهن دچار\r\n\r\n","description":"","footnote":"","page_name":" 103 ","page_number":125},
  {"content":"\r\n\r\nاين اشتباه نشده است اما خيلى جالب است وقتى مىبينيم در شماره 235 كاتولوگ كتب خطى شرقى « رويال كالج آوفيزيشتز » « 26 » ( يعنى همان كالجى كه سيريل الكود نويسنده اين كتاب استاد آن بود و كتابخانه شخصى خود را به آن اهدا كرد - مترجم ) اين‌طور نوشته شده است : « خلاصه التجارب نويسنده محمد هاشم ، ملقب به علوى خان . اى . جى . براؤن ( كاتولوگ صفحه 186 ) مولف ديگرى را ذكر مىكند ما فقط كافى است كه دو صفحه اول از كتاب خلاصه التجارب را بخوانيم و بفهميم كه نويسنده آن علوى خان نبوده است « 27 » .\r\nهمين اشتباه در چاپ سنگى خلاصه التجارب كه در سال 1283 در لوكنو صورت گرفت مشاهده مىشود ، اما در اينجا ناشر متوجه خطاى خود شده و در صفحه آخر اين موضوع را تذكر داده است .\r\nاز جمله كتبى كه بدون شك توسط علوى خان تاليف يافته‌اند يكى جمع الجوامع در بيان امراض كليوى است كه امراض مجارى ادرار را جزء به جزء در آن شرح داده است ديگرى هم كتاب احوال اعضاء النفس مىباشد كه راجع به دستگاه تنفسى است و بالاخره بايد از كتاب انبيات نام برد كه راجع به نباتات مىباشد . اين دو كتاب اخير به عربى نوشته شده‌اند . كتاب ديگرى كه توسط اين طبيب تاليف يافته است علاج الامراض نام دارد و نويسنده متذكر گرديد كه بسيارى از دستورات مندرج در آن را از روى نوشته‌هاى پدر خود اقتباس كرده است .\r\nبا مطالعهء مطالب فوق منطقا دو سئوال متفاوت در سر خواننده پيدا مىشود : در وهلهء اول خواننده از خود مىپرسد كه سلاطين مغول در هند بدون خدماتى كه مهاجرين ايرانى به ايشان ارزانى داشتند چه مىكردند ؟ تعداد اين افراد فوق العاده زياد و معلوماتشان در عصر خود بىنظير بود . طبيعى است كه فرار اين عده از ايران سخت به ضرر ايران تمام شد تا جائى كه دور از منطق نيست اگر بگوئيم يكى از علل سقوط و اضمحلال سلسله صفويه همين مهاجرت عظيم مغزهاى متفكر كشور به خارج ، مخصوصا به هند بوده است .\r\nاز تعداد صحيح اين مهاجران هيچ اطلاع صحيحى در دست نداريم ، و حتى در اين باره حدسى هم كه مقرون به حقيقت باشد نمىتوانيم بزنيم . پرفسور براون در كتاب تاريخ ادبيات ايران خود حدسياتى را كه در همان ايام وجود داشته است بازگو كرده است . بر اين ماخذ تعداد مهاجرين مشهور از صدها نفر تجاوز مىكرده است ، اما در نوشته‌ها و كتب تاريخ مربوط به دورهء مغول‌هاى هند فقط از نويسندگان ، شعرا و اطباى معروفى نام برده شده است كه به علت خاصى مورد توجه نويسنده يا مورخ بوده‌اند ، چند نفر از اين افراد همراه زن ، بچه‌ها و والدين خود بوده‌اند ، معلوم نيست ، كما اين كه ما نمىدانيم چند نفر از اين عده سرخورده و نادم به كشور خود مراجعت كردند ، كه البته من خيال نمىكنم تعداد اين‌گونه افراد زياد بوده باشد .\r\n\r\n\r\n","description":"","footnote":"\r\n( 26 ) -  Tke Royal College Of Physicians \r\n( 27 ) - در كتابخانه مركزى دانشگاه تهران نيز نسخى از خلاصه التجارب وجود دارد كه چاپ سنگى هستند و مولف كتاب علوى خان دهلوى قيد گرديده است ( مترجم )\r\n","page_name":" 104 ","page_number":126},
  {"content":"\r\n\r\nافراد معمولى و خانواده‌هائى كه در هيچ كتابى از ايشان نام برده نشده است نيز در اين مهاجرت شريك بوده‌اند ، افرادى كه نقش موثرى در تقويت قواى نظامى و بنيه اقتصادى هند ايفا نمودند و دليل بر اين مدعا گزارشى است كه سفير و نيز پس از مراجعت به كشور خود راجع به ايران به دولت خويش تسليم داشته است . در اين گزارش نوشته است « . . . شاه طهماسب ستمكارترين پادشاه مستبد بود . او اموال هر كسى را كه ثروتمند و يا ذى نفوذ مىديد مصادره مىكرد و اگر ايشان را نمىكشت چشمهايشان را درمىآورد . . . او از پرداخت پولى كه به سربازان خود وعده داده بود خوددارى كرد و در نتيجه 15000 و يا بيشتر از سربازان او ايران را ترك كردند و خود را به خدمت تاتارها و پادشاه هند درآوردند تا ديگر تابع يك چنين آدم مستبدى نباشند . »\r\nما در اين كتاب فقط از خدمات پزشكان ايرانى به پادشاهان هند در دورهء صفويه سخن گفتيم درحالىكه نه تنها سلامت درباريان آن كشور وسيعا به وسيله پزشكان ايرانى تامين مىگرديد ، بلكه امور سياسى و كشورى ايشان نيز در دست ايرانيان بود تا جائى كه ما در تمام دورهء مزبور خيلى به ندرت به اسم يك نفر هندى در مقامات بالاى كشورى برمىخوريم ، كما اينكه هرگز با نام يك پزشك هندى بر بالين يك امپراطور و يا اشراف‌زاده هندى مريض نيز مواجه نمىشويم . ايرانيزه شدن مناطق شمالى هند كه تا به امروز نيز باقى مانده به دست همين ايرانيانى صورت گرفت كه يا براى دستيابى به زندگى بهتر ، و يا به علت فشارى كه به ايشان وارد شده بود راه مهاجرت به هند را در پيش گرفتند و بنياد فرهنگى را در كشور مزبور پىريزى كردند كه معمارى و ادبيات مبتنى بر آن پيوسته تحسين جهانيان را برانگيخته است .\r\nنكتهء ديگرى كه خوانندگان بايد به آن توجه داشته باشند تفاوتى است كه بين نحوهء نگارش مطالب طبى در ايران و هند در دورهء صفويه وجود دارد . نوشته‌هاى طبى دورهء صفويه در داخل ايران بيشتر به صورت « مجربات » يعنى تجربيات بالينى ، و « رسالات » يعنى جزوه و شرح و چند « قربادين » يعنى كتاب داروشناسى است درحالىكه نوشته‌هاى طبى همان دوره در هند كتب مشروح پزشكى هستند كه به شيوهء قانون ابن سينا تدوين گرديده‌اند .\r\nكشف علت يك چنين اختلافى چندان مشكل نيست . در دورهء صفويه علم پزشكى در ايران حالت ثابت و پابرجائى پيدا كرد و تغييرات فوق العاده كمى در آن پيدا شد و در تمام دورهء مزبور فقط چند داروى جديد به داروهاى قديمى اضافه گرديد ، و يا چند روش جديد درمان باب روز شد و خيلى به ندرت بيمارى جديدى كشف و عوارض و علائم آن بازگو شد . در نتيجه كتب پزشكى قديمى به خوبى مىتوانستند نيازمندىهاى اطبا را برآورده سازند و نياز شديدى به تاليف كتب جديد احساس نمىشد .\r\nكتب پزشكى ايرانى چه به علت اختلاف زبان و چه به علت بعد مسافت در هند رواج نداشت زيرا اگر جز اين بود پزشكان مهاجر ايرانى هرگز اقدام به تاليف اين همه كتب متعدد و بزرگ نمىكردند . آن‌ها هم‌چنين در مهاجرت خويش كتب خود را به همراه نبردند زيرا اين كار عملا امكان نداشت .\r\n\r\n","description":"","footnote":"","page_name":" 105 ","page_number":127},
  {"content":"\r\n\r\nدر وهلهء اول فاصله شهرهاى ايران مخصوصا شهرهاى شمالى را تا دهلى در نظر مىگيريم .\r\nبر سر اين راه بيابان‌هاى وسيع و كويرهاى بىانتها و راه‌هاى پرمخاطره فراوان قرار دارد و تازه يك مهاجر پس از طى اين راه به هرات مىرسيد و از آن پس مىبايست از كوه‌هاى فوق العاده صعب العبور بگذرد تا به اولين دشت حاصلخيز هند يعنى پيشاور در ايالت پنجاب برسد از اين محل هم تا دهلى حدود 700 كيلومتر راه بود . مخارج طى يك چنين مسافرتى با اسب و يا شتر براى اعضاى يك خانواده چقدر تمام مىشد ؟ مسلما خيلى زياد . پس دور از منطق نيست اگر فكر كنيم كه اين افراد جز لوازم خيلى ضرورى چيز ديگرى به همراه برنمىداشتند و به احتمال قوى تنها كتبى كه همراه خود مىبردند كتب دينى و مذهبى بود .\r\nتقريبا هيچ شكى وجود ندارد كه پزشكان مهاجر ايرانى خود را مجبور ديدند كه با تكيه بر اطلاعات خويش كارها را دوباره از ابتدا شروع كنند و دليل بر اين مدعا هم اين است كه مىبينيم محمد شاه فرمانرواى گجرات يك دانشكده ترجمه تاسيس كرد ، يعنى دست به همان اقدامى زد كه قرن‌ها قبل مامون در بغداد انجام داده بود ، دليل هر دو نيز يكى بود :\r\nهر دو خود را مجبور ديده بودند كه از ابتداء شروع كنند .\r\n\r\n","description":"","footnote":"","page_name":" 106 ","page_number":128},
  {"content":"\r\n\r\n\r\nفصل ششم پزشكان خارجى\r\nبدون اغراق چند سال اول قرن يازدهم در تاريخ ايران از چنان اهميتى برخوردار است كه اگر مشابه آن اصلا وجود نداشته باشد ، بلاشك فوق العاده نادر است .\r\nطى قرن‌هاى متمادى ، يعنى از زمانى كه جنگ‌هاى ايران و روم پايان گرفت ، ديگر هيچ نوع رابطه‌اى اعم از علمى يا تجارى بين ايران و اروپا به وجود نيامد و ايران چه در سال‌هائى كه جزئى از امپراطورى بزرگ اسلام محسوب مىگشت و چه در ايامى كه به وسيله فرمانروايان محلى اداره مىشد فقط به خود مشغول بود . از نظر ايرانيان ، كشور ايران هميشه مركز دنيا بود و جهان خارج از آن اهميت زيادى نداشت .\r\nدر اوايل قرن دهم دو واقعه خارق العاده در تاريخ اين كشور به وقوع پيوست كه اگر چه هيچ ارتباطى به هم نداشتند ، اما متشابها ايران را از خواب طولانى كه به آن فرود رفته بود بيرون آوردند و صرفا بر حسب تصادف ، و بدون اينكه واقعا نظر خاصى در كار باشد ، پاى طب غربى را به اين كشور بازساختند . منظور من از وقوع دو رويداد خارق العاده و مهم مذكور يكى ورود هيات‌هاى تجارى شركت هند شرقى و ديگرى آمدن هيات‌هاى مذهبى مسيحى به ايران است . اين دو گروه اگرچه اهدافى به كلى متفاوت را تعقيب مىكردند ، اما از نظر ما هر دو اثرى واحد و مشابه روى طرز فكر علمى ايرانيان باقى گذاشتند .\r\nروز اول ژانويه 1600 ( 13 جمادى الثانى 1008 ) ملكه اليزابت اول فرمان تشكيل شركت هند شرقى « 1 » را صادر كرد و متعاقب آن سيل مامورين اين شركت به سوى كشورهاى آسيائى از جمله ايران سرازير گرديد . شاردن در اين مورد نوشته است « انگليسىها ( منظورش انگليسىهائى هستند كه به خاطر تجارت از جنوب وارد ايران شدند ) براى اولين بار در سال 1613 ( 1022 ه . ق . مترجم ) وارد ايران گرديدند » آن‌ها اولين قرارداد تجارتى خود را در سال 1024 با شاه عباس كبير منعقد ساختند « 2 » و در سال 1036 نمايندگان\r\n\r\n\r\n","description":"","footnote":"\r\n( 1 ) - اين شركت را در كتب و نوشتجات انگليسى ، از جمله چند با در اين كتاب به اسامى  the London East India Co .  و يا  the Old  و يا  the London Co .  هم ناميده‌اند ( مترجم )\r\n( 2 ) - شاه عباس به كارتاك مامور اعزامى از سورات از طرف شركت هند شرقى قول داد كه هرساله ميان 1000 تا 3000 لنگه ابريشم از قرار هر پوند شش شيلينگ و شش پنس به كمپانى هند شرقى بفروشد و اين مقدار ابريشم بدون حقوق گمركى از ايران خارج گردد ( مترجم )\r\n","page_name":" 107 ","page_number":129},
  {"content":"\r\n\r\nبريتانيا به طور ثابت در اصفهان مستقر گشتند .\r\nدر همين سال‌ها روح القدس هم پاپ را بر آن داشت تا ايران را تبديل به يك كشور مسيحى كند ! در آن موقع پرتغالىها در گوا بودند و گهگاه كشيشى كه نخواسته بود منتظر وزيدن باد مساعد و مراجعت به اروپا از راه دريا بشود ، راه خشكى را در پيش مىگرفت و براى اين كار بالطبع از ايران عبور مىكرد . براى مثال كشيشى به نام فرانسيسكو داكوستا « 3 » در سال 1008 در راه مسافرت خويش از گوا به ليسبون به اصفهان رسيد و در همان سال كشيش ديگرى به نام امانوئل داسانتوس « 4 » يك گردش يك‌ساله را در ايران شروع كرد . برطبق گزارشاتى كه پاپ از اين افراد دريافت داشت ، او نيز درست مثل ملكه اليزابت اول ، به اين نتيجه رسيد كه اوضاع و احوال موجود در ايران براى شروع فعاليت مناسب مىباشد ، با اين تفاوت كه هدف او مقاصد مذهبى ولى هدف ملكه اليزابت مقاصد تجارى بود . به هر صورت در تعقيب يك چنين فكرى پاپ كلمنت هشتم « 5 » در سال 1013 تصميم قطعى به اعزام هيات‌هاى مذهبى كرملى به ايران گرفت .\r\nاين درست است كه هدف اوليه هيات‌هاى انگليسى كه به ايران مىآمدند فقط انجام امور تجارى بود ، اما اين هيات‌ها پزشكانى نيز به همراه داشتند ، كما اينكه هدف اوليه هيات‌هائى كه از ايتاليا مىآمدند نيز تغيير فكر مذهبى ايرانيان بود ، اما عده بسيارى از اعضاى اين هيات‌ها در حرفه پزشكى نيز خبرگى فراوان داشتند ، براى مثال كشيش متيو « 6 » از كليساى سن‌ژوزف علاوه بر آن كه يك محقق گياه‌شناس محسوب مىگشت يك پزشك هم بود و يا آن كه كشيش الكساندر « 7 » از كليساى سن سيلوستر « 8 » مىنويسد : « از آنجا كه ايرانىها مىدانستند من با امور پزشكى آشنائى دارم نه تنها مرا براى درمان كودكان بيمار خود به منزل خود و به بالين آن‌ها مىبردند ، بلكه بزرگان و سرشناسان شهر نيز وقتى ناخوش مىشدند مرا فرامىخواندند . . . » به همين ترتيب كشيش امانوئل از كليساى سن آلبرت و پس از او كشيش ليندر « 9 » از كليساى سن سچيليا « 10 » پزشكان مخصوص پاشاى بصره بودند . نادر شاه افشار يكى از كسانى بود كه تمايل زيادى به درمان خود توسط پزشكان هيات‌هاى مذهبى نشان مىداد .\r\nرئيس هيات نمايندگى شركت هند شرقى در اصفهان ، در عين حال قنسول و يا نمايندهء مقيم انگلستان نيز محسوب مىگشت و اولين كسى كه به اين سمت منصوب گشت توماس باركر « 11 » نام داشت . او مايل بود كه خودش و ساير اعضاى هيات نمايندگى داراى يك پزشك مخصوص باشند و به اين علت يك اسكاتلندى سرگردان را كه اتفاقا در آن موقع در اصفهان بود براى انجام اين منظور استخدام كرد . اين شخص كه جورج استراخن « 12 »\r\n\r\n\r\n","description":"","footnote":"\r\n( 3 ) -  Fransisco da Costa \r\n( 4 ) -  Fr . Emanuel da Santos \r\n( 5 ) -  Fr . Clement \r\n( 6 ) -  Fr . Mathew \r\n( 7 ) -  Alexander \r\n( 8 ) -  St . Sylvester \r\n( 9 ) -  Fr . Linder \r\n( 10 ) -  S . Cecilia \r\n( 11 ) -  Thomas Barker \r\n( 12 ) -  George Strachen \r\n","page_name":" 108 ","page_number":130},
  {"content":"\r\n\r\nنام داشت آدم چند چهره عجيبى بود . او مردى بسيار باهوش ، بدون پابندى به اصول اخلاقى و يك شارلاتان به تمام معنى بود و با وجود اين كشيشان ايتاليائى از وى بسيار خوششان مىآمد و كاركنان شركت پس از آن كه مدتى از استخدام وى گذشت به رغم وقوف به نادرستىهاى وى نتوانستند برگه‌اى بر عليه او به دست بياورند .\r\nجورج استراخن در يك خانواده اشرافى در اسكاتلند متولد شد ، اما احتمالا به دليل اين كه كاتوليك بود به فرانسه اعزام گرديد و در آنجا بزرگ شد . او از هوش فوق العاده زيادى برخوردار بود و در مدتى اندك مطالب جامع و فراوانى از فلسفه و قانون فراگرفت ، او هم‌چنين با لذات طالب سير و سياحت بود و به همين علت پس از آن كه دوره دبيرستان را به اتمام رساند به رم رفت و در آنجا براى آن كه كشيش بشود وارد اسكاتس كالج « 13 » شد ، اما ظاهرا هرگز موفق به كسب هيچ‌يك از عنوان‌هاى روحانيت نگرديد ، در اينجا نيز ميل شديد به سياحت و جهانگردى مانع از آن گرديد كه مدتى زياد در رم و در بين جامعهء روحانيون بماند و خبر بعدى كه از وى در دست است اين است كه در كنستانتينوپل با سفير فرانسه بارون دوسانسى « 14 » كه از نظر غرابت اخلاق شباهت‌هائى با او داشت زندگى مىكرد . بارون دوسانسى هم قبل از آن كه به جرگه سياستمداران بپيوندد ، جامه روحانيت به تن داشت و سپس بين سال‌هاى 1020 تا 1028 ه . ق . سفير فرانسه در تركيه گرديد و در اين سال به علت رسوائىهائى كه به بار آورد به فرانسه فراخوانده شد ، دوباره به روحانيت روآورد و سرانجام با مقام اسقفى وفات يافت .\r\nدر سال 1024 استراخن در حلب بود و عربى ياد مىگرفت و در آنجا شنيد كه امير فياض از طايفهء ابو ريشه در جستجوى يك پزشك مخصوص است و از اين تاريخ زندگى پزشكى او شروع مىشود . استراخن با هدف تكميل زبان عربى داوطلب قبول اين سمت شد درحالىكه در آن موقع كوچكترين اطلاعى از طبابت نداشت . او قبل از حركت چند دستور ساده پزشكى و بهداشتى از يك پزشك فنلاندى كه در حلب زندگى مىكرد گرفت ، يكى دو تا هم كتاب پزشكى خريدارى كرد و به سوى محل سكونت قبيله ابوريشه حركت كرد و عجيب آن كه در كار خود آن‌چنان موفقيت عظيمى به دست آورد كه سه سال بعد كه خواست مراجعت نمايد مجبور شد از دست امير فياض كه خواهر خود را هم به وى داده بود فرار كند .\r\nاستراخن از راه بغداد به ايران آمد و در سال 1028 ، يعنى درست همان سالى كه هيات نمايندگى شركت هند شرقى در جستجوى يك پزشك مخصوص بود به اصفهان رسيد ، و از آنجا كه زبان عربى و فارسى را به خوبى مىدانست ، و با ادعاى اين كه پزشكى حاذق و پرتجربه است با حقوق ساليانه دوازده تومان به عنوان مترجم و جراح هيات استخدام گرديد .\r\nخدمت استراخن در هيات نمايندگى شركت با موفقيت قرين نگرديد زيرا به اختلاس و حتى قتل باركر كه در پائيز 1028 وفات يافت متهم شد و به اين دليل جانشين باركر كه\r\n\r\n\r\n","description":"","footnote":"\r\n( 13 ) -  Scots College \r\n( 14 ) -  Baron de Sancy 3 - William Rhyns \r\n","page_name":" 109 ","page_number":131},
  {"content":"\r\n\r\nادوارد موكسون « 15 » نام داشت به خدمت او خاتمه داد . در اين زمينه يادداشتى به مضمون زير در دست است :\r\n« . . . و استراخن پزشك غير مسيحى به علت چاپلوسى ، دروغ‌گوئى ، رياكارى ، بىوجدانى دزدى و بىارزش بودن خدماتى كه انجام مىداد ، و به علت حفظ نكردن منافع شركت ، و به علت وصول گزارش رسواكننده‌اى مبنى بر اين كه كاركنان شركت را مسموم مىسازد كما اينكه ويليام ربنس ( 3 ) را نيز مسموم كرده است ، و اين امر موجب گرديد كه كارهاى ما در اصفهان دچار وقفه بشود ، از كار بر كنار گرديد . البته جز اين هم نبايد از وى توقعى مىداشتيم زيرا اولا همسر او دختر يكى از روساى قبايل عرب است و هم اين دختر است كه انجام اين اعمال را به وى مىآموزد و به كارهاى ناصواب تشويقش مىكند ، و هم اين دختر است كه او را وادار كرد تا به منافع كشورش پشت پا بزند و از مذهبش دست بردارد . به اين دليل اين طاعون كثيف را از شركت اخراج كرديم ( علاوه بر اين او سالى 1001 ليره هم به شركت ضرر مىزد ) » .\r\nاين‌ها مطالبى است كه رابرت جفريس « 16 » يكى از اعضاى هيات نمايندگى شركت هند شرقى در اصفهان نوشته است . استراخن پس از اخراج به مقامات شركت در سورات « 17 » شكايت كرد و آن‌ها نه تنها جانب او را گرفتند بلكه جفريس را اخراج كردند و استراخن را براى مدت يك سال در پست خود ابقا ساختند ، او در اصفهان ساعات فراغت خويش را صرف تعليم اعضاى هيات‌هاى مذهبى كرملى مىساخت . كشيش پروسپر « 18 » در شوال 1029 درباره اين شخص چنين نوشته است : « كشيش‌ها داراى يك معلم خوب عربى هستند كه از اهالى انگلستان مىباشد . او كاتوليك متعصبى است كه روزى دو ساعت خواندن و يك ساعت مكالمه به ما تدريس مىكند » .\r\nاستراخن در سال 1032 در گمبرون ، كه اينك بندرعباس ناميده مىشود ، بود ، او در آنجا يك دفتر كار درست كرد و منتظر بود تا بارهاى ابريشم برسد و ترتيب بارگيرى و حمل آن‌ها را بدهد . از بقيهء زندگى اين شخص فقط اين را مىدانيم كه در ذىقعده 1032 به علت ابتلا به تب شديد به اصفهان مراجعت كرد اما در اين شهر پزشك رسمى هيات نمايندگى جاى او را اشغال كرده بود . در كتاب‌هاى تاريخ مطالب ديگرى راجع به بقيهء زندگى او نوشته نشده است ولى احتمال مىرود كه به اروپا مراجعت كرده باشد زيرا مىدانيم كه قصد اين كار را داشته و از كشيشى به نام ونسان خواسته بود تا 61 جلد از كتب او را كه به زبان‌هاى فارسى ، تركى و عربى بودند با خود به رم ببرد و به او قول داده بود كه مخارج اين كار را به محض آن كه خودش به رم برسد مىپردازد . در حال حاضر در آرشيو فرقه كرملى در رم اين كتب وجود\r\n\r\n\r\n","description":"","footnote":"\r\n( 15 ) -  Edward Moxon \r\n( 16 ) -  Robert Jefferis \r\n( 17 ) - دولت انگلستان پس از آن كه توانست تحت عنوان شركت هند شرقى در هند رخنه كند تشكيلات وسيعى با اختيارات تام در آن به وجود آورد و براى تسريع كارها امور مامورين خود را در خاورميانه ، ايران و ساير كشورهاى اين منطقه به عهده تشكيلات مزبور گذاشت ( مترجم )\r\n( 18 ) -  Fr . Prosper \r\n","page_name":" 110 ","page_number":132},
  {"content":"\r\n\r\nدارد . و در كتابخانه ناپل هم چند جلد كتاب خطى وجود دارد ( و يا داشت ) كه اسامى آن‌ها به خط استراخن روى جلد آن‌ها نوشته شده است و در موزه بريتانيا « 19 » ترجمه‌هائى از دو كتاب فلسفى فارسى به زبان لاتين وجود دارد كه به خط ريز و خواناى استراخن است . در صفحهء اول يكى از اين كتب اين جمله به نظر مىرسد :\r\n Universum seu ut persac vocante Poculum Mandi : Opera Georgii Strachani Mernensis \r\nاين كتاب ابتداء در بغداد يافت شد و ما نمىدانيم كه چگونه به ايطاليا برده شد و از آن جا به انگلستان برده شده است .\r\nمشخص نبودن خصوصيات اخلاقى ، اعتقادات مذهبى و وارد آمدن اتهامات متعدد به استراخن او را فاقد شرايط لازم جهت ادامه خدمت در شركت هند شرقى مىساخت . برطبق صورت مجلس مذاكراتى كه در ماه ربيع الثانى 1030 در سورات انجام گرفت در مورد شخصى به نام ثوماس كوئينس « 20 » كه براى خدمت به سورات اعزام شده بود نوشته شده است كه :\r\n« چون در اينجا جراح به قدر نياز وجود دارد كوئينس به ايران اعزام بشود تا به جاى پزشكى كه در آنجا هست به خدمت مشغول شده و وظائف او را به عهده بگيرد » كوئينس سال بعد به ايران آمد و پس از ورود به ايران در بندر گمبرون به خدمت مشغول شد و به اين ترتيب ملاحظه مىگردد كه خدمات پزشكىاى كه از جانب اروپائيان در اصفهان به شاه عباس كبير عرضه مىشد توسط پزشكان هيات‌هاى مذهبى كه در ايران بودند انجام مىگرفت و شركت هند شرقى در ايران يا اصلا پزشكى نداشت و يا اين كه پزشك آن ساكن بندرعباس بود . حتى در هيات نمايندگى سردادمور كاتن « 21 » سفير چارلز اول در دربار شاهنشاهى ايران كه در سال 1035 به ايران آمد نيز پزشكى وجود نداشت زيرا در يادداشت‌هاى هربرت كه يكى از اعضاى اين هيات بود به هنگام توصيف چگونگى فوت كاتن در قزوين هيچ اسمى از يك پزشك انگليسى كه بر بالين وى بوده باشد برده نشده است .\r\nهربرت دربارهء بيمارى خود نيز نوشته است : « من مايل به قبول نظريات حكيمباشى نبودم زيرا با وجود آن كه مىدانستم او در كار خود كمال تبحر را دارد نتوانست خدمات زيادى به من بنمايد و با وجود آن كه تمام دستورات او را اجرا مىكردم و داروهائى را كه تجويز مىكرد مىخوردم ( برخى از اين داروها را خوب به ياد دارم و عبارت بودند از زرشك ، آلوى خيس كرده ، برنج به صور گوناگون و چيزهاى ديگر » و آنچه را كه او در نظر داشت پس مىدادم ، باز حالم بهتر نشد و به اين ترتيب براى من واقعا مشكل بود قضاوت كنم كه آيا پول‌هايم زودتر تمام مىشوند و يا عمرم ؟ » .\r\nهربرت سرانجام توسط خدمتكار تاتار خود به شيوه‌اى محلى درمان گرديد و اين خدمتكار در ازاى خدمت خود لباس و پول‌هاى او را برداشت و فرار كرد !\r\nدر سال 1043 ريچارد براو « 22 » به جاى گوئينس وارد بندرعباس شد ، اما مدت\r\n\r\n\r\n","description":"","footnote":"\r\n( 19 ) -  British Museum \r\n( 20 ) -  Thomas Quince \r\n( 21 ) -  Sir Dodmor Cotton \r\n( 22 ) -  Richard Brough \r\n","page_name":" 111 ","page_number":133},
  {"content":"\r\n\r\nزيادى در آنجا نماند زيرا در دفتر يادداشت‌هاى روزانه نمايندگى شركت هند شرقى نوشته شده است كه وقتى استفن فلوائر « 23 » نماينده شركت در ايران در سال 1079 از گمبرون به اصفهان مىرفته شخصى به نام ثوماس بويس « 24 » به عنوان دكتر جراح همراه وى بوده است . در صورت جلسات هيات مديره شركت هم در همان سال قيد گرديده است كه : « آقاى ساموئل كارلتن « 25 » با حقوق ماهيانه 24 شيلينگ به عنوان جراح مامور خدمت در ايران شد » .\r\nدر همان جلسه تصويب گرديد تا پنج ليره هم به وى داده شود تا داروهاى لازم را ( احتمالا براى كاركنان و سرنشينان كشتى كه بنا بود او را به بندرعباس بياورد ) خريدارى كند . حقوق ماهيانه اين شخص سال بعد به 50 شيلينگ افزايش داده شد ، اما نمايندهء شركت در ايران اين پول را به وى پرداخت نكرد زيرا مىبينيم كه مادر كارلتن در انگلستان به هيات مديره شركت اعتراض كرده است كه اين پول به پسر وى در ايران پرداخت نشده است . متعاقب اين شكايت در صفر 1085 نامه شديد الحنى از جانب هيات مديره شركت در لندن به رئيس شركت در سورات نوشته شد و در آن دستور اكيد صادر گرديد كه به نمايندهء شركت در ايران دستور داده شود فورا اضافه حقوق كارلتون را پرداخت كند .\r\nدر سال 1087 يكى از آن پزشكان بسيار ارجمندى كه شركت شانس استخدام آن را پيدا كرد به هندوستان اعزام گرديد و اين شخص جون فرير « 26 » نام داشت . فرير در سال 1650 ( 1060 ه . ق . ) متولد شد و تحصيلات خود را در ترينيتى كالج « 27 » كمبريج انجام داد و در سال 1672 ( 1086 ه . ق . ) در جراحى فارغ التحصيل شد و بلافاصله پس از اتمام تحصيلات داوطلب كار در شركت هند شرقى گرديد و اين شركت نيز با استخدام او موافقت كرد و طى نامه‌اى كه هيات مديره به سورات ارسال داشت چنين نوشت : « ما آقاى جون فرير را به عنوان جراح مامور خدمت در بمبئى با حقوق ماهيانه 50 شيلينگ استخدام كرديم تا به محض ورود كار خود را شروع كند ، به علاوه برطبق درخواست آقاى وارد « 28 » وسايل جراحى را نيز تهيه و ارسال داشتيم » .\r\nوقتى فرير به هندوستان رسيد مشاهده كرد كه در آنجا به وجود وى چندان احتياجى نيست و به اين دليل وقتى نامه‌اى از رئيس هيات نمايندگى شركت در ايران رسيد كه در آن نوشته شده بود : « شما نمىدانيد كه وجودتان در اينجا تا چه حد مىتواند به نفع شركت باشد » پيشنهاد مزبور را با آغوش باز پذيرفت و هنوز چند ماه از ورودش به هندوستان نگذشته بود كه عازم ايران گرديد .\r\nفرير روز 18 فوريه 1677 ( چهارشنبه 19 ذى حجه 1087 ه . ق . ) به اتفاق كشيشى از فرقه فرانسيسكا كه توسط پزشكان مقيم گوا « كه خواسته بود جان او را از بيمارى كه به آن مبتلا شده بود نجات بدهند ، اما او را تا آستانه مرگ پيش برده بودند » با كشتى به نام  Scipio African  به سوى ايران به راه افتاد و در روز 22 مارس ( دوشنبه 17 محرم\r\n\r\n\r\n","description":"","footnote":"\r\n( 23 ) -  Stephcr Flower \r\n( 24 ) -  Thomas Boyce \r\n( 25 ) -  Samuel Carlton \r\n( 26 ) -  John Freyer \r\n( 27 ) -  Trinity College \r\n( 28 ) -  Ward \r\n","page_name":" 112 ","page_number":134},
  {"content":"\r\n\r\n1088 ه . ق . ) بدون آن كه واقعه ناگوارى رخ داده باشد وارد بندر گمبرون شدند . فرير آن‌قدر در اين شهر ماند تا گرماى تابستان رئيس هيات را در آن شهر مجبور كرد به سوى فلات مركزى ايران حركت كند و او از فرير خواست تا همراه وى برود و به اين ترتيب گروهى از اعضاى نمايندگى مستقر در بندرعباس روز 28 جمادى الثانى 1088 به سوى اصفهان به راه افتادند و پس از توقف كوتاهى در شيراز روز 8 شعبان 1088 « پس از يك مسافرت خسته‌كننده 1120 كيلومترى « 29 » در گرم‌ترين روزهاى سال و عبور از روى شن‌هاى داغ و كوه‌هاى بدون درخت طى سى دو روز حركت بدون اين كه وقتى براى استراحت وجود داشته باشد ، و يك روز كه صرف رفتن به تخت جمشيد شد وارد اصفهان گرديدند » .\r\nدر تابستان همان سال رئيس هيات نمايندگى در سورات وفات يافت و رئيس هيات نمايندگى در ايران به جاى او منصوب گشت و در نتيجه مدت توقف فرير در اصفهان چندان طولانى نشد و آن‌ها در ذى القعده 1088 به سوى جنوب مراجعت كردند و در اين مسافرت يك جراح فرانسوى نيز همراه ايشان بود كه به بندر ريگ مىرفت . در شيراز هم يك سرباز گرجى و يك كشيش كرملى فرانسوى به جمع ايشان اضافه شد . به احتمال قوى اين كشيش همان آنژلوس سابق الذكر و مؤلف كتاب  Pharmacopae Persica  مىباشد زيرا در همان ايام بود كه او به فرانسه مراجعت كرد .\r\nدر اينجا بايد چند كلمه‌اى هم راجع به اين كشيش كرملى ، يعنى آنژلوس مطلب بنويسم زيرا او يكى از مهمترين واسطه‌هاى بين طب ايران و اروپا محسوب مىگردد . آنژلوس كه اسم حقيقىاش ژوزف لابرس است در سال 1636 ( 1046 ه . ق . ) در شهر تولوز « 30 » متولد شد و بعدا به جرگهء كشيشان فرقهء آنژلوس كرملى درآمد و نام مذهبى آنژلوس را براى خود انتخاب كرد . در سال 1662 ( 1073 ه . ق . ) فرانسه را به قصد رم ترك كرد و طى دو سالى كه در آن شهر ماند به فرا گرفتن زبان عربى پرداخت و در پائيز 1075 به اصفهان وارد شد و شروع به فرا گرفتن زبان فارسى كرد و با مشاهده موفقيت‌هاى زيادى كه كشيش متيو توانسته بود با به كار گرفتن اطلاعات پزشكى خويش در راه تبليغ مسيحيت به دست بياورد ، تصميم گرفت در اين رشته نيز به تحصيل بپردازد . او خودش در اين باره مىنويسد :\r\n« . من در شيراز با متيو ملاقات كردم و به موفقيت او در كارش غبطه خوردم ، من ديدم كه او به موازات مداواى بچه‌ها و حتى بزرگسالان ، دين مسيح را نيز تبليغ مىكند . . . پس به خواندن كتب متعدد فارسى و عربى مخصوصا كتاب ذخيره خوارزمشاهى پرداختم و آنگاه در محضر دانشمندان اصفهان حضور يافتم و صدها بار به عطارىها كه داروخانه‌هاى ايرانى هستند رفتم » .\r\nآنژلوس در سال 1089 شرق را به قصد مراجعت به كشور خود ترك كرد و در سال 1680\r\n\r\n\r\n","description":"","footnote":"\r\n( 29 ) - در يادداشت‌هاى مربوط به اين مسافرت فاصله به مايل ( 700 مايل ) ذكر شده است ( مترجم )\r\n( 30 ) -  Toulouse \r\n","page_name":" 113 ","page_number":135},
  {"content":"\r\n\r\n( 1091 ه . ق . ) كتاب  Pharmacopae Persica  خود را در پاريس منتشر ساخت ، اما اين آخرين اقدام او در شناساندن و معرفى طب ايران آن دوره نيست چه او سال بعد كه به عنوان نماينده فرقهء مذهبى خود ، يعنى كرملى ، به آمسترادام رفت موفق به خريد يك ماشين تحرير عربى كه از شخصى به نام الزوير « 31 » به بازماندهء او به ارث رسيده بود گرديد و با دست‌يابى به اين وسيله توانست كتاب  Gazcpbylocium Linguae Persarum  را كه يك فرهنگ فارسى به لاتين ، ايطاليائى و فرانسه است چاپ و منتشر كند . اين كتاب در سال 1684 ( 1095 ه . ق . ) در آمستردام انتشار پيدا كرد . شاردن كه در آن زمان به عنوان نماينده شركت هند شرقى در هلند زندگى مىكرد و بسيارى از فرم‌هاى اين كتاب را قبل از چاپ نهائى آن‌ها خواند شديدا از آن تعريف كرده است ، درحالىكه هايد « 32 » استاد كوئينز كالج آكسفور و يكى از بزرگترين شرق‌شناسان قرن 17 ( قرن 11 ه . ق . ) انگلستان نظر كاملا مغايرى با شاردن دارد و در اين باره مىنويسد :\r\n« مطالب فارسى كتاب فرهنگ لغات آنژلوس چنان آميخته به غلط است كه اگر بخواهيم همه آن‌ها را تصحيح كنيم مجبور خواهيم بود كتابى به همان قطر بنويسم حتى هيچ زنى به اندازه او در نوشتن دچار اين‌همه اشتباه نشده است . » من شخصا معتقدم كه هايد در اين انتقاد شديد خود تحت تاثير عقايد مذهبى خويش قرار گرفته است زيرا اين درست است كه فرهنگ لغات آنژلوس داراى اشتباهاتى مىباشد اما دليل اصلى انتقاد هايد بايد قاعدتا ايراداتى باشد كه آنژلوس به برخى قسمت‌هاى ترجمه تورات به فارسى كه توسط والتون انجام شده بود گرفته بود .\r\nدر كتاب  Gazophylucium  با وجود آن كه اختصاصا يك كتاب لغت علمى و طبى نيست توجه زيادى به لغات پزشكى مبذول شده است ، علاوه بر آن كتاب مزبور از اين نظر كه براى برخى از لغات توضيحات اضافى داده شده است نيز واجد اهميت مىباشد ( و اين درست همان كارى است كه اشليمر « 33 » دويست سال بعد در كتاب خود به نام اصطلاحات « 34 » انجام داد ) براى مثال آنژلوس در مورد آتشك نوشته است كه « مقامات ايرانى آن را بيمارى فرانسوى مىنامند درحالىكه بايد آن را بيمارى ايرانى يا تركى بنامند زيرا به زحمت در هر هزار نفر يك نفر را مىتوان يافت كه به اين بيمارى مبتلا نباشد . » او هم‌چنين نوشته است كه رايج‌ترين كتاب پزشكى دورهء او در ايران ذخيرهء خوارزمشاهى سيد اسمعيل جرجانى ، طب يوسفى و كفايهء منصورى مىباشد .\r\nفرير تا ربيع الاول 1089 در گمبرون ماند و در اواخر اين ماه همان كشتىاى كه رئيس جديد شركت را به هند برده بود رئيس جديد نمايندگى در ايران را با خود به گمبرون آورد .\r\nاين شخص جون پتى « 35 » نام داشت و چون آدم ضعيف المزاجى بود تصميم گرفت قبل از\r\n\r\n\r\n","description":"","footnote":"\r\n( 31 ) -  Elzevirs \r\n( 32 ) -  Hyde \r\n( 33 ) -  Schlimmer \r\n( 34 ) -  Terminology \r\n( 35 ) -  John Petit \r\n","page_name":" 114 ","page_number":136},
  {"content":"\r\n\r\nآن كه هوا گرم بشود به سوى اصفهان حركت كند و پيرو اين تصميم چند روز پس از ورودش به ايران به اتفاق فرير و چند نفر ديگر به سوى اصفهان به راه افتاد . آن‌ها روز 13 محرم 1089 به لار رسيدند و در آنجا اكثر ايشان بيمار شدند و بيمارى ايشان به قدرى شديد بود كه ديگر نمىتوانستند روى اسب بنشينند و در نتيجه با كجاوه به مسافرت خود ادامه دادند .\r\nاين گروه تا آخر ربيع الثانى در شيراز باقى ماند ، و بعد رئيس هيات تصميم به ادامه مسافرت گرفت اما بنا به درخواست يك كشيش كرملى اسپانيولى كه « مدتها بود از بيمارى رنج مىبرد و مرتب تب مىكرد و پزشكان محلى نتوانسته بودند او را درمان كنند » ، رئيس هيات فرير را در آن شهر باقى گذاشت تا به درمان او و ساير انگليسىهائى كه در آن شهر سكونت داشتند بپردازد هنوز كشيش اسپانيولى كاملا بهبودى نيافته بود كه خود فرير بيمار شد و قبل از آن كه خودش كاملا خوب بشود ، از وى خواسته شد به درمان حاكم شهر « كه به علت ثروت زياد محبوبيت فراوان داشت و از خاندان پيغمبر بود » بپردازد . فرير به خاطر جلب نظر كشيشان كرملى و عيسويان كه رفاه ايشان بستگى تام به نظر مساعد حاكم داشت رضايت داد كه براى معاينهء حاكم به منزل او برده شود .\r\n« پس از آن كه درمان حاكم به من سپرده شد ، و پس از ميليون‌ها قولى كه به من دادند ، تمام اقدامات من براى بهبودى او ، توسط زن‌ها ، فرزندان و اطرافيان او ( و هم‌چنين مردم شهر كه مىشنيدم مىگفتند خدا كند اين حكيم فرنگى او را بكشد ) نقش بر آب مىشد ، زيرا گروه اول چشم به مال او داشتند و براى گروه دوم زنده بودن او نوعى بلا محسوب مىگشت ، كما اين كه نسبت به خود من نيز پس از بهبودى به جز يك تشكر شفاهى پاداش ديگرى نداد »\r\nروز 13 جمادى الثانى حال فرير آن قدر بهبود يافته بود كه بتواند به سوى اصفهان حركت كند اما اين دفعه نيز نتوانست مدت زيادى در آن شهر بماند . بندر گمبرون « براى بارگيرى محمولات » به وجود يك انگليسى ديگر نيز نياز پيدا كرد و از آنجا كه رئيس نمايندگى به علت عدم موفقيت در شرفيابى به حضور شاه ، مجبور بود در اصفهان باقى بماند فرير بسوى جنوب مراجعت كرد . در سر راه خبر ورود او به شيراز فورا به حاكم داده شد و حاكم از وى خواست تا مقدارى از همان داروهائى را كه دفعهء قبل تجويز كرده و موثر واقع شده بود به او بدهد ، اما فرير كه از بابت معالجات قبلى خود پولى دريافت نكرده بود از انجام اين دستور طفره رفت و آن‌قدر در رفتن به نزد حاكم تاخير كرد تا كاروانى كه اثاثيه او را حمل مىكرد به حركت درآمد و از شهر خارج شد و سپس به نزد حاكم رفت و بهانه آورد كه نوكرش داروها را در بين اثاثيه او گذاشته و همراه با كاروان ارسال داشته است ، اما حاكم گفت كه اين مشكلى نيست كه نتوان آن را به راحتى حل كرد ، سپس دستور داد چند نفر سوار فورا حركت كرده كاروان را به شهر برگرداندند و به اين ترتيب براى فرير چاره‌اى جز اطاعت دستور حاكم باقى نماند .\r\nپس از مراجعت از منزل حاكم اطرافيان فرير به خاطر موفقيتى كه در درمان حاكم نصيبش شده بود به او تبريك گفتند و مخصوصا پرسيدند كه داروهاى خود را به چه بهائى فروخته است و وقتى فرير جواب داد كه داروهاى خود را به بهاى دستمزدى كه دفعه قبل\r\n\r\n","description":"","footnote":"","page_name":" 115 ","page_number":137},
  {"content":"\r\n\r\nبراى معالجه دريافت داشته بود فروخته است ، يكى از دوستانش به شوخى گفت بايد خدا را شكر كنى كه حاكم كلاه تو را هم مطالبه نكرد ، اتفاقا همان شب عده‌اى از نوكرهاى حاكم خود را به كاروانى كه او با آن حركت مىكرد رساندند و خواستند فرير را ببينند اما فرير از پذيرفتن ايشان خوددارى كرد .\r\nظاهرا فرير پس از رسيدن به گمبرون بيمار شد زيرا مىدانيم كه روز دوازدهم شعبان به هند مراجعت كرد زيرا « بيمارى سخت وى را وادار ساخت تا ايران را ترك كند » و از آن پس از خدمت در شركت معاف گرديد ، فرير مدت كمى در سورات ماند و سپس به انگلستان مراجعت كرد و در آنجا دكتراى خود را در رشته طب نيز از دانشگاه گرفت و در سال 1697 ( 1109 ه . ق . ) به عضويت انجمن سلطنتى پزشكان بريتانيا درآمد ، و سپس يادداشت‌هاى خود را دربارهء ايران ، كه من از مطالب آن استفاده فراوان كرده‌ام ، چاپ و منتشر ساخت .\r\nپس از مراجعت فرير در كار ثبت اطلاعات پزشكى در بندر گمبرون وقفه‌اى ايجاد شد .\r\nگويا يك پزشك هلندى به عنوان جراح هيات نمايندگى انتخاب گرديد ، تا اين كه او نيز به علت ابتلاى به تب از پا درآمد . اين شخص انگلبرت كمپفر « 36 » نام داشت و به عنوان منشى و پزشك سفير سوئد در دربار شاه سليمان صفوى كه در آن ايام سلطنت مىكرد به ايران آمده بود . او پس از مراجعت به اروپا نظريات خود را دربارهء ايران چاپ و منتشر ساخت ، و آنچه در كتاب او جلب توجه مىكند اين است كه به رغم كوتاه بودن مدت توقف وى در ايران آنچه نوشته است موثق است - در موزه بريتانيا كتاب خطى به نام « توصيف ايران تاليف انگلبرت كمپفر اصفهان 1684 » « 37 » وجود دارد كه زير آن امضاى رافائل دومان قرار دارد . رافائل دومان همان كسى است كه كتاب « ايران در سال 1660 » « 38 » را نوشته و من در تدوين اين كتاب از آن استفاده زيادى كرده‌ام زيرا منبع اطلاعاتى بهترى از آن در دست نداريم .\r\nتاريخ ايران طى چند سال بعد از اين وقايع مغشوش است و ما اطلاع جامعى از وضع داخلى كشور نداريم . شاه سليمان در سال 1106 وفات يافت و پسرش حسين ميرزا جانشين او گرديد و اين شاه سلطان حسين حتى از پدر خود بىكفايت‌تر بود . او وزير باوفاى خود را به قتل رساند و با حمله بدون نتيجه به هرات موجبات تضعيف قواى خويش را فراهم آورد ، و افغان‌ها متقابلا ايران را در معرض تاخت و تاز قرار دادند . در مورد وقايع مزبور هيچ تاريخى بهتر از يادداشت‌هاى اعضاى هيات‌هاى مذهبى كه شخصا ناظر بر جريان بودند نيست ، و در بين اين يادداشت‌ها احتمالا ياداشت‌هاى كشيش پزشك ليندر از كليساى سيپحيليا از همه موثق‌تر و جامع‌تر است .\r\n\r\n\r\n","description":"","footnote":"\r\n( 36 ) -  Engelbert Kampfer \r\n( 37 ) -\r\n Descripto Persiae Communicata Engelberto Kampfero , Ispanae 1684 \r\n( 38 ) -  Etat de la pers en 1960 \r\n","page_name":" 116 ","page_number":138},
  {"content":"\r\n\r\nيورش اول افغان‌ها در سال 1132 صورت گرفت و طى آن كرمان سقوط كرد ، و دو سال بعد حمله دوم آغاز شد و پس از يك نبرد خونين اصفهان به دست مهاجمين افتاد و با كشته شدن شاه سلطان حسين سلسله صفويه عملا منقرض گرديد . افغان‌ها هشت سال در ايران ماندند ، اما توقف ايشان حتى پس از تصرف شيراز ، قزوين ، قم و كاشان نيز هرگز به صورت حكومت بر ايران درنيامد زيرا نواحى شمال كماكان مستقل باقى ماند و طهماسب ميرزا پسر شاه سلطان حسين در مازندران به تخت نشست و جاى پدر خود را گرفت .\r\nدر قسمت‌هاى شمالى نيز روس‌ها از موقعيت آشفته ايران استفاده كرده و تعرضاتى را آغاز كردند و گيلان را به تصرف خويش درآوردند . در غرب هم عثمانىها همدان و تبريز را گرفتند و به اين ترتيب در آن سال‌ها هيچ نيروى برترى در ايران وجود نداشت .\r\nاين وضع هم‌چنان ادامه داشت تا اين كه سرانجام در سال 1149 طهماسب قلى افشار زمام امور مملكت را در دست گرفت و يكپارچگى كشور را بار ديگر تامين كرد . نادر را بايد آخرين فاتح بزرگ آسيا دانست . او كه ابتدا شبان رمه‌هاى يكى از حكام محلى خراسان بود به تدريج جزو خدمهء او درآمد ، و از آنجا كه لياقت و شايستگى فراوان داشت از سران سپاه شاه طهماسب گرديد و در اين سمت بود كه توانست افغان‌ها را بيرون براند و ترك‌ها را وادار به عقب‌نشينى سازد و سه سال بعد پس از آنكه ترك‌ها را يك‌بار ديگر شكست داد و گيلان را از روس‌ها بازپس گرفت خود را پادشاه ايران ناميد .\r\nنادر شاه فقط 11 سال سلطنت كرد و دوران سلطنت او به دو بخش كاملا متمايز تقسيم مىشود : در نيمه اول كه واقعا مشعشع است قندهار ، خيوه و بخارا بازپس ستانده شد ، هندوستان به تصرف ايران درآمد و سلسله گوركانيان در آن ديار منقرض گرديد ، ترك‌ها دو بار شكست داده شدند و امپراطورى ايران يك بار ديگر مجد و عظمت ديرينه خود را بازيافت و حدود آن از رود ارس در شمال تا رود هند در جنوب كشيده شد . اما اين همه اقتدار و ثروت سرانجام ، خوشى نداشت زيرا نادر به زودى تغيير اخلاق داد و تبديل به آدمى بسيار سنگ‌دل و بىرحم گرديد . او طى اين سال‌ها سلامت خود را نيز از دست داد و همين امر است كه از نظر بحث ما واجد اهميت است چه او اولين پادشاه ايران است كه ترجيح داد درمان وى به دست پزشكان خارجى صورت بگيرد و يك اروپائى را پزشك مخصوص خويش ساخت .\r\nپس از مراجعت از دهلى نادر از كشيشى به نام داميان كه از اهالى ليون فرانسه و از فرقه كاپوچين بود خواست تا درمان وى را تحت نظر بگيرد و داميان پنج سال تمام از اين بيمار بسيار سخت‌گير مراقبت به عمل آورد . او در اين باره مىنويسد : « پادشاه از يك بيمارى كه داراى كانون و ماهيت گرم است رنج مىبرد » و كمى بعد اضافه مىكند كه : « شاه مرا احضار فرمود ، و من خدا را شكر مىكنم كه ديدم او از ابخره و رطوبت ماليخوليائى كه به وى مستولى شده بود نجات يافته است » .\r\nداميان هرچه از دستش برمىآمد انجام مىداد اما علاقه واقعى او به طابت نبود و بيشتر ميل داشت به كار تبليغ دين مسيح كه اصلا به خاطر آن از فرانسه خارج شده بود بپردازد .\r\n\r\n","description":"","footnote":"","page_name":" 117 ","page_number":139},
  {"content":"\r\n\r\nخوشبختانه در سال 1147 يك هيات سياسى به سرپرستى شاهزاده گوليتزين « 39 » از مسكو وارد ايران شد و در بين همراهان اين شخص دو نفر پزشك وجود داشت كه يكى دكتر اشنس « 40 » و ديگرى دكتر لرخ « 41 » بود . نادر مقدم اين پزشكان را گرامى داشت و درمان خود را به ايشان واگذار كرد ، اما متاسفانه سفير روسيه فقط يك سال در ايران ماند و به هنگام مراجعت پزشكان خود را نيز همراه برد .\r\nپس از رفتن اشنس و لرخ ، نادر به ناچار به نمايندهء شركت هند شرقى در اصفهان روى آورد و اين شخص در گزارشى به روساى ما فوق خود در بندر گمبرون جريان واقعه را اين‌طور شرح مىدهد :\r\n« 26 جمادى الثانى 1159 - شاه شخصى را به ادارهء ما فرستاد تا دو پزشك خود را كه يكى ارمنى و ديگرى اروپائى مىباشند براى عيادت ايشان بفرستيم ولى اعيان دولت چنين تشخيص دادند كه مترجم ما كه هم طبيب است و هم اروپائى براى اين كار كاملا مناسب و كافى است لذا با وجود آن كه او اصلا تمايلى به انجام اين وظيفه نداشت از آنجا كه اباء از اجابت اين خواست ممكن بود عواقب ناگوارى در بر داشته باشد وى را براى چند روزى به اردوگاه فرستاديم . البته توقف او ممكن است چندان طول نكشد . رئيس نمايندگى درباره وضع مزاجى وخيم شاه كه اينك بايد با تخت روان حركت كند نامه‌اى به صدراعظم نوشته است » . روز 11 شوال 1159 مقامات شركت در بندر گمبرون نامه ديگرى كه يك ماه قبل از آن نوشته شده بود از نماينده خود در اصفهان دريافت داشتند كه در آن چنين نوشته شده بود :\r\n« آن‌ها به مترجم كه در اردوگاه مورد احترام فراوان قرار گرفته بود دستور دادند تا مراجعت كند . شاه مقرر كرده بود تا در كنار چادر خودش يك چادر مخصوص براى او بزنند و عده‌اى خدمه براى او معين كرده بود تا كارهايش را انجام بدهند و هرچه را كه لازم دارد برايش فراهم كنند . شراب خوب و كافى در اختيار وى گذاشته شده بود تا به شيوه‌اى كه معمول ما است بنوشد و مترجم هرچه را كه به نظرش درست مىآمد توصيه كرده و تصور مىشود كه از كار او راضى بوده‌اند . . . و اعليحضرت كه به پزشكان خود اعتقادى ندارند رقعه‌اى به يكى از اروپائىها نوشته‌اند تا به اردوگاه برود و او اگر بتواند در كار خود توفيق حاصل كند پاداش و خلعت فراوان مىگيرد و در نزد شاه ارج و قرب فراوان پيدا مىكند » .\r\nمن تصور مىكنم كه مترجم مورد بحث ژوزف هرمت بوده است . هرمت پسر ارشد از دو پسر يك پزشك فرانسوى بود كه در ايران ازدواج كرد و در ايران هم وفات يافت .\r\nبه‌هرحال ، برغم تلاش‌هائى كه مترجم مزبور به عمل آورد بيمارى نادر شاه ادامه پيدا كرد . شركت هند شرقى هم نمىخواست و يا نمىتوانست ، يك پزشك كاملا مجرب اروپائى در اختيار دربار ايران بگذارد ، به اين دليل نادر يك بار ديگر متوجه پزشكان ايرانى شد و ايشان\r\n\r\n\r\n","description":"","footnote":"\r\n( 39 ) -  Prince Golitzin \r\n( 40 ) -  Dr . Schnese \r\n( 41 ) -  Dr . Lerch \r\n","page_name":" 118 ","page_number":140},
  {"content":"\r\n\r\nبه وى توصيه كردند كه در اصفهان بماند و چند روزى جوشانده بيخ چينى بخورد و از آنجا كه اين درمان هم چندان موثر نيفتاد نادر به هلندىها رو آورد ، اما آن‌ها نيز نتوانستند درخواست او را براى تامين يك پزشك اروپائى برآورده سازند .\r\nخوشبختانه در همين ايام يك كشيش ژزوئيت فرانسوى به نام بازن « 42 » وارد اصفهان شد و نمايندهء شركت هند شرقى در اصفهان او را راضى كرد تا به جاى پرداختن به تبليغ دين مسيح در دربار نادر شاه مشغول خدمت شود . ميزان اطلاعات پزشكى بازن تا چه حد بود ، ما اطلاعى نداريم ، اما بطور حتم مىدانيم كه در اين رشته تحصيلاتى داشته است ، زيرا نه تنها مىبينيم كه نمايندهء شركت هند شرقى از وى مىخواهد كه درمان نادر شاه را به عهده بگيرد ، بلكه اين را نيز مىدانيم كه يك بار او را براى درمان داميان ، كه اينك پزشك مخصوص عادل شاه شده بود ، فرستادند ، و عادل شاه همان كسى است كه پس از نادر به سلطنت ايران رسيد .\r\nنام اين پزشك ژزوئيت را نويسندگان مختلف به صور گوناگون نوشته‌اند در كتاب رسمى فرقهء ژزوئيت « 43 » ها نوشته كشيش اوگوستن « 44 » و آلوى دوباكر « 45 » جلد اول صفحه 1096 چاپ پاريس با املاى  Bazin  نوشته شده است و من فكر مىكنم كه اين از همه درست‌تر است اما در كتابى كه اخيرا دربارهء هيات‌هاى مذهبى كرملى در ايران نوشته و منتشر شده است « 46 » و كتابى است كاملا مبتنى بر منابع جديد اينجا و آن اسم مزبور به صورت  Brazin  آمده است . در اوراق مهذب « 47 » جلد پنجاه و چهارم صفحات 277 تا 353 ، چاپ 1780 ( 1195 ه . ق . ) در پاريس ، دو نامه از خود بازن نقل گرديده كه در آن‌ها بعد از حرف  B  حرف  R  ديده نمىشود .\r\nدر « كاتالوگ » قيد گرديده كه او در 24 مه 1712 ( 16 ربيع الثانى 1124 ) تولد يافته است ، در سال 1735 ( 1148 ه . ق . ) فرانسه را به قصد ايران ترك كرده و در سال 1767 ( 1181 ه . ق . ) به چين رفته و در 15 مارس 1774 ( 20 ذى حجه 1186 ) در پكن وفات يافته است .\r\nبه هر صورت بازن در اولين نامهء خود به روساى مذهبى خويش چگونگى معاينه از نادر شاه را شرح مىدهد . برطبق مندرجات اين نامه او پس از معاينهء شاه اعلام داشت كه وضع مزاجى او نااميدكننده نيست و دو ماه وقت لازم دارد تا بتواند داروهاى لازم را بسازد اما نادر شاه فقط با سى روز موافقت مىنمايد ، و بازن به رغم كارشكنىهاى حسودانه اطباى ايرانى و به رغم اتهاماتى كه به وى وارد ساختند در كار خود موفق گرديد . شاه از بيمارى نجات پيدا كرد و حال وى به قدرى خوب شد كه توانست زمستان همان سال به مسافرتى كه\r\n\r\n\r\n","description":"","footnote":"\r\n( 42 ) -  Bazin \r\n( 43 ) -  Catalogue de la Compani de Jesus \r\n( 44 ) -  Fr . Augustin \r\n( 45 ) -  Fr . Aloy de Baker \r\n( 46 ) -  A Chronicle of the Carmelits in Persia \r\n( 47 ) -  Lettres Edifantes \r\n","page_name":" 119 ","page_number":141},
  {"content":"\r\n\r\nبراى پائيز در نظر گرفته بود برود اما متاسفانه اين بازگشت سلامت او را شقىتر و بىرحم‌تر از سابق ساخت .\r\nنمايندگى شركت هند شرقى در كرمان به هنگام ورود نادر شاه به آن شهر ، دانورس - گراوس « 48 » نام داشت و او يادداشت‌هاى بسيار مشروحى از جريان ورود نادر شاه به اين شهر و ملاقات خود با پزشك فرانسوى و بار يافتن به حضور شاه از خويشتن باقى گذاشته است . نادر شاه روز 15 سفر 1160 وارد كرمان گرديد و دو روز بعد بازن به دنبال گراوس فرستاد :\r\nدوم مارس 1747 « 49 » - ديشب بازن كه به عنوان پزشك مخصوص همراه شاه است به ديدن من آمد . او كه اينك ده يا دوازده روز است به درمان شاه اشتغال دارد اظهار داشت حال ايشان به مراتب بهتر ولى وضع خودش سخت در مخاطره مىباشد زيرا همكارانش به او حسادت مىورزند و برايش كارشكنى مىكنند . او اضافه كرد كه تنها انگيزهء وى در قبول اين شغل اين است كه بتواند خواسته‌هاى اروپائيان را به اطلاع شاه برساند ولى هروقت كه مىخواهد راجع به اين موضوع حرفى بزند شاه دستور مىدهد كه جز راجع به طبابت حرفى نزند . دكتر مردى است لطيفه‌گو و بصير و عاقل « 50 » .\r\nچهارم مارس « 51 » - بازن باز به محل نمايندگى آمد و من از او خواهش كردم كه عرض حالى را به شاه بدهد ولى او جواب داد كه انجام اين كار ارزش جانش را ندارد ، غروب دوباره مراجعت كرد و گفت سعى مىكند كه خواهش مرا برآورده سازد .\r\nهشتم مارس « 52 » - قبل از طلوع آفتاب عرض حال خود را به نزد دكتر اروپائى كه موافقت كرده بود به كمك ميرزا عبد الباقى پزشك قديمى شاه آن را به عرض برساند فرستادم و اين تنها اميد من در حصول به موفقيت و دريافت مطالباتم مىباشد زيرا ملاباشى بدون توجه به 130 تومانى كه به وى داده‌ام دائما امروز و فردا مىكند .\r\nو كمى بعد در دنبالهء يادداشت‌هاى مربوط به همان روز نوشته است كه : چون شاه در غضب بود دكتر موفق نشد عرض حال مرا به ايشان بدهد . شنيدم كه امروز صبح دستور داده‌اند شش نفر را خفه كنند ، دو نفر را كه هندى مىباشند تا دم مرگ كتك بزنند و دويست نفر كرمانى را سر ببرند و از سر آن‌ها كله مناره بسازند . از يك چنين شخصى چطور مىتوان توقع ترحم داشت .\r\nدر حوالى ظهر شاه دستور داد تا سراپرده او را به خارج از شهر منتقل كنند و تمام\r\n\r\n\r\n","description":"","footnote":"\r\n( 48 ) -  Danvers Graves \r\n( 49 ) - 19 صفر 1160\r\n( 50 ) - در يادداشت‌هاى گراوس هم اسم بازن به صورت‌هاى  Bazein  و  Bazin  و حتى  Bassein  نوشته شده است ( مترجم )\r\n( 51 ) - 21 صفر 1160\r\n( 52 ) - 25 صفر 1160\r\n","page_name":" 120 ","page_number":142},
  {"content":"\r\n\r\nاطرافيان خود را هم با خود برد و سپس دستور داد دروازه‌هاى شهر را ببندند . به نظرم مىخواهد دستور قتل عام صادر كند كه در اين صورت خدا خودش به ما رحم كند زيرا افغان‌هاى وحشى هيچ فرقى بين مردم نمىگذارند .\r\nغروب آفتاب نامه‌اى از بازن داشتم كه در آن نوشته بود شاه چنان غضبناك است كه وى جرات نكرده است عرض حال مرا به دستش بدهد ولى شايد بتواند فردا موقعى كه مىخواهد نبض او را بگيرد اين كار را بكند .\r\nنهم مارس « 53 » ساعت 8 صبح امروز بازن به دنبال من فرستاد و پيغام داد كه به هنگام گرفتن نبض شاه توانسته است عرض حال مرا به دست او بدهد و بگويد كه اروپائىها در كرمان از طرف مردم مورد ايذاء قرار مىگيرند و وى بارها خواسته است كه عرض حال مرا به دست ايشان بدهد ولى موفق نشده است . شاه به او جواب داده است كه ما ميهمانان ايشان هستيم و اجازه نخواهد داد كه مورد تجاوز قرار بگيريم و بلافاصله دستور داده است كه ميرزا عبد الباقى حكيم‌باشى به شكايت من رسيدگى كند و تصميم بگيرد .\r\nمن يك ساعت در چادر بازن ماندم و وقتى شاه از مقابل چادر حرمسراى خودش كه تقريبا دويست متر با ما فاصله داشت عبور كرد توانستم كاملا او را ببينم . قدش در حدود يك متر و هفتاد پنج سانتىمتر « 54 » با هيكلى رشيد ، بدون اين كه اثرى از كبرسن و سختى روزگار در چهره‌اش ديده شود بود و با نهايت قدرت و استحكام راه مىرفت و چنين به نظر مىرسيد كه در طى تمام بيست سال گذشته هيچ اتفاقى در زندگى برايش رخ نداده است .\r\nيازدهم مارس « 55 » به هنگام صرف ناهار نامه‌اى از بازن داشتم كه در آن نوشته شده بود موفق شده است نظر مساعد شاه را براى اجابت درخواست‌هاى من جلب كند و من بلافاصله ژوزف را با صورت درخواست‌هائى كه شركت و نمايندگى آن در اختيارم گذاشته بودند به اردوگاه شاه فرستادم ولى فكر كردم كه بهتر است از درخواست معافيت خود از پرداخت عوارض گمركى چيزى نگويم زيرا ممكن بود شاه عصبانى شده و به ضرر شركت تمام شود « 56 »\r\nژوزف همان شب مراجعت كرد و گفت كه به علت عصبانى بودن شاه بازن نتوانست كارى انجام بدهد و اضافه كرد كه شاه نوكران خود را 500000 تومان جريمه كرده است ولى ميرزا عبد الباقى قول داده است كه فردا حتما اين كار را تمام خواهد كرد .\r\nدوازدهم مارس « 57 » صبح زود نامه‌اى از بازن داشتم كه در آن نوشته بود همه كارها براى صدور دستور رو به راه است و مايل است كه مترجم فورا به آنجا برود تا كارها را تمام\r\n\r\n\r\n","description":"","footnote":"\r\n( 53 ) - 26 صفر 1160\r\n( 54 ) - در متن كتاب اندازه‌ها به فوت و اينچ نوشته شده است - مترجم\r\n( 55 ) - 28 صفر 1160\r\n( 56 ) - پنج سطر اول يادداشت‌هاى مربوط به اين روز در متن انگليسى كتاب وجود ندارد و عينا از روى كتاب تاريخ پزشكى ايران استنساخ شده است ( مترجم )\r\n( 57 ) - 29 صفر 1160\r\n","page_name":" 121 ","page_number":143},
  {"content":"\r\n\r\nكند . در كاغذ اضافه شده بود كه چاپارى از طرف نمايندگى شركت در گمبرون رسيده و خبر آورده كه اين شركت دكتر مخصوصى براى شاه در نظر گرفته است و اين خبر خيلى موجب خوشحالى وى شده است زيرا اميدوار است كه به اين ترتيب بتواند از اعليحضرت اجازه مرخصى گرفته و به اروپا مراجعت كند ، ولى من تصور مىكنم با خدمات زيادى كه اين شخص به شاه كرده است و موفقيت‌هاى زيادى كه در تامين سلامتى او به دست آورده است ، شاه با اين درخواست وى موافقت نكند و او را با خود به كلات ببرد .\r\nسيزدهم مارس « 58 » مترجمى را كه صبح به اردوگاه شاه فرستاده بودم شب هنگام مراجعت كرد و اظهار داشت كه كار تمام نشد زيرا شاه آن‌چنان عصبانى بود كه هيچ‌كس جرات نمىكرد با او حرف بزند .\r\nاندكى پس از مراجعت مترجم بازن شخصا به ديدن من آمد و گفت كه شاه از طبابت او فوق العاده اظهار رضايت كرده است و قول داده است كه تجويزات وى را در مورد غذا و دوا اجرا كند .\r\nچهاردهم مارس « 59 » امروز صبح يك بار ديگر ژوزف را به اردوگاه شاه فرستادم تا شايد بتواند كار عرض حال و درخواست را كه قول داده بودند مورد رسيدگى قرار خواهند داد تمام كند .\r\nشب هنگام مترجم ژوزف هرمت از اردوگاه مراجعت كرد و بهترين امتيازى را كه تا اين زمان شركت در ايران كسب كرده است لاك و مهر شده با خود آورد .\r\nمن شنيدم كه امروز بعد از ظهر باز شاه به غضب نشسته و دستور داده است بيست و دو نفر از ملازمين وى كشته شوند .\r\nبيست و يكم مارس « 60 » در حوالى غروب ميرزاتار ( حكيمباشى ) كه عازم اصفهان است به محل نمايندگى ما آمد و اظهار تمايل كرد تا راه افتادن قافله نزد ما بماند ولى با ديدن وضع ناجور ما ، مخصوصا در مورد مسكن ، كه انتظار داشت بتواند شب را در آن بيتوته كند ، دوباره به اردوگاه برگشت .\r\nدر ماه جمادى الثانى همان سال نادر شاه پس از قتل عام و ضبط اموال مردم اصفهان و كرمان ، دست به اقدام عجيبى زد . او كه موقعيت خود را مرهون سربازان افغانى سپاه خود مىدانست ، به سرداران ايرانى اصلا اعتمادى نشان نمىداد و اين امر بر ايرانىها بسيار گران مىآمد . بازن در اين باره مىنويسد :\r\n« . . . او در اردوى خود 4000 سرباز افغانى دارد كه مستقيما زير نظر خود وى\r\n\r\n\r\n","description":"","footnote":"\r\n( 58 ) - اول ربيع الاول 1160\r\n( 59 ) - 2 ربيع الاول 1160\r\n( 60 ) - 9 ربيع الاول 1160\r\n","page_name":" 122 ","page_number":144},
  {"content":"\r\n\r\nانجام وظيفه مىكنند و نسبت به ايرانىها خصومت مىورزند در شب بين روزهاى دهم و يازدهم جمادى الثانى او تمام امراى ايرانى را از كار بر كنار ساخت و فرياد زد : « من از نگهبانان خود رضايت ندارم » و سپس خطاب به امراى افغانى گفت : « من از شجاعت و شهامت شما باخبر هستم و به شما دستور مىدهم فردا كليه سران سپاه و امراى ايرانى را دستگير كنيد و همه را به غل و زنجير بكشيد و اگر يكى از ايشان مقاومت كرد در كشتنش ترديد نكنيد . او بلاشك در نظر دارد همه آن‌ها را به قتل برساند » .\r\nاينك دامى بس عظيم گسترده شده بود ، دامى كه ممكن بود ملتى در آن گرفتار بشود و از بين برود . صداى نادر و فرمان او از پشت ديوارهاى چادر شنيده شد و به گوش سران ايرانى سپاه رسيد و هفتاد نفر از ايشان تصميم گرفتند كه همان شب وى را به قتل برسانند و اين تصميم به موقع اجرا گذاشته شد . يكى از كشيش‌هاى كرملى كه در آن ايام در جلفا زندگى مىكرد نوشته است : « علت مرگ او چيزى نبود مگر يك حكمرانى ستمگرانه و خودكامگىهاى ديوانه‌وار كه در سال‌هاى آخر عمر به صورت عشق به قتل عام درآمده بود » .\r\nنادر در سال 1160 كشته شد و ايران يك بار ديگر دستخوش تحولات شگرفى گرديد و عدهء زيادى مدعى تاج و تخت شدند كه يكى از ايشان علىقلى خان عادل شاه برادرزاده خود نادر شاه بود . همانطور كه قبلا گفتيم داميان پزشك اين شخص بود . راجع به اين دو در كتاب « بررسى مشكلات واقعى ايران » « 61 » كه توسط نويسنده ناشناسى تاليف يافته و در 1754 ( 1168 ه . ق . ) در پاريس چاپ و منتشر گرديده است حكايت زير بازگو گرديده است :\r\n« در اينجا بد نيست داستان كوتاهى را تعريف كنم و بگويم كه چگونه يك كشيش كاپوچين ليونى موفق به جلب اعتماد على قلى خان گرديد . اين مرد مذهبى كه اسمش داميان بود در گنجه زندگى مىكرد و در آنجا ضمن تبليغ دين به طبابت هم مىپرداخت يك روز از وى خواسته شد تا بر بالين سفير روس كه در بستر بيمارى افتاده و در آستانه مرگ قرار داشت حاضر بشود و به درمان وى بپردازد . علىقلى خان از ديدن او متعجب شد . لباده كشيشى ، همراه با جلوه روحانيت داميان نظر او را به شدت به خود جلب كرد .\r\nشاهزاده از گفتگو با او خوشش آمد و جريان صحبت به خوردن گوشت خوك كشيده شد . كشيش كاپوچين با تمام نيرو به دفاع از اين حيوان ناپاك پرداخت و استدلال كرد كه انسان گاهى اوقات چيزهاى به مراتب كثيف‌تر را مىخورد ، و حتى پزشك شاهزاده را وادار ساخت اقرار كند كه براى درمان برخى از بيمارىها خوردن مدفوع حيوانات را تجويز مىكند .\r\nعلىقلى خان بر خلاف انتظار از اين پيروزى كشيش خوشنود شد و اين خوشنودى تبديل به اعتماد گرديد و تا آنجا پيش رفت كه وقتى به همكارى با پسر نادر شاه در توطئه او بر عليه پدرش متهم گرديد ، به وى اطلاع داد كه قصد فرار به مسكو را دارد .\r\n\r\n\r\n","description":"","footnote":"\r\n( 61 ) -  Essais sur les Troubles Actuels de perse \r\n","page_name":" 123 ","page_number":145},
  {"content":"\r\n\r\nمرد مذهبى كه از ماندن در بارگاه شاهزاده احساس كسالت مىكرد به بهانهء اين كه بايد نزد كشيش ديگرى به گناهان خود اعتراف كند از علىقلى خان اجازه مرخصى خواست ، اما شاهزاده به جاى آن كه به وى اجازه رفتن بدهد قاصدى را به اصفهان گسيل داشت و دستور داد فورا كشيش كلمنت را به نزد وى بفرستند ، و اين كشيش وقتى به بارگاه شاهزاده عليقى خان رسيد با كمال شعف دريافت كه بر خلاف تصورش به صورت زندانى به آنجا آورده نشده و بلكه فقط بايد به اعترافات كشيش ديگرى گوش كند » .\r\nدر همان سالى كه نادر كشته شد دو نفر آلمانى كه يكى ادعا مىكرد جراح است و ديگرى مدعى بود كه پزشك مىباشد وارد اصفهان شدند . كاروانى كه اين دو نفر با آن مسافرت مىكردند در بين راه مورد حملهء دزدان قرار گرفت و غارت شد . ما اطلاع ديگرى از اين دو نفر نداريم . آن‌ها به احتمال قوى پس از مواجه شدن با اين واقعه به كشور خود مراجعت كردند !\r\nيكى از كسانى كه پس از مرگ نادر به ادعاى سلطنت برخاست آزاد خان افغان از سرداران سپاه نادر شاه بود . در مورد اين شخص نيز وقايع نادر و بازن تكرار گرديد و يك بار ديگر يك نفر فرانسوى توانست به حفظ حقوق اروپائيان ساكن در ايران بپردازد :\r\n« 16 ربيع الاول 1169 - امروز نامه‌اى به تاريخ 16 صفر از اصفهان و اصل گرديد كه در آن نوشته شده است آزاد خان روز هفتم سفر شهر را با تمام سران سپاه و سربازان خويش ترك كرده و اظهار داشته است كه مىخواهد به كمك سردار سپاه خود فتحعلى خان كه در حوالى كاشان دو بار از محمد خان زند و شيخ عليخان شكست خورده است ، و برخى از سپاهانش نيز بين قم و قزوين از مقابل حسين خان قاجار فرار كرده‌اند برود » .\r\nدر اين نامه اضافه شده است كه : « آزاد خان قبل از ترك شهر از ارامنه جلفا شش تا هفت هزار تومان پول گرفت ، اما اعضاى هيات‌هاى مذهبى و اروپائيان هيچ وجهى پرداخت نكردند زيرا يك نفر فرانسوى كه طبيب است يك ماه قبل موفق به گرفتن كاغذى از آزاد خان گرديده كه برطبق آن هر اروپائى كه خود را تحت الحمايهء فرانسه قرار دهد از پرداخت هر نوع باج و مالياتى معاف مىباشد .\r\nفرانسوى مورد بحث زمانى در موصل بوده است و در آنجا ترك‌ها وى را تهديد به قتل كردند و او از ترس جان خويش مسلمان شد و اسم خود را از سيمون دوورشوى « 62 » به ميرزا محمد تغيير داد و اينك بيشتر به اين نام مشهور است » .\r\nدر كشمكش‌هائى كه بعد از نادر به وقوع پيوست هيچ‌يك از افراد خاندان صفويه شركت نداشتند ، و يا لااقل هيچ‌يك از ايشان بر سر كار نيامد و به اين ترتيب فصل پزشكان خارجى را با ذكر اسم دو نفر اروپائى ديگر كه در سال‌هاى آخر دوره صفويه در ايران زندگى مىكردند خاتمه مىدهم . يكى از اين دو نفر يك پزشك حقه‌باز اسپانيولى است اما ديگرى يك پزشك واقعى از اهالى انگلستان مىباشد كه از شهرت زيادى هم برخوردار است\r\nنفر اول كه دن‌امانوئل كارو « 63 » نام دارد ادعا مىكرد كه از فرزندان يك ژنرال\r\n\r\n\r\n","description":"","footnote":"\r\n( 62 ) -  Simon de vercheville \r\n( 63 ) -  Don Emmanuel Caro \r\n","page_name":" 124 ","page_number":146},
  {"content":"\r\n\r\nاسپانيولى بوده و برادرش اسقف اعظم شهر مىباشد . او چند سالى در اروپا سرگردان بود و سپس توانست خود را به جامهء كشيشان دربياورد و از اين راه موفق شد خود را به دربار واتيكان برساند و در آنجا داوطلب مسافرت به ايران گرديد و اين درخواست وى پذيرفته شد .\r\nكارو در سال 1180 وارد ايران شد و مسئوليت ادارهء كليساى رشت را كه در آن موقع بلا متصدى بود به عهده گرفت و در آن شهر ادعاى طبابت كرد و حتى توانست پزشك مخصوص حاكم گيلان بشود . او سه سال در رشت ماند ، اما وقتى شنيد كه از رم كشيشى فرستاده شده است تا به رشت بيايد و مسئوليت ادارهء كليسا را به عهده بگيرد ، كليسا و اموال آن را به فروش رساند ، ادعا كرد كه مسلمان شده است و به شيراز رفت تا شايد بتواند نقش پزشك كريمخان زند را ايفاء كند .\r\nدر سال 1186 اسقف اعظم بغداد گزارش داد كه به اين شخص دستور داده است ايران را ترك كند ، اما او به اين دستور وقعى نگذارد . نامه اسقف اعظم بغداد با اين جملات تمام مىشود : « او از راه طبابت زندگى مىكند ، ولى برطبق گفته تجارى كه از ايران مىآيند كار او موجب آبروريزى است و حتى عده‌اى معتقدند كه او اينك يهودى است » .\r\nپس از وصول اين نامه امانوئل كارو از صحنهء تاريخ محو مىشود و من برغم جستجوى فراوان موفق نشدم بر پايان ماجراى زندگى او دست بيابم .\r\nپزشك انگليسى كه من مطالب اين فصل را با شرح حال او خاتمه مىدهم . شخصيتى به كلى متفاوت داشت . در آن ايام منطقهء خليج فارس از نظر حفظ الصحه شهرت بسيار بدى داشت . نوعى تب مرموز در اين ناحيه به شدت شايع بود و بسيارى از اروپائىها در اثر ابتلاء به اين تب جان خود را از دست داده بودند تا اين كه پزشك مورد بحث ما . دكتر جون پاركر « 64 » از جانب شركت هند شرقى به گمبرون آمد و تصميم گرفت راجع به اين تب تحقيق كرده و علت بالا بودن ميزان تلفات را در گمبرون پيدا كند . دكتر بوئرهاو « 65 » .\r\nپزشك شركت هند شرقى هلند معتقد بود كه تب مزبور بر اثر گرماى زياد هوا و انعكاس شديد نور خورشيد روى شن‌هاى مملو از نمك ساحلى عارض مىگردد . اهالى محل نيز مىگفتند علت ابتلاى به آن فرو رفتن استخوان ماهى مرده‌هائى كه هميشه به مقدار زياد روى ساحل وجود دارند به پا مىباشد .\r\nايوس « 66 » جراح نيروى دريائى سلطنتى انگلستان كه در همان سال‌ها در منطقهء خليج فارس به سر مىبرد اظهار داشت كه اين بيمارى مالاريا است .\r\nوقتى مىبينيم كه اين اسم تقريبا در همان ايام ( دقيقا در سال 1167 ) به بيمارى تب ناكى اطلاق گرديد كه تصور مىرفت در اثر دخول سمومى كه از زمين خارج مىشوند به بدن حاصل مىگردد ، متوجه مىشويم كه اين نظريه چقدر با اعتقادات مردم ناحيهء بندرعباس در مورد ابتلاى به آن مطابقت دارد ، و وقتى مىبينيم كه ايوس مىگويد اين بيمارى با كنين درمان\r\n\r\n\r\n","description":"","footnote":"\r\n( 64 ) -  Dr . John Parker \r\n( 65 ) -  Dr . Boer Haave \r\n( 66 ) -  Sur . Ives \r\n","page_name":" 125 ","page_number":147},
  {"content":"\r\n\r\nمىشود پى مىبريم كه تشخيص او تا چه حد بيش از آن كه خود تصور مىكرد درست بوده است .\r\nايوس در سال 1187 يادداشت‌هاى خود را از سال‌هاى اقامتش در منطقهء خليج فارس تحت عنوان « مسافرتى از انگلستان به هند » « 67 » چاپ و منتشر ساخت . اين كتاب داراى چند ضميمه است و ضميمه سوم آن مربوط به بيمارىهاى رايج در گمبرون مىباشد . در اين ضميمه نامه‌اى از « يك پزشك حاذق كه سال‌هاى متمادى ساكن بندر گمبرون بوده است » نقل گرديده كه اگرچه امضا ندارد اما من حتم دارم كه نويسنده آن كسى جز دكتر جون پاركر نيست زيرا نويسنده در آن مىگويد : « من شخصا شاهد زنده‌اى بر اين تب پائيزه هستم كه با نظم تقريبا كاملى در شخص پيدا شده و سيزده ماه تمام باقى مىماند « 68 » اين مطلب منطبق با نوشته‌هاى كاغذ ديگرى است كه به تاريخ 10 رمضان 1171 با امضاى دكتر جون پاركر از بندر گمبرون نوشته شده است . در اين نامه دكتر پاركر تقاضاى مرخصى كرده است زيرا : « تقريبا ده ماه است كه به تب ملتهب صفراوى كه پانزده روز تمام ادامه داشت و بعد تبديل به تب چهاريك گرديد و چندين ماه در وجود من باقى ماند . . . و هنوز از آن كاملا نجات پيدا نكرده بودم كه به تب محلى ديگرى كه هنوز هم در وجود من است مبتلا گشته‌ام » .\r\nبه اين ترتيب كاملا معلوم است كه ايوس نظريه خود را در مورد مالاريا بودن تب مزبور از دكتر پاركر گرفته است زيرا علاوه بر آنچه كه فوقا اشاره شد در همان نامه پاركر اظهار داشته است كه براى درمان خود از « پوست درخت » « 69 » استفاده مىكند و اين نامى است كه پاركر به « داروى اشرافى » داده است . او برخوردارى اعضاى هيات نمايندگى شركت هند شرقى هلند را از سلامتى كامل معلول عوامل ديگرى دانسته و در ضمن مىنويسد :\r\nمه 1756 « 70 » تعداد دقيق سربازان اروپائى كه از باتاويا « 71 » براى دفاع از قلعهء كرك\r\n\r\n\r\n","description":"","footnote":"\r\n( 67 ) -  Avoyage from England to India \r\n( 68 ) - ما اينك مىدانيم كه نظريه مربوط به مالاريا بودن اين تب درست است زيرا مالاريا رايج‌ترين بيمارى منطقه بندرعباس محسوب مىگشت تا جائى كه ميزان آلودگى آن تا قبل از اجراى برنامه‌هاى ريشه‌كنى اين بيمارى بيش از 80 % بود ، به علاوه نوع غالب اين بيمارى در منطقه مورد بحث مالاريا فالسيپارم است كه به طور كلى حملات آن شديدتر از ساير انواع اين بيمارى بوده و دورهء عفونت آن از يك سال تا يك سال و نيم و حملات تب آن چهار روز يك بار است .\r\nبه علاوه علائم ذكرشده از اين بيمارى در نوشته‌هاى متعدد كارمندان شركت هند شرقى و دفتر وقايع روزانه اين شركت در بندرعباس كه شمه‌اى از آن‌ها در كتاب تاريخ پزشكى ايران ترجمه محسن جاويدان آورده شده است نيز همگى منطبق با علائم مالاريا فالسيپارم مىباشند ( مترجم )\r\n( 69 ) - منظور گنه گنه است ( مترجم )\r\n( 70 ) - شعبان 1169\r\n( 71 ) -  Batavia \r\n","page_name":" 126 ","page_number":148},
  {"content":"\r\n\r\nآمده‌اند صد نفر است ، من حدود 60 نفر از ايشان ، از جمله هفت يا هشت افسر جزء را ديده‌ام كه همگى افرادى خوش‌هيكل و تميز مىباشند . اين افراد داراى انظباط فوق العاده شديدى هستند و علاوه بر ايشان مينهير « 72 » بيش از صد برده زر خريد دارد كه به طور كامل به شيوهء محلى به نيزه و سپر مسلح هستند و اين افراد احتمالا به علت روش خاصى كه در اداره و نگهدارى ايشان به كار برده مىشود در صورت وقوع حادثه‌اى وفادار باقى مىمانند . مينهير مراقبت مىكند تا مقدار كافى خرما ، نان و ماهى در اختيار ايشان قرار بگيرد و به آن‌ها لباس كافى مىدهد و براى ارضاى تمايلات جنسى ايشان اجازه داده است كه تعدادى كنيز به صورت اشتراكى در بين ايشان زندگى كنند ، و از نظر مذهبى هيچ نوع محدوديتى براى ايشان فراهم نمىآورد و حتى ايشان را تبليغ هم نمىكند ، اما اگر يكى از آن‌ها مرتكب خطائى بشود به شدت مجازات مىشود و اگر احيانا اين افراد با اعراب و مردم محل زد و خورد كرده و آن‌ها را مضروب كنند ، دستور مىدهد مضروبين را بياورند و از ايشان دلجوئى مىكند .\r\nرفتار اين شخص به طرز عجيبى با ظرفيت افرادش تطبيق پيدا كرده است ولى من شخصا هرگز در عمر خود كسى را نديده‌ام كه وظايف خود را به اين صورت و با موفقيتى بيش از او انجام بدهد » .\r\nوقتى دكتر جون پاركر خواست در ماه رمضان 1171 ايران را ترك كند ، به خاطر قدردانى از خدماتى كه به اعيان و اشراف بندر گمبرون كرده بود 200 ريال به وى انعام داده شد و به جاى او جراحى كه جزو ناوگان دريائى نبود و مينوارينگ « 73 » نام داشت آمد .\r\nمينوارينگ آخرين پزشكى است كه به گمبرون آمد . منطقهء مزبور چندان سالم نبود و رفت و آمد زيادى از آن صورت نمىگرفت و وقتى فرانسوىها در سال 1173 آن نواحى را به تصرف خويش درآوردند ، نمايندگى شركت هند شرقى در گمبرون برچيده شد و در سال 1177 در بوشهر دوباره دائر گرديد .\r\nبا برچيده شدن مقر هيات نمايندگى شركت هند شرقى در بندرعباس نفوذ پزشكى انگلستان نيز در جنوب ايران به نقطه انتهاى خود رسيد ، اما چندى بعد به گونه‌اى ديگر در مناطق شمالىتر به خودنمائى پرداخت .\r\n\r\n\r\n","description":"","footnote":"\r\n( 72 ) -  Mynheer \r\n( 73 ) -  Richard Minwaring \r\n","page_name":" 127 ","page_number":149},
  {"content":"\r\n\r\n\r\nفصل هفتم پزشكان شاعر\r\nبدون هيچ شك و ترديدى ايرانىها شاعرمسلك‌ترين ملل دنيا هستند و وجود ديوان‌هاى متعدد شعر در اين كشور دليل بارزى بر اين مدعا است . توجه و علاقه به شعر و شاعرى در نهاد ايرانىها چنان شديد است كه تا همين اواخر هيچ نويسنده‌اى نبود كه توانسته باشد مطالب نثر خويش را بدون يارى گرفتن از شعر به رشته تحرير درآورده باشد .\r\nاشعار شعراى ايرانى گاهى آن‌چنان مملو از اشاره و كنايه است كه درك مفهوم اصلى و مقصود واقعى آن اگر غير ممكن نباشد به سادگى امكان‌پذير نيست ، كما اين كه بسيارى از كتب نيز داراى آن‌چنان مقدمه‌اى ثقيل و بغرنج هستند كه پيدا كردن نام كتاب ، و حتى گاهى نام نويسنده از ميان جملات آن مشكل است .\r\nبه نظر من هيچ ايرانى وجود ندارد كه ذاتا واجد طبع شاعرى نباشد . پروفسور براؤن اظهار مىدارد كه : « هر ايرانى تحصيل كرده‌اى مىتواند اشعار نسبتا خوب بسرايد ، و اغلب ايشان هم اين كار را مىكنند . » و از آنجا كه اكثر پزشكان نامدار دورهء صفويه افراد فوق العاده تحصيل كرده‌اى بودند ، جاى تعجب نيست وقتى مىبينيم كه اغلب ايشان شاعر نيز بوده‌اند و اگر بخواهيم تحت عنوان كلى پزشكان شاعر مطلبى بنويسم بايد همه آن‌ها را نام ببريم . از سوى ديگر اين را نيز مىدانيم كه در دورهء صفويه تحصيل علم طب جزء لايتجزاى آموزش افراد تحصيل كرده بود به عبارت ديگر تحصيل هيچ‌كس بدون آگاهى به علم پزشكى كامل محسوب نمىگشت و به اين ترتيب بالطبع اين سئوال اساسى پيش مىآيد كه كدام يك از افراد تحصيل‌كرده آن دوره « طبيب » بوده‌اند ؟\r\nبا توجه به يك چنين مسائلى من اين افراد را به سه گروه اصلى تقسيم كرده‌ام : اول آن‌هائى كه پزشكى را در حدى بالاتر و بيشتر از آن مقدارى كه براى يك فرد تحصيل‌كرده لازم شمرده مىشد مىدانستند ، و تسلط ايشان به علم طبابت مسجل بود ، بدون اين كه الزاما حرفهء طبابت داشته باشند و نام ايشان بيشتر به خاطر اشعارى كه سروده‌اند معروف گشته و باقى مانده است . از نظر تاريخ فرهنگ و ادب ايران ، اين افراد پيش از آن كه پزشك باشند ، شاعر ، فقيه و اديب محسوب مىگردند . تعداد افرادى از اين مقوله چنان زياد است كه فقط مىتوانيم از معروف‌ترين ايشان نام ببريم .\r\nدوم دسته‌اى كه اگرچه از نظر تعداد نسبت به افراد گروه اول فوق العاده كمتر مىباشند ، اما به مراتب بيشتر از آن‌ها به بحث ما مربوط هستند و اين‌ها كسانى مىباشند كه\r\n\r\n","description":"","footnote":"","page_name":" 128 ","page_number":150},
  {"content":"\r\n\r\nعملا حرفهء طبابت داشتند و اشعار طبى گفته‌اند كه جنبه كتب درسى پزشكى دارند . متاسفانه تعداد قابل ملاحظه‌اى از كتبى كه به اين صورت تدوين شده بودند از بين رفته است زيرا براى ايرانى شاعر مسلك اشعار اين كتب « نغز » نبوده است تا در نگاهدارى آن‌ها بكوشند ، در حالى كه ظاهرا در دوره صفويه اين نوع شعر رواج زيادى داشته است . فرانسوابرنيه « 1 » كه كتاب خود به نام « مسافرت‌ها » را در سال 1671 ( 1082 ه . ق . ) چاپ و منتشر ساخت و زمانى هم در دربار گوركانيان مىزيست چنين مىنويسد : « آن‌ها درباره طبابت تعداد فوق العاده زيادى كتب كوچك و بزرگ دارند كه از نظر محتوى بيشتر به صورت مجموعه‌اى از نسخه‌هاى پزشكى هستند تا اين كه رساله و كتاب باشند ، و قديمىترين و معروف‌ترين اين كتب به شعر است » و نويسنده جواهر المقال كه بعدا راجع به آن گفتگوى بيشترى خواهيم داشت نيز در مقدمه كتاب خود از اين كه مطالب خويش را به شعر بيان داشته است پوزش مىطلبد و چنين عذر مىآورد كه : « در اين دوره و زمانه كتبى كه به شعر باشند طالب بيشترى دارند » .\r\nو بالاخره گروه سوم ، كه از نظر تعداد از هريك از دو گروه ديگر به مراتب كمتر است اطبائى مىباشند كه نوشته‌هايشان به نثر است ولى براى تاكيد مطلب اينجا و آنجا اشعارى از ديگران را نقل كرده‌اند .\r\nدر دورهء صفويه به اسم هيچ شاعر فوق العاده بزرگى برنمىخوريم ، و بالطبع هيچ‌يك از اطباى شاعر اين دوره نيز از اين نظر از شهرت خاصى برخوردار نمىباشند . براى من واقعا جاى تعجب است كه چگونه پس از دوره‌اى كه شعرائى نظير حافظ و سعدى را پرورش داد عهدى پديد آمد كه هيچ شاعرى كه در خارج از شهر و ديار خودش معروفيتى داشته باشد در آن وجود ندارد . براى عدم پيدايش يك چنين نوابغى دلايل متعدد عرضه شده و اكثرا علت آن را فقط نبودن ارباب ادب‌پرور دانسته‌اند درحالىكه به نظر من اين دليل چندان موجه نيست زيرا ما مىدانيم كه پادشاهان صفويه اولا نسبت به كسانى كه مورد حمايت ايشان قرار داشتند به شدت دست و دلباز بودند و در ثانى به هر نوع علم و هنرى علاقه‌اى خاص از خود نشان مىدادند ، براى مثال شاه طهماسب آن‌چنان به خوش‌نويسى و نقاشى علاقه‌مند بود كه يكى از شعرا كه خود را « كرناى عشق » مىناميد توجه بىاندازهء او را به هنرهائى اين‌چنين بىارزش مورد هجو قرار داده و شعرى به اين مضمون سروده است كه « در زمان شاه طهماسب خوش‌نويس ، نقاش ، قزوينى و خر « 2 » بدون دردسر ، و به راحتى تمام مقام والائى پيدا كردند » .\r\nدليل احتمالى ديگر عدم پيدايش شاعران تراز اول در اين دوره آشفتگى و عدم ثبات وضع كشور بود . سال‌هاى اول دورهء صفويه صرف جنگ با تركان عثمانى ، فرونشاندن شورش‌ها و گردن‌كشىهاى داخلى و تثبيت وضع كشور گرديد ، اما قبل از آن كه اين درخت بارور بشود فتنهء افغان ظاهر گرديد و يك بار ديگر سراسر كشور دستخوش آشوب ، فقر و ويرانى شد . در زمانى كه مركب و كاغذ حكم كيميا را پيدا كرده بود چه كسى مىتوانست شعر بگويد ؟\r\n\r\n\r\n","description":"","footnote":"\r\n( 1 ) -  Francois Bernier \r\n( 2 ) - كنايه از علاقه شديد شاه طهماسب به خرسوارى است - م\r\n","page_name":" 129 ","page_number":151},
  {"content":"\r\n\r\nيكى از ايرانىهاى آن ايام ، كه به ارزش شعر و منزلت والاى شاعرى وقوف داشت نبودن شاعر خوب را در اثر شيوع فقر و رسيدن بىنوائى مردم به آن حدى نسبت مىدهد كه ديگر كسى دل و دماغ آن را نداشت كه شعرى بخواند تا چه رسد به آن كه بيتى بگويد .\r\nيكى ديگر از دلايلى كه براى اين فقر فرهنگى مىتوان عرضه داشت سياست مذهبى خاصى بود كه سلسله صفويه تعقيب مىكرد و سعى بر آن داشت تا مذهب شيعه را در سراسر كشور تعميم دهد . اين درست است كه پادشاهان صفويه قصرهاى سلطنتى را براى خود مىساختند ، ولى ساختمان‌هاى عمومى كه مايه مباهات دوره صفويه است همه داراى جنبه‌هاى مذهبى بوده و عبارت از مساجد و مدارس مىباشند .\r\nدر طى تمام سال‌هائى كه پادشاهان صفويه بر ايران حكومت راندند همه چيز فداى اهداف مذهبى گرديد ، و در يك چنين محيطى چه كسى جرات داشت دست به انجام كارى بزند كه احتمال خطر و مجازاتهاى هولناك در آن به حد نهايت بود ؟ مگر نه اين بود كه ركن الدين كازرونى دانشمندترين مردان و حاذق‌ترين پزشكان را به اتهام رافضيت زنده در آتش سوزاندند ؟ و يا دهان محمد صالح را كه از حاميان بزرگ هنرمندان و ادبا بود با سوزن و نخ دوختند و سپس او را از بالاى مناره به زير انداختند آن هم صرفا به اين جرم كه اسم شاه را همراه با الفاظ احترام‌آميز لازم نبرده بود ؟\r\nدر مقابل يك چنين اشكالاتى جاى تعجب نيست وقتى مىبينيم كه گروه زيادى سرزمين آباء و اجدادى خود را ترك كردند و آن‌هائى هم كه باقى ماندند يا هرگز دست به انجام يك كار هنرى نزدند و يا حد اكثر فقط تا آن ميزان به چنين امرى پرداختند كه بتواند نيازمندىهاى مادى ايشان را برآورده كند و اينان جرقه‌هائى بودند كه گهگاه اينجا و آنجا درخشيدند .\r\nيكى از اين افراد كه در دربار شاه طهماسب زندگى مىكرد همان ميرزا يارعلى است كه گفتيم رئيس شربتخانه خيريهء پادشاهى بود . او در اشعار خود از كنيه حكيم خيرى استفاده مىكرد و يكى از اشعار او ، كه تا حدودى سبك كار وى را روشن مىسازد اين است :\r\n اى آنكه سراپا همه لطف و نمكى * بر برگ گل تازه چكيده نمكى\r\nجز شير ز پستان ملاحت نمكى * پيغمبر خوبانى و اما نمكى \r\nاندكى پس از او به اسم پزشك شاعر ديگرى برخورد مىكنيم كه حسن شرف الدين اصفهانى نام داشت و در اشعار خود به شفائى تخلص مىجست شفائى از پزشكان دربار شاه عباس و يكى از نزديكان وى به شمار مىرفت . او هم‌چنين از دوستان مير محمد باقر داماد ، كه يكى از دانشمندان تراز اول دورهء خود بود ، و به تبحر و معلومات وى اذعان داشت نيز محسوب مىگشت . از سوى ديگر محبوبيت اين پزشك شاعر جنبه عام نداشت زيرا مىبينيم\r\n\r\n","description":"","footnote":"","page_name":" 130 ","page_number":152},
  {"content":"\r\n\r\nكه يكى از بذله‌گويان هم‌دوره وى درباره او نوشته است : « طبابتش از دانشش بيشتر است كما اين كه شعرش نيز بر طبابتش رجحان دارد » .\r\nهيچ بعيد نيست كه يك چنين نظريه‌اى كاملا جنبهء خصوصى داشته باشد زيرا مىدانيم شفائى يك شاعر هجائىسرا بوده است و گوينده احتمالا خواسته است به تلافى هجوى كه از وى شده است چيزى گفته باشد .\r\nمىگويند شفائى در بستر مرگ از افتراها و تهمت‌هائى كه در قالب هجو به ديگران زده بود توبه كرد . او در سال 1036 در حالى كه بيش از صد سال داشت وفات يافت . از جمله كتب شفائى كتاب داروهاى مركب ، چند هجونامه و يك قصيده به نام نمكدان حقيقت است . تا آن جا كه من اطلاع دارم هيچ‌يك از تاليفات او تاكنون چاپ نشده است .\r\nمير محمد باقر داماد ، كه هم‌اكنون از وى نام بردم توسط اغلب تذكره‌نويسان هم‌دورهء خود « استاد مسلم اغلب علوم مخصوصا فلسفه ، صرف و نحو ، رياضيات و طب » توصيف گشته است . تخلص او در شعر اشراق است ، و اما شهرت وى بيش از آن كه مربوط به طب يا شاعرى باشد به علت تبحرى وى در فقه و فلسفه مىباشد . مير محمد باقر در سال 1039 وفات يافت و چنين تصور مىرود كه گرايشى نيز به سوى زيست‌شناسى داشته است زيرا مىگويند كندوئى از شيشه درست كرده بود تا زندگى زنبوران عسل را مورد بررسى قرار دهد .\r\nهم‌زمان با مير داماد ، شيخ بهاء الدين آملى كه در سال 1031 وفات يافت زندگى مىكرد . او در طول حيات خويش شهرتى فراوان در فقه و قضاوت پيدا كرد و به اين دليل « صدر » اصفهان شد . در جوانى نزد علا الدين محمد كه از پزشكان معروف و از مدرسين تراز اول دورهء شاه عباس بود به تحصيل پزشكى پرداخت و در طول حيات خويش كتب متعدد نوشت اما هيچ‌يك از كتب پزشكى او به دست ما نرسيده است و تنها كتاب بىاهميتى به نام كشكول از وى باقى مانده است كه حاوى داستان‌ها و حكايات متعدد مىباشد و در برخى از اين حكايات موضوعات طبى مطرح شده است ، مخصوصا در يكى از آن‌ها مشكلات عديده‌اى را كه بر سر راه مترجمان دوره خلفاى عباسى در برگرداندن كتب پزشكى يونانى به عربى وجود داشته است مورد بحث قرار داده است .\r\nيكى ديگر از پزشكان شاعر كه اندكى پس از سال‌هاى مزبور مىزيست سيد عبد الباقر نام دارد و اسم او در واقعه‌نامهء آتشكده نيز آمده است . عبد الباقر فرزند ميرزا محمد رحيم پزشك شاه سلطان حسين بود . او بعدا سمت حكيم‌باشى پيدا كرد و پزشك نادر شاه شد . از محمد باقر مقدار زيادى شعر كه در آن‌ها به « طبيب » تخلص جسته براى ما باقى مانده است .\r\nپسر عموى سيد عبد الباقر كه سيد محمد صادق نام داشت نيز از اطباى شاعر بود . از اين شخص قصايد متعدد به دست ما رسيده كه اكثرا دربارهء داستان‌هاى عشقى قديمى هستند .\r\nدر واقعه‌نامهء آتشكده از يك پزشك ديگر به اسم ميرزا ناصر فرزند ميرزا عبد الله طبيب نيز نام برده شده است . از اين شخص هم چند قصيده و غزل كوچك باقى مانده است . سال وفات ميرزا ناصر 1192 ذكر گرديده است .\r\n\r\n","description":"","footnote":"","page_name":" 131 ","page_number":153},
  {"content":"\r\n\r\nبرتر و معروف‌تر از همه اين افراد ، و احتمالا يك طبيب شاعرتر از اول دورهء صفويه سيد احمد اصفهانى متخلص به هاتف است . او در سال‌هاى آخر دورهء صفويه شهرت و معروفيت پيدا كرد ، اما اين شهرت و معروفيت چنان زياد است كه جا دارد از وى به نام يكى از طبيبان شاعر دورهء صفويه نام ببريم . هاتف در سال 1197 يعنى پنجاه سال پس از درگذشت آخرين پادشاه صفوى وفات يافت . او به همان اندازه كه از نظر شاعرى شهرت دارد ، از نظر پزشكى نيز معروف مىباشد اما هيچ كتاب طبى از وى به دست ما نرسيده است . در بين اشعار متعدد او يكى مخصوصا جلب توجه مىكند زيرا مىبينيم در آن از اين كه پزشك بوده اظهار نارضايتى كرده است .\r\n از شكايات من يكى اين است * كه سپهرم ز واژگون كارى\r\nداده شغل طبابت وزين كار * چاكران مراست بيزراى \r\nپروفسور براون يكى از اشعار هاتف را كه من چند بيتى از آن را در اينجا نقل مىكنم تنها شاهكار شعر تصوف در قرن دوازدهم مىداند .\r\n اى فداى تو هم دل و هم جان * وى نثار رهت همين و همان\r\nدل فداى تو چون توئى دلبر * جان نثار تو چون توئى جانان\r\nدل رهاندن ز دست تو مشكل * جان فشاندن به پاى تو آسان\r\nراه وصل تو راه پرآسيب * درد عشق تو درد بىدرمان\r\nبندگانيم جان و دل بر كف * چشم بر حكم و گوش بر فرمان\r\nمست افتادم و در آن مستى * به زبانى كه شرح آن نتوان\r\nاين سخن مىشنيدم از اعضاء * همه حتى الوريد و الشريان\r\nكه يكى هست هيچ نيست جز او * وحده لا إله الا هو \r\n\r\n","description":"","footnote":"","page_name":" 132 ","page_number":154},
  {"content":"\r\n\r\nدر اينجا بدون شك بايد از ابو الفتح گيلانى نيز نام ببريم كه اگرچه ظاهرا خود شعرى نسروده است ، ولى يكى از حاميان و مشوقين بزرگ شعرا بوده است . ابو الفتح در لاهيجان دومين شهر گيلان متولد شده و سه برادر داشت كه آن‌ها نيز همگى به حرفهء طبابت پرداختند . پدر ايشان از معممين لاهيجان بود و وقتى شاه طهماسب گيلان را فتح كرد و استقلال داخلى آن را از بين برد ، به اين كار او معترض شد و به اين دليل زندانى گرديد و در زندان وفات يافت .\r\nپس از اين واقعه هر چهار پسر او به طرف هند فرار كردند و در سال 981 به دهلى رسيدند و ابو الفتح ، كه احتمالا در مشهد نزد عماد الدين تحصيل طب كرده بود از طرف دربار اكبر شاه مورد استقبال قرار گرفت و تا پايان عمر خويش ، يعنى تا سال 996 در دربار اكبر شاه باقى ماند . او طى پانزده سال اقامت خود در هند چند لشكركشى موفقيت‌آميز به افغانستان انجام داد و چند كتاب ، از جمله يك كتاب پزشكى كه تفسيرى است بر قانون ابن سينا و فتاحى نام دارد تاليف كرد\r\nابو الفتح گيلانى شهرت خود را نه مديون اشعارى است كه سروده و نه معلومات علمى وسيعى كه داشته ، بلكه شهرت او به علت حمايت همه‌جانبه‌اى است كه از ادبا و دانشمندان به عمل مىآورد و در اثر همين حمايت بود كه عرفى ابتدا به خان خانان و سپس به خود امپراطور هند معرفى گشت . عرفى از اهالى شيراز بود و در اوان جوانى به هند مهاجرت كرد و در اثر برخوردار شدن از حمايت‌هاى همه‌جانبهء ابو الفتح گيلانى يكى از مشهورترين شعراى عهد خود گرديد .\r\nاينك به شرح نوع ديگرى شعر ، يعنى اشعارى كه اصلا پزشكى هستند ، يعنى كتب پزشكى منظوم مىپردازم . تاليف يك چنين كتبى در دورهء صفويه رواج و رونق فراوان پيدا كرد در حالى كه در دورهء قبل از آن به ندرت به يك چنين كتاب‌هائى برخورد مىكنيم .\r\nدر كتابخانه دانشكده پزشكى تهران ( و اينك در كتابخانه مركزى دانشگاه تهران - مترجم ) تعداد زيادى اوراق بدون تاريخ و امضاء وجود دارد كه حاوى اشعار پزشكى مىباشند و در فهرست كتب خطى كتابخانه از آن‌ها به نام ابيات حكمت اسم برده شده است .\r\nاين اوراق بدون شك مربوط به دوران قبل از صفويه و مخصوصا دو ورق آن‌ها مربوط به دوره‌هاى خيلى قديمىتر است .\r\nبا توجه به آنچه كه به دست ما رسيده است معلوم مىشود كه هيچ‌يك از كتب شعر پزشكى دورهء صفويه براى استفاده اطباء و يا دانشجويان رشته طبابت نوشته نشده است زيرا اغلب اشعار اين كتاب‌ها بسيار ساده و سطحى هستند و در هيچ كدام جزئيات علم طبابت بازگو نگرديده است .\r\nاشعار كتب مزبور ، به طور كلى ، به قدرى ساده هستند كه خيلى راحت و سريع مىتوان آن‌ها را به خاطر سپرد و حفظ كرد و هر خواننده‌اى با مطالعه آن‌ها فورا يك سرى اطلاعات سطحى از بيمارىهاى مختلف پيدا مىكند و هركس مىتواند در يكى از آن‌ها شعرى را بيابد\r\n\r\n","description":"","footnote":"","page_name":" 133 ","page_number":155},
  {"content":"\r\n\r\nكه مضمون آن بيش و كم منطبق با حال و احوال خودش باشد . در آخر يك چنين اشعارى چند دستور درمانى نيز داده شده است و خواننده مىتواند پس از مطالعه آن به عطارى سرگذر مراجعه كرده و با داروهاى گفته‌شده در كتاب مراجعت كند ، اين كتاب براى مردم دوره صفويه درست نظير كتاب‌هائى مىباشند كه امروزه تحت عناوينى نظير « پزشك خانواده » و « هركس مىتواند پزشك خود باشد » و غيره چاپ و منتشر مىشوند .\r\nاز دورهء قبل از صفويه ، يعنى از ايامى كه تاليف كتب پزشكى به شعر نضج مىگرفت و رواج پيدا مىكرد دو كتاب براى ما باقى مانده است ، يكى شفاء المرضا يا شفاء الرجال يا طب شهابى است كه شهاب الدين بن عبد الكريم آن را نوشته و در صفحه آخر آن قيد كرده كه كار تاليف در شوال 790 پايان گرفته است . در صفحه اول نيز مصنف اسم خود و علت تصنيف را اين‌طور ذكر مىكند .\r\n سبب گويم از سازش اين كتاب * چنين رنج بهر چه بردى شهاب ؟ \r\nيك سال بعد هم كتاب ديگرى توسط خسرو معين نوشته شد كه نام آن را طب‌نامه خسروى گذاشت . خسرو معين كتاب خود را به نام شاه منصور مظفر كه يكى از شاهزادگان سلسله‌اى كه بين 718 تا 794 بر شيراز حكومت مىراند كرده است . و به اين ترتيب سال تصنيف كتاب مشخص مىگردد . طب‌نامه خسروى كتاب كوچكى است كه به طور قطع براى غير پزشكان نوشته شده است . اين كتاب حاوى شش باب مىباشد كه جز يكى ، همه دربارهء حفظ الصحه ، پرستارى از بيمار و داروهاى شفابخش است . يك فصل را هم كه من استثنا كرده‌ام راجع به انواع تب‌هائى است كه هركس مىتوانست مثل اطباى آن دوره به درمان آن‌ها بپردازد ، با وجود اين راجع به تب‌هائى كه ممكن است در اثر سنگ مثانه باشند چنين مىگويد :\r\n چو پاى علامات رمل و حجر * تو اقوال حكمت بجان هم بخر \r\nنويسندگان و كتب مشابه ديگر از اين مقوله عبارتند از :\r\n1 - شرف الدين محمد عمر الچيغمينى متوفى به سال 618 كه كتاب قانون ابن سينا را به شعر درآورده است .\r\n2 - روحانى كه فوائد الانسان را تاليف و آن را به نام اكبر شاه گوركانى كرده است\r\n3 - در سال 1303 نيز در كنستانتينوپل ( اسلامبول فعلى ) مجموعهء اشعارى تحت عنوان ديوان اطعمه چاپ و منتشر شد كه گويندهء آن‌ها ابو اشك خلج شيرازى است .\r\nهر سه كتاب مزبور را فوناهن اسم برده است و من هيچ‌كدام را نديده‌ام .\r\nيكى ديگر از بهترين كتب شعر پزشكى قبل از دورهء صفويه جواهر المقال مىباشد كه به صورت مثنوى سروده شده و يكى از اشعار آن چنين است :\r\n باعث شهوت بود حلواى چين * در حلاوت نيست حلوائى چنين \r\n\r\n","description":"","footnote":"","page_name":" 134 ","page_number":156},
  {"content":"\r\n\r\nمؤلف كتاب على بن شيخ محمد بن عبد الرحمن است و از كتاب او يك نسخه در كتابخانه بودلين « 3 » آكسفور وجود دارد كه فاقد تاريخ تصنيف مىباشد خود من نيز نسخه‌اى دارم كه بدون تاريخ است و به غير از اين دو ، نسخه ديگرى از كتاب مزبور را سراغ ندارم . در مقدمه كتاب جلوى اسم محمود بن الياس شيرازى ، طبيبى كه قبلا نيز از وى نام برديم ، لغت « مرحوم » به كار رفته است و ما مىدانيم كه محمود بن الياس در قرن هفتم رئيس بيمارستان شيراز بوده است . ازاين‌رو ما مىتوانيم حدس بزنيم كه كتاب مزبور پس از چه تاريخى تاليف يافته است ، از سوى ديگر وقتى مولف به ذكر برخى بيمارىها و زخم‌هاى پوست مىپردازد مىبينيم كه اصلا اسمى از آتشك يا سيفيليس كه در سال 905 به ايران وارد شد نبرده است به علاوه از بيخ چينى كه از داروهاى بسيار مهم و رايج قرن دهم بوده است نيز مطلبى بيان نداشته است . به اين ترتيب كتاب مزبور بايد بين سالهاى 751 تا 854 نوشته شده باشد .\r\nبه‌هرحال كتاب مورد بحث شامل چهار قسمت است كه قسمت اول آن مقدمه‌اى طولانى به نثرى شيوا مىباشد ، قسمت دوم نيز مطول و درباره انواع بيمارىها از سر تا پا بوده و به نظم است ، در اين قسمت بخشى به طب زنان اختصاص داده شده و عوارضى نظير عسر الطمث ، صرع الرحم ، هوسك ، نازائى و حتى زايمان‌هاى مشكل هم شرح داده شده است . بخش مربوط به زايمان با اين بيت شروع مىشود .\r\n حامله را چون شود زادن قريب * گوش بايد كردنش قول طبيب \r\nو اين خود مىتواند دليل محكم ديگرى بر قبل از صفويه بودن كتاب مزبور باشد زيرا در دوره صفويه زايمان انحصارا توسط ماماها صورت مىگرفت و طبيب فقط نظارت عاليه داشت .\r\nقسمت سوم به مراتب مختصرتر از دو قسمت ديگر مىباشد و فقط دربارهء انواع غذاها و سازش آن‌ها با فصل سال و مزاج شخص است و بالاخره قسمت چهارم قاموس لغاتى است كه در آن معادل فارسى لغات سورى و يونانى آورده شده است .\r\nمشهورتر از همه افرادى كه تا اينجا در اين فصل از آن‌ها نام برده شد ، با مقامى مسلم در عالم پزشكى ، و با شهرتى عالمگير يوسف بن محمد هروى است . اگرچه يوسف در زمانى كه سلسله صفويه مىرفت تا قدرتى به دست بياورد متولد شد ، ولى در تمام دوران حكمرانى صفويه از آن‌چنان شهرتى برخوردار بود كه به حق بايد او را بزرگترين نويسنده مطالب پزشكى دوره مزبور محسوب داشت . پدر او ، يعنى محمد هروى ، نيز از اطباى نويسنده بود ولى فقط به نثر مىنوشت . او رساله‌اى دربارهء امور پزشكى تاليف و آن را به نام ظهير الدين محمد ارمك كه از وزراى دربار هرات بود كرد ، اما معروفيت وى بيشتر به خاطر تاليف دو كتاب لغت است كه يكى را جواهر لغات و ديگرى را بحر الجواهر ناميده است . تا سال‌هاى متمادى چنين تصور مىشد كه اين دو كتاب يكى هستند و فقط اسمشان باهم فرق دارد ، ولى دكتر\r\n\r\n\r\n","description":"","footnote":"\r\n( 3 ) -  Bodleian Library , Oxford \r\n","page_name":" 135 ","page_number":157},
  {"content":"\r\n\r\nاسكندر در مقاله‌اى كه اخيرا نوشته است نشان داده است كه دو كتاب مزبور كاملا متفاوت مىباشند .\r\nبحر الجواهر كه به نام جلال الدين ملك دينار شده است در سال 1246 در كلكته ، در سال 1288 در تهران و در سال 1330 در دهلى چاپ سنگى شده است اين كتاب چندان قطور نيست و با وجود اين برخى از لغات آن داراى توضيح مختصر طبى مىباشد . در اين كتاب به پزشك شاعر ديگرى به نام اسمعيل هروى كه مىگويد از اطباى تراز اول است و ديوان‌هاى متعدد شعر دارد نيز اشاره شده است و ما فقط به همين دليل با نام او آشنائى پيدا كرده‌ايم چه هيچ كتاب يا نوشته‌اى از او در دست نيست . بحر الجواهر قسمتى به عربى و قسمتى به فارسى است .\r\nپسر محمد هروى ، يعنى يوسف يك نويسنده بسيار پركار و به مراتب مشهورتر از پدر خود مىباشد . او تا آن جا كه من اطلاع دارم فقط به فارسى شعر سروده است . قديمىترين كتابى كه من از اين شخص به دست آورده‌ام فوائد اخيار نام دارد كه در سال 912 تصنيف يافته است و شامل 128 بيت شعر مربوط به داروها است . اخيرا اطلاع پيدا كردم كه از او يك كتاب غير پزشكى نيز به نام بديع الانشاء يافت گرديده است .\r\nبسيارى از اشعار يوسف بن محمد به صورت قصيده هستند ، و در بين اين قصايد سلسله اشعارى وجود دارد كه با اين مطلع شروع مىشوند :\r\n نام هر چيزى بهندى بشنو از من اى پسر * خاصه نام هر دواى نفع بردارى دگر \r\nاين كتاب در واقع نوعى فرهنگ لغات فارسى به هندى است . از او هم‌چنين اشعارى دربارهء اطعمه و اشربه و اسم داروهاى مختلف وجود دارد ، كتابى نيز به عنوان حفظ الصحه دارد كه آن را به نام ظهير الدين بابور « 4 » اولين پادشاه مغول كه در دهلى به سلطنت رسيد و يوسف همراه وى به دهلى رفت كرده است در اين كتاب نويسنده به بابور توصيه مىكند كه شير كمتر بنوشد .\r\nيوسف بن محمد همچنين دو كتاب كوچك ديگر در زمان همايون شاه تصنيف كرد كه يكى دلايل البول و ديگرى دلايل النبض نام دارد . اين دو كتاب در سال 941 نوشته شده‌اند و هر دو نيز به زبان اردو ترجمه گرديده‌اند .\r\nقسمت اعظم اشعار يوسف بن محمد به صورت دو بيتى است ، و مهمترين مجموعه رباعيات او طب يوسفى نام دارد ، كه اگر آن را در جوار كتاب ديگر وى به نام جامع الفوائد قرار دهيم يك مجموعه بهداشتى كامل و يك راهنماى خوب فيزيولوژى و درمان‌شناسى مىشود . اين كتاب ،\r\n\r\n\r\n","description":"","footnote":"\r\n( 4 ) - اسم اين شخص در واقع ظهير الدين ببر است كه در كتب مختلف تاريخ با لهجه‌هاى مختلف تركى « بابر » و « بابور » آورده شده است ( مترجم )\r\n","page_name":" 136 ","page_number":158},
  {"content":"\r\n\r\nيعنى طب يوسفى ، توسط دكتر ليچتوارد « 5 » كه عضو يك هيات پزشكى در مشهد بود به انگليسى ترجمه شده است .\r\nطب يوسفى با اين ابيات شروع مىشود :\r\n بدان چونكه گفتى سپاس و درود * كه در فن طب است اين قطعه‌ها\r\nفوائد شدش نام هر حرف ازو * ز درياى حكمت در بىبها « 6 » \r\nاندكى بعد نويسنده اصولى را كه طب ايران بر آن مبتنى است يعنى درمان بيمارىها از راه معالجه به ضد و پيشگيرى از بيمارىها از راه معالجه به مثل شرح مىدهد و به عبارت ديگر مىگويد يك بيمارى با ماهيت گرم را مىتوان با يك داروى سرد درمان كرد ، اما پيشگيرى آن بايد با داروى گرم صورت بگيرد ، و در اين باره مىگويد :\r\n ياد گير از من اگر كه مىخواهى * يا كنى در علاج نشو و نما\r\nدفع هر علتى به ضد مىكن * حفظ صحت به مثل مىفرما \r\nو بالاخره در آخر بخش حفظ الصحه به اين رباعى برمىخوريم كه :\r\n گر دماغ خويش را خواهى سلامت گوش دار * نكته‌اى از من كه خوش تر باشد از خوشاب\r\nمحترز باش از غذاهائى كه انگيزد بخار * شب مبر بسيار بيدارى مكن در روز خواب \r\nبخش دارودرمانى كتاب بسيار مفصل است و طى آن بيمارىهاى متعددى شرح داده شده‌اند ، و در حقيقت تمام بيمارىهائى كه يك نفر مىتواند بدون مراجعه به پزشك شخصا به درمان آن‌ها بپردازد توصيف گرديده است .\r\nطبيعى است كه در اين بخش به بيمارىهاى پوست توجه زيادى مبذول شده است و مخصوصا درباره سيفيليس به چهار مصرع شعر مخصوص برخورد مىكنيم . جالب است به اين نكته توجه كنيم كه در آن ايام در مشهد ، يعنى نزديك‌ترين شهر به هرات عماد الدين طبيب زندگى مىكرد كه متخصص درمان اين بيمارى از راه به كار بردن جيوه بود .\r\n\r\n\r\n","description":"","footnote":"\r\n( 5 ) -  Dr . Lichtward \r\n( 6 ) - طب يوسفى ، نسخه خطى كتابخانهء مجلس شوراى ملى\r\n","page_name":" 137 ","page_number":159},
  {"content":"\r\n\r\n در آبله فرنگ و دردش * بهر تو كه آمدى از احباب\r\nنزد يك معالج مجرب * بهتر نبود به زحب سيماب \r\nاشعار آخر كتاب دربارهء ناراحتىهائى است كه معمولا در منزل پيش مىآيند مثل سوختگى ، زود سفيد شدن موها و ساير عوارض مو و ميزان مصرف روزانه ترياك و ذم آن و سرانجام نيز شعرى درباره خانم‌ها سروده و طى آن اظهار مىدارد :\r\n چو از تخمه كارت به محنت كشيد * از او رغبت كاذب آمد پديد\r\nنمىبايدت هيچ خورد آن زمان * كه ضعفت مضاعف شود بىگمان\r\nو گر رغبت صادق آيد ترا * غذا ساختن لايق آيد ترا \r\nطب يوسفى بدون شبهه يك كتاب بسيار رايج بوده است زيرا نسخ خطى فراوانى از آن وجود دارد ، اين كتاب براى بار اول در سال 1299 در لاهور و پس از آن در سال 1348 همراه با رسالهء عبد العليم خورجوى در لوكنو به چاپ رسيد . در سال 1331 نيز برخى از اشعار آن به ضميمه علاج الامراض حكيم محمد شريف چاپ شد .\r\nشرح حال يوسف بن محمد هروى در كتاب مخزن الغرائب كه در سال 1217 تاليف شده است نوشته شده است .\r\nيكى ديگر از پزشكانى كه در دورهء ببر كتاب خود را به شعر تاليف كرد شرف الدين على يزدى است . معروف‌ترين كتاب اين شخص زبده الكامل نام دارد و يك نسخه از آن در كتابخانه سالار جنگ در حيدرآباد نگاهدارى مىشود . زبده الكامل نه بهتر از طب يوسفى است و نه معروف‌تر از آن .\r\nبقيه اطباى دورهء صفويه هم خود را به اين راضى كرده‌اند كه در كتب خود اشعارى از ديگران را كه مناسب حال بوده است بياورند . نام اغلب سرايندگان اشعارى كه در اين كتاب‌ها آورده شده است بر ما معلوم نيست و ما فقط سرايندگان اشعار نسبتا معروف را مىدانيم . براى مثال قاضى بن كاشف الدين يزدى به هنگام بحث در اطراف خواص قهوه يك خط شعر را كه در آن ايام راجع به اين نوشيدنى رواج فراوان داشت بازگو كرده است بدون اين كه ما بدانيم سراينده آن كيست\r\n اين سيه‌رو كه نام آن قهوه است * مانع النوم و قاطع شهوت است \r\n\r\n","description":"","footnote":"","page_name":" 138 ","page_number":160},
  {"content":"\r\n\r\nدر مقابل بهاء الدوله در كتاب خود شعرى را مثال آورده است كه ما مىدانيم منسوب به عبيد زاكانى طنزنويس بزرگ قبل از دورهء صفويه مىباشد و باز مىبينيم كه محمد مهدى بن على در كتاب زاد لمسافرين خود به هنگام بحث در اطراف خواص چوب چينى شعرى را نوشته است كه گوينده آن ناشناس مىباشد . او اين شعر را در تائيد نظر خود كه چوب چينى به خوبى مىتواند جانشين تمام داروهاى ديگر بشود آورده و مىگويد : « پس هركس كه در اين ايام به داروئى جز بيخ چينى دل ببندد كارى كودكانه انجام داده است كما اين كه شاعر نيز به كار نبردن اين موهبت را نوعى بليه و يك كار دور از عقل و خرد دانسته است :\r\n ليس البليه فى ايامنا عجبا * بل السلامه فيها اعجب العجب \r\nمخصوصا اگر اين شعر خيام را هم در نظر بگيريم كه :\r\n چون رفته به تقدير دگرگون نشود * يك ذره از آنچه هست بيرون نشود\r\nهان تا جگر خويش ز غم خون نكنى * كز خوردن غم بهر جگر خون نشود \r\nاما بايد بدانيم كه در مجموعهء رباعيات عمر خيام يك چنين شعرى وجود ندارد و نزديك‌ترين رباعى از عمر خيام كه من در ترجمه هرون آلن « 7 » از يك نسخه خطى موجود در آكسفورد پيدا كرده‌ام اين است :\r\n از رفته قلم هيچ دگرگون نشود * وز خون خوردن غم بجز جگر خون نشود\r\nگر در همه عمر خويش خونابه خورى * يك قطره از آنچه هست افزون نشود \r\nهمانطور كه ملاحظه مىگردد بين اين دو رباعى چه از نظر الفاظ و چه از نظر مضمون تفاوت‌هائى وجود دارد اما رباعى زير كه من آن را فقط در يك نسخه خطى از رباعيات عمر خيام موجود در آكسفورد ديده‌ام نزديك‌ترين مضمون را به رباعى مورد بحث دارد :\r\n چه بهتر كه نام انسان سيه‌بخت ، * از طومار حيات حذف گردد ،\r\nذره‌ذره جمع گردد تا سيلى جارى شود ، * دلم از گذشت عمر تنگ است « 8 » \r\n\r\n\r\n","description":"","footnote":"\r\n( 7 ) -  Heron Allen \r\n( 8 ) - در هيچ‌يك از كتب رباعيات عمر خيام كه امكان مراجعه به آن‌ها براى مترجم وجود داشت رباعى به اين مضمون يافت نگرديد - ( مترجم )\r\n","page_name":" 139 ","page_number":161},
  {"content":"\r\n\r\nمنظور محمد مهدى بن على از مثال آوردن اين رباعى كاملا واضح است . او مىخواهد بگويد كه چقدر خود و ساير هم‌عصران خود را از اين كه در دوره‌اى زندگى مىكردند كه مىتوانستند به گياه معجزه‌گرى چون بيخ چينى دسترسى داشته باشند خوشبخت مىداند .\r\nيكى ديگر از نويسندگانى كه در نقل اشعار ديگران در نوشته‌هاى خود يد طولائى دارد على افضل قاطع است او در وصف فصد چنين مىنويسد :\r\n« . . . چه بدون فصد هيچ عارضه‌اى درمان نمىپذيرد كما اين كه يكى از شعرا مىگويد :\r\n چون خون ز اندازهء خود بيش گردد * سزاى گوشمالى نيش گردد\r\nچراغ ارچه ز روغن نور گيرد * بسى باشد كه از روغن بميرد \r\nاين فصل از كتاب على افضل كه « لوازم سفر » نام دارد تقريبا به شعر است . او در سراسر اين فصل مطالب نثر را خيلى مختصر ذكر كرده و سپس نظر شعراى مختلف را دربارهء لوازم مسافرت بازگو نموده است و در بين اشعار خود جملات عربى هم آورده است . من هيچ كتاب پزشكى ديگرى را نديده‌ام كه به اين صورت نوشته شده باشد .\r\nيكى ديگر از رايج‌ترين مكان‌هائى كه مىتوان در آن به اشعار گوناگون دست يافت ، اول ، و مخصوصا آخر كتبى است كه در آن ايام نوشته شده‌اند . اين اشعار را يا خود مولف كتاب سروده و يا از شعراى ديگر نقل كرده است . به نظر من جالب خواهد بود اگر جنگى از اين اشعار فراهم بيايد . من در شرح حال مختصر غياث الدين اصفهانى در ابتداى اين كتاب نمونه‌اى از اين نوع اشعار را آورده‌ام .\r\nبيشتر اشعارى كه در آخر كتاب‌ها آورده شده‌اند براى عذرخواهى از اغلاط و سهوياتى است كه احتمالا در جريان تحرير كتاب به وجود آمده است . نمونه‌اى از اين نوع اشعار را در آخر نسخه خطى خلاصه التجارب كتابخانه خود من مىتوان ديد كه مىگويد :\r\n هركه خواند دعاى جامع دارم * ز آنكه من بندهء گنهكارم\r\nاين نوشتم تا بماند يادگار * من نمانم خط بماند يادگار \r\nو اين شعر نيز در پايان كتاب خرقه خانم « 9 » نوشته شده است كه تا اندازه‌اى عجيب به نظر مىرسد :\r\n مژده كين رقعه به پايان رسيد * خرقهء پيران به جوانان رسيد ! \r\n\r\n\r\n","description":"","footnote":"\r\n( 9 ) - اسم كامل كتاب خرقه خانم در علم بوده و تاليف مرتضى قلى خان شاملو است ( مترجم )\r\n","page_name":" 140 ","page_number":162},
  {"content":"\r\n\r\nبه همين ترتيب محمد باقر نيز رساله كحالى خود را با شعرى از بوستان سعدى به اين مضمون تمام مىكند :\r\n شنيدم كه در روز اميد و بيم * بدان را به نيكان ببخشد كريم\r\nتو نيز اربدى بينيم در سخن * به خلق جهان آفرين كار كن \r\n\r\n","description":"","footnote":"","page_name":" 141 ","page_number":163},
  {"content":"\r\n . \r\n","description":"","footnote":"","page_name":" 142 ","page_number":164},
  {"content":"\r\n\r\n\r\nبخش دوم جراحى\r\nفصل اول : تحصيلات يك جراح\r\nفصل دوم : تشريح\r\nفصل سوم : تخصص‌هاى جراحى و جراحىهاى كوچك\r\nفصل چهارم : روش‌هاى جراحى\r\nفصل پنجم : جراحىهاى بزرگ\r\n\r\n","description":"","footnote":"","page_name":" 143 ","page_number":165},
  {"content":"\r\n\r\n\r\nفصل اول تحصيلات يك جراح\r\nبرطبق دستور شرع اسلام به يك كودك طبيعى بايد تا سن دو سالگى شير داده شود زيرا در قرآن كريم آمده است كه :\r\n« و مادرانى كه بخواهند مدت شير دادن را به پايان برسانند ، دو سال تمام كودكان خود را شير مىدهند . »\r\n ( وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ ) . \r\nدر خانواده‌هاى اعيان و اشراف ايران دورهء صفويه كودك تا سه سال پس از گرفته شدن از شير در اندرون نزد زن‌ها باقى مىماند و طى اين مدت تماس چندانى با دنياى خارج از منزل نداشت و از سن پنج سالگى تعليم او شروع مىگشت .\r\nبدون شك در آن ايام قسمت اعظم كودكان به مدرسه نمىرفتند درحالىكه تقريبا در همه شهرها مدرسه وجود داشت . بچه‌هاى افراد ثروتمند و بزرگان به مدارسى كه وابسته به مساجد بودند مىرفتند و در آنجا ضمن تحصيل زبان فارسى به فرا گرفتن عربى و حتى المقدور حفظ كردن قرآن مىپرداختند و برنامه‌هاى تعليماتى چنان بود كه در سن ده يا يازده سالگى بيشتر اين كودكان به قدر كفايت تحصيل كرده محسوب مىگشتند . مىگويند علىقلى خان كه از مقربان دربار شاه عباس دوم بود و به بالاترين مقامات دربارى رسيد « سواد خواندن و نوشتن به هيچ زبانى جز زبان مادرى خود كه گرجى بود نداشت و او از جانب‌داران علوم بود درحالىكه از آن چيزى درك نمىكرد » . عدم آگاهى اين مرد به زبان فارسى و عربى امرى كاملا طبيعى است زيرا الفباى فارسى و عربى براى يك گرجى الفباى يك زبان كاملا خارجى محسوب مىگردد .\r\nميزان آگاهى به علوم و فنون تا آن زمان به قدرى محدود و سطحى بود كه هركس مىتوانست در طول عمر خود راجع به امور فوق العاده متعددى كليه معلومات موجود را فرا بگيرد . براى مثال ابن سينا تحصيلات خود را طبق معمول با تعليم قرآن شروع كرد و از آنجا كه حافظه‌اى قوى داشت به سرعت آن را از حفظ شد آن‌گاه به علم معانى و بيان پرداخت و بعد به تحصيل جبر و مقابله و حساب و هندسه مشغول شد و از آنجا كه فاصله اين علوم با نجوم چندان زياد نبود اين رشته را نيز فرا گرفت و سپس به دنبال فقه و الهيات رفت و بعد منطق آموخت و شانزده ساله بود كه به طب رو آورد .\r\n\r\n","description":"","footnote":"","page_name":" 144 ","page_number":166},
  {"content":"\r\n\r\nاز سال‌ها قبل در سراسر جهان اسلام تحصيل علم و دانش به اين صورت انجام مىگرفت ، براى مثال حنين در سن هفده سالگى براى ادامهء تحصيل به بغداد رفت و تا آن موقع دانشكده طب جندىشاپور را به اتمام رسانده بود . موسى بن ميمون « 1 » طبيب يهودى اندلسى نيز پس از اتمام تحصيلات عمومى در سن سيزده سالگى به فرا گرفتن علم طب مشغول شد . از وجود يك چنين روش آموزشى نبايد چندان تعجب كرد زيرا تا همين شصت سال قبل دانشجويان طب دانشگاه الازهر در سن دوازده سالگى تحصيل خود را در اين رشته شروع مىكردند و دو يا سه سال بعد براى گذراندن دوره كارآموزى به بيمارستان قصر العين مىرفتند .\r\nابن سينا در مقايسه با عده ديگرى از دانشمندان تحصيلات طب خود را خيلى دير شروع كرد . براى مثال محمد بن مسعود شيرازى در سال 682 در مقدمه كتاب تحفه السعديه خود مىنويسد كه : « از آنجا كه من در استنتاج و قياس سخت دقيق بودم و اين همان خصلتى بود كه در تحقيق مبهمات و علاج بيماران از خود نشان مىدادم پس از وفات پدرم در حالى كه فقط چهارده سال داشتم به عنوان پزشك و كحال بيمارستان مظفرى شيراز برگزيده شدم » .\r\nالبته بايد بگويم كه پدر اين شخص از اطباى تراز اول و بسيار معروف شيراز و عمويش هم از گردانندگان بيمارستان مظفرى بود .\r\nدر آن ايام دانشكده طب به صورتى كه ما امروز مىشناسيم وجود نداشت و علت هم اين بود كه در تمام مدارسى كه دروس عالى تدريس مىشد علم طبابت نيز يكى از مواد درسى بود . به عبارت ديگر دانشجوئى كه مىخواست بازرگان يا سياستمدار بشود نيز موظف به فرا گرفتن همان اصولى از علم طب بود كه دانشجوى خواهان طبابت يا جراحى مىبايست فرا مىگرفت . منتها در سن پانزده يا شانزده سالگى دانشجوى خواهان تجارت براى خود حجره يا دكانى ترتيب مىداد ، علاقه‌مند به سياست به بارگاه حاكم يا دربار شاه رو مىآورد و مشتاق پزشكى نيز خود را به طبيبى كه به درمان مردم مشغول بود وابسته مىساخت . از نظر افراد تحصيل‌كرده قدر و منزلت پزشكى و جراحى هم‌پايه ادبيات و رياضيات بود .\r\nتحصيلات عالى در مدارس وابسته به مساجد انجام نمىگرفت براى اين قبيل تحصيلات اماكن مخصوص مشابه دانشگاه‌هاى امروزى ساخته شده بود كه به آن‌ها مدرسه مىگفتند .\r\nدر دورهء صفويه مردم علاقه فوق العاده زيادى به تحصيل از خود نشان مىدادند و اين امر گروه زيادى از طالبان اسم و رسم را بر آن مىداشت تا دست به ساختمان مدارس متعدد بزنند . فرير نوشته است كه در زمان او يعنى حدود سال‌هاى 1080 در اصفهان بيست تا سى مدرسه وجود داشت كه داراى موقوفات و درآمد مخصوص خود بودند و تعداد زيادترى نيز در اختيار مدرسين قرار داشتند . هر مدرسه داراى دو مدير بود : يكى مدير دروس و ديگرى مدير داخلى كه ادارهء مدرسه ، تعيين كلاس‌ها و دريافت شهريه را به عهده داشت . برخى از اتاق‌هاى مدرسه محل تدريس خصوصى بود و در بقيه تعداد زيادى شاگرد حضور مىيافتند .\r\nيك مدرسه كوچك در حدود 40 شاگرد داشت درحالىكه تعداد شاگردان مدارس\r\n\r\n\r\n","description":"","footnote":"\r\n( 1 ) -  Maimonides \r\n","page_name":" 145 ","page_number":167},
  {"content":"\r\n\r\nبزرگ به چهار برابر اين ميزان نيز مىرسيد . مهمترين دروس فقه و فلسفه و پس از آن رياضيات و طب بود و شايد بهتر است گفته شود كه على الاصول مىبايستى چنين مىبود .\r\nمدرسه‌هاى آن دوره هسته‌اى بودند كه قاعدتا دانشگاه‌هاى امروز مىبايست از آن‌ها نشو و نما پيدا مىكردند و جاى بسى تاسف است كه مىبينيم اين واحدهاى آموزشى نتوانستند پابه‌پاى پيشرفت‌هاى جهان قدم بردارند و در همان كادر و قالبى كه داشتند محجر شدند و باقى ماندند و به همين دليل هم محكوم به فنا گشتند . براى مثال مدرسه چهارباغ اصفهان به جاى آن كه تبديل به دانشگاه اصفهان شده باشد تبديل به يك واحد جلب سياحان شده است كما اين كه مدرسه الازهر نيز با وجود آن كه به حيات خود ادامه داده است مركز دانشگاه مصر نشده است .\r\nبا آنچه گفته شد اين تو هم نبايد به وجود بيايد كه مدارس دورهء صفويه در ايران خاص فرزندان افراد ثروتمند و اعيان و اشراف بوده است درست برعكس ، بسيارى از كودكانى كه در اين مدارس به تحصيل مىپرداختند در نهايت فقر و فاقه به سر مىبردند و بسيارى از آن‌ها براى آن كه بتوانند خرج تحصيل خود را فراهم كنند در ازاء دستمزدهاى ناچيز از روى كتب نسخه‌بردارى مىكردند . آزادى تحصيل به حدى بود كه حتى گاهى اوقات به فراش‌هاى مدرسه نيز اجازه داده مىشد تا در كلاس‌هاى درس حضور پيدا كنند اگرچه به قول فرير « آن‌ها براى نعلبندى و درشكچى شدن مناسبتر از درس خواندن بودند » .\r\nسرگذشت يكى از اين دانشجويان فقير كه توسط خودش نوشته شده به دست ما رسيده است . اگرچه اين شخص دانشجوى رشته فقه بوده است اما هيچ دليلى در دست نيست كه دانشجويان رشته پزشكى را از مواجه بودن با اشكالات و گرفتارىهاى مشابه مستثنى بدانيم .\r\nاو كه نامش نعمت إله است مىنويسد : مدرسه را در پنج سالگى شروع كردم . معلم اولم كور بود و من مجبور بودم كه عصاكش او باشم . معلم دومم مرا وادار مىساخت تا براى اسب او علوفه بچينم و آن را تعليف كنم و براى كرم ابريشم‌هايش برگ توت جمع نمايم .\r\nدر يازده سالگى به مدرسه عالى منصوريه شيراز رفتم . در اين مدرسه زندگى من بسيار سخت مىگذشت و غذائى كه به من مىدادند به زحمت مرا زنده نگاه مىداشت . سرانجام برادرم از من خواست تا به شهر خود مراجعت كنم اما من تصميم گرفتم به درس خواندن ادامه بدهم و براى آن كه بتوانم مخارج خود را تامين كنم به رونوشت برداشتن از كتب پرداختم و براى اين كار شب‌هاى متعددى را در هواى گرم و اتاق در بسته درحالىكه دوستانم روى زمين خوابيده بودند بيدار مىماندم تا بتوانم پول اندكى به دست بياورم و چه‌بسا كه نانى براى سد جوع و يا روغن براى ريختن به چراغ نداشتم و ناچار مىشدم كه در نور مهتاب چيز بنويسم درحالىكه از گرسنگى رنج مىبردم . در زمستان‌ها نزديك سحرگهان انگشتان دستم از شدت سرما آن‌چنان بىحس مىشد كه ديگر نمىتوانستم به نوشتن ادامه بدهم .\r\nنعمت إله نه سال به اين صورت در شيراز مىماند اما حتى پس از اتمام تحصيلات و رسيدن به مقام مدرسى نيز كماكان در فقر و عسرت به سر مىبرد تا به حدى كه بعضى از روزها هيچ‌چيز جز آب خالى از گلويش پائين نمىرفت . او مىنويسد شب‌ها را با عده‌اى از دوستان خود كه\r\n\r\n","description":"","footnote":"","page_name":" 146 ","page_number":168},
  {"content":"\r\n\r\nدر خارج از شهر زندگى مىكردند مىگذراندم تا بتوانم از چراغ ايشان براى مطالعه استفاده كنم و سپس مجبور بودم كه از كوچه و بازارهاى خلوت و از ميان سگ‌هائى كه به پاسبانى منازل و مغازه‌هاى اربابان خود مشغول بودند بگذرم و خود را به مسجد دوردستى كه صبح‌هاى زود در آن تدريس مىكردم برسانم .\r\nپس از آن كه يك آتش‌سوزى كتابخانه مدرسه را از بين مىبرد نعمت إله تصميم مىگيرد به اصفهان مراجعت كند اما فقر و ندارى نيز با او به اصفهان نقل مكان مىنمايد و در آن جا اغلب مجبور مىشود اندكى گوشت نمك سود بخورد تا تشنگى شديد بر وى غالب شود و سپس با نوشيدن آب فراوان اشتهاى خود را كور كند .\r\nخوشبختانه اين زندگى فلاكت‌بار تا آخر عمر او ادامه پيدا نمىكند و او به عنوان مدرس يكى از مدارس جديد التاسيس انتخاب مىگردد و در اينجا نظر يكى از بزرگان شهر را به خود جلب مىنمايد و از آن پس زندگى بيش و كم مرفهى پيدا مىكند اما ظاهرا نمىتواند براى مدتى طولانى از اين تغيير وضع بهره‌مند بشود زيرا نوشته‌اند كه او در سال 1130 وفات يافته است .\r\nاز بين تمام مدارس آن دورهء ايران مدرسه اصفهان از همه مهمتر و مشهورتر بود . اين مدرسه كه اينك مدرسه چهارباغ ناميده مىشود در خيابان اصلى شهر قرار داشته و يكى از نقاط بسيار زيبا و ديدنى شهر است . البته ديگر از شاگرد و معلم در آن خبرى نيست و در مقابل تعداد زيادى جهانگرد و كبوتر در آن ديده مىشود . اين مدرسه شبيه مدرسه شاه حسين يا مدرسه مادر شاه است در سال 1122 به دستور شاه سلطان حسين ساخته شده و بنا بر نوشته‌هاى يك كشيش ژزوئيت كه در آن موقع در اصفهان زندگى مىكرد : « شاه دستور داد تا اين مسجد را بسازند تا خانقاه درويشان مستمند باشد » نويسنده اضافه مىكند در اصلى مسجد تماما از نقره بود اما به نظر من دراز چوب بوده و مثل اغلب درهاى اماكن مقدس داراى روكش نقره‌اى بوده است . اين در هنوز هم باقى است . پس از عبور از در وارد دالانى مىشويم كه در دو طرف آن طاقچه‌نماهاى فراوان وجود دارد و طاق قوسى آن با كاشىهاى شش گوش تزئين گرديده است و پس از آن به رواقى با طاق گنبدى مىرسيم و بعد از رواق وارد حياط اصلى مىشويم كه در وسط آن حوضى مملو از آب و در اطراف آن باغچه‌هاى پر از گل و درختان پرسايه قرار دارد . در طرف راست سالن مدرسه واقع شده است كه داراى يك گنبد و دو مناره مىباشد . در سه طرف ديگر نيز حجره‌هاى محل سكونت طلاب در دو طبقه با طاق‌هاى ضربى بنا گرديده و نماى همه آن‌ها به طرز زيبائى كاشىكارى شده است .\r\nبخش پائينى تمام ديوارها با سنگ مرمر يزد پوشانده شده است و بر بالاى آن طاق‌ها و طاقچه‌ها ، سردرها و طاقنماها قرار دارند كه به زيباترين وجه ممكن با كاشىكارى تزئين شده‌اند . در سراسر مدرسه يك‌صد و شصت حجره وجود دارد اما وقتى لرد كرزن « 2 » از آن ديدن كرد و مطالب بالا را درباره آن نوشت فقط پنجاه طلبه در آن سكونت داشتند . لرد كرزن در سال 1297 از اين مدرسه ديدن كرد و امروز هيچ طلبه‌اى در آن ساكن نيست .\r\n\r\n\r\n","description":"","footnote":"\r\n( 2 ) -  Lord Curzon \r\n","page_name":" 147 ","page_number":169},
  {"content":"\r\n\r\nچند قرن قبل از آن كه پادشاهان صفويه اقدام به ساختن اين قبيل مدارس بكنند تيمور لنگ دستور داده بود تا در تمام شهرهاى تحت استيلاى او بايد يك مدرسه يك مسجد يك كاروانسرا و يك بيمارستان وجود داشته باشد اما اين دستور عالى با گذشت زمان به تدريج به دست فراموشى سپرده شد و با انقراض سلسله تيموريان به كلى از ياد رفت و فقط در سال‌هاى آخر دوره صفويه بود كه اين رسم شايسته دوباره نضج گرفت .\r\nيكى از اشكالاتى كه طلاب علم و ادب با آن مواجه بودند پيدا كردن و نگاهدارى كتاب بود . كاغذ بر خلاق رق و پوست از اختراعات چينىها است و وقتى سمرقند در سال 85 به دست ايرانىها افتاد با اين صنعت آشنائى پيدا كردند اما صنعت چاپ در زمان صفويه به ايران راه يافت .\r\nاسقف جؤن تادوس « 3 » كرملى موفق شد علاقه شاه عباس كبير را با نشان دادن يك نسخه از مزمور كه با حروف فارسى و يك نسخه از انجيل كه با حروف عربى چاپ شده بود به صنعت چاپ جلب كند و در كار خود چنان موفق شد كه شاه بلافاصله دستور داد تا فورا يك دستگاه چاپ براى او خريدارى و به ايران حمل گردد . دستگاه‌هاى مزبور تا سال مرگ شاه عباس به ايران نرسيد . كشيش دومينيك « 4 » به نقل از كتاب صحراى عربستان « 5 » چنين مىنويسد :\r\n« 21 جمادى الاول 1038 - اينك چهل و هفت روز است كه شهر حلب را ترك كرده‌ايم .\r\nوسايل چاپى كه مشغول حمل آن هستيم بسيار ذى قيمت و در عين حال خيلى سنگين هستند به طورى كه يك شتر به زحمت مىتواند آن‌ها را حمل كند . در وسط صحرا به يكى از دوستان خود كه همراه كاروانى مسافرت مىكرد برخورديم و او به ما گفت كه بهتر است به راه خود ادامه ندهيم زيرا سلطان اعراب عوارض جديدى براى كاروان‌ها وضع كرده است و مال‌التجاره‌هاى ايشان را بازرسى مىكند . براى آن كه آن‌ها محموله ما را بازرسى نكنند مجبور شديم ده قروش عوارض بپردازيم زيرا اگر آن‌ها بارهاى ما را باز مىكردند و سرب‌ها را مىديدند بلاشك آن را براى خود برمىداشتند مخصوصا اگر مىفهميدند كه ما آن را براى پادشاه ايران كه دشمن ايشان محسوب مىشود حمل مىكنيم . با توجه به اين امر بود كه بهتر ديديم عوارض مزبور را بپردازيم و مانع بازرسى محموله‌ها بشويم » . « 6 »\r\nمن نمىدانم كه آيا با اين دستگاه اصلا چيزى به چاپ رسيد يا نه . كشيش رافائل دومان « 7 » مىگويد كه در زمان او يعنى سى سال بعد از آن سال‌ها براى دانشجويان مدارس اصفهانى هيچ كتاب چاپى وجود نداشت « 8 » . به نظر من بعيد مىرسد كه از دستگاه چاپ مورد بحث استفاده‌اى جز به صورت اسباب‌بازى و يا يك وسيله كار عجيب و غريب به عمل آمده باشد و دليل بر اين مدعا نيز كاغذى است كه ده سال بعد از ارسال دستگاه مزبور از ايتاليا بازرس كل واتيكان نوشته و در آن پرسيده است كه : « با دستگاه چاپ عربى و فارسى كه\r\n\r\n\r\n","description":"","footnote":"\r\n( 3 ) -  John Thaddeus \r\n( 4 ) -  Fr . Dominic \r\n( 5 ) -  The Desert of Arabia \r\n( 6 ) - ( مترجم )\r\n Chronicle of Carmelites in Persia , Vol . l Page 30 \r\n( 7 ) -  Rafael du Mans \r\n( 8 ) - ( مترجم )  Etas de la Perse \r\n","page_name":" 148 ","page_number":170},
  {"content":"\r\n\r\nاز رم به اصفهان ارسال گرديد چه كرده‌اند و چه انتظارى مىتوان از آن داشت و آيا تا به حال استفاده‌اى از آن به عمل آمده است يا نه » ؟\r\nحتى در اواخر دورهء صفويه يعنى زمانى كه ژنرال ملكم به عنوان سفير در ايران به سر مىبرد نيز صنعت چاپ در ايران به كلى ناشناخته بوده است و اين امر در يادداشتهاى ملكم منعكس مىباشد .\r\nتاورنيه سياح فرانسوى كه دانشجويان ايرانى را در حال تحصيل ديده بود حكايت مىكند كه : « در مدارس همه درس‌ها به صورت شفاهى تعليم داده مىشوند و يكى از دانشجويان ابتداء دو يا سه خط را مىخواند و بعد راجع به آن بحث و گفتگو آغاز مىگردد و سپس يك دانشجوى ديگر دو يا سه خط بعد را مىخواند و باز بحث و گفتگو آغاز مىشود . هركس كه شروع به خواندن مىكند به احترام استاد از جا برمىخيزد و تا زمانى كه استاد اجازه نداده باشد نمىنشيند . استاد در سر كلاس تمام علوم را تدريس مىكند زيرا به وى آموخته نشده است كه نمىتواند راجع به همه چيز اظهارنظر كند . بدون شك اگر ايرانىها از امتياز داشتن كتاب برخوردار بودند و روش تدريس اروپائىها دربارهء ايشان اجرا مىشد مردان فوق العاده دانشمندى مىشدند زيرا در حال حاضر با امكانات بسيار اندكى كه دارند در فقه ، منطق ، طب و رياضيات معلومات وسيعى كسب مىنمايند و تا آنجا كه برايشان امكان دارد به كنه مطلب پى مىبرند » .\r\nتاورنيه دربارهء تدريس طب در مدارس ايران چنين مىنويسد : « براى فراگيرى علم طب آن‌ها از كتب گالن « 9 » كه او را جالينوس مىنامند ، آوه‌روئه « 10 » كه او را ابن رشد مىخوانند و هرمس تريسمجيستوس « 11 » كه او را ارمس مىگويند استفاده مىكنند » .\r\nجاى شك نيست كه يك چنين روش تدريسى مفيد بوده است . من در فصل بعد شرح خواهم داد كه آموزش تا چه حد در ايران گسترش داشته است به نحوى كه حتى يك دلاك نيز مىتوانسته است در كلاس‌هاى درس مدارس عالى شركت كند و حتى خارق العاده‌تر از آن مورد تودد كنيز است كه در داستان‌هاى هزار و يك شب آمده است .\r\nيك تاجر ورشكسته به نام ابو الحسن مىخواهد اين كنيز را به قيمت فوق العاده گزاف 10000 دينار به خليفه بفروشد خليفه اين قيمت را قبول مىكند به شرطى كه كنيزك بتواند در تمام رشته‌هائى كه ادعاى دانستن آن‌ها را مىكند به سئوالاتى كه از وى مىشود پاسخ بدهد . آن‌گاه دانشمندترين فقها و الهيون سئوالاتى از قرآن و علوم مختلف از جمله طب از وى به عمل مىآورند و سعى مىكنند مسائلى را جويا شوند كه جوابى براى آن‌ها وجود نداشت اما تودد نه تنها به يكايك سئوال‌ها جواب قانع‌كننده مىدهد بلكه در مقابل پرسش‌هائى از سئوال‌كننده‌ها به عمل مىآورد كه آن‌ها از جواب دادن عاجز مىمانند . داستان مربوط به اين كنيز شش شب از هزار و يك شب را در بر مىگيرد .\r\n\r\n\r\n","description":"","footnote":"\r\n( 9 ) -  Galen \r\n( 10 ) -  Averoes \r\n( 11 ) -  Hermes Trismejistus \r\n","page_name":" 149 ","page_number":171},
  {"content":"\r\n\r\nپس از آن كه تحصيلات عمومى تمام مىشد دانشجوئى كه مىخواست جراح بشود در نزديك جراح سابقه‌دار به كارآموزى مىپرداخت آن‌هائى كه يكى از بستگان نزديك ايشان جراح بود او را انتخاب مىكردند و ديگران به نزد هركسى كه ايشان را قبول مىكرد مىرفتند برخى نيز در طول مدت كارآموزى چند بار استاد خويش را عوض مىكردند .\r\nاز داوطلبان جراحى هم‌چنين خواسته مىشد تا در يكى از بيمارستان‌هائى كه داراى جراح قابلى بود به كارآموزى بپردازند و مطالعات خود را در اين رشته كامل كنند و عملا در جلسات جراحى شركت نمايند . حاجى خليفه مىنويسد : « او بايد پيوسته با استاد خود باشد تا از راه مشاهده آنچه كه صورت مىگيرد و مطالعه آنچه كه نوشته است به رموز اين هنر واقف بشود . اما بديهى است كه دست آزيدن به جراحى به مراتب مشكل‌تر از فراگرفتن مطالب مربوط به آن از طريق كتاب است » .\r\nكارآموزان جراحى معمولا خيلى زياد نبودند عمار بن على موصلى نوشته است كه وقتى بيمارى را جراحى مىكرد دو يا سه نفر بيشتر در كنار او نبودند در مقابل اطباء خواهان به مراتب بيشترى داشتند براى مثال مىگويند در جلسات درس رازى آن‌قدر دانشجو شركت مىجست كه رديف‌هاى آخر موفق به شنيدن صداى او نمىشدند و به اين دليل افرادى كه به استاد نزديك‌تر بودند گفته‌هاى او را تكرار مىكردند .\r\nدانشجوى جراحى پس از آن كه استادى براى خود برمىگزيد به انتخاب كتب درسى مىپرداخت اما كتب مربوط به اين رشته به طرز رقت‌بارى ناياب و كم بود حاجى خليفه مىتوانست فقط كتاب عمده الجراحى نوشته ابو الفرج و دو كتاب ترجمه‌شده از يونانى را توصيه كند . از نظر كتابى كه حاوى خلاصه كليه مطالب مورد نياز پزشكان باشد نيز منهاج البيان را سفارش مىكرد . علاوه بر اين‌ها در كتب رازى و ابن سينا نيز فصولى به جراحى اختصاص داده شده بودند كه مىبايست مورد استفاده قرار مىگرفتند .\r\nبه احتمال زياد در دورهء صفويه تمام اين كتب قديمى و غير قابل استفاده محسوب مىگشتند و دانشجويان پزشكى استفاده زيادى از آن‌ها به عمل نمىآوردند . به علاوه اين كتب همه به عربى بودند و در آن دوره اگرچه در مدارس عربى هم تدريس مىگرديد اما ميزان معلومات دانشجويان هرگز جز آن‌هائى كه در رشتهء الهيات تحصيل مىكردند به آن حد نمىرسيد كه بتوانند كتب عربى را مورد استفاده قرار بدهند . از آنجا كه سلسلهء صفويه اهل آذربايجان بود در دورهء ايشان زبان تركى عملا زبان دوم كشور شد و اغلب افراد تحصيل كرده به آن آشنائى داشتند و مىتوانستند از كتبى كه به اين زبان بودند نيز استفاده كنند .\r\nبراى مثال مير محمد در كتاب خود از چند نويسنده نام برده و كتب ايشان را مورد تائيد قرار داده است كه عبارتند از افلاطون زخم‌بند ، فيلون نودى جراح ، ميرچلابى بغدادى و يوحنا اژدر خان كه احتمالا دو نفر اول يونانى ، نفر دوم ترك و نفر سوم ايرانى بودند .\r\nفوناهن از يك كتاب فارسى متعلق به امير چلابى كه نام فارسى او سيد محمد است نام مىبرد . نام اين كتاب ترجمه انموذج فى الطب است و از آن سه نسخه خطى وجود دارد كه\r\n\r\n","description":"","footnote":"","page_name":" 150 ","page_number":172},
  {"content":"\r\n\r\nهر سه در كتابخانه استانبول نگاهدارى مىشوند . هيچ‌يك از محققين ديگر مدعى ديدن اين كتاب در محل ديگرى نشده‌اند .\r\nايرانىهاى دورهء صفويه به طور كلى معتقد بودند كه جراحان اروپائى متبحرتر از جراحان ايرانى هستند اما در مقابل اطباى خود را حاذق‌تر از پزشكان خارجى مىدانستند .\r\nبه اول اسم جراحانى كه در كار خود تبحر فراوان داشتند كلمه « استاد » اضافه مىشد ( اين رسم از ايران به انگلستان برده شد و تا به امروز نيز باقى مانده است و تيتر استاد جراحى « 12 » بالاترين تيترى است كه دانشگاه‌هاى آكسفورد ، كمبريج و لندن به برخى از دانشجويان فارغ التحصيل رشته جراحى مىدهند ) .\r\nوقتى دانشجوى جوان مطالعاتش تكميل مىگرديد و احساس مىكرد كه مىتواند دست به جراحى بزند آن وقت تقاضاى صدور پروانه كار مىكرد . يك چنين اجازه نامه‌اى از طرف حكيمباشى صادر مىشد و بنا به گفتهء تاورنيه « تمام پروانه‌هاى پزشكى اطبا را او صادر مىكرد » در مقابل فرير اظهار مىدارد كه « هيچ نوع اجازه مخصوصى براى پرداختن به طبابت وجود ندارد و هركس شهامت پرداختن به اين كار را داشته باشد مىتواند به آن بپردازد » .\r\nدر دورهء خلفا بدون هيچ ترديدى داوطلبين طبابت مىبايست به توسط يك پزشك مورد آزمايش قرار مىگرفتند در آن ايام سمتى به نام محتسب وجود داشت كه در دورهء صفويه به آن كلانتر مىگفتند . وظيفهء محتسب و كلانتر نظارت بر چگونگى انجام طبابت‌ها و جراحىها و دقت در انجام گرفتن صحيح معالجات و بازرسى وسايل كار و اطمينان از درست بودن آن‌ها بود . در دورهء مورد بحث علاوه بر امتحانات پزشكى داوطلب جراحى مىبايست امتحانات مخصوصى را نيز مىگذراند او مىبايست به مطالب اولين بخش « كتاب الفرق الطب » جالينوس كه توسط حبيش به عربى ترجمه شده بود احاطه كامل داشته و تشريح را در حدى كه آن روز معلوم بود بداند .\r\nبه احتمال قوى در دوره صفويه يك چنين مقررات سختى وجود نداشت . من تصور مىكنم كه تاورنيه و فرير هر دو در اظهارات خويش صادق هستند زيرا از ظواهر امر چنين برمىآيد كه در آن ايام در آمدن به جرگهء جراحان از دو راه امكان‌پذير بود يكى راه قانونى و ديگرى راه غير قانونى . افراد تحصيل‌كرده ، شرافتمند و كارآزموده از طريق حكيمباشى اجازه اشتغال به اين حرفه را به دست مىآوردند . تعداد اين افراد به مراتب بيشتر از كسانى بود كه بدون مجوز قانونى به درمان بيماران مىپرداختند .\r\nفارغ التحصيلان ممتاز و وابسته به طبقات بالاى اجتماع دورهء نهائى كارآموزى خود را نزديكى از جراحان مشهور و خبره به پايان مىرساندند و همين شخص هم به ايشان اجازه كار مىداد . من فكر مىكنم كه اين روش از چند قرن قبل در ايران رايج‌ترين راه پرداختن به طبابت بوده و در دورهء صفويه نيز ادامه داشته است زيرا در كتاب مخزن الادويه مير محمد\r\n\r\n\r\n","description":"","footnote":"\r\n( 12 ) -  Master of Surgery \r\n","page_name":" 151 ","page_number":173},
  {"content":"\r\n\r\nحسن خراسانى كه در سال 1185 نوشته شده است مىخوانيم كه :\r\n« پدر من اجازه طبابت را از مير محمد تقى دريافت داشت و مير محمد تقى هم آن را از پدر خود مير هادى على علوى گرفته بود . من نيز اجازه خود را از مير محمد على الحسين كسب كرده‌ام » .\r\nاز اين نوع اجازه‌نامه‌ها دو عدد به دست ما رسيده است كه اگرچه در قاهره نوشته شده‌اند و متعلق به ايران و يا دورهء صفويه نيستند ولى روشنگر روشى مىباشند كه در اين مورد به كار برده مىشد . يكى از اين دو گواهينامه مربوط به يك چشم‌پزشك و ديگرى مربوط به يك جراح است و هر دو مربوط به قرن يازدهم مىباشند دكتر احمد عيسىبى در كتاب خود به نام تاريخ بيمارستان‌ها آن‌ها را نقل كرده است .\r\nرافائل دومان تخمين زده است كه به هنگام اقامت او در ايران اصفهان داراى پانزده هزار پزشك عمومى ، دويست داروساز ، چندين جراح و مقدار بيشمارى فصاد بوده است ، جمعيت شهر را هم بين هفتصد و پنجاه هزار تا يك ميليون نفر ذكر نموده است .\r\nهركس كه مىخواست به جراحى بپردازد مىبايست يك چاقوى جراحى هلالى ، يك چاقوى جراحى شمشيرى ، يك چاقوى جراحى مستقيم ، يك اره استخوان‌برى ، يك تيغه تراش و يك چاقوى مخصوص جراحى سنگ مثانه داشته باشد . من در يكى از فصول بعد در اين باره مشروحا مطالبى نوشته‌ام . جراح هم‌چنين مىبايست تعدادى زالو ، يك جعبه تنزيب براى پانسمان ، انواع مرهم‌ها و مخصوصا داروئى به نام كندر كه معجونى از كندر ، اقاقيا و سفيده تخم‌مرغ بود و شهرت داشت كه در جلوگيرى از خونريزىها بسيار موثر است به همراه داشته باشد .\r\nپس از آن كه يك نفر كتب لازم را مىخواند و دورهء كارآموزى خويش را به پايان مىرساند و وسايل مورد نياز فوق الذكر را هم فراهم مىساخت آن وقت به كار مىپرداخت و سعى مىكرد تا حتى الامكان خود را بيشتر و بهتر به مردم بشناساند و براى حصول به اين هدف هيچ محلى بهتر از بيمارستان نبود .\r\nطبيعى است كه بيمارستان‌هاى دوره صفويه همان نقشى را كه بيمارستان‌هاى امروزى در تامين سلامت مردم ايفاء مىكنند به عهده نداشتند . در آن سال‌ها هنوز ميكرب كشف نشده بود و اقداماتى كه اينك براى تميز نگاه داشتن مراكز درمانى به عمل مىآيد مفهومى نداشت در دورهء مورد بحث بخش جراحى بيمارستان‌ها ، اگر در بيمارستانى وجود داشت ، نسبت به بخش بيمارىهاى داخلى و مخصوصا بخش داروخانه در درجه دوم اهميت قرار مىگرفت جراحان ايرانى بدون مقدمه‌چينىهاى عريض و طويل و با وسايل محدودى كه در اختيار داشتند دست به عمل جراحى مىزدند و علاقه‌مندى به كار در بيمارستان بيشتر به خاطر امكانات آموزشى بود كه در اين نقاط فراهم بود . جراح با جلب توجه تعدادى از دانشجويان به رشتهء جراحى موفق به راضى كردن عده‌اى از بيماران به جراحى شدن مىگرديد و بالطبع از اين راه درآمدى نيز كسب مىكرد . او اينك مىتوانست از راه به كار بستن آنچه كه آموخته بود و مواجه شدن با بيماران و بيمارىهاى مختلف هر روز قدم تازه‌اى در راه پيشرفت ، شهرت و كسب ثروت بردارد .\r\n\r\n","description":"","footnote":"","page_name":" 152 ","page_number":174},
  {"content":"\r\n\r\n\r\nفصل دوم تشريح\r\nاگر ادعا كنيم كه يك جراح شايسته و متبحر دورهء صفويه مىبايست تمرينات زيادى براى فرا گرفتن نحوهء استفاده از چاقو و ساير وسايل جراحى به عمل مىآورد و در عين حال مىبايست اطلاعات كامل و وسيعى از اندام‌هاى مختلف بدن كسب مىكرد بدون شك راه خطا نپيموده‌ايم به عبارت ساده‌تر جراح دورهء صفويه نه تنها در كار و حرفهء خود تبحر داشت بلكه در حد معلومات موجود در آن دوره يك كالبدشناس ورزيده نيز به شمار مىرفت .\r\nدر فصل گذشته گفتم كه تمام دانشجويان دورهء عالى آموزشى اعم از آن‌هائى كه مىخواستند طبيب بشوند و يا آن‌هائى كه فقه و قضاوت را انتخاب مىكردند مىبايست دروس مربوط به تشريح را نيز فرا مىگرفتند و اين بدان علت بود كه دامنهء علم تشريح در ايران آن روز به مراتب وسيع‌تر از حدود و ثغورى بود كه دنياى امروز براى آن قائل است .\r\nايرانيان با حذاقت كامل علم تشريح را از فيزيولوژى و حتى الهيات جدا نمىدانستند و حق هم داشتند زيرا اين علم اگر فقط از دريچه موضع‌نگارى اندام‌ها و بدون توجه به علت غائى خلقت و عمل و اثر اندام‌ها مورد توجه قرار بگيرد يك موضوع بسيار پيش‌پاافتاده و كسل‌كننده محسوب مىشود .\r\nصدر الدين تشريح را علم وقوف به اندام‌هاى تشكيل‌دهنده بدن انسان و حيوان و علت تركيب و تشكيل آن‌ها و معجزه خلقت و نمونه‌اى از تجلى قدرت الهى مىدانست و در اين باره مىنويسد : « هركس كه از تشريح غافل بماند قادر به درك ذات بارىتعالى نيست » .\r\nاز سوى ديگر نتيجه قائل شدن دامنه‌اى اين‌چنين وسيع براى علم تشريح اين مىباشد كه آگاهى دانشجويان طب به حقيقت اين علم بسيار سطحى از آب درمىآمد و نمىتوانست در اعمال جراحى كمكى به ايشان بنمايد . سرجؤن ملكم مىنويسد : « ايرانىها به كلى از علم تشريح و چگونگى جريان خون بىاطلاع هستند و تبحر ايشان در جراحى همانند حذاقت ايشان در پزشكى ناقص است » .\r\nنويسنده كشف الظنون « 1 » مىگويد : « هدف از تشريح آگاهى به اندام‌هاى بدن ، علت پيدايش و عملكرد هر كدام است . كارهاى تشريحى بيشمارند » . درباره نيمه اول اين اظهار نظر هرچه قضاوت كنيم ، بلاشك بايد اذعان نمائيم كه نيمه دوم آن درست مىباشد . در\r\n\r\n\r\n","description":"","footnote":"\r\n( 1 ) - حاجى خليفه\r\n","page_name":" 153 ","page_number":175},
  {"content":"\r\n\r\nدوره صفويه دانشجويان از نظر دستيابى به كتب تشريح با هيچ مشكلى مواجه نبودند ابن سينا و رازى هر دو در كتب قطور خويش باب‌هاى مفصلى را به تشريح اختصاص داده‌اند و در حقيقت بايد گفت كه هيچ كتاب پزشكى مهم نوشته شده در دوره كلاسيك ايران نيست كه بخشى از آن به علم تشريح اختصاص داده نشده باشد .\r\nاغلب رسالات و مقالاتى كه دربارهء تشريح نوشته شده‌اند مبتنى بر نظريات جالينوس است كه در زمان خلافت مامون از يونانى به عربى ترجمه شدند و پس از آن كه زبان فارسى دوباره مقام شايسته خود را در عالم علوم جهان اسلامى بازيافت اين كتب ترجمه‌شده به عربى به فارسى برگردانده شدند و نمونه‌اى از اين كتب كتاب الفرق است . ابن الاخوه معتقد است كه كتاب  De Ossibus ad Tirones  « 2 » جالينوس مهمترين كتابى است كه دربارهء تشريح و جراحى نوشته شده است و با آگاهى كامل به مطالب اين كتاب جراح به خوبى پى مىبرد كه عضله ، سرخ‌رگ ، سياهرگ و اعصاب بدن چه هستند و وقتى دملى حادث گرديد و يا در محلى خون‌ريزى شد چه بايد بكند » .\r\nمتاسفانه بايد گفت كه نظريات جالينوس و كتبى كه از روى نظريات او به رشته تحرير درآمده‌اند بيش از آن كه يك كتاب درسى باشند نوعى كتاب كالبدشناسى مقايسه‌اى هستند .\r\nخود جالينوس نيز به اين نقص كتاب و نظريات خويش واقف بود و به شاگردان خود توصيه كرده است كه شخصا به تحقيق بپردازند و كارهاى بديع ارائه دهند . اما پيروان او اين توصيه را به كلى ناديده گرفتند .\r\nتشريح عملى جالينوس مبتنى بر تشريح اندام‌هاى ميمون ، خرس و خوك است . پزشكان مسلمان دوره خلافت نيز بيش و كم همين راه را پيمودند و مطالب زير دال بر اين مدعا است .\r\n« يوسف گفت در ماه رمضان سال دويست و بيست و يك جرجه بن زكريا بزرگ خاندان نوبه به سامره آمد و هدايائى براى معتصم آورد كه يكى از آن‌ها ميمونى بزرگ بود .\r\nمن در نيمهء دوم ماه شوال همان سال نزد يوحنا بودم و او را از آن كه به دربار نرفته بود سرزنش مىكردم زيرا ديده بودم كه سلمويه و بختيشوع و جرجيس هنگامى كه در دربار بودند صله دريافت داشتند . در اين خلال غلامى از ترك‌هاى خاصه وارد شد و ميمون بزرگى را كه براى معتصم هديه آورده بود همراه داشت . من به ياد ندارم ميمونى بزرگتر از آن ميمون ديده باشم .\r\nغلام به يوحنا گفت امير المومنين پيغام فرستادند اين ميمون را با ميمونى كه دارى و نامش حماحم است تزويج كن . يوحنا ماده ميمونى داشت كه نامش حماحم بود و ساعتى از آن دور نمىشد . يوحنا بسيار ناراحت شد و به فرستاده معتصم گفت : به امير المومنين بگو اين ميمون را براى آن نگاه داشته‌ام كه تشريح كنم و كتابى در تشريح به نام امير المومنين بنويسم\r\n\r\n\r\n","description":"","footnote":"\r\n( 2 ) - اين كتاب تحت عنوان منافع الاعضاء توسط حبيش به عربى برگردانده شده است ( مترجم )\r\n","page_name":" 154 ","page_number":176},
  {"content":"\r\n\r\nو آن طور نيست كه امير المومنين تصور كرده‌اند . من مىخواهم كتاب تشريحى بر منوال كتاب جالينوس تصنيف نمايم .\r\nميمون يوحنا جسما طورى بود كه رگ‌هاى بدنش و اين كه از كجا شروع شده و به كجا ختم شده بودند نمايان بود و اعصاب باريكى داشت .\r\nيوحنا گفت من نظرى به بزرگى و كوچكى ميمون ندارم ميمون را به حال خود گذارده‌ام تا بزرگ و چاق شود و چون به وضعى كه مورد نظرم هست برسد امير المومنين خواهد ديد كه چگونه آن را موضوع كتابى در تشريح قرار خواهم داد ، چنان كتابى كه در اسلام نوشته نشده باشد .\r\nيوحنا همان‌طور كه گفته بود عمل كرد و كتابى در نهايت زيبائى و فصاحت نوشت كه حتى دشمنانش وى را تحسين كردند « 3 » .\r\nيوحنا بن ماسويه در زمينهء تشريح داراى دو كتاب است كه يكى كتاب التشريح و ديگرى تركيب خلق الانسان و اجزائه و عدد اعضاء و مفاصله و عظامه و عرقه و معرفت اسباب الاوجاع نام دارد . مطلب فوق و نام كتاب‌هاى او از كتاب ابن ابى اصيبعه « 4 » اقتباس گرديده است و من نمىدانم كه آيا نسخى از كتب مزبور وجود دارد يا نه .\r\nممكن است اين‌طور تصور شود كه معاينه اجساد كسانى كه زير دست جراحان و يا پزشكان فوت مىشدند مىتوانست به كشف خطاهاى ناشى از اختلاف بين آناتومى انسان و حيوان كمك كند ولى متاسفانه بايد گفت كه از همان اوايل كار برداشت‌ها از مذهب اسلام در خلاف تائيد تشريح اجساد انسانى بود احتمالا تنها بررسى كه به عمل مىآمد اين بود كه نگاه مىكردند ببينند آيا مرگ شخص فوت‌شده به صورتى طبيعى بوده است و يا آن كه او را به قتل رسانده‌اند و تازه يك چنين امتحانى نيز خيلى سطحى صورت مىگرفت براى مثال زندانيانى كه در سياه‌چال‌هاى قصر خلفاى عباسى فوت مىشدند و مرگ اغلب ايشان به استناد شواهد موجود در اثر سل بوده است توسط قاضى شهر و يا شخص ديگرى بازرسى مىشد و او فقط به اين اكتفا مىكرد كه ريش مرد را گرفته و مىكشيد و بعد اعلام مىداشت كه مرگ طبيعى بوده است .\r\nدر ايران قبل از اسلام يعنى در دوره ساسانيان تسهيلاتى از اين نظر براى جراحان و اطبا در نظر گرفته بودند به اين صورت كه اجساد افراد محكوم به اعدام را پس از اجراى حكم در اختيار دانشمندان مىگذاشتند تا آن را تشريح كنند به همين ترتيب كسانى كه اجساد را موميائى مىكردند نيز اطلاعاتى از علم تشريح داشتند . اين افراد همه از طبقات نجبا و اشراف بودند و براى موميائى كردن اجسادى كه به ايشان سپرده مىشد مغز و امعاء و احشاء او را\r\n\r\n\r\n","description":"","footnote":"\r\n( 3 ) - اين قسمت به جاى ترجمه از متن انگليسى عينا از ترجمه كتاب عيون الانباء فى طبقات الاطبا نوشته ابن ابى اصيبعه ترجمه سيد جعفر غضبان نقل شده است ( مترجم )\r\n( 4 ) - عيون الانباء فى طبقات الاطباء ( مترجم )\r\n","page_name":" 155 ","page_number":177},
  {"content":"\r\n\r\nبيرون مىآوردند و براى بيرون آوردن مغز ( بدون اين كه آسيبى به جمجمه برسد ) وسيله خاصى كه از نقره درست مىشد اختراع كرده بودند . سر زندانيان معروف را نيز پس از كشتن و قبل از گذاردن به معرض تماشاى عامه تزئين مىكردند مثلا سليمان طولونى حاجب قاهر خليفهء عباسى سرمونس را پس از آن كه به دست خليفه مقتول گرديد « تزئين » كرد و از روى كنجكاوى تصميم گرفت مغز او را وزن كند . طولونى نوشته است كه مغز سرمونس شش رطل يعنى حدود دو كيلو و صد گرم بود كه به ميزان قابل توجهى بيشتر از حد طبيعى است .\r\nسال‌ها بعد ابن النفيس در كتاب خود به نام تفسيرى بر تشريح ابن سينا مىنويسد : « من نمىتوانم مطالب تازه‌اى به آنچه كه در اين باب ( منظور تشريح اندام‌هاى مختلف بدن انسان است - مترجم ) نوشته شده است اضافه كنم زيرا منع مذهبى و احساسات انسان دوستى خودم مانع از آن مىگردد كه دست به تشريح اجساد بزنم و به همين دليل است كه مجبورم مطالب خود را درباره اندام‌هاى مختلف بدن انسان بر مبناى همان مطالبى قرار دهم كه پيشينيان نوشته‌اند » و اين همان وضعى است كه تا دوره صفويه هم ادامه داشت زيرا فرير در كتاب خود به نام ياداشت‌هائى از ايران مىنويسد :\r\n« قوانين ايشان تشريح مردگان را منع مىنمايد و به اين دليل علماى ايشان تلويحا به همان مطالبى استناد مىجويند كه كالبدشناسان قديمى گفته و نوشته‌اند و باوجود اين چيزى را از دست رفته نمىدانند و در نتيجه كميت ايشان در عمل لنگ و دانش نظرى ايشان طوطىوار است » . براى ما مشكل است كه نسبت به مخالفت فقها با تشريح بدن مردگان و چگونگى تدريس عملى اين رشته در مدارس قضاوت صحيحى به عمل بياوريم اما به‌هرحال مىدانيم كه در دورهء صفويه يك چنين مخالفتى وجود داشته است و اين مخالفت هم به قدرى شديد بوده كه تا چند سال بعد از آشنائى با طب غرب نيز اثراتى از آن در نوشتجات به چشم مىخورد . براى مثال در سال 1353 ( 1313 شمسى ) آقاى دكتر بختيار كه تحصيلات خود را در ايالات متحده تمام كرده و رئيس دانشكده طب دانشگاه تهران بود « 5 » براى اولين بار درس تشريح را جزو دروس دانشكده مزبور قرار داد و قرار بر اين شد كه چند استاد آمريكائى به تدريس آن مشغول شوند اما اين درس چندان نتيجه چشمگيرى نداشت زيرا هيچ نعشى براى كار در اختيار استادان و دانشجويان قرار نمىگرفت و دويست دانشجوى رشته طب مطالب زيادى راجع به اين درس فرا نمىگرفتند . به علاوه اندكى بعد بنابه دستور وزير امور داخله « 6 » تدريس درس مزبور به كلى متوقف شد زيرا « از آن واهمه دارم كه روحانيون تهران به يك چنين فعاليت‌هاى غير مذهبى اعتراض كنند و غائله‌اى برپا بشود » .\r\nبه اين ترتيب از دانشجويان دورهء صفويه خواسته مىشد تا مطالب مربوط به تشريح را از روى خلاصهء كتب عربى و يا راحت‌تر از آن از روى دو كتابى كه به فارسى نوشته شده بود\r\n\r\n\r\n","description":"","footnote":"\r\n( 5 ) - تا آنجا كه بنده اطلاع دارم در آن تاريخ يعنى از 1312 تا 1318 مرحوم دكتر لقمان الدوله ادهم رياست دانشكده طب را كه در آن ايام مدرسه طب ناميده مىشد به عهده داشتند ( مترجم )\r\n( 6 ) - محمود جم ( مترجم )\r\n","page_name":" 156 ","page_number":178},
  {"content":"\r\n\r\nفرا بگيرند . از روى نسخ خطى متعددى كه از اين دو كتاب باقى مانده است مىتوان منطقا چنين نتيجه گرفت كه كتب مزبور در آن دوره به همان اندازه رواج داشتند كه مثلا كتاب تشريح‌گرى « 7 » امروز رواج دارد .\r\nيكى از اين دو كتاب كه قديمىتر است مختصر در علم تشريح نام دارد و تاليف عبد المجيد بيضاوى است . اين كتاب در سال 620 نوشته شده و مشتمل بر شش باب مىباشد كه به ترتيب دربارهء استخوان‌ها ، اعصاب ، سياه‌رگ‌ها ، سرخ‌رگ‌ها ، عضلات و پوست مىباشند .\r\nكتاب دوم صد سال بعد نوشته شده و آشكارا مبتنى بر مطالب مختصر در علم تشريح است .\r\nاين كتاب تشريح منصورى نام دارد و تاليف منصور بن محمد بن فقيه الياس مىباشد .\r\nهر دو كتاب فوق الذكر مصور هستند و اغلب تصاويرشان نيز رنگى مىباشد و در بسيارى از كتب ديگر از قبيل « كتاب تصاوير تشريح » تا قبل از وساليئوس « 8 » مورد اقتباس قرار گرفته‌اند و خود من نيز دو عدد از آن‌ها را كه داراى توضيحات كامل در متن عكس مىباشند در كتاب تاريخ پزشكى ايران « 9 » به چاپ رسانده‌ام .\r\nآنچه كه در اين دو كتاب نوشته شده است حد اكثر مطالبى است كه دانشجويان دورهء صفويه مىتوانستند از علم تشريح بياموزند اما از نظر استفاده خاصى كه از آن‌ها مىبردند جز اين كه به زبان فارسى بودند و مىشد به راحتى به مطالعهء آن‌ها پرداخت حاوى مطلبى بيشتر و جامع‌تر از آنچه كه سال‌ها قبل توسط ابن سينا و رازى نوشته شده بود نبودند . به اين ترتيب علم تشريح مغاير با سنت‌ها و نظر فقها بود و شايد چندان اغراق‌گوئى نكرده باشيم اگر بگوئيم كه علم تشريح از دورهء جالينوس تا آن زمان هيچ پيشرفتى نكرده بود و طبيعى است استفاده‌اى كه مىشد از علم تشريح در يك چنين حدى در كارهاى جراحى به عمل آورد نمىتوانست چندان زياد و مهم باشد .\r\nيكى از مشكلات بزرگى كه كالبدشناسان آن دوره با آن مواجه بودند كشف تعداد صحيح استخوان‌هاى بدن انسان بود . حقيقت امر اين است كه براى اين سئوال جواب صددرصد مشخصى وجود ندارد زيرا تعداد استخوان‌ها با ازدياد سن تغيير پيدا مىكند مثلا استخوان كشكك به هنگام تولد وجود ندارد ولى بعدا به تدريج پيدا مىشود و يا استخوان‌هائى كه ابتداء جدا از هم به نظر مىرسند به تدريج به يكديگر جوش مىخورند و استخوان‌هائى كه به نام كنجدى معروف هستند به وجود مىآيند . ابن الاخوه اظهار مىدارد كه براى يك جراح شكسته‌بند اطلاع از تعداد صحيح استخوان‌هاى بدن نهايت ضرورت را دارد . او به علاوه بايد به اندازه و شكل استخوان‌ها نيز واقف باشد تا به اين وسيله « اگر استخوانى بشكند و يا از جا دربرود بتواند آن را درمان كند و در محل خودش قرار دهد و آن را به شكل و وضع اوليهء خود دربياورد » .\r\n\r\n\r\n","description":"","footnote":"\r\n( 7 ) -  Gray's Anatomy \r\n( 8 ) -\r\n The Principles of Anatomic Illustration Before Vesalius \r\n( 9 ) - كتاب تاريخ پزشكى ايران توسط مترجم همين كتاب ترجمه و تحشيه شده است .\r\n","page_name":" 157 ","page_number":179},
  {"content":"\r\n\r\nيكى از قديمىترين و در عين حال نسبتا صحيح‌ترين ارقامى كه براى تعداد استخوان‌هاى بدن ذكر گرديده است رقم 248 است . مىگويند يهودىها براى دست يافتن به تعداد صحيح استخوان‌هاى بدن انسان تصميم گرفتند زن محكوم به مرگى را از راه انداختن او به داخل ظرف آب جوش اعدام كنند و به اين ترتيب موفق شدند « بدون اين كه مرده‌اى را تشريح كرده باشند گوشت را از استخوان بدن يك انسان جدا سازند » و استخوان‌هاى آن را بشمارند آن‌ها پس از شمارش استخوان‌ها اعلام كردند كه تعداد آن معادل اسم منزل اوليه انسان است و از آنجا كه منزل اوليه انسان رحم است و رحم با حساب ابجد معادل 248 مىشود پس تعداد استخوان‌هاى بدن برطبق شمارش ايشان 248 عدد بوده است .\r\nكالبدشناس معروف هبت الله بن جامع اين رقم سنتى و قديمى را قبول دارد منتها اضافه مىكند كه : « اين تعداد به غير از استخوانى كه شبيه حرف لانداى يونانى بوده و در دهانهء حنجره قرار دارد و استخوانى كه در قلب واقع مىباشد « 10 » و برخى استخوان‌هاى ريز ديگر كه به علت كوچكى كنجدى ناميده مىشوند و در مفاصل انگشتان دست و پا قرار دارند مىباشد » .\r\nدر اين اظهارنظر دو نكته وجود دارد كه بايد راجع به آن‌ها بيشتر صحبت كنيم اول استخوانى كه شبيه حرف لانداى يونانى است بلاشك همان استخوان لامى حنجره مىباشد كه بيشتر شبيه به حرف  ( U )  است و فقط در حيوانات شبيه به حرف لانداى بزرگ مىباشند . دوم استخوان قلب است كه در انسان ديده نمىشود و اين حقيقتى است كه ابن سينا و جالينوس نيز به آن واقف بودند اما كالبدشناسان ايرانى اغلب به وجود آن اعتقاد داشتند .\r\nدر سراسر دورهء كلاسيك عدد سنتى 248 تعداد صحيح استخوان‌هاى بدن انسان دانسته مىشد تا جائى كه منصور نيز آن را قبول دارد ، توددهم همان را ذكر مىنمايد و اين اعتقاد همچنان ادامه داشت تا اين كه در اوايل دورهء صفويه موضوع يك‌بار ديگر مورد توجه دانش‌پژوهان قرار گرفت براى مثال غياث الدين در بخش تشريح كتاب خود مىنويسد كه به درستى معلوم نيست جمجمه از چند قطعه استخوان درست شده است و يا اين كه استخوان‌هاى لگن خاصره را به چند قسمت مىتوان تقسيم كرد به اين ترتيب عدد 248 يك رقم سنتى و قديمى است و مبناى علمى ندارد . شيخ سعدى شاعر نامدار شيرازى نيز در يكى از اشعار خود عدد دويست را ذكر كرده است اما من نمىدانم كه ذكر اين رقم ضرورت شعرى داشته است يا نه .\r\nمن تصور مىكنم كه او فقط مىخواسته است يك رقم بزرگ را بازگو كرده باشد .\r\nمنصور و غياث الدين هر دو از جانب‌داران نظر سنتى وجود استخوان قلب بودند و غياث الدين در اين باب نوشته است : « در زير قلب ناحيه‌اى بسيار سفت و استخوان مانند از غضروف وجود دارد كه آن را قاعدهء قلب مىنامند » .\r\nاز نظر اعصاب جراحان دورهء صفويه رشته‌هاى عصبى را اندامى شبيه شريان و وريدها مىدانستند . از نظر آن‌ها سه سلسله وجود داشت كه مانند شبكه سراسر بدن را در\r\n\r\n\r\n","description":"","footnote":"\r\n( 10 ) -  Os cordis \r\n","page_name":" 158 ","page_number":180},
  {"content":"\r\n\r\nبدن مىگرفتند و به علت شباهت ظاهرى زيادى كه باهم داشتند قاعدتا مىبايست داراى فعاليت مشابه نيز باشند . اين سه سلسله عبارت بودند از شريان‌ها ، وريدها و اعصاب . شريان‌ها و وريدها آشكارا مجوف بودند و به ترتيب جوهر حيات را از مغز و جوهر طبيعت را از جگر به سراسر بدن مىرساندند و بر مبناى قياس رشته‌هاى عصبى نيز مىبايست مجوف بوده و حامل نوعى جوهر باشند و از آنجا كه اعصاب از مغز حرام منشعب مىشوند پس اين جوهر روح بود كه در آن‌ها جريان داشت و آن‌ها آن را از مغز و نخاع به سراسر بدن مىرساندند . منصور مىگويد كه برخى از رشته‌هاى عصبى مثل عصب چشم كه حاوى روح رويت است آشكارا لوله‌اى شكل هستند و محتوا دارند اما مجوف بودن برخى ديگر اين‌چنين بارز نيست و جوهر روح در آن‌ها « مثل آب در گل يا روغن در دانه بادام » جريان دارد .\r\nدر آن ايام تشريح اعصاب اصلى به درستى صورت گرفته بود . طبيعى است كه اينك در باورها و معلومات ايشان اشتباهاتى نيز به چشم مىخورد اما اين اشتباهات همه آن‌هائى هستند كه كالبدشناسان در سال‌هاى خيلى بعد به وجود آن پى بردند و به عبارت ديگر كشفياتى هستند كه در طى سال‌هاى اخير به عمل آمده‌اند . منصور معتقد بود كه اعصاب جمجمه‌اى هفت رشته مىباشند درحالىكه تعداد آن‌ها اينك به دوازده عدد رسيده است و يا اين كه او تصور مىكرد كه مهرهء دنبالچه يك رشته عصبى است و در نتيجه اعصاب نخاعى راسى و يك رشته زوج و يك رشته فرد مىدانست .\r\nشناخت عضلات به مراتب مشكل‌تر از شناخت اعصاب و استخوان‌ها بود درحالىكه از نظر جراحى اهميت به مراتب بيشترى از استخوان‌ها و اعصاب داشت . جراحان دورهء صفويه از چگونگى قرار گرفتن عضلات ، تعداد آن‌ها و عملكرد واقعى اغلب آن‌ها اطلاعات سطحى و مبهمى داشتند . دوبوآ « 11 » كالبدشناس فرانسوى براى اولين بار در سال 1515 ( 921 ه . ق . ) اقدام به نام‌گذارى عضلات كرد و تا قبل از او و حتى تا مدتى بعد از او رسم بر اين بود كه مىگفتند كه در فلان قسمت از بدن اين تعداد يا اين تعداد عضله بايد وجود داشته باشد . منصور فقط به ذكر ساختمان كلى عضلات و آن تعدادى كه ظاهرا با چشم ديده مىشوند پرداخته است و شكلى كه براى آن كشيده است سخت اشتباه‌آميز است .\r\nتعداد عضلات بدن انسان مثل تعداد استخوان‌هاى بدن مورد بحث و شك و ترديد بود .\r\nكالبدشناسان دوره صفويه اصلا آن را ناديده گرفته‌اند ، و غياث الدين در اين باره چنين اظهار نظر مىكند :\r\n« و اكثر اطباء در عدد عضله اختلاف دارند مجموع عضل در پيش صاحب كامل الصناعه پانصد و پنجاه و چهار است و در پيش شيخ الرئيس پانصد و هفتده است و در جوامع جالينوس پانصد و بيست و هفت است و در كتاب تشريح الاعضاء جالينوس پانصد و بيست و نه است و در كتاب منافع الاعضاء جالينوس پانصد و هجده است و در كتاب ذخيره نيز پانصد و هيجده است . . . . خواجه ابو القسم ( قاسم ) در شرح كتاب منافع الاعضاء مىگويد كه من سخنهاى\r\n\r\n\r\n","description":"","footnote":"\r\n( 11 ) -  Dubois \r\n","page_name":" 159 ","page_number":181},
  {"content":"\r\n\r\nيك پزشك دوره صفويه\r\n\r\n","description":"","footnote":"","page_name":" 160 ","page_number":182},
  {"content":"\r\n\r\nجالينوس را در هر كتاب گفته است در عدد اين عضلات مذكور با يكديگر تطبيق نتوانستم كرد » « 12 » .\r\nآنچه در فوق نوشته شده است در واقع تمام مطالبى است كه كالبدشناسان ايرانى دوره صفويه مىتوانستند دربارهء عضلات بدن انسان بگويند . به علاوه نحوهء رسيدن خون به اين عضلات ، رشته‌هاى عصبى موجود در آن‌ها و حتى عملكرد آن‌ها نيز همه و همه بدون شرح و توصيف باقى مانده بود .\r\nبرداشت كالبدشناسان دورهء مورد بحث از دستگاه گردش خون موضوعى است كه بايد مفصل‌تر از ساير اندام‌ها و دستگاها راجع به آن بحث بشود زيرا هيچ جراحى در كار خود متبحر به حساب نمىآمد مگر اين كه دقيقا از محل عبور رگ‌هاى اصلى بدن اطلاع مىداشت . اما از سوى ديگر عدم اطلاع كامل ايشان از چگونگى گردش خون در بدن و رگ‌ها به ميزان قابل ملاحظه‌اى از اهميت اين وقوف كامل مىكاهد . جراحان دورهء صفويه تصور مىكردند كه حركت خون در شريان‌ها و وريدها از هم مجزا است و هر كدام از يك عضو معين سرچشمه مىگيرند و عملى خاص خود انجام مىدهند و بسيارى را نيز عقيده بر اين بود كه اين دو در هيچ كجا رابطه‌اى باهم ندارند\r\nمكتب پزشكى اسلام معتقد بود كه خون در شريان‌ها و وريدها در يك جهت از مركز خود به قسمت‌هاى مختلف بدن جريان دارد و چون اين ماده ( اعم از آن كه در شريان‌ها حركت مىكرد و يا آن كه در وريدها جريان داشت - مترجم ) نوعى غذا است و هر قدر از مركز خود دور تر مىگردد بيشتر به مصرف مىرسد و كمتر مىشود و به همين دليل هم رگ‌هائى كه از مركز خود دور تر هستند باريك‌تر مىباشند . كالبدشناسان اسلامى معتقد بودند كه مركز وريدها جگر و مركز شريان‌ها قلب است .\r\nدر بين رگ‌هاى بدن رگ‌هاى محيطى مورد بررسى بيشترى قرار گرفته بودند زيرا از نظر فصادى و حجامت وقوف كامل به وضع و محل آن‌ها كمال ضرورت را داشت اما اطلاع ايشان از رگ‌هاى قسمت‌هاى درونى بدن چندان زياد و صحيح نبود .\r\nهمان‌طور كه گفته شد كالبدشناسان و جراحان معتقد بودند كه تمام وريدها اعم از محيطى يا داخلى از جگر سرچشمه گرفته و خون حاوى جوهر طبيعت را از اين عضو به قسمت‌هاى مختلف بدن مىرسانند و در ميان آن‌ها فقط يكى مستثنى بود و آن هم وريدى بود كه اعراب آن را « وريد شريانى » ناميده بودند و ما اينك آن را وريد ريوى مىناميم . ظاهرا اين‌طور به نظر مىرسد كه رگ‌هاى منتهى به ريه‌ها از قديم الايام اشكالاتى در تئورىهاى مربوط به عروق و خون به وجود آورده بودند زيرا كالبدشناسان اولا مىدانستند كه از هريك از شريان‌ها و وريدهاى ريوى در هر طرف دو رشته وجود دارد و در ثانى انتهاى وريد ريوى نه تنها با جگر هيچ رابطه‌اى ندارد بلكه مستقيما به قلب ختم مىشود و به اين ترتيب اين سئوال برايشان مطرح مىشد كه خون موجود در اين رگ حاوى چه نوع جوهرى است ؟\r\n\r\n\r\n","description":"","footnote":"\r\n( 12 ) - نقل از مرآت الصحه غياث ابن محمد اصفهانى ( مترجم )\r\n","page_name":" 161 ","page_number":183},
  {"content":"\r\n\r\nابن سينا و متعاقب او منصور معتقد بودند كه وريدهاى ريوى به اين دليل دو رشته هستند كه بايد دو كار متفاوت را انجام بدهند . كار اول آن‌ها اين است كه بايد خون را جهت تغذيه به ريه‌ها ببرند و كار دومشان رساندن خون به اين عضو براى هواگيرى است .\r\nيكى ديگر از اشكالاتى كه كالبدشناسان از نظر عروق و گردش خون با آن مواجه بودند اين بود كه مىديدند مشابه رگى كه در سمت راست خون را از قلب به جگر مىرساند در سمت چپ نيز ديده مىشود . اين رگ براى چه بود و چه مىكرد ؟ ابن سينا معتقد بود كه راهى بطن چپ قلب را به بطن راست وصل مىكند . جالينوس كه به طور حتم تعداد زيادى قلب انسانى را مورد مطالعه قرار داده بود مىدانست كه يك چنين راهى وجود خارجى ندارد و در نتيجه معتقد بود كه اين راه يك راه غير قابل رويت است . عقايدى از اين قبيل در جهان طبابت رواج داشت تا اين كه سرانجام يك طبيب دانشمند خط بطلان بر روى آن‌ها كشيد و سيصد سال قبل از ويليام هاروى گردش خون كوچك را كشف و چگونگى آن را در كتاب خود بازگو كرد . اما اين نظر هرگز چنان كه بايد و شايد مورد توجه قرار نگرفت و پزشكان ايرانى دورهء صفويه كماكان پيرو نظريات سنتى قديمى بودند .\r\nعلا الدين على القرشى معروف به ابن النفيس در نزديكى دمشق پا به عرصه وجود گذاشت و به هنگام تحصيل علم طب كتب تشريح ابن سينا و جالينوس را مورد مطالعه دقيق و بررسى مخصوص قرار داد و نتايج حاصله را در كتاب مشهور خود به نام موجز القانون نوشت . آنچه در اين كتاب نوشته شده است از نظر دانشجويان آن دوره به قدرى عملى بود كه به زودى رواج فراوان پيدا كرد . كتاب مزبور به زبان فارسى ترجمه و در سال 1243 در كلكته و در حدود سال‌هاى 1315 تا 1320 هجرى قمرى در تهران چاپ شد . ابن النفيس در سال 687 در قاهره وفات يافت . او درباره جريان خون كوچك در كتاب خود چنين مىنويسد :\r\nپس از آن كه خون در بطن راست تصفيه شد ، بايد به بطن چپ كه در آن مايه حيات تشكيل مىشود برود ، اما بين اين دو رابطه‌اى وجود ندارد ، از آنجا كه جنس قلب در اين محل سخت است بر خلاف آنچه كه برخىها نوشته‌اند راهى مرئى بين آن دو قسمت وجود ندارد و يا چنانچه جالينوس مىگويد راهى غير مرئى هم براى جريان خون وجود ندارد ، اما اين خون پس از آن كه تصفيه شد بايد از طريق شريان ريوى به ريه‌ها برود و در آنجا پخش بشود و با هوا مخلوط شود تا آخرين قطرات آن هم تصفيه گردد .\r\nسپس اين خون مخلوط شده با هوا از طريق وريد ريوى به بطن چپ دل بازمىگردد تا با مايه حيات مخلوط گردد ، بقيه خون هم كه كمتر تصفيه شده است به مصرف تغذيه ريه مىرسد ، و به همين دليل هم مىباشد كه بين اين دو رگ ( منظور سرخرگ و سياهرگ ريوى است ) مجارى قابل رويتى وجود دارد .\r\nبا ابراز يك چنين نظريه‌اى ابن النفيس كاشف حقيقت بزرگى در عالم پزشكى مىگردد و با عنوان ساختن آن با نظريات غلط جالينوس و ابن سينا در اين زمينه به مقابله مىپردازد با وجود اين بسيارى از اطبا و نويسندگان بعدى از جمله منصور ترجيح دادند كه از نظريه\r\n\r\n","description":"","footnote":"","page_name":" 162 ","page_number":184},
  {"content":"\r\n\r\nاشتباه ابن سينا پيروى كنند و حتى منصور با تاسى جستن به آنچه كه ابن سينا نوشته است قلب را داراى سه بطن مىداند و بطن سوم را كه كوچكتر از دو بطن اصلى و بين آن دومى دانسته است دهليز مىنامد تا بازگوكنندهء نقش رابط آن بين دو بطن ديگر باشد .\r\nبه دانشجوى دورهء صفويه ياد داده مىشد كه نقش اساسى شريان‌ها رساندن هوا و جوهر حيات به قسمت‌هاى مختلف بدن است به علاوه به اين موضوع نيز اعتقاد داشتند كه در شريان‌ها خون هم جريان دارد و ضربان نبض در آن‌ها همگام با طپش قلب است . اطباى اين دوره هم‌چنين مىدانستند كه قلب جداشده از بدن مىتواند تا مدتى با نيروى خود بطپد . از سال‌ها قبل جرجانى اعلام كرده بود كه چگونه اگر قلب حيوانى بلافاصله از بدن او خارج گردد تا مدتى در خارج از قفسه سينه به طپش خود ادامه مىدهد « 13 » . و با توجه به اين حقيقت چنين نتيجه مىگيرد كه در قلب نيروى حياتى مستقلى وجود دارد و بعد همين نيرو را به شريان ها نيز تعميم مىدهد مىنويسد :\r\n« و ببايد دانستن كه حركت همه شريان‌ها با حركت دل برابر باشد و هيچ دو حركت يعنى حركت شريان و حركت دل از يكديگر پيشتر و پستر نباشد لاكن هم‌چنانك هرگاه كه اصل درخت بجنبد شاخ‌هاى آن نيز بجنبد حركت دل هم‌چنان برابر باشد از بهر آنك شريان‌ها شاخهائى است كه از دل رستست .\r\nهرگاه كه اندر عضوى به سبب جراحتى يا دملى يا غير آن حرارتى فزوده باشد شريانى كه بدين حرارت يا دمل نزديك باشد حركت بيشتر و زودتر از حركت دل و ديگر شريان‌ها كند . بسبب آن عارض و شريانهائى كه حال ايشان با حال دل برابر باشد حركت ايشان با حركت دل برابر باشد و بگرديدن حركت شريان اين عضو كه آن عارض در وى است دليلى است بر آنك همه شريان‌ها به طبع خويش حركت كنند اگرچه حركت ايشان با حركت دل برابر است و تبع آن است و اگر حركت شريان‌ها به طبع خويش نبودى حركت شريان عضوى كه اندروى عارضه‌اى افتاده است مخالف حركت ديگر شريان‌ها نگشتى و چون حركت اين شريان زودتر و بعدد بيشتر مىشود دانيم كه حركت اين شريان به طبع خود اوست « 14 » .\r\nجرجانى به رغم متكى بودن به حقايق عينى در گفته‌هاى خويش به بحث در اطراف اين موضوع ادامه مىدهد و چنين نتيجه مىگيرد كه در شريان‌ها جز نبض و جريان خون وجود ندارد . برطبق نظريهء او انقباض قلب و پيدايش نبض كه با انگشت دست قابل احساس مىباشد بر خلاف آنچه كه برخى معتقدند به علت جريان يافتن خون در شريان‌ها نمىباشد بلكه اين حركت يعنى نبض به علت ورود هوائى است كه قلب به هنگام انبساط خود از ريه‌ها دريافت\r\n\r\n\r\n","description":"","footnote":"\r\n( 13 ) - آنجا كه مىگويد : از بهر آن كه معدن حرارت و معدن تولد روح است ، قوت زندگى او بدان حد است كه اگر حيوانى بكشند و زود دل او بيرون گيرند تا ديرگاه از وى حركت مىتوان ديد ( مترجم )\r\n( 14 ) - اين قسمت به‌جاى ترجمه از متن انگليسى عينا از روى نسخه خطى ذخيره خوارزمشاهى اهدائى مرحوم محمد مشكوه به كتابخانه مركزى دانشگاه نقل شده است .\r\nدر متن انگليسى خلاصه‌اى از مطالب فوق آورده شده است ( مترجم )\r\n","page_name":" 163 ","page_number":185},
  {"content":"\r\n\r\nداشته سپس به هنگام انقباض آن را از طريق شريان‌ها به تمام بدن مىفرستد . پيروى از يك چنين نظريه‌اى يعنى اعتقاد به اين كه وظيفه اصلى شريان‌ها رساندن هوا به بدن است بود كه پزشكان ايرانى را با وجود نزديكى عجيبى كه به كشف جريان خون پيدا كرده بودند از دستيابى به اين راز بزرگ باز داشت .\r\nبه راستى نمىدانيم كه چرا ايرانىها موفق به كشف جريان خون نشدند على الخصوص كه مشاهده مىكنيم برخى از پزشكان حتى به وجود رابطه بين شريان‌ها و وريدها نيز پى برده بودند براى مثال على بن عباس اهوازى كه از پزشكان تراز اول شيراز محسوب مىگشت و در اواسط قرن چهارم زندگى مىكرد در كتاب خود راجع به خون و عروق چنين مىنويسد :\r\n« . . . و شما بايد بدانيد كه به هنگام انبساط به علت خلائى كه ايجاد مىشود آن عروق نبض‌دارى « 15 » كه در نزديكى قلب قرار دارند هوا و خون تصفيه‌شده را از قلب مىكشند چه به هنگام انقباض از خون و هوا تهى مىشوند اما به هنگام انبساط دوباره از خون و هوا مملو مىگردند . از اين رگ‌ها آن‌هائى كه به سطح بدن نزديك هستند هوا را از جو اطراف بدن مىگيرند اما آن‌هائى كه در داخل بدن و بين قلب و پوست واقع شده‌اند داراى اين خاصيت هستند كه مىتوانند بهترين و رقيق‌ترين خون‌ها را از رگ‌هاى بدون نبض « 16 » بگيرند و براى همين منظور است كه در رگ‌هاى بدون نبض راه‌هاى ارتباطى با رگ‌هاى نبض - دار وجود دارد و دليل اين امر نيز آن است كه وقتى شريانى قطع مىگردد خون داخل وريد نيز خالى مىشود » .\r\nو غياث الدين در اين باره مىنويسد :\r\n« انتهاى شاخه‌هاى اين رگ « 17 » مشابه شاخه‌هاى سياه‌رگى است كه وارد مغز مىگردد و دهانه آن‌ها به يكديگر مربوط مىشود » .\r\nدر مورد دستگاه گوارش و دفع ادرار من تصور نمىكنم كه پرداختن به جزئيات امر خيلى ضرورت داشته باشد زيرا وقوف به وضع و عمل آن‌ها براى يك جراح به اندازه رگ‌ها و استخوان‌ها اهميت نداشت . تشريح لكن خاصرهء زن را هم در بخش سوم كتاب جداگانه مورد بحث قرار داده‌ام . اندام‌هاى درونى بدن نيز از نظر جراحى و جراحان آن دوره واجد اهميت محسوب نمىگشت و به اين دليل من هم به بحث طولانى راجع به آن نمىپردازم .\r\nفكر باز و هوشيار ايرانىها به آنچه كه در فوق اشاره شد و احتمالا مىتوان آن را تشريح عملى ناميد بخش جديدى اضافه كرده بود كه مىتوان آن را تشريح نظرى و يا حتى تصورى خواند . از نظر عده‌اى از شرق‌شناسان ايرانيان مبتكر اين رشته از تشريح نيستند و آن را به جالينوس و متفكرين يونانى پيش از او نسبت مىدهند . به‌هرحال برطبق اين فرضيه تمام\r\n\r\n\r\n","description":"","footnote":"\r\n( 15 ) - منظور سرخ‌رگ‌ها است ( مترجم )\r\n( 16 ) - منظور سياه‌رگ‌ها است ( مترجم )\r\n( 17 ) - منظور شاه‌رگ سباتى است ( مترجم )\r\n","page_name":" 164 ","page_number":186},
  {"content":"\r\n\r\nاندام‌هاى بدن را مىتوان به دو دسته « اندام‌هاى رئيسه » و « اندام‌هاى مرئوسه » تقسيم كرد .\r\nابن سينا مىنويسد :\r\n« اندام‌ها مركبند و اجزاء تركيب‌دهنده مقاماتى دارند و آن‌ها كه زودتر خلقت مىيابند ارجح‌ترند » . حال كدام يك از اندام‌هاى بدن زودتر شكل مىگيرند موضوعى است كه طى ساليان متمادى مورد بحث و گفتگوى جنين‌شناسان ايرانى بوده است . به طور كلى چنين تصور مىشد كه اندام‌هاى رئيسه عبارتند از قلب كه مركز و معدن جوهر حيات است مغز كه مركز و معدن جوهر حركت و احساس است و جگر كه مركز و معدن جوهر تغذيه است .\r\nاندام‌هاى مرئوسه آن‌هائى هستند كه تحت فرمان و ارادهء يك اندام رئيسه قرار دارند و دستورات و فرامين را از او دريافت و يا به وى ابلاغ مىكنند . براى مثال ريه‌ها اندام مرئوسه قلب هستند زيرا خون و هوا را به آن رسانده و ابخرهء مضره را از آن مىگيرند .\r\nگروه ديگرى از كالبدشناسان اندام‌هاى بدن را به چهار دسته دهنده ، گيرنده ، هر دوگانه و هيچ‌گانه تقسيم مىكردند . در راس اندام‌هاى گروه اول قلب قرار مىگرفت كه جوهر حيات و روح را به تمام بدن مىرساند بدون اين كه در مقابل چيزى دريافت كند و نمونه بارز اندام‌هاى هيچ‌گانه استخوان‌ها بود كه جوهرى مستقل داشت و از هيچ اندامى نيرو نمىگرفت و هيچ چيزى به اندام‌هاى ديگر نمىداد .\r\nبسيارى از صفحات كتب پزشكى دورهء صفويه به بحث در اطراف يك چنين بحثى كه آن را تشريح تصورى خوانديم اختصاص داده شده است و طبيعى است آنچه در اين باره گفته و نوشته شده است صرفا جنبه تخيلى داشته و فاقد ارزش علمى است اما از نظر پزشكى آن دوره راهنماى مناسبى براى برخى از اعمال جراحى محسوب مىگشت براى مثال حكيم محمد مىنويسد :\r\n« وقتى جراحت يا سرطان ظاهر گرديد و زخم حاد شد جراحان مىگويند كه آن موضع را بايد قطع كرد به شرط آن كه آنچه كه قطع مىگردد اندام رئيسه نباشد » .\r\nاندام‌هاى بدن را به يك صورت ديگر كه تا حدودى مبتنى بر الهيات است نيز تقسيم مىكردند و اين تقسيم‌بندى از نظر بررسىهاى امروزى ما يعنى بررسى تاريخ پزشكى در دورهء صفويه تا حدودى واجد اهميت مىباشد زيرا به تدريج براى عمليات جراحى در بدن محدوديت‌هائى به وجود آورد كه دامنه آن تا سال‌ها بعد كشيده شد . در اين تقسيم‌بندى اندام‌هاى بدن به دو دسته عورت و شريف تقسيم مىشدند ( عورت همان لغتى است كه پس از رسوخ زبان فارسى در هند در گويش اردو به زن اطلاق گرديد - مترجم ) .\r\nاز نظر فقها عورت آن قسمت‌هائى از بدن است كه نبايد در معرض ديد ديگران قرار بگيرد . در مردها اين قسمت از ناف تا ران و در زن‌ها از گلو تا زانو و به قول بعضىها تا مچ پا است . اين تقسيم‌بندى و لزوم مخفى نگاه داشتن برخى اندام‌ها از ديگران كه عقايد و نظريات مذهبى نيز از آن پشتيبانى مىكرد موجب شد كه عمليات جراحى طب زنان كه گسترش و پيشرفت نسبتا زيادى پيدا كرده بود سخت متوقف و محدود بشود .\r\n\r\n","description":"","footnote":"","page_name":" 165 ","page_number":187},
  {"content":"\r\n\r\nيك چنين منعى آن‌قدر غير منطقى و غير علمى بود كه از همان به دو پيدايش با مخالفت شديد اطباء و بيماران مواجه گرديد و مخالفين موفق به جلب حمايت احمد بن حنبل كه يكى از چهار قاضى بزرگ شهر اصفهان و يكى از فقهاى تراز اول دورهء خود محسوب مىگشت شدند و او فتوا داد كه « به نظر وى طبيب محق است كه زن بيمار را معاينه كند و لو اين كه هيچ‌يك از بستگان بيمار حضور نداشته باشد و اگر ضرورت ايجاب كرد حتى مىتواند به عورت او نيز نظر باندازد » .\r\nاز آنچه رفت مىتوان نتيجه گرفت كه دانشجوى طب دورهء صفويه مجبور بود مجموعهء حجيم و معضلى از مطالب مربوط به تشريح را حفظ بكند و انجام يك چنين كارى با توجه به اين كه امكان تشريح بدن انسان برايش وجود نداشت واقعا مشكل و طاقت‌فرسا بود .\r\nعجيب‌تر آن است كه مىبينيم اين دانشجو اغلب اطلاعات خود را به صورت شفاهى كسب مىكرد زيرا براى بسيارى از ايشان امكان دستيابى به كتاب وجود نداشت و ازاين‌رو امتحانات نيز بسيار مشكل و در برخى موارد محال بود و شايد به همين دليل هم باشد كه مىبينيم حكيم محمد به هنگام بحث در اطراف شرايط يك جراح موضوع كالبدشناسى را چندان جدى نمىگيرد . او مىنويسد :\r\n« هركس كه مىخواهد به جراحى بپردازد بايد اطلاع كامل از سرتاپاى انسان داشته باشد او نبايد حسود و دروغ‌پرداز باشد چه حرفهء او كارى است بسيار مهم و هنرمندانه كه با گوشت و پوست و استخوان يعنى بريدن ، بخيه زدن به هم ، دوختن ، جا انداختن دررفتگىها و به هم وصل ساختن شكستگىها ، برداشتن غده‌ها و به هم پيوستن عضلا قطع‌شده سر و كار دارد جراح بايد از وضع عروق و داروهائى كه تجويز مىكند نيز اطلاع كامل داشته باشد او بايد بداند كه زخم را چگونه مىتوان التيام بخشيد و يا بايد بفهمد كه جراحت بدن يك آدم تب‌دار و يا در حال اغما تا چه حد پخته و رسيده است چه اغلب اتفاق افتاده است كه در اثر بىاطلاعى طبيب بيمار جان خود را از دست داده است » .\r\nدر پايان اين فصل شايد بىمناسبت نباشد بگوئيم كه ويليام هاروى رسالهء خود را درباره چگونگى جريان خون در بدن انسان در اواسط سلطنت شاه عباس كبير منتشر ساخت و تا آن موقع در اروپا اطلاعات زيادى دربارهء كالبدشناسى بدن انسان به دست آمده بود و اين امكان وجود داشت كه برخى از اين اطلاعات به دست جراحان ايرانى برسد . يك چنين اطلاعاتى ممكن بود از طريق هريك از اروپائيانى كه به ايران مىآمدند به اين كشور آورده شوند اما از شواهد امر چنين برمىآيد كه حتى يك قدم نيز در اين راه برداشته نشده است درحالىكه دانشمندان ايرانى و اروپائى در بسيارى از مسائل پزشكى پابه‌پاى هم و به موازات هم پيش مىرفتند بدون اين كه از پيشرفت‌هاى يكديگر اطلاعى داشته باشند .\r\n\r\n","description":"","footnote":"","page_name":" 166 ","page_number":188},
  {"content":"\r\n\r\n\r\nفصل سوم تخصص‌هاى جراحى و جراحىهاى كوچك\r\nاينك پس از كسب اطلاعات بيش و كم جامع از وضع يك جراح دورهء صفويه و نحوهء تحصيل و ميزان معلومات علمى و فقهى او به بحث در اطراف اين موضوع مىپردازيم كه اين شخص پس از گذراندن مراحل تحصيل و امتحان و احراز لقب « استاد » به چه نحو از معلومات خود بهره‌بردارى مىكرد و آن را چگونه به كار مىبست ؟\r\nانتظارات مردم آن ايام از جراح به مراتب بيش از امروز بود و اگر بخواهيم حدود اختيارات جراح را با يك جمله مشخص كنيم بايد بصوئيم كه درمان هر نوع ضايعه‌اى كه در آن به نحوى از انحاء پوست بدن بريدگى پيدا مىكرد به عهدهء جراح بود به اين ترتيب اين شخص نه تنها به درمان انواع زخم‌ها مىپرداخت بلكه معالجه بيمارىهائى نظير كفگيرك ، كوفت و حتى زردزخم نيز به عهدهء وى بود حكيم محمد در اين باره مىنويسد :\r\n« پس جراح بايد همه بيمارىها ، اورام داخلى و خارجى ، زخم‌ها و قرحه‌ها را بشناسد چه اغلب اتفاق مىافتد كه انسانى از يك زخم كوچك مىميرد فقط به اين دليل كه ماهيت آن تشخيص داده نمىشود » .\r\nطبيعى است كه وجود يك چنين دامنهء وسيع درمانى مستلزم آن بود كه جراح اطلاعاتى به مراتب بيشتر از آنچه كه مثلا براى جراحى ساده يك بادفتق و ياد آوردن يك غده لازم بود داشته باشد . اطلاعات دارودرمانى او نيز مىبايست در حد يك پزشك عمومى باشد و باز حكيم محمد مىنويسد :\r\n« او بايد با پرسش از استادان جراح ديگر بر اطلاعات خويش از داروها بيفزايد تا بداند براى هر كارى كه به آن مبادرت مىورزد چه داروئى بايد تجويز شود او هم‌چنين بايد طرز تهيهء مرهم‌ها اعم از پخته يا خام و سرد يا گرم را هم بداند و در گرفتن روغن از دانه‌هائى كه در حرفهء او به كار مىآيند و شستن و تميز كردن داروها تبحر داشته باشد چه اگر نادانسته داروئى را كه نبايد به بيمار خود بدهد تجويز كند و از تاثير آن بر اندام‌هاى انسانى بىاطلاع باشد ممكن است زخم را بدتر و وضع بيمار را وخيم‌تر كند » .\r\nو كمى بعد اضافه مىنمايد كه :\r\n« استاد جراح بايد مرهم و ضمادها را بشناسد و به روش كار خويش و به كار بردن وسايل جراحى آشنا باشد يعنى بداند كه كدام وسيله براى قطع و كدام يك براى بخيه زدن ، ميل\r\n\r\n","description":"","footnote":"","page_name":" 167 ","page_number":189},
  {"content":"\r\n\r\nزدن ، داغ كردن غده‌هاى متورم و نشتر زدن يك چنين غددى است . او بايد بداند كه چه موقع بيمار خود را از خوردن دوغ و غذاهاى ترش و سركه برحذر دارد چه تمام اين مواد براى زخم‌ها مضر هستند و در حقيقت ممكن است خطرناك باشند . استاد جراح بايد بداند كه در اين جهان بزرگ هر اتفاقى ممكن است به سهولت رخ بدهد » .\r\nالجزيه حتى از اين حد نيز پا فراتر مىگذارد و مىگويد جراح بدان جهت كه هم از وسيله جراحى استفاده مىكند و هم از دارو ، بر ساير كسانى كه به درمان مردم مىپردازند مزيت دارد هم‌چنان‌كه شيخ سعدى نيز در گلستان مىگويد :\r\n درشتى و نرمى به هم در بهشت * چو رگ زن كه جراح و مرهم نهست \r\nاز نظر شرايط اخلاقى يك جراح ، من لزومى به شاخ و برگ دادن به موضوع نمىبينم چه از نظر ايرانىها جراح بىدين و بىاعتقاد به اصول مذهبى موجود قابل اهميتى به شمار نمىآمد و باز حكيم محمد در اين باره مىگويد : « اولين وظيفه جراح به هنگامى كه زخمى را مىبندد ثناى پيامبر و بر طرف ساختن ترس بيمار است و لو اين كه وضع او وخيم باشد . او در عين حال بايد به اطرافيان بيمار بگويد كه چه دارد انجام مىدهد و هم‌چنان‌كه از خانه‌اى به خانه ديگر مىرود تا بيماران خود را معالجه كند بايد از احوال ايشان جويا شود » .\r\nبازتابى از آنچه كه ايرانيان از جراح توقع داشتند در كتاب هزار و يك شب آمده است و كسانى كه اين كتاب را خوانده‌اند مهربانىهاى خارق العاده جراحى را به خاطر مىآورند كه چگونه بر شاهزاده خانم دريابار رحم آورد و به خرج خويش دو جماز كرايه كرد و شاهزاده را به منزل خود برد و كمك كرد تا دوباره مقام از دست رفته خويش را بازيابد بدون آن كه توقع خاصى از خدمات خود داشته باشد چه مىبينيم كه بر خلاف داستان‌هائى از اين قبيل ، در پايان با وى ازدواج نمىكند .\r\nبدون شك اعتقاد به يك چنين اصولى بود كه موجب شد ايرانىها جراحان و پزشكان هيات‌هاى مذهبى را پذيرا گردند . سرجون شاردن در سال 1079 دربارهء اين افراد مىنويسد :\r\n« آن‌ها وجود خود را از راه پرداختن به طبابت و جراحى كه برخى از ايشان در انجام آن خبرگى تام دارند و در كار خود موفقيت فراوان كسب مىكنند لازم ساخته‌اند . آن‌ها از پاپ اجازه دارند كه در ازاى اين كار خود پول دريافت كنند و از داشتن يك چنين اجازه‌اى حد اكثر استفاده را به عمل مىآورند به طورى كه طبابت بزرگترين منبع درآمد ايشان شده است به اين افراد معمولا به عنوان دستمزد شراب ، غذا ، گاو و برده‌هاى جوان و حتى گاهى اسب هديه مىكنند و آن‌ها هروقت مايل هستند هركدام از هدايائى را كه لازم ندارند مىفروشند و يا آن‌ها را معاوضه مىكنند » .\r\nجراحان به تدريج در يكى از رشته‌هاى جراحى تخصص پيدا مىكردند و يكى از اين رشته‌ها شكسته‌بندى بود اما جراحى كه مىخواست استخوان‌هاى شكسته و دررفته را درمان كند مىبايست امتحان مخصوصى را مىگذراند و معلوم مىداشت كه از يك جراح عمومى\r\n\r\n","description":"","footnote":"","page_name":" 168 ","page_number":190},
  {"content":"\r\n\r\nاطلاعات بيشترى در زمينه استخوانبندى انسان دارد . او مىبايست كتاب ششم  Epitom  نوشته پل اجينائى را كه حنين ترجمه كرده بود « 1 » مىخواند و مطالب آن را فرا مىگرفت و اطلاعات خاصى از اسكلت انسانى كسب مىكرد .\r\nدر آن ايام شكسته‌بند را مجبر مىناميدند .\r\nشكسته‌بندى كار بسيار مشكلى محسوب مىگشت و بهاء الدوله مىنويسد « كسى كه مىخواهد شكسته‌بند ماهرى بشود بايد نزديك استاد متبحر به كارآموزى و تحصيل بپردازد و روش او را بارها به كار ببندد زيرا شكسته‌بندى نوعى جراحى است و خطرناك مىباشد » .\r\nتوصيه او كاملا بجاست زيرا شكسته‌بندهاى حقه‌باز نيز فراوان بودند ، افرادى كه از جمله ادعاهاى ايشان ، داشتن مايع معجزه‌آسائى بود كه بهبود شكستگىها را تسريع مىكرد . غياث الدين نيز به وجود يك چنين مايعى مومن بود زيرا مىبينيم كه نوشته است\r\n« . . . و ماء الجمه بهترين مشروبات بود كسر عظم را و آن آبى بود سياه بغايت متعفن و از شكم ماهى گيرند كه آن ماهى را جمه گويند و در بحر چين مىباشد و اگر صياد بر بدن آن ماهى چيزى زند در حال درست شود و از خواص آن يكى آن است كه هر عظم كه شكسته گردد مقدار دو مثقال در زمان درست شود اما بايد كه باز جاى بسته باشند و نگذارند كه به دندان رسد كه مضر است بدندان و علامت اين آب آن است كه چون مكسور بخورد در زمان احساس آن كند كه آن آب به موضع شكسته رسيده بلكه در زمان صحت يابد . فتبارك الله احسن الخالقين » .\r\nچنين تصور مىشد كه در دهدشت نيز داروئى با همين خاصيت يافت مىشود . از كوه‌هاى اين ناحيه نوعى قير طبيعى به دست مىآمد كه فوق العاده ارزشمند تلقى مىشد تا جائى كه حاكم آن محل عده‌اى را به نگهبانى از محلى كه ماده مزبور در آن به دست مىآمد گمارده و از فروش انحصارى آن عايدات فراوانى كسب مىكرد . گفته مىشد كه از اين ماده به خروسى كه پايش شكسته بود داده بودند و خروس در عرض 24 ساعت بهبودى كامل يافته بود . آلوس پزشك جراح انگليسى كه در ايران به سر مىبرد تصميم گرفت مادهء مزبور را روى مردى كه هر دو پايش شكسته بود امتحان كند . او در گزارش خود مىنويسد كه بيمار در تمام مدت درمان تب نكرد اما به اين موضوع اشاره‌اى نمىكند كه آيا استخوان‌هاى شكسته او زودتر از حد معمول به هم جوش خوردند يا نه .\r\nجراح شكسته‌بند نه تنها مىبايست اطلاعات كاملى از شكل و محل استخوان‌ها داشته باشد ، بلكه مىبايست به طرز كار مفاصل نيز وارد باشد تا بتواند اندام‌هاى دررفته را جا بيندازد و استخوان‌هاى شكسته را در وضعى كه به طور طبيعى دارند در جوار هم قرار دهد . الجزيه\r\n\r\n\r\n","description":"","footnote":"\r\n( 1 ) -  Epitom  به معنى رئوس مطالب و فهرست است و در فهرست كتب ترجمه‌شده بوسيلهء حنين در كتاب عيون الانباء فى طبقات الاطباء كتابى به اين نام و يا كتابى كه باب ششم آن دربارهء استخوان‌ها باشد مشاهده نشد ( مترجم )\r\n","page_name":" 169 ","page_number":191},
  {"content":"\r\n\r\nمىنويسد جراح شكسته‌بند را بايد از راه اطلاعاتى كه از جا انداختن اندام‌هاى دررفته ، جفت كردن استخوان‌هاى شكسته و به هم وصل كردن اعضاى منفصله و نحوهء بستن اين اعضا دارد بازشناخت . در برخى از كتب جراحى لاتين كه از عربى ترجمه شده‌اند مجموعهء جالبى از انواع وسايل شكسته‌بندى از قبيل انواع قرقره‌ها ، چرخ‌ها ، و باندهاى پارچه‌اى ترسيم گرديده است كه در اعمال شكسته‌بندى و جا انداختن اندام‌هاى دررفته مورد استفاده قرار مىگرفتند .\r\nاگر محلى دچار شكستگى مىشد ، آن را در وضع طبيعى قرار مىدادند و بوسيله باند و تختهء شكسته‌بندى مىبستند . تختهء شكسته‌بندى را از چوب درست مىكردند و برطبق نظر جرجانى بهترين چوب براى اين كار چوب درخت انار و يا بيد بود .\r\nبه نظر بسيارى از كسانى كه در تاريخ پزشكى تحقيقاتى دارند ايرانيان مبتكر و مخترع گچ شكسته‌بندى هستند اما من شخصا چه در كتب مربوط به دورهء صفويه و چه در كتب قديمىتر به مطلبى كه حقيقتا دال بر اين مدعا باشد دست نيافته‌ام . در نوشته‌هاى رازى مطلبى كه خيلى نزديك به اين موضوع است ديده مىشود . او مىگويد « بهتر است عضو شكسته را با پارچه‌اى كه در محلول آهك و سفيده تخم‌مرغ فرو برده شده باشد ببنديم . . . يك چنين پارچه‌اى مثل سنگ سفت مىگردد و نيازى به باز كردن آن تا بهبودى استخوان شكسته وجود ندارد » .\r\nسيصد سال بعد درست كردن باند شكسته‌بندى به اين صورت به كلى منسوخ شده بود زيرا در تمام باب مربوط به شكسته‌بندى ذخيرهء خوارزمشاهى فقط يك‌جا مطلبى وجود دارد كه شامل استفاده از سفيده تخم‌مرغ مىباشد . حكيم محمد نيز روش مشابهى را پيشنهاد مىنمايد كه با آنچه جرجانى گفته است اندكى فرق دارد . او مىگويد كه بايد زفتى از سفيده تخم‌مرغ و دياخيلون درست كرد و روى عضو شكسته انداخت .\r\nدر مورد تخصص‌هاى دندان‌پزشكى اطلاعات زيادى در دست نداريم . من تصور مىكنم كه درمان دندان و لثه به ترتيب به عهده پزشكان عمومى و دلاك‌ها ( سلمانىها ) بوده است .\r\nحكيم محمد از يك مورد شكستگى فك ياد مىكند كه به دندان‌ها نيز آسيب رسيده بود اما يك چنين موردى بدون ترديد در حيطهء اختيارات يك جراح يا شكسته‌بند قرار مىگرفت .\r\nاز سوى ديگر غياث الدين به عنوان يك طبيب عمومى نويسنده از تعداد زيادى بيمارىهاى دندان و لثه نام مىبرد و مىگويد دندان بارگى را بايد از راه تراشيدن قسمت‌هاى خراب‌شده با يك وسيله آهنى تيز و پر كردن آن با ماده مخصوص درمان كرد او هم‌چنين براى رفع دندان‌درد داروهاى مختلفى را نام مىبرد و مىنويسد براى تسكين اين درد بايد مرهمى درست شده از تره‌فرنگى و بذر البنج را روى لثه دندان دردناك و يا داخل حفره آن قرار داد و سپس با استفاده از نظريهء جالينوس استفاده از جگر بزمجه را نيز مفيد مىشمارد و اضافه مىنمايد كه اگر هيچ‌يك از اين اقدامات موثر واقع نشد آن وقت چاره‌اى جز كشيدن دندان باقى نمىماند اما متاسفانه نمىگويد كه اين كار توسط چه كسى بايد انجام بگيرد .\r\n\r\n","description":"","footnote":"","page_name":" 170 ","page_number":192},
  {"content":"\r\n\r\nگروه ديگرى كه دست به جراحىهاى كوچك مىزند دلاك‌ها ( سلمانىها ) بودند كه بالطبع اطلاع علمى در اين زمينه نداشتند . در دورهء صفويه دلاك‌ها به هيچ وجه طبقه پائينى از اجتماع محسوب نمىشدند البته در بين خود ايشان نيز اختلافاتى از نظر خوبى و بدى كار وجود داشت به علاوه از نظر خدماتى كه انجام مىدادند نيز گوناگونىهائى با يكديگر داشتند براى مثال عده‌اى فقط به تراشيدن سر و صورت اكتفا مىكردند درحالىكه برخىها مثل پزشكان عمومى امروز جراحىهاى كوچك را نيز انجام مىدادند « 2 » .\r\nبالاترين فرد اين گروه خاصه تراش نام داشت كه در واقع سلمانى شاه و هم‌تراز جراح محسوب مىگشت . اين وظيفه او بود كه در صورت لزوم از شاه خون بگيرد و هروقت كه دستور مىدهد ريش او را بتراشد . كار او به قدرى مهم بود كه تحت هيچ شرايطى نمىتوانست آن را به ديگرى واگذار كند .\r\nاين شخص علاوه بر فصد و تراشيدن صورت ، شاه را در حمام مشت و مال نيز مىداد ( هنوز هم در هندوستان سلمانى را در كار ماساژ متبحر مىدانند - م ) جؤن فرير پس از مسافرتى كه در سال 1038 به ايران انجام داد دربارهء افراد اين گروه چنين مىنويسد :\r\n« پس از آن كه مشترىها مدتى درازكش روى كف مرمرين ( حمام ) منتظر ماندند دلاكان كه كارشان اين است شروع به پيچ و تاب دادن دست و پا و مفاصل ايشان مىكنند و اين كار را با نرمش و تبحر خاصى كه قابل تحسين است انجام مىدهند به نحوى كه سرانجام هيچ عضله ، اندام و يا مفصلى باقى نمىماند كه آن را ماساژ نداده باشند » .\r\nهر حمامى داراى تعدادى دلاك بود . در كتاب حاجى باباى اصفهانى نوشته شده است :\r\n« من علاوه بر تراشيدن سر ، تميز كردن گوش و مرتب كردن ريش و سبيل در سر حمام نيز معروفيت خاصى پيدا كردم زيرا هيچ‌يك از دلاكان بهتر از من به نحوهء كيسه كشيدن ، و صابون زدنى كه در هند و كشمير و تركيه رواج داشت واقف نبود و علاوه بر آن من هنرمندى خاصى در شكستن رگ‌ها و كيسه‌زنى « 3 » پرطنين بدون درد داشتم » .\r\n\r\n\r\n","description":"","footnote":"\r\n( 2 ) - صنف دلاك در دورهء صفويه به دو گروه متمايز تقسيم مىشد ، اول آن‌هائى كه فقط به تراشيدن سر و صورت مىپرداختند و در واقع كار سلمانىهاى امروز را انجام مىدادند .\r\nاين گروه محل كار مشخصى نداشتند و كار خود را در كنار معابر عمومى انجام مىدادند دوم كسانى كه علاوه بر اصلاح موى سر و صورت اعمالى از قبيل شستشوى تن مشترى ، فصد ، مشت و مال و برخى خدمات ديگر را نيز انجام مىدادند اين افراد محل كار مشخصى در حمام‌هاى شهر داشتند ( مترجم )\r\n( 3 ) - در حمام‌ها رسم بر اين بود كه دلاك در حين كيسه كشيدن هرچند گاه يك بار دست خود را به بدن مشترى مىكوبيد و اين كار او بدون اين كه دردى ايجاد كند صداى بلندى توليد مىكرد و هر قدر دلاك در كار خود تبحر بيشترى داشت اين عمل وى صداى بلندتر و پرطنين‌ترى ايجاد مىكرد ( مترجم )\r\n","page_name":" 171 ","page_number":193},
  {"content":"\r\n\r\nدر دوره صفويه اعتقاد بر اين بود كه مسلمان بهتر است موى سر خود را از ته بتراشد و اگر موى خود را مىچيند نبايد آن را حلقه‌وار مانند تاج بچيند و يا هم‌چنان‌كه رسم بدوىها است بگذارد طره‌وار روى صورت بريزد . موهاى سبيل را از بالاى لب كوتاه مىكردند اما انتهاى آن را هر قدر مىشد بلندتر مىساختند . جمله‌اى ضرب المثل مانند در بين مردم رواج داشت كه مىگفتند : « جهودها سبيل خود را بلند مىكنند و ريش خود را كوتاه تو بايد عكسش را بكنى » .\r\nنحوهء زدن موى سر ، سبيل و ريش داراى قواعد و مقرراتى بود كه ايرانىهاى شيعه خيلى به آن پايبندى نشان نمىدادند . سنت بر اين بود كه ريش سفيد شده را نبايد رنگ كرد اما داستان‌ها و قصه‌هاى زيادى وجود دارد كه در آن‌ها از مشكى شدن و براق شدن ريش پس از مراجعت از نزد سلمانى با آب و تاب فراوان سخن به ميان آمده است . مىگويند در زمان خلافت عمر مردى پس از رنگ كردن ريش زن گرفت اما پس از چندى رنگ ريش او از بين رفت و سفيدى آن ظاهر گرديد و خانواده زن به خليفه شكايت كرد و او ازدواج آن دو را باطل اعلام نمود و دستور داد مرد را به جرم تقلب حد بزنند .\r\nپادشاهان سلسله صفويه همه ريش پريشتى داشتند و آن را كوتاه‌تر از حدى كه در سلسلهء پس از ايشان مرسوم شد مىزدند و كاملا روشن است كه رسم آن روز چنين بوده است .\r\nفقيهى مىگويد : « مردى را ديدم كه ريشى بسيار بلند داشت و آن را نمىزد به نحوى كه به دو شاخه تقسيم شده بود » . ضرب المثل منسوخى نيز وجود دارد كه مىگويند « هر قدر ريش بلندتر باشد عقل كوتاه‌تر است » .\r\nيكى ديگر از رسوم رايج در آن زمان اين بود كه زن شوهردار بايد هفته‌اى يك بار ، زن بيوه دو هفته يك بار و دختر ماهى يك بار موى زير بغل خود را از بين مىبرد و بهترين راه براى انجام اين كار كندن موهاى مزبور بود اما از آنجا كه اين عمل خيلى دردناك بود به تدريج رسم بر اين شد كه توسط دلاك تراشيده مىشد .\r\nاز نظر مذهبى نيز موهاى زهار مىبايست زائل مىگشتند و براى اين منظور از واجبى استفاده مىشد كه چندان هم بىخطر نبود . واجبى را در خانه هم درست مىكردند . اين ماده مخلوطى بود از آهك نرم‌شده ، شيرهء چند گياه ، مقدارى روغن تخم‌مرغ و زرنيخ كه آن‌ها را با كمك دوغ تبديل به نوعى مرهم يا ضماد مىكردند . واجبى را معمولا در حمام مورد استفاده قرار مىدادند و مقدارى از آن را روى موضعى كه مىخواستند موى آن را زائل كنند مىماليدند و پس از چند دقيقه روى آن آب مىريختند و آن را مىشستند و به اين ترتيب موها به كلى زايل مىشد .\r\nبزرگترين خطر استفاده از واجبى سوزاندن آن در اثر زيادى آهك بود . حكيم محمد چهار نوع طرز تهيه اين ماده را در كتاب خود شرح مىدهد كه در همه آن‌ها از گلاب و مازو استفاده شده است .\r\n\r\n","description":"","footnote":"","page_name":" 172 ","page_number":194},
  {"content":"\r\n\r\nعلاوه بر خطر سوزاندن اين امكان نيز وجود داشت كه گرمى حمام موجب برخاستن بخار آهك و صدمه زدن به چشم و ايجاد آب مرواريد و سردرد بشود و براى جلوگيرى از يك چنين اتفاقى حكيم محمد پيشنهاد مىكند كه قبل از استفاده از واجبى قدرى روغن مغز - حرام به منخرين ماليده شود .\r\nدر مورد دلاك‌هاى ترك تاورنيه سياح فرانسوى مىگويد : « در انتهاى حمام اتاقكى وجود دارد كه ديوارها و كف آن از مرمر سياه و سفيد پوشيده شده است و عده‌اى دلاك كه جز دربارهء حرفه خويش علم ديگرى ندارند با وسايل كار خويش كه عبارت است از تيغ ، سنگ تيغ تيزكنى ، چند عدد كاسه و آن تيغه‌هاى آهنى كه ناخن‌ها را با آن كوتاه مىكنند نشسته‌اند . آن‌ها براى كار خود از هيچ پيشبندى استفاده نمىكنند و كسانى كه مىخواهند سلمانى بشوند از صحن حمام لخت و فقط با يك لنگ كه از كمر تا زانوى ايشان را مىپوشاند به نزد اين افراد مىآيند و خيلى به ندرت اتفاق مىافتد كه يكى از اين دلاكان كه نيشتر او شباهت تام به تيغى كه ما براى خون گرفتن از اسب به كار مىبريم دارد واقعا بداند كه چطور بايد رگ زد » .\r\nاما در مورد دلاك‌هاى ايرانى مىنويسد :\r\n« دلاكان ايرانى فوق العاده تميز هستند و به هنگام اصلاح سر و صورت به مراتب نرم دست‌تر از سلمانىهاى ما مىباشند به نحوى كه انسان واقعا تيغ ايشان را احساس نمىكند آن‌ها هم‌چنين چاقوئى براى گرفتن ناخن‌هاى دست و پا دارند كه از آن با مهارت زياد استفاده مىكنند » .\r\nاز نظر قانونى دلاك مىبايست واجد شرايط خاصى باشد . آن‌ها كه در حمام‌ها كار مىكردند تحت مقررات ويژه‌اى قرار داشتند كه كلانترها بر اجراى آن مراقبت مىكردند .\r\nتيغ او مىبايست از فولاد آبديده باشد تا موجب ناراحتى كسى كه سر او تراشيده مىشد نگردد او حق نداشت بدون اجازه ولى سر پسرى و يا بدون اجازه ارباب سر غلامى را بتراشد و يا اصلاح كند او همچنين محق به اصلاح صورت مابونين و چانه مخنث‌ها نبود .\r\nدلاك مىبايست نرم‌دست ، تردست و به كار خود وارد باشد . او موظف بود كه تيغ خود را پيوسته تيز نگاه دارد ، او در روز كار حق نداشت پياز ، سير ، تره فرنگى و يا هر چيز ديگرى كه دهان او را بدبو مىساخت و مىتوانست موجب انزجار مشترىها بشود بخورد .\r\nاگر دلاكى مايل بود مىتوانست در كار خود پيشرفت زيادى داشته باشد و علاوه بر تراشيدن مو ، جراحىهاى كوچكى از قبيل داغ كردن زخم ، حجامت و بادكش ، فصد و ختنه را نيز انجام بدهد . داغ كردن مستلزم برخوردارى از برخى آگاهىهاى تشريحى و بيمارى شناسى بود اعراب داغ زدن به شتر را مجانا انجام مىدادند و احتمالا ايرانىها نيز چنين مىكردند اما اگر اين عمل براى مداوا صورت مىگرفت ( مثلا سياه‌زخم را كه معمولا از راه داغ كردن محل زخم درمان مىكردند - مترجم ) در ازاى آن دستمزد مطالبه مىشد . روايت\r\n\r\n","description":"","footnote":"","page_name":" 173 ","page_number":195},
  {"content":"\r\n\r\nاست كه وقتى از حضرت محمد ( ص ) راجع به داغ كردن سئوال كردن نه آن را نفى كرد و نه تائيد اما گفت چهار گروه از مردم بدون سئوال و جواب به بهشت مىروند آن‌هائى كه آهن سرخ شده را به كار نبرده‌اند ، آن‌هائى كه هرگز به افسون متوسل نگشته‌اند ، آن‌هائى كه چشم و گوش خود را بر كار ناصواب بسته نگاه داشته‌اند ، و آن‌هائى كه جز خداى يگانه را نپرستيده‌اند .\r\nاز سوى ديگر حكيم محمد استفاده از روش داغ كردن را توصيه كرده و آن را براى درمان برخى عوارض و بيمارىها از قبيل خون‌ريزىهائى كه خون آن بند نمىآيد ، از بين بردن ريشه باقىمانده از غده‌هاى سلى و از بين بردن گوشت زيادى از هر نوع كه باشد مفيد دانسته است .\r\nيكى ديگر از اقدامات پزشكى كه بيشتر جنبهء تسكين‌دهندگى داشت حجامت و بادكش كردن بود . در مورد حجامت ابتداء با تيغ روى پوست و گوشت عضلات بين دو كتف بريدگىهائى به موازات هم از بالا به پائين ايجاد مىگرديد و سپس روى آن بادكش انداخته مىشد و در مورد بادكش بدون اينكه بريدگى در پوست ايجاد گردد بادكش مىشد . روايت است كه حضرت محمد ( ص ) اغلب دستور مىدادند كه ايشان را بادكش كنند در ايران تا همين اواخر بادكش كردن مخصوصا براى بر طرف ساختن سردرد ، و حجامت رواج فراوان داشت به نحوى كه روى پشت اغلب افراد ميان سال مىتوان علائم حجامت‌شدگى را مشاهده كرد كما اين كه روى بازوى اغلب آن‌ها جاى واكسيناسيون آبله ديده مىشود .\r\nابن الاخوه مىگويد : « حجامت را فايده بيشمار است و آن را خطر به مراتب كمتر از فصد حجام بايد سبك‌دست باشد و پس از تيغ‌زنى بلافاصله شاخ را بيندازد . سبك‌دستى او و حذاقت وى در اين است كه به هنگام تيغ زدن هيچ دردى احساس نگردد . بهترين ساعت براى حجامت دو يا سه ساعت از روز بالا آمده است . حجامت براى تسكين دادن سنگينى سر و پيشانى ، احساس سوزش و درد در چشم و بوى بد دهان مفيد است اما در عين حال نسيان و فراموشى هم مىآورد » .\r\nدلاكى كه به كار فصد نيز مىپرداخت مىبايست در حرفهء خود تبحرى به مراتب بيشتر از ديگران داشته باشد و معلومات نظرى او مىبايست به مراتب وسيع‌تر از آن دلاكانى باشد كه حجامت مىكردند و يا مو مىتراشيدند . او مىبايست اطلاعات جامعى از تمام شريان‌ها ، وريدها و اعصاب محيطى بدن داشته باشد زيرا اين احتمال وجود داشت كه از وى بخواهند هر منطقه‌اى از بدن را فصد كند . از فصاد تازه‌كار خواسته مىشد ابتدا روى رگبرگ‌هاى چغندر تمرين رگزنى كند به علاوه او را از انجام دادن كارهاى دشوار دستى برحذر مىداشتند تا نكند انگشتانش نرمى ، حساسيت و كارآمدى خود را از دست داده و ديگر نتواند به آسانى محل رگى را كه زير پوست و گوشت است تشخيص بدهد . به او حتى توصيه مىشد كه با كشيدن سرمه چشم‌هاى خود را تقويت كند .\r\nيك چنين فردى در واقع بين دلاك معمولى و جراح قرار مىگرفت اما گاهى اوقات\r\n\r\n","description":"","footnote":"","page_name":" 174 ","page_number":196},
  {"content":"\r\n\r\nنوع به خصوصى فصد مورد درخواست بود كه هيچ دلاكى نمىتوانست آن را انجام بدهد .\r\nدر يادداشت‌هاى تاورنيه مربوط به مسافرت از اصفهان به گللنده كه در سال 1080 صورت گرفت مطالبى راجع به يك نفر هلندى نوشته شده است كه جراح پادشاه گللنده بوده است و طى آن مىنويسد : « شاه از يك سردرد شديد رنج مىبرد و پزشكان دربار چنين نظر دادند كه بايد از چهار منطقه زير زبان او خون گرفته شود اما هيچ‌كس نبود كه بتواند اين كار را انجام بدهد چه پزشكان هندى هيچ‌چيز راجع به جراحى نمىدانستند از آنجا كه اندكى قبل از اين واقعه پتردولان « 4 » هلندى به عنوان جراح به خدمت شاه درآمده بود و از وى پرسيده شد كه آيا مىتواند اين كار را انجام بدهد يا نه ؟ و او جواب داد كه در جراحى كارى از اين ساده‌تر وجود ندارد .\r\nچند روز پس از اين واقعه شاه به جراح هلندى اطلاع داد كه فرداى آن روز آماده است تا چهار منطقه زير زبان او فصد بشود و هم‌چنان‌كه اطباى مخصوص وى توصيه كرده‌اند بايد مراقبت كند كه از اين چهار نقطه بيش از 240 گرم خون گرفته نشود .\r\nصبح روز بعد دولان به دربار رفت و دو خواجه حرمسرا او را به اتاقى راهنمائى كردند و سپس چهار پير زن وى را به حمام بردند و پس از آن كه لباسهايش را درآوردند خوب سر و تن او مخصوصا دست‌هايش را شستند و آن‌گاه داروهاى خوش‌بو به بدن او ماليدند و به جاى لباس خودش لباسى محلى بر وى پوشاندند و بعد او را به نزد شاه بردند و او در آنجا چهار ظرف طلا ديد كه پزشكان شاه آن‌ها را با دقت وزن كرده بودند .\r\nخلاصه جراح هلندى كار خود را آن‌چنان با مهارت انجام داد كه پس از گرفتن خون از زير زبان شاه چهار ظرف طلا كه هركدام 30 گرم خون جا مىگرفت بدون كم و زياد پر شد و شاه آن‌چنان از عمل او خوشش آمد كه سيصد پاگود « 5 » كه معادل هفتصد كرون « 6 » مىشود به وى دستمزد داد » .\r\nدر ده مورد دلاك طبق قانون موظف بود كه قبل از فصد كردن نظر مشورتى يك جراح را جويا بشود اين ده مورد عبارت بودند از : هنگامى كه سن بيمار كمتر از 14 سال تمام بود ، وقتى كه بيمار خيلى پير بود ، وقتى كه بيمار به شدت ضعيف ، لاغر و بىنبض بود ، وقتى كه در اثر خون روى زرد و يا رنگ پريده شده بود ، وقتى كه مدتى از بيمارى او نمىگذشت ، وقتى كه مزاج بيمار خيلى سرد بود و بالاخره وقتى كه جائى از بدن او به شدت درد مىكرد . همان‌طور كه گفته شد وجود هريك از حالات فوق در شخصى كه خيال داشت فصد بشود ايجاب مىكرد كه دلاك قبل از شروع به كار نظر جراح يا پزشكى را جويا شود .\r\nيكى ديگر از محظوراتى كه براى فصد كردن و خون‌گيرى وجود داشت اين بود كه دلاك نمىبايستى از كسى كه تازه جماع كرده و يا تازه از حمام آمده و يا تازه غذا خورده\r\n\r\n\r\n","description":"","footnote":"\r\n( 4 ) -  Peter de Lan \r\n( 5 ) -  Pagod \r\n( 6 ) -  Crown \r\n","page_name":" 175 ","page_number":197},
  {"content":"\r\n\r\nبود خون بگيرد به همين ترتيب در هواى خيلى گرم و خيلى سرد هم خون گرفتن و فصد كردن جايز نبود .\r\nفصد كردن برده بدون اجازه مالك ، بچه صغير بدون اجازه ولى و زن حامله يا در حال قاعدگى مطلقا ممنوع بود كما اين كه انجام اين كار در ملاء عام و به هنگامى كه كسى در حال دلواپسى به سر مىبرد و يا با استفاده از يك وسيله نوك‌تيز نيز ممنوع بود .\r\nهمان‌طور كه يك جراح مىبايست حداقلى از وسايل جراحى را داشته باشد ، لازم بود كه فصاد نيز مجهز به وسايل خاص اين كار باشد و تعدادى نيشتر ، پارچه براى بستن زخم و بخيه براى بستن رگ داشته باشد و از آنجا كه احتمال از حال رفتن كسى كه فصد شده بود وجود داشت فصاد مىبايستى مقدارى مشك و يا معجون محتوى آن را هم داشته باشد تا بتواند با گرفتن آن در زير بينى شخص از حال رفته او را دوباره به حال بياورد . قبل از نشتر زدن فصاد مىبايست نوك آن را روغن‌مالى مىكرد زيرا اعتقاد بر اين بود كه اين عمل درد ناشى از نشتر زدن را خيلى تقليل مىدهد . به فصاد آموزش داده بودند كه نشتر را با دو انگشت شست و ميانى بگيرد و با انگشت سبابه محل سياه‌رگ را مشخص سازد .\r\nكيسه‌اى را كه فصاد وسايل كار خود را در آن قرار مىداد كسبت مىناميدند زيرا شباهت زيادى به پيشبند چرمينى داشت كه سقاها روى پهلو و پاى چپ خود مىبستند تا بدنشان خيس نشود و به همين ترتيب جزوهء كوچكى كه در آن نحوهء انجام جراحىهاى كوچك شرح داده شده بود را كسبتنامه مىگفتند .\r\nدر كتاب هزار و يك شب داستان دلاك جراحى شرح داده شده است كه براى بيرون آوردن شيئى از گلوى يك نفر فراخوانده شده بود .\r\n« مردم دور دلاك جمع شده و به او به صورت يك مرد ديوانه و يا مضحكه نگاه مىكردند . . . اما دلاك كيسه خود را كه در آن مقدارى دارو و وسايل جراحى داشت و از هر كدام در موقعيتى خاص استفاده مىكرد برداشت و سپس از داخل آن شيشه‌اى محتوى مرهم بلسان بيرون آورد آنگاه آلتى آهنين نيز درآورد و آن را بين دندان‌هاى بيمار قرار داد تا دهان او به هم نيايد و پس از آن كه تمام اين كارها را انجام داد با منقاشى فلزى تيغ ماهى را كه در گلوى بيمار گير كرده بود بيرون كشيد . اما او يك دلاك معمولى نبود زيرا در معرفى خود چنين مىگويد :\r\nمن تيغ و نشتر خويش را به همراه آورده‌ام آيا مىخواهيد كه صورت خود را بتراشيد و يا خون بگيريد . . . شما نمىدانيد كه تمام دلاكان عالم به سان هم نيستند شما فقط دستور مىدهيد دلاكى حاضر شود اما اينك بهترين دلاك بغداد در پيش روى شما ايستاده است دلاكى زبردست و پزشكى حاذق ، كيمياگرى بىنديم و منجمى بىمانند ، فقيهى دانا و استاد مسلم علم هندسه و حساب و نجوم . هرآنچه از جبر و تاريخ بخواهيد مىدانم و از سرگذشت تمام جهان آگاهم سخنرانى بىنظير و استاد علم منطقم علاوه بر آن بر علم تشريح تسلط كامل دارم و تمام علوم جهان را بر سر انگشتان خويش دارم شاعر و مهندسم . مىپرسيد كه چه چيز را نمىدانم ؟\r\n\r\n","description":"","footnote":"","page_name":" 176 ","page_number":198},
  {"content":"\r\n\r\nدر اين جهان هيچ‌چيز وجود ندارد كه من از آن آگاه نباشم « 7 » .\r\nبديهى است به رغم تمام پيش‌بينىهاى ايمنى كه براى فصد كردن به عمل مىآمد و من شمه‌اى از آن‌ها را تا اينجا شرح داده‌ام و بعدا نيز به بقيه آن اشاره خواهم كرد ، باز به هنگام فصد حوادثى رخ مىداد كه رايج‌ترين آن قطع اشتباهى سرخرگ بجاى سياهرگ و چرك كردن جاى نشتر بود . على افضل قاطع در كتاب قربادين خود جريان فصد هلاكو خان را كه هر دو حالت فوق در آن به وقوع پيوست اين‌طور شرح مىدهد :\r\n« . . . و حكيم على در شرح قانون نقل نموده كه هلاكو خان را فصد كردند و نيشتر به شريان رسيده اطبا مضطر شدند يكى از امراى حبشه كه خالى از فطونت و ادراكى نبود بفرمود تا دست او را در زير چله كمان نزديك به گوشه كمان گذاشته چله را به عنف تمام بلند كرده ترك دادند تا به ضرب تمام بر محل فصد فرود آمد مكرر چنين كردند تا آن موضع ورم كرده خون بايستاد و بعد از هفته آثار نفخ و جع در آن ورم بديد آمد و همگى از تفجير آن ورم انديشه‌ناك شدند و خائف بودند كه مبادا محل فصد منقح گردد آخر امر خواجه نصير الحق و الدين الطوسى حاضر گرديد از موضع مناسب بفرمود تا بشكافتند و چرك بسيار بيرون آمده به مراحم مناسبه ملتحم گرديد و زائل شد « 8 » .\r\nبيشتر كتب طبى فارسى حاوى مطالبى درباره رگ‌زنى هستند كه ظاهرا براى استفاده پزشكان و دانشجويان پزشكى نوشته شده‌اند و بسيارى از كتب تشريح نيز داراى جداول و تصاويرى مىباشند كه محل سياه‌رگ‌ها و نقاطى كه بايد براى هر بيمارى به خصوص فصد بشود مشخص شده است .\r\nرگ‌زنى به طور كلى توسط سه گروه جراح ، پزشك و دلاك صورت مىگرفت و انتخاب فردى از يكى از اين سه گروه بستگى به موقعيت اجتماعى و ميزان ثروت كسى داشت كه مىخواست خون بگيرد . اگر او از اعيان و اشراف و يا ثروتمندان شهر بود پزشك يا جراحى را فرامىخواند و در غير اين صورت كار به عهدهء دلاك محول مىگشت .\r\nرگ‌زنى و خون‌گيرى به تدريج دامنهء وسيعى پيدا كرد و از صورت سادهء اوليه خود خارج شد به اين ترتيب كه جراحان ابتداء سعى كردند بفهمند از كدام يك از وريدها مىتوان خون گرفت و بعد در پى آن برآمدند كه معلوم كنند خون گرفتن از هر رگى براى درمان چه بيمارى مناسب است . طبيعى است كه عده‌اى نيز اصلا با اين روش درمان موافق نبودند و نتايج حاصله از آن را اتفاقى مىدانستند .\r\n\r\n\r\n","description":"","footnote":"\r\n( 7 ) - در داستان‌هاى هزار و يك شب داستانى با اين مطالب وجود ندارد اما پايان داستان احدب با جملاتى به اين مضمون ، همين مفهوم را مىرساند : « پس دلاك مكحله درآورد و با روغن كه در مكحله داشت گلوى احدب را چرب كرده و او را بپوشانيد تا عرق كرد و آن‌گاه منقاشى درآورده بر گلوى احدب فرو برد و استخوان ماهى را بدرآورد و در حال احدب برخاست و عطسه كرد . . . ( مترجم )\r\n( 8 ) - منافع افضليه - كتابخانه مجلس شوراى ملى\r\n","page_name":" 177 ","page_number":199},
  {"content":"\r\n\r\nهمان‌طور كه قبلا نيز اشاره شد ايرانىها معتقد بودند كه خون وريدها داراى مركز مستقلى است و اين خون علاوه بر رساندن جوهر طبيعت به سراسر بدن غذاى جذب شده در شكم را نيز به نقاط مختلف بدن مىبرد . اين غذا به علت حرارت ذاتى بدن تبديل به خون مىشود و سپس در صورت لزوم توسط عضلات و اندام‌ها دوباره مبدل به غذا مىگردد و اين فعل و انفعالات هم فقط وقتى صورت مىگيرد كه سلامت بدن در نهايت توازن و تعادل باشد اگر حرارت بدن زيادتر از حد معمول باشد غذا به جاى آن كه تبديل به خون بشود مبدل به زردآب مىگردد . طحال كه آن را سياه‌آب نيز مىناميدند مركز اصلى توليد خون محسوب مىشد .\r\nبرطبق اين فرضيه خون موجود در وريدها حاوى كليه خلطها بوده و فصد تصفيه كامل بدن محسوب مىگشت به اين ترتيب اگر پزشكى تشخيص مىداد كه بيمار گرمىاش كرده است و او را فصد مىكرد علاوه بر گرمى مورد نظر مقدارى سردى نيز از بدن او خارج مىگرديد اما از آن جا كه بيمار گرمىاش كرده بود ميزان گرمى كه از بدن وى خارج مىگرديد نسبت به ميزان سردى خيلى زيادتر بود .\r\nانتخاب رگ براى فصد كار بىاهميتى نبود به طور كلى فرض بر اين بود كه از دورترين رگ به محل عارضه و ناراحتى مىبايست خون گرفته مىشد و اين همان فرضيه‌اى است كه در اروپا به نام « فرضيه تحول « 9 » » مشهور شده و مدرسه طب پاريس نيز با آن موافقت داشت اما مدارس طب انگلستان و ايتاليا مخالف آن بودند و چنين مىپنداشتند كه خون‌گيرى و فصد بايد از نزديك‌ترين رگ به محل عارضه انجام شود و فرضيه خود را « فرضيه انحراف « 10 » » مىناميدند .\r\nنه تنها محل فصد ، بلكه فصل ، روز ، ساعت و حتى چه روزى از هفته نيز واجد اهميت محسوب مىگشت و بر اين مجموعه بايد وضع ماه در آسمان را نيز اضافه كرد غياث الدين بن محمد اصفهانى در اين باره چنين مىنويسد :\r\n. . . . و بهترين اوقات از جهت فصد فصل ربيع است و دموى مزاج را در اول فصل ربيع فصد بايد كرد و مرطوب را در اواخر بهار ربيع و معتدل المزاج را در وسط اين فصل و محرورى را در اول ربيع و خداوند عرق النسا را در اول سرطان گفته‌اند كه آن اول فصل تابستان است و در اين فصل فصد روزى بايد كرد كه هوا معتدل باشد و در وسط فصل پائيز از جهت حفظ الصحه فصد واجب باشد و بالجمله بحدس صنايعى تصرفات بايد كرد و بهترين اختيارى از جهت اخراج دم آن است كه نير اعظم پانزده درجه از برج حمل قطع كرده باشد در سيم ساعت زمانى از آن روز در ساير زمان چون بفصد حاجت شود و روز شانزدهم و هفدهم از آن ماه اختيارست بنا بر آنكه روز چهاردهم قمر از ممتلى باشد و اخلاط در بدن محرك باشد و ميل به ظاهر جلد كرده و عروق دقيق و شعبات او از دم ممتلى باشد در آن وقت دم محمود و صافى بيشتر خروج كند و در حين فصد چند نوبت دهن عرق را نگاه بايد داشت تا خون\r\n\r\n\r\n","description":"","footnote":"\r\n( 9 ) -  Revolution Theory \r\n( 10 ) -  Diversion Theory \r\n","page_name":" 178 ","page_number":200},
  {"content":"\r\n\r\nغليظ جمع شود و باز گذاشتن تا خروج كند و در روز فصد طعام لطيف و اندك بايد خورد و محرورى مزاج شراب ليمو با زرشك يا انار حامض يا حماض يا نارنج با گلاب و عرق بيد با آب خنك بعد از آن جايز است و اگر مزاج بلغمى و معده سرد باشد شربتى از شكر مكرر و يا نبات مصرى و امثال اينها بياشامد « 11 » . . . .\r\nدر حال حاضر پزشكان خيلى بيش از آن كه مايل باشند خونى از بدن خارج كنند مايل به وارد ساختن خون به بدن مىباشند و جالب است بدانيم كه فصادهاى ايرانى در دورهء صفويه به مراتب بيش از متخصصين خون فعلى از رگ‌هاى بدن براى درمان بيمارىها استفاده مىكردند .\r\nبحث در اطراف اين كه چه رگى را براى درمان چه بيمارى قطع مىكردند مطلب ما را بىجهت مطول مىسازد اما لازم است تذكر داده شود كه خون گرفتن از برخى از رگ‌ها مخصوصا رگى كه از پشت گوش عبور مىكرد و چنين تصور مىشد كه دست زدن به اين كار ممكن است موجب عقيم شدن بشود ممنوع بود . اعتقاد به اين فرضيه چنان شديد بود كه فصادها مىبايست سوگند ياد مىكردند كه هرگز از رگ مزبور خون نگيرند .\r\nبهاء الدوله جراحان و فصادهاى جوان را از دست زدن به اين كار برحذر داشته و مىنويسد : « در هر فرصتى كه جراحى يا داغ كردن براى درمان آن ضرورت پيدا كند آن درمانى بايد انتخاب گردد كه خطر آن كمتر از خود بيمارى باشد و در غير اين صورت هيچ كارى نبايد صورت بگيرد زيرا در جراحى هميشه اين خطر وجود دارد كه رگى كه حاوى نيروى پنهانى است مثلا رگى كه حاوى نيروى بارورى است و از پشت گوش عبور مىكند ندانسته قطع بشود . بقراط نوشته است كه يك‌بار اين رگ در غلام جوانى كه متعلق به پادشاهى بود قطع گرديد اما جراح قبل از آن كه نيروى داخل آن خارج شود محل قطع‌شده را بخيه زد » .\r\nيكى ديگر از كارهائى كه دلاك انجام مىداد ختنه بود و در اين مورد كار او آشكارا هم‌تراز و يا حتى رقابتى با كار جراحان محسوب مىگشت . در برخى موارد ختنه توسط ملا يا قاضى شهر صورت مىگرفت . در مورد بزرگ‌سالان كه معمولا به دنبال مسلمان شدن يك فرد غير مسلمان انجام مىشد قاضى به برگزار ساختن يك مراسم ساده و قطع اندكى از پوست نوك آلت رجوليت اكتفا مىكرد . قطع پوست هميشه با تيغ دلاكى صورت مىگرفت .\r\nايرانىها معمولا انجام اين عمل را تا پايان دورهء طفوليت به تاخير مىانداختند در روزى كه طفل ختنه مىشد نام‌گذارى رسمى او نيز صورت مىگرفت و معمولا رسم اين بود كه سه يا چهار اسم را روى چند قطعه كاغذ جداگانه مىنوشتند و از كودك ديگرى و يا خود او مىخواستند كه يكى از آن‌ها را بردارد هر اسمى كه درمىآمد اسم رسمى طفل مىشد .\r\n\r\n\r\n","description":"","footnote":"\r\n( 11 ) - اين قسمت بجاى ترجمه از متن انگليسى ، كه بطور پراكنده و خلاصه آمده است ، از روى نسخه خطى مرآت الصحة استنساخ شده است .\r\n","page_name":" 179 ","page_number":201},
  {"content":"\r\n\r\nبراى ختنه كردن طفل مراسمى برپا مىشد كه آن را ختنه‌سوران مىگفتند و هر قدر وضع اجتماعى پدر طفل بهتر و ثروت او بيشتر بود اين مراسم مجلل‌تر برگذار مىشد . شاردن در يادداشت‌هاى خود مراسم ختنه يك ارمنى از اهالى جلفاى اصفهان را كه مسلمان شده بود شرح داده است : « ختنه توسط يكى از جراحان دربارى صورت گرفت و ظاهرا كار فوق العاده دردناكى بود زيرا دو سه هفته طول كشيد تا اين شخص دوباره توانست راه برود » .\r\nهربرت نيز جريان ختنه‌سوران پسر يكى از اشراف اصفهان را چنين توصيف كرده است « 12 » :\r\n« . . . . خويشاوندان و دوستان با لباس‌هاى ميهمانى خود در منزل والدين طفل جمع شدند و براى نشان دادن خوشحالى خويش هدايا و تحف مختلفى براى او آوردند و پس از آن كه همه جمع شدند پسرى را كه مىبايست ختنه مىشد بر اسبى كه به طرز بسيار جالبى آن را زين و يراق كرده بودند قرار دادند و در طرفين او دو غلام بچه كه جامه‌هاى نو در بر كرده بودند به حركت درآمدند در دست يكى از اين دو يك نيزه و در دست ديگرى يك مشعل قرار داشت ( براى هريك از اين دو شيئى و اينكه چرا بايد در دست يكى نيزه و در دست ديگرى مشعل باشد تفسير و علتى وجود دارد ) .\r\nبه محض به حركت در آمدن اسب دسته‌اى از نوازندگان شروع به نواختن كرد و پيشاپيش همه به حركت درآمد پس از نوازندگان پدر طفل قرار گرفت و بعد اسبى كه پسر بر آن سوار بود و پشت سر او ديگران به راه افتادند و به سوى مسجد رفتند .\r\nدر جلوى در مسجد آخوندى كه سعى شده بود حاجى هم باشد به طفل كمك كرد تا از اسب پائين بيايد و سپس برايش دعائى خواند و او را مستقيما به طرف محلى كه براى ختنه در نظر گرفته شده بود برد آن گاه يك نفر زانوهاى طفل را گرفت يك نفر لباسش را درآورد نفر سوم دست‌هاى او را نگاه داشت و ديگران سعى كردند حواس او را به جاى ديگرى معطوف كنند تا درد كمترى احساس كند بعد آخوند در حالى كه دعائى زير لب زمزمه مىكرد پوست نوك آلت تناسلى را كشيده آن را با يك ضربه سريع تيغ قطع ساخت و به اين ترتيب طفل را ختنه كرد و سپس روى محل بريده شده را با گردى كه مخلوطى از نمك و آرد هسته خرما بود و پنبه خام بست و سپس حاضرين هلهله و شادى كردند و به پدر او تبريك گفتند . . . . . »\r\nبراى ختنه كردن اطفال بىبضاعت يك چنين مراسمى برپا نمىشد . نوك آلت بريده شده را يا دور مىانداختند و يا زنان نازائى كه آرزوى بچه‌دار شدن داشتند آن را مىخوردند\r\n\r\n\r\n","description":"","footnote":"\r\n( 12 ) - ( مترجم )\r\n A Relation of Some Years Travail , Broadway Ed ; Page 250 \r\n","page_name":" 180 ","page_number":202},
  {"content":"\r\n\r\nتا قدرت بارورى پيدا كنند « 13 » .\r\nدر برخى از نقاط آسيا و افريقا در آن دوره زنان را نيز ختنه مىكردند و اين عمل را با بريدن مقدارى از لبه‌هاى چلچله ايشان انجام دادند اما اين رسم مذموم هرگز در ايران رواج نداشت . ابن اخوه مىنويسد كه اين عمل آشكارا حرام است و با وجود اين بايد دانست كه در برخى نقاط اين كار صورت مىگرفت و جرجانى نيز در كتاب خود به آن اشاره كرده و گفته است كه : « دانسته است كه بر فرج زن زائده‌اى وجود دارد كه بايد به طريق ختنه قطع و بريده گردد . . . . اما برخى زنان ختنه نكرده باقى مىمانند . . » .\r\nمن در نوشته‌هاى بعدى محققين ايرانى هيچ اشاره‌اى به اين موضوع نديده‌ام و از آن جا كه افرادى از قبيل شاردن و تاورنيه نيز راجع به آن مطلبى ننوشته‌اند بايد چنين نتيجه گرفت كه اين رسم در آن دوره به كلى منسوخ بوده است و به‌هرحال عملى كه به نام « ختنه فرعونى « 14 » » مشهور است و در مصر و سودان رواج داشت هرگز در ايران صورت نمىگرفت .\r\n\r\n\r\n","description":"","footnote":"\r\n( 13 ) - شايد بىمناسبت نباشد اضافه كنيم كه شاه عباس كبير نيز گاهى اوقات براى تفريح شخصا به طبابت و جراحى مىپرداخت و مخصوصا به ساختن انواع داروها و آزمايش گياهان مختلف علاقه فراوان داشت جراحى مورد علاقه او هم اخته كردن پسرهائى بود كه براى كار در حرمسرا انتخاب شده بودند و اتفاقا تعداد كسانى كه توسط او مورد عمل مزبور قرار مىگرفتند و مىمردند نسبت به ديگران چندان زيادتر نبود ( نقل از كتاب تاريخ پزشكى ايران - نوشته نويسنده همين كتاب ، ترجمه محسن - جاويدان )\r\n( 14 ) -  Pharonic Circumeision \r\n","page_name":" 181 ","page_number":203},
  {"content":"\r\n\r\n\r\nفصل چهارم روش‌هاى جراحى\r\nدر اين فصل به شرح روش‌هائى كه در جراحىهاى مختلف به كار برده مىشد مىپردازيم و اين موضوعى است كه حكيم محمد در كتاب ذخيرهء كاملهء خود مفصلا دربارهء آن مطلب نوشته است و اين امر به نوبهء خود جاى كمال خوشوقتى است زيرا در هيچ‌يك از كتب ديگر پزشكى راجع به اين موضوع مهم و جالب مطلبى به رشته تحرير درنيامده است .\r\nدر ذخيرهء كامله اقدامات قبل از جراحى در فصول سوم و چهارم ، وسائل جراحى در فصل پنجم و جزئيات مربوط به اقدامات بعد از جراحى در سراسر كتاب مخصوصا فصل ششم توضيح داده شده است .\r\nقبل از هر چيز بايد به اين نكته توجه شود كه اقدامات قبل از جراحى به صورتى كه ما امروز انجام مىدهيم براى جراحان دورهء صفويه مفهومى نداشت و دلايل اين امر نيز بسيار است كه بالطبع در وهلهء اول عدم آگاهى ايشان به اين موضوع بود كه پوست بدن در هرحال حاوى مواد عفونت‌زائى است كه مىتوانند از راه چاقوى جراحى وارد بدن بشوند .\r\nدر وهله دوم هم بايد اين حقيقت را در نظر بگيريم كه اغلب جراحىهائى كه در آن دوره صورت مىگرفت بر طبق ميل و اراده مريض و يا پزشك نبود و به عبارت ديگر جراحىها اكثرا اورژانس بودند . نه دهم جراحىها براى ترميم ضايعات ناشى از تصادفات و درمان زخم‌هائى كه در زد و خوردها و نزاع‌ها پيدا مىشدند و يا زخم‌هائى كه چرك كرده بودند انجام مىگرفتند در غير اين صورت اكثريت مطلق با جراحىهاى كوچك از قبيل ختنه و مقطوع‌النسل‌سازى بود . در مورد اول يعنى ختنه خطر جانى براى بيمار وجود نداشت و در مورد دوم يعنى مقطوع‌النسل‌سازى احتمالا خونريزى داخلى و شوك ناشى از ترس و درد بيش از خود عمل موجب مرگ مىگرديد به اين ترتيب در اغلب موارد انجام اقدامات قبل از جراحى ضرورت پيدا مىكرد . يكى ديگر از جراحىهاى رايج آن دوره هم عمل بواسير بود كه شايد بتوان آن را هم جزو جراحىهاى اورژانس به حساب آورد اما در اين مورد بهاء الدوله انجام برخى از اقدامات قبل از جراحى را ضرورى مىداند و توصيه مىكند كه روز قبل از جراحى بيمار بايد فصد بشود تا جلوى خون‌ريزى شديد در حين عمل و پس از آن گرفته شود .\r\nقبلا ديديم كه وقتى از جراح هلندى دربار پادشاه شاه گلكنده خواسته شد تا شاه را فصد كند قبلا بدن او را تميز شستند عطر زدند و لباس‌هاى خاصى به وى پوشاندند . طبيعى\r\n\r\n","description":"","footnote":"","page_name":" 182 ","page_number":204},
  {"content":"\r\n\r\nاست مىتوان اين اعمال را نوعى اقدامات قبل از جراحى و به منظور حفظ كامل سلامت بيمار به حساب آورد اما من تصور مىكنم كه اين كارها بيشتر جنبهء مذهبى داشتند و به خاطر تطهير پزشك مسيحى انجام مىشدند كه مىخواست مقام والائى چون شاه را تحت عمل جراحى قرار بدهد . تقريبا مسلم است كه براى جراحىهائى كه روى افراد عادى انجام مىگرفت يك چنين نظافتى مراعات نمىگرديد .\r\nبا وجود همهء آنچه گفته شد بر طبق شواهد موجود جراحان ايرانى از قديم الايام مىدانستند كه محل جراحى را قبل از شروع به كار بايد تميز كنند و حتى اين را نيز مىدانستند كه بهتر است اين كار با مايعى غير از آب معمولى صورت بگيرد . قرن‌ها قبل از دورهء صفويه ابن سينا توصيه كرده بود كه براى شستن محل جراحى قبل از عمل بايد از شراب استفاده بشود و اين همان روشى است كه به احتمال زياد در دورهء صفويه نيز مورد استفاده قرار مىگرفت . اگر شراب در دسترس نبود از عسل آب و يا سركه استفاده مىكردند .\r\nوقتى محل جراحى به اين ترتيب تميز مىشد بعد از جراحى اقدام ديگرى براى نظافت آن انجام نمىدادند اما اگر اطراف محل جراحىشده كماكان كثيف باقى مانده بود با شراب ، سركه و يا عسل آب آن را مىشستند « 1 » .\r\nبهاء الدوله در خلاصه التجارب خود جريان يك جراحى را چنين شرح مىدهد :\r\nمردى بود كه شكمش در اطراف ناف متورم شده بود ، جراحى به او گفت تا مرهمى بر آن نهد ، اما مرد در درمان خود كوتاهى كرد و در نتيجه مركز تورم زخم شد ناچار پنج قسمت توتياى هندى دو قسمت سنگ جهنم و ده قسمت فضله پرستو خوب سائيده شد و گرد نرمى از آن درست شد ، آنگاه آن را در ظرفى ريخته بر آتش نهادند تا گرم شود ، سپس داروئى بيهوش‌كننده به بيمار خوراندند ، سپس محل جراحتش را خوب تميز كردند ، بعد زخم را بريدند ، جاى آن را دوختند و خشك كردند و گرد فوق الذكر را به مدت يك شبانه روز بر آن پاشيدند ، و بعد غذائى از پلو و كباب بره به دو دادند « 2 » . و بيمار احتمالا بهبودى يافت .\r\nعلاوه بر اختلافى كه به هنگام جراحى بين افراد طبقات مختلف اجتماع گذاشته مىشد از يك نظر ديگر نيز اقدامات ايمنى آن دوره با آنچه كه امروز صورت مىگيرد فرق داشت .\r\n\r\n\r\n","description":"","footnote":"\r\n( 1 ) - آيا توصيه يك چنين اعمالى قبل از جراحى را نمىتوان دال بر آن دانست كه پزشكان ايرانى به نحوى از انحاء به وجود مواد عفونت‌زائى كه بعدا ميكرب ناميده شدند واقف بودند ؟ ( مترجم )\r\n( 2 ) - اين مطلب در هيچ‌يك از نسخ خلاصه التجارب موجود در كتابخانه مجلس شوراى ملى و يا دانشگاه تهران يافت نگرديد ، نويسنده مطلب فوق را از روى نسخهء خلاصه - التجارب خودش ، يعنى تنها نسخه‌اى كه حاوى يك باب درباره جراحى است نوشته است ، اين نسخه اينك احتمالا در اختيار كتابخانه رويال كالج لندن است و دستيابى به آن براى مترجم ميسر نگرديد . ( مترجم )\r\n","page_name":" 183 ","page_number":205},
  {"content":"\r\n\r\nتمام كارهائى كه امروزه قبل از شروع عمل جراحى صورت مىگيرد به خاطر تامين سلامت بيشتر بيمار است : استفاده از دستكش ، مواد ضدعفونىكننده ، ضدعفونىسازى وسايل جراحى ، حوله‌ها و پارچه‌هاى سترون شده ، ماسك جراحى و ده‌ها وسيله و اقدام ديگر همه و همه براى آن است كه جراح و وسايل كار او خطرى براى بيمار توليد نكنند درحالىكه در آن دوره درست عكس اين بود يعنى تمام اقدامات احتياطى در جهت حفظ سلامت جراح و پيش‌گيرى از ابتلاى او به بيمارى مريضى بود كه تحت عمل جراحى قرار مىگرفت . حكيم محمد باز در اين مورد مىگويد : « و نكته ديگر كه كمال لزوم را دارد اين است كه جراح خود را از ابتلا به امراضى از قبيل آبله ، سيفيليس ، جذام و برص مصمون نگاه دارد و مخصوصا مراقبت نمايد كه بريدگىهائى كه ممكن است منجر به چرك كردن جاى زخم و بالطبع آماس آغشيه مغز بگردد در بدن وى ايجاد نشود چه در غير اين صورت درمان يك نفر مترادف با بيمارى شخص ديگرى مىشود » .\r\nجراح مىبايستى قبل از شروع به كار مرهم مسكن قوىاى روى تمام قسمت‌هاى زخمى كه مىخواست به آن دست بزند مىگذاشت به علاوه به او توصيه شده است كه حتى المقدور به محل زخم دست نزند و در غير اين صورت بهتر است انگشتان خود را مثل شمشيرى كه در غلاف قرار مىگيرد در لفافه‌اى بپوشاند و بهترين چيز براى اين كار پوست روى بيضه‌هاى قوچ است . حكيم محمد مىگويد كه هر سراجى مىتواند از اين پوست دستكش مخصوص جراحى درست كند .\r\nدستكش بادوام‌ترى براى اين كار را مىشد از ورقه‌هاى نازك نقره درست كرد و باز حكيم محمد در اين مورد مىنويسد : « استادى از اساتيد جراحى كوشش كرد تا از ورقه‌هاى نازك نقره كه از چين مىآوردند و بسيار نرم بود دستكشى از براى اعمال جراحى خود بسازد » .\r\nبه نظر نمىرسد كه براى جراحى اطاق مخصوصى در بيمارستان وجود داشت و اگر اتفاقا در يكى از بيمارستان‌هاى آن دوره اتاقى بود كه در آن اعمال جراحى صورت مىگرفت اين اتاق به هيچ وجه فرقى با اتاق‌هاى ديگر آن بيمارستان نداشت و مجهز به هيچ وسيله اختصاصى نبود . در ذخيرهء كامله هيچ كجا اسمى از حمل بيمار به « اتاق عمل » و يا محل ديگرى كه خاص جراحى باشد برده نشده است .\r\nدر مقابل پس از جراحى دقت فراوان مىشد كه اتاق بيمار از هر نظر مطلوب باشد تا هرچه زودتر سلامت خود را بازيابد . در صورت امكان سعى مىشد اين اتاق از سطح زمين بالاتر بوده و در و پنجره متعدد داشته باشد و هيچ بو و رايحه بدى به آن وارد نگردد . در بيمارستان‌هاى آن دوره ، مثل منازل ، مستراح‌ها در خارج از محوطه ساختمان اصلى درست مىشد اما براى جلوگيرى از سرماخوردگى بيماران در زمستان‌ها در داخل ساختمان اصلى نيز مستراحى ساخته شده بود و كسانى كه تحت عمل جراحى قرار گرفته بودند از اين مستراح استفاده مىكردند . بيمارستان مىبايستى در يك محل پردرخت بنا مىگرديد و حتى المقدور سعى مىشد از آمدن افراد متعدد به ملاقات بيمار جلوگيرى بشود . خود بيمار\r\n\r\n","description":"","footnote":"","page_name":" 184 ","page_number":206},
  {"content":"\r\n\r\nنمىبايست غصه چيزى را بخورد و يا احساس دلواپسى كند و هميشه زيباترين جامه‌هاى وى را به او مىپوشاندند . براى تسكين درد هم مرتبا مرهم‌ها و ضمادهاى مسكن روى محل جراحى مىگذاشتند و قبل از تعويض ضماد محل آن را با دقت شستشو مىكردند و گربه‌اى را وادار مىساختند كه روزى دو بار روى زخم را بليسد و اين كارى بود كه براى درمان زخم‌هاى بدون درد نيز انجام مىدادند .\r\nجراحان دورهء صفوى مثل جراحان تمام قرون و اعصار براى وسايل كار خود ارج و ارزش فراوان قائل بودند ولى احتمالا از اين كه مىديدند جراحان اروپائى از وسايل كار بهترى برخوردار هستند غبطه مىخوردند و شايد به همين دليل هم بود كه وقتى شاردن به ايران آمد از جمله هدايائى كه براى شاه آورد يك جعبه طلا براى گذاشتن حب‌هاى ترياك كه تقريبا همه ايرانىها روزى چند بار آن را مصرف مىكردند و يك جعبه لوازم جراحى حاوى وسايل بسيار ظريف جراحى از قبيل چاقوى دسته‌دار ، نخ بخيه بسيار باريك و ديگر ابزار كارهائى از اين قبيل بود .\r\nحكيم محمد چندين صفحه از كتاب خود را به شرح وسائلى كه در اختيار جراحان آن دوره قرار داشت اختصاص داده است هريك از اين وسايل داراى نام علمى و فنى خاص خود بودند كه متاسفانه در كتاب ذخيرهء كامله از ذكر اسم بسيارى آن‌ها خوددارى شده است و من تصور مىكنم كه اين نقص بيشتر گناه كسى است كه از روى كتاب اصلى او نسخه بردارى كرده و ذكر اسامى مندرج در نسخه اصلى را از قلم انداخته است و دليل بر اين مدعا نيز اين است كه قبل از شرح هريك از ادوات مزبور مقدارى جاى خالى باقى گذارده شده است از آنجا كه رسم بر اين بود كه تيترها و عناوين را در كتب خطى با مركب قرمز مىنوشتند پس بدون شك مىتوان نتيجه گرفت كه محرر تصميم داشته است اين اسامى را به رنگ قرمز بنويسد ولى بعد به عللى اين كار را به طور كامل انجام نداده است .\r\nبه‌هرحال در وحلهء اول يك چاقوى جراحى بزرگ شرح داده شده است كه با چاقوهاى معمولى تفاوت داشت زيرا حكيم محمد مىگويد اين وسيله بايد بسيار نرم بوده « و مثل چاقو » تيز و برنده باشد . اين چاقو مىبايست آن‌قدر تيز باشد كه بتواند استخوان را هم ببرد كه طبيعتا من تصور مىكنم منظور نويسنده قطع استخوان از محل مفاصل مىباشد . چاقوى مزبور براى هيچ منظور ديگرى نمىبايست مورد استفاده قرار مىگرفت و لازم بود كه حتما در غلاف مخصوص نگاهدارى مىشد تا از قرار گرفتن در جوار رطوبت و زنگ‌زدگى در امان بماند . بلندى تيغه اين چاقو در حدود طول كف دست بود .\r\nاز اين وسيله بيشتر براى قطع انگشتان دست يا پا در موارد مارگزيدگى استفاده مىشد و عمل به اين صورت انجام مىگرفت :\r\nجراح ابتدا با يك شريان‌بند چرمى نظير آنچه كه فصادها به كار مىبردند بالاى محل زخم را محكم مىبست و سپس با اندكى فاصله از آن اقدام به قطع اندام مىنمود .\r\nحكيم محمد مىگويد يك استاد جراح ماهر بايد بتواند انگشتى را چنان قطع كند كه حتى\r\n\r\n","description":"","footnote":"","page_name":" 185 ","page_number":207},
  {"content":"\r\n\r\nيك قطره خون هم از آن نيايد به‌هرحال پس از اتمام عمل جراح شريان‌بند را باز مىكرد و محل جراحىشده را داغ مىنمود تا جلوى خونريزى گرفته شود و بعد مقدارى روغن ياسمن يا روغن بادام مخلوط با خاكستر گرم روى محل زخم مىگذاشت و روى آن را مىبست . عقيده بر اين بود كه يك چنين زخمى پس از چهار روز بهبودى حاصل مىكند و نيازى به ادامهء درمان نيست .\r\nجراحان شكسته‌بند براى قطع استخوان‌هاى بزرگ از وسيله اره مانندى به نام منشار استفاده مىكردند علاوه بر آن براى اصلاح استخوان‌هائى كه شديدا صدمه ديده و خرد شده بودند نيز از اره بسيار ظريف و تيزى استفاده مىنمودند ، براى سوراخ كردن استخوان نيز از وسيله‌اى به نام بر ما استفاده مىكردند .\r\nيكى ديگر از وسايل جراحى چاقوئى بود كه تيغه‌اى بسيار باريك ، تيز و خميده داشت حكيم محمد نوشته است كه استاد جراح بايد از آن نيز استفاده كند . جنس اين چاقو از فولاد بود و در هواى سرد مىبايست در روغن زيتون و در فصول ديگر در جعبه‌اى از چوب بيد نگاه داشته مىشد . دقت بسيار بايد به عمل مىآمد كه آب با اين وسيله تماس پيدا نكند و اگر لازم مىشد كه بيش از يك بار مورد استفاده قرار بگيرد جراح مىبايست آن را پس از استفاده نوبت اول با روغن زيتون و خاكستر چوب تميز مىكرد و بالاخره قبل از به كار بردن لازم بود كه جراح با نفس خود آن را گرم مىكرد .\r\nيك چاقوى بزرگ و قوى جراحى نيز وجود داشت كه بيشتر براى بيرون كشيدن نوك پيكان و يا شمشيرى كه در داخل گوشت يا استخوان شكسته و جامانده بود به كار برده مىشد .\r\nقبل از استفاده از اين وسيله جراح سعى مىكرد با وسايل ديگرى جسم خارجى را بيرون بياورد و به اين منظور اگر امكان داشت انتهاى پيكان يا شمشير را مىگرفت و آن را به اين طرف و آن طرف تكان مىداد تا جا باز كند و بدون وارد ساختن صدمات بيشتر به عضلات اطراف بيرون بيايد . ندرتا نيز جراح بهتر مىديد بيمار را به حال خود بگذارد تا محل زخم چرك كند و جسم خارجى همراه با چرك بيرون بيايد و اين در صورتى بود كه جسم خارجى مانده در بدن خيلى كوچك بود . حكيم محمد مىگويد كه اغلب اشياء خارجى كوچك پس از سه الى چهار روز خودشان از بدن و از محل زخم خارج مىشوند . براى تسريع در خروج جسم مرهمى از زرآوند ، بذر البنگ و پياز سنبل روى آن مىگذاشتند . برطبق نظر حكيم محمد گرد بيضه سگ و يا شكافتن شكم يك موش زنده و قرار دادن آن روى زخم نيز موثر مىباشد .\r\nاگر نوك اسلحه از گوشت گذشته و به استخوان رسيده بود براى تسهيل خروج آن چند سوراخ كوچك در اطراف محل فرورفتگى اسلحه ايجاد مىكردند و براى اين كار از وسيلهء مخصوصى به نام مثقب استفاده مىنمودند . مثقب براى بيرون آوردن تمام چيزهائى كه به نحوى از انحاء در استخوان جايگزين شده بود به كار برده مىشد بهاء الدوله استفاده از آن را مخصوصا براى بيرون آوردن سوزنى كه در بدن شكسته شده بود توصيه كرده و مىگويد : « هرگز نبايد گذاشت كه سوزن شكسته در گوشت باقى بماند زيرا اين جسم همراه\r\n\r\n","description":"","footnote":"","page_name":" 186 ","page_number":208},
  {"content":"\r\n\r\nبا حركات اعضاء در بدن به حركت درمىآيد و از نقطه‌اى به نقطه ديگر مىرود و اگر به يكى از اعضاى شريفه بدن برسد موجب مرگ مىگردد » .\r\nوقتى كليه اقدامات معمولى براى بيرون آوردن جسم خارجى با شكست مواجه مىشد جراح سعى مىكرد به نحوى زخم را گشاد كرده آن را خارج نمايد و پس از اتمام كار محل آن را با شكر پر كرده روى آن را هم قدرى خاكستر گرم مىپاشيد و مىبست .\r\nبراى باز كردن دمل‌ها و طاول‌ها از چاقوى كوچك خاصى كه شباهت تام به تيغ فصادها داشت استفاده مىشد . اين چاقو از فولاد آبديده درست شده و هر دو لبهء آن بسيار تيز و برنده و نوك آن نيز تيز بود . از اين وسيله بيشتر براى سوراخ كردن استفاده مىشد تا بريدن ؛ چاقوى مزبور را كه مضبع مىناميدند در روغن زيتون و يا گلاب نگاه‌دارى مىكردند تا از زنگ زدن آن جلوگيرى بشود و قبل از استفاده ، جراح آن را با نفس خود گرم مىكرد .\r\nوقتى براى درمان دمل جراح آن را مىشكافت محتويات زخم را خالى كرده و به جاى آن تعدادى زيره و مقدارى نمك قرار مىداد و اگر خونريزى مشاهده مىگرديد مقدارى خاكستر هم براى بند آوردن آن به كار مىبرد . اگر دمل روى يكى از شريان‌هاى اصلى درمىآمد و يا ريشه آن در عمق گوشت فرورفته بود و استفاده از مضبع خطرناك مىنمود براى تكميل تخليه محتويات آن از لوله خاصى استفاده مىشد اين لوله را از فتيله چراغ و يا از پشم درست كرده به هنگام استفاده مقدار زيادى مرهم به آن مىماليدند .\r\nدر برخى موارد زخم ناشى از جراحى را با پارچه آغشته به موم پانسمان مىكردند و اين همان كارى است كه در اروپا به نام  Cerate  مشهور است . مشخصات ماده‌اى كه روى پارچه ماليده مىشد چنين توصيف شده است : « ضمادى چرب و نرم مركب از موم مخلوط با انواع روغن‌ها ، مواد چرب يا صمغ به صورتى كه در حرارت معمولى به‌توان آن را به راحتى روى پارچه ماليد اما وقتى روى پوست گذاشته شد با حرارت بدن آب نشود و جريان پيدا نكند » تا همين اواخر در داروپزشكى انگلستان هفت نوع پارچه موم رسمى وجود داشت .\r\nرايج‌ترين ماده‌اى كه براى اين منظور تهيه مىگرديد مركب بود از ده قسمت روغن زيتون ، سه قسمت موم سفيد ، يك قسمت زردچوبه و سنگ جهنم شسته شده ( و يا به جاى آن يك قسمت كافور سلطانى ) و طرز تهيه آن نيز چنين بود : ابتدا روغن زيتون را گرم مىكردند و موم را داخل آن حل مىنمودند سپس سنگ جهنم را به آن اضافه كرده مىجوشاندند تا قوام بيايد و سپس آن را روى كرباسى مىكشيدند .\r\nيكى ديگر از موادى كه پس از جراحى روى محل عمل‌شده مىگذاشتند مخلوطى از ادرار و سريشم بود . اين دو را باهم مخلوط مىساختند و وقتى استفاده از آن ضرورت پيدا مىكرد آن را گرم مىكردند تا به صورت مايع دربيايد و سپس آن را به همان صورت روى زخم قرار مىدادند . سطح خارجى اين مرهم در مجاورت هوا سريعا مىبست و سفت مىشد ولى سطح زيرين آن تا مدتى نرم و گرم باقى مىماند و موجب التيام زخم مىگرديد .\r\n\r\n","description":"","footnote":"","page_name":" 187 ","page_number":209},
  {"content":"\r\n\r\nاگر پوست محلى كه مىبايست جراحى مىشد سفت بود و يا بريدگى طويلى لزوم پيدا مىكرد از يك نوع چاقوى مخصوص جراحى ديگر استفاده به عمل مىآمد . تيغهء اين چاقو داراى غلافى بود كه نيمى از آن را مىپوشاند و فقط يك طرف آن تيز و برنده بود قبل از به كار بردن اين وسيله آن را در روغن زيتون فرو مىكردند تا چرب بشود .\r\nدر برخى موارد به جاى چاقوى جراحى از تيغ دلاكى استفاده به عمل مىآمد تيغ دلاكى وسيله معمولى ختنه كردن پسرها محسوب مىگشت اما گاهى اوقات نيز براى بيرون آوردن غددى كه روى گردن درمىآمد و يا قطع اندام‌هائى نظير انگشت نيز به كار مىرفت .\r\nدر دورهء صفويه بود كه جراحان ايرانى خود را با يك نوع زخم كاملا جديد يعنى زخم ناشى از تير تفنگ مواجه ديدند . در تواريخ نوشته شده است كه استفاده از اسلحه آتشين در زمان شاه عباس كبير به هنگامى كه شهر تبريز را در محاصره گرفته بود باب گرديد .\r\nاين شهر از زمانى كه به عنوان اولين پايتخت سلسله صفويه انتخاب گرديد چندين بار بين ايرانىها و عثمانىها دست به دست گشت . سليم سلطان پادشاه عثمانى آن را در سال 920 اشغال كرد ولى به زودى مجبور به تخليه آنجا شد بعد سليمان شاه در سال 955 دوباره شهر مزبور را تصرف كرد ولى اين بار مردم شهر او را عقب نشاندند . در سال 993 عثمانىها يك‌بار ديگر بر تبريز مسلط شدند تا اين كه سرانجام شاه عباس كبير در سال 1011 با توسل به يك حيله جنگى آن را بازپس ستاند . او 500 نفر از زبده سربازان خود را به لباس بازرگانان به داخل شهر فرستاد و آن‌ها اظهار داشتند كه كاروان و مال التجاره ايشان تا يك شبانه‌روز ديگر از راه مىرسد شب بعد به شاه عباس كبير از سه جهت به شهر حمله كرد و زبده سربازان وى نيز از داخل به اشغالگران يورش آوردند و عثمانىها كه از دو سو مورد حمله قرار گرفته و به كلى غافلگير شده بودند به زودى شكست خوردند و از پا درآمدند . بدون شك استفاده از اسلحهء گرم در اين جنگ به شاه عباس كمك فراوان كرد . شاردن در ياداشت‌هاى خود مىنويسد كه در اين جنگ شاه عباس يك دسته از سپاهيان خود را با تفنگ حسن موسى مسلح كرده بود و چون استفاده از آن را بسيار سودمند يافت دستور داد تا تمام افراد به اسلحه گرم مسلح بشوند درحالىكه قبل از آن ايرانىها هرگز در جنگ‌ها از اسلحهء گرم استفاده به عمل نياورده بودند .\r\nبراى بيرون آوردن گلوله‌اى كه در گوشت فرو رفته بود از وسيله جراحى به نام گلوله قلطان استفاده به عمل مىآمد . گلوله قلطان مانند تيغ سلمانىها تا مىشد و بنا به گفته حكيم محمد مىبايست در لفافه‌اى از پارچه پشمى نگاهدارى مىشد . اگر گلوله خيلى در گوشت ننشسته و يا به يكى از اندام‌هاى شريفه برخورد نكرده بود گلوله قلطان را پس از آغشتن به روغن زيتون در جدار محل برخورد گلوله فرو مىكردند تا به آن برسد . ظاهرا مىبايست سر اين وسيله شبيه به قاشق بوده باشد زيرا حكيم محمد نوشته است كه پس از آن كه سر گلوله قلطان به گوله رسيد جراح بايد با نهايت دقت آن را به زير گلوله ببرد و گلوله را بيرون بياورد پس از بيرون آوردن گلوله آب به محل آن نبايد برسد ولى خون‌ها بايد با گلاب پاك بشوند و روى زخم خاكستر چوب ريخته شود . اگر حفرهء محل اصابت گلوله\r\n\r\n","description":"","footnote":"","page_name":" 188 ","page_number":210},
  {"content":"\r\n\r\nبزرگ بود و با درآوردن آن خودبه‌خود به هم نمىآمد داخل آن با شكر سفيد پر شده و محكم بانداژ مىشد .\r\nبراى بيرون آوردن ساير اشياء خارجى مثل هسته خرمائى كه در سوراخ بينى گير كرده و يا دانه تسبيحى كه داخل گوش شده بود از وسيله‌اى به نام منقاش استفاده به عمل مىآمد براى بيرون آوردن سر پيكان شكسته از بدن نيز وسيله خاصى به نام پيكان‌كش به كار برده مىشد .\r\nاگر شيئى خارجى كه به اين صورت وارد بدن شده بود با وسايل ذكرشده خارج نمىگرديد جراح دست به عمل جراحى واقعى مىزد و شيئى خارجى را بيرون مىآورد .\r\nنكته جالب اين است كه جراحان ايرانى مىدانستند در عمليات خود به هيچ صورتى از آب نبايد استفاده كنند و حتى از دادن آب به خود بيمار نيز خوددارى مىكردند . افلاطون زخم‌بند كه زمانى به عنوان جراح در ارتش خدمت مىكرد مىنويسد من متوجه شده‌ام كه اگر به افراد زخمى آب داده شود و لو زخم ايشان جزئى باشد جان سالم به در نمىبرند در حالى كه اگر از انجام اين كار خوددارى شود و لو زخم ايشان عميق و شديد باشد اغلب سلامت خود را باز مىيابند . حكيم محمد هم مىگويد كه دادن آب ظاهرا موجب لرز بيمار مىگردد و من تصور مىكنم كه منظور او از اين حرف بروز علائم كزاز بوده است كه در آن ايام شديدا در ايران شيوع داشت .\r\nدرمان زخم‌هاى ناشى از پيكان‌هاى آغشته به زهر به مراتب ضرورىتر از درمان‌هاى ناشى از پيكان‌هاى معمولى بود . جاى تعجب است كه مىبينم ايرانيان دورهء صفويه به رغم تمدن درخشان و پيشرفته‌اى كه داشتند كماكان از پيكان‌هاى آغشته به زهر استفاده مىكردند .\r\nدر اين حالت گوشت اطراف محل اصابت پيكان به سرعت شروع به گنديدن مىكرد و اطراف آن به قانقاريا مبتلى مىگشت . در كتاب حكيم محمد هيچ اشاره‌اى به نوع سمى كه ايرانىها يا ترك‌ها براى اين منظور به كار مىبردند نشده است و در ضمن اين مطلب نيز بيان نگرديده است كه آيا يك نوع سم به كار برده مىشد يا اين سم انواع مختلف داشت . اما در مقابل اظهار مىدارد كه درمان آن بريدن فورى اطراف زخم با تيغ تا به جائى است كه « گوشت قرمز » نمايان بشود ، و بعد اضافه مىكند كه روى آن بايد مرهم گذاشته و محكم بسته بشود و به بيمار به هيچ وجه نبايد آب داد ، اما مىتوان ابتدا مواد مهوع به وى خوراند و سپس آش پرچربى به او داد .\r\nحكيم محمد در كتاب خود مسموميت‌هاى ناشى از مارگزيدگى را به تفصيل مورد بررسى قرار داده است . اين روزها در ايران مار فراوان ديده نمىشود اما ظاهرا در دورهء صفويه انواع متعددى از اين خزنده وجود داشته است زيرا تقريبا در همهء كتب پزشكى مطالبى راجع به درمان مارگزيدگى و انواع آن نوشته شده است و اظهار گرديده كه - خطرناك‌ترين مارها مارى است كه به محض نگاه كردن به انسان موجب مرگ آدم مىگردد . براى درمان مارگزيدگى داروهاى فوق العاده متعددى توصيه گرديده است كه مهمترينشان ترياق\r\n\r\n","description":"","footnote":"","page_name":" 189 ","page_number":211},
  {"content":"\r\n\r\nمىباشد . ترياق كه در قربادين‌هاى اروپا از آن به نام  Treacle  اسم برده شد است را از تركيب چند ماده مختلف درست مىكردند . به شخص مارگزيده ترياك ، شير و يا شراب سفيد هم مىدادند . بخور صمغ و پياز و ذكر گوزن را نيز بسيار مفيد مىدانستند .\r\nقطع اندام مارگزيده توصيه نشده است اما قيد گرديد كه محل گزيده شده بايد كلا برداشته شود در ذخيره كامله يك مورد مارگزيدگى چنين شرح داده شده است .\r\nشاه نوروز كه از جراحان مصرى بود در كار خود و استفاده از انواع داروها تبحر فراوان داشت و جراحىهاى بسيار به دست او انجام پذيرفته بود ، در آن ايام كه سلطان مراد حكومت مىراند ، او را به استانبول اعزام داشتند و او به سبب آن كه مردى خوش‌نيت و فرمانبردار بود به استانبول آمد . افلاطون زخم‌بند مىگويد از وى خواستند تا ميزبان شاه نوروز باشد و از او پذيرائى كند .\r\nروزى يكى از بزرگان و نجيب‌زادگان ترك كه براى تفرج به صحرا رفته بود ، پايش را جانورى گزيد و اين امر موجبات ناراحتى تمام پاى او را فراهم آورد . از قضا آن بزرگ نجيب‌زاده خزانه‌دار سلطان بود و تمام امور سلطنت در يد اختيار وى قرار داشت .\r\nوقتى سپيده صبح دميد خبر ماجراى شب قبل در سراسر شهر منتشر شد و سلطان فورا دستور داد تا او را با تخت روان به دربار بياورند و سه نفر از جراحان خود را كه در شهر حضور داشتند احضار كرد و شاه نوروز يكى از ايشان بود .\r\nبيمار سخت اظهار ناراحتى مىكرد و تب شديدى بر او عارض شده بود جراحان مقدارى شير و داروى مهوع به وى دادند و چنين تشخيص دادند كه مار او را گزيده است هريك از اطباى حاضر بر بالين بيمار داروئى تجويز كرد و سرانجام فادزهر افلاطونى به وى داده شد ولى تاثير نيكوئى نداشت ، پس از دو روز زانوى بزرگ‌زاده به صدا درآمد و پا شروع به ورم كردن نمود ، به ناچار جراحان و اطباء فصد تجويز كردند و داروى ملينى به وى خوراندند ، تمام اين معالجات نيز بلانتيجه ماند .\r\nسرانجام از شاه نوروز خواسته شد تا راسا در معالجه او اقدام كند و او مرهمى ساخت و آن را بر تمام بدن بيمار ، على الخصوص به زانوى متورم او ماليد ، ديرى نگذشت كه ورم و درد و زخم ناشى از گزش به كلى مرتفع شد .\r\nسلطان شاه نوروز را غرق در خلعت و انعام كرده و دو تا سه هزار تومان به وى پاداش داد زيرا در استانبول هيچ‌چيز به اندازه دانائى حذاقت و جراحى ارزشمند نيست « 3 » .\r\n\r\n\r\n","description":"","footnote":"\r\n( 3 ) - همانطورى كه نويسنده در مقدمه كتاب اظهار داشته است از ذخيرهء كامله فقط يك نسخه در كتابخانه ملى پاريس وجود دارد و امكان نقل عين مطلب از آن براى مترجم فراهم نگرديد .\r\n","page_name":" 190 ","page_number":212},
  {"content":"\r\n\r\nحال دوباره به شرح لوازم و ادوات جراحى مىپردازيم . يكى ديگر از وسائلى كه براى جراحى به كار مىرفت ميل بود كه از آهن ساخته مىشد و در داغ كردن غدد ، شكافتن دمل‌هاى داخلى گلو و زخم‌هاى بدون درد و مزمن به كار مىرفت . وقتى مىخواستند غده‌اى را كه روى گردن درآمده بود درمان كنند ابتداء با تيغ پوست روى آن را مىشكافتند و سپس رگ‌هائى را كه احتمالا روى آن قرار داشت و ممكن بود در حين جراحى پاره و يا بريده بشوند با كمك وسيله‌اى به نام « قلاب رگى » كنار مىزدند و در همان حال نگاه مىداشتند و بعد جراح غده را بلند كرده آن را با كمك چاقو از محل خود جدا مىساخت و سپس ميل داغ شده‌اى را روى زخم ناشى از جراحى مىگذاشت . حكيم محمد مىنويسد كه چاقوى جراحى را بايد قبل از هر استفاده تميز و تيز كرد و اين نكته‌اى درخور تامل مىباشد . آيا او به اين موضوع واقف بود كه چاقو مىتواند حامل ماده بدخيمى باشد ؟ ( و اگر اين‌طور است آيا او به نحوى كاشف ميكرب محسوب نمىشود ؟ - م ) . پس از داغ كردن محل زخم روى آن را مقدارى پشم مىگذاشتند و مىبستند تا به تدريج خوب بشود .\r\nدر چشم‌پزشكى نيز نوعى ميل كوچك براى تراشيدن پلك چشم مبتلايان به تراخم به كار برده مىشد . زن‌ها نيز براى كشيدن سرمه از وسيله‌اى به نام ميل استفاده مىكردند .\r\nسرمه را نه تنها براى زيبائى بلكه براى تقويت قدرت بينائى نيز به كار مىبردند .\r\nاز ميل يك استفاده نامطبوع ديگر نيز به عمل مىآمد و آن به هنگامى بود كه مىخواستند كسى را به جرم سياسى و يا به عنوان تنبيه از نعمت بينائى محروم كنند ، و اين عمل در دورهء صفويه چنان رواج داشت كه اغلب اوقات از لفظ « ميل كشيدن » اصلا مفهوم كور كردن استنباط مىگرديد .\r\nگاهى اوقات يك سر ميل را پهن و تيز مىكردند و از آن براى رساندن داروهاى گردىشكل به نقاطى كه انگشت به آن نمىرسيد و يا ماليدن مرهم مخصوص بند آوردن خون به زخم‌هاى دور از دست‌رس « مثل وقتى كه زبان كوچك قطع مىشد » استفاده به عمل مىآمد .\r\nيك چنين ميلى را « كفچه‌ميل » مىناميدند .\r\nشكسته‌بندها نيز از يك نوع ميل چوبى براى درمان شكستگىهاى استخوان‌هاى بينى استفاده مىكردند ، آن‌ها اين ميل را وارد سوراخ بينى كرده و از داخل به استخوان‌هاى شكسته فشار مىآوردند تا هر كدام سر جاى خود قرار بگيرند .\r\nدر يكى از تخصصىترين كتاب‌هاى وسايل پزشكى اين دوره از نوعى روده شور نيز نام برده شده است كه براى خارج كردن زالوهائى كه احتمالا وارد معده يا گلو شده بودند استفاده مىشد و بالاخره از لوله باريك‌ترى اسم برده شده است كه در مجراى ادرار قرار داده مىشد و از آن براى پائين آوردن بيضه‌هائى كه در كيسه طبيعى خود قرار نداشتند استفاده مىگرديد . جراح پس از اين كه اين لوله را در مجراى ادرار قرار مىداد با تمام قدرت در آن مىدميد ، در هيچ‌يك از كتب موجود قيد نگرديده است كه آيا اين عمل حقيقتا موجب پائين آمدن بيضه مىگرديد يا نه . در كتاب مزبور از نوعى وسيله به نام آبدزدك نيز نام برده شده\r\n\r\n","description":"","footnote":"","page_name":" 191 ","page_number":213},
  {"content":"\r\n\r\nاست كه در بيمارىهاى زنان مورد استفاده قرار مىگرفت از اين وسيله براى ماليدن انواع ضمادها به داخل مجراى تناسلى زنان و گاهى هم براى سقط جنين استفاده مىشد .\r\nيك نوع آبدزدك ديگر هم وجود داشت كه در قرن چهارم توسط عمار بن على موصلى اختراع شده بود . به يك انتهاى اين وسيله يك سوزن توخالى وصل شده بود كه به وسيله آن آب مرواريدهاى رقيق چشم بيرون مكيده مىشد و من تصور مىكنم كه سرنگ‌هاى تزريق زيرپوستى فعلى ابتداء از روى اين وسيله ساخته شدند . آنچه در اين مورد جالب است اين است كه وسيله مزبور بدون آن كه در ساختمان آن تغييرى پيدا شده باشد تا دوران صفويه باقى ماند . رافائل دومان مىنويسد كه در زمان او كحالان اصفهانى از آن استفاده مىكردند و آن را به صورت لوله‌اى منشورى شكل كه دو سر آن باز بود و آلت مكنده در انتهاى آن قرار مىگرفت و يك سوزن با يك سوراخ كه مادهء بيرون كشيده شده از داخل چشم از طريق آن به بيرون ريخته مىشد توصيف كرده است .\r\nلوله باريكى به نام نايزه كه اغلب از مس ساخته مىشد نيز وجود داشت كه جهت خارج ساختن آب استسقاء به كار برده مىشد و من شك ندارم كه از آن براى درمان استسقاء بيضه و حتى در صورت ضرورت براى بيرون آوردن ادرار در موقعى كه بيمار شاشبند مىشد نيز استفاده مىگرديد . بهاء الدوله از دستگاه مشابه ولى كاملترى نام مىبرد كه ظاهرا از اختراعات خودش بوده است . آنچه مسلم است اين است كه ساختمان دستگاه مزبور در آن ايام از تكامل زيادى برخوردار بوده است زيرا مىبينيم كه از آن به عنوان اسباب بزل نيز استفاده مىكردند و به اين ترتيب عمل سوراخ كردن سريع‌تر و با درد به مراتب كمترى انجام مىشد برطبق شواهد موجود نايزه همان چيزى است كه بعدا توسط پوتن « 4 » « اختراع » گرديد و به آسپيراتورپوتن « 5 » مشهور گشت . بهاء الدوله در شرح اين دستگاه چنين مىنويسد :\r\nشخصى را استسقاى زقى بود و شكم بغايت بزرگ شده ، مرض استحكام يافته و از راه رفتن باز مانده بود و بر دو كانجه خفته ، ناگاه از آنجا فرو افتاد و شكم او بطركيد و تمامى آب‌ها برفت جراحى را بياوردند و شكم او بدوختند و آن جراحت روئيد و او نمرد و صحت يافت و اين از عجايبهاى عالم است و مرا چنان مىنمايد كه همچنان در حين ريخته شدن ريم قرحه به فضاى شكم مقرر كرده‌اند كه اندر كش‌ران راست پوست را بشكافند و صفاق را بسنبند و به نايزه آن ريمها بيرون كنند و اينجا نيز اولا آن بود كه چون از ديگر علاجها نفعى نيابند همين نوع عمل كنند و بعضى اطباء نيز اين تجويز كرده‌اند در مردم بزرگ كالبد و اين نيز وقتى توان كرد كه آب ميان ثرب و صفاق بود ليكن در داخل ثرب باشد از اين ممر بگشايد و آن را از محل ديگر از شكم تواند گشادن كه بروتر عضله نيوفتد و اندك سوراخى در ثرب شود و برودها آفتى نرسد و اگر نايزه از پولاد تصنيف كنند كه سر او بغايت باريك و تيز باشد و سوراخ ميان آن بغايت تنگ بود و بر سر ديگر آن انبانجه بندند تا هوا بدرون نرسد و شكم و ثرب را بدان بسنبند نافع بود و مضرتى نرسد .\r\n\r\n\r\n","description":"","footnote":"\r\n( 4 ) -  Potain \r\n( 5 ) -  Potain Aspirator \r\n","page_name":" 192 ","page_number":214},
  {"content":"\r\n\r\nصاحب كامل گفته است اولا آن بود كه از پهلوى سره كه محل خروج بول بوده در اصل سوراخى كوچك كنند به سرس و نايزه بر آن استوار كنند و اندك‌اندك آب را بيرون مىكشند و باز سر نايزه را استوار مىسازند تا قوت با خروج آب غلبه بيك‌بار به تحليل نرود و اين بس تدبيرى نيكوست ليكن استاد ماهر مىبايد كه چنان رعايت كند كه مضرتى ديگر پديد نيايد « 6 » .\r\nبراى خالى ساختن مثانه‌اى كه بيش از حد تحمل بيمار مملو از ادرار شده بود از يك وسيله ديگر هم استفاده به عمل مىآمد :\r\nو هرگاه بزرگى گوشت و يا ثولول به آن مرتبه رسد كه مجرا را بند كند چاره‌اى جز آن نباشد كه از شيب قضيب محلى را به جهت سنگ مىشكافند و محل سد را معلوم كنند و بر بالاى سد منفذى واكنند تا بول را بدان منفذ دفع مىكنند .\r\nبيشتر دمل‌ها اعم از سطحى يا عمقى را نشتر مىزدند و داخل آن را فتيله‌اى از نخ يا پشم قرار مىدادند و من شك ندارم كه فتيله‌هاى پشمى را از همان پشمى كه براى قالىبافى به كار مىبردند مىبافتند . حكيم محمد مىنويسد : « مواردى وجود دارد كه زخم بايد مدتى مديد پس از نشتر زدن باز نگاهداشته شود تا چرك آن به كلى تخليه گردد و در اين حالت بايد از فتيله استفاده شود و بهتر است كه چهار رشته فتيله به كار برده شود » . استنباط من از جملهء اخيرا اين است كه شكاف روى دمل را به صورت ( + ) ايجاد مىكردند .\r\nاو سپس از جراح معاصر ديگرى به نام ابو امل هراتى نام مىبرد و از قول او مىنويسد :\r\n« وقتى دملى پخته نمىشود و سر باز نمىكند ، و در مورد زخم‌هاى ناشى از تير تفنگ بايد جراحى صورت بپذيرد چه اگر چرك در محل خود باقى بماند روز بروز فزونى پيدا مىكند و تبديل به كوركى مىگردد كه روى آن كبره مىبندد . »\r\nحكيم محمد اضافه مىكند كه فتيله پشم تابيده شده بايد به داخل زخم فرو شده و سر آن روى زخم تاب‌داده شود تا قدرى باريكتر گردد و سپس روى زخم مرهمى از زيره و نمك گذارده شده و محكم بسته شود .\r\nبراى تخليهء چرك‌كردگىهاى خيلى عميق ، اينك از يك لوله لاستيكى استفاده مىكنيم اما در دورهء صفويه جراحان از فتيله چراغ كه آن را به اندازه لازم مىبريدند استفاده مىكردند بهاء الدوله در كتاب خود به شرح باز كردن دملى از اين نوع كه روى جگر قرار داشت پرداخته و مىنويسد :\r\nاستادى بود در قزوين كه هرگاه ورمى مىيافت كه آماس پخته شد و سر خواهد كردن آن را مىشكافت و اين عمل چنان مىكرد كه محل ورم را از زير پردها معلوم مىكرد و مريض را بر پيش مايل مىداشت و بعد از آن نيشترى داشت قوى بدرازى انگلشتى آن را\r\n\r\n\r\n","description":"","footnote":"\r\n( 6 ) - خلاصه التجارب - كتابخانه مجلس شوراى ملى\r\n","page_name":" 193 ","page_number":215},
  {"content":"\r\n\r\nبر محاذى ورم فرو مىبرد و نايزه بر آن ترتيب مىكرد و اندك‌اندك آن ريم را بيرون مىآورد و بعد پاكى در روئيدن محل زخم سعى مىكرد و صحت حاصل مىشد و چند كس را بدين نوع علاج كرد .\r\nجرجانى به هنگام شرح درمان يك دمل صفاقى مىنويسد كه تنها درمان موثر اين است كه عضلات زير شكم بريده شوند و بريدگى تا پرده صفاق عميق گردد و سپس بايد دست را به داخل بدن فرو كرد و تا سرحد امكان جراحات را بيرون كشيد و سپس براى خشك شدن چرك در محل زخم فتيله گذاشت ، بهاء الدوله هم در اين مورد مىنويسد كه يك چنين بيمارى را بايد در حال نشسته مورد پرستارى قرار داد و در صورت لزوم فتيله دومى نيز در جناح ديگر او گذاشت و اين همان روشى است كه بعدها توسط فؤلر « 7 » ارائه گرديد و به نام وى مشهور گشت .\r\nاز نقطه‌نظر درمان زخم‌ها به‌طور كلى توصيه شده است كه خون‌ريزى زخم‌هاى كوچك نبايد سريعا بند آورده شود و بايد گذاشت كه خون مدتى جريان پيدا كند و سپس اگر لبه‌هاى زخم قرينه باشند بايد آن را به هم آورد و با باندى كه زفاده ناميده مىشد محكم پانسمان كرد و دقت نمود كه هيچ جسم خارجى مثل مو يا ضماد يا روغن لاى زخم باقى نماند ، به مريض بايد آب و غذاى كافى داده شود تا بتواند خون از دست رفته را جبران كند . آنچه كه جراحان ايرانى از آن سخت واهمه داشتند ورم داخل زخم بود كه نشانهء خونريزى مجدد به شمار مىرفت .\r\nاگر يك چنين ورمى پيدا مىشد قطعه‌اى پارچه خرقه را در سركه و گلاب خيس كرده با آن محل زخم را شستشو مىدادند . بهترين داروئى كه در اين حالت به كار برده مىشد جوشانده‌اى از انار ملس و يك ماده قابض ديگر بود كه از تركيب آن‌ها مرهمى درست كرده روى زخم ورم‌كرده مىگذاشتند و طرف مقابل زخم را نيز فصد مىكردند .\r\nپس از دو سه روز مىبايست روى زخم باز مىشد و محل آن مورد بررسى قرار مىگرفت و دوباره روى آن پانسمان مىشد . اگر پس از باز كردن زخم مشاهده مىشد كه پوست زخم بزرگ ولى بريدگى سطح آن باريك است ، قدرى پنبه به داخل زخم فرو كرده مىشد و روى اين پنبه ، پنبه ديگرى كه به روغن خوردنى يا روغن زيتون آغشته بود قرار مىدادند تا زخم از پائين به بالا به تدريج به هم بيايد .\r\nاگر زخم عميق و بزرگ بود دهانه آن را بخيه مىزدند و تعداد بخيه‌ها نمىبايست از دو تا كمتر باشد .\r\nطبيعى است كه بين زخم‌هائى كه روى شكم پيدا مىشد با زخم‌هاى ديگر نقاط بدن فرق‌هائى وجود داشت زيرا اولا پوست و عضله شكم خيلى نازك‌تر است و ثانيا در زير آن اندام‌هاى مختلفى قرار دارد . حكيم محمد مىنويسد : « اگر زخم شكم چنان باشد كه از پوست\r\n\r\n\r\n","description":"","footnote":"\r\n( 7 ) -  Fowler \r\n","page_name":" 194 ","page_number":216},
  {"content":"\r\n\r\nو گوشت گذشته باشد و سوراخى آن‌چنان پيدا شده باشد كه روده‌ها بيرون ريخته باشند ولى خود روده‌ها صدمه‌اى نديده و محتوياتشان بيرون ريخته نشده باشد بايد روده‌ها را سر جاى خود قرار داد قدرى خاكستر روى آن‌ها پاشيد و محل زخم را بخيه زد اما گاهى اوقات به علت نفخ شكم جا دادن مجدد روده‌ها در بطن مشكل مىگردد زيرا نفخ شكم جاى روده‌ها را اشغال مىكند .\r\nبراى بر طرف ساختن اين نفخ حكيم محمد توصيه مىكند كه بايد قطعه‌اى اسفنج را در آب گرم فرو كرد و به ملايمت روى روده‌ها فشار داد و اگر اين كار نتيجه‌اى نداد بايد اطراف زخم را قدرى باز كرد روده را با شراب سفيد شست و سپس آن را در محل خود قرار داد . برطبق شواهد موجود اين يك روش درمان تثبيت‌شده و استاندارد به شمار مىرفت چه در زبدة قوانين العلاج كه در سال 871 توسط پدر غياث الدين نوشته شده است نيز چنين آمده است :\r\n. . . و اگر جراحت بر شكم باشد و روده و ثرب بيرون آيد ، باندرون فرستند و شكم را بدوزند و اگر روده‌ها آماس كرده بود و باندرون نرود به شراب گرم تكميه كنند تا آماس برود ، پس دست‌ها و پاهاى عليل را گرفته او را بردارند تا پشت او محدب گردد و روده‌ها باندرون رود و اگر با اين عمل نيز باندرون نرود دهن جراحت را به آن مقدار كه روده‌ها باندرون تواند رفت گشاده‌تر گردانند و اگر وقتى فرا رسد كه ثرب سبز و سياه شده بود ، آن مقدار كه متغير بود ببرند و هر رگى بزرگ كه درو بود بريسمانى ببندند و باندرون فرستند و غايت رفق و احتياط رعايت كنند « 8 » .\r\nپس از اتمام عمل جاى آن مىبايست بلافاصله بخيه زده مىشد . سوزن بخيه‌زنى مىبايست به اندازهء مناسب ، نه خيلى بزرگ و نه خيلى كوچك باشد و لازم بود دقت شود كه به هنگام دوختن بافت پوششى پاره نشود زيرا جاى يك چنين پارگئى به سختى التيام پيدا مىكرد . جراح مىبايست ته سوزن را به طرف خود نگاه مىداشت يعنى در خلاف جهت قرار گرفتن خود به محل جراحىشده بخيه مىزد . جرجانى مىنويسد با استفاده از اين تكنيك هيچ محلى بخيه زده نشده باقى نمىماند . اگر زخم خيلى بزرگ بود جراح مىبايست از شخص ديگرى كمك مىگرفت و از او مىخواست كه لبه‌هاى زخم را به هم بياورد تا او آن‌ها را به هم بدوزد .\r\nحكيم محمد به هنگام بحث در اطراف چگونگى به هم دوختن لبه‌هاى زخم و محل جراحى دو اصطلاح مختلف را به كار مىبرد كه يكى « سوزن زدن » و ديگرى « دوختن » است و از هريك از اين دو جمله مفهوم خاصى استنباط مىگردد . او گفته است كه زخم اگر\r\n\r\n\r\n","description":"","footnote":"\r\n( 8 ) - زبدة القوانين العلاج محمد بن علاء الدين بن هبت إله سبزوارى به خط خود مولف - كتابخانه مركزى دانشگاه تهران\r\n","page_name":" 195 ","page_number":217},
  {"content":"\r\n\r\nبزرگ باشد بايد دوخته شود و در غير اين صورت بايد سوزن زده شود « 9 » . در مطالبى كه در ديگر قسمت‌هاى كتاب نوشته شده است نيز اين اختلاف بارها مورد تاكيد قرار گرفته است .\r\nپس از آن كه عمل دوختن خاتمه پيدا مىكرد حكيم محمد ( با بازگو كردن جمله به جمله مطالبى كه جرجانى در كتاب ذخيرهء خود در اين باره نوشته است ) نحوهء پانسمان زخم‌هاى شكم را شرح مىدهد و مىگويد براى اين كار سه قطعه باند لازم است . شكل اين باندها بايد شبيه به چادرى باشد كه زن‌ها به سر مىكنند دو تا از آن‌ها را بايد چنان دولا تا كرد كه تبديل به دو مثلث بشوند و به عبارت ديگر تبديل به باندهاى سه‌گوشى بشوند كه سال‌ها بعد در اروپا براى كمك‌هاى اوليه « ابداع » گرديد . يكى از باندها را بايد طولا روى زخم قرار داد دو باند ديگر را هم در جهت عمود بر آن به نحوى كه قاعدهء مثلث روى زخم قرار بگيرد گذارد و زخم را بست . اعتقاد بر اين بود كه يك چنين پانسمانى لبه‌هاى زخم را در جوار هم قرار مىدهد ، پس از آن مىبايست بيمار در حالتى نگاهدارى مىشد كه امعاء و احشاء دور از زخم قرار بگيرند و به آن فشار نياورند .\r\nبه محض آن كه تشخيص داده مىشد زخم دارد جوش مىخورد روى آن با روغن زيتون چرب مىشد و بيمار با مايع چرب و لعاب‌دارى تنقيه مىگرديد .\r\nاگر احشاء خودشان صدمه ديده و پاره شده بودند تنقيه با ماده قابضى كه ولرم شده بود انجام مىگرفت ، و بالاخره بايد گفت كه اگر زخم در ناحيه روده كوچك حادث شده بود كار زيادى انجام نمىگرفت زيرا امكان بررسى چگونگى بهبودى غير ممكن بود .\r\nبا وجود آن كه در تمام جراحىها و زخم‌هاى ناشى از بريدگى توصيه شده است كه محل زخم دوخته شود از نوع و شكل سوزن كمتر صحبتى به ميان آمده است و اين امر جاى تعجب فراوان است زيرا صنعت سوزن‌سازى در ايران از قديم الايام تحت كنترل شديد دولتى بوده است .\r\nسوزن دو نوع بود : يكى آن كه از فولاد ساخته مىشد و ديگرى نوعى كه از آهن نرم درست مىگرديد و اين وظيفه كلانتر بود كه مراقبت كند اين دو نوع به جاى هم فروخته نشوند و در دكان سوزن‌سازى باهم مخلوط نگردند تا خريدار دقيقا بداند كه چه نوع سوزنى ابتياع مىكند . بهترين نوع سوزن مصوده يا « سوزن سياه » بود مصوده را با نهايت دقت تيز كرده صيقل مىدادند و سوراخش هم مدور بود به احتمال زياد جراح سوزن مورد نياز خود را از همان مغازه‌اى خريدارى مىكرد كه كفاش‌ها و خياطها سوزن‌هاى مورد نياز خود را تهيه مىكردند و اين مطلبى است كه از نوشتجات بهاء الدوله استنباط مىگردد . او مىنويسد :\r\n\r\n\r\n","description":"","footnote":"\r\n( 9 ) - آنچه از نوشته‌هاى حكيم محمد در اين زمينه استنباط مىگردد آن است كه عمل متصل كردن لبه‌هاى زخم به دو صورت انجام مىگرفته است اول آنكه محل زخم را در امتداد پارگى مىدوختند و آن را « دوختن » مىناميدند ، دوم اينكه اگر زخم و پارگى بزرگ نبود آن را در جهت عمود بر امتداد پارگى به صورتى كه امروز محل جراحىها را بخيه مىزنند مىدوختند و آن را « سوزن‌زنى » مىناميدند ( مترجم )\r\n","page_name":" 196 ","page_number":218},
  {"content":"\r\n\r\nعربى مجرب را هر كرا اين مرض بودى جوالدوزى را در آتش سرخ كردى و محل ورم را كه شيب پره پهلو است بدست چپ محكم بگرفتى چنانچه پوست و پرده و كنار سپرزگوئيا در ميان انگشت او درآمده بودى و آن جوالدوز را از اينجانب پوست بردى و از آن طرف ديگر بيرون كردى و لحظه بگذشتى تا نيكو بسوزد و مريض را دوكس دست‌ها و سينه و سر او گرفته بودند تا نجنبد و سپرز بدين تدبير داغ شدى و بعد از آن جوالدوز را كشيدى و مريض را شربتى شيرين دادى و بسيار هستند كه در اين حين غشى مىكنند از درد ، و مدتى چرك از آن رفتن گيرد و مريض صحت يافتن و ديگر اين مرض او را طارى نشدى « 10 » .\r\nدر مورد زخم‌ها و چگونگى پانسمان آن‌ها مطالب نوشته شده مبهم و نارسا است ، اما بدون شك از پارچه‌هاى ابريشمى استفاده زياد به عمل مىآمد و به احتمال قوى انواع گوناگونى از اين پارچه وجود داشت به علاوه بدون شك ابريشم در كشورى كه قالىبافى در آن رواج فراوان داشت به گونه‌هاى مختلف يافت مىگرديد . بهاء الدوله به هنگام بحث در اطراف بريدگى رگ مىگويد كه دو سر بريدگى را بايد به هم آورد و با نخ ابريشمين محكم و نازكى به يكديگر دوخت نخ معمولى و موى دم اسب نيز براى اين منظور به كار برده مىشد ولى من در كتب و نوشته‌هاى باقىمانده از آن دوره هرگز به مطلبى برنخورده‌ام كه استفاده از اين دو وسيله را اختصاصا توصيه كرده باشد . البته علت اين امر ممكن است آن نيز باشد كه استفاده از اين دو وسيله به‌قدرى رايج بوده است كه نويسندگان مطالب پزشكى لزومى براى ذكر آن در كتب خود احساس نكرده‌اند .\r\nابن سينا استفاده از موى انسان را توصيه مىكند اما مىگويند كه زكرياى رازى از تار چنگ استفاده مىكرده است ، هيچ پزشك مسلمانى جانبدار به كار بردن موى خوك كه به نظر ابن سينا از همه محكم‌تر مىباشد نيست به علاوه بيمار مسلمان نيز خود مايل به اين كار نبود درحالىكه ابن سينا به دليل آن كه « موى خوك كمتر از نخ معمولى فسادپذير است » مىگويد كه بهتر است براى بخيه زدن به زخم به كار برده شود .\r\nاغلب گفته مىشود كه از نيش مورچه اسبى نيز درست به همان صورتى كه امروز از پنس‌هاى آلمينيومى استفاده مىگردد براى نگاهداشتن لبه‌هاى زخم در جوار يكديگر استفاده مىشده است . براى اين منظور ابتدا دو لبه زخم را به هم مىآوردند و سپس دهان يك مورچه اسبى را به آن نزديك مىكردند و مورچه شاخك‌هاى خود را به طرفين زخم فرو مىكرد و جراح بلافاصله سر او را از بدن جدا مىساخت و سپس همين كار را با سر يك مورچه ديگر تكرار مىكرد و به اين ترتيب يك سرى « بخيه طبيعى » به زخم مىزد . اگرچه به نظر من انجام اين كار از آن جهت كه بدست آوردن تعداد لازم از اين مورچه بخصوص در موقع مناسب و وادار ساختن او به اينكه شاخك‌هاى خود درست در محل مورد نظر فرو كند چندان عملى به نظر نمىرسد ولى در كتاب حكيم محمد شرح يك چنين عملى به اين صورت بازگو گرديده است :\r\nاگر زخم بر شكم و دهانه آن به نحوى باز باشد كه روده‌ها نمايان و مجروح شده باشد ،\r\n\r\n\r\n","description":"","footnote":"\r\n( 10 ) - خلاصة التجارب - كتابخانه مجلس شوراى ملى\r\n","page_name":" 197 ","page_number":219},
  {"content":"\r\n\r\nحتى اگر احشاء مجروح نشده باشد و يا ميزان جراحات روده‌ها ناچيز باشد بلافاصله بايد دو يا سه مورچه گرفت و سر آن‌ها را بر محل جراحت و بريدگى روده قرار داد تا طرفين آن را با شاخك‌هاى خود بگيرند ، آنگاه لازم است كه مورچگان به حال خود گذاشته شوند و زخم بسته شود .\r\nبرغم تمام پيچيدگىهائى كه در كار جراحى و بخيه‌زنى وجود داشت و شرح آن بيان گرديد بايد اذعان كرد كه اين تنها تبحر و زبردستى جراح نبود كه شرط اساسى موفقيت محسوب مىگرديد بلكه بيمار نيز به نوبهء خود در آن نقشى به عهده داشت به اين معنى كه جراح فقط مىتوانست در حد توانائى بيمار خود اعمال جراحى را انجام بدهد . بهاء الدوله مىنويسد :\r\n« در بيمارىهائى كه جراحى و داغ كردن تنها راه درمان است پزشك بايد مراقب باشد كه خطر درمان كمتر از خود بيمارى باشد » . براى جلوگيرى از يك چنين رويدادى و براى آن كه عمليات جراحى امكانپذيرتر و بىخطرتر باشند بشر از قرن‌ها قبل در جستجوى وسيله‌اى براى بيهوش‌سازى بيماران بوده است .\r\nموضوع بيهوشى در هند قديم و در بين مصرىها و ساكنين بين النهرين از قديمىترين ايام به بهترين وجه ممكن توسط پروفسور كسوانى « 11 » در سلسله مقالاتى تحت عنوان « بيهوشى و تسكين دردها در بين قدما » در مجلهء بيهوشى هند شرح داده شده است . بنا بر نوشته‌هاى هومر « 12 » در يونان هلن « 13 » قطره‌اى دارو به داخل شراب افكند تا خاصيت تسكين‌دهندگى پيدا كند و در روم جالينوس مىگويد كه بنا به گفته بقراط بايد بيمار را از راه خوراندن ترياك تخدير كرد : « اندكى ترياك درد را از بين مىبرد » .\r\nايرانيان از اين روش‌ها اطلاع داشتند . هرودوت مىنويسد كه تورانىها كه در همسايگى ايران قرار داشتند به هنگام جراحى در اتاقى كه عمل صورت مىگرفت گياهان مخصوصى مىسوزاندند تا بيمار در اثر استنشاق دود آن درد كمترى احساس كند و در شرق دور نيز يك پزشك چينى به نام هوآ « 14 » براى تخدير كردن بيماران خود به هنگام جراحى از دود شاهدانه استفاده مىكرد .\r\nقبل از آن كه به شرح طرق مختلف بيهوشى در دورهء صفويه بپردازيم بهتر است كه نحوهء انجام اين كار را در دورهء خلفا شرح بدهيم .\r\nدر دورهء خلفا بيهوشى به دو صورت انجام مىگرفت : اول به وسيله موادى كه « مخدر » ناميده مىشدند . بنابه گفتة ابن سينا در بين مواد مخدر ترياك از همه قوىتر مىباشد و پس از آن موادى نظير مهر گياه ، شاهدانه ، شوكران ، بلادن ، سيكران ، تخم كاهو و بالاخره برف يا آب يخ قرار مىگرفتند . يك چنين موادى يا از طريق سرد ساختن شديد موضع و يا مسموم‌سازى بدن و مختل ساختن حس احساس درد عمل مىكردند .\r\n\r\n\r\n","description":"","footnote":"\r\n( 11 ) -  Professor Keswani \r\n( 12 ) -  Homer \r\n( 13 ) -  Helen \r\n( 14 ) -  Hoa \r\n","page_name":" 198 ","page_number":220},
  {"content":"\r\n\r\nابن سينا بطور حتم از اين مواد به هنگام جراحىهاى خود استفاده مىكرد زيرا در كتاب قانون نوشته است كه :\r\n« اگر بخواهيم كسى را بدون اين كه صدمه‌اى ببيند بيهوش كنيم بايد جل وزغ شيرين را همراه با شراب يا صبر زرد به او بخورانيم و اگر بخواهيم او را عميقا بيهوش كنيم به نحوى كه هيچ دردى را احساس نكند ، دردى از قبيل آنچه كه به هنگام جراحى حادث مىگردد بايد شيرهء تلخك را با شراب مخلوط كرده و به وى بنوشانيم و يا آن كه او را در معرض دود ترياك و سيكران ( به مقدار مساوى از هر كدام ) قرار بدهيم و يا آن كه جوز هندى و ساقه صبر زرد را به ميزان چهار گندم از هر كدام در شراب حل كرده به ميزان كافى به او بنوشانيم و يا آن كه سيكران قليائى را با ساقهء مهر گياه مخلوط كنيم و آن را آن‌قدر بجوشانيم تا رنگش قرمز شود و سپس آن را به شراب بياميزيم و به بيمار بدهيم » .\r\nعين الملك « 15 » نويسندهء قرن يازدهم در كتاب الفاظ الادويه خود براى بيان اين مقصود « 16 » لغت « تبنج » را به كار برده است و اين لغت به مفهوم به حال مرگ درآوردن كسى با كمك بنگ است .\r\nجلال الدين رومى نيز در اشعار خود به اين نوع بيهوشى اشاره كرده و مىگويد :\r\n مىدهند افيون به مرد زخم‌مند * تا كه پيكان از تنش بيرون كنند \r\nبا وجود اين نحوهء كار به روشنى مشخص نيست . نوع ديگرى بيهوشى وجود داشت كه از آن به اسم « تنويم » نام برده شده و ما مىدانيم كه اين لغت به معنى خواب كردن است .\r\nاين لغت را على بن عيسى كحال دورهء كلاسيك به هنگام بحث در اطراف جراحىهاى فوق العاده دردناك چشم بارها به كار برده است . او در كتاب خود به نام التذكرة « 17 » مىنويسد :\r\n« قبل از حدوث تنويم بايد پلك بيمار را باز كرد » و باز در جاى ديگر به هنگام بحث در اطراف چگونگى تراشيدن پلك مىگويد : « ابتداء بايد بيمار را به حال تنويم درآورد و سپس پلك او را تراشيد . » همين لغت براى بيهوشىهاى لازم به هنگام عمل آب مرواريد ، برداشتن ناخنك و قطع سبل هم نيز به كار برده شده است .\r\nدر كتاب چشم‌پزشكى منسوب به ثابت بن قره كه اندكى پس از كتاب على بن عيسى نوشته شده است جملاتى مشابه جملات فوق الذكر را مىتوان ديد : « عمل حاشيه عنبيه بايد پس از تنويم بيمار صورت بگيرد » .\r\nبايد دانست كه بين شرق‌شناسان اروپائى بحث‌هاى مفصلى بر سر ترجمهء لغت تنويم وجود داشته و دارد . آريه فيگنبائوم « 18 » معتقد است كه لغت تنويم از نام كه به معنى خواب\r\n\r\n\r\n","description":"","footnote":"\r\n( 15 ) - نور الدين محمد عبد إله بن حكيم عين الملك شيرازى ( مترجم )\r\n( 16 ) - منظور لغت تخدير مىباشد كه ابن سينا به كار برده است ( مترجم )\r\n( 17 ) - تذكرة الكحالين ( مترجم )\r\n( 18 ) -  Aryeh Feigonbaum \r\n","page_name":" 199 ","page_number":221},
  {"content":"\r\n\r\nاست گرفته شده است اما از آنجا كه « نام » به معنى دراز كشيدن نيز مىباشد پس مسجلا نمىتوان اظهار عقيده كرد كه منظور نويسندگان جملات فوق الذكر حتما به خواب فرو بردن بيمار بوده است .\r\nبرطبق شواهد موجود منظور از تنويم همان خواباندن بيمار بوده است زيرا در نسخه‌اى كه يك نسخه‌بردار مراكشى از كتاب على بن عيسى تهيه كرده است بعد از ذكر اين مطلب كه بيمار بايد تنويم بشود از خود اضافه نموده كه : « . . . تا حدى كه بيمار از هوش برود و درك خود را از دست بدهد » . از آن گذشته بسيارى از مترجمين قرون وسطا ( كه به سال‌هاى ابداع و استفاده از اين لغت نزديك بوده‌اند - م ) نيز آن را به همين مفهوم به كار برده‌اند و در ترجمه‌هاى ايشان به جملاتى نظير  Da ei soporifera coramete  و يا -  Fac dormire Patienten  برخورد مىكنيم\r\nابو القاسم عراقى كيمياگر قرن ششم در كتاب خود به نام عيون الحقايق دستورات متعددى براى تهيه داروهاى بيهوشى كه در آن‌ها ترياك به كار مىرفته است داده و برخى موارد استفاده غير طبى از آن‌ها را نيز نام برده است . برطبق گفته هولميارد « 19 » طرز تهيهء يكى از اين داروها چنين بوده است :\r\n« به مقدار مساوى بذر البنگ ، ترياك مصرى ، فربيون و تخم شيرين‌بيان را برداريد ابتداء هر كدام را جداگانه در هاون بكوبيد تا خوب نرم بشوند و سپس باهم مخلوط كنيد و روى هر غذائى كه مايل هستيد بپاشيد . هركس از اين غذا بخورد فورا بخواب مىرود « 20 » » .\r\nمعجون ديگرى نيز شرح داده شده است كه براى خواب كردن دسته‌جمعى يك عده مخصوصا در مجالس باده‌نوشى مفيد دانسته شده است . مواد اصلى اين مخلوط عبارت بوده است از تخم نعنا ، شقايق ، نعمان ، سيكران ، ترياك مصرى ، گز ، عصارهء ياس و نوعى زعفران .\r\nاين مواد را مىبايست با يكديگر مخلوط كرده در يك ظرف مسين ريخت و زير مدفوع خشك نشدهء حيوانات قرار داد تا ابتدا تخمير شده پس از آن خشك بشود . نحوهء استفاده از آن نيز چنين بوده است كه مىبايست مقدارى از آن را همراه با عود و چوب در بخور سوزى كه در آن گلاب سوزانده مىشود ريخت و دود آن را بخورد افراد مورد نظر داد . نويسنده اطمينان مىدهد كه اين عمل همه حضار را به خواب مىبرد « مخصوصا اگر قدرى هم شراب نوشيده باشند » .\r\n\r\n\r\n","description":"","footnote":"\r\n( 19 ) -  Holmyard \r\n( 20 ) - در جاى ديگرى از اين كتاب گفته شده است كه : « به مقدار مساوى بذر البنگ فربيون ترياك مصرى چوب گز عرق ياسمن و بته زعفران را برداريد آن‌ها را در زير پهن اسب بخوابانيد تا ابتداء تخمير و سپس خشك شود سپس آن را خوب بكوبيد و مخلوط كنيد تا آماده شود . اگر اين مخلوط را بسوزانيد و دود آن را به خورد كسى بدهيد حتما به خواب مىرود مخصوصا اگر قدرى هم شراب نوشيده باشد ( مترجم )\r\n","page_name":" 200 ","page_number":222},
  {"content":"\r\n\r\nاين فرمول جز از نظر مقايسه‌اى كه مىتوان بين آن و يك فرمول رايج در اواخر دورهء صفويه به عمل آورد ارزش چندانى ندارد . نكتهء قابل توجه ديگرى كه در آن به چشم مىخورد و اتفاقا اهميت خيلى زيادى هم دارد اينست كه مىبينيم در آن نيز از ترياك استفاده شده است و اين همان روشى است كه ابداع آن به ماسويهء صغير كه در قرن پنجم زندگى مىكرد نسبت داده شده است و هم اوست كه استفاده از اسفنج بيهوشى را پيشنهاد كرده است .\r\nوقتى به بررسى نوشته‌هاى دوره صفويه مىپردازيم مىبينيم كه لغت عربى تنويم ديگر مورد استفاده قرار نمىگيرد اما لغت مخدر كماكان به كار برده مىشود . در طى سال‌هاى مزبور به تدريج كلمه بيهوش كردن جانشين لغات و كلمات ديگرى كه به اين منظور به كار برده مىشدند مىگردد . بايد يادآور شد كه در آن ايام از لغت مخدر كماكان همان مفهومى كه در دورهء ابن سينا داشت استنباط مىگرديد . در شاهنامهء فردوسى نيز گفته شده است كه داروى بيهوش كننده‌اى با شراب مخلوط و به خورد رودابه داده شد .\r\nبهاء الدوله هم در كتاب خود بارها از قرص بيهوش‌كننده‌اى به نام « حب الشفا » نام برده و قيد كرده است كه آن را به صورت معجون نيز مىتوان درست كرد . او توضيح مىدهد كه اين قرص از زنجبيل ، تاتوره و ريوند درست مىشود .\r\nبنا به نوشته‌هاى كتاب خرقه خانم « 21 » كه در دورهء صفويه تاليف و به نام شاه سليمان گرديده است به نقل از كتاب رسالهء در صرف شراب تاليف قاضى بن كاشف الدين داروهاى بيهوشى مىتوانند به صورت مايع ، قرص و يا استنشاقى باشند . طرز تهيه يك نوع استنشاقى آن مستلزم انجام يك سرى كارهاى بغرنج بود كه در آن ايام يك كار معمولى و رايج به شمار مىآمد :\r\nگوشت گوسفند را كه دنبه نداشته باشد شرحه كرده ميان شرحها را بذر البنج كوفته پر سازند و در كوزهء سفالين كرده زير سرگين اسب دفن نمايند تا كرمى از او حاصل آيد پس كرم‌ها را در شيشه كنند و بگذارند تا خشك شود در هنگام استعمال دو جزء او را و يك جزء افيون سائيده در بينى شخص كه خواهند بدمند .\r\nدر كتاب تحفة المومنين « 22 » دستور كاملا مشابهى به چشم مىخورد و به اين ترتيب يا بايد گفت كه روش مزبور يك روش رايج در دورهء صفوى بوده و يا اين كه هر دو نفر مطالب خود را از ماخذ واحد و قديمىتر ديگرى گرفته‌اند .\r\nحكيم محمد طرز ساختن پنج نوع داروى بيهوشى را به نحوى مبهم و رمزگونه شرح داده است . و يكى از آن‌ها كه اظهار مىدارد فرمولش فوق العاده سرى است و از بغداد ربوده شده و به اصفهان آورده شده است به اين صورت مىباشد :\r\n\r\n\r\n","description":"","footnote":"\r\n( 21 ) - كتاب خرقه خانم در علم طب نوشته قلى خان شاملو ( مترجم )\r\n( 22 ) - اين كتاب توسط مير محمد زمان تنكابنى و پسرش محمد مومن حسين ( معروف به طبيب مومنان ) در سال 1669 نوشته شده به نام شاه سليمان صفوى گرديده است ( مترجم )\r\n","page_name":" 201 ","page_number":223},
  {"content":"\r\n\r\n« . . . بگيريد و بر آن ترياك و جوز هندى اضافه كنيد ، آن‌ها را خوب بسائيد و همگى را باهم خوب بپزيد و 40 روز در شرابى كهنه بخيسانيد و شيشه معجون را در آفتاب قرار دهيد . اگر حبى كه از اين معجون درست مىشود به كسى داده شود فورا بيهوش مىشود و احساس خود را از دست مىدهد ، اگر شير گاو و مشك به گلوى يك چنين شخصى فرو برده شود هوش خود را بازمىيابد . از اين حب بايد به اندازه دو دانه فلفل تجويز گردد و از آن بيشتر تجويز نگردد .\r\nحتى اگر مقصود واقعى از اين كلمات بجاى يك بيهوشى سطحى ، يك بيهوشى عميق باشد باز كاملا مىتوان استنباط كرد كه نظريه فريگنبائوم در مورد مفهوم تنويم درست نمىباشد . خوشبختانه بعدا استفاده از كلمهء فارسى بيهوش كردن ترديدها را بر طرف ساخت و مقصود اصلى را آشكارا بيان داشت .\r\nحكيم محمد يك باب كامل از كتاب خود را با عنوان « داروهاى بيهوشى » به اين موضوع اختصاص داده و در ابتداى آن چنين مىنويسد :\r\n. . . . وقتى داروها به مغز اثر كردند ، پلك چشمان سنگين مىگردد و حالت بيهوشى دست مىدهد كه ممكن است ده روز طول بكشد ، مگر آن كه سركه به دماغ او رسانده شود ، مع‌ذلك مىتوان عضوى از بدن او را قطع كرد و يا داغ نمود و يا تيرى را از بدنش بيرون كشيد .\r\nدر اين زمينه داستان مشهورى وجود دارد و آن‌چنان است كه مىگويد گوشه چشم مردى در اثر اصابت پيكان دريده شد ، پس از آن ، موضع آسيب‌ديده متورم شد و مرد از شدت درد فرياد مىكشيد ، مرهمى به كار برده شد كه مفيد واقع نگرديد . فرماندهى سپاه با شخص امپراطور بود ، سرانجام من داروئى به بينى مرد ريختم و او بيهوش گرديد ، پس از هفت روز روغنى روى موضع متورم ماليدم و او همچنان بيهوش بود ، آنگاه من مرهمى از سندروس و زدوار بر زخم نهادم و بدين وسيله كليه سموم را از آن خارج ساختم ، آنگاه مقدارى سركه بر بينى وى چكاندم كه فورى به هوش آمد و غذا طلب كرد و من غذائى حاوى مقدار زيادى چربى به وى دادم . او باور نمىداشت كه هفت روز بيهوش بوده است و چنان خيال مىكرد كه دو ساعتى بيش نگذشته است « 23 » .\r\nدر كتاب هزار و يك شب هم قصه‌اى بنام حسن بصروى وجود دارد كه در آن يك جادوگر ايرانى داروئى را بين قطعه‌اى شيرينى گذاشته به حسن مىدهد و اين دارو فورا روى حسن اثر مىگذارد .\r\n. . . . آنگاه عجمى قطعه حلوا از جيب درآورده به حسن داد ، حسن دست او را بوسه\r\n\r\n\r\n","description":"","footnote":"\r\n( 23 ) - در هيچ‌يك از كتابخانه‌هاى تهران نسخه‌اى از ذخيرهء كامله يافت نگرديد تا عين مطلب بازنويسى گردد ( مترجم )\r\n","page_name":" 202 ","page_number":224},
  {"content":"\r\n\r\nداده حلوا بگرفت و بر دهان نهاد و نمىدانست كه به دو چه خواهد رسيد ، چون قطعه حلوا فرو برد بيخرد گشت « 24 »\r\nولى پس از چند ساعت جادوگر ايرانى تصميم مىگيرد كه حسن را به حال اول برگرداند :\r\n. . . . مجوسى صندوق را گشوده حسن را بدرآورد و سركه در بينى او فرو ريخت ، حسن عطسه زد و بنگ را قى كرده چشم بگشود و به چپ و راست نگاه كرد « 25 » .\r\nشباهت فوق العاده مفاهيم و نوشته‌هاى اين داستان با آنچه كه حكيم محمد و سايرين دربارهء داروهاى حاوى ترياك نوشته‌اند مربوط ندانستن آن‌ها را به يكديگر غير ممكن مىسازد . آيا شيوه‌هاى رايج پزشكى بر چگونگى تنظيم داستان اثر گذاشته است ؟ و يا اين كه برعكس اين نويسندگان مطالب طبى بوده‌اند كه تحت تاثير داستان مزبور و احيانا داستان‌هاى مشابه قرار داشته‌اند ؟\r\nفرمول دقيق داروهاى بيهوشى كه حكيم محمد به كار مىبرد هنوز بر ما روشن نيست زيرا او مطالب خود را به صورت رمزى نوشته است كه كليد آن هنوز پيدا نشده است . او مىنويسد : « اگر من طرز تهيهء اين مواد را برشته تحرير دربياورم اين امكان وجود دارد كه نااهلى آن را بخواند و از آنچه بدان آگاهى پيدا مىكند سوء استفاده نمايد . تعداد افراد ديوانه در اين دنيا كم نيست به علاوه كسى كه از اثرات يك چنين داروهائى بىخبر است ممكن است به هنگام ساختن آن در معرض بخارات آن قرار بگيرد و دو يا سه روز بيهوش بشود » .\r\nاز نوشته‌هاى مزبور چنين برمىآيد كه جراحان دورهء صفوى عادت داشته‌اند از راه به كار بردن ترياك و يا تركيبات حاوى ترياك از راه دهان و يا بينى حالتى شبيه به مسموميت در بيمار به وجود بياورند . به اين ترتيب محدوديت‌هاى جراحى به ميزان دردى كه بيمار مىتوانست تحمل كند بستگى پيدا نمىكرد بلكه اين محدوديت به تبحر پزشك در استفاده از مقدار مناسب داروى بيهوش‌كننده كه اغلب بسيار قوى و خطرناك بودند بستگى پيدا مىكرد .\r\n\r\n\r\n","description":"","footnote":"\r\n( 24 ) - داستان شب هفتصد و هشتاد ( مترجم )\r\n( 25 ) - داستان شب هفتصد و هشتاد و يكم ( مترجم )\r\n","page_name":" 203 ","page_number":225},
  {"content":"\r\n\r\n\r\nفصل پنجم جراحىهاى بزرگ\r\nاينك به شرح جراحىهاى واقعى مىپردازيم ، جراحىهائى كه جراحان دورهء صفوى براى انجام آن‌ها تعليمات ويژه‌اى مىديدند . طبيعى است در اين مورد به يقين نمىتوان گفت كه جراحان آن دوره به هنگام انجام يك عمل جراحى روى بيمار اجراى چه اعمالى را صددرصد ضرورى دانسته و چه كارهائى را غير ضرورى مىدانستند و علت اين امر هم اختلافى است كه در اصطلاحات طبى دوره مورد بحث به چشم مىخورد و كرارا ديده مىشود كه از يك لغت به مفاهيم گوناگون استفاده به عمل آمده است ؛ و اشكال در اين هست كه در اغلب موارد همه آن‌ها هم صحيح است .\r\nدر جراحىهاى كوچك يك چنين اشكالى پيش نمىآيد . سوزاندن ، رگ زدن ، ختنه كردن و ديگر لغاتى از اين قبيل داراى معنى و مفهوم كاملا مشخصى هستند اما وقتى نوبت به جراحىهاى بزرگ مىرسد لغاتى به كار برده مىشود كه درك مفهوم صحيح و دقيق آن‌ها بسيار مشكل است براى مثال لغت نفخه را در نظر مىگيريم . اين لغت را مترجمين آثار ابن سينا در قرون وسطى به مفهوم ورم گرفته‌اند ؛ جرجانى در كتاب ذخيرهء خوارزمشاهى خود آن را « غده‌اى حاوى گاز » توصيف كرده است و اين درست معنى لغت مزبور در قرن ششم مىباشد . چهار قرن بعد حكيم محمد گفته است كه نفخه ورمى است كه در گلو يا در جوار صورت و يا در هر جاى ديگرى كه آب بتواند جمع بشود حادث مىگردد به اين ترتيب مىتواند بسته به محلى كه ظاهر مىگردد غم‌باد ( گواتر ) ، گوشك ( اوريون ) ، هيدروسل فتق ، آمفيزم و يا نفخ سادهء روده‌ها باشد .\r\nبنابراين وقتى حكيم محمد مىگويد كه درمان نفخه نشتر زدن ، سوزاندن و يا داغ كردن است بدرستى نمىتوان درك كرد كه منظور او چه بيمارى است اگرچه مىتوان گفت كه منظورش حتما گوشك و يا نفخ روده نمىباشد .\r\nبا وجود اين من تصور مىكنم كه در دوران صفويه لغت ورم به كليهء عوارضى اطلاق مىگرديد كه در طب قديم انگليس براى بيان آن پسوند  Cele  به آخر لغات اضافه مىكردند مثل  Bronchocele  و يا  Hydrocele  و غيره . در نوشته‌هاى مربوط به آن دوره يك چنين لغاتى از نظر بيمارىشناسى به كليهء اورامى اطلاق مىگرديد كه حاوى گاز يا آب بودند و تمام اين اورام از طريق نشترن زدن ، سوزاندن و يا داغ كردن درمان مىشدند ولى در دورهء\r\n\r\n","description":"","footnote":"","page_name":" 204 ","page_number":226},
  {"content":"\r\n\r\nصفويه بدون هيچ ترديدى جراحان قبل از دست زدن به هر اقدامى به تشخيص دقيق نوع ورم مىپرداختند .\r\nدر آن دوره هنوز تشخيص بيمارىها از روى ماهيت كلينيكى با علائم و نشانه‌هاى مختلف ، كه لزومى هم ندارد در همه موارد وجود داشته باشند در ايران رواج نداشت و بيمارىها نه از روى علل موجبهء آن‌ها بلكه از روى علائم آن‌ها اسم‌گذارى مىشدند به اين ترتيب يك نفر ممكن بود غشى باشد بدون آن كه توجه كنند علت آن صرع ، كزاز ، اورهء خون ، تومور مغزى و يا چيز ديگرى است . بر اين مبنا هريك از بيمارىهاى نام برده شده در كتب پزشكى دورهء صفويه را مىتوان از روى تعاريف پزشكى مدرن به چند بيمارى كاملا متفاوت تقسيم كرد كما اين كه اين احتمال نيز وجود دارد كه يك بيمارى واحد به علت عوارض و علائم مختلفى كه از خود بروز مىدهد توسط اطباى دورهء صفويه به چند اسم مختلف ناميده شده باشد ؛ از يك نظر هريك از اين تشخيص‌ها را مىتوان درست دانست و ترجمه‌هاى آن‌ها را هم صحيح تلقى كرد .\r\nاز جراح بيشتر به هنگام بروز حوادثى نظير سقوط از پشت بام و يا از روى اسب و يا صدمات ناشى از زد و خورد و كتك‌كارى ، سوختگى و احيانا جراحات ناشى از مواجه شدن با حيوانات وحشى كمك خواسته مىشد . تاورنيه دو نفر را در اصفهان ديده بود كه در اثر حمله تشى زخمى شده بودند و مىنويسد اولى كه از ناحيه ران زخمى شده بود زنده ماند ولى دومى كه سينه‌اش زخم برداشته بود مرد .\r\nاو هم‌چنين مىنويسد كه به هنگام مراجعت به كشور خود در كيپ تاون « 1 » شيرى را ديده كه در اثر فرو رفتن خارهائى به بدنش كشته شده بود و مىگويد كه بدون شك اين كار توسط تشى انجام شده بود .\r\nبه اين ترتيب چنين به نظر مىرسد كه بهترين راه براى مشخص كردن حيطهء فعاليت جراحان در دورهء صفويه بازگو كردن شرح جراحىهاى مختلف از سر تا پا باشد و با توجه به مطالبى كه در هر مورد گفته شده است حدس بزنيم كه بيمار به چه بيمارى مبتلا بوده است .\r\nما به روال كتب پزشكى آن ايام مطالب خود را ابتدا از جراحىهاى سر شروع مىكنيم عجيب‌ترين جراحى كه در اين زمينه شرح آن به رشته تحرير درآمده است به احتمال زياد براى درمان يك جمجمه تغيير شكل يافته بوده است كه توسط بهاء الدوله چنين توصيف گرديده است :\r\nگويند كه شخصى جراح استاد بود كه استخوان تباه سر را ببريدى و استخوان سر سگ يا پارچه كدو بجاى آن وصل كردى به جهت حمايت مغزهء پوست را بر بالاى آن بدوختى و مراعات كردى و بروئيدى و محكم شدى و اين امر از عجائب است .\r\nدر جاى ديگرى همين نويسنده از موردى ياد مىكند كه در آن جراح براى جبراى\r\n\r\n\r\n","description":"","footnote":"\r\n( 1 ) -  Cape Town \r\n","page_name":" 205 ","page_number":227},
  {"content":"\r\n\r\nضايعات وارده بر پوست سر يك انسان از پوست سگ استفاده مىكند كه طبعا حالت فوق العاده جالبى مىتواند باشد :\r\nدر هرات شخص را سعقه بر تمام سر پديد آمده بود به هيچ علاج اصلاح نمىيافت استاد علا الدين هندى جراح ساكن هرى آن شخص را بيهوش دارو داد و تمام پوست سر او را برداشت و پوست تازه سگ بجاى آن نهاد و دوخت و بست و مرهم و طلاها بر محل وصل مىنهاد و ضمادهاى روياننده مىبست و غذاهاى مناسب جراحت مىخوراند و مدتى را آن پوست وصل يافت و بروئيد از سلطان حسين بايغرا منشورى در آن باب سند است و اين از عجائب است .\r\nچنين به نظر مىرسد كه در دوره صفويه جراحى مربوط به سوراخ كردن جمجمه به تدريج منسوخ شده بود زيرا من در هيچ‌يك از كتب مربوط به آن دوره مطلبى در اين باره مشاهده نكرده‌ام .\r\nظاهرا در آن دوره وجود غدد سلى در ناحيهء گردن يك بيمارى و عارضه رايج بوده است زيرا مىبينيم كه حكيم محمد مرتبا به اين موضوع اشاره مىكند و معتقد است كه علت ابتلاى به آن سردى هوا و زندگى در مناطق شهرى است . او توصيه مىكند كه بيمار بايد در مراحل خيلى اوليه بيمارى به درمان خود مبادرت كند زيرا نه تنها بيمارى مزبور خطرناك بوده و ممكن است غدد مزبور چركين بشود و جاى آن به صورت حفره‌هاى كريه المنظرى دربيايد بلكه چون نمىتوان روى آن را پوشاند و از انظار پنهان نگاه داشت . شخص را در نظر ديگران زشت و بدمنظر جلوه مىدهد .\r\nبراى درمان در مراحل اوليه بايد موهاى اطراف غده خوب تراشيده بشوند و غدهء مزبور سوزانده بشود و اگر اين روش مفيد واقع نشد دست به اقدامات حادترى زد . براى اين منظور بايد پس از بيهوش كردن بيمار پوست روى غده شكافته شده غده و تمام حول‌وحوش آن خارج شود و سپس محل زخم سوزانده شود . او اضافه مىكند كه جراح بايد شجاعت داشته باشد و تصور نكند كه درمان مزبور موجب مرگ بيمار مىگردد مگر آن كه زخم روى شاهرگ قرار گرفته و سوزاندن محل آن موجب آسيب رسيدن به رگ مزبور بشود .\r\nگهگاه ممكن است غدد زير بغل ، كشالهء ران و يا يكى از اندام‌هاى اصلى بدن متورم بشود . حكيم محمد يك چنين بيمارىهائى را در طبقه‌بندىهاى مخصوص به خود قرار مىدهد و آن‌ها را از غددى كه در گردن پيدا مىشوند مجزا مىداند و براى درمانشان فقط توصيه مىكند كه روى آن‌ها را بايد خوب تميز كرد و مرهم گذاشت .\r\nغدد متورم‌شده در اثر ابتلا به طاعون نيز به نوبهء خود در مقولهء خاصى قرار گرفته و براى درمان آن جراحى ضرور دانسته نمىشد ، براى جلوگيرى از ابتلاى به طاعون خوردن خيار همراه با گوشت و روغن را مفيد مىدانستند .\r\nامكان درمان غدد متورم نقاط مختلف بدن از راه لمس كردن آن‌ها بر پزشكان دوره\r\n\r\n","description":"","footnote":"","page_name":" 206 ","page_number":228},
  {"content":"\r\n\r\nصفويه پوشيده نبود ولى بر خلاف اروپا انجام آن را در انحصار پادشاه يا ملكه نمىدانستند بهاء الدوله در اين مورد مىنويسد :\r\nشخصى بود كه دست بر هر خنازير كه ماليدى آن ورم بعد از آن بىعلاج تحليل يافتى به تدريج از آن شخص تفحص كردند كه سبب اين چيست گفت ما را اين خاصيت ميراثى است و هم كسبى ، و طريق كسب اين آن است كه روز چهارشنبه بدين نيت روزه گيرند در گوشه خالى و سخن نگويند و بعد خطى در گرد خود بكشند و بخورى خوشبوى بكنند و خوك بچه را بدين نيت گلو بگيرند و چندانى نگاه دارند كه بميرد و خنك شود و بگذارند تا نماز شام همان جا باشد و هيچ سخن نگويند تا افطار كنند ، اين خاصيت در آن دست پديد آيد باذن الله و تعالى و اگر مكرر كند بهتر بود .\r\nنام طبى غدد سلى گردن بسيار عجيب است زيرا آن را خنازير مىناميدند كه به زبان عربى به معنى خوك‌ها است و علت آن هم اين است كه عده‌اى تصور مىكردند بيمارى مزبور يك بيمارى رايج خوك‌ها است و دسته‌اى معتقد بودند كه آميزش با خوك موجب ابتلاى به آن مىگردد .\r\nانجام عمل لوزتين توسط جراحان دورهء صفويه مسجل نيست زيرا مىبينم كه احتمال چركين شدن لوزه‌ها و عوارض ناشى از آن از ديد پزشكان آن ايام پنهان مانده است تا آنجا كه بررسىهاى من نشان مىدهد در حال حاضر درصد لوزه‌هاى متورم و چركين در ايران به مراتب كمتر از اروپا است اما در مقابل قطع زبان كوچك از دوران باستان در ايران رايج بوده و اين عمل تا بعد از اسلام نيز ادامه داشته است . انجام اين كار خالى از خطر نبود . جرجانى مىنويسد كه در اين عمل احتمال خونريزى خيلى زياد است و جراح جز در مواقعى كه لهات شديدا متورم شده باشد نبايد اقدام به قطع آن بكند و تازه در اين حالت نيز بايد فقط آن مقدارى از آن قطع گردد كه به اندازهء طبيعى دربيايد .\r\nجراحىهاى سينه خيلى به ندرت صورت مىگرفت و قفسه سينه جز در موارد فوق العاده ضرورى گشوده نمىشد و يكى از اين موارد ذات الجنب بود كه براى درمان آن فورا سينه را مىشكافتند و مايع جمع‌شده را خارج مىساختند گاهى اوقات نيز جراحى ناحيه سينه به جراح تحميل مىشد و آن موقعى بود كه اين قسمت در اثر شمشير يا گلوله زخمى گرديده بود .\r\nمن دربارهء جراحىهاى ناحيه شكم به هنگام بحث در اطراف نحوهء معالجه طاول‌ها اعم از طاول‌هاى داخلى مثل طاول‌هاى روى جگر و يا طاول‌هاى خارجى مثل طاول‌هاى ناشى از زخم‌ها و عفونت‌ها مطالبى نوشته‌ام و ذكر مجدد آن‌ها را در اينجا ضرورى نمىدانم مع‌ذلك در مطالب مربوط به جراحىهاى شكم به شرحى برخورد مىكنيم كه در آن يك جراح جوان شيرازى براى اولين بار به جراحى قولون مىپردازد . از فحواى كلام چنين استنباط مىگردد كه عارضهء مزبور يك غده بدخيم در انتهاى روده بزرگ بوده است زيرا گفته شده است كه جراح ابتداء انواع مسهل‌ها را امتحان كرد ولى نتيجه‌اى نگرفت و سرانجام در كمال نااميدى نشترى گرفت و آن را با شدت به داخل غده فرو كرد ، با اين عمل مجراى\r\n\r\n","description":"","footnote":"","page_name":" 207 ","page_number":229},
  {"content":"\r\n\r\nدفع بازگرديد و بيمار چند سال ديگر به زندگى خود ادامه داد اما همان‌طور كه مىتوان حدس زد جاى زخم ناشى از اين عمل هرگز خوب نشد . به احتمال زياد اين جراح جوان با توجه به راهنمائىهاى به عمل آمده در كتاب قانون ابن سينا دست به يك چنين عمل خشنى زده بود .\r\nبواسير را بيش و كم مشابه روش‌هاى امروزى درمان مىكردند به اين معنى كه هم آن را جراحى مىكردند و هم اين كه آن را مىسوزاندند . در كتاب « جراحى در دورهء ايلخانيان » مينياتورهائى چاپ گرديده كه هر دو روش را نشان مىدهد « 2 » گاهى اوقات نيز سعى مىشد تا از راه منقبض‌سازى عضو متورم با كمك داروهاى مختلف عارضه مزبور درمان گردد و رايج‌ترين مرهم براى اين كار معجونى بود از چربى افعى ، برگ شاهدانه و مقدار زيادى نمك . اگر اين مرهم موثر واقع نمىگرديد و بواسير چنان بزرگ مىگشت كه ناراحتى آن غير قابل تحمل مىشد با يك نخ ابريشمى ته آن را محكم مىبستند تا به تدريج آن را ببرد و از بدن جدا سازد و بالاخره اگر اين كار نيز منجر به نتيجه‌اى نمىگرديد آن وقت چاره‌اى جز جراحى واقعى باقى نمىماند و بهاء الدوله در اين باره چنين مىنويسد :\r\nپنجم برداشتن دانه است از محل بدستكارى و آن به جراحان استاد متعلق است و اين عمل گاهى توان كردن كه مريض طاقت كشيدن الم آن داشته باشد و از ديگر علاجها تخفيفى كه به آن توان گذرانيدن نشود و در بريدن آن خطاى ديگر نباشد مثل رسيدن آفت باصل عضله و مثانه و باز نايستادن خون و ورم كردن و غير و ذالك و با وجود عدم اين خطاهاى تمامى اين و آن‌ها را قطع كردن نشايد به سبب انتشار ماده از آن ممر در بدن و بيم حدوث امراض بدتر و آنجا كه صلاح در قطع باشد اگر نخست فصد كنند و مريض را بر مخدرى مناسب تخدير كنند تا از ادراك الم آن بيقوت نشود و خون هم بسيار سيلان نكند اولى بود و احسن وجوه در قطع دانهاى بلند برآمده آن است كه نخ ابريشم خام بر بيخ آن بندند و رها كنند تا مدتى بيخ آن باريك و خورده شود و بيفتد بىرنجى زياده .\r\nدوالى را نيز مانند بواسير به شيوه‌هائى كه بيش و كم شبيه به روش‌هاى فعلى بود درمان مىكردند و در اين مورد نيز بهاء الدوله چنين اظهارنظر مىكند :\r\nو چون مرض مستحكم شده باشد چاره‌اى نبود جز آنكه پوست را بشكافند و رگ را پيدا كنند و بدرازى شق سازند و بدست بمالند تا خون غليظ بسيار از آن برود و ماده از عضو مندفع گردد و در بدن منتشر نشود و آنگاه اصلاح آن كنند و اگر اين نباشد و از عود ترسند و يا بار ديگر عود كند رگ را پيدا كرده ببرند و داغ كنند و بعد دواهاى قابض بر ساق مىافكنند تا ديگر ماده بدانجا ميل نكند ليكن در اين تدبير ساق ضعيف و لاغر شود و چون ماده آن سوداوى بوده باشد از قطع آن هم انتشار آن ماده بود در بدن و پديد آمدن امراض سوداوى از آن و الله اعلم .\r\n\r\n\r\n","description":"","footnote":"\r\n( 2 ) - مينياتورهاى شماره 34 و 82 ( مترجم )\r\n","page_name":" 208 ","page_number":230},
  {"content":"\r\n\r\nمن سوراخ كردن شكم براى درمان استسقاء را جزو جراحىهاى بزرگ محسوب داشته‌ام زيرا ايرانىها اين عمل را جزو جراحىهاى بزرگ به حساب آورده‌اند و آن را همراه با سوراخ كردن بيضه براى درمان استسقاء بيضه جزو جراحىهاى روده رده‌بندى كرده‌اند و اين رده‌بندى بيش و كم مبتنى بر نظريات جالينوس است . على بن عباس اهوازى متوفى به سال 384 عين مطالب جالينوس را در اين زمينه در كتاب خود « 3 » نقل كرده است .\r\nجرجانى متوفى به سال 530 نيز همين كار را منتها با اصلاحاتى انجام داده است آنچه جالينوس در اين زمينه نوشته است چنين است :\r\n« من هرگز فرد مبتلى به استسقائى را نديده‌ام كه پس از سوراخ كردن شكمش درمان شده باشد مگر يك نفر »\r\nو در جاى ديگر مىنويسد :\r\n« من هرگز مبتلى به استسقائى را نديده‌ام كه با سوراخ كردن شكمش درمان شده باشد مگر يك نفر و او مردى بود كه زياد ورزش مىكرد و بسيار قوىهيكل و نيرومند بود به اين ترتيب جز در مواردى مشابه اين مرد ، بايد از سوراخ كردن شكم بيمار خوددارى كرد . شكم افراد ضعيف و لاغر را در تحت هيچ شرايطى نبايد سوراخ كرد » .\r\nبه علت همين اخطار ، پزشكان ايرانى با احتياط فوق العاده به درمان استسقاء مبادرت مىورزيدند . جرجانى جزئيات يك چنين عملى را در كتاب خود شرح مىدهد . برطبق دستور او بيمار بايد راست بايستد و يا راست بنشيند و اندكى به يك سو خم شود و اگر چنانچه تشخيص داده شود كه استسقاء به علت تورم طحال است بايد به وسيله نشتر پوست و جداره شكم در سمت چپ و اگر جگر علت عارضه تشخيص داده مىشود سمت راست سوراخ بشود . در افراد بالغ محل سوراخ سه انگشت پائين‌تر از ناف بايد انتخاب گردد .\r\nجون هانتر « 4 » در يادداشت‌هاى خود مىنويسد كه برطبق دستور فوق عمل كرده و مثانه متورم شده بيمارى را به تصور اينكه مبتلى به استسقاء بوده است پاره كرده است و اين اتفاقى است كه به نظر من خيلى احتمال وقوع آن زياد مىباشد زيرا مثانهء متورم به راحتى تا حدود ناف بزرگ مىشود با وجود اين من در هيچ‌يك از كتب فارسى به مطلبى درباره يك چنين رويدادى برخورد نكرده‌ام .\r\nجرجانى اضافه مىكند كه پس از شكافتن پوست بايد عضلات بريده شوند و پس از آن كه پرده صفاق نمودار گرديده بايد آن را سوراخ كرد و يك لوله مسى از آن عبور داد و آب را به تدريج خارج ساخت پس از آن كه تخليه به قدر كفايت انجام گرفت لوله بايد برداشته شود عضلات پرده صفاق به هم فشرده شود تا دهانه سوراخ ناشى از عبور دادن لوله مسى به هم بيايد و روى زخم داغ بشود .\r\n\r\n\r\n","description":"","footnote":"\r\n( 3 ) - كاملة الصناعة فى علم طب ( مترجم )\r\n( 4 ) -  John Hunter \r\n","page_name":" 209 ","page_number":231},
  {"content":"\r\n\r\nدر كفايهء منصورى نيز شرح مشابه‌اى براى درمان استسقاء بيضه نوشته شده است اين كتاب در سال 826 توسط مولف التشريح كه در فصل دوم از آن صحبت شد نوشته شده است .\r\nاگر جراح مايل به درمان بيمار خود از راه جراحى نبود داروهاى بسيارى وجود داشت كه مىتوانست به كار ببرد . ابن سينا از يك مورد درمان به وسيلهء انار اسم مىبرد ؛ يك درمان قديمىتر ريشه مازريون حل‌شده در سركه مىباشد . نويسندگان بعدى نظر جرجيس بن بختيشوع پزشك منصور خليفه عباسى را بازگو كرده‌اند ؛ ثابت « 5 » و رازى نيز از زمره پزشكانى هستند كه توصيهء ايشان در استفاده از پوست و ريشه مازريون تا دورهء صفويه مورد استفاده قرار مىگرفت . ابن سينا در جاى ديگر از كتاب خود مىگويد كه بهتر از همه اين‌ها حناى محلول در شير است و اضافه مىكند كه با وجود اين به آدم مبتلى به استسقاء به هيچ وجه نبايد شير خالى داده شود ولى نوشيدن ادرار شتر مىتواند به درمان او منتهى بشود و اگر به جاى سوراخ كردن شكم پزشك بخواهد كه با داغ كردن بيمار را درمان كند بايد شش جاى شكم او را با آهن داغ كند و روى آن مرهمى از پشكل بز يا تپاله گاو بگذارد . رازى نيز مىگويد كه پشكل غزال از همه بهتر است به علاوه بوى مطبوعى نيز دارد .\r\nبهاء الدوله داستان جالبى را در اين زمينه بازگو مىكند كه به نوبه خود مويد نظريه كسانى است كه پوست مازريون را براى درمان استسقاء مناسب مىدانستند :\r\nصاحب ذخيره گويد شخصى را ديدم كه اين مرض بغايت بر او مستولى شده و مدتى از نظر من غايب شد و بعد از اين او را ديدم صحت يافته از كيفيت آن سئوال كردم گفت چون بر جاى بماندم و دل از خود برداشتم پرهيز را ترك كردم ، روزى شخصى به در خانه من آمد و آواز كرد كه ملخ قاق نمك سوده مىفروشم مرا ميل غلبه شد از آن خريدم و خوردم اسهال بر من افتاد و چندان برفت كه حد ندارد و بعد از آن بايستاد و شكم من به حال باز آمد و آن مرض به من رفع شد پس رفتم و از ملخ‌فروش تفحص كردم كه آن ملخ را از كجا گرفته بودى ؟ گفت از فلان محل دانستم كه از زمينى گرفته بود كه آنجا مازريون بسيار مىباشد و آن ملخان از آن مىخورده‌اند و آن قوت اسهال و فايده از آن ممر بود .\r\nچنين به نظر مىرسد كه درمان كامل استسقاء شكم و بيضه بيش از هر چيز به شانس بيمار بستگى داشت . بهاء الدوله شرح حال مردى را مىنويسد كه به استسقاء بيضه مبتلى بود و بيضه او به بزرگى يك هندوانه شده بود . اين شخص وقتى سوار اسب مىشد بيضه متورمش را روى زين در مقابل خود قرار مىداد و براى مخفى نگاهداشتن آن از انظار پارچه‌اى روى آن مىانداخت . يك روز تركمنى او را مىبيند و از وى مىپرسد كه در خورجين خود چه دارد و وقتى مرد حقيقت را بازگو مىكند مرد تركمن به گمان اين كه مسخره‌اش مىكند شمشير خود را مىكشد و به وى حمله‌ور مىشود مرد بيچاره نيز از ترس جان سر خود را كنار مىكشد و در نتيجه نوك شمشير به پوست بيضه‌اش مىخورد و آن را مىشكافد . مضروب از شدت درد از روى زين به زمين مىافتد و مردم جراحى را به بالين او مىآورند و جراح پوست پاره شده\r\n\r\n\r\n","description":"","footnote":"\r\n( 5 ) - منظور ثابت بن قره است ( مترجم )\r\n","page_name":" 210 ","page_number":232},
  {"content":"\r\n\r\nبيضه را مىدوزد . پس از خوب شدن جاى زخم ، مرد با كمال خوشحالى مشاهده مىكند كه استسقاء بيضه‌اش به كلى درمان گرديده است .\r\nغياث الدين معتقد است كه باد فتق در اثر بلند كردن بارهاى سنگين و يا فرياد كشيدن با تمام قدرت حادث مىگردد ، گاهى اوقات نيز علت حدوث آن ميل طبيعى يكى از بيضه‌ها به قرار گرفتن در محل ديگرى است و تنها درمان آن استفاده از مرهم‌ها و ضمادهاى مناسب است و هيچ اسمى از جراحى نمىبرد . حكيم محمد نيز درمان اين عارضه را در جراحى نمىداند زيرا مىبينيم كه مىگويد براى بر طرف ساختن آن بايد محل متورم را داغ كرد .\r\nپيوك عارضه ديگرى است كه ابن سينا به خوبى آن را مىشناخت ولى ظاهرا بهاء الدوله با موارد زيادى از آن برخورد نداشته است زيرا مىبينم كه در كتاب خود نامى از آن نمىبرد با وجود اين در فصل مربوط به عفونت‌هاى ناشى از شپش چنين مىنويسد :\r\nكاه باشد كه دفعى شپش بسيار بزرگ متولد گردد به جهت غلبه فضله مدفوعه به جلد و اعانت گوشت سوسمار كه آن راضب گويند و در توليد شپش عجب است و عجيب‌تر آن است كه شخصى گوشت سوسمار خورد و شب خفته در ميان هر دو شانه او ورمى پيدا شد به مقدار جوز و چنان مىخاريد كه بىطاقت مىشد شخصى صاحب وقوف آن محل پوست را به شكافت و از شيب پوست چيزى همچون كيسه برون آورد پر شپش بود و آن پوست را باز دوخت و به مرهم و غيره اصلاح كرد .\r\nدر مقابل حكيم محمد به درستى اظهار مىدارد كه اين بيمارى در بلخ ، كاشغر و سمرقند بسيار رايج مىباشد و نحوهء خارج كردن كرم را از بدن پس از آن كه سرش نمايان گرديد شرح مىدهد و مىگويد كه آن را بايد به تدريج به دور چوب باريكى پيچيد تا آن كه تمام كرم از بدن خارج بشود و اين همان روشى است كه هنوز هم به كار برده مىشود . حكيم محمد مىگويد براى جلوگيرى از ابتلاء به اين انگل شخصى كه تازه وارد يكى از شهرهاى فوق الذكر مىگردد بايد هر روز مقدارى كافور ، چوب صندل و سنگ سرمه به بدن خود بمالد و معتقد است كه اين كار مانع از ابتلاى او به پيوك مىگردد .\r\nدر اينجا دوباره به موضوع جراحى برمىگرديم و به جراحىهاى اندام‌هاى تناسلى و دفع بول كه رايج‌ترين جراحىهاى دورهء صفويه بودند مىپردازيم . بزرگترين علت اين نوع جراحىها پيدايش سنگ در اندام‌هاى دفع ادرار بود كه اتفاقا يكى از عوارض فوق العاده رايج در ايران آن دوره به حساب مىآمد .\r\nسنگ اگر در كليه يا حالب قرار داشت به كلى دور از دسترس محسوب مىگشت و اقدامى براى درمان آن به عمل نمىآمد . سال‌ها قبل از اين دوره جرجانى نوشته بود : « برخى از اطبا مىگويند كه سنگ كليه را مىتوان از راه شكافى كه در پشت ايجاد مىشود خارج ساخت ولى اين يك كار فوق العاده خطرناك است و من شخصا نه چيزى در اين باره ديده‌ام و نه شنيده‌ام و نه اين كه در هيچ كتابى چنين عملى از طرف پزشكى توصيه شده است و يا گفته شده است كه بيمارى پس از چنين عملى زنده مانده است » .\r\n\r\n","description":"","footnote":"","page_name":" 211 ","page_number":233},
  {"content":"\r\n\r\nمحمد علاء الدين سبزوارى پدر غياث الدين نيز همين مطلب را در كتاب خود تكرار كرده و مىگويد « اگر سنگ « 6 » نتواند دفع بشود سعى در خارج ساختن آن از راه جراحى يك عمل فوق العاده خطرناك است ولى اين خطر در كودكان كمتر مىباشد . اگر اين سنگ در كليه قرار داشته باشد هرگز ديده و يا شنيده نشده است كه از راه جراحى آن را بيرون آورده باشند » .\r\nبه اين ترتيب يك چنين بيمارانى فقط از راه دارودرمانى علاج مىگرديدند .\r\nسنگ دهانهء مثانه و يا سنگى كه در مجراى ادرار گير كرده بود يك مسئله كاملا جداگانه از سنگ كليه محسوب مىگشت اگر سنگ در مجراى ادرار گير كرده بود و مىشد آن را با لمس كردن ذكر احساس كرد جراح بيمار را به پشت مىخواباند دستيارانش پاهاى او را محكم مىگرفتند و او ذكر را آن‌قدر در جهات مختلف تكان و مالش مىداد تا سنگ به داخل مثانه برگردد و اگر اين كار مثمر ثمر واقع نمىشد دست به عمل جراحى مىزد و سنگ را با دست خارج مىساخت . بهاء الدوله با احتياط و دقت تمام اعلام مىدارد كه يك چنين جراحى در هر سنى فوق العاده خطرناك است و مىگويد كه عفونت محل جراحى و خوب نشدن زخم خطرات اصلى را تشكيل مىدهد او مىنويسد :\r\nمن ديدم يكى را در جوانى شكافته بودند و محل شكاف رسته نشده بود و سالها زنده بود و جراحى استاد را ديدم كه سنگ از مثانه بيرون آورده بود مقدار جوز بزرگ و سيب كوچك ، بعضى از آن‌ها رسته بودند « 7 » .\r\nحكيم محمد صادقانه اعتراف مىكند كه كليه و مثانه طاقت هيچ نوع جراحى را ندارند و او خودش هرگز دست به يك چنين عملى نزده است .\r\nالبته اين امكان نيز وجود داشت كه مجراى ادرار به علتى غير از سنگ مسدود مىشد و يكى از رايج‌ترين علت اين رويداد قاعدتا مىبايست ضيق مجراى بول بوده باشد . در يك چنين موردى براى احتراز از جراحى وسايل گوناگونى به كار برده مىشد . غياث الدين پس از ذكر يك سرى داروهاى متعدد كه مىبايست به صورت موضعى و يا داخلى مصرف مىشدند اظهار مىدارد كه اگر اين نوع درمان مثمر ثمر واقع نشود بايد يك شاخهء نازك زعفران را به داخل مجرا فرو كرد تا موجب اتساع آن بشود و اگر اين كار هم نتيجه‌اى نداد بايد يك شپش زنده را وارد مجراى بول ساخت .\r\nاگر هيچ‌يك از اين اعمال منجر به درمان بيمار نمىشد چاره ديگرى باقى نمىماند جز اين كه بخش زيرين ذكر بيمار درست در همان محلى كه معمولا براى خارج ساختن سنگ شكافته مىشد جراحى مىگرديد . و سپس با فرو كردن يك ميله از هر دو جهت محل دقيق بند بودن مجرا تعيين مىشد و بعد در كنار ذكر در محل اندكى جلوتر از محلى كه مجراى\r\n\r\n\r\n","description":"","footnote":"\r\n( 6 ) - منظور نويسنده سنگ مثانه است ( مترجم )\r\n( 7 ) - نقل از خلاصة التجارب ، نسخهء خطى كتابخانه مجلس شوراى ملى\r\n","page_name":" 212 ","page_number":234},
  {"content":"\r\n\r\nادرار بسته بود سوراخى باز مىشد تا از آن پس ادرار به جاى خروج از نوك ذكر از سوراخ مزبور خارج شود .\r\nاگر علت بند آمدن ادرار چيزى جز سنگ و يا ضيق مجراى ذكر بود مثلا علت آن يك بيمارى عصبى و يا پروستات بزرگ شده بود بيمار را از راه ميل زدن مداوا مىكردند و اگر اين كار نتيجه‌اى نمىداد شكم بيمار را درست به شيوه درمان استسقاء سوراخ مىكردند ولى بهاء الدوله اظهار مىدارد كه قبل از دست زدن به اين اقدام نهائى لازم است كه از دعا نوشتن نيز استفاده بشود . در اينجا بايد گفته شود كه نه غياث الدين و نه حكيم محمد هيچ كدام اين روش اخير را توصيه نكرده و مفيد ندانسته‌اند ؛ اما هستند كسانى كه چنين نوشته‌اند :\r\nاگر موئى از دم اسبى كه هيچ خال سفيدى بر بدنش نيست با دست چپ كنده شود و بر موى زهار بيمار نهاده شود . . . . و بقيه مو به داخل مجراى ادرار او فرو برده شود ، منفعتى عظيم خواهد داشت .\r\nبهاء الدوله در مازندان به روش ديگرى از درمان اين بيمارى برخورد مىكند . او در آنجا مردى را ديد كه مىتوانست بيماران خود را با استفاده از حشره‌اى كه در لابلاى ديوارهاى گلى منزل همسايه‌اش پيدا مىشد درمان كند اين مرد تعدادى از اين حشرات را در روغن دنبه پخته و با مواد ديگرى مخلوط مىكرد و به بيمار مىداد تا بخورد . بهاء الدوله در اين مورد مىنويسد : « بيمار با خوردن اين معجون كاملا درمان مىگرديد و لو اين كه بيمارىاش به صورت مزمن درآمده بود » .\r\nدر اينجا بايد چند كلمه‌اى هم درباره مقطوع‌النسل‌سازى مردها صحبت كنم « 8 » اين عمل در دورهء صفويه به قدرى رايج بود كه كمتر ممكن بود جراحى را براى انجام دادنش فرا نخوانده باشند . فرير در اين مورد مىنويسد « ارزش جراحى كه در اين رشته تبحر داشته باشد به مراتب بيشتر از رشته‌هاى ديگر است و خدماتش به مراتب مهمتر از جراحىهاى ديگر به حساب مىآيد » .\r\nابن الاخوه فقيه مىگويد كه مقطوع‌النسل‌سازى انسان و حيوان از نظر شريعت اسلام حرام است و اين وظيفهء كلانتر است كه بر اجراى اين دستور نظارت كند و بر مبناى اين حرمت اظهار مىدارد كه اگر حيوان يا انسانى در حين عمل فوت كند خونبهاى وى بايد تمام و كمال پرداخت شود اما اين دستور هرگز در ايران و تركيه مورد توجه قرار نمىگرفت .\r\nخواجه‌هاى دورهء صفويه بر دو نوع بودند : سياه و سفيد كه از نظر كار و وظيفه نيز با يكديگر تفاوت داشتند . خواجه‌هاى سفيد فقط مقطوع‌النسل مىشدند و به زنان حرم دسترسى\r\n\r\n\r\n","description":"","footnote":"\r\n( 8 ) - مقطوع‌النسل‌سازى به دو صورت مختلف صورت مىگرفت يكى اخته كردن بود كه در اين حالت شخص اخته شده فقط قدرت توليد مثل خود را از دست مىداد و ديگر خواجه كردن بود كه اندام‌هاى تناسلى به كلى قطع مىگرديدند . ( مترجم )\r\n","page_name":" 213 ","page_number":235},
  {"content":"\r\n\r\nنداشتند و وظيفه‌شان مراقبت و پاسارى از درهاى ورودى حرمسرا بود و خود هرگز وارد حرمسرا نمىشند . در اغلب موارد اين خواجگان گرجيان و يا اروپائيانى بودند كه در جنگ اسير شده بودند و آن‌ها را از روى زيبائى صورت و وجاهت‌منظر براى اين كار انتخاب مىكردند .\r\nخواجه‌هاى سياه درست عكس اين بودند يعنى صرفا به خاطر كراهت منظر انتخاب مىشدند و گرانترينشان آن‌هائى بودند كه بينى پهن‌تر ، شكلى ترسناك‌تر ، دهانى گشادتر و لبانى كلفت‌تر و دندان‌هائى سياه‌تر و غير منظم‌تر داشتند . آن‌ها در داخل حرم به سر مىبردند با زن‌ها در تماس دائمى بودند و به اين دليل براى آن كه هيچ كارى از ايشان ساخته نباشد كليهء آلت تناسلى ايشان قطع مىگرديد و به اين ترتيب محكوم به آن بودند كه پيوسته يك قطعه نى با خود داشته باشند تا بتوانند به كمك آن ادرار كنند .\r\nجؤن بولمر « 9 » در كتاب خود به نام « سنن انسان‌ها « 10 » » كه در سال 1049 هجرى قمرى در لندن منتشر شد اين‌طور مىنويسد :\r\n« در ايران و سراسر منطقه لوان « 11 » پسرها را خواجه مىكردند تا بعدا بتوانند در دربار شاهزادگان به خدمت مشغول بشوند و الحق در انجام اين كار تبحر فراوان پيدا كرده بودند پس از عمل اين خواجه شدگان مجبورند براى ادرار كردن از نى استفاده كنند و اين نى را به صورت يك تزئين و يك نشانه خودنمائى به كلاه خود مىزنند » .\r\nخواجه‌هاى سياه معمولا از طبقات پائين اجتماع بودند و والدينشان به علت تنگدستى و فقر آن‌ها را به همين منظور به فروش مىرساندند در خاورميانه تعداد افرادى كه اخته مىشدند خيلى زياد بود و تخمين زده مىشود كه در دورهء صفويه تنها در ايران نيم كرور مرد اخته شده وجود داشت در هر خانواده‌اى به جز آن‌هائى كه خيلى فقير بودند يكى دو تا خواجه وجود داشت و از آنجا كه تقريبا از هر پنج نفرى كه تحت عمل قرار مىگرفتند فقط يكى زنده مىماند مىتوان حدس زد كه تجارت برده‌هاى اخته و خواجه شده تا چه حد سود آور بوده . خواجه‌هاى سياه را كه اغلب آفريقائى بودند در ايران به بهائى معادل ششصد كرون « 12 » مىفروختند اما خواجه‌هاى سفيد كه تعدادشان بيشتر بود به صد تا صد و پنجاه كرون خريد و فروش مىشدند .\r\nحكيم محمد چگونگى خواجه كردن يك پسر را دقيقا در كتاب خود شرح مىدهد و مىگويد جراح بايد اندام‌هائى را كه بايد قطع بشوند در دست چپ بگيرد و سپس با چاقوئى كه در دست راست دارد با يك ضربه آن‌ها را قطع كرده از بدن جدا سازد و در اين كار سرعت عمل نهايت اهميت را دارد . بلافاصله پس از قطع اندام‌ها دستيار جراح روى آن خاكستر\r\n\r\n\r\n","description":"","footnote":"\r\n( 9 ) -  John Bulmer \r\n( 10 ) -  Human Customs \r\n( 11 ) - مديترانهء شرقى\r\n( 12 ) -  Crown  معادل پنج شيلينگ\r\n","page_name":" 214 ","page_number":236},
  {"content":"\r\n\r\nداغ مىريخت و كهنه‌اى را روى آن مىگذاشت و فشار مىداد تا خون زيادى از غلام نرود اگر غلام ارزشمند بود كهنه را تا زمانى كه خون كاملا بند نيامده بود از روى زخم برنمىداشتند و اين كار گاهى اوقات ايجاب كرد كه چند نفر به نوبت كهنه را چند شبانه‌روز متوالى روى زخم نگاهدارند تا خون به كلى بند بيايد . حكيم محمد مىگويد خودش بچه‌هائى را كه به اين صورت جراحى مىكرد پس از بند آمدن خون 24 ساعت در حمام نگاه مىداشت و پس از آن زخم را مثل هر زخم ديگرى درمان مىنمود . او اضافه مىكند كه اين كار بايد در مواقعى انجام بشود كه زنده ماندن كودك خواجه شده مورد توجه خاص باشد .\r\nوقتى خواجه‌سازى و اخته‌سازى را به عنوان تنبيه به كار مىبردند فقط جاى آن را داغ مىكردند و رويش خاكستر گرم مىپاشيدند . در اين مورد نيز شخص محكوم اغلب مىمرد .\r\nشاه عباس كبير عادت داشت كه براى تفريح و سرگرمى دست به اعمال جراحى بزند و اغلب اقدام به خواجه كردن و اخته كردن بچه‌هاى نوكران خود مىنمود . نوشته‌اند كه او در اين كار تبحر پيدا كرده و تعداد افرادى كه زير دستش مىمردند نسبتا كمتر بود .\r\nروزى دو پسر را كه از خانوادهء فقيرى بودند و صداى خيلى خوبى داشتند به نزد شاه سليمان آوردند و او براى آن كه بتواند از صداى دلنشين آن‌ها در اندرونى استفاده كند تصميم گرفت هر دو را خواجه كند و به اين منظور به دنبال يك پزشك فرانسوى كه در آن موقع در اصفهان زندگى مىكرد فرستاد و به او وعده داد كه اگر بتواند اندام‌هاى تناسلى پسرها را به نحوى قطع كند كه نميرند پول زيادى به وى پرداخت خواهد كرد . جراح فرانسوى كارى را كه از وى خواسته بودند انجام داد و دو هفته بعد در مقابل تعجب و شادى شاه هر دو پسر را خواجه شده و درمان شده به دربار برد اما دستمزى كه به او وعده داده شده بود تا مدتها پرداخت نگرديد و پزشك فرانسوى به ناچار عرض حالى به شاه داد و تقاضاى دستمزد خود را كرد . خزانه‌دار دكتر را خواست و از وى پرسيد كه آيا مايل است مسلمان بشود ؟ و چون پزشك امتناع ورزيد دستور داد تا او را بيرون انداختند و گفت كه آدم بسيار پست و رذلى است زيرا يك چنين عمل خلافى نمىبايست از يك مسيحى سر زند و در مقابل براى والدين بچه‌ها يك مقررى ما دام العمر معين كرد .\r\nدر اينجا به رشته ديگرى از جراحى مىپردازيم كه فعلا به كلى منسوخ شده و مطلبى راجع به آن در كتب جراحى نوشته نمىشود و ما مىتوانيم آن را « جراحى تنبيهى » بناميم .\r\nمخوف‌ترين تنبيهات آن دوره درآوردن يك يا هر دو چشم بود و اين يكى از اقدامات سياسى هر كسى بود كه به تخت مىنشست . او قبل از هر چيز تمام رقباى خود را كور مىساخت زيرا كسى كه كور بود نمىتوانست به سلطنت برسد . از آن جا كه معمولا بزرگترين پسر پادشاه بعد از او به سلطنت مىرسيد پس يك رقيب بالقوه پادشاه محسوب مىگشت ( و اغلب به اين سرنوشت دچار مىشد ) بعدا برادران اين پسر كه در اندرون و بين زن‌ها به سر مىبردند نيز چشم‌هايشان درآورده مىشد . اگر كمترين سوء ظنى برده مىشد كه هريك از ايشان در توطئه‌اى بر عليه شاه شركت داشته است بدون تحقيق و بازجوئى كشته مىشد .\r\n\r\n","description":"","footnote":"","page_name":" 215 ","page_number":237},
  {"content":"\r\n\r\nمعمولا چشم را به خاطر عمل خلافى كه از كسى سر مىزد و يا براى شكنجه درمىآوردند و اين كارى بود كه نادر شاه نسبت به كليهء كسانى كه ظن مىبرد در توطئه قتل او دستى داشتند انجام داد و جريان عجيب اين رويداد توسط يكى از افراد معاصر آن ايام چنين شرح داده شده است .\r\n« . . . در آن موقع شاهنشاه در مازندران تشريف داشتند . . . و يك روز كه با زنان خويش براى سوارى رفته بودند به هنگام عبور از كنار جنگل تيرى به سوى ايشان شليك شد ولى اين تير به سينهء اسب نادر شاه خورد و بلافاصله تير دومى نيز رها گرديد كه اين بار به دست چپ شاه خورد و شست او را قطع كرد . نادر از شدت درد و ترس از اسب به زير افتاد و شايد بهتر باشد بگويم كه خودش و اسبش كه تير اول به او خورده بود به روى زمين غلطيدند .\r\nزنان بلافاصله به كمك او شتافتند و پس از آن كه حال شاه به جا آمد و زخمش را بستند او را به چادرش بازگرداندند و در آن جا به درمان واقعى زخم او پرداختند .\r\nپس از آن نادر شاه و همراهانش جستجوى وسيعى را براى يافتن سوء قصد كننده آغاز كردند اما به جاى آن كه او را پيدا كنند چند روز بعد نادر شاه در زير سفرهء غذاى خود نامه‌اى يافت كه در آن نوشته شده بود « بىجهت به دنبال كسى كه تفنگش را به سوى تو خالى كرد نگرد . بدان و آگاه باش كه پسران حسن - حسين دوازده نفرند دو نفر از ايشان سعى كردند جان تو را بگيرند ولى موفق نشدند اما ده نفر ديگر باقى مانده است كه بايد سعى خود را بكنند و هدف را بزنند » . شاه با خواندن اين نامه رنگ از رويش پريد و بدنش به لرزه افتاد و چنان ترس بر وجودش مستولى شد كه ديگر نمىدانست به كى مىتواند اعتماد كند .\r\nعلاقه به كشف اين موضوع كه چه كسى به جان وى سوء قصد كرده است نادر شاه را وادار كرد تا اعلام كند به هركس كه اين شخص را پيدا كند پول فراوان خواهد داد و حتى اگر اين شخص خودش را معرفى كند شاهانه سوگند ياد مىكند كه نه تنها از جان وى خواهد گذشت بلكه پول زيادى نيز به وى خواهد داد .\r\nهنوز مدتى از اعلام اين موضوع نگذشته بود كه يكى از سربازان گارد مخصوص شاه شجاعت عجيبى به خرج داد و به وى اطلاع داد كه سوء قصد كننده او بوده است و شاه از وى سئوال كرد كه اين كار را به خاطر نفرت شخصى انجام داده است و يا به تحريك شخص ديگرى ؟ و سرباز جواب داد كه لطف عليخان پسر عموى شاه و پسرش دستور انجام اين كار را به او داده‌اند . نادر با شنيدن اين حرف دستور داد هر دو نفر را فورا به حضور بياورند سربازان دستور او اجرا كردند . آن‌ها نيز چاره‌اى جز رفتن به حضور شاه را نداشتند زيرا سراپرده شاه پيوسته محصور در خيل سربازانى بود كه هميشه به وى وفادار بودند و فرار اين دو نفر را غير ممكن مىساختند .\r\nوقتى متهمين به حضور آورده شدند و به خاطر كار خلافى كه مرتكب شده بودند مورد سرزنش قرار گرفتند شاه دستور داد تا پول وعده داده شده را به سرباز دادند و بعد چون\r\n\r\n","description":"","footnote":"","page_name":" 216 ","page_number":238},
  {"content":"\r\n\r\nقسم خورده بود كه جان توطئه‌كنندگان در امان خواهد بود فقط به تنبيه ايشان قناعت كرد و دستور داد تا چشم‌هاى هر دو نفر را فى المجلس با نوك چاقو درآوردند و سپس سرباز را به عنوان پاداش به زيارت آرامگاه حضرت على ( ع ) به نجف فرستاد .\r\nنحوهء در آوردن چشم گوناگونى داشت . صمصام الدوله را با فرو كردن يك شيئى تيز به داخل چشم‌هايش كور كردند و اين عمل توسط محمد لحافدوز انجام گرفت اما پس از چند هفته خبر آوردند كه چشم‌هاى صمصام الدوله هنوز نسبت به نور از خود حساسيت نشان مىدهد و محمد لحاف‌دوز با نوك قمه آن‌ها را از كاسه درآورد .\r\nيكى ديگر از روش‌هاى كورسازى ماليدن يك ميله سرخ‌شده در آتش بر روى كره چشم بود . وقتى شاه صفى اول به سلطنت رسيد دستور داد تا كليهء شاهزادگانى را كه به ايشان دسترسى داشت به اين صورت كور كردند و وقتى ديد كه اين كار موجب كورى صددرصد برخىها نگرديده است دستور داد تا مثل محمد لحافدوز چشم‌هاى اين افراد را از حدقه درآورند .\r\nشاه سليمان حتى پسر بزرگتر و وليعهد خود را نيز به اين صورت كور ساخت خواجه‌اى كه مامور انجام اين كار شده بود ميل را به همان صورتى كه به وى دستور داده شده بود به چشم‌هاى محكوم كشيد ولى چون دلش سوخته بود ميل را خيلى داغ نكرد و به اين ترتيب پسر هم قدرت بينائى خويش را حفظ كرد و هم جانش را .\r\nوقتى شاه سليمان در بستر مرگ افتاد از كارى كه با وليعهد خويش انجام داده بود سخت پشيمان گرديد و خواجه‌اى كه اين كار كرده بود به او گفت كه مىتواند قدرت بينائى را به پسرش بازگرداند و اگر به وى اجازه داده شود قادر به انجام اين كار مىباشد شاه كه خود را در آستانهء مرگ مىديد دستور داد تا اين كار را بكند و خواجه پسر را به بالين پدر آورد و با تكان دادن دست تظاهر به درمان او كرد و شاه چنان از ديدن اين كه پسرش دوباره قدرت بينائى خود را به دست آورده است خوشحال شد كه تا فرداى آن روز زنده ماند و شاهد جلوس فرزندش بر تخت سلطنت شد . اين پسر تحت عنوان شاه عباس دوم سلطنت كرد .\r\nهمين شاه صفى يك روز دستور داد تا چشمان يكى از درباريان را كه تصور مىرفت مرتكب گناهى شده باشد دربياورند يكى از روساى دربار كه حضور داشت وقتى ديد كه مامور اجراى حكم چگونه نوك چاقوى تيز خود را به چشم محكوم فرو مىكند از شدت ناراحتى چشم‌هاى خود را بست و سر خود را برگرداند شاه كه متوجه اين حركت او شد دستور داد تا چشم‌هاى او را نيز درآوردند .\r\nحكيم محمد در كتاب جراحى خود نحوهء درمان زخم ناشى از درآوردن چشم را دقيقا شرح مىدهد و مىگويد اگر چشم از حدقه درآورده شده باشد و جاى آن خون‌ريزى داده باشد بايد داخل حدقه را با ماده گرمى پر كرد و روى آن را محكم بست او معتقد است كه در اين حالت استفاده از نمك درمان را تسريع مىسازد و مىنويسد :\r\n\r\n","description":"","footnote":"","page_name":" 217 ","page_number":239},
  {"content":"\r\n\r\nافلاطون زخم‌بند مىگويد پادر شاه  ( ? Transoxiana )  دستور داد تا چشم مجرمى را بيرون آرند ، پس از اجراى حكم من حدقه چشم را از تربت مهر مملو ساختم و بر آن گرد زاج پاشيدم به كلى درمان پذيرفت ، ماليدن روغن زيتون و روغن بادام در اطراف حدقه نيز بسيار خوبست چه جلوى انتشار زخم را مىگيرد .\r\nحكيم محمد اضافه مىكند كه از نظر محكوم درآوردن چشم از حدقه بهتر از فرو كردن ميل به داخل عدسى آن است چه در اين صورت از هيچ مرهمى نمىتوان استفاده كرد و بدترين نوع موقعى است كه ميله‌اى مسين يا فولادين را در آتش سرخ كرده به چشم فرو مىكنند تا به عصب باصره برسد و مىگويد « چه كارى بدتر و دردناك‌تر از اين وجود دارد ؟\r\nمرگ بهتر است » .\r\nيكى ديگر از تنبيهاتى كه باز در ناحيهء سر و گردن انجام مىگرفت بريدن زبان و يا بيرون كشيدن آن از حلق بود . طبيعى است اين كار به منظور درمانى نيز صورت مىگرفت و در مواقعى نظير سرطان زبان جراح دست به انجام آن مىزد . غياث الدين مىنويسد « وقتى محل متورم و سرطانى شده باشد راه درمانى جز بريدن زبان از ريشه وجود ندارد به اين ترتيب بيمار از عوارض وخيم‌تر بر كنار مىماند » موريه مىگويد حاكم كيش كه چشم‌هايش را درآورده بودند محكوم به آن گشت كه زبانش را هم ببرند و اضافه مىكند كه : قبل از آن اين شخص چنان بد حرف مىزد كه هيچ‌كس نمىفهميد چه مىگويد اما بعدا اين نقص وى بر طرف شد به نحوى كه به صورتى قابل فهم حرف مىزد !\r\nتاورنيه نيز مىنويسد شاه عباس دوم دستور داد تا زبان يكى از نوكرهايش را به خاطر حرف نامربوطى كه ناگهان از دهانش بيرون آمده بود ببرند و جريان از اين قرار است كه شاه چپق خواست و يكى از نوكرانى كه حضور داشت دويد تا به پيشخدمت مسئول چپق‌هاى شاه اطلاع بدهد و او كه مشغول انجام كارى بود زير لب گفت « يك دقيقه صبر كن » شاه كه به دنبال نوكر آمده بود پرسيد كه چه گفتى ؟ و او از ترس حرف خود را تكرار كرد آنگاه شاه دستور داد تا فىالمجلس زبانش را ببرند . مرد بيچاره از مجرى دستور تمنا كرد كه يا زبانش را از ته حلق ببرد تا موجب خون‌ريزى و مرگش بشود و يا فقط نوك آن را قطع كند تا بعدا بتواند به نحوى حرف بزند و مقصود خود را به ديگران بفهماند .\r\nگاهى اوقات دندان را نيز به عنوان تنبيه مىكشيدند در زمان سلطنت شاه عباس دوم حاكم استراباد ( گرگان فعلى - م ) با سوء استفاده از سمت خود از رعايا شديدا اخاذى مىكرد و هيچ خدمتى را بدون اخذ رشوه انجام نمىداد . سرانجام شكايات به گوش شاه رسيد و او يك روز كه در مجلس باده‌گسارى بود از رئيس دسته نوازندگان خود پرسيد كه نظرش درباره حكمران استرآباد چيست و رئيس دسته نوازندگان كه از آشنايان صميمى حاكم بود سعى كرد با ذكر جواب‌هاى دوپهلو كارى كند كه هم شاه راضى بشود و هم موقعيت حاكم را به خطر نيندازد و اظهار داشت كه هم حاكم مرد درستى است و هم شاه اغماض كننده و باگذشت . در آن جلسه حاجىاى حضور داشت كه تازه از سفر حج مراجعت كرده بود و شاه از وى نيز همين سئوال را كرد حاجى نيز براى خوش‌آمد شاه همان جواب را داد .\r\n\r\n","description":"","footnote":"","page_name":" 218 ","page_number":240},
  {"content":"\r\n\r\nشاه كه از حقيقت امر اطلاع داشت رو به حضار كرد و گفت سزاى اين دو نفرى كه به خاطر تملق و چاپلوسى خلاف حقيقت را مىگويند چيست ؟ سپس دستور داد تا دو عدد از دندان‌هاى رئيس نوازندگان را بكشند و به سر حاجى بگوبند .\r\nبريدن گوش به منظور تنبيه فرد خاطى مجازاتى بود كه تا همين اواخر هم اجرا مىگرديد كسانى كه تاريخ هرودوت را خوانده‌اند مطلعند كه راز برديا غاصب تاج و تخت ايران به وسيله يكى از زنانش كشف گرديد و اين زن در بستر خواب پى برد كه يكى از گوش‌هاى برد يا بريده است بلافاصله پس از روشن شدن موضوع برديا اعدام و داريوش بزرگ به سلطنت رسيد . به اين ترتيب ملاحظه مىشود كه انجام اين كار در ايران داراى سابقهء بسيار طولانى مىباشد ولى عجيب اين است كه حكيم محمد در كتاب خود از هيچ درمانى براى زخم ناشى از اين عمل اسم نمىبرد شايد او فكر مىكرد كه خونريزى ناشى از بريدن گوش چندان شديد نيست و خونبندهاى معمولى از قبيل سنگ جهنم ، سرب ، آنتيمون ، زاج و تربت مىتوانند به راحتى جلوى خونريزى را بگيرند . او بخش بزرگى از كتاب خود را به طرز تهيه داروهاى خونبند اختصاص داده و بعيد نيست فكر كرده باشد كه همين توضيحات كافى است .\r\nبريدن دست مجازاتى است كه در كشورهاى اسلامى براى دزدها به كار برده مىشد .\r\nاين مجازات مبتنى بر آيه‌اى به اين مضمون است كه در قرآن مجيد آمده است : « دست مردان و زنانى را كه دزدى مىكنند به عنوان مجازات مالى كه بدست آورده‌اند و براى عبرت ديگران از مجازاتى كه خداوند براى اين كار برقرار كرده است قطع كنيد و خداوند قادر متعال است « 13 » » .\r\nمجرى فرمان عمل قطع دست را به خشن‌ترين وجه ممكن انجام مىداد . او دست مجرم را با ضربات متعدد قمه يا شمشير قطع مىكرد و اگر قرار بود كه فقط انگشت يا انگشتان دست قطع شوند اين كار را با تيغ انجام مىداد . محل بريده شده را بلافاصله در زفت يا روغن داغ فرو مىكردند و يا اين كه جاى آن را داغ مىكردند .\r\nاين مجازات تا همين اواخر رواج داشت دكتر جى . سى . ويلز « 14 » كه در اواخر قرن سيزدهم هجرى قمرى در تهران پزشك تلگرافخانه بود مىگويد مراجعه افرادى كه دستشان به عنوان مجازات دزدى بريده شده بود به بيمارستان هيات مذهبى يك رويداد نادر نبود حتى در خود اداره مركزى تلگرافخانه مردى بود كه يك دستش را قطع كرده بودند .\r\nبرخى اوقات نيز قطع اندام‌هاى بدن به خاطر دفع چشم‌زخم و شورچشمى صورت مىگرفت براى مثال نوشته‌اند كه يك روز شاه صفى با عده‌اى از اطرافيان خويش در خارج از شهر مشغول اسب‌سوارى بود كه به دو تاجر ترك برخورد كرد و يكى از آن دو از ديگرى\r\n\r\n\r\n","description":"","footnote":"\r\n( 13 ) -  وَ السَّارِقُ وَ السَّارِقَةُ فَاقْطَعُوا أَيْدِيَهُما جَزاءً بِما كَسَبا نَكالًا مِنَ اللَّهِ وَ اللَّهُ عَزِيزٌ حَكِيمٌ  ( سوره مائده آيه 38 ) .\r\n( 14 ) -  Dr . C . J . Wills \r\n","page_name":" 219 ","page_number":241},
  {"content":"\r\n\r\nكه شاه را ديده و مىشناخت خواست تا شاه را به وى نشان بدهد و آن ديگرى با دست شاه را نشان داد بلافاصله دو نفر از همراهان شاه براى اينكه نكند شاه چشم بخورد به طرف تاجر اسب‌تازاندند و دست او را همان جا قطع كردند .\r\nپا را نيز گاهى اوقات مىبريدند و اگر قرار بود كه يك دست و يك پا را ببرند هميشه دست يك طرف و پاى طرف ديگر را قطع مىكردند من تصور مىكنم كه اغلب اين افراد در اثر شوك ناشى از اين كار مىمردند .\r\nجالب است بدانيم كه تعداد موارد فوت در اثر قطع پا چنان زياد بود كه انجام آن را به عنوان يك عمل درمانى غير مفيد و غير عملى مىدانستند . دكتر جؤن كوك « 15 » در ياداشت‌هاى خود مىنويسد يكى از همراهان شاهزاده گوليتزين « 16 » كه در سال 1160 به ايران آمد يك پا داشت و بسيارى از رجال ايران از ديدن او با يك پاى بريده اظهار تعجب كرده و اظهار مىداشتند كه هرگز فكر نمىكردند انجام يك چنين كارى ممكن باشد . در اين مورد من تصور مىكنم كه رجال ايران اشتباه مىكردند زيرا بهاء الدوله به هنگام بحث دربارهء عفونت‌هاى پا مىگويد : « اگر استخوان آسيب‌ديده باشد بايد پا را قطع كرد و استاد جراح به خوبى مىداند كه اين عمل را چگونه بايد انجام داد و در نتيجه ديگر لزومى ندارد كه من در اينجا جزئيات عمل را شرح بدهم » . او هم‌چنين قطع پا را در مورد زخم‌هاى مزمن ناشى از پيلپايى نيز تجويز مىكند .\r\nبا وجود اين بايد اذعان داشت كه قطع پا به عنوان يك عمل جراحى يك كار رايج نبود براى مثال مىبينم در زمان شاه صفى پاى حاكم شيراز قانقازيا گرفت و او ترجيح داد پايش به همان صورت بماند ولى توسط جراحان مسيحى و يا مسلمانى كه در آن شهر بودند جراحى و قطع نگردد .\r\nدر كتب تاريخ ماجراى عجيبى از ميرزا تقى حاكم گيلان در زمان سلطنت شاه عباس كبير نقل گرديده كه براى تنبيه خود اقدام به اخته كردن خويش كرد او به يكى از غلام بچه‌هاى خود تجاوز كرد و غلام بچه رنجيده خاطر به اصفهان فرار كرد تا موضوع را به شاه اطلاع دهد . شاه عباس هم او را به حضور پذيرفت به حرف‌هايش گوش داد و سپس يكى از درباريان را همراه او به گيلان فرستاد تا بدون تاخير سر ميرزا تقى را به اصفهان بياورد .\r\nدر طى اين مدت حاكم كه متوجه فرار غلام بچه گرديده و پى برده بود كه او براى شكايت به اصفهان رفته است و جان خود را در معرض خطر ديد آن بخشى از بدن خود را كه جرم را انجام داده بود قطع كرد و همراه با جراح خود از بيراهه به سوى اصفهان حركت كرد تا با فرستادهء شاه برخورد نكند .\r\nاو به محض ورود به اصفهان از شاه اجازه ملاقات خواست و تنبيهى را كه درباره خود به موقع اجرا گذارده بود به او اطلاع داد و با پيشكشى يك ظرف مملو از سكه‌هاى طلا استدعا\r\n\r\n\r\n","description":"","footnote":"\r\n( 15 ) -  Dr . John Kook \r\n( 16 ) -  Prince Golitzin \r\n","page_name":" 220 ","page_number":242},
  {"content":"\r\n\r\nكرد تا از سر تقصير او بگذرد شاه با مشاهدهء كارى كه او با خود كرده بود و دريافت پول‌ها گناه او را بخشيد و دوباره او را به حكمرانى گيلان منصوب كرد .\r\nيكى ديگر از تنبيهات وحشيانه سوزاندن و آتش زدن بود . در اين مورد بايد دانست كه در دورهء صفويه تنبيه با شمشير و آتش در سراسر اروپا و ايران يك روش رايج به شمار مىرفت .\r\nحكيم محمد در اين مورد مطالب عجيبى نوشته است ، عجيب از اين نظر كه پرداختن به اين موضوع را در حد جراحى دانسته و آن را به دو نوع تقسيم كرده است اول سوختگىهاى تصادفى كه مىگويد رايج‌ترين آن افتادن كودك در ديگ آش و استفاده زن‌ها از واجبى تيز است . نوع دوم هم سوزاندنى كه به فرمان يكى از مقامات صلاحيت‌دار و به عنوان تنبيه انجام مىپذيرد و مىگويد در اين حالت بيشتر از همه سر و پا در معرض سوختگى قرار دارند .\r\nسوزاندن و آتش زدن به عنوان شكنجه نيز مورد استفاده قرار مىگرفت براى مثال پس از شكست و دستگيرى شاهرخ براى آنكه بگويد بقيه جواهراتى را كه نادر شاه از هند آورده بود كجا مخفى كرده است آغا محمد خان دايره‌اى از خمير روى سر او چسباند و داخل آن را روغن جوشان ريخت .\r\nاز نظر درمان سوختگىها در نوشته‌هاى حكيم محمد هيچ مطلب تازه‌اى به چشم نمىخورد ولى به احتمال زياد او اولين كسى است كه بين سوختگىهاى سطحى كه در آن فقط پوست آسيب مىبيند ، و سوختگىهاى عمقى كه در آن علاوه بر پوست عضلات نيز صدمه مىبيند تفاوت‌هائى قائل شده است و براى درمان هر كدام يك سرى مرهم و ضمادهاى خاص توصيه مىكند كه بايد مورد استفاده قرار داد به علاوه او پى برده بود كه سوختگى در طرف راست بدن بىخطرتر از سوختگى در سمت چپ است .\r\nدر آخر به رايج‌ترين تنبيهات كه اغلب درمان آن به جراحى نياز پيدا مىكرد مىپردازم و منظور من از آن چوب زدن و شلاق زدن است . در اين زمينه بين ايرانيان و اعراب تفاوت‌هائى به چشم مىخورد . قوانين شرع اسلام محل ضربات و تعداد آنها را دقيقا مشخص كرده و گفته است كه اين نوع تنبيه براى چه جرائمى بايد اجرا بشود .\r\nدر ايران دورهء صفويه اين دستورات به كلى ناديده گرفته مىشدند به علاوه در آن دوره زدن چوب يا شلاق به پشت چندان معمول نبود و فرد خاطى را بيشتر فلك مىكردند و براى اين كار محكوم را به پشت مىخواباندند پاى او را به فلك مىبستند و آن‌قدر بالا مىآوردند تا كف آن ديده بشود و سپس يك يا دو نفر با نى خيزران ، چوب و يا با ميله آهنى به آن مىزدند .\r\nتعداد ضربات عملا نامحدود و اغلب به يك عدد سه رقمى مىرسيد و نتيجهء يك چنين تنبيهى مىتوانست فاجعه‌آميز باشد .\r\nدر هر دو كشور ايران و تركيه از اين روش براى تنبيه و مقر آوردن كسانى كه نمىخواستند حرف بزنند استفاده مىشد و حتى گاهى اوقات اروپائيان نيز از يك چنين\r\n\r\n","description":"","footnote":"","page_name":" 221 ","page_number":243},
  {"content":"\r\n\r\nتنبيهى مبرا نمىماندند . وينچزودگل الساندرى « 17 » مىنويسد : « عده‌اى از تجار ايرانى بدون اطلاع مقامات مربوطه از تركيه به ايران مس حمل مىكردند و مرا در ارز روم به سختى فلك كردند و من براى خودم و نوكرم 2000 آسپرى « 18 » پرداخت كردم تا آزاد شدم » .\r\nدر زمان شاه سليمان صفوى نيز يك كشيش ارمنى را در اصفهان به علت آن كه دورافتاده و بر عليه عالىجناب الياس « 19 » امضاء جمع مىكرد آن‌چنان فلك كردند كه همان شب از شدت صدمات وارده فوت شد . به فرمان همين شاه حاكم قندهار را كه در يك گردش خارج شهر بيش از حد نزديك به سراپرده شاهى اسب رانده بود به شدت فلك كردند و وقتى او به اين عمل اعتراض كرد دستور داده شد تا براى بار دوم فلك بشود اما او گفت كه حاضر است با شمشير گردنش را بزنند ولى دوباره فلكش نكنند و شاه هم دستور داد تا همين تنبيه درباره‌اش اجرا بشود .\r\nاين تنبيه ، يعنى فلك ، چنان سخت و دردناك بود كه گاهى ناخن‌هاى پا مىافتاد و در يك چنين حالتى حكيم محمد توصيه مىكند كه بايد مرهمى از روغن زيتون ، سنگ جهنم و زاج روى جاى زخم گذاشت و آن را محكم بست و مىگويد جاى اين زخم خوب مىشود و ناخن ها دوباره درمىآيند و اضافه مىكند كه بستن زخم با پوست گوسفندى كه تازه ذبح شده باشد نيز مفيد است .\r\nدر آخر اين فصل شايد بىمناسبت نباشد كه چند كلمه‌اى هم دربارهء نحوهء درمان سرطان بوسيله جراحان دوره صفويه و آنچه كه حكيم محمد در اين باره گفته است صحبت كنيم .\r\nحكيم محمد اين بيمارى را خوب مىشناخت . بقراط و جالينوس نيز قرن‌ها قبل از او اعلام كرده بودند كه جراحى تنها روش مفيد درمان اين عارضه است بعدا ابن سينا و رازى هم نوشتند كه جز از طريق جراحى اميد كمى به بهبود كسى كه به اين بيمارى مبتلى شده باشد مىرود . حتى اگر فرض كنيم كه حكيم محمد نمىتوانست اين كتب عربى قديمى را بخواند باز ذخيرهء خوارزمشاهى جرجانى كه به زبان فارسى نوشته شده است و يك باب كامل آن درباره اين بيمارى است در اختيارش بود و مىتوانست از آن استفاده كند و بررسىهاى من نشان مىدهد كه او فى الواقع اين كار را هم كرده است و ما اگر نوشته‌هاى اين كتاب را با آنچه كه بعدا توسط حكيم محمد و بهاء الدوله نوشته شدند مقايسه كنيم مىبينيم كه اطلاعات اين دو نفر از غدد خوش‌خيم و بدخيم مبتنى نوشته‌هاى جرجانى مىباشد اما غياث الدين به عنوان يك پزشك عمومى علاقهء بخصوصى نسبت به اين عارضه كه كارى براى درمان آن نمىتوانست انجام بدهد ابراز نمىدارد و از سر آن به اجمال مىگذرد .\r\nارزيابى ميزان موفقيت جراحان دورهء صفويه در درمان اين عارضه كار ساده‌اى نيست زيرا اولا موارد فوق العاده محدودى از حال اين بيماران پس از جراحى ثبت شده است و ثانيا در اغلب موارد غدد خوش‌خيم به علت تشابهات زيادى كه با آن دارند با يكديگر اشتباه شده‌اند .\r\n\r\n\r\n","description":"","footnote":"\r\n( 17 ) -  Vincenzo degl Alessandri \r\n( 18 ) -  Aspri \r\n( 19 ) -  Mgr . Elias \r\n","page_name":" 222 ","page_number":244},
  {"content":"\r\n\r\nجرجانى در كتاب هفتم خود صفحاتى چند را به اين موضوع كه آن را غدد سرد ناميده است اختصاص داده است و اين اصطلاح نه تنها شامل غدد چربى ، فيبرون و غدد سرطانى مىگردد بلكه ميخچه ، زگيل ، تورم غدد لنفاوى و حتى بادفتق را نيز در بر مىگيرد .\r\nاو مىگويد غده سرطانى ورمى است سوداوى ؛ يك چنين اورامى ممكن است سخت يا نرم باشند كه اولى سقيروس و دومى غدهء سرطانى است او به همه جائى بودن اين غده واقف بوده و به شيوع بيشتر آن در بين زن‌ها پى برده بود و در اين مورد اظهار مىدارد كه در ايشان اين غدد بيشتر در رحم و زبان پيدا مىشود درحالىكه در مردها اغلب در گلو و بيضه‌ها به وجود مىآيد . ما مىبينيم كه جرجانى در پايان مطالب مربوط به اين موضوع صحيحا اظهار عقيده مىكند كه : « تشخيص غدد سرطانى در مراحل اوليه پيدايش كار دشوارى است ؛ زمانى هم كه تشخيص آسان مىگردد درمان مشكل مىشود » .\r\nجرجانى مىگويد هدف از درمان بيمارى ثابت كردن عارضه در همان محلى كه وجود دارد و جلوگيرى از اشاعهء آن و ايجاد زخم است اما سرطان روده مخفيانه و به تدريج رشد مىكند و در اين حالت درمان آن بيفايده است . به‌هرحال هميشه بايد وضع جسمانى بيمار در نظر گرفته بشود و نوع درمان منطبق با اين شرط انتخاب و اجرا گردد .\r\nغدد سرطانى كه كوچك و دور از اندام‌هاى شريفه بدن باشند را مىتوان از راه جراحى درمان كرد به شرط آن كه ريشه‌هاى آن خوب درآورده شود . جراح بايد كارى كند كه از زخم خون زيادى برود و سپس جاى آن داغ بشود . در هر صورت درمان در مراحل اوليه فوق العاده مهم است چه بعدا اميدى نخواهد بود .\r\nدرمان اين عارضه به هنگامى كه روى زبان پيدا مىشد قطع كامل زبان بود كما اين كه اگر غده روى پستان زن ظاهر مىگرديد آن را مىبريدند . جرجانى در كتاب خود شرح حال زنى را بازگو مىكند كه خود او ابتدا يك پستانش را بريد و بعد غده‌اى در پستان ديگرش ظاهر شد و مجبور شد آن را هم ببرد .\r\nحكيم محمد نيز در كتاب خود آورده است كه پستان يكى از زنان حرم حاكم بلخ را قطع كرد و اين زن هفت سال پس از جراحى مزبور زنده ماند و سپس غده ديگرى در بدن وى پيدا شد اما او نمىگويد كه اين غده در محل همان پستان قطع شده ظاهر گرديد يا در پستان ديگر . در ذكر اين مورد هيچ مطلبى دربارهء چگونگى انجام عمل و تكنيك به كار برده شده و اين كه آيا قسمتى از عضلات سينه هم برداشته شدند يا نه و يا اين كه آيا غدد زير بغل نيز متورم شده و آن‌ها را هم برداشته است يا خير بيان نداشته است .\r\nآنچه مسلم است اين است كه حكيم محمد غدد سرطانى را در نقاط مختلف بدن دقيقا مورد بررسى قرار داده است زيرا در كتاب خود مىنويسد . « اگر سرطان به روده‌ها ريشه بدواند موجب پيدايش اسهال‌هاى مكرر و يا اسهال‌هاى شبانه همراه با خون‌ريزى مىشود و آخر الامر كشنده است . سرطان كليه موجب ورم اين عضو و مرگ مىگردد ؛ اگر سرطان در\r\n\r\n","description":"","footnote":"","page_name":" 223 ","page_number":245},
  {"content":"\r\n\r\nمعده حادث بشود موجب ناسور شدن جدار آن و احيانا پيدايش بواسير شده منجر به زخم معده مىگردد . سرطان هم‌چنين ممكن است در رحم پيدا بشود كه در اين صورت ممكن است ادرار همراه با سوزش باشد » .\r\nبهاء الدوله جراحى سرطان را جز در مواردى كه غده خيلى كوچك و دور از رشته‌هاى عصبى و اندام‌هاى شريفه باشد مفيد نمىداند و در اين صورت يعنى هنگامى كه غده سرطانى كوچك و دور از رشته‌هاى عصبى و اندام‌هاى شريفه باشد با جرجانى هم‌عقيده و معتقد است كه هر قدر ممكن است بايد عضلات اطراف غده قطع و خونريزى انجام بشود . بهاء الدوله دارو درمانى را به جراحى ترجيح مىدهد و معتقد است كه مناسبترين دارو مواد سوزاننده‌اى مىباشند كه حاوى سرب باشند .\r\nحتى افلاطون « 20 » كه يك جراح متهور به حساب مىآمد دارودرمانى را به جراحى ترجيح مىداد و از نظر جراحى فقط فصد و حجامت را توصيه مىكند و اضافه مىنمايد كه اگر جراحى واقعا ضرورى باشد بايد خود غده برداشته شده و جاى آن مرهم گذاشته بشود .\r\nداروهائى را هم كه براى درمان توصيه مىكند همان چيزهائى است كه براى جذام و ماليخوليا تجويز كرده است او گاهى اوقات مطالب خود را كلمه به كلمه از روى نوشته‌هاى جرجانى بازگو كرده است .\r\nنكتهء جالب اين كه حكيم محمد سرطان را با عقربك شبيه دانسته است ولى به اين نكته واقف بوده است كه تشابه آن‌ها چندان زياد نيست . او مىگويد اين دو بيمارى هر دو بسيار دردناك بوده و هر دو ممكن است منجر به پيدايش زخم بشوند و اضافه مىكند كه در مورد جراحى عقربك جراح بايد شديدا مراقب خود باشد زيرا جراحات اين زخم موجب مرگ بسيارى از جراحان گرديده است درحالىكه در مورد سرطان اين خطر وجود ندارد .\r\n\r\n\r\n","description":"","footnote":"\r\n( 20 ) - منظور افلاطون زخم‌بند مىباشد ( مترجم )\r\n","page_name":" 224 ","page_number":246},
  {"content":"\r\n\r\n\r\nبخش سوم طب زنان و مامائى\r\nفصل اول : زن در دوره صفويه\r\nفصل دوم : تشريح اندام‌هاى توليد مثل زن و پستان‌ها\r\nفصل سوم : بيمارىهاى اندام‌هاى تناسلى زن و پستان‌ها\r\nفصل چهارم : كنترل مواليد و سقط جنين\r\nفصل پنجم : نازائى\r\nفصل ششم : حاملگى\r\nفصل هفتم : تغذيه ، پرورش و طب كودكان\r\n\r\n","description":"","footnote":"","page_name":" 225 ","page_number":247},
  {"content":"\r\n\r\n\r\nفصل اول زن در دوره صفويه\r\nموقعيت زن در دنياى اسلام موضوعى است كه هميشه مورد توجه مردم اروپا بوده است و به همين دليل بسيارى از نويسندگان دربارهء آن قلمفرسائى كرده‌اند و در اين ميان بورتون « 1 » طبق معمول به هنگام بحث در اطراف اين موضوع حقيقت را در نظر گرفته و گفته است : « مقام رسمى زن از نظر شرع اسلام به طرز استثنائى بالا و شامخ است » و اگرچه اين موضوع حقيقت دارد كه قرآن حقوق زن را كاملا محفوظ نگاه داشته ولى در عين حال آن‌ها را از پرداختن به برخى امور منع كرده است .\r\nعلاوه بر آنچه كه گفته شد اين حقيقت نيز بايد در نظر گرفته بشود كه موقعيت زن در كشورهاى اسلامى ( درست نظير موقعيت زن در ساير كشورها - م ) به ميزانى وسيع به شرايط سنى ، ميزان ثروت ، مقام اجتماعى ، دوره و بالاخره كشورى كه در آن زندگى مىكردند بستگى داشت و نمىبايست انتظار داشت كه يك كنيز از همان حقوق و امكانات يك اشراف‌زاده برخوردار بوده باشد كما اين كه يك زن شهرى و يك زن دهاتى يا بدوى و صحرانشين از يك ميزان آزادى و امتياز برخوردار نبودند .\r\nبه‌هرحال اين موضوعى است كه بارها راجع به آن بحث شده است و من لزومى نمىبينم كه مطالب مزبور را دوباره در اينجا تكرار كنم به علاوه آنچه كه دربارهء زنان مصرى ، تونسى ، ترك و يا عربستان صادق است ممكن است دربارهء زنان ايران صادق نباشد . در اينجا من فقط سعى خواهم كرد تا آنجا كه ممكن است وضع زن را در دورهء صفويه تشريح كنم .\r\nاين كه مىگويم « تا آنجا كه ممكن است » به اين دليل است كه آنچه در حرم يك نفر مىگذشت ، خواه شاه خواه رعيت ، هميشه يك امر خيلى خصوصى تلقى گرديده و دربارهء آن مطلبى گفته و يا نوشته نشده است هيچ‌كس جز زن‌ها و احيانا اطباء نمىتوانستند وارد حرمسراى كسى بشوند و در دورهء صفويه حتى اين دو استثناء نيز وجود نداشت . زيرا در آن ايام تعداد زنانى كه به ايران آمدند فوق العاده محدود بود و از هيچ‌يك از ايشان نوشته و ياداشتى در دست نيست . از بين پزشكان هيات‌هاى مذهبى هم تعداد خيلى كمى به بالين زنان بيمار حرمسراها فرا خوانده شده‌اند و اين بدان علت نبود كه زنان را قابل آن نمىدانستند كه از بهترين خدمات بهداشتى برخوردار باشند بلكه علت اين بود كه اطباى اروپائى را بهتر از اطباى مسلمان ايرانى نمىديدند .\r\n\r\n\r\n","description":"","footnote":"\r\n( 1 ) -  Sir Richard Burton \r\n","page_name":" 226 ","page_number":248},
  {"content":"\r\n\r\nبا وجود اين كتابى به نام كلثوم نه‌نه به زبان فارسى نوشته و در اصفهان چاپ سنگى شده است كه هنوز مىتوان نسخى از آن را در بازار تهران پيدا كرد . مطالب اين كتاب را كه گفته مىشود توسط پنج زن خانه‌دار نوشته شده است مىتوان بازتابى از نظريات واقعى زن ايرانى دربارهء خودش و جنس مخالف دانست اما خود ايرانىها نوشتجات آن را جدى تلقى نمىكنند و مطالب آن را جزو اعتقادات خرافى زنان مىدانند كما اينكه فصل ششم آن هم كه راجع به زايمان است اصلا ارزش علمى و تحقيقى ندارد .\r\nكتاب كوچك و مشابه ديگرى به نام نيرنگستان نيز وجود دارد كه به قلم صادق هدايت است و در سال 1351 هجرى قمرى ( 1311 خورشيدى ) در تهران چاپ و منتشر شد اين كتاب مجموعه‌اى از فولكلورهاى ايرانى است و فصولى دربارهء ازدواج ، حاملگى و بچه‌ها دارد به علاوه حاوى مطالبى درباره امور پزشكى نيز مىباشد كه به نوبه خود جالب است .\r\nنسخ اين كتاب را به زحمت مىتوان به دست آورد .\r\nبه غير از اين دو كتاب اطلاعات ما از زنان دورهء صفويه محدود به مطالبى است كه اروپائيان چه به صورت مطالب جدى و چه به صورت لطيفه دراين‌باره نوشته‌اند و از آنجا كه خوشبختانه « زن » هميشه يك موضوع جالب براى مردها بوده است مجموعه آنچه كه دراين‌باره نوشته شده است مىتواند سيماى زن دورهء صفويه را به خوبى مجسم كند .\r\nمعمولا چنين گفته مىشود كه در ايران دورهء زردشت يعنى هزاران سال قبل از اسلام تمدنى بزرگ وجود داشته است و اين نظر مبتنى بر اين حقيقت است كه زنان در دورهء مزبور از مقام اجتماعى شامخى برخوردار بودند به علاوه به احتمال زياد حتى قبل از زردشت نيز زنان ايران هم‌پايه مردان و چه‌بسا كه بالاتر از ايشان بودند . كوئينتوس كورتيئوس « 2 » مىگويد كه اسكندر مقدونى حق نداشت تا زمانى كه ملكه فارس اجازه نداده بود در حضور او بنشيند چه در ايران رسم نيست كه پسر در حضور مادر خود بنشيند و اين جمله نشان مىدهد كه زنان در منزل از چه منزلت و قدرتى برخوردار بودند به مادربزرگ‌ها و حتى به خاله‌ها و عمه‌هاى پير نيز در منزل حد اكثر احترام گذاشته مىشد .\r\nپس از پيدايش اسلام مقام زن در خانه و اجتماع دستخوش تغييرات شگرفى گرديد اما بعدا با تعبيرات خاصى كه از موازين اين دين به عمل آمد به تدريج مقام زن در اجتماع و خانه پائين آمد و اين سير نزولى در دورهء صفويه به حد اقل خود رسيد به نحوى كه تفاوت چندانى بين زنان شهرنشين آن دوره و كنيزها باقى نماند . آن‌ها در منزل شديدا در معرض بىعدالتىهاى سيستم مردسالارى قرار داشتند و برغم صداقت و نجابتى كه داشتند اين امكان وجود داشت كه مورد تنبيه و بىحرمتى شوهر و سرور خود قرار بگيرند ولى البته از تنبيهاتى كه در ملاء عام انجام مىگرفت مستثنى بودند . با وجود اين در كتب تاريخ از زنانى نام برده شده است كه همراه با كنيزان خود به خاطر مقر آمدن و افشاى محل ذخائر و دفائن خويش تحت شكنجه و آزار قرار گرفته‌اند به علاوه وقتى شخص والامقامى به مرگ محكوم مىگرديد\r\n\r\n\r\n","description":"","footnote":"\r\n( 2 ) -  Quintus Curtius \r\n","page_name":" 227 ","page_number":249},
  {"content":"\r\n\r\nو يا از مقام خود معزول مىشد معمولا زن‌ها و كنيزهايش به صورت كنيز بين پائين‌ترين افراد اجتماع تقسيم مىشدند .\r\nفقهاى دورهء صفويه تصور مىكردند كه زن فاقد روح عقلانى است . اگرچه هنوز هم در مساجد محل قرار گرفتن ايشان هميشه جدا از مردها است ولى در دورهء صفويه اصلا به مسجد راه داده نمىشدند و كمتر از آن مجاز به شركت در مراسم عمومى مذهبى بودند و خلاصه جز نگاهدارى از بچه محق به انجام كارهاى ديگرى نبودند . فرير مىنويسد : « آن‌ها فقط براى همخوابگى ، بزم ، خوش‌گذرانى و خدمتگزارى خلق شده‌اند » . اگرچه پيش گرفتن يك چنين رفتارى نسبت به زنان تا حدودى مبتنى بر سنن و رسوم بود ولى قائل شدن يك چنين موقعيت پست اجتماعى براى ايشان با هيچ‌يك از قوانين مذهبى ، اجتماعى و يا سنتى قابل توجيه نيست .\r\nفقط در داخل اندرون بود كه زن موقعيتى داشت . حرمسراى شاهى نمونه‌اى از دربار محسوب مىگشت و هم‌چنان‌كه در دربار مردان داراى عناوين و مشاغل مختلف بودند در حرمسرا نيز زنان عناوين و مسئوليت‌هاى خاصى داشتند . قوانين و مقررات نيز يكسان بود براى مثال وقتى شاه در حرم بر تخت مخصوصى نشسته بود فقط زن‌هائى كه طرف توجه بودند و يا مقام شامخى داشتند حق داشتند در حضورش بنشينند بقيه زن‌ها در نهايت احترام و گوش به فرمان مىايستادند .\r\nوضع و موقعيت زنان حرمسراى شاه مدل و نمونه‌اى بود از براى زنان حرمسراهاى مردم عادى ولى علاوه بر زن‌هاى شهرنشين دسته بزرگ ديگرى از زنان ايرانى نيز وجود داشت كه به نوبهء خود واجد كمال اهميت بود و آن زنان قبايل و عشاير بود . اين زن‌ها قسمت اعظم عمر خود را در چادر بسر مىبردند و هرگز به شهرها نمىآمدند . موقعيت ايشان از قديم الايام با موقعيت خواهران شهرنشينشان فرق داشت . آن‌ها به ندرت چادر به سر مىكردند و احتمالا به علت فايدهء بيشترى كه براى اجتماع خود داشتند از احترام زيادترى برخوردار بودند . زن شهرى عروسكى بود كه فقط به درد بچه زائيدن مىخورد درحالىكه زن عشايرى نه تنها هم‌بستر شوهر خود محسوب مىگشت بلكه در كار روزمره و خطراتى كه شوهرش با آن مواجه مىگشت نيز سهيم بود او از يك آزادى نسبى بيشترى برخوردار بود و اگرچه از نظر زيبائىهاى ظاهرى و ظرافت‌هاى زنانه از خواهران شهرنشين خود پائين‌تر محسوب مىگشت ولى در مقابل از نظر سازندگى ، عفت و پاكدامنى و بسيارى چيزهاى ديگر برايشان ارجحيت داشت .\r\nطبيعى است كه حرمسراى شاهى بيش از هر حرمسراى ديگرى تحت مراقبت قرار داشت . تعداد زنان حرمسراى پادشاهان را فقط از روى حدس و تصور مىتوان معين كرد براى مثال برطبق شايعات در حرمسراى فتحعلى شاه بيش از هزار زن عقدى و صيغه و دويست و شصت كودك وجود داشت اما اين ارقام همه از روى حدسيات هستند و تعداد واقعى هرگز به درستى معلوم نيست . فرير مىنويسد كه چند روز قبل از ورود او به شيراز « 3 » يكى از\r\n\r\n\r\n","description":"","footnote":"\r\n( 3 ) - 1082 هجرى قمرى ( مترجم )\r\n","page_name":" 228 ","page_number":250},
  {"content":"\r\n\r\nروحانيون شهر هزار و پانصد نفر از زنان و كنيزان اندرون خود را براى شركت در مراسم تشييع جنازه يكى از زنان مورد توجهش فرستاده بود به علاوه بايد توجه داشت كه ساكنين اندرون تنها زنان حرمسرا نبودند و هريك از اين زنان براى خود دم و دستگاهى داشتند و تعدادى كلفت ، خواجه و كنيز نيز داشتند ؛ مع‌ذلك من شك ندارم كه لااقل در دوره پادشاهان اوليه دوره صفويه تعداد زن‌هاى حرم كمتر از دوره سلطنت خاندان بعدى بوده است .\r\nبا وجود همه اين‌ها و برغم قوانين و مقررات فوق العاده سختى كه بر حراست و مراقبت از حرمسراها حاكم بود باز حرمسراها از مصونيت كامل برخوردار نبودند زيرا برطبق سنت شاه حق داشت به اندرون خانه هركسى برود و ساكنين آن را بدون چادر ببيند . و اين كار معمولا نوعى رو آوردن شانس به صاحب حرمسرا محسوب مىگشت اما اين كار اگر براى همه شانس‌آور بود ، براى صاحب خانه نبود زيرا گاهى اوقات در ازاى آن بهاى گزافى پرداخت مىشد . شاه اغلب اوقات از اين امتياز ويژه سوء استفاده مىكرد و دختران و كنيزان زيباى اندرونى مردهاى ديگر را به حرمسراى خود منتقل مىساخت . طبيعى است كه اين رسم به هيچ صورت به شاه اجازه نمىداد كه زن‌هاى عقدى يا صيغه صاحب خانه را تصاحب كند و حتى يك بار كه يكى از پسران شاه دست به اين كار زده بود شديدا مجازات شد . در كتاب حاجى باباى اصفهانى شرح جالبى از رفتن شاه به خانهء حكيم‌باشى نوشته شده و كسانى كه اين كتاب را خوانده‌اند مىدانند كه چطور حكيمباشى از روى اكراه يك دختر زيباى كرد را كه تازه به اندرونى خود آورده بود به عنوان پيشكشى به شاه هديه كرد .\r\nبرغم درهاى مقفل و ديوارهاى سر به فلك كشيده اندرونى ، زنان حرم سرگرمىها و ورزش‌هاى خاص خود داشتند . به آن‌ها مثل مردان سوارى ، پرش با اسب و تيراندازى با تير و كمان ياد داده مىشد و اغلب ايشان دخانيات مصرف مىكردند . زنان معمولى و آن‌هائى كه جزو حرمسراى شاهى نبودند بيشتر پياده و يا اگر شوهرشان اسب داشت با اسب از منزل خارج مىشدند و خود را كاملا در چادر مىپيچيدند .\r\nهروقت زنان حرمسراى شاهى مىخواستند از اندرونى خارج بشوند و به جائى بروند از چند روز قبل خبر مىدادند تا خط سير ايشان قرق بشود .\r\n« به نظر من هيچ‌چيز ناراحت‌كننده‌تر و آزاردهنده‌تر از سكونت در دهات محل عبور زنان حرمسراى شاهى نيست زيرا به محض آن كه عبور زنان خبر داده مىشود اين بيچاره‌ها بايد يكى دو فرسخ از محل سكونت خويش دور بشوند . وقتى در اصفهان قرق اعلام مىشود ، حالتى كه من فكر نمىكنم بدتر از آن وجود داشته باشد ، مردم بايد خانه و زندگى خود را ترك كنند و اگر در فاصله‌اى بعيد از محل عبور زن‌ها قوم و خويش و دوستى ندارند كه به منزل وى بروند بايد سر به كوه و بيابان بگذارند » .\r\nقرق معمولا با تشريفات خاصى صورت مىگرفت . معمولا محلى كه زن‌ها قصد رفتن به آنجا را مىكردند يك قصر يا باغ بخصوص و يا محلى در خارج از شهر بود ، علاوه بر اين شاه سالى يك بار نيز ييلاق و قشلاق مىكرد . در راس قافله شخص شاه حركت مىكرد و پس\r\n\r\n","description":"","footnote":"","page_name":" 229 ","page_number":251},
  {"content":"\r\n\r\nاز او مادر و آن تعدادى از زن‌هايش كه اجازه يافته بودند با وى باشند مىآمدند پس از ايشان هم تعداد زيادى خواجه و غلام كه بسيارى از ايشان حامل شاهين بودند حركت مىكردند . همهء اين افراد سوار بر اسب و بدون چادر حركت مىكردند و بالاخره در آخر كاروان دسته موزيك حركت مىكرد .\r\nاگر شاه تصميم مىگرفت كه شب قرق كند مراسم به طرز بسيار باشكوه‌تر و جالبترى انجام مىگرفت . در اين حالت هريك از زن‌ها لباس محلى و ملى خود را مىپوشيد و به اين ترتيب در جمع مشايعين زنان اروپائى را با كلاه‌هاى پردار ، هندىها را با سارىهاى ابريشمين و عرب‌ها را با لباس‌هاى عجيب و غريب قبيلهء خود مىشد مشاهده كرد . هر زنى يك مشعل به دست مىگرفت و در بين هر چهار يا پنج نفر يك خواجه مشعلدار هم حركت مىكرد كه هم وظيفه حراست را به عهده داشت و هم در كار زن‌ها فضولى مىكرد .\r\nوقتى زنى غير از سراپرده شاهى از منزل خارج مىشد خود را كاملا در چادر مىپوشاند و با وجود آن كه اغلب زنان سوارى بلد بودند اگر وضع مالى ايشان خوب بود در مسافرتهاى خارج از شهر از وسيله‌اى به نام كجاوه استفاده مىكردند . هربرت كه در سال 1035 هجرى قمرى در هيات سياسى انگلستان به ايران مسافرت كرد مىنويسد « وقتى زن‌ها همراه با عده‌اى حركت مىكنند و يا در حال مسافرت هستند چهارزانو در وسيله‌اى چوبين به نام كجاوه كه اطراف آن را با پرده پوشانده‌اند تا كسى ايشان را نبيند مىنشينند » .\r\nحتى زن‌هاى طبقات پائين اجتماع نيز بدون چادر از خانه خارج نمىشدند و اعم از پياده يا سواره خود را در چادر كه فرير آن را « يك قطعه پارچه سفيد با سوراخ‌هائى براى چشم و بينى » توصيف كرده است مىپيچيدند . فرير در دنبالهء اين مطلب اضافه مىكند كه آن‌ها ترجيح مىدهند به آنچه كه مىتوانستند از اين سوراخ‌ها از جهان خارج ببينند دل خوش خوش كنند تا اين كه سيماى خود را در معرض ديد همگان قرار دهند .\r\nدر مقابل زنان قبايلى نظير قشقائى و بختيارىها به مراتب آزادتر بودند و عملا چادر سر نمىكردند .\r\nحال به موضوع ازدواج برمىگرديم . در وهلهء اول بايد گفت كه تجرد را اسلام روا نداشته و ازدواج را حالت طبيعى زندگى هر زن و مرد بالغى دانسته است . قرآن مىگويد :\r\nو زنان بىشوهر را شوهر دهيد و براى مردان بىزن زن بگيريد و براى بردگان شايسته خود ، چه مرد و چه زن همسر انتخاب كنيد و اگر فقير و بىچيز باشند خدا از فضل و احسان خود آنان را بىنياز مىكند و خدا وسعت‌دهنده‌اى داناست « 4 » با وجود اين در ايران طبق معمول قوانين مذهبى تعبيراتى خاص پيدا مىكرد و ما مىبينيم كه در جوار درويش‌هاى مجرد امكان كامجوئى از زنان صيغه و فواحش هم فراهم بوده است . حتى قوانين ازدواج شيعه‌ها و سنىها با هم فرق دارد « 5 » .\r\n\r\n\r\n","description":"","footnote":"\r\n( 4 ) -  وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ إِنْ يَكُونُوا فُقَراءَ يُغْنِهِمُ اللَّهُ مِنْ فَضْلِهِ وَ اللَّهُ واسِعٌ عَلِيمٌ . \r\n( 5 ) - برداشت نويسنده از اين موضوع و مطالبى كه از اين پس در اين زمينه مىگويد صرفا جنبهء شخصى داشته و ممكن است منطبق با واقعيت نباشد ( مترجم ) .\r\n","page_name":" 230 ","page_number":252},
  {"content":"\r\n\r\nسن مرد براى ازدواج بستگى به خودش داشت و به محض آن كه احساس مىكرد به وجود زن نياز دارد ازدواج مىكرد . از رسول اكرم روايت مىشود كه : « اگر در بين شما مردى آن‌قدر قدرت داشته باشد كه بتواند با زنى هم‌بستر بشود بايد او را وادار به ازدواج كنيد زيرا ازدواج نگاه شخص را پرهيزكار مىسازد و تجرد موجب شرم مىگردد » .\r\nبرطبق نظر ابو حنيفه مرد در سن هيجده سالگى بالغ مىشود ولى اگر در اين سن شخص بلوغ فكرى پيدا نكرده باشد بايد ازدواج خود را به تاخير بيندازد . واضح است كه او اين نظر را به عنوان يك فرد حقوقدان اعلام مىدارد و منظورش بلوغ جنسى نيست .\r\nدختر نيز به محض آن كه پستان‌هايش شروع به رشد مىكرد قابل ازدواج دانسته مىشد و بر مبناى اين ماخذ چه‌بسا دخترى قبل از آن كه براى اولين بار قاعده شده باشد به منزل شوهر مىرفت .\r\nبراى آن كه ازدواجى درست باشد سنىها سه شرط را ضرورى مىدانند كه عبارتند از موافقت طرفين ، حضور شاهد و مجرى شدن صيغه عقد ، اما علاوه بر اين سه شرط اگر يكى از طرفين ازدواج كنيز يا غلام كسى بود رضايت صاحبش نيز ضرورت پيدا مىكرد به عبارت ديگر آزادى را هم مىتوان يكى ديگر از شروط معتبر دانست .\r\nدر دورهء صفويه دختر با توجه به شروط مذهبى و طى مراسم خاصى ازدواج مىكرد .\r\nگاهى اوقات والدين قبل از رسيدن دخترشان به سن ازدواج او را نامزد مىكردند ولى به هر حال اعتبار عقد منوط به موافقت خود دختر با ازدواج بود و او حق داشت كه از قبول آن حتى در آخرين لحظات خوددارى كند . تمام فقهاى اسلام متفق القولند كه يك چنين نامزدىهائى ارزش مذهبى نداشته و به محض مخالفت هريك از طرفين از درجه اعتبار ساقط است . دخترها تا چه اندازه با تصميمى كه والدينشان در اين باره اتخاذ مىكردند مخالفت مىورزيدند موضوعى است كه به هيچ صورت نمىتوان مطلبى دربارهء آن اظهار داشت ولى از روى شواهد و قرائن مىتوانيم بگوئيم كه اين كار خيلى به ندرت صورت مىگرفت .\r\nمراسم ازدواج مىبايست در حضور دو نفر شاهد مرد يا يك مرد و دو زن انجام مىگرفت اين شهود مىبايست آزاد ، عاقل ، بالغ و مسلمان باشند و معمولا اهالى منزل عروس و داماد اين وظيفه را به عهده مىگرفتند . عاقد عقد كه از فقها بود ، نيز مىبايست در موقع عقد حضور داشته و شاهد عقد باشد در اين مورد پيروان مذهب تشيع با سنىها اختلاف داشته و حضور شهود را ضرورى نمىدانستند .\r\nيكى ديگر از ضروريات نكاح مهريه بود كه به دو بخش تقسيم مىگرديد : يك بخش آن كه معجل ناميده مىشد به محض جارى شدن صيغه عقد پرداخت مىگرديد و بقيه كه موجل نام داشت به ذمهء داماد باقى مىماند . كمترين مقدار مهريه‌اى كه امكان داشت مقرر بشود ده درهم بود .\r\nمقدار مهريه را عاقد صريحا اعلام مىداشت و مبلغ آن جزو دارائى زن محسوب مىگشت و وجه آن نهايت اهميت را براى وى داشت چه اين تنها مالى بود كه در صورت\r\n\r\n","description":"","footnote":"","page_name":" 231 ","page_number":253},
  {"content":"\r\n\r\nطلاق يا فوت شوهر نصيبش مىگرديد . برطبق قوانين شرع مهريه مىبايست عند المطالبه زن پرداخت شود . زن هم‌چنين مىتوانست مهريه خود را به شخص ثالثى ببخشد .\r\nدر دورهء صفويه سه نوع ازدواج در ايران وجود داشت : يكى عقد دائم كه بين يك زن و مرد آزاد جارى مىشد و آن را نكاح نيز مىناميدند . همه مىدانيم كه در قرآن مجيد آيه‌اى به اين مضمون وجود دارد كه « و اگر مىترسيد كه نسبت به دختران بىپدر ( و ثروتمند كه به همسرى انتخاب مىكنيد ) به درستى و عدالت رفتار نكنيد ، زنان ديگرى را كه خوش‌آيند شما هستند به همسرى برگزينيد آنچه خوش‌آيند شماست با دو و سه و چهار زن ازدواج كنيد « 6 » » ظاهرا مسلمان‌ها با استناد به اين آيه مىبايست حد اكثر به گرفتن 4 زن اكتفا كنند و زن صيغه و يا زن كنيز نداشته باشند .\r\nلغت نكاح را براى يك نوع ازدواج ديگر كه فىمابين يك مرد آزاد و يك كنيز انجام مىگرفت نيز به كار مىبردند « 7 » . يك چنين زن‌هائى كماكان كنيز باقى مىماندند و جزو زن‌هاى عقدى يا صيغه به حساب نمىآمدند و مرد همان‌طور كه مىتوانست كنيز خدمتكار خود را بفروشد مىتوانست كنيز همبستر خويش را نيز به فروش برساند ولى در عمل كنيزى كه با ارباب خود همبستر شده بود از قدرتى به مراتب بيشتر از كنيزان خدمتكار برخوردار بود و از آنجا كه مردان مسلمان نسبت به اهل بيت خود مخصوصا زنان تعصب ويژه‌اى از خود نشان مىدادند كمتر ممكن بود اقدام به فروش كنيزى كه با ايشان همبستر شده بودند بكنند .\r\nعلاوه بر اين اگر كنيزى كه همبستر ارباب خود شده بود صاحب فرزندى مىشد موقعيتش بلافاصله تغيير مىكرد و از آن پس او را « ام الولد » مىناميدند . از اين پس برطبق قانون فروش او ممنوع مىشد و پس از مرگ صاحبش آزاد مىگرديد . آنچه گفته شد بيشتر قوانينى است كه سنىها پايبند آن هستند و شيعه‌ها در برخى امور فرعى با ايشان اختلافاتى دارند . برطبق مقرراتى كه شيعه‌ها از آن پيروى مىكنند منع فروش كنيز تا زمانى ادامه پيدا مىكرد كه بچه‌اش در قيد حيات بود و آزادى او پس از مرگ صاحبش منوط بر ميزان ارثى بود كه به بچه‌اش مىرسيد به اين ترتيب كه اگر ارثى كه به بچه‌اش مىرسيد برابر با ارزش او بود آزاد شده تلقى مىگرديد و در غير اين صورت آزادى او به همان نسبتى بود كه بچه‌اش ارث برده بود .\r\nدر فقه اسلام وجود هر نوع رابطه جنسى غير قانونى بين مرد و زن مطلقا ممنوع است در ايران دورهء صفويه نيز اين قانون رسما مراعات مىگرديد ولى ايرانىها طرق گوناگونى براى شرعى ساختن روابط جنسى خود ابداع كرده بودند كه خاص خودشان بود . آن‌ها معتقدند كه در زمان پيغمبر اسلام و خلفاى راشدين نوعى ازدواج موقتى نيز وجود داشته است كه قابل تقليد است و بر اين مبنا مردان دورهء صفويه خود را محق به انجام يك چنين ازدواجى مىدانستند .\r\n\r\n\r\n","description":"","footnote":"\r\n( 6 ) -  وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ فَإِنْ خِفْتُمْ أَلَّا تَعْدِلُوا فَواحِدَةً أَوْ ما مَلَكَتْ أَيْمانُكُمْ ذلِكَ أَدْنى أَلَّا تَعُولُوا \r\n( 7 ) - تمليك ( مترجم )\r\n","page_name":" 232 ","page_number":254},
  {"content":"\r\n\r\nبه اين ترتيب شيعه‌ها به دو نوع ازدواج عقد دائم و ازدواج با كنيز يك نوع سوم را هم كه ازدواج موقتى باشد اضافه كرده‌اند . در اين نوع ازدواج دو نفر موافقت مىكنند كه از چند روز تا 99 سال باهم بسر ببرند و از آنجا كه برطبق موازين مذهبى ازدواج دائمى مرد مسلمان با زن غير مسلمان ممنوع است تمام ازدواج‌هائى كه بين مردان ايرانى و زنان مسيحى صورت مىگرفت از اين نوع بود مگر آن كه اين دختر در جنگ اسير مىشد كه در اين صورت كنيز واقعى محسوب مىگشت . زنى را كه به ازدواج موقت با مردى درآمده بود صيغه يا متعه مىناميدند .\r\nدر ازدواج متعه نيز خطبهء صيغه همانند خطبهء عقد دائم جارى مىگرديد و مهريهء زن همانند عقد دائم مشخص و معلوم مىشد و خطبهء صيغه مىبايست توسط يك آخوند يا ملا جارى مىگرديد و حضور شهود ضرورت داشت . اين ازدواج براى مدتى كه در خطبهء صيغه قيد مىگرديد دوام داشت و پس از انقضاى اين مدت خودبه‌خود فسخ مىشد مگر آن كه مرد قبل از انقضاى مدت مزبور آن را فسخ‌شده اعلام مىكرد و در هر دو صورت موظف به پرداخت مهريه بود .\r\nدر اين ازدواج هيچ حقى جز مهريه به زن تعلق نمىگرفت و نه تنها زن هيچ سهمى از مال شوهر خود نمىبرد بلكه بچه‌هاى او نيز از پدر خود ارث نمىبردند . پس از انقضاى مدت صيغه زن تا حتم نمىكرد كه حامله نيست حق ازدواج مجدد را نداشت و اين نوعى حفظ منافع شوهر بعدى محسوب مىگرديد .\r\nيك چنين ازدواج موقتى مخصوصا در دو شهر زيارتى قم و مشهد رواج فراوان داشت در اين دو شهر گروه كثيرى زن زندگى مىكردند كه شغلشان اين بود كه صيغه زائرينى مىشدند كه پس از يك مسافرت سخت و طولانى و مدتى مديد دورى از زن خود به شهر مىرسيدند . كرزن « 8 » معتقد بود كه مشهد به اين دليل غير اخلاقىترين شهر آسيا است و دراين‌باره مىنويسد « متاسفم از اين كه بايد بگويم گروه كثيرى از زوار كه با عبور از درياها و خشكىها خود را براى بوسيدن ضريح امام به اين شهر مىرسانند از وجود امكان خوشگذرانى در مشهد به اين كار بيشتر تشويق مىشوند و حتم مىكنند كه تعطيلاتى بسيار مطبوع خواهند داشت و اين همان چيزى است كه ما در زبان انگليسى به آن عياشى مىگوئيم .\r\nدر مورد ازدواج متعه وضع ترك‌ها با ايرانىها فرق دارد آن‌ها اين كار را نوعى شهوت‌رانى شرعى تلقى مىكنند .\r\nمراسم ازدواج در بين زنان قبايل و عشاير مشابه زنان شهرنشين بود جز آن كه ايشان انجام برخى آداب و رسوم خاص خود را نيز ضرورى مىدانستند . دختران قبايل نيز مثل دختران شهرى مهريه داشتند و تعيين ميزان آن يكى از شروط اساسى عقد محسوب مىگشت .\r\nبين خانواده عروس و داماد هدايائى ردوبدل مىشد و جشنى برپا مىگرديد كه ممكن بود سه\r\n\r\n\r\n","description":"","footnote":"\r\n( 8 ) -  Lord Curzon \r\n","page_name":" 233 ","page_number":255},
  {"content":"\r\n\r\nشبانه‌روز طول بكشد در روز اول ميهمانان از راه مىرسيدند ، روز دوم همه دستهايشان را حنا مىبستند و در روز سوم ازدواج صورت مىگرفت . جشن عروسى در بين خانواده‌هاى متمكن طولانىتر بود . ملكم كه شخصا در بسيارى از عروسىها حضور يافته بود شرح مفصلى از مراسم ازدواج در بين قبايل ايران نوشته است كه مىتوان به آن مراجعه كرد و شرح اضافى در اينجا بى مورد است .\r\nمردم مغرب زمين هميشه چنين تصور كرده‌اند كه زن مسلمان به طور دائم در معرض خطر طلاق قرار دارد . قرآن طلاق را براى مرد بسيار راحت كرده است اما در دورهء صفويه اگر زن از يك طبقه بالاى اجتماع بود از اين بابت ترسى نداشت . فرير و ملكم هر دو نوشته‌اند كه طلاق در ايران آن دوره جز در بين طبقات بسيار پائين اجتماع فوق العاده به ندرت صورت مىگرفت . مخارج و رسوائى اين كار براى مرد به قدرى زياد بود كه كمتر كسى راضى مىشد از حق شرعى خود استفاده كند و زن خويش را طلاق بدهد . در دوره‌اى كه يك كنيز تحت حمايت خاص صاحب خود قرار داشت مىتوانيم حدس بزنيم كه زن آزاد تا چه حد از اين بابت احساس مصونيت مىكرد . يك مرد طبقه بالاى اجتماع هرگز حاضر نمىشد زن خود را طلاق بدهد و بعد او را همسر مرد ديگرى ببيند .\r\nخيانت هرگز موجب جدائى نمىشد ، چه اگر اين عمل از زن شوهردارى سر مىزد ، و اين امر به اثبات مىرسيد ، زن مستحق مرگ مىشد . براى طلاق معمولا دلايلى به مراتب بىاهميت‌تر ارائه مىگرديد . مرد براى طلاق دادن زن خود بداخلاقى و يا ولخرجى او را بهانه مىآورد و زن در صورت بىاعتنائى و يا رفتار ظالمانهء شوهر طالب طلاق مىگرديد .\r\nفرير مىگويد سند جدائى زن از مرد طلاق ناميده مىشود و اين سند به علت خوددارى يكى از طرفين از همبسترى و يا مواجه شدن با مشكلات ناشى از محدوديت‌هاى قبلى و قبول تعهداتى كه از اجراى آن‌ها عاجز بمانند صادر مىشود . در چنين مواردى معمولا بين زن‌هاى يك مرد نفاق مىافتد و مرد بيشتر از خود خشونت به خرج مىدهد و به نزد زن جديد خود مىرود و زن قبلى هم به نزد پيشواى مذهبى رفته تقاضاى طلاق مىكند .\r\nاگر مردى زنش را طلاق مىداد مىبايست مهريه او را پرداخت مىكرد ولى اگر زن خواهان طلاق بود شوهر مىتوانست از پرداخت مهريه خوددارى كند به اين ترتيب مردى كه نمىخواست با زنش زندگى كند آن‌قدر با او بدرفتارى مىكرد كه زن به ستوه مىآمد و به قول معروف مىگفت مهرم حلال جانم آزاد .\r\nزن مطلقه به هيچ صورتى حق مراجعت به خانه شوهر سابق خود را نداشت مگر اين كه به عقد مرد ديگرى درمىآمد با او همخوابه مىشد و از او طلاق مىگرفت « 9 » به اين ترتيب نوعى شوهر موقتى نيز وجود داشت كه تا حدودى نوعى شغل نيز به حساب مىآمد . شوهر موقتى كسى بود كه يك چنين زنى را به همسرى مىگرفت و تعهد مىكرد كه پس از\r\n\r\n\r\n","description":"","footnote":"\r\n( 9 ) - همان‌طور كه قبلا نيز گفته شده مطالب اين بخش از كتاب نظريات شخصى نويسنده بوده و ممكن است منطبق با واقعيات نباشد ( مترجم )\r\n","page_name":" 234 ","page_number":256},
  {"content":"\r\n\r\nهمخوابگى با او او را طلاق بدهد يك چنين شوهر موقتى را مستحل مىناميدند . كسانى كه كتاب هزار و يك شب را خوانده‌اند مىدانند كه در داستان علاء الدين ابو الشمات مردى به نام علاء الدين تعهد كرد كه مستحل بشود ولى صبح روز بعد از زفاف از سر قول خود برگشت و سر خود را بر سر اين بدقولى گذاشت .\r\nطلاق زن در بين افراد قبايل و عشاير از نظر مقررات مشابه زنان شهرنشين بود ولى ميزان طلاق در بين عشاير حتى كمتر از شهرىها بود و اين امر علل مختلف داشت . زنان قبايل و عشاير به مراتب پاكدامن‌تر از خواهران شهرى خود بودند ، به خاطر كارى كه در داخل خانه و خارج از آن انجام مىدادند براى شوهر خود ارزش به مراتب بيشترى داشتند و بالاخره فقر زائد الوصف ايشان امكان يك چنين كارى را خيلى محدودتر مىساخت .\r\nبزرگترين و موثق‌ترين قولى كه يك عضو قبيله يا عشيره مىداد اين بود كه اگر به عهد خود وفا نكند زنش را طلاق بدهد .\r\nملكم مرد ايرانى دورهء صفويه را موجودى خوش قد و بالا ، فعال ، ستبر ، خوش‌برخورد ، صميمى ، خوش‌صحبت و پيش قدم در دوستى معرفى كرده است و فرير اضافه مىكند كه .\r\n« آن‌ها مردمانى بسيار متين و باوقار بلندقد و كشيده مىباشند و مخصوصا زن‌ها كه معمولا در اجتماعات ظاهر نمىگردند موجوداتى بسيار رعنا ، ظريف ، زيبا و خوش قد و بالا هستند » و در جاى ديگر نيز مىگويد كه زن‌ها سرخاب زيادى به صورت خود مىمالند ، معمولا چشم و ابرو و موى سياهى دارند ، اغلب چاق بوده و پستان‌هاى بزرگى دارند .\r\nعلىرغم يك چنين اظهار نظرى من تصور نمىكنم كه زنى با اين خصوصيات محبوب و ايده‌آل اغلب مردان ايرانى دورهء صفويه بوده است . اگر بتوان به گفته شعرا استناد كرد و زنى را كه آن‌ها در اشعار خود توصيف كرده‌اند ايده‌آل مردان همان دوره دانست پس بايد گفت كه زن چاق و كوتاه هرگز ايده‌آل مرد ايرانى نبوده است . در بين اشعار عاشقانه فارسى هيچ‌كدام معروف‌تر از يوسف و زليخاى جامى نيست همانطور كه مىدانيم زليخا زن فرعون بود و مىخواست با زيبائى خارق العاده خود حضرت يوسف را اغوا كند جامى در وصف زيبائى زليخا مىگويد :\r\n قدش نخلى ز رحمت آفريده * ز بستان لطافت سر كشيده\r\nز جوى شهريارى آب خورده * ز سرو جويبارى آب برده \r\nكه به هيچ صورتى توصيف يك زن چاق نمىباشد .\r\nدر جاى ديگر نيز در وصف زليخا مىگويد :\r\n دو پستان هر يكى چون قبه نور * حبابى خواسته از عين كافور\r\nدو نار تازه بررسته ز يك شاخ * كف اميدشان ناسوده گستاخ \r\nكه باز مغاير با گفته فرير درباره مورد پسند بودن پستان حجيم است .\r\n\r\n","description":"","footnote":"","page_name":" 235 ","page_number":257},
  {"content":"\r\n\r\nآنچه مسلم است اين است كه ايرانىها هرگز خواهان پستان‌هاى خيلى بزرگ نبوده‌اند زيرا مىبينيم كه بهاء الدوله نيز دستورات صريحى براى جلوگيرى از بزرگ شدن بيش از حد پستان‌ها داده است . او مىگويد دختر بايد به سال‌هاى بلوغ مرتبا پستان‌هاى خود را با محلول قابضى ماساژ بدهد روى آن‌ها را محكم ببندد و اين كارى است كه ميزان قاعدگى را نيز تقليل مىدهد . قبل از بهاء الدوله جرجانى و قبل از او نيز ابن سينا بخشى از كتاب خود را به اين موضوع اختصاص داده و نحوهء جلوگيرى از بزرگ شدن پستان‌ها را شرح داده‌اند درحالىكه هيچ‌كدام مطلبى دربارهء اين كه چگونه مىتوان پستان‌هاى كوچك را بزرگ كرد ننوشته‌اند حتى حكيم واجد على كه سال‌ها پس از انقراض دورهء صفويه مىزيست يكى از ابواب كتاب شفاء الابدان خود را با اين جمله شروع كرده است « اگر مىخواهيد پستان‌هاى كوچكى داشته باشيد . . . . » .\r\nاغلب مردان آن دوره وجود يك خال سياه را در گونه زن نشانه‌اى از زيبائى او مىدانستند و اين سليقه در يكى از غزليات حافظ به نيكوترين وجهى بازگو گرديده است\r\n اگر آن ترك شيرازى بدست آرد دل ما را * به خال هندويش بخشم سمرقند و بخارا را « 10 » \r\nاز سوى ديگر بينى بزرگ در زنان مورد پسند نبود و آن را نوعى زمختى مردانه تلقى مىكردند . در يكى از داستان‌هاى هزار و يك شب گفته شده است كه « . . . پس عجوزه‌اى را به نزد وى آوردند كه بينى به بزرگى خرطوم داشت » .\r\nمشخصات يك زن زيبا در روضة الرياحين شيخ نفسوى به تفصيل آمده است . در يك كتاب خطى بىنام و نشان در كتابخانهء ملى پاريس نيز شروط چهارگانه‌اى براى زيبائى زن قيد گرديده و گفته شده است براى آن كه زن در نهايت زيبائى باشد بايد چهار چيز او سفيد باشد : بشره ، سفيدى چشم‌ها ، دندان‌ها و ناخن‌ها و چهار چيز است كه بايد سياه باشد :\r\nموها ، سياهى چشم ، مژه‌ها ، و ابروها و چهار چيز است كه بايد قرمز باشد : لبها ، گونه‌ها ، لثه‌ها و زبان . شيخ نفسوى نيز در بسيارى از اين شروط با نويسنده كتاب فوق الذكر موافق است اما مطالب به مراتب مفصل‌ترى دربارهء ساير قسمت‌هاى بدن نيز نوشته است او حتى راجع به طرز فكر و وسايل آرايشى كه زن به كار مىبرد نيز ابراز عقيده كرده و گفته است كه براى سياهى چشم بايد از سرمه و براى سفيدى دندان از پوست تنه درخت گردو به عنوان مسواك استفاده كرد .\r\nمحمد مهدى در كتاب زاد المسافرين خود در باب « ضعف قوه باء » مشخصات زنى را كه مورد توجه مرد نيست شرح داده كه مىتواند از نظر روانشناسى واجد اهميت باشد .\r\nراجع به لباس زنان دوره صفويه مطالب زيادى نوشته نشده است ولى اگر به تابلوهاى نقاشى مينياتور اعتماد بكنيم مىتوانيم بگوئيم كه زن‌ها در آن دوران چه مىپوشيدند . من شخصا تصور مىكنم كه تصاوير زنان در تابلوهاى مينياتور آن‌ها را در لباس ميهمانى نشان\r\n\r\n\r\n","description":"","footnote":"\r\n( 10 ) - به نظر مترجم اين شعر در وصف شاه شجاع است\r\n","page_name":" 236 ","page_number":258},
  {"content":"\r\n\r\nمىدهد و در عين حال اين امكان نيز وجود دارد كه آنچه كشيده شده است لباس زنان فاحشه و هرجائى باشد چه اين تنها زنانى بودند كه نقاشان مىتوانستند ايشان را ببينند و تصويرشان را بكشند .\r\nفرير مىگويد كه لباس زن‌ها فقط از نظر « راحتى مورد نظر » با لباس مردان فرق داشت و لباس‌ها همه گشاد بود . برخى زن‌ها نيز لباسهاى پنبه دوزى شده گرانقيمت به ارزش سى چهل كرون مىپوشيدند .\r\nزنان از هر طبقه خود را آرايش مىكردند و اين تنها نوع تظاهر و خودنمائى بود كه از نظر فقها جايز شمرده مىشد . مىگويند در اوايل اسلام انجام اين كار منسوخ شد زيرا عايشه آن را دوست نداشت ولى در دوره صفويه يك چنين اعتقادى وجود نداشت و مرد و زن بدون هيچ نوع مانعى به مو ، دست و پاى خود حنا مىبستند . براى آرايش چشم‌ها نيز از سرمه استفاده مىكردند و معتقد بودند كه اين ماده مژه‌ها را بلند و چشم را جذاب مىكند به نحوى كه قلب عاشق به طپش درمىآيد !\r\nاگر زن در آرايش دست و پا و موهاى خود از حنا و براى رنگ كردن و براق ساختن موهاى سر و ابرو از وسمه و براى آرايش چشم‌ها و مژه‌ها از سرمه و براى آرايش گونه‌ها و لثه‌ها از سرخاب و سرخى و براى سفيد كردن بشره از سفيدآب و براى آرايش ناخن‌ها از زرك « 11 » و براى خوش‌بو شدن از غاليه « 12 » كه مخلوطى از مشك و عنبر و كافور بود استفاده نمىكرد آرايشش كامل محسوب نمىگشت .\r\nبراى يك زن خوش‌پوش به كار بردن يك حد اقل جواهر نيز ضرورت داشت و اين حد اقل از نه قسمت تشكيل مىگرديد كه عبارت بودند از آويزه ( كه آن را روى سينه يا روى پيشانى مىآويختند ) گوشواره ، سلسله ( كه دور گردن مىبستند ) ، حلقه‌بند ( كه به پره بينى وصل مىكردند ) و گلوبند . گلوبند به نوعى سربند نيز اطلاق مىگرديد و آن پارچه‌اى بود كه زير چارقد به سر مىكردند تا از آلوده شدن چارقد به روغن و موادى كه به موها ماليده مىشد جلوگيرى كند . دو نوع دستبند نيز وجود داشت كه يكى را به بازو مىبستند و بازوبند مىناميدند و ديگرى كه به مچ بسته مىشد و انگشترى نام داشت . انگشتان دست را نيز با انگشترى زينت مىدادند و بالاخره به مچ پا هم خلخال مىبستند . آرايش كامل صورت را « هفت بزك » و زيورآلات كامل را « نه قلم پيرايه » مىناميدند .\r\nتمام زن‌ها موى خود را بلند كرده و آن را زير چادر مىبافتند و زنان ثروتمند نيمتاجى\r\n\r\n\r\n","description":"","footnote":"\r\n( 11 ) - در فرهنگ نفيسى جلد سوم صفحه 1754 و 1755 آمده است كه زرورق و زرى كه زنان بر روى پاشند و يكى از هفت بزرك يعنى سرمه و وسمه و نگار و نمازه و سفيدآب و خال و زرك باشد ( مترجم )\r\n( 12 ) - با اين ماده موى را خضاب مىكردند و سليمان بن عبد الملك از خلفاى اموى آن را به اين نام ناميده است ( مترجم )\r\n","page_name":" 237 ","page_number":259},
  {"content":"\r\n\r\nاز جواهر در زير چادر به موهاى خود مىزدند . وجود مو در هر جاى بدن جز روى سر زيبنده نبود و به اين دليل براى زائل كردن موهاى زير بغل ، موهاى اطراف فرج و هر جاى ديگر بدن وسيعا از مواد موزدا استفاده مىكردند . حكيم محمد در كتاب ذخيرهء كاملهء خود كه آن را در اواخر قرن يازدهم هجرى قمرى نوشته است يك باب كامل را به مواد موزدا و درمان سوختگىهاى احتمالى ناشى از استفاده ناشيانه از آن‌ها اختصاص داده است . او معتقد است كه اين مواد را بايد هر دو هفته يك بار به كار برد . مادهء اصلى انواع موزداها آهك بود كه قدرى هم زرنيخ به آن اضافه مىكردند . حكيم محمدى مىنويسد اگر استفاده ناشيانه از اين ماده موجب سوختگى فرج بشود سوختگى آن بايد با مرهمى از گرد سرمه و جوز كلاغ كاج درمان بشود ماده موزدا را در آن ايام نوره مىناميدند و توليد و فروش آن زمانى به قدرى اهميت داشت كه ماليات نسبتا سنگينى بر آن وضع كرده بودند و دولت‌هاى محلى از اين بابت درآمد كلانى نصيبشان مىشد .\r\nحتى پس از مرگ نيز تفاوت‌هاى بين زن و مرد از بين نمىرفت . در مورد مرد ها بهترين لباس‌هاى وى را به تنش مىكردند و سپس او را در تابوتى گذارده روى آن را با شال عمارى مىپوشاندند و به گورستان حمل مىكردند اما جنازه زن را در كفن مىپيچيدند و به جاى شال عمارى يك قطعه پارچه سفيد روى تابوت وى مىانداختند .\r\nدر مورد فحشاء دورهء صفويه نيز بايد مطالبى گفته شود . على الاصول امكان اختيار چند زن و نامحدود بودن تعداد صيغه‌ها مىبايست فحشاء را يك كار غير ضرورى و بىنتيجه مىكرد درحالىكه در عمل اين‌چنين نبود و مرد ايرانى آن زمان از هر دو دنيا نهايت استفاده را مىبرد . او نه تنها از امكانات مذهبى براى گرفتن چندين زن عقدى و صيغه حد اكثر استفاده را به عمل مىآورد بلكه تتمه اشتهاى فناناپذير خود را با زن‌هاى خارج از خانه فرو مىنشاند . در دورهء صفويه چراغانى ، آتش‌بازى ، شعبده‌بازى ، رقص ، آواز و موسيقى از كارهاى روزمرهء همه مردم از هر صنف و طبقه‌اى محسوب مىگشت علاوه بر اين در تمام ميهمانىهائى كه توسط شاه ، اعيان و اشراف داده مىشد عده‌اى از دختران رقاص شركت مىجستند . اين دختران را به خاطر زيبائىرو و خوشى صدا انتخاب مىكردند و لازم به گفتن نيست كه در حرفهء خود از گرانترين زن‌ها محسوب مىگشتند .\r\nشاه صفى دوم ( كه شاه سليمان نيز ناميده مىشود ) كه به داشتن زنان متعدد در حرمسراى خويش شهره است از نظر رقاصان و نوازندگان دربار خود نيز از شهرت خاصى برخوردار مىباشد . مىگويند در مراسم نوروز او هريك از اطرافيان خويش را كه به زن ايشان نظر داشت مجبور مىكرد تا همراه با زن خود در مراسم شركت كند و سپس او را تصاحب مىكرد .\r\nفواحش مىبايست براى كار خود جواز مىگرفتند و اين جواز را هر سال تجديد مىنمودند . وجهى كه بابت دريافت اين جواز پرداخت مىشد قسط نام داشت و وجوه حاصل از آن كه كم هم نبود به خزانه سلطنتى واريز مىگرديد . فرير مىنويسد كه در زمان او تنها در اصفهان چهل هزار زن فاحشه وجود داشت كه بالطبع بسيارى از ايشان رقاصان بودند .\r\n\r\n","description":"","footnote":"","page_name":" 238 ","page_number":260},
  {"content":"\r\n\r\nهمين شخص در جاى ديگر مىنويسد : « فواحش بسيار گران‌قيمتى در شهر وجود دارند كه براى يك شب صد تومان مطالبه مىكنند و متوقع هستند كه در حدود نصف اين ميزان نيز از ايشان پذيرائى بشود . اين پول تا زمانى كه زيبائى و جذابيت ايشان باقى است زندگى شاهانه‌اى را برايشان فراهم مىسازد به علاوه پيوسته در محضر بزرگان و ثروتمندان حضور دارند » .\r\nاگر فاحشه‌اى حامله مىشد و دختر مىزائيد او را براى ادامهء راه خود پرورش مىداد و به اين ترتيب زندگى خود را در سال‌هاى پيرى و بيكارى تامين مىكرد و اگر نوزاد پسر بود حد اكثر سعى خويش را به عمل مىآورد تا او را در خدمت يكى از مشترىهاى خود به كار بگمارد ، در كشورهاى مشرق زمين فواحش تنها كسانى بودند كه نوزاد دختر را به پسر ترجيح مىدادند .\r\nفواحش با سر كردن چادرى كه دستك‌هاى آن پنبه‌دوزى شده بود خود را مشخص مىساختند . چادر زن‌هاى نجيب فاقد پنبه‌دوزى بود . اگر مىخواستند فاحشه‌اى را در ملاء عام تنبيه كنند سرش را مىتراشيدند و او را وارونه سوار خر كرده در شهر مىگرداندند . اين كارى بود كه براى تنزل دادن رتبه زن‌هاى نجيب نيز انجام مىدادند . حتى در سال 1298 هجرى شمسى نيز فاحشه معروفى را كه با يك نفر انگليسى همبستر شده بود در يك گونى قرار دادند سرش را بستند و در ملاء عام با چوب كتك زدند و اين رويداد بعدا موضوع كتاب داستانى شد .\r\nيك شغل ديگر نيز در دورهء صفويه وجود داشت كه زن‌ها مىتوانستند به آن نيز بپردازند و آن پزشكى بود . كاملا طبيعى است كه تعداد شاغلين اين حرفه چندان زياد نبود و ما در تاريخ پزشكى به اسامى فوق العاده محدودى از زنان طبيب برمىخوريم كه تعدادشان از نيم دوجين تجاوز نمىكند و تعدادى از ايشان در دورهء صفويه زندگى مىكردند .\r\nدر مقابل تعداد ماماهاى زن خيلى زياد بود . در آن موقع هنوز ماماى مرد وجود نداشت متاسفانه اطلاعات ثبت‌شده از ماماها نيز فوق العاده كم است . در قصه‌هاى فولكوريك ماما هميشه زنى پست و حيله‌گر توصيف شده است كه به برقرارى روابط نامشروع عاشقانه بين زنان و مردان كمك مىكرد ، براى زنان و مردانى كه قصد جان همسرشان را كرده بودند سم فراهم مىآورد و بالاخره داروهاى سقط جنين در اختيار زنان باردار مىگذاشت .\r\nطبيعى است كه ترسيم يك چنين تصوير كلى از همهء ماماها نمىتواند درست باشد به علاوه در كارهاى پزشكى جائى براى انجام يك چنين كارهائى وجود ندارد و ماماها از احترامى هم‌تراز پزشكان برخوردار بودند به علاوه در نوشته‌هاى قابل اعتبار پزشكى نه تنها هيچ مطلبى كه دال بر عدم صلاحيت فكرى و اخلاقى ماماها و يا خطرناك بودن ايشان براى بيمار و زن زائو باشد ديده نمىشود بلكه برعكس هركجا نويسنده به اين موضوع اشاره كرده است از معلومات نظرى و عملى خوب ايشان سخن گفته و آن‌ها را گروهى قابل احترام و وجودشان را براى جامعه لازم شمرده است .\r\n\r\n","description":"","footnote":"","page_name":" 239 ","page_number":261},
  {"content":"\r\n\r\nابن خلدون يكى از كسانى است كه نهايت احترام را براى زنان ماما قائل شده است درست است كه اين شخص ايرانى نبود و در سال 808 هجرى قمرى يعنى قبل از بر سر كار آمدن اولين پادشاه صفوى وفات يافت ولى ادوارد براون او را « بزرگترين فيلسوف مورخ » ناميده و الحق از اين نظر قابل احترام فراوان مىباشد . او در كتاب مقدمهء خود مىنويسد :\r\n« ما پى برده‌ايم كه ماماها به مراتب بهتر از پزشكان با بيمارىهاى كودكان از به دو تولد تا زمانى كه از شير گرفته مىشوند آشنائى دارند و اين بدان علت است كه بدن آدمى در طى اين مدت فقط بالقوه انسانى است » .\r\nحق الزحمهء ماماها مىبايست قاعدتا هم‌تراز پزشكان بوده باشد . در يكى از داستانهاى هزار و يك شب آمده است كه به ماما خلعت و هزار سكه طلا پاداش داده شد درحالىكه جنس بچه مورد بحث قرار نگرفته است .\r\nدر دورهء صفويه اطبا لباس مخصوصى در بر مىكردند كه ايشان را از ساير صاحبان حرف مشخص مىساخت ولى من حتم ندارم كه ماماها نيز چنين مىكردند . فرير مىگويد كه در هندوستان زنان ماما كفش‌هائى با گل ابريشمى به پا مىكردند درحالىكه زنان ديگر يا اصلا كفش به پا نمىكردند و يا آن كه كفش‌هايشان گل ابريشمى نداشت . من به هيچ صورتى نتوانستم به‌فهمم كه آيا نظير همين رسم در ايران نيز رايج بوده است يا نه . فرير هيچ مطلبى راجع به لباس زنان اصفهانى در يادداشت‌هاى خود ننوشته است .\r\nدر همهء نوشته‌هائى كه در اختيار من مىباشد آمده است كه كليهء زايمان‌ها در دورهء صفويه با كمك زنان ماما صورت مىگرفت و هيچ دليلى در دست نيست كه اين مطلب را صحيح ندانيم به علاوه مىدانيم كه اين كارى است كه در سراسر جهان اسلام صورت مىگيرد .\r\nعلى بن عباس اهوازى مىنويسد كه در دورهء او پزشكان زن بدون يارى گرفتن از پزشكان مرد سخت‌ترين جراحىهاى مربوط به زايمان را انجام مىدادند . در سه فقره از مينياتورهائى كه در آن جراحىهاى مربوط به زايمان ترسيم شده و در كتاب جراحى ايلخانى نوشته شرف الدين آمده است همه جراحان زن هستند . در اين كتاب از زنان مزبور با عنوان طبيبه نام برده شده است به نظر من اين عنوان به ماماهائى اطلاق مىشد كه داراى مقام علمى بالاترى از حد معمول بودند .\r\nتنها نقشى كه متخصصين طب زنان ايفاء مىكردند راهنمائى ماماها به هنگام ضرورت و انجام برخى كارهاى پزشكى بود . دخالت مردان در اين مورد فقط وقتى انجام مىگرفت كه ضرورت ايجاب مىكرد مثلا لازم مىشد كه جنين مرده‌اى از رحم زن خارج شود و يا در اثر بزرگى بيش از حد جنين ، قطعه‌قطعه ساختن آن قبل از به دنيا آمدن ضرورى تشخيص داده مىشد .\r\nابو القاسم الزهراوى كه تقريبا هم‌دورهء ابن سينا بود به هنگام توصيف چگونگى خارج ساختن يك چنين مرده از رحم مىنويسد : « اين ماماى زن است كه پس از شستن دست و چرب كردن آن با روغن دستش را به داخل فرج زن فرو مىبرد و محل مناسب را براى فرو كردن\r\n\r\n","description":"","footnote":"","page_name":" 240 ","page_number":262},
  {"content":"\r\n\r\nتولد سزار امپراطور روم به شيوه سزارين\r\n\r\n","description":"","footnote":"","page_name":" 241 ","page_number":263},
  {"content":"\r\n\r\nچنگك مشخص مىسازد ، اين اوست كه دقيقا حال زن را تشخيص مىدهد ، اين اوست كه ابزار كار را مورد استفاده قرار مىدهد و بالاخره اين اوست كه كار را تمام مىكند » .\r\nما مىدانيم كه تعداد زنان باسواد در دورهء صفويه فوق العاده كم بود ولى اگر زنى سواد داشت و مىتوانست بخواند كتب و مطالب لازم در دسترسش قرار داشت زيرا تقريبا تمام كتب طبى حاوى مطالبى در اين زمينه بودند كه اگرچه بسيارى از آن‌ها جنبهء عملى نداشتند ولى به‌هرحال مفيد بودند علاوه بر اين كتب و رسالاتى از نويسندگانى نظير افسوس آتيئوس آميدائى « 13 » و تروتولاى سالرنوئى « 14 » وجود داشت كه كلا درباره طب زنان و مامائى هستند و بدون شك در دار لحكمت ( دورهء مامون ) به عربى ترجمه شده بودند و به احتمال زياد به زبان فارسى نيز وجود داشتند .\r\nعلاوه بر اين ما مىدانيم كه برخى كتب هندى نيز دربارهء طب زنان و مامائى در دسترس علاقمندان قرار داشت چه ابن ابى اصيعبه مىنويسد كه در حاوى رازى به بخش‌هائى از كتاب درمان زنان نوشته يك زن هندى به نام روسا « 15 » برخورد كرده است . او هم‌چنين از كتاب هندى ديگرى كه درباره حاملگى است نام مىبرد ولى اسمى از نويسندهء آن نمىبرد .\r\nعلى بن ربن طبرى در كتاب فردوس الحكمت كه تاليف آن به سال 235 هجرى قمرى انجام يافته است چند صفحه را از روى كتبى كه آن‌ها را « كتب هندى خاص زنان دربارهء تميز كردن بشره و درمان فرج » ناميده است بازنويسى كرده است .\r\nتمام اين مطالب نشان مىدهد كه كتب مربوط به طب زنان و مامائى از سال‌هاى اوليه اسلام در جريان بوده است اما من نمىدانم كه آيا تمام اين كتب به فارسى ترجمه شده و در اختيار ماماهاى دوره صفويه قرار داشتند يا نه و اين موضوعى است كه بايد مورد تحقيق قرار بگيرد و چه‌بسا كه به‌توان نمونه‌اى از اين كتب را در گوشه كتابخانه‌هاى خانه‌هاى قديمى يافت .\r\n\r\n\r\n","description":"","footnote":"\r\n( 13 ) -  Ephesus Aetius of Amida \r\n( 14 ) -  Trotula of Salerno \r\n( 15 ) -  Rusa \r\n","page_name":" 242 ","page_number":264},
  {"content":"\r\n\r\n\r\nفصل دوم تشريح لگن زن و پستان‌ها\r\nدر سال‌هائى كه سلسلهء صفويه قدرت را در ايران بدست گرفت ، تخصص در جهان طبابت نيز آغاز گرديد و پزشكان جراحى پيدا شدند كه بدون رد كردن روش دارودرمانى ، معتقد بودند اگر استفاده از داروها موثر واقع نشد درمان بيمار بايد بدست جراح تحصيل كرده و با تجربه‌اى سپرده شود و در بين اين جراحان كسانى نيز بودند كه فعاليت خود را بيش و كم روى درمان يك عضو بخصوص ، مثلا چشم و يا استخوان متمركز كرده بودند . جراحان كم‌تبحرترى نيز وجود داشتند كه فقط به كار فصد و حجامت مىپرداختند . به اين ترتيب توجه‌ها بيشتر به رسالات مربوط به تشريح كه مورد نظر خاص جراحان عمومى بود ، تشريح چشم كه كحالان به آن علاقه‌مندى نشان مىدادند ، استخوان‌ها و مفاصل كه مورد توجه شكسته‌بندها قرار داشت و بالاخره رگهاى محيطى كه در حيطهء فعاليت رگ‌زن‌ها و حجامت كنندگان بود معطوف بود .\r\nبا وجود اين طب زنان هنوز جزو تخصص‌هاى پزشكان مرد درنيامده بود و حتى مىتوان گفت كه تصور چنين كارى نيز وجود نداشت . از نظر بيمارىهاى لگن ، ماماى معمولى هنوز كماكان فعال‌مايشاء جهان زنان محسوب مىگشت و كمتر اتفاق مىافتاد كه او در امر اعادهء سلامت زنان ، اعم از اين كه مربوط به بيمارىهاى خاص زنان و يا بچه‌ها بود از پزشك مرد كمك بخواهد و از آنجا كه تعداد محدودى از ماماهاى زن سواد داشتند نيازى به توضيح جزئيات امور مربوط به اندام‌هاى لگن زن در كتب و رسالات احساس نمىشد و به اين دليل مطالعه اندام‌هاى لگن زن بطور كلى ناديده گرفته مىشد و به اين ترتيب اطلاعاتى كه در اين زمينه به دانشجويان رشتهء پزشكى داده مىشد ، و يا در اختيار پزشكان قرار داشت خيلى كلى ، مبهم و غير كافى بود .\r\nدر يكى از كتب تشريح جديد « لگن » چنين توصيف شده است : « لگن تشكيل شده است از استخوان‌هاى بىنام ، عظم عجز و عصعص » و عجيب آن است كه برغم نارسائىهائى كه در طب دورهء صفويه وجود داشت مىبينيم كه اين جملات مىتوانند تقريبا عينا از روى يكى از كتب آن دوره بازنويسى شده باشند ، جز آن كه در زبان فارسى لغت علمى كه دقيقا مترادف با لغت  Pelvis  باشد وجود ندارد ؛ در فرهنگ‌ها اين لغت « لكن » معنى شده است . دو استخوانى كه لگن را تشكيل مىدهند ، استخوان‌هاى بزرگ هستند كه در آن دوره اسم نداشتند و اينك هم آن‌ها را استخوان‌هاى بىنام مىنامند ، اين دو استخوان و استخوان عصعص ديوارهء استخوانى لگن را تشكيل مىدهند .\r\n\r\n","description":"","footnote":"","page_name":" 243 ","page_number":265},
  {"content":"\r\n\r\nدر طب جديد با اطلاعات وسيعى كه از علم استخوان‌شناسى و جنين‌شناسى داريم استخوان‌هاى بىنام به سه قسمت تقسيم و براى هر كدام اسم خاصى تعيين شده است در حالى كه پزشكان دورهء صفويه حتى از اين حد نيز فراتر رفته و استخوان‌هاى مزبور را به چهار قسمت تقسيم كرده و براى هر كدام هم اسم خاصى در نظر گرفته بودند .\r\nقسمت اول اين استخوان را « نشيمنگاه » مىناميدند كه همان  Par Fxcellence  باشد .\r\nاسم علمى فارسى آن « خاصره » و يا « حرقفه » است و در طب جديد هم به آن  Ilium  و يا  Flank  مىگويند . قسمت دوم استخوان بىنام را « عجب » مىگفتند كه امروزه به آن  Ischium  و يا  Hip  مىگويند ، قسمت سوم « ورك » و يا « عانه » نام داشت كه امروزه به آن  Bone  و يا  Pubic  مىگويند ، و بالاخره قسمت چهارم نوك استخوان ورك سمت چپ و يا راست بود كه آن را « زهار » مىناميدند و اينك جزئى از  Ishium  دانسته مىشود .\r\nجرجانى در مورد اين استخوان چهارم مىگويد : « استخوانى وجود دارد به نام حق الفخذ كه در بخش درونى قرار دارد و از ديگر استخوان‌ها پنهانتر است و در ميان آن حفره‌اى است كه كاسهء ران ناميده مىشود » . با اين تعريف استخوان مزبور همان بخشى است كه اينك  Acetabulum  ناميده مىشود و برطبق نظر كالبدشناسان امروزى ديوارهء حفره و خود حفره مزبور دنبالهء سه استخوان ديگر بوده و بخش جداگانه‌اى به حساب نمىآيد .\r\nتا آنجا كه به كالبدشناسان دورهء صفوى مربوط مىشود تشريح لگن به همين‌جا خاتمه پيدا مىكند . نكته‌اى كه دانستن آن خيلى جالب است اين است كه كشف كنيم در دورهء صفويه اندازهء متوسط لگن زنان را چه اندازه مىدانستند زيرا ما مىدانيم كه آن‌ها به اين امر واقف بودند كه يكى از علل سخت‌زائى كوچكى استخوان‌هاى لگن مىباشد ولى هرگز گفته نشده است كه استخوان‌هاى طبيعى چه اندازه هستند . و من در هيچ كتاب مربوط به دورهء صفويه مطلبى دربارهء اين موضوع بسيار جالب نديده‌ام .\r\nكالبدشناسى لگن را فوق العاده ساده مىدانستند و فكر مىكردند كه درمان ضايعات آن هرگز مخاطرات جدى به همراه ندارد و در نتيجه اطلاع دقيق و وسيع از آن براى ماماها لازم شمرده نمىشد اما وقتى موضوع مجراى تناسلى زن به طور اختصاصى مطرح مىشد وضع فرق مىكرد چه اين موضع هم از نظر مامائى و هم از نظر پزشكى زنان اهميت ويژه‌اى داشت و داشتن اطلاعات وسيع و دقيق دربارهء آن ضرورت پيدا مىكرد .\r\nنام كلاسيك فرج در زبان عربى « حر » است كه احتمالا از كلمه « حر » به معنى گرما گرفته شده است و اين امكان نيز وجود دارد كه حر مخفف حرح باشد كه در اين صورت با كلمهء حر ارتباطى ندارد . در كتب فارسى هيچ‌يك از اين كلمات به كار برده نشده و همان لغت فرج كه به معنى درز و شكاف است مورد استفاده قرار گرفته است ، و اين لغتى است كه براى شكاف بين ران‌هاى اسب نيز به كار برده مىشود . در قرآن مجيد اين لغت براى عورت مردان زنان متساويا به كار رفته و گفته شده است كه محققا مردان و زنانى كه فروج خود را\r\n\r\n","description":"","footnote":"","page_name":" 244 ","page_number":266},
  {"content":"\r\n\r\nاز انظار مخفى نگاه مىدارند از مومنين‌اند « 1 » » .\r\nشيخ نفسوى براى اين قسمت از بدن زن چهل و سه اسم مختلف ذكر مىكند كه به نظر من بيش از آن كه جنبهء علمى و تشريحى داشته باشند كلمات قبيحه هستند .\r\nدربارهء اندام‌هاى داخل فرج مطلب زيادى براى گفتن وجود ندارد . آنچه را كه در زبان انگليسى  Labia  مىنامند اسكتان يا شفر مىناميدند و اين لغت دوم به معنى حاشيه و لبه هم است و براى پلك چشم و لب نيز استعمال مىشود .\r\nمدخل  Vagina  را بالطبع خيلى خوب مىشناختند و آن را فرج مىناميدند و چچله را كه در بالاى فرج قرار دارد به درستى شرح داده‌اند . اندام بالاى چچله را تلاق مىناميدند و آن را امتداد بافت داخلى  Vagina  مىدانستند و به همين علت در برخى از نقاط با قطع آن زن را نيز مانند مرد ختنه مىكردند . تلاق يك عضو بلا استفاده شمرده مىشد و با وجود شباهتى كه از اين دو نقطه نظر با رجوليت مرد و پوست زائد سر آن داشت آن را عضو مشابه رجوليت نمىدانستند زيرا عضو مشابه رجوليت را بخش ديگرى از اندام تناسلى زن دانسته بودند .\r\nقسمت‌هاى مختلف فرج داراى اسامى فوق العاده متعددى بود كه لااقل سه تاى آن جنبهء علمى و تشريحى داشت و در اغلب كتب علم تشريح و پزشكى به كار برده شده‌اند و اسامى ديگر بيشتر جنبهء لغات قبيحه را دارند . تلاق را بظر هم مىگفتند كه به معنى انگشترى نيز مىباشد .\r\nعنبل لغت ديگرى است كه به تلاق و بظر اطلاق مىگرديد و معنى خاص ديگرى جز اين ندارد و بالاخره لغت سوم متك بود كه معانى ديگرى نيز دارد « 2 » .\r\nاندام زير چچله يعنى  Perinaeum  را نيز عجان و يا عظرت مىناميدند اما بايد توجه داشت كه محدوده عجان و يا عظرت بيش از  Perinaeum  است . عجان به حفرهء زير ذكر نيز اطلاق مىگردد كه گاهى مقعد را نيز در بر مىگيرد . آن را حتى براى بخش جلوئى گردن و بخش زيرين چانه هم به كار مىبرند عظرت هم بيش و كم داراى همين مفهوم است .\r\nتمام مطالب فوق بيش و كم منطبق با علم تشريح عصر حاضر مىباشد . طبيعى است كه تطبيق اين لغات با كلماتى كه اينك به كار برده مىشوند كار ساده‌اى نيست و احتمالا اختلافاتى از اين نظر مشهود مىگردد اما به هر صورت ابهام مطلب هرگز به آن ميزان نمىرسد كه آن را غلط يا اشتباه بدانيم به علاوه بايد در نظر داشته باشيم كه در آن عهد دقت علمى به مفهوم\r\n\r\n\r\n","description":"","footnote":"\r\n( 1 ) -   قَدْ أَفْلَحَ الْمُؤْمِنُونَ   . . . .\r\n وَ الَّذِينَ هُمْ لِفُرُوجِهِمْ حافِظُونَ *  ( سورهء مومنون )\r\n( 2 ) - متك به بينى مگس و سرنره آن و سرنره هر حيوانى و رگ پائين حشفه و پوست پاره گرداگرد حشفه به جانب باطن و وتر نره و رگ تلاق زن كه پس از ختنه باقى مىماند و هم‌چنين به زماوردو سوسن هم گفته مىشود نقل از فرهنگ نفيسى ( مترجم )\r\n","page_name":" 245 ","page_number":267},
  {"content":"\r\n\r\nامروزى آن هنوز بوجود نيامده بود . در مقابل به هنگام توضيح اندام‌هاى داخلى با برخى اشتباهات برخورد مىكنيم و اين اشتباهات به سه علت اساسى است اول احترام خارق العاده‌اى كه براى نوشتجات جالينوس قائل بودند و با وجود آن كه برخى از نوشتجات اين پزشك بزرگ رومى اشتباه‌آميز بود باز آن را درست مىپنداشتند و بر اين مبنا آنچه را كه جالينوس دربارهء رحم و اندام‌هاى وابسته به آن گفته بود به عنوان يك تعريف بنيادى قبول داشتند .\r\nدوم برخى قوانين و مقررات فقهى بود كه برطبق آن تشريح بدن انسان جايز شمرده نمىشد ، امعاء و احشاء انسان همانند امعاء و احشاء حيوانات دانسته مىشد و به اين ترتيب تصور مىكردند كه با بررسى ارگان‌هاى داخلى حيوانات مىشود به وضع ارگان‌هاى داخلى انسان پى برد بدون اين كه قوانين شرع نقض شده باشد . رحم زن را همانند رحم گاو يا سگ مىدانستند و تصور مىكردند كه هرآنچه را كه در ايشان مىشد مشاهده كرد در زن نيز مىشود ديد . درست است كه در زمان خلفا از ميمون براى تشريح استفاده مىكردند « 3 » ولى هيچ دليلى در دست نيست كه نشان بدهد اندام‌هاى تناسلى اين حيوان نيز مورد تشريح قرار گرفته و نتايج ثبت شده باشد به علاوه بايد توجه داشت كه در آن ايام اگر چيزى هم در اين زمينه كشف و دانسته مىشد مورد استفاده قرار نمىگرفت . يك دليل ديگر هم اين بود كه زن‌ها در جنگ‌ها شركت نمىكردند و جراحت برنمىداشتند تا همانند مردان به هنگام درمان ايشان امكان مطالعه بدنشان فراهم شده و پزشك بتواند همانند بدن مردان اطلاعات درستى از بدن ايشان بدست بياورد .\r\nو بالاخره دليل سوم باز برخى مقررات مذهبى است كه برطبق آن ديدن بدن زن و مخصوصا فرج او منع شده است .\r\nفقها اندام‌هاى تناسلى را به دو گروه شريف و شرمگاه تقسيم كرده بودند و اين كلمهء اخير تحت نام كلى عورت شناخته مىشد و اين همان كلمه‌اى است كه اينك در زبان اردو به زن اطلاق مىگردد .\r\nعورت از نظر تعبيرات فقهى به آن بخشى از بدن گفته مىشود كه به هيچ صورتى نبايد ديده شود . در مردها اين بخش از ناف تا زانو است و در زنها از گردن تا زانو ولى سخت‌گيرترها آن را تا مچ پا گفته‌اند .\r\nطبيعى است كه يك چنين برداشتى از دستورات مذهبى موجب مىگرديد تا اطباء از يك سو و بيماران از سوى ديگر به مقابله با آن برخيزند و در اين زمينه به پيروى از احمد بن حنبل « 4 » يكى از چهار فقيه و مفسر بزرگ اسلامى كه به هيچ صورت اعتقادات قشرى نداشت بپردازند . او معتقد بود كه پزشك محق به معاينهء بيمار زن مىباشد و لو اين كه از اقرباى وى نباشد و در صورت لزوم حتى مىتواند به معاينهء اندام‌هاى ممنوعه او بپردازد . مروزى نيز در كتاب خود به نام احاديث همين نظريه را اعلام مىدارد ولى به‌هرحال اين مجوزهاى شرعى\r\n\r\n\r\n","description":"","footnote":"\r\n( 3 ) - كتاب تاريخ پزشكى ايران نوشته سيريل الكود ترجمه محسن جاويدان صفحه 472 ( مترجم )\r\n( 4 ) - ابو عبد الله احمد بن حنبل امام محمدثين از علماى اربعه متوفى 231 هجرى ( مترجم )\r\n","page_name":" 246 ","page_number":268},
  {"content":"\r\n\r\nخيلى به زحمت و به ندرت مورد استناد قرار مىگرفتند و عملا پزشكان بدون اينكه نشيمنگاه زنى غير از همسر خود و يا فاحشه‌اى را ديده باشند به كار طبابت وارد مىشدند .\r\nبا وجود تمام اين موانع ، به علت وجود مطالبى در كتب طبى قديمى ، و آنچه كه از دستگاه توليد مثل حيوانات مشهود بود و بالاخره حدسياتى كه زده مىشد كتب طبى آن دوره حاوى مطالب بيش و كم مفصلى دربارهء اندام‌هاى داخلى توليد مثل زن ، لوله‌هاى فلوپيوس ( تخمك‌رسان ) و تخمدان‌ها مىباشند .\r\nوقتى به مطالعهء اين كتب مىپردازيم فورا متوجه مىشويم كه پزشكان دورهء صفويه آنچه را كه در زبان انگليسى  Vagina  مىنامند اندام بخصوصى نمىدانستند و آن را ادامهء رحم تصور كرده و در حقيقت دهانهء رحم نيز مىناميدند . به اين ترتيب وقتى در كتب اين دوره به لغت دهانه رحم برمىخوريم بايد متوجه باشيم كه منظور از آن تنها همان محلى كه در انگليسى  Cervix  ناميده مىشود نمىباشد . و با توجه به اين حقيقت است كه مىتوانيم بفهميم چرا بهاء الدوله در كتاب خود قيد مىكند كه عمق متوسط رحم چيزى معادل پانزده سانتىمتر است و ما مىدانيم كه بوچانان « 5 » در كتاب خود به نام تشريح « 6 » مىگويد كه عمق متوسط  Vagina  2 / 1 7 سانتىمتر طول دهانه رحم 2 / 1 2 سانتىمتر عمق رحم هم 5 سانتىمتر است .\r\nمتاسفانه بهاء الدوله در جاى ديگرى از كتاب خود عمق اندام مزبور را چيزى معادل 27 سانتىمتر ذكر مىكند . با وجود اين من تصور مىكنم كه منظور او از ذكر اين رقم رحم در حال حمل جنين و يا يك رحم مبتلى به فيبرون بوده است .\r\nبراى قسمت‌هاى مختلف رحم اسامى خاصى وجود داشت . ابتدا فم الرحم يا دهانهء رحم بود كه فكر مىكنم منظور از آن با توجه به تعاريف به عمل آمده فرج باشد پس از آن عنق الرحم يا گردن رحم قرار داشت كه به حد فاصل بين دهانه فرج تا دهانه رحم  ( Vagina )  اطلاق مىگرديد كما اين كه جرجانى نيز مىگويد « ذكر به مثابه كليد گردن رحم و گردن رحم به مشابه غلاف ذكر است و بلندى اين دو عضو يكسان است » .\r\nآنچه را كه در طب جديد دهانهء رحم مىنامند در زبان فارسى آن دوره رقبة الرحم مىناميدند كه رقبة از نظر فرهنگ لغات معانى مختلفى از گردن تا دامى كه براى گرفتن پلنگ گذارده مىشود دارد . خود رحم را هم حرم الرحم مىناميدند . حرم با فتح حاو سكون راعبه همان مفهوم حرم با فتح حاء و راء بوده و به معنى مكان بسته و بكر و دست نخورده است قسمت فوقانى رحم يا  Fundus UTERI  را نيز قعر الرحم مىگفتند . به اين ترتيب مشاهده مىكنيم كه تمام قسمت‌هاى اين عضو داراى اسامى خاص خود بوده و اگر برخى از مترجمين رحم را  Uterus  ترجمه كرده‌اند دچار اشتباه فنى بزرگى شده‌اند چه منظور از رحم در كتب پزشكى ايران محدوده‌اى خيلى وسيع‌تر از آنچه را كه اينك از اين لغت استنباط مىگردد در بر مىگيرد .\r\n\r\n\r\n","description":"","footnote":"\r\n( 5 ) -  Buchanan \r\n( 6 ) -  Anatomy \r\n","page_name":" 247 ","page_number":269},
  {"content":"\r\n\r\nرحم و دهانه آن از نظر نقشى كه در توليد مثل ايفاء مىكردند توجه مخصوص محققين و نويسندگان كتب طبى را به خود جلب كرده و مطالب متنوع و فراوانى دربارهء آن نوشته شده است . جرجانى در اين باره مىنويسد : « رحم در وهلهء اول يك عضو توليد مثل است » به اين ترتيب پزشكان دوره صفويه آن را مشابه اندام توليد مثل مرد تصور مىكردند به علاوه چون بر ايشان مسلم بود كه مرد و زن نقش مساوى در توليد مثل دارند پس الزاما هريك از اندام‌هاى توليد مثل مردمى بايست مشابهى در زن داشته باشد . بر اين مبنا و با توجه به شكل ، اندازه و موضع رحم آن را مشابه كيسه بيضه‌هاى مرد و حد فاصل بين دهانه رحم تا فرج يعنى عنق الرحم و همان بخشى را كه در زبان انگليسى  Vagina  مىناميد معادل ذكر مردمى دانستند . طبيعى است كه تشابه بين اين اندام‌ها كامل نبود براى مثال تخمدان‌هاى زن در خارج از رحم ( يا كيسه خود ) قرار داشتند درحالىكه در مردها بيضه‌ها در داخل كيسه خود بودند . نظريهء تشابه اندام‌ها وقتى بيشتر قوت مىگرفت كه مىپنداشتند بر طول عنق الرحم به هنگام هم‌آغوشى همانند ذكر مرد افزوده مىشود .\r\nتوضيحاتى كه دربارهء گردن رحم و رقبة الرحم در كتب فارسى داده شده است كاملا صحيح مىباشند به علاوه اين قسمت‌ها را به راحتى مىشد معاينه و يا احساس كرد . گردن رحم را اندامى وعائى با فيبرهاى عضله‌اى فراوان مىدانستند و معتقد بودند كه بخش داخلى اين عضو اغلب نرم است ولى به تدريج نرمى خود را از دست مىدهد تا سرانجام به مثابه غضروف سخت مىگردد و اين حالت براى دوران باردارى يك حالت طبيعى محسوب مىشود .\r\nرقبة الرحم را نيز يك عضو عضلانى ولى فاقد حس لامسه مىدانستند و آن را تنها عضوى تصور مىكردند كه توسط يك عصب مخصوص مستقيما به مغز مربوط مىشود . ما مىدانيم كه طب جديد معتقد به وجود يك چنين عصبى نيست ولى متخصصين علم الامراض ايرانى به وجود آن اعتقاد داشتند زيرا از اين طريق مىتوانستند توضيحاتى براى بيمارىهائى نظير هيسترى و ساير بيمارىهاى ناشى از رحم ارائه بدهند .\r\nدر توضيح جسم رحم بود كه دامنهء خيالپردازىها نيز وسعت مىگرفت . براى مثال سيوطى « 7 » مىنويسد : « خداوند متعال در رحم زن دو شاه نشين تعبيه كرده است كه يكى در سمت راست و ديگرى در سمت چپ قرار دارد « 8 » » و جرجانى هم مىگويد كه « در رحم نابالغ دو زائده تكامل نيافته وجود دارد كه تا بالغ نشود كامل نمىشوند ، درست همانند پستان‌ها كه اندازه آن‌ها پس از رسيدن به سن بلوغ به حد نهائى خود مىرسد . رحم نابالغ و زائده‌هاى آن جمعا از مثانه كوچكترند ولى وقتى زمان قاعدگى فرا رسيد فضاى داخل رحم به اندازه مثانه مىشود و وقتى حاملگى حادث شد رحم از مثانه بزرگتر مىشود » . « 9 »\r\n\r\n\r\n","description":"","footnote":"\r\n( 7 ) - جلال الدين محمد سيوطى ( مترجم )\r\n( 8 ) - منظور سيوطى كاملا مىتواند تخمدان‌هاى زن باشد ( مترجم )\r\n( 9 ) - توضيحات جرجانى نيز دور از هر نوع تخيلى و منطبق با واقعيات به نظر مىرسد ( مترجم )\r\n","page_name":" 248 ","page_number":270},
  {"content":"\r\n\r\nبعضىها چنين تصور مىكردند كه زوائد دوگانه مزبور در يك غلاف پوستى واحد قرار داشته و هر دو با يك رشته به رحم متصل مىباشند و در نتيجه رحم از بيرون به مثابه يك عضو واحد به نظر مىرسد . اينك ما مىدانيم كه اين حالت وجود دارد و ندرتا در برخى از زن‌ها ديده مىشود آن را  Double Uterus  مىنامند .\r\nسيوطى مىنويسد كه زوائد دوگانه مزبور براى بارورىهاى توام هستند به علاوه چنين تصور مىشد كه حفره يا زائدهء سمت راست رحم مختص پيدايش جنين پسر و حفره يا زائدهء سمت چپ آن مختص پيدايش جنين دختر مىباشد . با اين تعريف و اين اعتقاد موضوع دوقلوهاى هم‌جنس و يا چند قلوهاى بيش از دو نفر به صورت مسئله لاينحلى باقى مىماند .\r\nجرجانى براى توضيح اين مطلب و تائيد نظريه خود تئورى تشريح مقايسه‌اى را مطرح مىسازد و مىنويسد كه در رحم تمام پستانداران تعداد زوائد رحم مساوى تعداد پستان‌هاى آن‌ها است و اضافه مىكند كه تعداد نوزادان در هر زايمان مساوى تعداد سر پستان‌هاى مادر و در نتيجه مساوى زوائد رحمى اوست . براى هر جنين يك زائده و يك پستان . براى اين مبنا رحم يك خوك ماده كه مىتواند يك دوجين بچه خوك در خود پرورش بدهد بايد داراى يك دوجين زائده و يا چيزى شبيه به كندوى زنبورها باشد !\r\nجرجانى هم‌چنين از قول روفوس « 10 » كالبدشناس سده پنجم قبل از هجرت مىنويسد كه در داخل رحم زن چهار زائده وجود دارد كه شبيه به نوك پستان هستند منتها با نوكى تيزتر و قاعده‌اى پهن‌تر . ما مىدانيم كه يك چنين زوائدى كه  Crouna  رشد كرده مىباشند در رحم جانوران پيدا مىشود و كمتر در انسان ديده شده است . روفوس هم‌چنين به وجود لوله‌هاى تخمك‌رسانى در رحم گوسفند واقف بود و توضيحات او دربارهء رحم انسان بدون شك مبتنى بر مشاهدات و كشفيات او از رحم گوسفند مىباشد به‌هرحال اين يك حقيقت مسلم پزشكى است كه ندرتا در رحم انسان نيز يك چنين شاخك‌هائى در يك طرف يا هر دو طرف آن ديده مىشود و در پزشكى  Uterus Unicornis  و يا  Uterus Bicornis  ناميده مىشود .\r\nپزشكان ايرانى مىدانستند كه نسج رحم را يك شبكهء عصبى و عروقى فرا مىگيرد .\r\nجرجانى مىگويد كه يك حلقه عصب قعر الرحم و حلقه ديگرى وسط آن را در بر مىگيرد و اضافه مىكند كه رگ‌هاى رحم فراوان ولى بسيار باريكند و همانند شبكه‌اى در بخش داخلى زهدان پخش مىباشند و اين همان بخشى است كه در پزشكى مدرن درون شامه زهدان يا مخاط داخلى رحم ناميده مىشود . از طريق اين رگ‌ها است كه خون حيض و غذاى مورد نياز جنين در رحم تامين مىگردد .\r\nعلاوه بر عروق مذكور در فوق كالبدشناسان معتقد به وجود دو رگ ديگر نيز در رحم بودند كه آن‌ها را الطالع و جمعشان را الطالعان مىناميدند و مىپنداشتند كارشان نطفه سازى است آن‌ها به وجود رگ‌هاى مشابه‌اى در اندام‌هاى تناسلى مرد نيز معتقد بوده و رگ‌هاى\r\n\r\n\r\n","description":"","footnote":"\r\n( 10 ) -  Rufus \r\n","page_name":" 249 ","page_number":271},
  {"content":"\r\n\r\nطرفين رجوليت را هم الطالعان مىناميدند . در زن‌ها محل اين رگ‌ها را در گردن رحم مىدانستند و يكى را اندام توليد نطفه‌اى كه تبديل به جنين پسر مىشد و ديگرى را اندام توليد نطفه‌اى كه تبديل به جنين دختر مىگرديد مىدانستند .\r\nاز نظر كالبدشناسى مدرن يك چنين توضيحاتى به كلى عارى از حقيقت مىباشد ولى نكته‌اى كه لازم است به آن اشاره شود اين است كه از فحواى كلام نويسندگان آشكارا استنباط مىگردد كه ايشان به آنچه نوشته‌اند صددرصد مومن نبوده‌اند و به همين علت مطالب خود را دوپهلو و غير مفهوم تحرير كرده‌اند . براى مثال منصور دو بار به اين رگ‌ها اشاره مىكند يك بار مىگويد كه آن‌ها رگى هستند كه از حفره نشيمنگاه به سوى كليه‌ها امتداد دارند و هم آنها هستند كه مولد ادرار مىباشند كه در اين صورت منظورش بلاشك ميزراه است و در جاى ديگر اظهار مىدارد كه « رگ‌ها از كليه به سوى بيضه‌ها امتداد مىيابند » .\r\nنويسنده موخرترى به نام محمد ابن يوسف نيز در كتاب خود به نام بحر الجواهر رگ‌هاى مزبور را به دو صورت مختلف تعريف مىكند يك جا مىگويد كه الطالع رگ قطورى است كه از سطح محدب رحم سرچشمه مىگيرد و در جاى ديگر اظهار مىدارد كه الطالعان رگ‌هاى قطورى مىباشند كه از حفرهء نشيمنگاه يعنى از بخش زيرين آن به سوى كليه‌ها امتداد دارند در بحر الجواهر هيچ صحبتى از نطفه‌سازى اين رگ‌ها به ميان نيامده است .\r\nدر اينجا به گفتار خود دربارهء رحم خاتمه داده به شرح تخمدان‌ها و لوله‌هاى فلوپيوس ( لوله‌هاى تخمك‌رسان ) مىپردازيم . كالبدشناسان ايرانى هميشه اين دو را يك جا مورد بررسى قرار داده و راجع به آن‌ها مطلب نوشته‌اند .\r\nنويسندگان كتب و رسالات پزشكى تخمدان‌ها و بيضه‌ها را تحت نام واحد « خايه » كه در فارسى قديم به معنى دانه بوده است اسم برده‌اند منتها بيضه‌ها را خايه مردانه و تخمدان‌ها را خايه زنانه مىگفتند به همين ترتيب لوله‌هاى حامل ترشحات بيضه « 11 » و لوله‌هاى رابط بين تخمدان‌ها و رحم « 12 » را اويه منى مىناميدند و در اين مورد بين مرد و زن فرقى قائل نبوده و براى هر كدام اسم مشخصى در نظر نگرفته بودند .\r\nتخمدان‌هاى زن و بيضه‌هاى مرد را اندام‌هائى مركب از غدد ريز و متعدد و شبيه به پستان‌ها مىدانستند كه همانند پستان هم مايع سفيد رنگى از خود ترشح مىكردند آن‌ها معتقد بودند كه اين مايع سفيد رنگ عصاره‌اى است كه از خون موجود در بين غدد منتزع مىشود منتها اين مايع در داخل پستان به صورت شير درمىآيد و در تخمدان‌ها يا بيضه‌ها به صورت منى كار بيضه‌ها و تخمدان‌ها پروردن نهائى اين مايع سفيد رنگ است كه از سراسر بدن گرفته شده و در آن‌ها جمع مىگردد و به همين دليل هم عضو اصلى توليد مثل محسوب مىشوند .\r\nكالبدشناسان دورهء صفوى مىدانستند كه تخمدان‌ها ترشحات خود را از طريق\r\n\r\n\r\n","description":"","footnote":"\r\n( 11 ) -  Vas deference \r\n( 12 ) -  Follopian Tube \r\n","page_name":" 250 ","page_number":272},
  {"content":"\r\n\r\nلوله‌اى كه قطر آن گوناگونى داشت به داخل رحم مىريزند ما اينك مىدانيم كه اين نظريه كاملا درست بوده و قطر اويه منى بين 2 / 1 2 تا 7 ميليمتر متغير است .\r\nآن‌ها تصور مىكردند كه تخمدان‌هاى زن به وسيله دو عضله ( يعنى يك عضله براى هر كدام ) در محل خود نگاه داشته مىشوند درحالىكه خايه‌هاى مرد هر كدام به وسيله دو عضله در داخل كيسه نگاه داشته مىشوند . و اين اختلاف به خاطر اختلاف محل قرار گرفتنشان دانسته مىشد و معتقد بودند كه تخمدان‌ها به علت آن كه در داخل حفره نشيمنگاه قرار دارند به مراقبت كمترى احتياج دارند .\r\nيك چنين تعاريفى چندان واضح و مشخص‌كننده نمىباشند به علاوه بايد توجه داشت كه اطلاعات ما از نشيمنگاه در حال حاضر نيز خالى از ابهامات و نكات كشف نشده فراوان نيست به علاوه ما مىبينيم كه در جوار توضيحاتى از اين قبيل در كتاب تشريح منصورى نيز تصاوير متعددى از كالبدشكافى انسان نيز آمده است . در يكى از اين تصاوير كه زن حامله‌اى را نشان مىدهد و ظاهرا بايد اندام‌هاى توليد مثل به وضوح بيشترى ترسيم گرديده باشند « 13 » درحالىكه اين‌چنين نيست در يك كتاب خطى متعلق به كتابخانه  Old Indian Office  در لندن و در كتاب خطى ديگرى متعلق به كتابخانه  College of Physicians  لندن نيز تصاويرى از يك زن حامله وجود دارد كه متعلق به دو دوره مختلف مىباشند و با وجود اين شباهت فراوانى بينشان به چشم مىخورد . در هر دو تصوير زن‌ها از روبرو در حالى نشان داده شده‌اند كه زانوهايشان خم بوده و دست‌هايشان روى ران‌هايشان قرار دارد و بخش سر و گردن اختلافاتى جزئى باهم دارند درحالىكه نكات مشابه در آن‌ها به قدرى زياد است كه بدون ترديد مىتوان گفت هر دو تصوير كپيه‌اى از يك تصوير قديمىتر مىباشند بدون آن كه كوششى در جهت نشان دادن پيشرفت‌هاى كالبدشناسى در آن‌ها به عمل آمده باشد .\r\nبخش شكم و نشيمنگاه اين دو تصوير نيز مشابه هم است و اختلافاتى فوق العاده جزئى بينشان ديده مىشود . در هر دو شكل رحم به صورت يك عضو بيضى شكل كشيده شده است كه درست در وسط بدن و بالاى حفره نشيمنگاه قرار دارد به علاوه هر دو تصوير فاقد گردن رحم ، دهانه رحم ، اويه منى و تخمدان‌ها مىباشند . روده به صورت دو خط منحنى موازى رسم شده كه در يكى از تصاوير از پشت رحم عبور مىكند و در تصوير ديگر ظاهرا وارد رحم شده است ، در هر دو تصوير جدارهء رحم به صورت دولايه‌اى ترسيم گرديده و در داخل آن جنين قرار دارد منتها در يكى از تصاوير جنين معكوس و در ديگرى از سمت نشيمنگاه نشان داده شده است . در هيچ‌يك از دو تصوير زائده‌اى روى رحم ديده نمىشود .\r\nاز نقطه‌نظر تشريحى اين تصاوير صحيح نبوده و منطبق با اطلاعاتى كه اطباى دورهء صفويه از حفره نشيمنگاه زن و موضع اندام‌هاى داخلى او داشتند نمىباشند به علاوه بايد\r\n\r\n\r\n","description":"","footnote":"\r\n( 13 ) - اين تصوير در كتاب تاريخ پزشكى ايران نوشته سيريل الگود ترجمه محسن جاويدان چاپ شده است ( مترجم )\r\n","page_name":" 251 ","page_number":273},
  {"content":"\r\n\r\nبه اين نكته نيز توجه داشت كه ما اين اشكال را نبايد اشكال توصيفى تشريحى بدانيم زيرا همانطور كه گريسون گفته است « اين تصاوير كپى ناشيانه‌اى از تصاويرى به مراتب قديمىتر مىباشند . » از نقطه‌نظر آموزش پزشكى و راهنمائى جراحان نيز فايده‌اى بر اين اشكال متصور نيست .\r\nدر مورد پستان زنان جراحان و كالبدشناسان ايرانى مطالبى زيادى ننوشته‌اند و تنها به ذكر اين مطلب اكتفا شده است كه پستان يك اندام دانه‌دانه‌اى و يك عضو اسفنجى شكل است كه در داخل آن رگ‌هاى فراوانى وجود دارد كه به رحم مربوط مىباشند . بهاء الدوله مىنويسد « از آنجا كه رحم زن داراى دو حفره است پس زن الزاما بايد دو پستان هم داشته باشد چه مىدانيم كه زوائد پستان‌هاى هر حيوانى مساوى حفره‌هاى رحمى آن است » و در دنباله اين مطلب اضافه مىكند كه « فايدهء اندام‌هاى مخصوص زن چه از نظر توليد مثل يا تغذيه نوزادان و چه از نظر لذتى كه براى مرد دارند به قدرى بارز است كه نيازى به توضيح اضافى نيست » .\r\n\r\n","description":"","footnote":"","page_name":" 252 ","page_number":274},
  {"content":"\r\n\r\n\r\nفصل سوم بيمارىهاى اندام‌هاى تناسلى زن و پستان‌ها\r\nمطالبى كه اختصاصا دربارهء بيمارىهاى اندام‌هاى تناسلى زن باشد در دورهء صفويه فوق العاده كم نوشته شده است اما اطلاعات مربوط به جنبه‌هاى مختلف حاملگى و عنينى مردان به ميزانى نسبتا زياد ولى پراكنده ، در كتب فرهنگ عامه ، داستان‌هاى خرافى و هم‌چنين كتب پزشكى ديده مىشود . براى مثال فوناهن از كتابى به نام بحر المنافع نام مىبرد كه در اواخر دورهء صفويه نوشته شده است و استوارت نيز مىنويسد كه مولف اين كتاب مولود محمد است و اثرى است مفصل دربارهء مامائى ، طب كودكان ، هم‌آغوشى ، جن‌گيرى و غيره كه به نام سلطان تيپو شده و در تاريخ 1208 هجرى قمرى تاليف يافته است . البته با اين حساب به زحمت مىتوان كتاب مزبور را اثرى از آثار دورهء صفويه شمرد .\r\nحقيقت امر اين است كه براى آگاهى به آنچه كه دربارهء طب زنان نوشته شده است بايد تمام كتب پزشكى آن دوره را مورد بررسى قرار داد و مطالب مربوط به اين موضوع را كه در لابه‌لاى مطالب مربوط به بيمارىهاى مثانه و يا روماتيسم و يا استخوان درد گنجانده شده است پيدا كرد ، و بر مبناى همين منابع است كه من قسمت اعظم اطلاعات خود را دربارهء بيمارىشناسى و درمان انواع زخم‌هاى اندام‌هاى تناسلى زن به دست آورده‌ام . با وجود اين بايد بگويم كه در فهرست كتاب‌هاى خطى كتابخانهء دانشگاه تهران كتابى به شمارهء ( 54 ) به ثبت رسيده است كه كلا درباره بيمارىهاى اندام‌هاى تناسلى زنان مىباشد . اين كتاب با كمال تاسف كامل نيست ، صفحهء اول آن افتاده است و در نتيجه اسم نويسنده و اينكه كتاب به نام چه شخصى شده است معلوم نيست ولى سبك نگارش آن بگونه‌اى است كه من تقريبا حتم دارم متعلق به دورهء صفويه است . اولين جملهء كامل صفحهء دوم حاوى اسم كتاب بوده و مىگويد « اينك كه جمع‌آورى مطالب و حقايق مربوط به اين كتاب به پايان رسيده است و تحرير آن خاتمه پذيرفته و صحت و سقم نوشتجات آن را مورد بررسى مجدد قرار داده‌ام نام بهجت الروساء در علاج امراض النساء را براى آن برمىگزنيم . »\r\nمحتويات كتاب به دو بخش تقسيم مىگردد : قسمت اول دربارهء فرج بوده و حاوى پنج باب است كه دربارهء تلاق ، چچله ، شفه و امراض و عوارضى كه بطور كلى براى فرج حادث مىگردند مىباشد . قسمت دوم نيز دربارهء رحم بوده و از نه باب تشكيل شده است كه باب اول دربارهء نارسائىهاى رحمى ، بيمارىهاى مادرزادى و اكتسابى است و جاى نهايت تاسف است كه اواخر اين فصل و بقيهء اوراق كتاب از بين رفته و اين بدان مفهوم است كه تاريخ و محل\r\n\r\n","description":"","footnote":"","page_name":" 253 ","page_number":275},
  {"content":"\r\n\r\nتحرير كتاب نيز معلوم نمىباشد . من تصور مىكنم كه تقريبا نصف كتاب گم شده است با وجود اين آنچه باقيمانده است جامع‌ترين رساله‌اى است كه از دورهء صفويه دربارهء بيمارىهاى اندام‌هاى تناسلى زن به دست ما رسيده است .\r\nعلاوه بر اين كتاب در ليست كتب خطى دانشگاه تهران از دو كتاب ديگر نيز نام برده شده است كه دربارهء طب زنان هستند و لازم است كه در اينجا از هر دوى آنها نيز نام برده شود . بررسى مطالب و محتويات اين دو كتاب نشان مىدهد كه همان قدر كه جنبهء علمى دارند داراى ماهيت احساسى و عاشقانه نيز مىباشند و به‌هرحال از نظر بحث ما قابل تعمق هستند .\r\nكتاب اول خرقه خانم در علم طب نام دارد كه به قلم مرتضى قلى خان شاملو پسر حسن است و به نام شاه سليمان صفوى شده است . مرتضى قلى خان شخصا پزشك نبود ، او زمانى فرماندار قم بود و در اين سمت از طرف شاه لقب شمشيربردار به وى داده شد و پس از آن به حكومت خراسان منصوب گرديد و در اين سمت در جنگ مرو بدست افاغنه كشته شد .\r\nكتاب وى از سى باب ( سى بخيه ) تشكيل شده و تقريبا نيمى از آن از نظر پزشكى واجد اهميت محسوب مىگردد و مخصوصا فصل بيستم از اهميت خاصى برخوردار است زيرا در اين فصل است كه از بيهوشى صحبت مىكند و من در تحرير مطالب بخش دوم اين كتاب به هنگام بحث در اطراف روش‌هاى بيهوشى در زمان صفويه به ميزانى وسيع از مطالب آن سود برده‌ام .\r\nاز آنجا كه از كتاب مورد بحث نسخ فراوان وجود دارد مىتوان چنين استنباط كرد كه كتاب بسيار رايجى بوده است . من خود شخصا يك نسخه از آن را در پاريس ، يك نسخه را در آكسفورد و لااقل هفت نسخه را در تهران ديده‌ام به علاوه يك نسخه ناقص از آن را نيز در مجموعهء كتب خطى فارسى خودم دارم .\r\nكتاب دوم اصلا به عربى بوده و توسط احمد بن سليمان الشريف معروف به ابن كمال تاليف يافته است . اين كتاب را ابتدا براى استفاده سلطان سليم اول ( 926 - 918 ) از عربى به تركى ترجمه كردند و سپس توسط محمد سعيد بن محمد صادق اصفهانى به فارسى برگردانده شد و چندى بعد تحت عنوان ماء الحيات در مصر چاپ گرديد و به اين ترتيب كتاب بسيار معروفى است . نام اصلى كتاب رجوع الشيخ على الصباح فى القوت على الباء مىباشد .\r\nكتاب مشتمل بر دو بخش و هر بخش شامل سى باب است . باب آخر فصل دوم اين كتاب نيز واجد اهميت خاصى است زيرا داراى سرفصلى با عنوان « داروهاى مستىافزا و نئشه‌آور و بيهوش‌كننده » مىباشد . قسمت اعظم اين كتاب نيز به امور جنسى و عشقى اختصاص داده شده است .\r\nكتاب چهارمى نيز در اين زمينه وجود دارد كه در دورهء صفويه نوشته شده و اينك در كتابخانهء دانشگاه كمبريج نگاهدارى مىشود . اين كتاب را محمد باقر على خان موسوى كه از پزشكان دربار سلطان حسين صفوى بود نوشته است . كتاب مزبور در سال 1280 هجرى قمرى در  ( Lucknow )  چاپ سنگى شد و مرآت الجمال نام دارد .\r\n\r\n","description":"","footnote":"","page_name":" 254 ","page_number":276},
  {"content":"\r\n\r\nمن تصور مىكنم كه علاوه بر آنچه كه گفته شد احتمالا كتب ديگرى نيز وجود داشته‌اند كه دربارهء بيمارىهاى زنان ، امور جنسى و روابط بين زن و مرد بوده‌اند به‌هرحال اينك از بحث در اطراف منابع مىگذريم و به تجزيه و تحليل آنچه كه در اين زمينه گردآورى كرده‌ام مىپردازيم .\r\nمتخصصين علم الامراض ايرانى هميشه بيمارىها را به چهار گروه تقسيم مىكردند :\r\n1 - اختلال مزاج\r\n2 - ورم و قبض\r\n3 - زخم و التهاب\r\n4 - امراضى كه جزو بيمارىهاى سه‌گانه فوق نيستند\r\nدرك مفاهيم يك چنين طبقه‌بندى براى متخصصين امروزى علم الامراض كار ساده‌اى نيست و ما نيز به بحث در اطراف آن نمىپردازيم و طبق معمول امراض زنان را از دو جنبهء پزشكى و جراحى مورد توجه قرار مىدهيم و سعى مىكنيم تقسيم‌بندى متخصصين علم الامراض ايرانى را در قالب اين دو جنبه بگنجانيم .\r\nاگر اين موضوع را قبول داشته باشيم كه رايج‌ترين بيمارىهاى زنان در دوره صفويه همان‌هائى بوده‌اند كه بيشتر دربارهء آن‌ها مطلب نوشته شده است پس بايد بگوئيم كه اختناق رحم رايج‌ترين بيمارى زنان بوده است و اين همان بيمارى است كه مترجمين قرون وسطى اروپا آن را  Proefocation Matricis  ترجمه كرده‌اند .\r\nاختناق به معنى خفه شدن است و لغت خناق نيز از آن گرفته شده است كه به معنى طناب دار است ، و به اين ترتيب معنى مستقيم آن خفگى رحم مىباشد .\r\nدر بحر الجواهر كه يك فرهنگ طبى است توضيح طولانىترى مىدهد ( كه از نظر صرفىها باب هشتم فعل خنيق است ) و مىگويد « جلوگيرى از اثرات رسيدن تنفس به ريه‌ها و قلب » كه بر مبناى آن اختنان نفس را مىتوان  Dyspnoea  و يا  sposmodi asma  و اختناق قلبيه را  Dispnoea  و يا  Cardiac asthma  و بالنتيجه اختناق رحم را  Uterine asthma  ترجمه كرده\r\nاختناق رحم را ثابت بن قره سال‌ها قبل از بر سر كار آمدن صفويه در كتاب خود به نام « ذخيره » تعريف كرده و مىنويسد اختناق رحم ميل و انحراف رحم زن به يك سو است به نحوى كه موجب برهم خوردن سلامت زن مىگردد ، اما نويسندگان بعدى فقط به اين قناعت كرده‌اند كه به ذكر علل موجبهء اين عارضه ، و علائم و نشانه‌هاى آن ، كه اينك جزو بيمارىها به حساب مىآيد ، بپردازند .\r\nدر كتاب ذخيرهء خوارزمشاهى اختناق رحم در دو محل مورد بحث قرار گرفته است كه مفصل‌ترين آن در باب « بيمارىهاى رحم » است و پس از آن در باب « صرع و غش » نيز مطالبى در اين زمينه نوشته شده كه به مراتب مختصرتر از نوشته‌هاى اولى است . در باب بيمارىهاى رحم ، جرجانى توضيح مىدهد كه منشا اين بيمارى در خود رحم است ، چرا\r\n\r\n","description":"","footnote":"","page_name":" 255 ","page_number":277},
  {"content":"\r\n\r\nكه رحم يك عضو عصبى است . او معتقد است كه علت ابتلاى به اين عارضه بسته شدن لوله‌هاى رحمى و ضايع شدن جوهر رحم به وسيله منى طبيعى زن است و اضافه مىكند كه به اين ترتيب خون حيض به اويه منى ( مجراى فلوپيوس ) مىرسد ولى راه خود را بسته مىيابد ، پس مقدارى از آن در رحم باقى مىماند و متعفن مىشود و بقيه جذب بدن مىگردد . علت ديگر هم عكس اين حالت است ، به اين معنى كه بيمارى ممكن است در اثر ضيق حيض به هنگام بلوغ حادث شود ، علت سوم ، كه بيشتر در زن‌هاى مسن ديده مىشود قطع موقت و يا دائم هم‌آغوشى است . حدوث بيمارى به علت ضيق حيض از همه كم‌خطرتر مىباشد .\r\nجرجانى همين مطلب را در غالب كلمات ديگرى نيز بيان داشته و نوشته است كه بيمار هر قدر جوانتر باشد بيمارى حدت كمترى خواهد داشت . او همچنين مىگويد كه بيمارى داراى ماهيت دوره‌اى بوده و ممكن است با تناوب‌هاى كوتاه يا بلند عارض گردد ، اما اگر تناوب‌ها كوتاه باشد بيمار تمام عمر از آن رنج خواهد برد .\r\nدر كفايهء منصورى كه شرح مختصرى دربارهء بيمارى مزبور نوشته شده است گفته شده است كه علت ابتلاى به آن را بايد در خود رحم جستجو كرد و سبب ابتلاى به آن لخته شدن منى دراويه منى است و به همين دليل در دختران باكره نيز مشاهده مىشود ، و در دنبالهء آن اضافه مىكند كه ابخرهء ناشى از اين رويداد به مغز و قلب مىزند و موجب پيدايش عوارض ناگوارى مىگردد .\r\nاينك شما خواننده گرامى حتما متوجه شده‌ايد كه بيمارى كه از آن صحبت مىشود همان چيزى است كه ما امروز آن را « هيسترى » مىناميم و مبتنى بر بيمارىشناسى بقراط دربارهء رحم است « 1 » ، ولى درعين‌حال مىبينيم كه علائم هيسترى با توضيحات عارضهء اختناق رحم كاملا هم مطابقت ندارد ( و اين مثال بسيار خوبى است از براى نشان دادن اشكالى كه در انطباق طب قرون وسطى ايران با پزشكى مدرن وجود دارد ) . جرجانى در باب حمله ، صرع ، غش و بيهوشى كتاب خود ضمن توضيح اين عارضه ، نه تنها تعريفى ارائه مىدهد كه منطبق با علائم بيمارى غش آبستنى  ( Eclampsia )  است ، بلكه دربرگيرندهء حالتى است كه در مردها هم پيدا مىشود ، كه در اين صورت هيچ ربطى نمىتواند با رحم داشته . . . و گاه باشد كه زنان را بيش از وقت حيض بسته شود و آن ماده اندر رگهاى ايشان تباه گردد و بخار آن بدماغ برآيد و همان حال افتد كه ياد كرده آمد و اين نوع را كه سبب آن باز گرفتن حيض باشد اختناق رحم گويند و مردان را كه خويشتن را بيك‌باره از مباشرت زن بازدارند و منى اندر موضع خويش گرد آيد و تباه شود و بخار آن بدماغ برآيد هم آن حال افتد و بسيار باشد كه زنان را اندر روز كار حمل صرع افتد و چون فارغ شوند زائل شود . « 2 »\r\n\r\n\r\n","description":"","footnote":"\r\n( 1 ) - در كتاب تاريخ پزشكى ايران ، ترجمهء مترجم همين كتاب ، صفحات 41 و 42 مكرر ، ثابت شده است كه بقراط بسيارى از نظريات پزشكى خود را از كتاب اوستا اقتباس كرده است - مترجم\r\n( 2 ) - ذخيرهء خوارزمشاهى - كتابخانهء مجلس شوراى ملى .\r\n","page_name":" 256 ","page_number":278},
  {"content":"\r\n\r\nآرتوس « 3 » ( 90 - 30 ميلادى ) اولين كسى است كه علت ابتلا به اين بيمارى را با امور جنسى مرتبط دانسته است . او معتقد بود كه رحم در داخل بدن زن مثل حيوانى در داخل حيوان ديگرى است كه مرتبا حركت كرده از خود فعاليت‌هاى حياتى نشان مىدهد و همين حركات و فعاليت‌ها ناراحتىهائى به وجود مىآورد . اين نظريه كه ابتدا در محافل پزشكى مورد استهزاء قرار گرفت بعدها به گونه‌اى ديگر در فرضيه « سكس در كودكان » كه توسط بروئر « 4 » و فرويد « 5 » عرضه گرديد بازگو شد . برطبق نظريهء اين دو روانشناس اين امكان كاملا وجود دارد كه قبل از فرا رسيدن بلوغ نوعى فعاليت جنسى با ماهيت كاملا پنهانى در شخص بارز گردد . اين احساسات جنسى دوران كودكى منجر به تخيلات جنسى مىگردد كه به تدريج صورت غامضى پيدا مىكنند و به علت حالت انفعالى و شرمسارى كه در فرد به وجود مىآورند به سوى ضمير ناخودآگاه وى سوق مىيابند و در آنجا جايگزين مىگردند و سپس منجر به پيدايش عوارض هيستريك در شخص مىشوند .\r\nاگر خوانندگان هيچ‌يك از دو نظريهء فوق يعنى نظر اطباى ايرانى دورهء صفويه را كه به گونه‌اى خاص احساس جنسى را منشاء اين بيمارى مىدانستند از يك سو و نظريهء خاص فرويد را كه به گونه‌اى ديگر تمايلات جنسى را مبناى بيمارى مزبور توصيف كرده است از سوى ديگر قبول نداشته باشند پس لاجرم بايد قبول كنند كه اين بيمارى داراى منشاء روان جسمانى بوده و عوارض آن در واقع تجلى تمايل بيمار به كسب چيزى و يا برآورده شدن آرزوئى است .\r\nذكر دقيق تفاوت‌هاى موجود بين هيسترى از يك سو و حمله و صرع از سوى ديگر براى اطباى دوره صفويه كار مشكلى بود . در اغلب كتب پزشكى آن ايام اين موضوع مورد بحث قرار گرفته و نويسندگان سعى كرده‌اند فرق علائم اين دو را بيان كنند و آنچه واقعا جالب است اين است كه مىبينيم مطالب ايشان تفاوتى اساسى با آنچه كه اينك در كتب پزشكى ديده مىشود ندارد . سرجون كونيبر « 4 » اين تفاوت را خيلى خوب خلاصه كرده و گفته است كه « در تميز هيسترى از صرع بايد به خاطر داشت كه در صرع حملات مترادف و پيگيرانه است ولى در هيسترى خود شخص در بروز عوارض آن موثر مىباشد » و اين بيش و كم همان نظرى است كه اطباى ايرانى دورهء صفويه ابراز داشته‌اند .\r\nنظر پزشكان ايرانى مبنى بر اين بود كه هيسترى يك بيمارى كاملا رحمى بوده و در نتيجه درمان آن جنبهء موضعى دارد و به ماماها توصيه مىشد تا براى درمان آن معجونى از تخم كلم ، فلفل ، و برگ بو را به داخل فرج زن بيمار بگذارند ، ماما به علاوه مىتوانست انگشت خود را به دهانهء رحم بمالد تا بيمار ارضاى جنسى بشود و اگر اقدامات او موجب انزال زن مىگرديد حال بيمار بهبود مىيافت و عوارض حمله بر طرف مىشد حال اگر بيمار دختر بود درمان وى فقط از طريق شوهر كردن امكان‌پذير دانسته مىشد .\r\n\r\n\r\n","description":"","footnote":"\r\n( 3 ) -  Aretaeus \r\n( 4 ) -  Breuer - Freud Theory \r\n( 5 ) -  Sir John Conybear \r\n","page_name":" 257 ","page_number":279},
  {"content":"\r\n\r\nيكى ديگر از طرق معالجه اين بود كه كارى كنند كه زن در آن واحد هم بوى پياز بدهد و هم بوى عنبر و راه بهتر اين بود كه معجونى از پياز و عنبر را به فرج او مىماليدند و حتى از آن بهتر اين بود كه حبى ساخته شده از اين دو ماده را به داخل فرج او فرو مىكردند .\r\nدر حقيقت بايد گفت كه داروها و روش‌هاى درمانى اين بيمارى خيلى متنوع بود و در تقريبا تمام كتب پزشكى دورهء صفويه و هم‌چنين ادوار ديگر از آن‌ها نام برده شده است ولى يكى از عجيب‌ترين روش‌هاى درمانى شيوه‌اى است كه جرجانى شرح داده و گفته است كه چگونه مىتوان بيمارى را از داخل رحم لرزان به سوى دهانه آن سوق داد و تمهيدى چيد تا از طريق فرج خارج شود .\r\nنكتهء ديگرى كه در مورد اين بيمارى بايد به آن توجه داشت اين است كه پزشكان دورهء صفويه از روان‌درمانى اين عارضه نيز غافل نبودند نهايت اين كه اين روش نسبت به دارودرمانى در درجه دوم اهميت قرار مىگرفت و به كار بردن آن وقتى توصيه مىشد كه دارودرمانى نتيجه‌اى نمىداد . داستان زير شرح يك فلج ناشى از حمله هيسترى است كه اغلب مورخين پزشكى آن را بازگو كرده‌اند و حتى ابن سينا در جائى « 6 » آن را « امكان وجود نادره عن هذه النفس » توصيف كرده است . به‌هرحال داستان بدين‌گونه است :\r\n« شيخ الرئيس حجت الحق ابو على سينا حكايت كرده‌اند و كتاب مبداء و معاد در آخر فصل امكان وجود نادره عن هذه النفس و همى گويد كه به من رسيده بشنودم كه حاضر شد طبيبى به مجلس يكى از ملوك سامان و قبول او آنجا به درجه‌اى رسيد كه در حرم شدى و نبض محرمات و مخدرات بگرفتى . روزى با ملك در حرم نشسته بود به جائى كه ممكن نبود هيچ نرينه‌اى آنجا توانستى رسيد ملك خوردنى خواست كنيزكان خوردنى آوردند كنيزكى خوانسالار بود خوان از سر برگرفت و دو تا شد و بر زمين نهاد خواست كه راست شود نتوانست هم‌چنان بماند به سبب ريح غليظى كه در مفاصل او حاصل شد ملك روى به طبيب كرد كه در حال او را معالجت بايد كرد به هر وجه كه ممكن باشد .\r\nاينجا تدبير طبيعى را هيچ وجهى نبود و مجالى نداشت به سبب دورى ادويه روى به تدبير نفسانى كرد و بفرمود تا مقنعه از سر وى فرو كشيدند و موى او برهنه كردند تا شرم دارد و حركتى كند و او را از آن حالت مستكره آيد كه مجامع سر و روى او برهنه باشد تغيير نگرفت دست به شنيع‌تر از آن برد و بفرمود تا شلوارش فرو كشيدند شرم داشت و حرارتى در باطن او حادث شد چنان كه آن ريح غليظ را تحليل كرد و او راست ايستاد و مستقيم و سليم بازگشت .\r\nاگر طبيب حكيم قادر نبودى و او را اين استنباط نبودى از اين معالجت عاجز آمدى و چون عاجز شدى از چشم پادشاه بيفتادى پس اشياء طبيعى و تصور موجودات طبيعى از\r\n\r\n\r\n","description":"","footnote":"\r\n( 6 ) - كتاب المبداء و معاد ( مترجم )\r\n","page_name":" 258 ","page_number":280},
  {"content":"\r\n\r\nاين بابت و هو اعلم » « 7 » .\r\nدر حال حاضر وجود بيمارى به اسم هيسترى موضوعى است كه مورد بحث پزشكان مىباشد . در همين اواخر يكى از پزشكان طراز اول در يكى از نوشتجات خويش مطالب خود را در اين زمينه به اين جمله تمام مىكند :\r\n« هيسترى به صورت يك بيمارى مبهم پا به جهان پزشكى گذاشته و هنوز هم اين حالت ابهام خود را حفظ كرده است ولى مثل هر اعتقاد خرافى ديگرى جائى براى خود محفوظ داشته است و من فكر مىكنم پيروى از يك چنين شيوه‌اى در جهان طبابت خطرناك است .\r\nحقيقت امر اين است كه قلت اطلاعات پزشكى ما موجب شده است تا عوارض برخى بيمارىهاى ناشناس را به اين نام بناميم و اين نه تنها يك خيال باطل است بلكه به نظر من نوعى دام و تله مىباشد » .\r\nپس از اختناق رحم مهمترين بيمارى كه زنان دورهء صفويه از آن رنج مىبردند همان چيزى است كه امروزه نيز دامنگير اغلب زنان مىباشد . زنان دورهء صفويه نيز مثل زنان همه ادوار تاريخ از بىنظمىهائى كه در قاعدگى ايشان پيدا مىشد رنج مىبردند و اين بىنظمىها همانند امروز عبارت بود از خونريزى خيلى زياد ، خونريزى خيلى كم و بالاخره دردها و ناراحتىهاى مربوط به روزهاى قاعدگى .\r\nطبيعى است كه درمان‌هائى كه در آن ايام صورت مىگرفت خيلى كمتر از امروز موثر واقع مىشد زيرا اولا علل و موجبات اين رويدادها خيلى كمتر از امروز شناخته شده و در ثانى زنى را كه قاعده بود از زنان ديگر مستثنى مىدانستند و وجود برخى عوارض را در او طبيعى مىشمردند ولى ناگفته نيز نماند كه اين استثنا دانسته شدن تا اندازه‌اى موجب جبران وضع نامطلوب زن طى چند روز مزبور مىگرديد به عبارت ديگر اين استثنا در جهت مطلوب بود . در فقه اسلامى نيز براى زن قاعده امتيازات خاصى در نظر گرفته شده است مثلا شوهر نمىتواند او را در مدتى كه قاعده است طلاق بدهد و يا اين كه از بجا آوردن نماز روزانه معاف مىباشد و عجيب‌تر از همه اين كه به وى اجازه داده شده است در اين حالت به زيارت خانه كعبه بپردازد . زن قاعده را در كتب پزشكى تحيض ناميده‌اند .\r\nاطباى دورهء صفويه در سن شروع قاعدگى زن باهم اختلاف نظر دارند و اين اختلاف از سال‌ها قبل نيز وجود داشته است . ثابت بن قره مىگويد كه كمترين سنى كه دختر مىتواند قاعده بشود ده سالگى و بيشترين سنى كه بايد قاعده بشود شانزده سالگى است جرجانى هم مىگويد كه سن طبيعى و عادى اولين قاعدگى چهارده سالگى است كه ممكن است اندكى زودتر يا ديرتر صورت بپذيرد و اضافه مىكند كه اگر دخترى خيلى زودتر از اين سن\r\n\r\n\r\n","description":"","footnote":"\r\n( 7 ) - اين قسمت بجاى ترجمه از متن انگليسى عينا از كتاب چهار مقالهء نظامى طبق نسخه مصحح مرحوم علامه محمد قزوينى به كوشش مرحوم دكتر محمد معين چاپ 1334 حكايت سوم از مقالهء چهارم صفحات 6 - 5 - 144 نقل شده است .\r\n","page_name":" 259 ","page_number":281},
  {"content":"\r\n\r\nقاعده بشود موجب ضعف و كم‌خونى او مىگردد و عمرى طولانى نخواهد داشت زيرا مزاجش گرم است و به علت گرمى مزاج رگ‌هاى موجبهء قاعدگى فراخ مىباشند و زود پاره مىشوند درست همانند ميوه‌اى كه رسيده باشد و زود از درخت بيفتد . جرجانى در همين باب اظهارنظر مىكند كه علت به تاخير افتادن قاعدگى اين است كه تا سن چهارده سالگى خون دختر چنانچه بايد و شايد پخته نشده و قوام نمىآيد و براى رسيدن به اين مرحله بايد خوراكى - هاى خاصى به وى خورانده شود تا مزاجش مستعد قاعده شدن بشود درست همانند درختى كه به رغم گذشت سال‌هاى متمادى از غرص آن به علت عدم رشد كافى نمىتواند ميوه بدهد و بايد به آن قوت داده شود .\r\nبا كمال تاسف مىبينيم كه نظريات پزشكان متخصص زنان در دورهء صفويه دربارهء خون قاعدگى و خونى كه به علت ابتلاى زن به برخى بيمارىها از فرج او جارى مىگردد به خوبى قابل تميز نيست . خون قاعدگى را حيض و خون‌هاى ديگرى را كه از زن در غير ايام قاعدگى دفع مىگرديد استحاضه مىناميدند كه هر دو از يك ريشه مىباشند به علاوه ما مىبينيم كه علماى صرف و نحو لغت حيض را به ده صورت مختلف ديگر نيز ذكر كرده‌اند .\r\nمدت قاعدگى از دو نظر واجد كمال اهميت بود اول از نظر پزشك متخصص زنان تا بتواند بين حيض و استحاضه فرق بگذارد و دوم از نظر فقها تا بتوانند بفهمند كه زن تا چه مدت مىتواند از مزاياى خاص دورهء قاعدگى بهره‌مند باشد . در اين مورد نيز ثابت بن قره مىگويد كه كوتاهترين مدت قاعدگى دو روز و طولانىترينش هفت روز است . خونروى كمتر از دو روز و يا اضافهء آن بر هفت روز را بايد استحاضه دانست .\r\nفقها با اين نظر موافق نيستند . در قرآن مجيد به هنگام ابلاغ احكام طلاق اشاره كوتاهى به اين موضوع شده و گفته شده است كه « كسانى كه سوگند مىخورند ديگر نزد زنانشان نخواهند رفت بايد چهار ماه صبر كنند « 8 » و اين بدان مفهوم است كه پس از جارى شدن صيغه طلاق بايد چهار ماه بگذرد تا طلاق كامل بشود و باز در جاى ديگر آمده است كه « زنان مطلقه بايد تا سه قاعدگى صبر كنند « 9 » » .\r\nمفهوم ظاهرى اين دو جمله كاملا مشخص و واضح است ولى فقهاى ايرانى آن را چنين تفسير كرده‌اند كه دورهء قاعدگى به اضافه روزهائى كه زن قاعده نيست يك ماه مىباشد و چون تعداد روزهائى كه زن قاعده نيست را نوزده روز مىدانستند پس بقيهء روزها تا تكميل يك ماه قمرى را كه نه يا ده روز مىشد مىبايست قاعده باشد و يا لااقل حق داشت كه از مزاياى ايام قاعدگى بهره‌مند باشد . به اين ترتيب دورهء قاعدگى مذهبى طولانىتر از دوره قاعدگى پزشكى بود .\r\n\r\n\r\n","description":"","footnote":"\r\n( 8 ) -  لِلَّذِينَ يُؤْلُونَ مِنْ نِسائِهِمْ تَرَبُّصُ أَرْبَعَةِ أَشْهُرٍ فَإِنْ فاؤُ فَإِنَّ اللَّهَ غَفُورٌ رَحِيمٌ  چهار ماه مهلت داده مىشود كه اگر بازگشتند خدا آمرزنده و مهربان است .\r\n( 9 ) -  وَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ وَ لا يَحِلُّ لَهُنَّ أَنْ يَكْتُمْنَ . . .  و زمانى كه طلاق داده مىشوند سه نوبت پاكى يا حيض خود را حفظ مىكنند و منتظر مىشوند .\r\n","page_name":" 260 ","page_number":282},
  {"content":"\r\n\r\nقاعدگى همراه با درد را در نتيجه مخلوط شدن يك يا چند خلط از اخلاط بدن با خون حيض مىدانستند و براى درمان صحيح لازم بود معلوم شود چه خلطى با خون حيض مخلوط شده است و براى كشف اين مطلب پزشك از زن مىخواست تا قبل از خواب كهنه‌اى كاملا تميز به خود ببندد و صبح روز بعد آن را در محلى سايه بگذارد تا خشك شود اگر رنگ اين كهنه پس از خشك شدن به زردى زده مىشد معلوم مىگرديد كه صفرا علت درد است ، اگر رنگ آن آبكى بود و به سفيدى مىزد بلغم علت آن بود و اگر رنگ آن سبز ، سياه يا بنفش بود جگر مسئول درد شناخته مىشد و بالاخره اگر رنگ آن رنگ طبيعى خون بود معلوم مىشد كه زيادى خونروى علت درد است و زيادى خونروى نيز به علت افزايش خلط در خون مىباشد .\r\nدر مورد شديد بودن قاعدگى و علت آن نيز بين پزشكان ايرانى اختلاف نظرهائى به چشم مىخورد و من اگر بخواهم همهء آن‌ها را بازگو كنم مطلب به درازا مىكشد به اين دليل فقط به ذكر دو نظريه مىپردازم : جرجانى به هنگام بحث در اين زمينه گفته است در مواقعى كه بارندگىهاى شديد وجود دارد قاعدگى زن‌ها سنگين‌تر بوده و سقط جنين بيشتر صورت مىگيرد و بهاء الدوله مىگويد خون حيض خشك شده و كوبيده شده با مشك يكى از داروهاى برص است و بيمار بايد هر روز صبح به قدر يك قاشق چاىخورى از آن را در ادرار خوك حل كرده بخورد .\r\nابهام اطلاعات پزشكان دورهء صفويه را از توصيف‌هاى ديگرى از آنچه كه به صور مختلف از فرج زن دفع مىشود كرده‌اند نيز مىتوان درك كرد آن‌ها خونى را كه از فرج زن خارج مىگرديد طمث نيز گفته‌اند كه معنى دقيق آن « دوره ماهيانه » است ديگر موادى را هم كه از طريق فرج از رحم دفع مىگرديد يك جا سيلان رحم مىناميدند كه از ترشحات بسيار غليظ مبتلايان به امراض مقاربتى تا ترشحات آبگونهء دختران جوان را در برمىگرفت .\r\nبايد توجه داشت كه پزشكان مىدانستند كه ترشحات مهبلى همه از يك نوع نمىباشند و آن‌ها را در وهله اول به دو گروه عفن و غير عفن تقسيم مىكردند . يوسف الهروى در حدود سال‌هاى 905 هجرى قمرى ترشحات عفن را چنين توصيف كرده است « ترشحات عفن . . . .\r\nاز نقطه‌نظر پزشكى حالتى است از خروج گرماى داخلى بدن همراه با رطوبت » .\r\nبه نظر پزشكان دورهء مورد بحث يكى از اساسىترين علل ترشحات عفن از فرج زن باقيمانده خون حيض در بدن و فساد آن در رحم بود و اين رويداد به علت قلت قوهء دافعه رحم حادث مىگرديد . اطباء يكى ديگر از علل متعفن شدن ترشحات مهبلى زن را در انزال وى كه معتقد بودند شبيه به انزال مرد صورت مىگيرد مىدانستند و بالاخره علت سوم يك چنين ترشحاتى را فاسد شدن جدارهء داخلى رحم و جدا شدن اين بخش فاسد از بقيه رحم و خروج آن از فرج مىپنداشتند .\r\nترشحات غير عفن را اغلب حمل بر عطش شديد شهوانى زن كرده و معتقد بودند كه گرمى مزاج زن مخصوصا تحريكات رحمى او كه دليل ديگرى بر تمايلات شديد شهوانى وى تصور مىگرديد موجب توليد و دفع يك چنين مواد آبگونه‌اى مىگردد . ابن سينا مىگويد\r\n\r\n","description":"","footnote":"","page_name":" 261 ","page_number":283},
  {"content":"\r\n\r\nكه در اين حالت رحم به طپش مىافتد و سخت و محكم مىشود ولى بهاء الدوله اظهار مىدارد كه « زن غلغلكى دائمى و خوش‌آيند احساس مىكند » . مايعى را كه در اين حالت از زن دفع مىگرديد منى واقعى او و مشابه منى كه از مرد دفع مىگردد مىپنداشتند و آن را سوء رحم مىگفتند ، اما اگر پيدايش يك چنين ترشحى همراه با تمايلات جنسى نبود علت آن ضعف رحم و چروكيده شدن مجراى منى دانسته مىشد .\r\nدرمان يك چنين ترشحاتى هرگز به صورتى موثر انجام نمىگرفت كما اين كه تا همين اواخر نيز يك چنين امكانى براى پزشكان به وجود نيامده بود و تا زمانى كه آنتىبيوتيك‌ها كشف نشده بودند اين عارضه درمان‌پذير نبود به‌هرحال پزشكان دورهء صفوى از راه تجويز رژيم‌هاى خاص غذائى ، تنقيه ، فصد و دادن دارو سعى در درمان آن مىكردند .\r\nمشاهدهء لكه‌هاى خون را در اثر زگيل رحمى ( فيبرون ) و يا شقاق نيز مىدانستند .\r\nزگيل رحمى به احتمال زياد همان چيزى است كه در پزشكى مدرن فيبرون ناميده مىشود .\r\nپزشكان تصور مىكردند كه خون از زگيل رحمى به صورت قطره‌قطره و يا مداوم جارى مىگردد كه در حالت اول به صورت لكه‌هاى خون و در صورت دوم همانند قاعدگى طبيعى مشاهده مىشود . جرجانى معتقد است كه به هر صورت با شروع خون‌ريزى درد كاهش پيدا مىكند . در اين مورد گفتهء جرجانى بيشتر منطبق با وضع زگيل‌هاى روده‌اى است تا فيبرون . تشخيص انواع خون‌ريزىهاى مهبلى كه ممكن بود از يك لك ساده خون تا مقدار متنابهى خون « سياه همانند لردته شراب » همراه با درد موضعى و سردرد باشد از راه معاينهء آنچه كه دفع شده بود صورت مىگرفت .\r\nدر تمام اين موارد درمان از طريق گرفتن خون از رگ با سليق يا رگ ران ، شستشوى داخل مهبل با عسل آب و سپس به كار بردن شياف رحم قابض صورت مىگرفت اما اگر خون ريزى در اثر ابتلاى رحم به سرطان تشخيص داده مىشد روش درمانى ويژه‌اى به كار برده مىشد كه بعدا شرح داده خواهد شد .\r\nبراى تكميل مطلب در اين زمينه لازم است موضوع بند آمدن قاعدگى قبل از رسيدن زن به سن يائسگى نيز مورد بحث قرار بگيرد . ما اينك مىدانيم كه اين موضوع يكى از غامض‌ترين مسائل پزشكى است و به اين ترتيب نبايد انتظار داشته باشيم كه پزشكان دورهء صفويه مطلب زيادى راجع به آن مىدانستند . پرفسور جفكوت « 10 » مىگويد : « حدوث قاعدگى منوط به وجود سلسله عواملى است كه يكايك حلقه‌هاى آن بايد در كمال سلامت و درستى در محل خود وجود داشته باشند و در اين ميان سلامت جسم و روان زن ، عملكرد صحيح هيپوتالاموس و غدهء صنوبرى و ساير غدد داخلى ، حساسيت رحم در مقابل تخمك‌سازى تخمك‌ها و حساسيت تخمك‌ها در مقابل هورمون‌ها و باز بودن راه خروج خون از اهميت بيشترى برخوردارند » و از اين ميان ، فقط دو عامل اول و آخر مورد توجه پزشكان صفويه قرار داشت .\r\n\r\n\r\n","description":"","footnote":"\r\n( 10 ) -  Professor Jeffcoat \r\n","page_name":" 262 ","page_number":284},
  {"content":"\r\n\r\nبند آمدن قاعدگى را قبل از چهل سالگى نوعى بيمارى دانسته آن را يا حمل بر سرد مزاج شدن زن مىكردند و يا حمل بر كم‌كارى جگر در توليد خون و با توجه به مطالب نوشته شده در اين دو مورد مىتوان آن‌ها را همان چيزى دانست كه پرفسور جفكوت سلامت كلى جسم و روان ناميده است . يك چنين تغييرى در اثر كم‌غذائى و يا سوء تغذيه نيز حادث مىگرديد كه بيشتر دامنگير مسافرين و يا كسانى كه عالما عامدا از خوردن غذاى كافى خوددارى مىكردند مثلا تاركين دنيا و كسانى كه تصميم به رياضت كشيدن مىگرفتند مىشد و اين‌ها همه حالاتى هستند كه مىتوان از طريق تنظيم برنامه غذائى درمانشان كرد .\r\nيك حالت ديگر از بند آمدن قاعدگى نيز وجود داشت كه در آن برغم سلامت كبد ، كفايت كميت و كيفيت غذا و هضم خوب و كامل غذاهائى كه مصرف مىشد باز حيض حادث نمىشد . توضيح جرجانى در اين مورد اين است كه در يك چنين موردى مواد زائد ( كه از طريق حيض بايد دفع مىشدند - مترجم ) به خون حيض نمىرسند و در عوض از طريق عرق و براز دفع مىشوند و اضافه مىكند كه اين قبيل زنان را از عضلات محكم ساق‌ها و ران‌هاى پرمو و سينه‌هائى كه از كفل ايشان پهن‌تر است مىتوان بازشناخت و اين همان وضعى است كه در پزشكى مدرن  Virilism  ناميده مىشود و به اين ترتيب جرجانى را بايد اولين كسى دانست كه به توصيف  Cushiny's Syndrome  پرداخته است .\r\nطبيعى است در زنانى كه در سنين بارورى بودند حاملگى رايج‌ترين علت قاعده نشدن محسوب مىگشت و پزشكان صفويه معتقد بودند كه علت بند آمدن قاعدگى در دوران باردارى اين است كه خون حيض در مدت باردارى به مصرف تغذيه جنين مىرسد و به همين ترتيب قاعده نشدن زن را در دورانى كه به كودك خود شير مىداد به اين دليل مىپنداشتند كه در مدت مزبور خون حيض به پستان‌ها مىرود و در آنجا تبديل به شير مىشود . آن‌ها هم‌چنين مىپنداشتند كه رحم داراى نيروى انقباضى است كه در صورت لزوم موجب به هم آمدن دهانه رگ‌هاى قاعدگى مىگردد .\r\nغير از موارد يادشده بقيهء علل قطع قاعدگى را در مسدود شدن راه خون حيض يعنى آخرين شرط قيد شده توسط پرفسور جفكوت مىدانستند يك چنين مسدودشدگى را در اثر پيدايش غده ، زخم ، عوارض ناشى از اعمال جراحى ، حوادث مختلف و يا تغيير شكل يافتن داخل فرج جستجو مىكردند و در صورت امكان سعى مىكردند از راه جراحى به درمان آن بپردازند و در غير اين صورت از روش دارودرمانى كه منحصرا جنبهء موضعى داشت استفاده مىكردند . ثابت بن قره نوشته است زنى را كه هفت سال بود قاعدگىاش بند آمده و از اين بابت رنج مىبرد با استفاده از شياف رحمى مركب از علفشوره پارسى ، عاقر قرحا ( بابونه گاوى ) سداب ، گشنيز ، و فرفيون خالص درمان كرده است .\r\nجرجانى بدون توجه به علت بند آمدن قاعدگى و اثر آن ، متذكر مىشود كه اين رويداد علائم و نشانه‌هائى دارد كه در يك چنين زنانى ديده مىشود و دراين‌باره مىنويسد :\r\nو اما ببايد دانست كه از احتباس طمث بيمارىهاى گوناگون تولد كند ، نخست رنك سخنه و بشره بكردد و بيمارىهاى سر زيادتر بود چون تاسه و بىآرامى و صداع و كرانى سر و كرانى زبان ، و باشد كه كرانى زبان بدانجا رسد كه زن سخن نتواند گفت و سبب آن همه بر آمدن\r\n\r\n","description":"","footnote":"","page_name":" 263 ","page_number":285},
  {"content":"\r\n\r\nبخارهاى بد باشد بر دماغ و سبب دشوارى سخن گفتن محتلى گشتن عضلهاى زبان بود و بسيار باشد كه به صرع يا به فالج ادا كند و بعضى را بيمارىهاى معده پديد آيد و قوت هاضمه معده ضعيف شود و آرزوى طعام باطل شود و چيزها بد آرزو كند چون تلخى و شورى و تيزى و چون كل و انگشت و مانند آن وقى پديد آيد و فم معده سوختن گيرد و تشنگى غالب شود و بعضى را سرفه و ضيق النفس پديد آيد و بعضى را عسر البول پديد آيد و بعضى را كرانى اندام‌ها و درد پشت همىآيد و باشد كه صديد با خون به همه اندام‌ها رود و تن همه بياماسد « 11 »\r\nدر اينجا به بحث در اطراف قاعدگى و بند آمدن آن خاتمه داده و به گفتگو دربارهء يكى ديگر از رايج‌ترين بيمارىهاى زنان يعنى پائين افتادگى رحم مىپردازيم . نحوهء درمان اين عارضه در دوره‌اى كه هنوز رحم بندهاى فنرى اختراع نشده بود و امكان بالا كشيدن رحم و ثابت كردن آن در محل طبيعىاش وجود نداشت موضوع فوق العاده جالبى است . نام علمى فارسى اين عارضه « انقلاب » است كه داراى معانى مختلفى است ولى در كتب پزشكى لغت مزبور « واژگون شدن رحم » تفسير گرديده است و بلاشك منظور نيز همين بوده است زيرا مىبينيم كه جرجانى و پس از او بسيارى از پزشكان ديگر علت اساسى ابتلا به آن را « بىمبالاتى و خشونت ماما » ذكر كرده‌اند و منظورشان اين است كه ماما به هنگام خارج ساختن جفت‌بند آن را محكم مىكشد و موجب تغيير حالت رحم مىگردد .\r\nاز سوى ديگر به خوبى آشكارا است كه منظور نويسندگان كتب پزشكى از به كار بردن لغت انقلاب ، پائين افتادگى رحم نيز مىباشد براى مثال مىبينيم كه بهاء الدوله آن را بيمارى توصيف كرده است كه داراى درجات مختلف مىباشد و مىنويسد كه در مراحل اوليه هيچ ناراحتى جز احساس اندكى سنگينى در بخش زيرين شكم در بر ندارد . در اين حالت ماما و حتى خود بيمار مىتواند با انگشت رحم پائين افتادهء خود را لمس كند اما از بيرون چيزى ديده نمىشود درحالىكه اگر پائين افتادگى كامل باشد دهانه رحم قابل رويت مىشود طبيعى است كه اگر رحم واژگونه شده باشد دهانهء رحم رو به بالا قرار مىگيرد و ديده نمىشود .\r\nعلاوه بر آنچه كه گفته شد متخصصين طب زنان علل ديگرى نيز براى انقلاب رحم ذكر كرده‌اند كه عبارت‌اند از بلند كردن بار سنگين ، بزرگ شدن و سنگين شدن رحم و بالاخره ضعيف شدن بافتهاى نگاهدارنده رحم . ولى تذكر داده‌اند كه هيچ‌يك از اين علل موجب واژگونه شدن رحم نمىگردد به اين ترتيب مشاهده مىشود كه منظور از انقلاب رحم هم پائين افتادن آن و هم واژگونه شدن آن است و نيز منظور نويسندگان از به كار بردن اين اصطلاح به آسانى ميسر نيست .\r\nدر آن ايام براى درمان اين عارضه اگر به صورت مزمن درآمده و يا سنى از بيمار گذشته بود اميد بهبودى وجود نداشت و انجام هيچ كارى ميسر نبود . پائين افتادگىهاى جزئى رحم را هم عارضه‌اى كه نيازى به درمان داشته باشد نمىدانستند و به اين ترتيب فقط در مواردى كه كه پائين افتادگى رحم فوق العاده شديد بود و اين عضو وارد  Vagina  شده بود پزشكان\r\n\r\n\r\n","description":"","footnote":"\r\n( 11 ) - ذخيرهء خوارزمشاهى - كتابخانه مجلس شوراى ملى\r\n","page_name":" 264 ","page_number":286},
  {"content":"\r\n\r\nدست به اقدامات درمانى مىزدند ، و به اين منظور ابتدا بيمار را تنقيه مىكردند زيرا پائين افتادگى رحم اغلب همراه با بند آمدن ادرار و يبوست بود و « اگر يك راه باز و آزاد باشد ديگرى نيز باز مىشود وادار جريان پيدا مىكند » .\r\nپس از تنقيه و انجام گرفتن عمل دفع كار اصلى شروع مىشد . زن مىبايست طاقباز مىخوابيد و پاهاى خود را تا آنجا كه امكان داشت از هم باز مىكرد و سپس ماما يا پزشك با يك قطعه پارچه بافته‌شده از پشم بز رحم را تا آنجا كه امكان داشت به عقب فشار مىداد و پس از آن يك قطعه پارچه پشم بز ديگر كه آن را به شيرهء اقاقيا و شراب دبش آغشته كرده بود روى دهانهء رحم قرار مىداد و بعد پارچه سوم را كه از همان جنس و آغشته به سركه بود روى دهانهء مهبل تا عظم عانه مىگذاشت و آنگاه بيمار به پهلو مىغلطيد و پاهاى خود را مىبست و ران‌هاى خود را تا آنجا كه امكان داشت به هم مىفشرد .\r\nپس از آن پزشك كمر و شكم بيمار را بادكش مىكرد . جرجانى گفته است كه بيمار فصد هم بايد بشود .\r\nاز آنجا كه اعتقاد بر اين بود كه رحم على الاصول داراى نيروى ذاتى است و پيوسته در حال حركت مىباشد پس مىبايست كارى كرده مىشد تا حد اكثر ممكن به سمت بالا تغيير مكان بدهد و به اين منظور لازم بود كه زن موادى را كه بوى خوش داشتند استشمام كند تا موجب جلب رحم به سمت بالا بشود و به همين ترتيب مىبايست از استشمام بوهاى ناخوش‌آيند خوددارى كند زيرا ممكن بود كه موجب فرار رحم به سمت پائين و بازگشت آن به محل اول بگردد .\r\nيك چنين درمانى دو روز ادامه پيدا مىكرد و در روز سوم پارچه‌ها را عوض مىكردند و محلول موثرترى به كار مىبردند و كمى بعد بيمار را در تشتى مملو از يك ماده غابض مىنشاندند و اين تمام كارى بود كه مىتوانستند انجام بدهند .\r\nبيمارىهاى اندام‌هاى تناسلى و پستان‌ها كه مىبايست از راه جراحى درمان مىشدند چندان متعدد نبود و در راس آن‌ها بالطبع سرطان قرار داشت . البته بايد توجه داشت كه يك چنين جراحى خيلى به ندرت صورت مىگرفت و من در بخش دوم اين كتاب به هنگام بحث در اطراف جراحىها ، راجع به غدد بدخيم صحبت كردم و مطالب گفته شده در آنجا شامل حال سرطان رحم نيز مىگردد .\r\nبه علت وضع خاصى كه رحم از نظر امور جنسى داشت و حرمتى كه براى معاينهء اندام‌هاى تناسلى زن قائل بودند سرطان اين عضو تا زمانى كه كاملا پيشرفته نشده و غدهء آن خيلى بزرگ نشده بود جلب نظر نمىكرد ولى از آنجا كه در دوره صفويه امكان معاينه مجراى رحمى با استفاده از دستگاه اسپكولوم « 12 » امكان داشت اگر زن نسبت به معاينه خود روى موافق‌ترى نشان مىداد ، مىشد آن را زودتر تشخيص داد .\r\n\r\n\r\n","description":"","footnote":"\r\n( 12 ) -  Peculum \r\n","page_name":" 265 ","page_number":287},
  {"content":"\r\n\r\nبقراط از وجود يك چنين وسيله‌اى بىاطلاع بود ولى آرشيژنس « 13 » و سورانوس افسوسى « 14 » از يك چنين وسيله‌اى استفاده مىكردند . رازى و ابن سينا نيز از آن نام مىبرند و اين نشان مىدهد كه وسيلهء مزبور هميشه مورد استفاده بوده است . دكتر اسپينك « 15 » در كتاب خود به نام « طب عملى زنان اعراب » عكس چهار نوع از اين وسيله را كشيده است كه همه دو دريچه‌اى هستند .\r\nجرجانى نوشته است كه اولين نشانه تشخيص سرطان از راه لمس ميسر است زيرا اين نوع غدد سفت و محكم مىباشند و وقتى زنى به جراح مراجعه مىكند رشد غده احتمالا از جلو و يا پشت او نمايان است كه در اين صورت دومين نشانهء آن بند آمدن ادرار يا اشكال در عمل دفع خواهد بود و بالاخره نشانهء سوم ساير عوارضى است كه ممكن است در نقاط ديگر بدن بروز كرده باشند از قبيل احساس ضعف ، لاغرى و غيره .\r\nجرجانى مىگويد محل درد سرطان رحم منوط به محلى است كه غده بدخيم پيدا شده است . اگر غده در خود رحم باشد درد در كمر احساس مىشود و اگر در قعر الرحم باشد درد در ناف احساس مىگردد و اگر در گردن رحم باشد درد در انتهاى عظم عانه احساس مىشود و بالاخره بايد دانست كه غده در هر طرفى باشد مريض روى طرف ديگر مىخوابد .\r\nنشانهء اصلى سرطان دهانهء رحم ترشحات رحمى است كه ممكن است غليظ و خون‌آلود ، بدبو ، سبز رنگ ، و يا خون خالص باشد . جرجانى به پزشكان جوان هشدار مىدهد دقت كنند تا يك چنين خونى را با خون حيض اشتباه نگيرند .\r\nاينك به شرح درمان اين بيمارى مىپردازيم : در كتب پزشكى جراحى سرطان رحم در موارد اوليه سرطان دهانه رحم توصيه نشده است . در اين مورد بخصوص يعنى سرطان دهانهء رحم حتى دارودرمانى نيز كار مشكل و غير مفيدى دانسته مىشد با وجود اين غدد دهانهء رحم بيشتر از غددى كه در خود رحم پيدا مىشدند در دسترس قرار داشتند .\r\nدارودرمانى اين بيمارى با استفاده از برگ خرغوس مخلوط با عسل و آب كه آن را روى غده مىگذاشتند صورت مىگرفت و يا آن كه برگ خاروك را با گل كلم مىآميختند و آن را روى غدهء سرطانى قرار مىدادند و بالاخره از نان تازه بدون نمك نيز استفاده مىكردند .\r\nوقتى درد خيلى شدت پيدا مىكرد داخل فرج بيمار را با معجونى از شير انسان و روغن داغ كه آن را مرهم الرسل مىناميدند شستشو مىدادند .\r\nدر اينجا شايد لازم باشد كه قدرى بيشتر راجع به داروها و موادى كه از آن‌ها نام برديم صحبت كنيم زيرا بسيارى از آن‌ها داراى ريشهء تاريخى مىباشند . در به دو امر از اسامى داروها چنين استنباط مىگردد كه متعلق به دوران قبل از اسلام مىباشند و اين استنباط كاملا صحيح است و من تصور مىكنم كه اغلب آن‌ها يادگار دانشگاه جندىشاپور هستند\r\n\r\n\r\n","description":"","footnote":"\r\n( 13 ) -  Archigenes ( 48 - 117 A . D . ) \r\n( 14 ) -  Soranus of Ephesus \r\n( 15 ) -  Dr . Spink \r\n","page_name":" 266 ","page_number":288},
  {"content":"\r\n\r\nكه تا قبل از پيدايش بيمارستان بغداد بزرگترين مركز آموزش پزشكى جهان محسوب مىگشت و اطبائى براى كار در نقاط مختلف دنيا تربيت مىنمود « 16 »\r\nجرجانى نوشته است كه ايرانىها اينك اين معجون را مرهم الرسل مىنامند ولى نام اصلى آن شلاهى بوده است و اين لغت بدون شك يك لغت سريانى است كه زبان رسمى و تدريسى دانشكده جندىشاپور بوده است . جرجانى اضافه مىكند كه مىگويند اين مرهم را ابتدا حواريون ساختند و تركيب اوليهء آن از دوازده ماده بود و آن را براى نرم كردن اورام و غدد و التيام التهاب اعضاى ناسورشده و كمك به گوشت تازه آوردن زخم‌ها به كار مىبردند .\r\nمهمترين موادى كه در تركيب اين مرهم به كار برده مىشد عبارت بود از خشل زنگبارى ، جوهر نشادر ، برگ خون سياوشان ، سنگ جهنم و زرآوند ولى هيچ‌يك از اين مواد كمكى به تسكين دردهاى ناشى از رشد غدد سرطانى نمىكنند .\r\nگروهى از پزشكان ايرانى نيز تصور مىكردند درمان سرطان رحم مشابه درمان ماليخوليا و جذام است .\r\nبهاء الدوله به شرح حال زن جوانى مىپردازد كه غده‌اى در رحمش وجود داشت و او آن را به وسيلهء دارو درمان كرد :\r\nعورتى علقمه را به عمل دفع كرده بود در پى آن درد رحم پيدا كرد و آن فقره طى دو هفته بوجع الورك منتقل شد و بر آن محل از سرين اندك ورمى ظاهر بود و بر انواع روغنهاى محلل كه در اوجاع جنين استعمال مىكنند چون روغن رست و روغن نانخواه و روغن سياه تخمه و روغن گل و روغن زيت و روغن تخم كندناو و غيره‌ها مىماليدند و ضمادهاى محلل به كار مىداشتند و زرنباد و جدوار و امثال آن طلا مىكردند و گاهى جهت تسكين وجع بر مخدرات نيز استعانه مىنمودند ، نافع نمىآمد و به مدت يك ماه كشيد و بيمار بغايت ضعيف شد چنان كه از حركت بازماند و ران و ساق او لاغر بسيار شده بود از ضعف و درد ، و سخن بد توانستى گفتن فرمود تا موضع وجع و ورم او تيزآب ماليدند و قدرى فادزهر حيوانى در گلاب سائيده به دو خورانيدند بعد ساعتى چشم باز كرد و از ناله برآسود و آنگاه بهر روز دو وقت فادزهر مىدادند و تيزآب نيز مىماليدند و غذا رشته به مرغ نيز مىخورانيدند به همين دو سه روز قوت گرفت و ورم و درد تسكين يافت و خلاص شد « 17 » .\r\nاز سوى ديگر بهاء الدوله معتقد است كه اگر غدهء سرطانى كوچك و در دسترس باشد بايد آن را جراحى كرد ولى اگر اين‌چنين نبود و جراح بدان دسترسى نداشت بايد از تيزآب مخلوط با سنگ جهنم استفاده كرد . جالب است اضافه كنم كه بهاء الدوله توصيه كرده است كه به هنگام اجراى اين معالجه بايد مانع از به خواب رفتن بيمار شد .\r\nدر كفايهء منصورى يك فصل تمام به سرطان رحم اختصاص داده شده است و در آن قيد\r\n\r\n\r\n","description":"","footnote":"\r\n( 16 ) - تاريخ پزشكى ايران تاليف سيريل الگود ترجمه محسن جاويدان .\r\n( 17 ) - خلاصه التجارب - كتابخانهء مجلس شوراى ملى\r\n","page_name":" 267 ","page_number":289},
  {"content":"\r\n\r\nگرديده كه علت ابتلاى به آن ورم حاره‌اى است كه در رحم پيدا مىشود و مانع از آن مىگردد كه اين عضو چنان كه بايد و شايد تميز بشود . او درمان بيمارى مزبور را چنين شرح مىدهد :\r\n« درمان اين عارضه بسيار مشكل است ولى به هر صورت تسكين دردهاى ناشى از آن در درجه اول اهميت قرار دارد و اين مقصود از نشاندن بيمار در تشتى مملو از داروهاى لازم و يا گذاردن مرهم مناسب حاصل مىگردد » . او نيز شستشوى داخل فرج را با شير انسان كه قدرى ترياك در آن حل شده باشد توصيه مىكند ولى هيچ صحبتى از جراحى به عنوان يك راه علاج به عمل نمىآورد .\r\nنظر پزشكان دورهء صفويه نسبت به اين بيمارى الزاما بدبينانه مىباشد و گفته‌هاى جرجانى در اين زمينه مبناى نظريات ايشان را تشكيل مىدهد . او معتقد است كه سرطان را هرگز نمىتوان درمان كرد و نهايت اميدوارى اين است كه بتوان از پيشرفت و تبديل شدن آن به زخم جلوگيرى كرد ، ولى اگر برغم معالجاتى كه صورت مىگيرد غده تبديل به زخم شد گذاردن داروهاى مسكن از قبيل سنگ جهنم ، توتيا ، اسفنداج ، شبيار ، ( صبر زرد ) و زفت به روى زخم و قرار دادن پارچه‌اى آغشته به جوهر تاجريزى تنها كارى است كه مىتوان انجام داد و پس از آن كه اين داروها نيز تاثير خود را از دست دادند ديگر هيچ كارى جز به كار بردن ترياك نمىتوان كرد .\r\nحال به بحث در اطراف سرطان سينه مىپردازيم . سرطان اين عضو به سهولت بيشترى تشخيص داده مىشد و در نتيجه درمان آن راحت‌تر انجام مىگرفت . در تمام كتب پزشكى روش‌هاى مختلفى از دارودرمانى اين عارضه شرح داده شده است ولى من فقط در دو كتاب به مطالبى در زمينهء پستانبردارى « 18 » برخورد كرده‌ام كه طبيعتا يكى قانون ابن سينا است كه مىگويد « برخى از پزشكان قديمى براى درمان سرطان پستان اقدام به قطع آن مىكردند ولى چندى بعد سرطان در پستان ديگر هويدا مىگرديد » .\r\nاز اين جمله چنين استنباط مىشود كه در زمان ابن سينا پستانبردارى مرسوم نبوده است و ما مىدانيم كه در عهد جرجانى نيز از اين روش استفاده نمىشده است زيرا مىبينيم كه او همان مطالبى را كه ابن سينا در اين باره نوشته است بازگو كرده و فقط مطالبى دربارهء بيمارىشناسى به آن اضافه كرده است اما در دورهء صفويه اين جراحى يك بار ديگر رواج پيدا كرد و ما مىبينيم كه جراح نيمه مشهورى به نام ابو امل هروى در اين باره چنين مىنويسد :\r\nزمانى بر پستان يكى از زنان حرمسراى شاه ابو طاهر مينوش بلخى غده‌اى سرطانى پديد آمد و مرا براى درمان احضار كردند غده بر لبهء پستان چپ و درست در زير شانه قرار داشت . بانوى حرم به شدت اظهار ناراحتى مىكرد ، لذا داروئى بيهوش‌كننده به او دادم و غدهء بدخيم را تماما برداشتم . هفت سال بعد غده دوباره شروع به رشد كرد ، اين بار فقط قدرى خاك تربت بر آن ماليدم و غذائى از جو خيسانده ، اسفناج و ساير اطعمه رقيق تجويز كردم هم‌چنين دستور دادم تا برايش جوجه ، كبك و دلمه‌اى از اغذيه رقيق پخته شود و در مقابل خوردن هر نوع غذاى شيرينى را براى مدت بيست روز مطلقا ممنوع ساختم .\r\n\r\n\r\n","description":"","footnote":"\r\n( 18 ) -  Mastectomy \r\n","page_name":" 268 ","page_number":290},
  {"content":"\r\n\r\nطبيعى است كه براى درمان يك چنين بيمارى لاعلاجى از جادو و جنبل نيز كمك گرفته مىشد براى مثال جرجانى مىنويسد كه استفاده از تفالهء انگور و خرچنگ دريائى نيز موثر است و يك چنين توصيه‌هائى در بسيارى از كتب علمى و غير علمى مشاهده مىشود .\r\nاز ديگر بيمارىهاى زنان كه نياز به درمان داشتند سه بيمارى را مىتوان نام برد كه پزشكان ايرانى دورهء صفويه معتقد بودند درمانشان از راه تجويز دارو ميسر نيست و بايد حتما از جراحى كمك گرفته شود و شايد لازم به توضيح نباشد كه اين سه عارضه همه جنبه خارج فرجى داشتند و در هيچ كجا قيد نگرديده كه جراحى در داخل نشيمنگاه ممكن بوده است عوارض مورد نظر من عبارتند از بزرگى مادرزادى عنبل ، مسدود بودن عنق الرحم  ( Vagin ( a  و زگيل عجان .\r\nعارضه اول نياز به توجه خاص داشت زيرا عمل عنبل تنها بخاطر بزرگى آن صورت نمىگرفت ، بلكه اين كار گاهى اوقات به صورت يك كار مذهبى روى عنبلى كه اندازه طبيعى داشت نيز صورت مىگرفت . ابن الاخوه مىنويسد : « لازم است كه فصاد هميشه وسايل ختنه را كه عبارتند از تيغ و قيچى همراه داشته باشد زيرا ختنه وظيفه‌اى است كه هر مرد و زنى نسبت به خود دارد و بايد آن را انجام بدهد و بيشتر فقها با اين نظر موافقند » اما ابو حنيفه معتقد است كه اين كار مستحب است و واجب نمىباشد . . . و در مورد زنان پوستى كه بايد بريده شود در بالاى فرج و روى مجراى طمث قرار دارد ، اين پوست هم‌چنين در بالاى مجراى ادرار نيز مىباشد و شكل آن شبيه به تاج خروس است . پلوس « 19 » و باردل « 20 » مىنويسند كه ختنهء زنان در مصر ، اتيوپى ( حبشه ) و سودان خيلى رايج است آن‌ها در يكى از واحه‌هاى ليبى به اصطلاح « اى ولد زن ختنه نكرده ! » برخورد كرده بودند كه به صورت فحش به كار برده مىشد .\r\nختنه زنان در عربستان نيز وجود داشت و استرابو « 21 » تاريخ آن را تا قرن‌ها قبل از اسلام پيگيرى كرده است و معتقد است كه اين كار يكى از اعتقادات كفار قبل از اسلام بوده است كه به كلى از بين رفته و اينجا و آنجا نشانه‌هائى از آن باقى مانده است و من به درستى نمىدانم كه شيوع آن در ايران تا چه حد بوده است ، حقيقت اين است كه شيعه‌هاى شمال هندوستان زنان خود را ختنه مىكردند و در نتيجه مىتوان گفت كه انجام اين كار لااقل در برخى از نقاط ايران نيز رواج داشته است جرجانى مىگويد كه فقط در صورت بيمارى بايد اقوام به اين عمل كرد ولى از فحواى نوشتجات و لغاتى كه در كتب مختلف پزشكى به كار برده شده‌اند من اين‌طور استنباط مىكنم كه تعداد زنان ختنه‌شده خيلى بيش از افرادى بوده است كه تنها به علت لزوم پزشكى تحت عمل جراحى قرار مىگرفتند .\r\nبه هر صورت آنچه مسلم است اين است كه اين كار در دورهء صفويه خيلى به ندرت صورت مىگرفت زيرا مىبينيم كه هيچ‌يك از خارجيانى كه در زمان شاه عباس كبير به ايران آمده بودند چيزى دراين‌باره ننوشته‌اند جز شاردن كه صحت برخى از نوشتجاتش از نظر تاريخى مورد ترديد است . در مقابل مطالب مربوط به ختنه پسرها فوق العاده متنوع و زياد است .\r\n\r\n\r\n","description":"","footnote":"\r\n( 19 ) -  Ploss \r\n( 20 ) -  Bardels \r\n( 21 ) -  Strabo \r\n","page_name":" 269 ","page_number":291},
  {"content":"\r\n\r\nاز روى نوشته‌هاى موجود بايد چنين قضاوت كرد كه ناهنجارىهاى عنبل در آن ايام رايج‌تر از امروز بوده است اما من فكر مىكنم علت آن طبقه‌بندى مشترك اين عارضه با نابجائى مجراى ادرار مردان باشد . به علاوه كودكى كه جنسيت او در به دو تولد كاملا مشخص نبود به عنوان يك دختر بزرگ مىشد و به اين ترتيب درصد كسانى كه فاقد عنبل طبيعى دانسته مىشدند افزايش پيدا مىكرد .\r\nنحوهء جراحى عنبل غير طبيعى توسط بسيارى از پزشكان ايرانى شرح داده شده است .\r\nابن سينا در كتاب قانون اجمالا به اين موضوع پرداخته و مىنويسد كه به نظر وى قطع قسمت‌هاى زائد تنها راه علاج مىباشد ، او هم‌چنين مىگويد كه اندازهء عضو مزبور در يك زن ممكن است متغير بوده در تابستان بزرگتر و در زمستان كوچكتر باشد ، و براى اثبات نظريهء خود نوشته‌هاى جالينوس و آرشيژنس را شاهد مىآورد . پلوس و باردل در كتاب خود فصل مربوط به عنبل را با اين جمله شروع مىكنند كه برخى از كالبدشناسان معتقدند كه اين عضو در زنان ساكن مناطق حاره بزرگتر از كسانى است كه در مناطق معتدله مخصوصا سردسير زندگى مىكنند .\r\nجرجانى در اين زمينه نوشته‌هاى ابن سينا را تقريبا كلمه به كلمه بازگو كرده و اضافه مىكند كه برخى اوقات عنبل بقدرى بزرگ است كه همخوابگى را مشكل مىسازد و اين حالت را نخسان كنيزكى مىنامند . جرجانى در به كار بردن اين اصطلاح راه اغراق نپيموده است زيرا مىبينيم كه بروس هم مىگويد كه عنبل برخى از زنان حبشى « گاهى اوقات چنان بزرگ ، پهن و غير عادى است كه موجب بيزارى مرد از همبسترى با او و حتى مانع انجام اعمال زناشوئى مىگردد » . نكته‌اى كه احتمالا مىتواند با بحث ما بدون رابطه نباشد اين است كه در بسيارى از نوشته‌هاى مورد بحث از زنان حبشى با عنوان عنبلى نام برده شده است .\r\nشرف الدين در كتاب جراحى ايلخانى اظهار مىدارد كه راه علاج اين عارضه جراحى است و نقاشى مينياتورى از اين جراحى عرضه مىكند « 22 » . نكتهء جالب در اين مينياتور اين است كه مىبينيم جراح زن است . او عنبل فوق العاده بزرگ زن بيمار را در دست راست و چاقوى كوچك جراحى را در دست چپ دارد .\r\nيكى ديگر از بيمارىهائى كه درمان آن نياز به جراحى داشت عارضه‌اى است كه پزشكان دورهء صفويه آن را رتق ناميده‌اند . با تعريفى كه جرجانى از اين بيمارى كرده است معلوم مىشود كه منظور اصلى از آن پرده بكارت بدون سوراخ و يا احيانا انسداد عنق الرحم  ( Vagina )  به دلايل مختلف و حتى حالت بسيار نادر فقدان مادرزادى عنق الرحم مىباشد . طبيعى است كه تمام اين حالات پس از رسيدن دختر به سن بلوغ مانع از خروج خون حيض مىشد و تنها راه درمانش هم باز كردن اين راه از طريق جراحى بود .\r\nروش پزشكان دورهء صفويه براى درمان اين بيمارى مشابه طرز كار پزشكان امروزى\r\n\r\n\r\n","description":"","footnote":"\r\n( 22 ) - مينياتور شماره 73 ( مترجم )\r\n","page_name":" 270 ","page_number":292},
  {"content":"\r\n\r\nبود . اگر پرده بكارت بدون سوراخ ، نازك و نزديك به دهانهء فرج قرار داشت ماما اقدام به پاره كردن آن مىكرد ولى اگر در بالا قرار داشت و به اصطلاح پزشكى مدرن قيفى شكل بود و يا ضخامت زيادى داشت آن‌وقت درمان آن بيشتر كار جراح بود تا يك ماماى ساده . اگر پردهء بكارت بالا بود جراح ابتدا با نهايت احتياط با وسيله‌اى شبيه فور سپس آن را مىگرفت . و پائين مىكشيد و در ضمن نهايت دقت را به عمل مىآورد كه با اين كار خود رحم را هم پائين نكشد . آنگاه با كمك چاقوى جراحى آن را مىبريد و برمىداشت . اگر پردهء بكارت ضخيم و بدون سوراخ بود جراح با كمك چاقوى مخصوصى كه دسته بلندى داشت وسط آن را شكاف مىداد و راه خروج خون حيض را باز مىكرد . اگر بستگى مجرا در اثر گوشت زيادى بود جراح آن را از ته مىبريد .\r\nدر يك چنين جراحىهائى اقدامات بعدى اهميت فراوان داشت . پزشك بلافاصله پس از جراحى به محل بريده‌شده مقدارى روغن و شراب گس مىماليد و تمام حفرهء داخل فرج را با آب و عسل شستشو مىداد و سپس روى آن را پانسمان مىكرد و اين پانسمان مىبايست هر سه روز يك بار عوض مىشد . براى آن كه درمان به بهترين وجه خاتمه پيدا كند و زن به يك وضع كاملا طبيعى دست بيابد از وى خواسته مىشد تا در صورت امكان هرچه زودتر اقدام به برقرارى رابطه جنسى بكند .\r\nبيمارى سومى كه درمان آن جز با جراحى امكان‌پذير نبود پيدايش غده در مجراى ادرار و يا در دهانهء فرج بود كه شرف الدين « 23 » مينياتورهائى از طرز جراحى آن‌ها را نيز در كتاب خود آورده است « 24 » .\r\nدر اينجا نيز مشاهده مىكنيم كه جراح زن است و در شرح مربوطه از او به نام طبيبه اسم برده شده است و نشان مىدهد كه در آن ايام ماماهاى زنى وجود داشتند كه داراى تعليمات عاليه پزشكى و تخصص جراحى بودند و جراحىهاى زنان را انجام مىدادند يك چنين زنانى اصلا داراى اسم مخصوص بودند و ايشان را آسيه مىناميدند ولى اين اسم كمتر مورد استفاده قرار مىگرفت .\r\n\r\n\r\n","description":"","footnote":"\r\n( 23 ) - على الياس بن صعابونى ( مترجم )\r\n( 24 ) - مينياتورهاى 101 و 102 ( مترجم )\r\n","page_name":" 271 ","page_number":293},
  {"content":"\r\n\r\n\r\nفصل چهارم كنترل مواليد و سقط جنين\r\nدر ايران آن ايام كه پيوسته دستخوش تاخت و تازهاى فراوان خارجى و قيام‌هاى متعدد داخلى بود و انواع بيمارىهاى كشنده به صورت بومى وجود داشت ، پيدا كردن مردان جوانى كه بتوانند نيازمندىهاى ارتش را برآورده سازند اولين هدف هر پادشاهى محسوب مىگشت و در نتيجه به دنيا آوردن و پرورش پسرهاى سالم از اهميت خاصى برخوردار بود و به اين ترتيب جاى تعجب نيست وقتى مىبينيم كه سلامت زنان باردار و كشف بيمارىهاى ايشان از ابتدائىترين مرحله مورد توجه مخصوص قرار داشت و در تمام كتب و رسالات پزشكى آن دوره به اين موضوع اشاره شده است . در تحت يك چنين شرايطى بود كه در دورهء صفويه كنترل مواليد ، مخصوصا در روستاها ، به هيچ صورتى مطرح نبود .\r\nيكى ديگر از علل خوددارى خانواده‌ها از كنترل مواليد اشتياق ذاتى مردم مشرق زمين به داشتن پسر بود كه هنوز هم در بين ايشان ديده مىشود ، و تا زمانى كه مردى صاحب پسر نشده بود محال بود قدمى در راه پيش‌گيرى از حامله شدن زن‌هاى خود بردارد .\r\nنداشتن پسر موجب مىگرديد كه نسل وى از بين برود .\r\nبه اين ترتيب مىتوان گفت كه چه دولت و چه خانواده‌ها تمايلى به كنترل مواليد و به كار بستن روشى براى اين منظور نداشتند به علاوه حتى در حال حاضر نيز گروهى از متعصبين مذهبى معتقدند كه استفاده از هر نوع وسيله ضد باردارى مغاير با گفته‌هاى قرآن است ولى استنباط من چنين است كه ريشهء اين فكر را بايد در نفوذ برخى عقايد عيسويت در ايران جستجو كرد . اين افراد استدلال مىكنند كه اسلام يك دين طبيعى خدائى و تولد كودك نيز يك رويداد طبيعى و خدائى است و محكوم‌سازى يكى الزاما محكوم ساختن آن ديگرى است و با توسل به آيه « از خداست آنچه كه در آسمان‌ها و زمين است و كافى است كه همه كارهاى خود را به او واگذارند « 1 » » هر نوع عملى را بر خلاف جريانات طبيعى و مغاير خواست خدا مىدانند آن‌ها هم‌چنين آيهء « پس كسى كه به قيامت ايمان ندارد و از هواى نفس خود پيروى كرده است را از آن كه تباهت مىكند بازندارد « 2 » » و آيهء « اى مردم پروردگار خود را بپرستيد كه شما و كسانى را كه پيش از شما بوده‌اند آفريده است شايد رستگار\r\n\r\n\r\n","description":"","footnote":"\r\n( 1 ) -  وَ لِلَّهِ ما فِي السَّماواتِ وَ ما فِي الْأَرْضِ وَ كَفى بِاللَّهِ وَكِيلًا \r\n( 2 ) -  فَلا يَصُدَّنَّكَ عَنْها مَنْ لا يُؤْمِنُ بِها وَ اتَّبَعَ هَواهُ فَتَرْدى \r\n","page_name":" 272 ","page_number":294},
  {"content":"\r\n\r\nشويد « 3 » » را در تائيد نظر خود شاهد مىآورند و بر مبناى اين سه آيه است كه برخى از فقهاى اسلامى با كنترل مواليد مخالفت مىورزند اما اگر بخواهيم بيطرفانه قضاوت كنيم بايد بگوئيم كه اسلام اخذ تصميم دربارهء اين موضوع را به عهده خود مسلمين گذاشته است تا بسته به موقعيت زمان و مكان دربارهء آن تصميم مقتضى اتخاذ كنند . علماى علم اخلاق و فقهاى طراز اول دستورات الهى را به دو دسته تقسيم كرده‌اند اول احكام منصوصه كه نص صريح قرآن و يا دستور پيامبر اسلام است و هيچ مسلمانى مجاز به مخالفت با آن و يا انجام عملى بر خلاف آن نمىباشد . خداوند مىفرمايد « و اهل بهشت اهل جهنم را ندا درمىدهند كه ما آنچه را كه پروردگارتان وعده داده بود برحق يافتيم آيا شما هم آنچه را كه پروردگارتان وعده داده بود بر حق يافتيد ؟ گويند آرى پس اعلام‌كننده‌اى ميان آنان ندا دردهد كه لعنت خدا بر ستمكاران باد » . « 4 » دوم سلسله احكامى كه فقها آن‌ها را احكام غير منصوصه ناميده‌اند و مربوط به مسائل و امورى هستند كه هيچ دستور صريحى دربارهء آن‌ها صادر نشده است و فقط مطالبى به طور مبهم دربارهءشان وجود دارد و به نظر من كنترل مواليد در اين مقوله قرار مىگيرد و مفاهيم و منظور واقعى آيات مورد استناد شامل اين امر نمىشود .\r\nبايد توجه داشت كه مخالفت با كنترل مواليد يك عقيده و نظريهء قرون وسطىاى نيست ولى اين را هم بايد بدانيم كه ميزان استفاده از وسايل ضد باردارى در آن دوره نيز چندان مشخص نبود . به‌هرحال اين را مىدانيم كه مردم در دورهء صفويه جلوگيرى از باردارىهاى ناخواسته را يك عمل خلاف شرع نمىشمردند و اگر عقيده‌اى در اين زمينه ابراز مىگرديد بيشتر جنبهء شخصى داشت .\r\nبرطبق مطالب مندرج در كتب و رسالات پزشكى كاملا مشهود است كه هركس مايل بود مىتوانست از وسايل ضد باردارى استفاده كند و اتفاقا اين كار رواج هم داشت و اين ادعا از آنجا ثابت مىشود كه مىبينيم در كتب پزشكى طرق بسيار زيادى براى جلوگيرى از باردارىهاى ناخواسته ارائه گرديده و روش‌هائى پيشنهاد شده است كه برخى از آن‌ها فوق العاده موثر بوده‌اند . نورمن هيمز « 5 » در مقام مقايسهء قوانين حاكم بر اين كار در بين دو دين مسلمان و مسيحى مىنويسد :\r\n« عقلانىتر بودن بدون چون و چراى قوانين اسلامى از قوانين مسيحى و كاتوليكى كاملا مشهود است » و در جاى ديگر نيز مىگويد : « حقايق موجود مبين اين است كه برخى اطلاعات پزشكى پزشكان قرون وسطى ايران به مراتب پيشرفته‌تر از دانش همكارانشان در عصر حاضر بوده است » .\r\nاز نظر موازين دينى پس از گفته‌هاى قرآن احاديث نقل‌شده از پيامبر واجد اهميت\r\n\r\n\r\n","description":"","footnote":"\r\n( 3 ) -  يا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ وَ الَّذِينَ مِنْ قَبْلِكُمْ لَعَلَّكُمْ تَتَّقُونَ \r\n( 4 ) -  وَ نادى أَصْحابُ الْجَنَّةِ أَصْحابَ النَّارِ أَنْ قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا قالُوا نَعَمْ فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّهِ عَلَى الظَّالِمِينَ \r\n( 5 ) -  Norman Himes \r\n","page_name":" 273 ","page_number":295},
  {"content":"\r\n\r\nمىباشند . برخى از بزرگان علم و دانش اين احاديث را جمع كرده و آن‌ها را ماخذ اعمال مذهبى مسلمانان قرار داده‌اند و در بين اين احاديث برخى دربارهء مسائل جمعيتى است . براى مثال بخارى از قول حضرت محمد ( ص ) حديثى نقل مىكند و مىگويد : « ازدواج كنيد زيرا كسانى كه از اين كار ابا مىورزند از امت من نيستند . » و يا نصيرى نقل مىكند كه :\r\n« با زنانى ازدواج كنيد كه شوهرانشان را دوست داشته باشند و بچگانى براى او بياورند چه من خواهان افزايش امت خود هستم » . در مقابل من به هيچ سنتى برخورد نكرده‌ام كه مشوق كنترل مواليد باشد .\r\nمن اخيرا يكى از اين مجموعه احاديث پزشكى را به انگليس ترجمه كرده‌ام اين كتاب داراى فصلى به نام كنترل مواليد است . جمع‌كنندهء اين احاديث جلال الدين سيوطى است كه در سال 848 در مصر تولد يافت . او در باب نوزدهم از بخش سوم كتاب خود از دو روش كنترل توليد مثل كه پيامبر به آن‌ها اشاراتى كرده است نام مىبرد كه عبارتند از قيله يعنى هم‌بستر شدن با زن شيرده و العزله يعنى خود را عقب كشيدن مرد به هنگام انزال .\r\nبا خواندن تفسيرى كه سيوطى بر احاديث نوشته است آشكار مىگردد كه در صدر اسلام و حتى تا سال‌ها پس از آن در واقع چهار روش براى كنترل مواليد وجود داشته است :\r\nاول زنده بگور كردن نوزادان كه در دورهء جاهليت در بين كفار رواج داشت ولى بعدا در اسلام شديدا منع گرديد و خداوند در قرآن كريم فرمود : « كودكان خود را به خاطر فقر مالى نكشيد . ما روزى ايشان و خود شما را تامين خواهيم كرد پس كشتن ايشان بطور حتم كار اشتباهى است « 6 » » .\r\nروش دوم آميزش با زن شيرده بود و از آنجا كه كودك تا سن دو سالگى شير داده مىشد ميزان اثر اين روش به مدت مزبور محدود مىگشت . پيامبر اين روش را نيز ناروا دانسته و آن را زنده بگور سازى پنهانى كودك ناميده است پيامبر معتقد بود كه اگر زن شيرده با شوهرش همبستر بشود كودكى كه از پستان وى تغذيه مىكند صدمه مىبيند چه رحم بهترين قسمت شير مادر را مىگيرد و پستان‌ها از شير مىافتند .\r\nروش سوم كه ظاهرا خيلى هم رواج داشت اين بود كه مرد درست در لحظهء انزال خود را عقب مىكشيد و در اين مورد حضرت محمد گفته است كه اگر زن با اين عمل موافق باشد انجام آن اشكالى ندارد .\r\nروش چهارم نيز استفاده از دارو بود كه پيامبر هيچ مطلبى درباره آن نگفته است و سيوطى بحث در اطراف آن را به اطبا واگذارده است تا درباره‌اش قلم‌فرسائى كنند .\r\nدر بررسى اين موضوع اولين چيزى كه نظر ما را به خود جلب مىكند اين است كه عملا هيچ كتاب يا رسالهء پزشكى وجود ندارد كه بخشى از نوشتجات خود را به اين امر اختصاص نداده و داروهاى گوناگونى براى استفاده زنان جهت پيش‌گيرى از باردارىهاى ناخواسته توصيه نكرده باشد .\r\n\r\n\r\n","description":"","footnote":"\r\n( 6 ) -  وَ لا تَقْتُلُوا أَوْلادَكُمْ خَشْيَةَ إِمْلاقٍ نَحْنُ نَرْزُقُهُمْ وَ إِيَّاكُمْ إِنَّ قَتْلَهُمْ كانَ خِطْأً كَبِيراً . \r\n","page_name":" 274 ","page_number":296},
  {"content":"\r\n\r\nدر سال‌هاى اول طب اسلامى پزشكان روى علائم بالينى موثر در پيش‌گيرى از حاملگىهاى ناخواسته تاكيد مىكردند اما با گذشت ايام تا فرا رسيدن دورهء صفويه پزشكان روش‌ها و داروهائى ابداع و اختراع كرده بودند كه توسط زنان مورد استفاده قرار مىگرفت .\r\nبايد توجه داشت كه در سال‌هاى اول طب اسلامى اين عمل خيلى اخلاقى تلقى نمىشد براى مثال على بن عباس مجوسى اهوازى متوفى به سال 384 باب هشتم كتاب كاملة الصناعه خود را به اين موضوع اختصاص داده و مىنويسد :\r\n« در مورد داروهاى ضد باردارى فكر نمىكنم نوشتن مطلبى دربارهء آن صحيح باشد زيرا اين احتمال هست كه بدست زنانى بيفتد كه صلاحيت اطلاع از آن را نداشته باشند ولى از سوى ديگر لازم است تا زنانى كه رحم ايشان كوچكتر از اندازهء طبيعى است و يا كسانى كه از مرضى رنج مىبرند و حاملگى برايشان خطرناك است و اگر حامله بشوند ممكن است جان خود را از دست بدهند به آن آگاهى پيدا كنند .\r\nجز در موارد مذكور اطبا بايد مطلقا از قرار دادن داروهاى ضد باردارى در دسترس زنان خوددارى كنند و از اضافه كردن بر مواد موثر آن‌ها احتراز جويند و از آن‌ها براى سقط جنين استفاده نكنند مگر در مورد زنانى كه واقعا به آن نياز دارند و مورد اعتماد كامل مىباشند » .\r\nپنجاه سال پس از على بن عباس مجوسى اهوازى ابن سينا به شرح روش‌هاى جلوگيرى از باردارىهاى ناخواسته پرداخته ولى هيچ مطلبى دربارهء اين كه يك چنين مطالبى نبايد نوشته شوند بيان نداشته است . او در مورد داروهائى كه مىتوان براى پيشگيرى از حاملگىهاى ناخواسته خورد مصرف مقدار زيادى شيرهء ريحان شيرين را توصيه مىكند ولى به طور كلى به مفيد بودن داروهاى خوردنى چندان اعتقادى نشان نمىدهد .\r\nجرجانى متوفى به سال 534 فقط به تكرار گفته‌هاى ابن سينا پرداخته و مطلب تازه‌اى به آن اضافه نكرده است . ابن الجامع نيز در تقريبا همان ايام در كتاب خود به نام ارشاد كه در مصر آن را تاليف كرده گفته عجيبى دارد و اظهار مىدارد كه اگر زنى با شكم خالى لوبيا بخورد و با مردى همبستر بشود حامله نمىشود .\r\nبا گذشت ايام و فرا رسيدن قرن يازدهم اخلاق در امور جنسى تنزل زيادى پيدا كرد به نحوى كه ما مىتوانيم بازتاب آن را در افزايش نوشتجات عاشقانه و يا كتب پزشكى مربوط به آن دوره ببينيم . اينك ديگر به ندرت مىتوان مطلبى دربارهء امكان سوء استفاده از داروهاى ضد باردارى در كتب و رسالات پزشكى مشاهده كرد و در نتيجه خيلى جالب است وقتى مىبينيم كه محمد مهدى بن على تقى در باب مربوط به داروها در كتاب زاد المسافرين خود به شرح داروى پيشگرى مىپردازد كه آن را از اختراعات خود مىداند و توصيه مىكند كه از آن به هيچ صورتى نبايد استفاده كرد مگر به هنگامى كه زن در حال مسافرت باشد و يا مرد بخواهد با كنيزى همبستر بشود .\r\nبهاء الدوله متوفى به سال 912 در كتاب خلاصة التجارب خود به شرح نشانه‌هاى بالينى بيمارىهائى كه پيشگيرى از حاملگى را ايجاب مىنمايند پرداخته و سپس قدمى فراتر از ديگر\r\n\r\n","description":"","footnote":"","page_name":" 275 ","page_number":297},
  {"content":"\r\n\r\nنويسندگان برداشته و دقيقا شرح مىدهد كه اگر دستوراتى را كه براى پيشگيرى از حامله شدن داده است موثر واقع نشد چه بايد كرد . او مىگويد : « استفاده از دارو اعم از اين كه به صورت داخلى يا خارجى مصرف بشوند هميشه موثر است و اضافه مىكند كه استفاده از لباس‌هاى گرم و پرهيز از غذاهاى غابض ، تلخ و يا سرد روش بسيار موثرى است و مخصوصا بايد از خوردن هندوانه و هلو خوددارى كرد و در عوض هر قدر مىشود ، تخم‌مرغ ، پياز ، آش ، تره فرنگى ، پنيرك ، زعفران ، دم حيوانات و گوشت ران جوجه خورد . به علاوه بايد به ورزش‌هاى سخت پرداخت به صورت‌هاى مختلف با شوهر همبستر شد و زياد خنديد .\r\nدر تحفة المومنين كه به سال 1110 نوشته شده است دستورات مربوط به جلوگيرى از باردارىهاى ناخواسته و توصيه‌هاى مربوط به درمان نازائىها به شدت با يكديگر مخلوط است براى مثال جملاتى نظير براى حاملگى فورى اگر پنير مايه خرگوش صحرائى و پشكل او به ميزان مساوى با عسل مخلوط و سه روز و سه شب پشت سر هم به صورت شياف مصرف گردد و سپس يك مثقال گرد عاج خورده شود زن فورا حامله مىشود و اين چيزى است كه تجربه شده است و همين نتيجه را مىتوان از مصرف ادرار شتر ، عسل و شراب گرفت در عوض اگر زنى هر ماه مقدار زيادى ادرار شتر بنوشد حامله نمىشود و همين نتيجه از خوردن پشكل الاغى كه در ادرار زن خيسانده شده باشد به دست مىآيد ، نويسنده در جاى ديگر اظهار مىدارد كه اگر زنى به جاى شير شتر از شير قوچ استفاده كند براى هميشه عقيم مىشود .\r\nبا بررسى مطالبى كه در دورهء صفويه در اين باره نوشته شده است معلوم مىگردد كه روش‌هاى مورد استفاده به چهار گروه تقسيم مىشدند : اول داروهاى خوردنى كه مانع حاملگى مىگرديدند . با وجود آن كه از قديم الايام برخى داروها داراى يك چنين خاصيتى دانسته مىشدند ولى اين ابن بيطار بود كه با درخشش خود در حدود سال‌هاى 648 آن‌ها را رايج ساخت و عملا مورد استفاده قرار داد . ابن بيطار همان قدر به داروهاى ضد باردارى خوردنى علاقه نشان مىداد كه ابن سينا به آن‌ها شك و ترديد داشت در بين داروهائى كه ابن بيطار تجويز كرده است پنير مايه ، سداب ، كف ، تاجريزى ، كيميا و شبدر ديده مىشود .\r\nپنير مايه را حنين بن اسحق و جوهانيتوس نيز تجويز كرده و مىنويسند : « اگر زنى در حين قاعدگى ماهيانه خود سه روز متوالى پنير مايه خرگوش نرى را بخورد تا قاعدگى بعدى حامله نخواهد شد » با توجه به نوشتجات موجود چنين معلوم مىشود كه استفاده از اين ماده بسيار رايج بود و نويسندگان دوره صفوى نيز آن را مكررا يادآورى كرده‌اند . ابن بيطار پنير مايه گوزن را نيز موثر مىدانست معتقد بود كه اگر آن را با كره مخلوط كرده به صورت شياف به كار ببرند نتيجه معكوس مىدهد و موجب تسريع حاملگى مىگردد .\r\nدوم داروهائى كه محلا روى فرج ، داخل آن و يا روى ذكر مرد به كار برده مىشدند و اين روش خيلى بيشتر از روش داروهاى خوردنى توسط پزشكان و نويسندگان رسالات و كتب پزشكى توصيه شده است زيرا در اغلب موارد به صورت يك مانع فيزيكى در رسيدن اسپرم مرد به رحم زن عمل مىكردند البته انواعى از اين داروها داراى تاثير شيميائى بودند . على بن عباس مجوسى اهوازى به جانبدارى از اين روش مىپردازد و هر دو نوع آن را توصيه مىكند .\r\nاو مىنويسد :\r\n\r\n","description":"","footnote":"","page_name":" 276 ","page_number":298},
  {"content":"\r\n\r\nاگر زنى به هنگام همبسترى با مرد نمك سنگ به داخل فرج خود بگذارد حامله نخواهد شد هم‌چنانكه اگر مرد را وادار كند تا رجوليت خود را قبل از همبسترى به اين ماده يا قطران آغشته كند حاملگى صورت نخواهد گرفت . به همين ترتيب اگر زن قبل از هم‌آغوشى و يا بلافاصله پس از آن شكوفه و يا تخم كلم و يا عرق سداب به فرج خود فرو كند آبستن نمىشود كما اين كه گذاردن قدرى مايه پنير و يا برگ و يا ميوه بيد مجنون به داخل فرج به هنگام هم‌آغوشى مانع حاملگى مىگردد » .\r\nابن سينا به كار بردن شيافى ساخته شده از حنظل ، مغز نيشكر ، مهر گياه ، گوگرد ، سقمونيا و تخم كلم را كه با قطران خمير شده باشند توصيه مىكند . در الجامع توصيه شده است كه براى خمير كردن معجون فوق بهتر است از تپاله گاو استفاده بشود و ماليدن آب پياز به رجوليت مرد نيز توصيه شده است .\r\nدر دورهء صفويه تعداد فوق العاده زيادى دارو به عنوان داروهاى ضد باردارى مورد استفاده قرار مىگرفت كه پفاف « 7 » همه آن‌ها را بازگو كرده است و در بين آن‌ها گياهان معمولى از قبيل گل اشرفى ، زنبق ، پنجه مريم ، جنيتانا ( كوشاد ) ، زرآوند ، زعفران ، و بسيارى انواع ديگر ديده مىشود .\r\nيك چنين مواد و داروهائى را يا مىخوردند و يا به صورت شياف مهبلى به كار مىبردند و حتى برخى از انواع آن را تا داخل رحم خود فرو مىكردند و در اين حالت معمولا آن را در يك قطعه پارچه پشمى آغشته به يك مادهء محرك مىپيچيدند و پس از هم‌آغوشى آن را خارج مىساختند پزشكان دورهء صفويه حتى به روش استفاده از دود نيز اعتقاد داشتند و غياث بن محمد كه يكى از پزشكان اصفهانى بود در بين روش‌هائى كه توصيه مىكند استفاده از دود گوگرد كه مىبايست به داخل رحم دميده مىشد را نيز يادآورى مىكند .\r\nبسيارى از اين روش‌ها و مواد كه به كار برده مىشدند جنبهء سنتى داشتند . پرفسورث - اسنوك هورگرونج « 8 » در كتاب خود به نام « مكه در اواخر قرن نوزدهم » چنين مىنويسد :\r\n« قرص‌هاى ضد باردارى در مكه خواهان فراوان دارد ، انواع قرص‌ها و شياف‌ها به متقاضيان زن فروخته مىشود كه بايد آن‌ها را در مجراى ادرار خود فرو كنند ولى اغلب اوقات خود ماماها آن‌ها را در داخل فرج زنان قرار مىدهند و به موفقيت در كار خود به قدرى اطمينان دارند كه شرط مىبندند اگر زن حامله گرديد پولش را مسترد بدارند ، هر يك از اين ماماها داروئى خاص خود دارد كه طرز ساختن و تركيبات آن از اسرار شخصى او محسوب مىشود و فقط كنيزانش از آن اطلاع دارند » .\r\nنويسنده اضافه مىكند كه ماماها ادعا مىكنند كه مىتوانند داروهائى تجويز كنند كه تا يكى دو سال و حتى تمام عمر مانع باردارى زن بشود . داروهاى ضد باردارى موقتى را تصبيره مىناميدند و اگر زنى براى هميشه قدرت باردارى خود را از دست مىداد زن - استر ناميده مىشد .\r\n\r\n\r\n","description":"","footnote":"\r\n( 7 ) -  Pfaff \r\n( 8 ) -  C . Snouk Hurgronje \r\n","page_name":" 277 ","page_number":299},
  {"content":"\r\n\r\nآغاز دورهء صفويه مصادف با رواج ناگهانى و شديد خرافات بود كه بالطبع روى علم طبابت نيز اثر گذاشت و توجه عده‌اى از پزشكان از امور علمى به درمان از طريق طلسم و دعا و جادو معطوف گرديد و به اين ترتيب بود كه شيوه سومى هم براى پيش‌گيرى از باردارىهاى ناخواسته به وجود آمد .\r\nبنيانگذار اين روش را نيز بايد ابن بيطار دانست . او سال‌ها قبل از روى كار آمدن صفويه گفته بود كه « اگر دندان بچه و يا دانه برخى از گياهان به بازوى چپ زن بسته بشود مانع حاملگى ناخواسته او مىشود » او هم‌چنين معتقد بود كه اگر زنى ادرار خود را با ادرار گرگ مخلوط كند و بعد آن را به خود بمالد آبستن نمىشود و يا اين كه مىتواند بيضهء راست گرگى را خشك كرده خوب بكوبد و با روغن مخلوط كند و بعد آن را روى پارچه‌اى پشمين ماليده به داخل فرج خود بگذارد به عقيدهء او ماليدن مخلوطى از ادرار زن و گرگ مانع حاملگى و به كار بردن گرد بيضه گرگ نه تنها مانع حاملگى بلكه مانع ابتلاى زن به هر نوع بيمارى آميزشى مىگردد و قرار دادن مدفوع فيل آميخته به عسل در داخل مهبل موجب نازائى دائمى مىشود . من فكر مىكنم كه اين موضوع از اعتقادات مصريان باستان است و آن را بيشتر بايد نوعى مسدودكنندهء مجراى تناسلى به حساب آورد تا يك عقيدهء خرافى ولى البته ادعاى سترون شدن دائمى زن بلاشك نوعى عقيدهء خرافى است .\r\nداود الانتاكى متوفى به سال 1007 در اين زمينه راه اغراق مىپيمايد و روش‌هاى پيشگيرى از باردارى را به حد اكثر اثر خود مىرساند . او به شياف‌ها و مسدودكننده‌هائى كه نويسندگان قبلى به عنوان داروها و يا وسايل طلسم‌كننده نام برده بودند استفاده از انواع كلمات ، حروف و اعداد را هم اضافه مىكند و در كتاب خود به نام تذكره مىنويسد :\r\n« براى پيشگيرى از باردارىهاى ناخواسته مرد بايد جادوى ذيل را روى كاغذى بنويسد و بعد آن را به گردن زن بياويزد اين كار مانع از حاملگى زن مىگردد » و پس از آن دو صفحه تمام را به نوشتن كلمات ، حروف و اعداد جادوئى اختصاص داده است .\r\nبالاخره روش چهارم انواع حركاتى بود كه مىبايست به بدن داده مىشد تا مانع حاملگى زن مىگرديد و آخرين روش پيشگيرى از حاملگىهاى ناخواسته محسوب مىگشت و منظور از انجام آن بيرون ريخته شدن نطفه مرد از اندام تناسلى زن در اسرع وقت بود . براى حصول به يك چنين نتيجه‌اى طرفين مىبايد بلافاصله پس از انزال از يكديگر جدا بشوند و زن بلافاصله بلند شده شروع به پريدن و جست زدن بكند ابن سينا مىگويد « جست زدن به عقب موجب بيرون ريخته شدن نطفه مرد مىگردد درحالىكه جست زدن به جلو موجب دخول بيشتر آن به رحم مىشود يك كار مفيد ديگر اين است كه زن را وادار به عطسه بكنند » .\r\nبرطبق برخى شواهد موجود پزشكان ايرانى به وجود « دورهء مطمئن » در بين دو قاعدگى زن براى همبسترى با او واقف بودند زيرا مىبينيم كه كرم الدين در كتاب طب النبى خود از قول ابو نعيم به ذكر حديثى مىپردازد و مىگويد « پيامبر اسلام به حضرت على فرمود در وسط ماه با زنان خود همبستر نشو زيرا در اين موقع معمولا شيطان حضور دارد » و ابن سينا نيز جمله‌اى دارد كه نشان مىدهد او نيز به اين حقيقت واقف بوده است او مىگويد : « پزشك\r\n\r\n","description":"","footnote":"","page_name":" 278 ","page_number":300},
  {"content":"\r\n\r\nبايد ترتيبى بدهد كه بين نطفهء مرد و زن جدائى بيفتد و موجب بشود كه آن دو سريعا از يكديگر جدا شوند » .\r\nاگر كليهء اقداماتى كه براى جلوگيرى از باردارى ناخواسته به عمل مىآمد بىنتيجه مىماند و لازم بود كه زن بچه‌دار نشود چاره‌اى جز سقط جنين و يا از بين بردن نوزاد باقى نمىماند . روش اخير چندان در ايران رواج نداشت ولى در دورهء صفويه گهگاه در دربار از آن استفاده مىشد . شاردن مىنويسد « شاه عباس دوم كه مىخواست خواهر خود را به علت نافرمانى كه كرده بود مورد تنبيه قرار دهد او را به عقد يك ملاى اصفهانى درآورد و اين دختر صاحب دو فرزند گرديد ولى شاه مانع از آن شد كه خواهرش به آن‌ها شير بدهد و اين كارى بود كه براى كشتن نوزادانى كه از خانواده شاهى بودند و شاه تمايلى به زنده ماندنشان نداشت انجام مىدادند » .\r\nاينك در تقريبا سراسر جهان متمدن عقيده بر اين است كه تا كاملا لازم نباشد نبايد جنينى سقط بشود و پزشكان مخصوصا سوگند ياد مىكنند كه از دست زدن به يك چنين كارى خوددارى كنند و به اين ترتيب شايد به‌توان گفت كه يكى از معيارهاى سنجش تمدن يك ملت تعداد سقط جنين‌هاى غير قانونى در آن است . در ايران باستان و در دوره‌اى كه دين زردشتى در حد اعلاى اعتلاى خود بود سقط جنين يك عمل ممنوع و مذبوم محسوب مىشد . در ونديداد آمده است كه : « اگر مردى با دوشيزه‌اى همبستر بشود . . . . و او از وى حامله بگردد و بگويد كه من از تو حامله شده‌ام و او جواب بدهد كه به نزد پيرزنى برو تا داروئى به تو بدهد كه آن را سقط كنى و دختر به نزد پيرزن برود و از او داروئى بخواهد تا جنين خود را سقط كند و پيرزن قدرى بنگ ، يا غنا ، يا شتا و يا داروى ديگرى كه موجب سقط جنين مىگردند در اختيار او بگذارد ( و مرد بگويد ) بگذار تا اين ثمره از بين برود و زن اين ثمره را به هلاكت برساند گناه از آن هر سه نفر است مرد ، زن و پيرزن » .\r\nمادها نيز كسانى را كه اقدام به سقط جنين مىكردند تنبيه مىنمودند .\r\nما بازتاب اين قوانين باستانى ايران را در مقررات مذهبى اسلام نيز مشاهده مىكنيم ولى در اينجا مسئله حد و خونبها مطرح مىشود و الهيون و فقها مطالب مختلفى در تفسير دستورات موجود بيان داشته‌اند .\r\nفقها مصرند كه اقدام كنندگان به سقط جنين بايد مجازات بشوند و عقيدهء خود را مبتنى بر اين آيه قرآن مجيد مىدانند كه مىفرمايد : « و بىگمان ما انسان را از گل برگزيده آفريديم سپس او را نطفه‌اى ساختيم و در جايگاهى استوار قرار داديم سپس نطفه را به صورت خون بسته و خون بسته را به صورت گوشت پاره و گوشت پاره را به صورت استخوان نموديم پس از آن استخوان‌ها را با گوشت پوشانديم آنگاه او را آفرينشى ديگر داديم ( يعنى روح در آن دميديم ) پس بزرگوار است خدائى كه بهترين آفريننده است » « 9 » . فقها معتقدند كه اين\r\n\r\n\r\n","description":"","footnote":"\r\n( 9 ) -    وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ ثُمَّ جَعَلْناهُ نُطْفَةً فِي قَرارٍ مَكِينٍ ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ    ( سوره مومنون از آيه 11 تا 13 )\r\n","page_name":" 279 ","page_number":301},
  {"content":"\r\n\r\nآيه نظر ايشان را كه مىگويند جوهر حيات ، لختهء خون و گوشت بدن همه توسط خداوند به وجود مىآيد و هيچ انسانى حق منهدم كردن آن‌ها را ندارد تائيد مىكند .\r\nاز نظر كلى نظر فقها متوجه كسانى است كه زن باردارى را بدون اين كه خودش خواسته و يا متوجه باشد وادار به سقط جنين مىكنند ولى طبيعى است كه در برخى از مواقع مادر عالما عامدا اقدام به سقط جنين خود مىكند و در اين مورد ابو محمد غانم بغدادى در كتاب مجمع الضامنات مىگويد : « اگر زنى جنين خود را سقط كند كسى كه موجب اين جنايت شده است بايد خونبهاى آن را بپردازد و اگر چنين شخصى براى كار خطائى كه از زن سر زده است وجود ندارد خونبها بايد از اموال خود زن و طى يك سال پرداخت گردد و اين پول بايد به كسى پرداخت بشود كه اگر كودك به دنيا مىآمد از او ارث مىبرد ولى اگر زن اقدام به سقط جنين نكند و جنين خودش سقط بشود هيچ گناهى متوجه زن نيست » .\r\nيكى ديگر از فقها به نام مقدسى نيز مىگويد : « اگر زنى آزاد با خوردن دارو و يا انجام عمل ديگرى جنين خود را بدون اطلاع و رضايت شوهرش سقط كند بايد خونبها بپردازد زيرا هيچ‌كس محق به كشتن كسى نيست » بيانات اين فقيه نشان مىدهد كه از نظر او بين سقط جنين قانونى و غير قانونى تفاوت وجود دارد .\r\nبه اين ترتيب مىبينيم كه در كشورهاى اسلامى سقطجنين هرگز يك عمل كاملا اخلاقى به حساب نمىآمد ولى در عين حال يك جنايت نيز محسوب نمىشد و اين موضوعى است كه با گذشت ايام نيز به ثبوت مىرسد و ما مىبينيم كه در طول تاريخ هر قدر اخلاقيات بيشتر اهميت خود را از دست مىدهند تعداد سقط جنين‌ها هم افزايش پيدا مىكنند در زمان حكومت خلفا كه مقررات مذهبى با شدت و تعصب به موقع اجرا گذارده مىشد سقط جنين فوق العاده به ندرت صورت مىگرفت در نتيجه پزشكان نيز توجه زيادى به آن مبذول نمىداشتند و مطالب زيادى در اين باره ننوشته‌اند و ما نمىدانيم كه روش كار ايشان چگونه بوده است .\r\nبا برچيده شدن بساط خلفا تغييرات شگرفى در اعتقادات مذهبى مسلمانان پيدا شد و تعبيرات فراوانى از احكام و مقررات مذهبى به عمل آمد كه در نتيجهء آن تعصبات مذهبى و اخلاقيات مفهوم سابق خود را از دست داد تا جائى كه مىبينيم در دورهء صفويه پزشكان هيچ اشكالى در اين نمىديدند كه راجع به سقط جنين مطالب لازم را به رشتهء تحرير دربياورند و يا در صورت لزوم دست به انجام اين كار بزنند و در كتب و رسالات پزشكى خويش روش عمل و داروهائى را كه مىتوانستند جنين‌هاى ناخواسته را ساقط كنند شرح مىدهند . شكى نيست كه سقط جنين‌ها معمولا بدست ماماها صورت مىگرفت و پزشكان طراز اول نيز يا با اين كار مخالفتى نداشتند و يا مخالفتشان چندان جدى نبود .\r\nدر آن ايام عقيدهء عمومى بر اين بود كه « حاملگى براى تامين سلامت زن ضرورت دارد كما اينكه در ماديان نيز چنين است » ولى در عين حال اعتقاد داشتند كه استفاده از اين امكان براى بهبودى حال زن حد و مرزى دارد و حد اكثر تعداد كودكانى كه يك زن مىبايست براى حفظ سلامتى خود به دنيا بياورد دوازده عدد است و زائد بر اين تعداد به جاى\r\n\r\n","description":"","footnote":"","page_name":" 280 ","page_number":302},
  {"content":"\r\n\r\nآن كه مفيد باشد زيان‌آور خواهد بود و اين تنها توجيه علمى بود كه عامه مردم از لزوم سقط جنين به عمل مىآوردند .\r\nگاهى اوقات سقط جنين به علت حسادت‌هاى زنانه صورت مىگرفت شاردن مىنويسد :\r\n« از آنجا كه همبستر شدن با زن حامله جايز شمرده نمىشود اگر زنى حامله بشود براى آن كه مانع از رفتن شوهرش به نزد زن ديگرى بشود اقدام به سقط جنين مىكند » .\r\nدر ساير ادوار عللى به مراتب مهمتر از اين‌ها سقط جنين را ايجاب مىكرد تاورنيه « 10 » به هنگام شرح حال دربار امپراطوران مغول مىنويسد : « از آنجا كه رسم بر اين است كه پسر اول امپراطور جانشين و وليعهد او مىگردد و لو اينكه مادرش از كنيزان باشد به محض آن كه شاهزاده خانم‌هاى حرمسرا پى مىبردند يكى از ايشان حامله است از تمام امكانات خويش براى از بين بردن جنين او استفاده مىكردند مثلا در سال 1666 « 11 » جراح دربار چا است « 12 » خان پاتنا « 13 » به من گفت كه زن اول چا - است خان لااقل موجب سقط جنين هشت نفر از زن‌هاى ديگر خان شده است زيرا به هيچ عنوان نمىتواند وجود بچه‌هاى هووهاى خويش را تحمل كند » .\r\nدر تركيه ( در اينجا يك بار ديگر روى وجود رابطهء بسيار نزديك پزشكى بين تركيه و ايران دورهء صفويه تاكيد مىكنم ) سقط جنين عامدانه بسيار رايج بود . اوپنهايم « 14 » در نوشتجات خود كه مربوط به 150 سال قبل است مىگويد : « در تركيه سقط جنين آزاد بوده و اقدام به آن تا ماه پنجم حاملگى مجاز مىباشد زيرا مسلمانان معتقدند كه جنين تا اين سن فاقد روح و زندگى است . زنان شوهردار اغلب آشكارا به تهيهء داروهاى سقط جنين مىپردازند و از اين بابت احساس شرمسارى نمىكنند . شوهران نيز جانبدار سقط جنين همسرانشان مىباشند زيرا به اين ترتيب نان‌خور زيادى پيدا نمىكنند . زنان اغلب به اين دليل اقدام به سقط جنين مىكنند كه مىپندارند وضع حمل به زيبائى ايشان لطمه مىزند علاوه بر اين مردى كه يكى از كنيزان خود را حامله مىسازد نيز او را وادار به سقط جنين مىكند » .\r\nاوپنهايم معتقد است كه علت رواج عقايد خاص در سقط جنين را بايد در تفسيرهاى خاصى دانست كه برخى از فقها از مطالب قرآن كريم به عمل مىآوردند . اين فقها بر سر تاريخى كه جنين از آن پس انسان كامل شمرده مىشود باهم اختلاف دارند . حنفىها معتقدند كه جنين از زمانى كه بتوان برخى از اندام‌هاى بدن او را تشخيص داد يك موجود كامل محسوب مىگردد ولى تا آن زمان يك « ما دون بشر » است شافعى هم مىگويد جنين را تا زمانى كه تا حدودى شكل نگرفته باشد نمىتوان بچه دانست اما مالك معتقد است كه به محض تبديل نطفه به گوشت جنين انسان شمرده مىشود .\r\n\r\n\r\n","description":"","footnote":"\r\n( 10 ) -  Tavernier \r\n( 11 ) - سال 1076 هجرى قمرى\r\n( 12 ) -  Cha - Est \r\n( 13 ) -  Patna \r\n( 14 ) -  Oppenhiem \r\n","page_name":" 281 ","page_number":303},
  {"content":"\r\n\r\nيك نظريهء ديگر نيز اين بود كه جنين « تا زمانى كه تغذيه نكرده است » انسان واقعى شمرده نمىشود چه فقط پس از اين رويداد است كه مىتوان به وجود حيات در وى اطمينان پيدا كرد . مقدسى در كتاب المقنع مىگويد كه اين رويداد در ماه چهارم حاملگى به وقوع مىپيوندد .\r\nاين ارقام بدون شك مبتنى بر كشفيات پزشكى و تلفيق آن با گفتارهاى مذهبى است ابن سينا گفته است كه جنين پسر سى روز پس از همبسترى شكل مىگيرد عقيده عمومى بر اين بود كه حركت جنين پس از گذشتن دو برابر مدتى كه از پيدايش آن مىگذشت احساس مىگردد به اين ترتيب به نظر ابن سينا حركت جنين بايد شصت روز پس از فرم گرفتن آن احساس بشود و در نتيجه سقط جنين به هر دليلى كه مىخواست باشد تا ابتداى ماه سوم حاملگى از نظر ابن سينا بلامانع بوده است چه به نظر او تا آن موقع ماهيت جنين بيش از آن كه انسانى باشد غده‌اى بود بدون اينكه واجد حيات باشد و يا آن كه بتوان به تكامل آن به صورت يك موجود انسانى اطمينان داشت پس از اين مدت ابن سينا معتقد بود كه براى اقدام به سقط جنين مىبايست دليل پزشكى وجود داشته باشد .\r\nاز سوى ديگر مىبينيم كه جرجانى با اين نظريه موافقت ندارد و معتقد است كه پيدايش اندام‌هاى مختلف در جنين لااقل 36 روز و به احتمال زياد 40 تا 45 روز وقت مىخواهد به اين ترتيب حركت جنين پس از 72 تا 90 روز احساس مىشود و بر اين قياس سقط جنين تا يك‌صد و هشتمين روز حاملگى مىتواند مجاز باشد . اگر حركت جنين را معيار انسانى شدن و احراز حق حيات براى آن بدانيم از نظر جرجانى سقط جنين تا آخر ماه چهارم بلامانع است .\r\nبه‌هرحال اگر تصميم به سقط جنين گرفته مىشد ابتداء از دارو استفاده به عمل مىآمد و اگر دارو موثر واقع نمىگرديد دست به عمل جراحى زده مىشد . ابن سينا از وسيلهء خاصى نام مىبرد كه با كمك آن دهانه رحم باز مىشد و سپس وسيلهء سقط جنين به كار برده مىشد اما بهاء الدوله جريان عمل را با دقت بيشترى شرح مىدهد و مىنويسد :\r\nميلى يا چوبى سخت همچو ميلى تراشيده بتخصيص از بيخ خيارى قدرى در رحم فرستد و يكسر آن را بريسمانى بر ران بسته دارد تا به بالا نرود و اكثر اوقات روز آن را همچنان بگذارد و مبالغه و تعجيل و دفع بيشتر ميل و غيره نكند و برون آن بسازد و يك دو هفته برين نهج مىگذارند تا حيض اندك آمدن گيرد و به آهستگى تمام بگشايد و پاك شود « 15 » .\r\nبهاء الدوله اضافه مىكند كه برخىها از كاغذى كه محكم لوله شده و دورش نخ ابريشم پيچيده شده است استفاده مىكنند . اين كاغذ را در آب زنجبيل خيس كرده و سپس در آفتاب قرار مىدهند تا خشك بشود و بعد آن را به داخل رحم خود فرو مىكنند و اگر اين كار موثر واقع نشود آن را درمىآورند و لوله كاغذ ديگرى را كه به همان ترتيب تهيه شده بود به كار مىبرند و اين كار را آن‌قدر تكرار مىكنند تا خونريزى شروع بشود .\r\n\r\n\r\n","description":"","footnote":"\r\n( 15 ) - خلاصة التجارب ، نسخهء خطى كتابخانهء مجلس شوراى ملى\r\n","page_name":" 282 ","page_number":304},
  {"content":"\r\n\r\nبهاء الدوله اظهار مىدارد كه « اين روش هيچ نوع خطرى ندارد زيرا و لو فرض كه لوله كاغذى بالا برود و در رحم زن مفقود بشود و زن نتواند آن را بيرون بكشد خيلى زود نرم شده و خود به خود بيرون مىآيد » و اضافه مىكند كه : « روشى بهتر از اين وجود ندارد » .\r\nدر مطالب پزشكى مربوط به اين موضوع نيز ما به برخى مطالب كه در تائيد اثر نيروهاى ماوراء الطبيعه هستند برمىخوريم . در يك جا نوشته شده است كه بهترين وسيله براى سقط جنين جوشانده‌اى است از شيرهء ريشه مارچوبه و روناس كه بايد در پياله‌اى كه آياتى چند از قرآن مجيد بر آن نوشته شده است ريخته و نوشيده شود . آيات قرآن بايد در ته ظرف نوشته شده باشد .\r\nاز آنجا كه اين موضوع به كلى خارج از بحث ماست بيش از اين مطلبى درباره‌اش نمىنويسم .\r\n\r\n","description":"","footnote":"","page_name":" 283 ","page_number":305},
  {"content":"\r\n\r\n\r\nفصل پنجم نازائى\r\nشيخ عمر بن محمد نفسوى در كتاب خود به نام روضة الرياحين در جائى تحت عنوان « توضيحى بر رحم ، زنان نازا و درمان نازائى » مطالب خود را با اين جملات دقيق شروع مىكند :\r\n« پس بدان اى وزير كه اطباى حاذق در بحر دشوارىهاى امر مستغرق گشته و به كمتر علمى وقوف يافته‌اند هريك از نظرگاه خويش به آن نگريسته‌اند و پايان مطلب در تاريكى مانده است » .\r\nو ما مىدانيم كه اينك نيز دليل نازائى اين زن يا آن زن هنوز بر پزشكان و متخصصين طب زنان چنان كه بايد و شايد روشن نشده است .\r\nدر مورد اين مسئله وقوف و اعتقاد پزشكان دورهء صفويه به اين حقيقت كه در به وجود آمدن كودك نقش مرد و زن مساوى است نبايد از نظر دور نگاهداشته شود و اين موضوعى است كه پزشكان ايرانى از قديم الايام به آن مومن بودند و بر مبناى آن رشته خاصى از پزشكى را تحت عنوان « علم الباء » بنيان گذارده‌اند و من در كتاب تاريخ پزشكى ايران « 1 » ذكرى از آن به ميان آورده‌ام و آلن هول والتون « 2 » در تفسير خود بر كتاب روضة الرياحين مفصلا راجع به آن گفتگو كرده است .\r\nاما به هر تقدير در كتب و رسالات مربوط به اين علم نقش مرد در توليد مثل خيلى بيشتر مورد بحث قرار گرفته است و در نتيجه با كمال تاسف از نظر علت نازائى زنان من نمىتوانم چندان از آن‌ها بهره‌گيرى كنم .\r\nاگر بخواهيم بحثمان درباره نازائى كامل باشد قبل از هر چيز لازم است چند كلمه‌اى راجع به مواد به وجود آورندهء جنين مطلب بنويسيم . در دورهء صفويه عقيده عمومى بر اين بود كه مرد و زن مشتركا داراى منى و نطفه هستند ، و وقتى اين دو نطفه به هم مىرسند مىبندند زيرا منى مرد موجب دلمه شدن منى زن مىگردد و در اين حالت مخلوط منىها به صورت مايه پنيرى است كه به تدريج مىبندد و سفت مىشود . اين فعل و انفعالات « مرحله اول جنين » است .\r\n\r\n\r\n","description":"","footnote":"\r\n( 1 ) - اين كتاب توسط مترجم همين كتاب به فارسى برگردانده شده است .\r\n( 2 ) -  Alen Hull Walton \r\n","page_name":" 284 ","page_number":306},
  {"content":"\r\n\r\nبايد به خاطر داشت كه تا سال 1837 ميلادى ( 1243 هجرى قمرى ) هنوز تعريف صحيحى از تخمك زن به عمل نيامده بود و تا 1873 ميلادى ( 1290 هجرى قمرى ) نحوهء ورود اسپرماتوزوئيد به داخل تخمك ديده و كشف نشده بود و در نتيجه معلومات پزشكان دورهء صفويه صرفا بر مبناى تصور و تعقل بود آن‌ها معتقد بودند كه نقش مرد و زن در توليد مثل مشابه و مساوى هم است . به اين ترتيب ، همان‌طور كه در فصل سوم از اين بخش گفته شد ، قسمت‌هاى داخلى اندام توليد مثل زنان در اغلب موارد اسمى مشابه اندام قرينه خود در مردها داشت و عمل و فعاليتى مشابه آن برايشان قائل بودند .\r\nبطور كلى چنين مىپنداشتند كه تخمدان‌ها و بيضه‌ها ( كه آن‌ها را متشابها خايه مىناميدند ) محل جمع شدن منى مىباشند و مجراى فلوپيوس و مجراى بيضه‌ها « 3 » ( كه آن‌ها را متشابها اويهء منى مىگفتند ) براى رساندن منىها به محل لقاح مىباشند ، و هم‌چنانكه منى مرد از طريق مجراى بيضه‌ها خارج مىشود منى زن نيز از طريق لوله ارتباطى بين تخمدان‌ها و رحم از تخمدان‌ها بيرون مىآيد و در اينجا يعنى در رحم . با منى مرد لقاح و امتزاج پيدا مىكند .\r\nمنصورى در كتاب تشريح خود منى مرد را بطور كلى مايعى سفيد ، چسبناك و غليظ شبيه به خمير مايه توصيف كرده است كه بسته به مزاج آلت تناسلى زن تا حدى تغيير ماهيت مىدهد به اين معنى كه اگر مزاج عنق الرحم  ( Vagina )  گرم باشد منى مرد زرد رنگ و اگر مزاج آن سرد باشد منى مرد آبىرنگ مىشود . منى زن را نيز مايعى زردرنگ ، رقيق و شيرگونه تعريف كرده است ، و در كتاب كفايهء خود نيز مىنويسد كه منى در خارج از بدن انسانى مايعى است چسبناك ، سفيد و براق كه بوئى شبيه به گل خرما و يا گل ياسمن دارد و نشانه‌اش هم اين است كه اگر روى زمين ريخته شده باشد مگس روى آن نمىنشيند .\r\nعقيدهء عمومى بر اين بود كه منى از عصارهء هضم رابعه درست مىشود ، اين عصاره با عرق بدن مخلوط شده به مغز مىرود و در آنجا قوام مىآيد و به صورت منى درمىآيد و سپس به قلوه‌ها مىرود و از آنجا به وسيلهء دو رگ ارتباطى بنام وثيق كه يكى از پشت گوش چپ و ديگرى از پشت گوش راست عبور مىكنند به بيضه‌ها مىرسد . طبيعى است كه بر اين مبنا قطع شدن رگ‌هاى وثيق را موجب عقيم شدن مىپنداشتند و در نتيجه فصادها قبل از آن كه جواز كار بگيرند سوگند ياد مىكردند كه هرگز از رگ وثيق خون نگيرند .\r\nجالينوس نسبت به وجود يك چنين خطرى شك داشت ابن سينا نيز آشكارا مخالفت خود را با آن ابراز داشته است و اضافه مىكند كه مغز تنها مولد منى نيست بلكه برخى ديگر از اندام‌هاى شريفه بدن نظير جگر و قلب نيز در توليد آن سهيم مىباشند او هم‌چنين معتقد بود كه كليه‌ها نيز نقش خيلى مهمى در توليد منى دارند و بر اين قياس گرم كردن صلب را چه با ضماد و چه با استفاده از سنگ جهنم و يا با مالش و يا حتى با زدن ضربه با چوب يا شلاق موجب تسهيل انزال و ازدياد مقدار منى مىپنداشت و اعتقاد عمومى به اين روش اخير فوق العاده زياد بود .\r\n\r\n\r\n","description":"","footnote":"\r\n( 3 ) -  Vas deferens \r\n","page_name":" 285 ","page_number":307},
  {"content":"\r\n\r\nعقيده به اثر گرم كردن صلب در توليد بيشتر منى ، مبتنى بر يك نظريهء قديمىتر متخصصين علم تشريح بود كه برطبق آن كليه‌ها هركدام از طريق يك رگ بزرگ به نام « مجراى كلوى » به آئورت و وريد اجوف مربوط مىشدند . به علاوه به هر كليه يك سياه‌رگ و يك سرخرگ وارد مىشد ، و در طرف راست از اين دو رگ ، سياهرگ و سرخرگ منى منشعب مىگرديد كه در مردها مستقيما به خايه راست و در زن‌ها به تخمدان راست ( كه آن را هم خايه راست مىناميدند - م ) وارد مىشد اما در طرف چپ سرخرگ منى مستقيما از آئورت منشعب مىگرديد درحالىكه سياهرگ منى از مجراى كلوى كه مولد منى بود جدا مىگرديد ، بنابراين گرم ساختن اين ناحيه از بدن موجب تحريك اندام‌هاى آن و در نتيجه توليد بيشتر منى و احيانا افزايش تمايلات جنسى مىشد .\r\nمرحلهء آخر قوام آمدن و آماده شدن منى در اويه منى ( مجراى فلوپيوس و مجراى بيضه - م ) بود و منى براى رسيدن به اين محل مىبايست از خايه‌ها ( بيضه‌ها در مردها و تخمدان‌ها در زن‌ها - م ) عبور مىكرد و به اين ترتيب مشاهده مىشود كه در توليد اسپرماتوزوئيد و تخمك نقش فوق العاده ناچيزى براى بيضه‌ها و تخمدان‌ها قائل بودند .\r\nشواهد و دلايل زيادى در دست است كه نشان مىدهد مطالب فوق يك عقيدهء رايج عمومى بوده است . براى مثال در يكى از داستان‌هاى هزار و يك شب وقتى از كنيزى به نام تودد پرسيده مىشود كه نطفهء مرد چگونه توليد مىشود ؟ او جواب مىدهد : « در بدن انسان رگى است كه همه رگ‌ها از آن تغذيه مىكنند ، پس آب از سيصد و شصت رگ بدن در آن گرد مىآيد و به صورت خون قرمز وارد بيضه چپ مىشود و در آنجا با گرمائى كه خداوند در فرزندان آدم به وديعت گذارده است پخته مىشود و به صورت مايع سفيد رنگى درمىآيد كه بوئى شبيه به بوى گل خرما دارد . »\r\nبايد اين نكته را يادآور شد كه اين عقايد مبناى مذهبى نداشتند زير مىبينيم كه در قرآن مجيد گفته شده است كه خداوند اعقاب آدم را از پشت اسلاف ايشان به وجود آورده است و اين نظريه‌اى است كه بر مبناى آن مىگويند بچه از صلب پدرش به وجود مىآيد و در بين برخى از اعراب بدوى اين تصور به وجود آمده است كه خداوند كمر آدم را شكاف و اعقاب وى را به صورت مورچگانى از كمر او خارج ساخت . اين موجودات وابستگى خود را به آدم حفظ كرده و در موقع لزوم از او جدا مىشوند . در اينجا بايد اذعان كنيم كه شباهت و تشبيه اسپرماتوزوئيد به مورچه بيشتر از آن است كه به‌توان آن را ناديده گرفت .\r\nبا توجه به يك چنين اطلاعاتى اين امكان براى پزشكان دورهء صفويه وجود نداشت تا علت بچه‌دار نشدن يك زوج را به آسانى كشف كرده و معلوم دارند كه عيب از چه كسى است ولى با وجود اين آزمايشاتى وجود داشت كه انجام مىدادند تا به حقيقت امر پى ببرند .\r\nيكى از آزمايشات اين بود كه نطفه مرد را در يك سطل آب و نطفه زن را در سطل آب ديگرى مىريختند و معتقد بودند كه نطفهء قابل بارور شدن در آب فرو مىرود زيرا شناور ماندن نطفه بر سطح آب دال بر اين است كه نطفه چنان كه بايد و شايد پخته نشده است و در نتيجه طرفى كه نطفه‌اش در آب فرو نمىرود عقيم است .\r\n\r\n","description":"","footnote":"","page_name":" 286 ","page_number":308},
  {"content":"\r\n\r\nيك آزمايش ديگر كه ساده‌تر هم بود اين بود كه هر دو نفر پاى يك درخت و يا روى برگ‌هاى كاهو ادرار مىكردند ، اگر درخت و يا برگ كاهو پژمرده مىشد معلوم مىگرديد كه ادرارى كه پاى آن و يا روى برگ‌هاى آن شده بود گرم و سوزاننده است و در نتيجه نطفه او را نيز مىسوزاند و موجب عقيم شدن وى مىگردد .\r\nآزمايش ديگرى كه به عمل مىآمد اين بود كه هريك از طرفين هفت دانه گندم ، هفت دانه جو و هفت دانه لوبيا را در خاك مىكاشتند و روى آن ادرار مىكردند ، اگر هريك از اين دانه‌ها سبز نمىشد دليل بر آن شمرده مىشد كه ادرار آن را سوزانده است و صاحب ادرار عقيم محسوب مىگشت .\r\nدر كتاب خرقه خانم در علم طب مطالب بسيارى در اين زمينه نوشته شده است كه آزمايش فوق از آن جمله مىباشد ، در جاى ديگرى از اين كتاب نيز چنين مىخوانيم :\r\nدر معرفت عدم فرزند كه از جانب مرد باشد و يا از جانب زن و علاج و علامات آن بايد قدرى خاك در طغارى كرده و از جو و گندم و نخود و باقلا در او پاشند و روزى يك بار مرد درو بول كند اگر سبز شد و خشك نشد از جانب مرد نبوده باشد و اگر خشك گردد و سبز نگردد علت از طرف مرد بوده باشد و زن نيز به همين طريق عمل كند اگر خشك شود و سبز نگردد گناه از جانب زن باشد و اگر هر دو سبز گردد و يا هر دو خشك گردد به طريقى كه مذكور مىشود معالجه بايد كرد .\r\nنوعى ديگر : چيزى تند و تلخ زن به خود گيرد و از بابت صبر و شحم و حنظل و امثال اينها اگر تندى و تلخى و طعم آن به دماغ و ذائقه زن رسد از جانب زن نبوده باشد .\r\nنوعى ديگر : زن چيزى خوشبوى يا بدبوى در فرج خود گذارد و اگر بوى آن بدماغ وى رسد علت از جانب زن نبوده باشد « 4 » .\r\nآزمايش ديگرى كه مىتوان آن را « آزمايش فراخى » ناميد براى تعيين طرف عقيم يك زوج به عمل مىآمد و آن آزمايش ميزان فراخى مجراى تناسلى بود كه بيش و كم شباهت‌هائى به  Tubal Inflation Test  امروزى داشت ، از اين آزمايش كه با سير ، پياز و يا شياف رحم انجام مىگرفت براى كشف حاملگى احتمالى نيز استفاده مىشد . مقدارى از اين قبيل مواد را مىسوزاندند و دود آن را وارد فرج زن مىكردند اگر بوى ماده سوزانده شده در مدتى قابل قبول به مشام زن نمىرسيد دليل بر آن شمرده مىشد كه يا حامله است و يا اينكه علت حامله نشدنش عيبى است كه در خود او وجود دارد .\r\nيك چنين آزمايشى مبتنى بر اين فرضيه بود كه بين رحم و بينى رابطهء مستقيم وجود دارد ، در فصل تشريح اندام‌هاى توليد مثل زن نيز قيد كرديم كه پزشكان دورهء صفويه معتقد به وجود يك رشته عصبى بين رحم و مغز بودند ، در نتيجه مىگفتند كه بوى سير ، پياز و يا هر سبزى بودار ديگرى بايد بتواند از راه اين عصب ، كه برطبق نظريهء پزشكان آن ايام مثل\r\n\r\n\r\n","description":"","footnote":"\r\n( 4 ) - بخيهء اول از خرقه خانم در علم طب كتابخانه مجلس شوراى ملى\r\n","page_name":" 287 ","page_number":309},
  {"content":"\r\n\r\nهر عصب ديگرى مجوف بود ، صعود كند و به بينى زن برسد . علاوه بر اين عصب ، بوى اين مواد مىتوانست از طريق سرخرگ‌ها و سياه‌رگ‌هائى كه از رحم عبور مىكردند نيز به شرط آن كه راهشان باز بود ، به كبد و قلب و از آنجا به ريه‌ها رسيده توسط زن حس بشود و در غير اين صورت يعنى اگر راه رگ‌ها مسدود بود اين امكان وجود نداشت .\r\nنقطهء ضعف اين آزمايش در اين بود كه حاملگى را نيز موجب مسدود شدن راه‌هاى مزبور مىپنداشتند و در نتيجه اگر بو به مشام زن نمىرسيد هم مىشد آن را حمل بر حاملگى او كرد و هم بر مسدود بودن طبيعى يكى از راه‌هاى مزبور كه موجب نازائى وى مىگرديد .\r\nابن سينا به اين نقطهء ضعف واقف بود و به اين دليل آن را به عنوان يك آزمايش قطعى كشف عقيم بودن زن قبول نداشت .\r\nعقيم بودن مرد را اكثرا به علت ضايعات اندامى مىدانستند ، ولى بسيارى از اين علل ، از قبيل شقاق ذكر ، انحناى مجراى ادرار ، كوچكى رجوليت و يا انسداد رگ وثيق ، منطبق با معلومات پزشكى ما نيست . شيخ نفسوى مىگويد اين‌ها عوارض عيوبى هستند كه فقط خداوند مىتواند علاجشان كند ، اما درمان علل ديگر ، كه برخى از آنان منطبق با عللى است كه اينك براى عنينى مردان شناخته شده‌اند ، از قبيل انزال زودرس ، ضعف مزمن قوهء باء و انواع ناراحتىهاى روحى امكان‌پذير دانسته مىشد . يك چنين افرادى را از راه تجويز خوردنىهائى حاوى عسل ، زنجبيل ، عاقر قرحا و ساير مواد و ادويه‌هاى محرك درمان مىكردند .\r\nبهاء الدوله به شرح حال مردى كه اين چنين بيمار بود و وى او را به همين طريق معالجه كرد مىپردازد و مىنويسد :\r\nشخصى سى ساله بود و اكثر شبها دو نوبت و سه نوبت احتلام شدى و در پشت و كمرگاه دردى اندك هم داشت و در مباشرت بسى ضعيف بود ، برادر من حضرت شاه شمس الدين او را مداومت خوردن بلا در بر بالاى طعامهاى مناسب فرمود و از ترشىها و سردىها و آب بسيار خوردن منع كرد نافع آمد . او را در اوايل بابلا دريا كنجد كوفته به قانون مقرر خوردى و به آهستگى زياد كرده چنانچه سالى را بدان مرتبه رسانيده بود كه روزى كه بلا دريافتى ده عدد خوردى و از اين مداومت قوت عظيم پيدا كرد .\r\nابن سينا اضافه مىكند كه يكى ديگر از علل عنينى فساد كليه‌ها است و رازى بيمارىهاى كبدى را نيز به آن اضافه مىكند . اين هر دو معتقدند كه كليه و كبد ممكن است در اثر فراخى رگ‌ها فاسد بشوند و نتوانند چنان كه بايد و شايد عمل كنند .\r\nيكى ديگر از علل عقيمى مردان ، كه طبيعتا امروز جز افراد خيلى خرافاتى طرفدارى ندارد ، بند آمدن منى به علت جادو دانسته مىشد . عده‌اى را عقيده بر اين بود كه اگر مقدارى از موى معشوقه يك مرد بريده مىشد و بعد آن را به نحوى مىسوزاندند كه دودش به آلت رجوليت مرد مىخورد نسبت به آن زن براى هميشه عقيم مىشد . راه‌هاى ديگرى هم وجود داشت كه زن را از همبسترى با هر مردى بازمىداشت . احمد گيلانى در كتاب اسرار الاطباء به شرح روشى مىپردازد كه به كلى مانع همبسترى زن با مردان مىگرديد او مىنويسد كه اگر مردى موفق بشود قدرى روغن نوك پرستو و يا خون كفتار يا كلاغ را به فرج زن به‌مالد\r\n\r\n","description":"","footnote":"","page_name":" 288 ","page_number":310},
  {"content":"\r\n\r\nديگر هيچ مردى رغبت همخوابگى با او را پيدا نمىكند .\r\nدر مورد نازائى و عقيم شدن نيز روانپزشكى از نظر پزشكان دورهء صفويه دور نمانده بود و اطباى آن دوره مىدانستند كه يك مرد ممكن است در كمال صحت و سلامت باشد ولى هيچ نوع تمايلى نسبت به يك زن بخصوص نداشته باشد . عبيد زاكانى در هجونامه خود به اين موضوع اشاره كرده و علاج يك چنين مردى را دريافتن زنى ديگر دانسته است « 5 » و اين همان راه‌حلى است كه پزشكى مدرن نيز آن را توصيه مىكند .\r\nبهاء الدوله هم به نوبهء خود به اهميت عوامل روانى در ازدواج‌هاى بدون بچه توجه كرده و مىگويد بايد دانست كه دوستى و دشمنى بين زن و شوهر نقش بسيار مهمى دريچه‌دار شدن ايشان ايفاء مىكند و سپس يك صفحه تمام از كتاب خود را به اين موضوع اختصاص داده و شرح مىدهد كه يك مرد چطور مىتواند نظر يك زن و يك زن چطور مىتواند نظر يك مرد را به خود جلب كند و چه عواملى موجب تيرگى روابط فىمابين ايشان مىشود و بعد در تائيد اظهارات خود جمله‌اى را از يك نويسنده گمنام يونانى بازگو مىكند و مىگويد « ازدواج با يك دختر زيبا بستگى به انتخاب شخص دارد ولى تا زمانى كه طرفين واقعا به هم علاقه‌مند نشده باشند ، همبسترى واقعى تحقق پيدا نمىكند » .\r\nعلل نازائى زن تشابه زيادى به علل عقيمى مرد داشت و در اين مورد نيز ضايعهء مزبور را به دو نوع قابل درمان و غير قابل درمان تقسيم مىكردند نوع اول را عقر مجازى و نوع دوم را عقر حقيقى مىناميدند .\r\nتمام علل نازائى زن در رحم او جستجو مىشد . جرجانى ، و پس از او عملا كليه نويسندگان رسالات و كتب پزشكى بعدى سرخرگ‌ها ، غدد ، شقاق ، و زخم مجارى توليد مثل را دليل نازائى ذكر كرده‌اند ، انحراف رحم به يك سو به نحوى كه نطفه مرد نتواند به محل لقاح برسد نيز يكى ديگر از علل نازائى دانسته مىشد .\r\nاطباى دورهء صفويه بسيارى از علل نازائى را تحت عنوان « به هم خوردن مزاج رحم » ذكر كرده‌اند كه معادلى براى آن در طب مدرن نمىتوان پيدا كرد ، براى مثال ريح غليظ در رحم يكى از آن‌ها است . سرد و مرطوب بودن عتق الرحم  Vagina  يا رگ‌هاى رحم و يا مجراى عبور منى نيز موجب نازائى و عدم امكان رسيدن نطفه به محل لقاح مىگرديد « هم‌چنانكه زمين باطلاقى و باران بيش از حد موجب فساد دانه مىشود » . گرمى بيش از حد مزاج رحم هم چندان بهتر از سرد و مرطوب بودن آن نبود زيرا موجب سوختن نطفه مىشد .\r\n« هم‌چنانكه دانه در زمين خشك و بدون آب مىسوزد و بارور نمىشود » .\r\nبه اين ترتيب آگاهى به مزاج رحم زنى كه نمىتوانست بچه‌دار بشود براى پزشك معالج كمال اهميت و ضرورت را داشت و او از طريق رنگ پوست بدن زن ، رنگ بشره ، تعداد ضربان\r\n\r\n\r\n","description":"","footnote":"\r\n( 5 ) - آنجا كه مىگويد :\r\n وزيرا جهان قحبهء بىوفاست * ترا از چنين قحبه‌اى ننگ نيست\r\nبرو . . . فراخ دگر را بخواه * خداى جهان را جهان تنگ نيست \r\n( مترجم )\r\n","page_name":" 289 ","page_number":311},
  {"content":"\r\n\r\nنبض و ميزان موى زهار او به اين امر پى مىبرد ، ميزان خون حيض زن نيز نقش بسيار مهمى در كشف مزاج رحم ايفاء مىكرد .\r\nاگر براى نازائى زن هيچ علت مشخصى كه به‌توان از طريق علمى به درمان آن پرداخت كشف نمىگرديد ، پزشك به ناچار دست به اقدامات غير علمى مىزد ، در بين مواردى كه عقر مجازى تشخيص داده مىشد انواع شربت‌ها ، قرص‌ها ، شياف‌ها ، مرهم‌ها و حتى موادى كه از دود آن‌ها استفاده مىشد ديده مىشود در تركيب اغلب اين مواد گرايشى به سوى استفاده از مواد ناخوش‌آيندى نظير مدفوع پرندگان و يا ادرار پستانداران هم به چشم مىخورد ، و در اين ميان بالطبع خوردن دنبلان حيوانات نقش مهمترى داشت . يكى از اين داروها تركيبى بود از گرد عاج ، خاك اره و خاك قند كه زن مىبايست بعد از بند آمدن قاعدگىاش تا يك هفته مرتبا روزى يك قاشق از آن مىخورد ، و به اين ترتيب در روز سوم پس از هم‌آغوشى حتما باردار مىشد . داروى ديگر عبارت بود از ادرار فيل كه مىبايست درست در حين هم‌آغوشى و يا بلافاصله قبل از آن نوشيده مىشد . يك چنين داروهائى با يك چنين ماهيت‌هائى بدون شك بايد داراى ريشه‌هاى هندى باشند . در برخى موارد نيز مرد هم مىبايست همراه با زن و در همان موقع از داروى توصيه‌شده مصرف مىكرد .\r\nدر بين داروهاى رايج در دوره صفويه يكى گياهى بود كه در منطقهء شهر رى مىروئيد و اينك با كمال تاسف ديگر از آن يافت نمىشود . اين گياه كاهك عاشقان نام داشت و در بهار گل‌هاى زردرنگى مىداد . اگر اين گل را مىكوبيدند از آن شيره‌اى خارج مىشد كه مصرف آن موجب انبساط مسامات پوست بدن مىگرديد و رسم بر اين بود كه زنان نازاى طالب بچه مقدارى از شيرهء اين گل را بر سر چوبى قرار مىدادند و آن را به فرج خود مىماليدند ، و چند ساعت بعد تاثير آن را مورد آزمايش قرار مىدادند .\r\nگل زرد ديگرى به نام ضرع « 6 » نيز وجود داشت كه همين خاصيت از آن متصور بود . اين گياه ظاهرا قوىتر از كاهك عاشقان بود زيرا بهاء الدوله مىنويسد كه استفاده از آن گاهى موجب طاول زدن و حتى زخم شدن اطراف مهبل مىگردد ، ولى اين طاول‌ها و زخم‌ها نه تنها خطرناك نيستند ، بلكه درست مانند داغ كردن موجب تميز شدن رحم مىگردند .\r\nالبته اين امكان نيز وجود داشت كه دردهاى ناشى از اين طاول‌ها و زخم‌ها چنان شديد باشد كه زن تا دو سه روز نتواند با مرد هم‌آغوشى كند . « اما اين دردى است كه به تحمل كردنش مىارزد زيرا چه بسيار بوده‌اند زنانى كه هر نوع اميدى را براى حاملگى از دست داده بودند و با استفاده از اين گياه صاحب بچه شده‌اند » .\r\nطبيعى است در اين مورد نيز اگر علم پزشكى و داروهاى موجود نمىتوانست مفيد واقع بشود ، زن دست به دامان نيروهاى ماوراء الطبيعه مىشد و در وهله اول از پيشوايان مذهبى استمداد مىجست و بر مرقد ايشان دخيل مىبست .\r\nدر برخى موارد نيز تصوير كودكى كشيده مىشد و آن را لاى كهنه‌اى پيچيده به ضريح مىبستند .\r\n\r\n\r\n","description":"","footnote":"\r\n( 6 ) - در برخى از كتب از آن به اسم مرغ هم نام برده شده است ( مترجم )\r\n","page_name":" 290 ","page_number":312},
  {"content":"\r\n\r\nدر آن ايام برخى از زيارتگاه‌هاى مذهبى از اين نظر بيشتر مورد توجه قرار داشتند براى مثال در خارج از شهر دهلى مقبرهء شخصى به نام شيخ ابو بكر طوسى قرار دارد كه متعلق به سال 700 هجرى است و در يك منطقه مشجر قرار دارد شاخه‌هاى اين درختان نه تنها پوشيده از انواع و اقسام پارچه‌هائى است كه به رنگ‌هاى مختلف به صورت دخيل به آن‌ها بسته شده است ، بلكه در لابلاى اين درختان هميشه تعداد زيادى خمره‌هاى گلى نيز ديده مىشود كه زنان آرزومند باردارى به آنجا آورده‌اند و منظورشان اين بوده است كه حامله بشوند و شكمشان مانند خمره‌ها برآمده بشود . زيارتگاه ديگرى نظير اين محل را بين آمبر و جيپور مىتوان ديد . به اين ترتيب من تصور مىكنم كه وجود اعتقادات مشابه در ايران داراى ريشه‌هاى هندى است .\r\nطبيعى است كه نازائى تنها دليل بىبچگى زنان محسوب نمىگشت و يك زن ممكن بود حامله بشود اما نتواند جنين خود را تا به آخر نگاه دارد . احتمال سقط جنين در سه ماه اول حاملگى زيادتر بود و رايج‌ترين علت آن نفخ رحم دانسته مىشد . جرجانى مىگويد برخى از رحم‌ها خيلى كوچك و ضعيف هستند و نمىتوانند سبك‌ترين جنين‌ها را حمل كنند .\r\nسقط جنين و يا زايمان‌هاى قبل از موعدى را كه پس از سه ماهگى به وقوع مىپيوست به علل ديگرى از قبيل به هم خوردن مزاج رحم و سرد شدن آن و يا افزايش رطوبت در داخل آن مىدانستند و معتقد بودند كه پيدايش رطوبت بيش از حد در داخل رحم موجب مىشود كه جنين به خارج ليز به‌خورد .\r\nاز ديگر علل سقط جنين انواع بيمارىهاى رحمى ، ورم روده و كم‌خونى شديد بود و به همين علت خوردن موادى كه توليد نفخ مىكردند و خون گرفتن و حجامت در ماه‌هاى حاملگى جايز شمرده نمىشد . جرجانى علت جالب ديگرى را هم براى سقط جنين ذكر مىكند و مىگويد در برخى مواقع مادر به قدرى لاغر و ضعيف مىشود كه نيازش به غذائى كه مىخورد بر نياز جنينى كه در بطن خود دارد افزونى پيدا مىكند و در نتيجه جنين مىميرد و سقط مىشود .\r\nپدر نيز مىتوانست مسبب سقط جنين زن باشد به اين معنى كه معتقد بودند نطفهء مرد گاهى چسبندگى لازم را ندارد و در نتيجه جنين نمىتواند چنان كه بايد و شايد به رحم بچسبد و يا اين كه نطفهء او ضعيف است و جنين حاصل از آن قدرت لازم را براى نگاه داشتن خود در رحم پيدا نمىكند .\r\nپزشكان دورهء صفويه به وجود نوع ديگرى از سقط جنين كه امروزه آن را سقط عادتى « 7 » مىنامند نيز واقف بودند . علت اين رويداد هنوز هم به درستى معلوم نشده است و متخصصين فن ضعف عضلات رحم ، كم بود برخى از ويتامين‌هاى اساسى و مهمتر از همه اختلالات ژنتيكى را علل احتمالى آن مىدانند ولى بدون شك كوفت درمان نشده نقش مهمى در اين مورد ايفاء مىكند و به احتمال زياد يكى از عوامل ناشناخته اين قبيل سقط جنين‌ها در دورهء صفويه نيز همين عارضه بوده است .\r\n\r\n\r\n","description":"","footnote":"\r\n( 7 ) -  Habitual Abortion \r\n","page_name":" 291 ","page_number":313},
  {"content":"\r\n\r\nعقيدهء عمومى در آن دوره بر اين بود كه سقط جنين‌هاى متوالى به علت ابتلاى دائمى زن به نفخ رحم و يا زيادى رطوبت اين عضو مىباشد ، بدتر از آن حالتى بود كه دهانهء رحم هرگز به هم نمىآمد و در نتيجه به محض آن كه جنين قدرى بزرگ مىشد و وزنى پيدا مىكرد از آن به بيرون مىافتاد .\r\nبراى يك چنين عارضه‌اى هيچ نوع درمان مشخصى در كتب و رسالات پزشكى به چشم نمىخورد ، با وجود اين گفته شده است زنى كه از سقط جنين خود بيم دارد بايد از هر نوع فشار روحى خود را دور نگاه دارد هرگز نبايد زياد بترسد و يا غصه فراوان بخورد ، و بالاخره هيچ‌گاه نبايد به شدت عصبانى بشود و تعادل روحىاش به هم بخورد ؛ هرچه ويار كرد بايد انجام بشود و هرگز كارى نكند كه خسته بشود ، مثلا نبايد بدود ، سوارى كند ، تيراندازى نمايد و يا حتى مشت و مال بشود .\r\nدارودرمانى در يك چنين موردى از اهميت فراوان برخوردار بود ، قربادين‌ها حاوى شرح مفصل تهيه داروهائى هستند كه مىشود در يك چنين مواردى مورد استفاده قرار داد و يكى از جالبترينشان داروئى است كه ميرزا محمد هاشم علوى خان شرح داده است كه نه تنها از نظر اينكه مىگويد اين معجون حيات جنين را محفوظ مىدارد درخور توجه است بلكه قيد كرده است كه بعد از تولد نيز محافظ جان كودك مىباشد .\r\nعلوى خان اضافه مىكند كه اين معجون نه تنها درمان درد هر زنى است كه جنين خود را در ماه‌هاى آخر باردارى سقط مىكند ، بلكه براى كليه مادرانى كه كودكشان به علت غش قبل از رسيدن به سن دو سالگى فوت مىكند نيز مفيد است . زن حامله بايد قبل از پا گذاشتن به ماه ششم حاملگى از اين دارو بخورد و تا چهل و يك روز پس از تولد كودك به مصرف آن ادامه بدهد و اضافه مىكند كه اگر زنى طبق اين دستور رفتار كند نه تنها مىتواند جنين خود را حفظ كند ، بلكه كودكش نيز تا دو سالگى از سلامت كامل برخوردار مىماند و در آخر تاكيد مىكند كه شخصا داروى مزبور را در نقاط مختلف روى زنان متعددى امتحان كرده و نتيجه مطلوب گرفته است .\r\nاجزاء تركيب‌كنندهء اين قبيل معجون‌ها گوناگون فراوان داشتند و معمولا با عسل با يكديگر مخلوط مىشدند . مواد جامد اين معجون‌ها نيز مرجان ، چوب صندل ، كهربا و خاك مرواريد بود و به اين ليست بايد انواع دانه‌ها ، گل ارمنى و قند را هم اضافه كرد . مجموع موادى كه براى ساختن يك چنين معجون‌هائى به كار برده مىشد بيست و يك فقره مىشد و برطبق شواهد موجود يك چنين داروئى چندان ارزان تمام نمىشد و چون سيفيليس يكى از علل اصلى سقط جنين بود ، بالطبع نمىتوان اثر زيادى بر آن‌ها مترتب بود .\r\nهمان‌طور كه گفته شد استمداد از نيروهاى ماوراء الطبيعه نيز نقش بزرگى در اين زمينه داشت و در بسيارى از موارد اين آيه قرآن مجيد را كه مىفرمايد : « و آن‌ها سيصد سال در غار ماندند و برخى نه سال به آن اضافه مىكنند ، بدان كه خداوند بهتر از همه مىداند كه ايشان چه مدت در غار بودند . او به ناديده‌هاى آسمان‌ها و زمين واقف است « 8 » » روى\r\n\r\n\r\n","description":"","footnote":"\r\n( 8 ) -   وَ لَبِثُوا فِي كَهْفِهِمْ ثَلاثَ مِائَةٍ سِنِينَ وَ ازْدَادُوا تِسْعاً ؛ قُلِ اللَّهُ أَعْلَمُ بِما لَبِثُوا لَهُ غَيْبُ السَّماواتِ وَ الْأَرْضِ أَبْصِرْ بِهِ وَ أَسْمِعْ ما لَهُمْ . . .  \r\n","page_name":" 292 ","page_number":314},
  {"content":"\r\n\r\nورق كاغذى مىنوشتند و در زير آن اضافه مىكردند كه اى خداى بزرگى كه آسمان‌ها را خلق كردى و كامل ساختى ، اين نه ماه را هم كامل كن ، سپس اين كاغذ را در ظرفى از آب مىشستند و زن آن آب را مىنوشيد .\r\nتذكر اين نكته كمال ضرورت را دارد كه برطبق شواهد موجود پزشكان دورهء صفويه بر خلاف مردم عامى ، به هيچ صورتى به جادو و يا تاثير نيروهاى ماوراء الطبيعه در درمان بيماران اعتقاد نداشتند ، براى مثال در خلاصة التجارب بهاء الدوله هيچ مطلبى در اين زمينه به چشم نمىخورد .\r\n\r\n","description":"","footnote":"","page_name":" 293 ","page_number":315},
  {"content":"\r\n\r\n\r\nفصل ششم حاملگى\r\n« رسم بر اين است كه به هنگام زايمان معمولى يك زن ، زنان ديگر به گرد او كه مرتبا فرياد مىكشد جمع مىشوند » . اين تمام مطلبى است كه فرير ، فارغ التحصيل دانشكدهء پزشكى از دانشگاه كمبريج توانسته است دربارهء زايمان زن ايرانى در دورهء صفويه بنويسد ، او حتى به هنگام شرح جراحىها و دارودرمان‌هائى كه خودش ناظر آن‌ها بود و چندين صفحه از مطالب او را به خود اختصاص داده است مطلبى راجع به زايمان ننوشته است . بدون شك گوشه‌گيرى شديد و انزواى زن دورهء صفويه از مرد تحقيق و درج هر نوع مطلبى را در اين زمينه براى اروپائيان غير ممكن مىساخت و به ايشان امكان نمىداد تا چيزى راجع به جزئيات آن كشف بكنند ، اما در مقابل در نوشته‌هاى پزشكان ايرانى يك چنين نقصى ديده نمىشود و عملا تمام كتب و رسالات بزرگ پزشكى داراى فصلى در باب زايمان مىباشند و حتى جزوات مختصر و كوچك هم از اين قاعدهء عمومى مستثنى نبوده و حاوى مطالبى در اين رشته هستند .\r\nآگاهى به اين كه زنى باردار است به سه طريق امكانپذير بود : از آنچه كه خود زن مىتوانست ببيند و يا احساس كند ؛ از آنچه كه شوهرش مىتوانست ببيند و بالاخره از آنچه كه پزشك يا ماما مىتوانست از طريق آزمايش پزشكى كشف كند . بررسى بسيار دقيق حالات زن براى كشف حاملگى او نوعى آزمايش روانى بود كه امروزه به كلى ناديده گرفته مىشود براى مثال جرجانى ضمن توضيح اين مطلب كه چگونه مىتوان حاملگى زن را در مراحل خيلى اوليه آن كشف كرد مىنويسد بايد از زن درباره تمايلات جنسىاش سئوال شود و اگر او در خود تمايل كمترى نسبت به سابق احساس كرد به احتمال زياد حامله است به علاوه هم‌آغوشى در زمان باردارى براى او همراه با احساس درد در ناحيه فرج و عنق الرحم  ( Vagina )  مىباشد ، هم‌چنين زن درمىيابد كه منى از وى دفع نمىگردد .\r\nاگر از شوهر سئوال شود مىگويد كه احساس مىكند عنق الرحم زنش تنگ‌تر و خشك‌تر شده تلاق آن بالاتر رفته است او هم‌چنين ممكن است متوجه بشود كه وقتى منىاش به دهانه رحم زن مىرسد بجاى آن كه موجب لذت او بشود باعث ملال خاطرش مىگردد .\r\nتشخيص حاملگى توسط پزشك يا ماما نيز بيش و كم از روى همان نشانه‌هائى صورت مىگرفت كه امروز صورت مىگيرد ، ولى علاوه بر آن جرجانى اظهار مىدارد كه سفيدى چشم زن حامله به آبى يا زردى مىزند و بشرهء او كدر يا لك و پيس مىشود و اين نشانه اخير\r\n\r\n","description":"","footnote":"","page_name":" 294 ","page_number":316},
  {"content":"\r\n\r\nكه نام پزشكى آن  Masque des Fammes Enceintes  است در پزشكى مدرن نيز از علائم حاملگى محسوب مىشود ولى البته بايد در نظر داشت كه برخى از بيمارىهاى رحمى نيز موجب پيدايش يك چنين لك‌هائى در صورت مىگردد و اين نكته‌اى است كه اگرچه جرجانى به آن اشاره نكرده است ولى چندان هم دور از ذهن پزشكان نبوده است .\r\nاز سال‌ها قبل از دورهء صفويه پزشكان پى برده بودند كه اين علائم و نشانه‌ها دلائل قاطعى بر حاملگى زن نمىتوانند باشند و به اين دليل پيوسته در جستجوى ابداع آزمايشاتى بودند كه بتوانند از آن طريق باردارى زن را در مراحل خيلى اوليه به درستى تعيين كنند ، يكى از اين آزمايشات كه منسوب به بقراط حكيم است ، تا دورهء صفويه نيز رواج داشت آزمايش مزبور فوق العاده ساده بود : به زنى كه مىخواستند بدانند آيا حامله است يا نه قبل از خواب يك ليوان عسلاب مىدادند ، و اگر اين نوشابه موجب ابتلاى او به دل درد مىگرديد معلوم مىشد كه حامله است . در توضيح اين آزمايش گفته مىشد كه نفخ حاصل از عسل در مدت شب به امعاء و احشاء فشار مىآورد و اگر زن حامله باشد اين فشار موجب درد مىگردد .\r\nآزمايش ديگرى كه به عمل مىآمد مبتنى بر اين فكر بود كه بين رحم و دهان رابطهء مستقيم وجود دارد كه از آن براى آزمايش بارورى زن نيز استفاده مىشد ابتدا به زنى كه تصور مىرفت حامله باشد دوازده ساعت غذا داده نمىشد تا هر نوع بوئى از دهان او زائل بشود ، سپس مهبل وى با عود يا چوب خوش بوى ديگرى دود داده مىشد و يا اين كه يك قطعه پياز خام در آن قرار مىدادند ، اگر بوى اين مواد پس از مدتى به مشام زن نمىرسيد دليل بر اين بود كه راه بين رحم و دهان او به وسيله جنين مسدود شده است و زن حامله مىباشد .\r\nآزمايش ادرار راه مطمئن‌تر ديگرى بود كه به كار برده مىشد . پزشكان دوره صفويه معتقد بودند كه ادرار زنى كه تازه حامله شده باشد حاوى ماده‌اى كرك مانند بوده رنگش به قرمزى مىزند ، و يا اگر ادرار زن حامله‌اى به شدت تكان داده شود كدر مىگردد ، مگر در مورد حاملگى اول كه اين كدورت قابل تشخيص نيست . گاهى اوقات نيز ادرار كاملا شفاف است و روى آن يك ورقه لرد ابر مانند جمع مىشود و در وسط آن ذرات دانه مانندى مشاهده مىگردد كه اگر ظرف تكان داده شود شروع به بالا و پائين رفتن مىكنند . بهاء الدوله با اين آزمايش براى تشخيص حاملگى در مراحل اوليه آن مخالف است و مىگويد مادهء لرد مانند تا اواسط حاملگى و ذرات قرمز تا اواخر آن در ادرار زن ديده نمىشود . ابن سينا نيز مىگويد كه اين آزمايش را بايد با قيد احتياط مورد قبول قرار داد .\r\nپس از آن كه با اين علائم و آزمايشات حاملگى زنى تشخيص داده مىشد نوبت به تعيين جنسيت جنين مىرسيد كه بالطبع كارى به مراتب مشكلتر از تعيين حاملگى بود . تاريخ برخى از اين آزمايشات به قرن‌ها قبل برمىگردد كه بسيارى از آن‌ها اصلا جنبهء علمى و پزشكى ندارند و صرفا مبتنى بر تخيل مىباشند .\r\nهمانطور كه قبلا نيز اشاره كردم عقيده عمومى بر اين بود كه جنين پسر حاصل منىاى است كه از خايهء راست عبور كرده و دختر حاصل منىاى كه از خايهء چپ ، و بدون ترديد بايد\r\n\r\n","description":"","footnote":"","page_name":" 295 ","page_number":317},
  {"content":"\r\n\r\nاذعان داشت كه اين عقيده مبتنى بر دلايلى نيز بود چه مىبينم كه رازى و جرجانى هر دو اظهار داشته‌اند كه اين نظريه بارها و بارها توسط دهاقينى كه گاوهاى خود را از يك بيضه اخته كرده‌اند به ثبوت رسيده است .\r\nجرجانى در اين مورد بيش از ديگران به تفصيل مىپردازد و مىگويد كه البته به آسانى نمىتوان گفت كه منى در كدام يك از خايه‌ها درست شده است به علاوه محل قرار گرفتن منى در رحم نيز نقشى در اين زمينه داشت . در صفحات قبل گفته شد كه پزشكان دورهء صفويه معتقد بودند كه رحم از وسط به وسيله پرده نازكى به دو قسمت تقسيم مىشود و منى مرد در يكى از اين دو قسمت مىافتد و نطفه بسته مىشود . جرجانى معتقد است كه اگر منى عبور كرده از خايهء راست مرد در قسمت چپ رحم بيفتد جنين پسر مىشود و اگر منى عبور كرده از خايهء چپ در قسمت راست رحم بيفتد جنين دختر مىگردد اين نظر با اندكى اختلاف مورد تائيد پزشكان متخصص زنان دورهء صفويه نيز بود به اين معنى كه آن‌ها نيز قبول داشتند كه پسر يا دختر بودن جنين بسته به اين است كه منى از كدام يك از خايه‌ها عبور كرده باشد ولى مىپنداشتند كه اين فقط نيمه چپ رحم است كه محل مناسبى براى نضج گرفتن و رشد جنين مىباشد .\r\nبر مبناى اين فرضيه بالطبع اين سئوال مطرح مىشود كه اگر نطفهء مرد در سمت راست رحم مىافتاد و حاملگى در اين سمت به وقوع مىپيوست چه مىشد ؟ در جواب اين سئوال گفته مىشد كه يك چنين كودكى ناقص الخلقه متولد مىشود به عبارت ديگر زن هميشه مسبب ناقص الخلقه به دنيا آمدن بچه دانسته مىشد . اگر منى از خايهء چپ عبور مىكرد و در نيمه چپ رحم جايگزين مىشد كودكى كه به دنيا مىآمد داراى هيبت زنانه ولى فكر و رفتار مردانه بود و اگر منى از خايهء راست عبور مىكرد و در نيمه راست رحم مستقر مىگشت كودك مخنث مىشد .\r\nيك چنين توجيهات پيچيده‌اى در كتاب ابن سينا ديده نمىشود . توضيحات او دربارهء جنسيت جنين و شباهت‌هاى او به والدين به اين صورت است :\r\n« جنسيت ابتدا به قلب جنين وارد مىشود و از آنجا به ساير اندام‌هاى او مىرود و ممكن است او را هم‌جنس پدرش كند ، ولى اغلب اوقات جنسيت جنين به علت عاملى جز مزاج پدرش مىباشد ، اين عامل ممكن است مزاج رحم و يا مزاج اتفاقى خود نطفه باشد ، ولى اين بدان خاطر نيست كه او هم‌جنس پدرش مىباشد ، او از بقيه جهات شبيه به خودش است اغلب اوقات او شبيه به مادرش مىشود ، چه شباهت يك نفر منوط به شكل اوست و جنسيت منوط به شكل نيست بلكه منوط به مزاج است . گاهى اوقات فقط قلب مزاج پدر را دريافت مىكند و به اين ترتيب در سراسر بدن پخش مىشود ، ولى اين امكان هست كه دست و پايش شبيه به مادرش بشود .\r\nگاهى اوقات قوهء فاعله به قدرى قوى است كه بر نيروى بالذات نطفه فائق مىآيد و جنين را به هيبت پدر درمىآورد ، اما از نقطه نظر مزاج امكان ندارد وضعى همانند پدر برايش به وجود بيايد .\r\n\r\n","description":"","footnote":"","page_name":" 296 ","page_number":318},
  {"content":"\r\n\r\nعلت كوچكتر از حد طبيعى شدن برخى از اندام‌هاى بدن ، هركدام كه مىخواهد باشد ، نيز قلت مادهء اوليهء مولد آن اندام به هنگام بسته شدن نطفه و يا كم‌بود غذا و يا كوچكى رحمى است كه جنين در آن پرورش پيدا مىكند ، درست همانند ميوهء نارسى كه اگر در محيطى كوچكتر از حد طبيعى خود قرار بگيرد چنان كه بايد و شايد رشد نمىكند » .\r\nبه‌هرحال جنسيت بچه را پدر و مادر به شرط آن كه اندكى دقت به خرج مىدادند مىتوانستند تعيين كنند . عقيده بر اين بود كه اگر هم‌آغوشى در اولين روز پس از قاعدگى صورت مىگرفت جنين حاصله مذكر مىگرديد و پدر و مادر پنج روز فرصت داشتند تا جنين پسر به وجود بياورند ، از روز ششم تا هشتم هم‌آغوشى منجر به توليد جنين مونث مىگرديد و باز از روز نهم تا روز پانزدهم جنين مذكر مىشد و بالاخره اگر همبسترى در نيمهء دوم ماه صورت مىگرفت احتمال مخنث شدن بچه زيادتر بود . در اينجا نيز فرضيهء مزبور را ايرانىها مبتنى بر تجربياتى مىدانستند كه طى قرون متمادى كسب شده بود و مىتوانست به آن ارزش علمى بدهد .\r\nراه ساده‌تر براى انتخاب جنس جنين ، كه در عين حال به اندازهء روش تجربه شده فوق قابل اطمينان دانسته مىشد اين بود كه زن از فرداى روز هم‌بسترى با شوهرش صفراى خرس نر حل شده در شراب را به اندازه‌اى كه بتواند يك دانه لوبيا را بپوشاند مىنوشيد . به اين ترتيب بچه او حتما پسر مىشد ولى اگر مايل بود كه دختردار بشود كافى بود كه بجاى صفراى خرس نر ، صفراى خرس ماده را بخورد .\r\nجرجانى معتقد بود كه با كنترل همبسترى مىتوان صاحب بچه‌اى با جنسيت دلخواه شد .\r\nدر آن روزگاران مردى را كه فقط صاحب اولاد ذكور مىشد « قيس » مىناميدند كه اصلا به معنى مقايسه و اندازه‌گيرى است و در ضمن به معنى باطمطراق راه رفتن و آلت رجوليت نيز مىباشد . مشخصات يك چنين مردى داشتن بدنى قدرتمند ، نه چاق و نه لاغر ، بيضه‌هائى درشت‌تر از حد طبيعى كه طرف راست آن بزرگتر از طرف چپ مىباشد ، بلوغ زودرس ، فراوانى موى زهار و تمايل بىانتها به زن توصيف شده است .\r\nزن پسرزا را نيز مىشد از اندام درشت و كاملا سلامت او تشخيص داد و اضافه شده است كه اين زن نيز اندكى زودتر از حد معمول بلوغ پيدا مىكند و رگ‌هاى بدنش برآمده نيست .\r\nيك چنين خصائصى را تا حدودى به صورت مصنوعى نيز مىشد تشديد كرد ، مردى كه اختصاصات مزبور چندان در وى بارز نبود و شك داشت كه اگر زن بگيرد صاحب پسر مىشود يا نه مىبايست به مصرف مشك ، زعفران و چوب صندل تازه بپردازد و فقط در صورتى با زن خويش همبستر بشود كه شديدا ميل به اين كار در وى پيدا شده باشد . او و همسرش مىبايست در تمام مدتى كه در حال هم‌آغوشى مىباشند و تا لحظاتى پس از آن فكر خود را به تجسم يك پسر سالم و قوى مشغول نگاهدارند ، و بالاخره پس از اتمام هم‌آغوشى زن بايد « سعى كند تا آنچه را كه از مرد دفع شده است به سوى خود بكشد » .\r\nاولاد پسر را از راه به كار بردن دارو نيز مىشد به وجود آورد ، و براى اين منظور معجون خاصى به نام معجون سلامت وجود داشت كه از ادرار و گرد سم پازن ، هليله ، ادويه ،\r\n\r\n","description":"","footnote":"","page_name":" 297 ","page_number":319},
  {"content":"\r\n\r\nشكر و برادهء فولاد درست مىشد . مصرف اين معجون نه تنها به دنيا آمدن پسر را تضمين مىكرد ، بلكه معالج برص نيز بود و جوانى را به افراد مسن باز مىگرداند .\r\nدر مورد جنسيت جنين و اينكه چگونه مىتوان آن را قبل از زايمان زن تشخيص داد روايتى وجود دارد و نقل مىكند كه روزى مردى يهودى به نزد پيامبر اسلام آمد و از ايشان سئوال كرد كه چگونه است كه جنين زمانى پسر و گاهى دختر مىشود ؟ و پيامبر جواب داد نطفهء مرد سفيد و نطفهء زن زرد است ، و اين دو با يكديگر اختلاط پيدا مىكنند ، حال اگر نطفهء مرد بر نطفه زن غلبه پيدا كرد پسرى به وجود مىآيد و در صورت عكس دخترى ، وقتى مرد يهودى اين جواب را شنيد اظهار داشت كه اين گفتار كاملا درست است زيرا با عقل جور درمىآيد و به محمد ايمان آورد .\r\nتوفق نطفهء مرد بر زن را منوط به مزاج و تاثير برخى عوامل ديگر مىپنداشتند ، براى مثال معتقد بودند كه در مناطق سردسير و هواى سرد و در ايران به هنگامى كه باد شمال مىوزد نطفهء مرد تسلط بيشترى از خود نشان مىدهد و دليل آن را هم‌چنين ذكر مىكردند كه وقتى هوا سرد است ، حرارت طبيعى بدن به سمت داخل ميل مىكند و در نتيجه نطفهء او گرمتر شده و با كمال قدرت تسلط بيشترى بر نطفهء زن پيدا مىكند . طبيعى است كه عكس يك چنين شرايطى موجب به وجود آمدن جنين دختر مىگرديد .\r\nتمام مطالب فوق دربارهء به وجود آوردن جنين با جنسيت مورد نظر بود و شامل آزمايشات مربوط به تعيين نوع آن نمىگرديد اما در اين مورد نيز روش‌هائى وجود داشت كه مىتوانست مورد استفاده قرار بگيرد براى مثال جرجانى به ذكر نشانه‌ها و علائمى مىپردازد كه مىتوانند مبين جنس جنين باشند او مىنويسد :\r\n. . . و نرينه در سوى راست بجنبد از بهر آن معنى كه پيشتر ياد كرده آمده است و آبستنى نخست در پستان راست پديد آيد و شير او به قوامتر باشد و اگر قطره‌اى بر آيينه چكانند و به آفتاب دارند همچون قطره سيماب يا دانه مرواريد نمايد و لؤن سر پستان به سرخى كرايد و نبض دست راست ممتلى شود و متواتر بود و هرگاه ايستاده بود و خواهد حركت كند نخست پاى راست جنباند و هرگاه كه برخواهد خواست اعتماد به دست راست كند و حركات چشم راست او زودتر بود و نرينه از پس سه ماه بجنبد و مادينه از پس چهار ماه در جمله احوال زنى كه به فرزند مادينه آبستن بود به خلاف احوال آن بود كه به نرينه آبستن باشد « 1 » . »\r\nراه پيچده‌تر تعيين جنس جنين از راه كف‌بينى بود . اگر كف دست زن حامله نرم و لطيف بود جنين او پسر و اگر رنگ پوست آن به سبزى مىزد جنين وى دختر بود .\r\nقزوينى از آزمايشى كه با شپش انجام مىگرفت نام مىبرد ، ولى از آنجا كه اين آزمايش بايد با استفاده از شير پستان زن صورت بگيرد ، انجام آن فقط در آخرين هفته‌هاى حاملگى امكانپذير است .\r\nاگر خواسته باشند بفهمند كه جنين در داخل رحم يك زن حامله دختر است يا پسر ،\r\n\r\n\r\n","description":"","footnote":"\r\n( 1 ) - ذخيرهء خوارزمشاهى كتابخانهء مجلس شوراى ملى\r\n","page_name":" 298 ","page_number":320},
  {"content":"\r\n\r\nاندكى از شير او را بر كف دست مىريزند و شپشى به داخل آن مىاندازند ، اگر شپش موفق شد خود را از داخل قطرهء شير بيرون بكشد بچه دختر خواهد بود و چنانچه نتواند خود را از داخل قطرهء شير بيرون بكشد جنين پسر خواهد بود زيرا شير زنى كه حمل دختر دارد رقيق است و شپش مىتواند خود را از داخل آن نجات بدهد درحالىكه شير زنى كه حمل پسر دارد غليظ است و به شپش امكان فرار نمىدهد .\r\nبايد دانست كه اين موضوع حدس و گمان است و فقط خداوند تبارك و تعالى است كه به حقيقت امر واقف است ، همان خدائى كه از ساعت وضع حمل اطلاع دارد ، از آسمان باران مىفرستد و مىداند كه در رحم چيست .\r\nتفاوت بين شير زنى كه پسر حامله بود با زنى كه حمل دختر داشت موضوعى آن‌چنان بارز و يقين بود كه از نظر پزشكى قانونى نيز مورد استناد قرار مىگرفت . در كتاب داستان‌هاى هزار و يك شب قصه‌اى در اين زمينه از قول حضرت سليمان نقل گرديده و در آن گفته شده است كه دو خواهر تنى كه در يك خانه زندگى مىكردند در يك شب وضع حمل كردند ، يكى از ايشان پسرى به دنيا آورد و ديگرى دخترى ، نوزاد دختر مرد ولى نوزاد پسر زنده ماند و هر دو خواهر مدعى آن شدند كه فرزند زنده مانده از آن اوست :\r\n« وزير فرياد زد كه دو تخم مرغ حاضر كنيد و محتويات آن‌ها را خالى نمائيد و دقت كنيد كه پوستشان كاملا تميز باشد ، پس دستور داد تا هريك از دو زن آن‌قدر از شير پستان خود به داخل پوست تخم‌مرغ‌ها بريزند تا از شير مملو شوند . . . پس از آن وزير تخم‌مرغ‌ها را در كفه‌هاى ترازو گذارد و شاهين ترازو را بلند كرد و ديد كه يكى از دو تخم‌مرغ سنگين‌تر و آن ديگرى سبكتر است پس گفت سوگند مىخورم كه شير اين زن سنگين‌تر است و هم اوست كه مادر نوزاد پسر مىباشد « 2 » .\r\nاز اين آزمايش براى تعيين جنسيت جنين نيز استفاده مىشد ، بهاء الدوله در اين مورد مىنويسد :\r\nو گفته‌اند كه زرآوند را بسايند و به عسل حل كنند و برناشتازن آن را به پشمينى سبز به خود بردارد تا وقت پيشين هيچ نخورد اگر در آن اوقات طعم دهان خود را شيرين يابد گمان بر نرى جنين غالب گردد و اگر طعم دهان خود را تلخ يابد گمان بر مادگى جنين شود و مجربست . اگر هيچ تغييرى غالب در دهن نيابد حامل نباشد و الله اعلم « 3 » .\r\nهمان‌طور كه قبلا نيز اشاره شد طرز قرار گرفتن جنين در رحم هم مىتوانست رازگشاى جنسيت جنين باشد . منصورى در بخش جنين‌شناسى كتاب تشريح خود مىگويد كه جنين معمولا در رحم چهارزانو مىنشيند و كف دستهايش را روى زانوهايش قرار مىدهد\r\n\r\n\r\n","description":"","footnote":"\r\n( 2 ) - در هيچ‌يك از نسخ كتب هزار و يك شب كه در اختيار مترجم بود ، از جمله هزار و يك شب در پنج مجله از انتشارات ابن سينا داستانى به اين مضمون يافت نگرديد .\r\nمترجم\r\n( 3 ) - خلاصة التجارب - كتابخانهء مجلس شوراى ملى\r\n","page_name":" 299 ","page_number":321},
  {"content":"\r\n\r\nو چشم‌ها به سمت پائين قرار گرفته و نگاه‌ها به پشت دست‌ها دوخته شده است و رويش به طرف پشت مادر است . برخى ديگر از نويسندگان ضمن نقل قول اين مطالب اضافه كرده‌اند كه فقط جنين مذكر اين حالت را دارد و جنين مؤنث رويش به طرف شكم مادر مىباشد .\r\nتمام آزمايشات فوق الذكر توسط پزشكان طراز اول و دانشمندان به نام شرح داده شده‌اند ولى علاوه بر آن آزمايش‌هاى ديگرى نيز وجود داشت كه كمتر جنبهء علمى داشت و توسط زنان معمولى صورت مىگرفتند : براى مثال اين اعتقاد وجود داشت كه اگر زن حامله‌اى در راه خود چشمش به سنجاق بيفتد حتما دختر مىزايد ، اما اگر چشمش به سوزن بيفتد بچه‌اش پسر خواهد بود ، اعتقاد ديگر بر اين بود كه اگر مقدارى نمك روى سر زن حامله ريخته مىشد و بعد موهاى او را شانه مىكردند ، اگر در حين شانه نمك به لب‌هاى زن مىرسيد و شورى آن را احساس مىكرد پسر مىزائيد ولى اگر نمك در لابلاى موهايش گير مىكرد و بيرون نمىريخت دختر مىزائيد . گروهى نيز از تمايل زن حامله به غذاهاى مختلف به تشخيص جنين او مىپرداختند و مىگفتند اگر زن حامله به خوردن سيب و شيرينى تمايل زيادى نشان بدهد فرزندش پسر است ولى اگر علاقه‌اش به غذاهاى تند بيشتر باشد نوزادش دختر مىباشد .\r\nاگر زنى بخواهد صاحب فرزند پسر بشود ، بايد در سفره ديرتر از همه دست به غذا ببرد زيرا خوردن ته‌مانده غذا موجب پيدايش جنين پسر مىشود . زنى كه پسر حامله باشد پرفعاليت مىشود و در منزل زياد كار مىكند ، يك چنين زنى به علاوه خيلى شاد و سرحال مىباشد ، اما زنى كه دختر حامله باشد درست برعكس است . اگر بخواهم تمام اين آزمايشات و اعتقادات عاميانه را بنويسم مطلب خيلى به درازا مىكشد ولى در اين مجموعه ذكر يك آزمايش ديگر هم كه رواج نسبتا زيادترى داشت شايد بىمناسبت نباشد و آن هم اين بود كه چشم‌هاى زن حامله را خوب مىبستند و يك سينى كه در آن يك قيچى و يك كارد قرار داده بودند در مقابل وى مىگرفتند و از وى مىخواستند كه يكى را بردارد ، اگر زن حامله كارد را انتخاب مىكرد حتما پسر مىزائيد و اگر قيچى را برمىداشت فرزندش حتما دختر بود .\r\nپزشكان دورهء صفويه را عقيده بر اين بود كه شكل ظاهرى جنين تا روز دوازدهم مشخص مىشود و در نتيجه اگر زنى طى اين روزها از ته دل به كسى نگاه بكند شكل بچه‌اش به او مىرود . ( اين عقيده داراى ريشه‌هاى بسيار قديمىترى است ) و شباهت شكل بسيارى از دختران ايطاليائى به تصاوير حضرت مريم كه در كليساها قرار داشت ، در آن دوره‌اى كه زن‌ها زياد به كليسا مىرفتند به همين علت دانسته مىشد . اين عقيده بعدها موجب شد كه نقاشان به هنگام كشيدن تصوير براى كليساها ، يك دختر معمولى را به عنوان مدل انتخاب مىكردند . و به اين ترتيب اين تصوير حضرت مريم بود كه شبيه دختران درمىآمد ، نه دختران شبيه به تصوير !\r\nدر كتابخانه آستان قدس رضوى كتابى كه موضوع آن راجع به تشريح است وجود دارد كه كليهء صفحات اول آن افتاده است ، در نتيجه نه اسم نويسنده معلوم است و نه نام اصلى كتاب اما مىدانيم كه در سال 1042 يعنى سه سال پس از مرگ شاه عباس بزرگ نوشته شده است .\r\n\r\n","description":"","footnote":"","page_name":" 300 ","page_number":322},
  {"content":"\r\n\r\nچند صفحه آخر اين كتاب به جنين‌شناسى اختصاص داده شده و مولف اظهار داشته است كه شكل كودك به هنگامى كه نطفه‌اش بسته مىشود مشخص مىگردد و پدر و مادر در آن لحظه به فكر هرچه باشند كودكشان بيش و كم شبيه به آن مىشود و در تائيد نظر خود زنى را مثال مىآورد كه به علت وحشت خارق العاده‌اى كه از مار داشت فكر اين حيوان لحظه‌اى از سرش بيرون نمىرفت و در نتيجه يك بار پسرى زائيد كه سرش شبيه به انسان و بدنش شبيه به مار بود .\r\nو اضافه مىكند كه اين زن بلافاصله كودك خود را معدوم ساخت .\r\nغير از آگاهى به جنسيت جنين ، زن حامله به وقوف به زمان دقيق وضع حمل خود نيز علاقه‌مند بود . در مورد طول مدت حاملگى و حد اقل و حد اكثر آن بين اطباء اتفاق نظر وجود نداشت . ابن سينا نوشته است كه كوتاهترين فاصله بين بسته شدن نطفه يك طفل و زنده به دنيا آمدن او شش ماه است و در اين مورد نظر او مبتنى بر نوشته‌هاى قرآن مجيد است . گروه ديگرى از پزشكان و نويسندگان رسالات طبى حد اقل مدت مزبور را هفت ماه دانسته‌اند و بالاخره جرجانى نظرى صحيح‌تر از ديگران داشته و اين مدت را قابل بحث ذكر مىكند .\r\nبه همين ترتيب در مورد حد اكثر مدت حاملگى نيز عقايد مختلفى وجود داشت ابو حنيفه نوشته است كه هيچ حاملگى بيش از بيست و دو ماه قمرى طول نمىكشد ولى شافعى آن را تا چهار سال و مالك تا شش سال هم امكانپذير دانسته‌اند ، البته بايد دانست كه اين سه نفر از الهيون مىباشند و اطلاعات ايشان از طب زنان قاعدتا بايد مبتنى بر روايات غلطى باشد كه شنيده و يا خوانده بودند آنچه از نظر ايشان واقعا مهم محسوب مىگشت اين بود كه مرد تا چه حد مىتواند طلاق زن را به علت اين كه حامله است به عقب بيندازد . در حال حاضر فقهاى مصرى حد اكثر مدت مزبور را يك سال مىدانند . به هر صورت ابن سينا نيز گفته است كه حاملگى چهار ساله نيز امكانپذير است و در تائيد نظر خود به شرح حال زنى كه خود او را ديده بود مىپردازد و مىنويسد : « زنى را به نزد من آوردند كه به صدق گفتارش ايمان داشتم و او به من گفت كه كودكى را پس از چهار سال حاملگى به دنيا آورده است » .\r\nمعمولا زنان در ماه نهم كودك خود را به دنيا مىآوردند . برطبق مطالب رسالات و كتب پزشكى علائم شروع زايمان احساس پائين افتادن ناف و درد در ناحيه ران‌ها بود . وقتى در لنبرها نيز احساس خستگى مىشد و ران‌ها متورم مىگرديد ، زن مىبايست مىدانست كه وضع حملش خيلى نزديك شده است . جاى كمال تعجب است كه مىبينيم بزرگترين نشانه‌اى كه امروز دال بر نزديكى وضع حمل مىباشد ، يعنى شروع ترشحات خونين رحمى ، در هيچ‌يك از كتب دورهء صفويه تذكر داده نشده است . نزديك‌ترين مطلب به اين موضوع را در كتاب جرجانى مىخوانيم كه نوشته است « وقتى وضع حمل نزديك گرديد رحم نمناك و متورم مىگردد » .\r\nدكتر پولاك كه در اواخر دورهء صفويه پزشك مخصوص شاه بود در يادداشت‌هاى خود مىنويسد كه در زمان وى « زايمان‌ها اغلب طبيعى صورت مىگرفتند و دليل آن را هم اين ذكر كرده كه زنان ايرانى كرست نمىبندند و بند دامن‌هاى خود را بر خلاف زنان اروپائى كه آن را محكم روى كمر خود مىبندند ، روى باسن خود مىبندند ، دليل ديگرى كه به نظر اين پزشك\r\n\r\n","description":"","footnote":"","page_name":" 301 ","page_number":323},
  {"content":"\r\n\r\nموجب راحتى زايمان زنان ايرانى مىگرديد عادت ايشان به اسب سوارى بود . موريه نيز در اين زمينه اضافه مىكند كه زنان با كمك ماما وضع حمل مىكنند ، ولى زنان طبقات پائين اجتماع خودشان به تنهائى و بدون كمك ماما زايمان را انجام مىدهند » .\r\nبرخى از دوستان من در تهران اظهار مىدارند كه در زمان كودكى ايشان استفاده از چهارپايه زايمان بسيار رايج بوده است ، راه ديگر اين بود كه چند عدد خشت يا آجر را روى زمين قرار مىدادند و زائو بر بالاى آن چمباتمه مىنشست ، و درحالىكه ماما در مقابل وى قرار گرفته و چند زن ديگر از همسايگان و نزديكان او را نگاه مىداشتند ، وضع حمل مىكرد و اين همان روشى است كه بدون شك در عهد صفويه نيز رايج بود ، زيرا يك روش خيلى قديمى و سنتى محسوب مىگردد . در كتاب هزار و يك شب چهارپايه زايمان كرسى الولادى ناميده شده است « 4 » .\r\nطبيعى است كه پس از زايمان از زن قدرى خون دفع مىشود . متخصصين ايرانى طب زنان معتقد بودند كه اين خون بخشى از خون حيض است كه طى نه ماه حاملگى به مصرف تغذيه كودك نرسيده است ، قسمت‌هاى مفيد اين خون به مصرف تغذيه جنين مىرسد و بخش ديگرى از آن اعضا وجودى نوزاد را به وجود مىآورد ، قسمتى هم به سينه مادر مىرود تا تبديل به شير بشود . به هر صورت انتظار مىرفت كه دفع خون در مورد اولاد ذكور تا سى روز و در مورد اولاد اوناث تا چهل روز پس از زايمان ادامه پيدا كند .\r\nاگر ميزان خونى كه دفع مىگرديد ناچيز بود ، با استفاده از معجونى به نام حلبه مقدار آن را افزايش مىدادند . حلبه مخلوطى بود از خرما و شنبليله و معتقد بودند كه خاصيتى مشابه ارگاتومين « 5 » دارد . بخار حاصله از جوشاندن چشم ماهى آب شور و يا سم اسب نيز مورد استفاده قرار مىگرفت . از انواع داروهاى بازكننده حيض نيز استفاده مىشد .\r\nدر مقابل اگر ميزان خون‌ريزى زياد بود نيز داروهائى براى درمان زائو به كار مىبردند .\r\nشرايطى كه منجر به زايمان غير طبيعى زنى مىگرديد على الاصول نمىتوانست با آن چه كه امروزه وجود دارد تفاوت داشته باشد ، ولى علاوه بر آن پزشكان و متخصصين علم الامراض ايرانى دلايل ديگرى را نيز ذكر كرده‌اند كه اينك قدرى عجيب به نظر مىرسد .\r\nدر وهلهء اول آن‌ها معتقد بودند كه گناه هر نوع نقص عضوى در نوزاد به گردن مادر است ، به علاوه اگر مادر در دوران حاملگى زياد تكان مىخورد ، اين امكان وجود داشت كه كودك از وضع طبيعى خود كه منجر به آسان به دنيا آمدن او مىگردد خارج شده و به وضعى دربيايد كه تولدش مواجه با اشكال بشود .\r\nاز نوشته‌هاى موجود چنين استنباط مىگردد كه عدم تناسب بين اندازهء جنين و مجراى خروجى يكى از رايج‌ترين اشكالات زايمان‌هاى غير طبيعى بود . منظور از اين عدم تناسب اينك اين است كه سر جنين بزرگتر از دهانهء رحم به هنگامى كه كاملا باز شده است ،\r\n\r\n\r\n","description":"","footnote":"\r\n( 4 ) - در كتاب مزبور آن را كرسى زايمان نيز ناميده است - مترجم\r\n( 5 ) - ( مترجم )  C 32 H 35 N 5 O 5  فرمول  Ergatomine \r\n","page_name":" 302 ","page_number":324},
  {"content":"\r\n\r\nمىباشد ، اما از نظر پزشكان دورهء صفويه اين عدم تناسب شامل كوچكى و در نتيجه سبكى بيش از اندازه جنين نيز مىشد كه مانع از خروج آن از رحم به طور طبيعى مىگرديد ، به علاوه اين اشكال براى نوزادان دختر بيشتر پيش مىآمد زيرا اعتقاد بر اين بود كه نوزاد دختر تحرك به مراتب كمترى از نوزاد پسر دارد و در نتيجه تولدش هميشه با اشكال نسبى بيشترى مواجه مىباشد و يا بدتر اين كه « جنين دختر تمايل زيادى به نورس به دنيا آمدن دارد و به اين دليل و لو اين كه در كمال صحت و سلامت هم باشد باز قدرت لازم براى عبور از مجراى تولد را ندارد » .\r\nيك علت ديگر زايمان غير طبيعى اندازهء رحم بود به اين معنى كه ممكن بود رحم بيش از حد طبيعى باريك و كوچك باشد و جنين نتواند براى تولد حركات لازم را در آن انجام بدهد . رحم هم‌چنين ممكن بود به علل طبيعى ، و يا پاره شدن قبل از موعد كيسه آب خشك باشد و در نتيجه جنين به علت خشكى مجراى تولد نتواند به راحتى به دنيا بيايد و اين همان حالتى است كه در پزشكى مدرن زايمان خشك ناميده مىشود .\r\nچهار علت ديگر نيز براى زايمان‌هاى غير طبيعى ذكر شده است كه مشابه آن در پزشكى مدرن ديده نمىشود . گاهى اوقات ماماهاى ايرانى اظهار داشته‌اند كه هواى خيلى سرد و نسيم شمال موجب به هم فشرده شدن جدارهء رحم و بسته شدن دهانه آن مىگردد ، اين به هم فشردگى ممكن است چنان شديد باشد كه موجب گسيختگى آن بشود .\r\nقدرت انقباض عضلات رحم را « نيروى دافعهء رحم » مىناميدند و معتقد بودند كه ترس زياد و دلواپسى مادر را كلا يا جزا تضعيف مىكند و اين تضعيف موجب مىگردد كه نيروهاى بدن از جمله نيروى دافعهء رحم از بدن خارج شود ، پس اگر مادرى به شدت بترسد ، اين امكان هست كه رحمش قدرت دافعه خود را از دست بدهد و اين تقريبا حالتى است كه در پزشكى مدرن  Secondary Uterine Inertia  ناميده مىشود .\r\nدليل عجيب سوم قلت نيروى دافعهء رحم در اثر گرماى زياد قيد شده است و بالاخره گفته شده كه اگر زنى به هنگام وضع حمل به خود عطر زده باشد زايمانش مواجه با اشكال مىشود و اين به علت تمايل ذاتى و بسيار بد رحم به حركت در بدن است . اگر زن به هنگام وضع حمل عطر مصرف كرده باشد اين امكان وجود دارد كه رحم درست در لحظاتى كه بايد به سمت پائين ميل كند ، به سوى بالا و به طرف رايحهء خوش‌آيند عطريات جذب بشود و كار زايمان را مواجه با اشكال كند . به اين دليل هيچ زنى نبايد در بستر زايمان عطر مصرف كند ، مگر در مواقعى كه از شدت درد از حال برود . براى يك چنين رويداد ناگوارى ، يعنى از حال رفتن زن به هنگام زايمان هيچ درمانى جز استفاده از عطريات وجود نداشت و لزوم نجات جان زن ايجاب مىكرد تا اين كار انجام بپذيرد .\r\nبراى تسهيل زايمان زنى كه وضع حمل وى با اشكال مواجه شده بود امكان انجام كار زيادى وجود نداشت ، اگر علائم هيچ‌يك از علل ذكرشده در يك چنين زنى مشاهده نمىشد ، مجراى تولد او دود داده مىشد و اگر اين درمان نيز موثر واقع نمىگرديد ، آخرين علاج استفاده از طلسم و جادو بود ، در يكى از رسالات پزشكى در اين مورد چنين مىخوانيم :\r\n\r\n","description":"","footnote":"","page_name":" 303 ","page_number":325},
  {"content":"\r\n\r\n« دود كردن مدفوع كبوتر رحم را به فعاليت وامىدارد ، و دود پوست مار ، با وجود آن كه ممكن است كشنده باشد ، رحم را پائين مىآورد ، از بين مواد ديگرى كه همين خاصيت را دارند يكى سنگ مغناطيس است كه اگر در مقابل فرج زائو نگاه داشته شود وضع حمل را تسهيل مىكند و يا آن كه مىتوان قدرى مرجان را به ران راست زائو بست . عنبر سائل آفريقائى نيز اگر به ران راست بسته شود وضع حمل با سهولت بيشترى انجام مىگيرد ، از روش‌هاى درمانى ديگر ماليدن معجونى از گرد سم خر به فرج زائو و يا سوزاندن موى الاغ و يا سم اسب و يا چشم ماهى آب شور در زير بينى او است » .\r\nطبيعى است اگر علت تاخير زايمان كشف مىگرديد ، اقدام به رفع آن مىشد ، اگر علت غير طبيعى بودن زايمان وضع غير طبيعى جنين در رحم بود اقدام به تنظيم وضع آن مىكردند ، اگر مشاهده مىشد كه كودك دارد از پا متولد مىشود آن‌ها را از كفل تا مىكردند تا نوزاد از كفل به دنيا بيايد . در اين حالت ماما زائو را دمر مىخواباند و اين همان روشى بود كه براى زايمان زنان بسيار چاق نيز به كار برده مىشد .\r\nاگر تنظيم وضع جنين امكانپذير نبود ، و كودك به دنيا نمىآمد ، چاره‌اى جز اين باقى نمىماند كه آن را قطعه‌قطعه كرده از بدن خارج سازند اما تا آنجا كه از نوشته‌هاى موجود استنباط مىگردد اين كار فقط توسط ماماهاى تحصيل نكرده و به شيوه‌اى بسيار ناراحت كننده صورت مىگرفت و انجام آن هرگز توسط پزشكان و ماماهاى تحصيل‌كرده توصيه نمىشد به نحوى كه من در كتب معتبر حتى به يك مورد برخورد نكرده‌ام كه قطعه‌قطعه كردن جنين براى خارج ساختن آن از بدن تجويز شده باشد .\r\nدكتر بك « 6 » در گزارش خود به سال 1856 « 7 » متذكر مىگردد كه اين روش مورد استفاده قرار مىگرفته است ، اما او قيد نكرده است كه آيا اين روش يك روش اصلى در موارد زايمان‌هاى مشكل بوده است يا نه ؛ به علاوه او نمىنويسد كه آيا شخصا ناظر بر يك چنين عملى بوده است و يا آن را شنيده است او مىنويسد :\r\n« اگر زايمان با اشكال مواجه بشود ، ماما دست به عمل بىرحمانه‌اى مىزند ، زائو را به پشت مىخوابانند و درحالىكه دو نفر پاهاى او را تا آنجا كه امكان دارد به طرفين كشيده و از هم باز مىكنند ، ماما با بىرحمى با يك قيچى معمولى كه اغلب خيلى هم تيز نيست ، و يا حتى گاهى اوقات با چاقوى آشپزخانه آن‌قدر عجان را مىشكافد تا جنين بتواند خارج بشود ، اگر اين عمل موجب خون‌ريزى شديد بشود و جان زائو به خطر بيفتد ، هيچ‌كس اهميتى نمىدهد ، چه براى زنى كه در حال وضع حمل است ارزش زيادى قائل نيستند ، ناراحتى زمانى ايجاد مىشود كه ماما در حين عمل به دست و پاى جنين نيز صدمه‌اى وارد كند . »\r\nجرجانى مىگويد اگر اشكال زايمان بزرگى بيش از حد جنين و يا ناقص الخلقگى آن باشد ، چاره‌اى جز دعا ، نذر ، و بعد هم قطعه‌قطعه كردن جنين باقى نمىماند .\r\n\r\n\r\n","description":"","footnote":"\r\n( 6 ) -  Dr . Beck \r\n( 7 ) - دو قرن بعد از شاه عباس كبير\r\n","page_name":" 304 ","page_number":326},
  {"content":"\r\n\r\nاين كه آيا عمل سزارين راه حل رايج زايمان‌هاى مشكل بود يا نه ، موضوعى است كه مورد بحث شرق‌شناسان و مورخين مىباشد . دكتر كوئك « 8 » در  Ciba Zeitschrifi  مورخ آوريل 1952 نوشته است كه در شرايط استثنائى اين عمل صورت مىگرفت و نظر خود را مستند به مينياتورهاى ايرانى مىكند كه در آن‌ها عمل مزبور دقيقا نشان داده شده است ، اما من چه با استناد به نوشته‌هاى موجود و چه با در نظر گرفتن نوع جراحى ، با نظر دكتر كوئك موافق نيستم . من بسيارى از مطالبى را كه به زبان فارسى و يا عربى راجع به طب اطفال هستند مطالعه كرده‌ام و نديده‌ام كه حتى اشاره‌اى هم به اين موضوع شده باشد ؛ به علاوه من وفور مينياتورهاى مورد بحث را هم مربوط به رواج فوق العاده زياد شاهنامه ، كه اكثر اين مينياتورها مربوط به يكى از داستان‌هاى آن است مىدانم ، داستان حزن‌انگيز تولد بچه‌اى همراه با شكافتن پهلوى مادر كه بالمال نياز به يك شكل توصيفى دارد .\r\nاعتقاد به اين كه پزشكان ايرانى در صورت لزوم دست به عمل سزارين مىزدند ، همانطور كه گفته شد مبتنى بر يكى از داستان‌هاى شاهنامه است ، و در اين كتاب قطور كه تماما به شعر بوده در اواخر قرن چهارم هجرى سروده شده است تولد رستم چنين توصيف گرديده :\r\n نيايد به گيتى ز راه زهش * به فرمان دادار نيكى دهش\r\nبياور يكى خنجر آبگون * يكى مرد بينا دل پرفسون\r\nنخستين به مى ماه را مست كن * ز دل بيم و انديشه را پست كن\r\nبكافيد بىرنج پهلوى ماه * بتابيد مر بچه را سر ز راه\r\nبكافد تهيگاه سرو سهى * نباشد مر او راز درد آگهى\r\nبيامد يكى موبدى چرب دست * مرآن ماه رخ را به مى مست كرد\r\nچنان بىگزندش برون آوريد * كه كس در جهان اين شگفتى نديد « 9 » \r\nشاهنامه تقريبا هم‌زمان با ابن سينا سروده شده و جلوتر از جرجانى است ، و چون مىبينيم كه هيچ‌يك از اين دو پزشك گرانقدر مطلبى راجع به اين موضوع ننوشته‌اند پس مىتوانيم نتيجه بگيريم كه اشعار فوق نوعى داستان‌سرائى است .\r\nدر مورد مينياتورهاى مورد استناد دكتر كوئك دلايل ديگرى نيز در دست مىباشد ، يكى از آن‌ها مربوط به كتاب بيرونى است كه در آن تولد ژوليوس سزار نشان داده شده است در اين مينياتور جراح و سه دستيار او همه مرد هستند ، اما همگى ملبس به لباس ايرانىها مىباشند ، و جز زائو زن ديگرى در تصوير ديده نمىشود .\r\nمينياتور ديگر كه متعلق به قرن دوازده يا سيزده هجرى است ، تولد رستم را به ماخذ نوشته‌هاى شاهنامه نشان مىدهد . در اينجا نيز جراح و دستيارش مرد هستند ، اما سر زائو در دست يك زن است و در زمينهء تصوير نيز سه زن ديگر ديده مىشوند كه ظاهرا كار پرستار را انجام مىدادند .\r\n\r\n\r\n","description":"","footnote":"\r\n( 8 ) -  Dr . Quecke \r\n( 9 ) - شاهنامه فردوسى ، چاپ مسكو جلد اول صفحه 237 و 238\r\n","page_name":" 305 ","page_number":327},
  {"content":"\r\n\r\nدر مينياتور سوم كه از چهار قسمت تشكيل شده است عمل سزارين مادر رستم توسط چهار ماماى زن انجام مىگيرد . از گوشه سمت چپ يك مرد بر عمل نظارت مىكند و من تصور مىكنم كه او پزشك ناظر و مسئول عمل است . در قسمت دوم تصوير مردى را مىبينيم كه در حال مطالعهء يك كتاب است و احتمال مىرود كه او طرز عمل و مراحل مختلف آن را با صداى بلند براى جراحان مىخواند ، در قسمت سوم مردى كه ظرفى در دست دارد ، در حال ورود به اتاق است و احتمالا مشغول آوردن آب براى شستن نوزاد و مادرش مىباشد ، و بالاخره در قسمت چهارم ، كه پائين‌ترين قسمت است ، مجلس سرورى نشان داده شده كه بالطبع مىتواند جشن پايان موفقيت‌آميز عمل و تولد رستم باشد .\r\nروش نقاشى در اين سه مينياتور و مينياتورهاى ديگر به خوبى نشان مىدهد كه طراحان به هيچ وجه در نظر نداشته‌اند كه يك كار عملى را نشان بدهند و منظورشان صرفا مجسم ساختن اشعار فردوسى بوده است .\r\nايراد ديگرى كه بر نظريهء دكتر كوئك وارد است اين است كه او مينياتورها را از نظر تكنيكى درست دانسته است ، درحالىكه از اين نظر نيز ايراداتى بر آن‌ها وارد است مينياتور مربوط به بيرونى مربوط به سال 706 هجرى قمرى است ، در اين تصوير جزئيات عملى كه در بخش زيرين ناف انجام مىگيرد به وضوح ديده نمىشود و هيچ وسيله جراحى هم به چشم نمىخورد و به اين ترتيب مينياتور مزبور به هيچ صورت نمىتواند دال بر آن باشد كه جراحى به صورتى صحيح انجام مىگيرد ، به هر صورت زائو مرده است زيرا در بالاى آن به عربى نوشته شده است « مادر سر زا رفت ، در نتيجه شكم او شكافته شد و جنين خارج گرديد » .\r\nمينياتور دوم حتى كمتر از اين مبين دقت عمل جراحى مىباشد . جراح در حال ايجاد شكافى عرضى در روى بدن زائو است و اين شكاف درست در زير پستان‌ها ايجاد شده است و پيداست كه كارش هنوز تمام نشده زيرا چاقوى جراحى هنوز در دست راستش قرار دارد ، و با وجود اين كودكى را كه نسبتا بزرگتر از حد طبيعى است دارد از بدن مادر خارج مىسازد .\r\nجراح دست راست نوزاد ، وزنى كه بالاى سر زائو نشسته است دست چپ او را در دست دارد و سر و شانه‌هاى كودك از بدن مادر خارج شده است . حال از نظر جراحى عملا محال است بتوان كودكى به اين درشتى را از شكافى به آن كوچكى ، آن هم شكافى كه درست در زير سينه به وجود آمده است به اين صورت خارج ساخت .\r\nو بالاخره در كتاب جراحى ايلخانى نوشته شرف الدين هيچ مينياتورى از جراحى وجود ندارد ، و طبيعى است كه اگر در دورهء مزبور و يا حتى قبل از آن يك چنين عملى ، و لو به ندرت هم صورت مىگرفت ، نقاش آن را در تابلوى خود منعكس مىساخت .\r\nبه اين ترتيب من هيچ دليلى نمىبينم كه گفته دكتر كوئك كه مىگويد « تولد رستم به گونه‌اى كه در شاهنامه آمده است ، دقيقا در مينياتورها نشان داده شده است » صحيح و غير قابل ايراد باشد .\r\n\r\n","description":"","footnote":"","page_name":" 306 ","page_number":328},
  {"content":"\r\n\r\nعمل سزارين روى زنى كه قبل از زايمان مىمرد موضوع كاملا جداگانه‌اى است كه احتمال انجامش آن هم به ندرت ، وجود داشت . به علاوه ما در برخى نوشتجات مذهبى ملاحظه مىكنيم كه پيشوايان مذهبى انجام اين كار را منع كرده‌اند و اين خود مىتواند دال بر آن باشد كه عمل مزبور گاهى صورت مىگرفته است ، چه منع عملى كه هرگز انجام نمىشده منطقى به نظر نمىرسد . اين منع مبتنى بر نظريهء كلى منع تشريح و بريدن اعضاى بدن مىباشد ، علاوه بر اين گروهى را نيز عقيده بر اين بود كه كودكى كه به اين صورت متولد بشود ، مخلوق خداوند نيست و مخلوق شيطان است چه اين امكان وجود ندارد كه موجودى زنده از موجودى مرده به وجود بيايد .\r\nدر اين زمينه اصطلاحى تحت عنوان « گورزاد » وجود دارد نويسندهء كتاب نيرنگستان « 10 » نوشته است كه اين اصطلاح براى كودكى به كار برده مىشود كه در گورستان متولد شده باشد چه در برخى از قسمت‌هاى ايران رسم بر اين بوده است كه زائوى در حال نزع را قبل از آن كه واقعا مرده باشد در قبر مىگذاشتند منتها لوله‌اى در گور او قرار مىدادند تا اگر كودك متولد شد بتواند نفس بكشد و صداى گريه او بيرون بيايد و بتوان او را نجات داد ! « 11 » اما ، اعتقاد عمومى بر اين بود كه يك چنين كودكى بعدا سالم بزرگ نمىشود ، دهاتىها تصور مىكردند كه كوتوله‌ها مخصوصا گونه‌هائى كه اينك آكوندروپلازى « 12 » ناميده مىشوند انسان‌هائى هستند كه به اين صورت متولد شده‌اند .\r\nغير از زايمان‌هاى مشكل ، يكى ديگر از رايج‌ترين اشكالات همراه با حاملگى ، مردن جنين در رحم و الزام در به دنيا آوردن آن بود . پزشكان دورهء صفويه اعتقاد داشتند كه مردن جنين در رحم هميشه به علت ضعف جنين مىباشد و اين ضعف از چند روز قبل از فوت جنين مشهود مىگردد ، بيمارى بدون دليل و بدون مقدمه مادر مىتوانست يكى از علائم پيدايش يك چنين وضعى باشد ، علائم ديگر عبارت بودند از مشاهدهء خون در مهبل و آمدن شير به پستان در مراحل اول حاملگى كه در اين مورد اخير استدلال مىكردند كه آمدن شيراز پستان دليل بر آن است كه غذا به قدر كافى به جنين نمىرسد زيرا خونى كه بايد به اين مصرف برسد به سينه رفته و تبديل به شير شده است .\r\nاگر كودك مرده در رحم نمىماند و به دنيا مىآمد نوعى شانس محسوب مىشد ولى گاهى اوقات نيز جنين مرده در رحم مىماند و خطراتى براى مادر ايجاد مىكرد . درمان يك چنين عارضه‌اى شبيه به درمان جفتى بود كه در بدن زائو مىماند و همراه نوزاد بيرون نمىآمد و براى اين منظور از مسهل ، دودزدائى و داروهاى عطسه‌آور استفاده مىكردند و اگر هيچ‌يك از اين داروها موثر واقع نمىشد جنين مرده را با دست بيرون مىكشيدند\r\n\r\n\r\n","description":"","footnote":"\r\n( 10 ) - صادق هدايت ( مترجم )\r\n( 11 ) - از روى نوشتجات ديگر چنين استنباط مىگردد كه منظور از گورزاد بچه‌اى بود كه از بطن يك مادر مرده بيرون آورده مىشد ( مترجم )\r\n( 12 ) -  Acdondroplazia \r\n","page_name":" 307 ","page_number":329},
  {"content":"\r\n\r\nو اين كار را با كمك يك قلاب فلزى انجام مىدادند اگر جنين سر و ته در رحم قرار داشت نوك قلاب را به حدقه چشم و يا دهان و يا زير چانه‌اش فرد مىكردند ولى اگر جنين مستقيم بود قلاب را به دنده‌اش مىانداختند . مامائى كه اين كار را انجام مىداد مىبايست لااقل دو قلاب به كار مىبرد و اگر مىديد كه به نيروى بيشترى نياز است قلاب سومى را نيز مورد استفاده قرار مىداد . اگر جنين از رحم خارج مىشد و در مجراى تولد گير مىكرد ماما دست خود را چرب مىكرد به داخل مهبل فرو مىبرد و آن را بيرون مىكشيد .\r\nاگر اين اقدامات به علت افقى قرار گرفتن جنين ، بزرگى بيش از سر و يا استسقاى بطن مادر منجر به نتيجه نمىشد ، ماماى جراح از راه خرد كردن جمجمه و يا جدا كردن دست و پاى جنين و يا پاره كردن شكم و سينه او اقدام به قطعه‌قطعه ساختن آن مىكرد و سپس اين قطعات را يكىيكى بيرون مىآورد .\r\nبراى هريك از اعمال فوق وسيله جراحى خاصى وجود داشت . اين وسائل و ساير وسائل متعدد جراحى در دو مقاله مصورى كه اخيرا انتشار يافته‌اند شرح داده شده است . يكى از اين مقاله داراى عنوان -\r\n Arabian Gynaecological , Obstetrical and Genito Uninary Praetiee Illustrated from Albueasis \r\nو به قلم دكتر مارتين اسپينك « 13 » است . اين مقاله در صفحه 653 جلد سىام\r\n Procedings of the Royal Society of Medecine \r\nسال 1937 به چاپ رسيده است ، مقالهء ديگر هم\r\n Drawing Pharmacy in Al - Zahravi's 10 th Sentury Surgical Treaties \r\nبه قلم سامى همرنه « 14 » مىباشد كه در سال 1961 در  United States National Museum Bulletin  شماره 228 چاپ شده است .\r\nموضوع مورد بحث به قدرى خوب در اين دو مقاله شرح داده شده است كه من توضيحات بيشترى را در اينجا ضرورى نمىدانم . البته اين نكته را نيز بايد تذكر بدهم كه آنچه در اين دو مقاله آمده است راجع به وسائلى است كه جراحان دورهء خلفا به كار مىبردند و الزاما شامل وسائل كار جراحان ايرانى دورهء صفويه نمىگردد .\r\nبراى انجام جراحىهاى اختصاصى زنان ، جراحان ايرانى وسائل ويژه‌اى داشتند كه خاص خودشان بود . نعلبندها از سال‌ها قبل وسيلهء مخصوصى براى كار خود داشتند كه آن را كلبتان مىناميدند . ماماهاى جراح در دورهء صفويه اقدام به ساختن وسيله مشابه‌اى كردند كه از آن براى بيرون آوردن سر جنين و يا خرد كردن آن در رحم استفاده مىكردند و آن را همان كلبتان ناميدند وسيله ديگرى نيز وجود داشت كه زرافه ناميده مىشد كه نوعى سرنگ بود و براى تزريق داروها به داخل رحم به منظور سقط جنين و يا تعجيل در وضع حمل هاى به تاخير افتاده به كار برده مىشد و به علت گردن درازى كه داشت به اين نام خوانده مىشد .\r\n\r\n\r\n","description":"","footnote":"\r\n( 13 ) -  Martin Spink \r\n( 14 ) -  Sami Hamerneh \r\n","page_name":" 308 ","page_number":330},
  {"content":"\r\n\r\nندرتا نيز اتفاق مىافتاد كه جنينى در بطن مادر مىمرد اما نه به دنيا مىآمد نه فاسد مىگرديد و بدون آن كه ناراحتى ايجاد كند سال‌ها در رحم باقى مىماند .\r\nابو القاسم زهراوى مىنويسد شخصا زنى را ديده است كه جنين مرده‌اش را سال‌ها در شكم داشته است او براى بار دوم حامله گرديد ، اين بار نيز جنين در بطنش مرد ولى به دنيا نيامد چند ماه بعد زن متوجه ورمى در ناحيه ناف خود شد ، اين ورم به تدريج بزرگ شد تا اين كه سرانجام سر باز كرد و محتوياتش خارج گرديد و در اين مرحله بود كه از زهراوى براى مداواى او كمك خواسته شد ، ولى علىرغم مداوا سر دمل هم نمىآمد تا اين كه زهراوى تصميم مىگيرد دست به عمل جراحى بزند و وقتى به زخم نيشتر مىزند مىبيند كه حاوى مقدارى استخوان است ، او نيشتر را عميق‌تر فرو مىكند و مقدارى استخوان بيرون مىآورد و زن بهبودى حاصل مىكنند .\r\nاين مورد بدون شك يك حاملگى خارج از رحم بوده و احتمالا اولين مورد حاملگى خارج از رحم است كه در كتاب پزشكى شرح داده شده است . با توجه به مطالب مندرج در كتب و رسالات پزشكى مىتوان گفت كه پزشكان و ماماهاى ايرانى و عرب به احتمال حاملگى خارج از رحم واقف نبودند .\r\nخارج ساختن جفتى كه در رحم مىماند آسان‌تر از خارج ساختن اجبارى جنين بود .\r\nاگر جفت در مدت كوتاهى پس از وضع حمل خارج نمىگرديد ، ماما وظيفه داشت زائو را وادار به عطسه‌هاى متناوب بكند ، اگر اين كار نتيجه‌اى نمىداد و آثار اغما در زن بارز مىگرديد ماما با استفاده از كلبتان تمام محتويات رحم را خارج مىساخت و اين كارى بود كه مىبايست با نهايت دقت و ظرافت انجام مىپذيرفت زيرا اگر دهنه كلبتان به رحم گير مىكرد موجب پشت و رو شدن آن مىگرديد .\r\nاگر به اين وسيله نيز جفت خارج نمىشد ماما بند ناف را به ران زائو مىبست و از اعمال فشار خوددارى مىنمود و صبر مىكرد تا جفت به تدريج خودش خارج بشود و به اين ترتيب مىشد بدون خطر تا پنج روز صبر كرد ، ولى بيش از اين مقدار جايز نبود زيرا پس از آن جفت متعفن شده و از آن جراحت جارى مىشد ، در اين موقع براى نجات جان زن مىبايست دود و ابخرهء مواد بخصوصى به داخل مهبل او براى خارج ساختن جفت و به دهان او براى تقويت قلبش ، دميده مىشد و سپس اقداماتى نظير آنچه كه براى خارج ساختن جنينى كه به دنيا نمىآمد انجام مىگرفت ، صورت داده مىشد .\r\nطبيعى است كه يكى ديگر از علل اشكال در زايمان و به دنيا نيامدن جنين توامان بودن آن بود و اين موضوعى است كه هميشه نظر نويسندگان كتب و رسالات پزشكى را به خود جلب مىكرد . تعداد دوقلوها كم نبود و هميشه به تمسخر گفته مىشد كه بچه‌هاى دوقلو يكى در رحم و ديگرى در كفل به وجود مىآيند ، منصورى نوشته است كه اگر دوقلوها از دو جنس باشند اشكال در وضع حمل آنها خطراتى براى خودشان و مادرشان در بر دارد ، درحالىكه اگر از يك جنس باشند احتمال اين كه خودشان و مادرشان زنده بمانند خيلى زياد است .\r\nمواردى از چند قلوزائى نيز در كتب پزشكى منعكس گرديده است . ابن سينا مىنويسد\r\n\r\n","description":"","footnote":"","page_name":" 309 ","page_number":331},
  {"content":"\r\n\r\nزنى را ديده كه در پنج زايمان بيست كودك به دنيا آورده بود و اضافه مىكند كه شنيده است بعضى از زن‌ها پنج قلو هم زائيده‌اند . اولوس جليئوس « 15 » نيز از يك مورد پنج قلوزائى در زمان ژوليئوس سزار ياد مىكند و استبعادى ندارد كه منظور ابن سينا نيز همين مورد بوده است .\r\nابو القاسم زهراوى متخصص طب زنان ، از اهالى اسپانيا ، معتقد است كه زن در يك زايمان مىتواند ده بچه و يا بيشتر به دنيا بياورد و مىنويسد : « من يك بار به وضع حمل زنى كمك كردم كه هفت كودك به دنيا آورد و يك بار نيز از زن ديگرى پانزده كودك تولد يافت » .\r\nبا وجود اين عقيدهء عمومى بر اين بود كه زن معمولا يك يا دو بچه مىزايد زيرا تعداد زوائد بچه‌ساز در رحم هر زن مساوى تعداد پستان‌هاى او مىباشد .\r\nاشكال در زايمان ممكن بود در اثر ناقص الخلقه بودن جنين نيز باشد و اين موضوعى است كه اطباى ايرانى دربارهء آن ، به عنوان يكى از عجائب طبيعت قلم‌فرسائى كرده‌اند .\r\nقزوينى در نزهت القلوب فصلى را به بازگو كردن مواردى كه در اين زمينه شنيده اختصاص داده است و دو مورد بخصوص از « تغيير جنسيت » را نام مىبرد و مىنويسد كه اين دو نفر تا زمان بلوغ انسان‌هائى مؤنث بودند و سپس تبديل به افرادى مذكر شدند ، و در يكى از اين دو نفر تغيير تا شب زفاف صورت نپذيرفت .\r\nيك مورد واقعا عجيب هم نوزادان توامى بودند كه در قزوين به دنيا آمده و از پشت به هم چسبيده بودند . اين دو نفر بيست و پنج سال عمر كردند ، دو نفر ديگر نيز بودند كه از شكم به هم متصل بودند ، آن‌ها چهار دست و دو پا داشتند . در هيلا نيز مردى زندگى مىكرد كه بدون دست به دنيا آمده بود و قزوينى شخصا در تبريز شخص مشابهى را ديده بود كه از راه بندبازى امرار معاش مىكرد .\r\nدر اينجا بايد از زنانى نام برده شود كه خيال مىكردند حامله‌اند ولى اين‌چنين نبود و اين حالت را در فارسى رجاء « 16 » و در عربى مولى مىناميدند . جرجانى مىگويد كه علامت رجاء بزرگ شدن شكم ، زياد شدن اشتها ، بسته شدن دهانه رحم و بزرگ شدن پستان‌ها است ، حتى گاهى اوقات اگر دست به روى شكم گذاشته بشود و قدرى فشار داده بشود ممكن است حركت جنين نيز حس بشود و اين حالت ممكن است چهار پنج سال طول بكشد . در برخى موارد اندكى بافت شبيه به گوشت و يا باد از زن دفع مىگردد و متعاقب آن قدرى خون مشاهده مىشود . جرجانى اضافه مىكند كه پس از آن علائم رجاء از بين مىرود ولى در موارد ديگر درمان زن امكانپذير نيست و استبعادى ندارد كه او تا آخر عمر در همين حال بماند ، و يا اين كه مبتلا به استسقاء بشود .\r\nخوانندگان اينك مىدانند كه پزشكان ايرانى سه حالت مختلف را تحت يك نام واحد ذكر كرده‌اند ، ما اينك مىدانيم زنى كه چهار پنج سال به يك چنين عارضه‌اى مبتلا باشد و سپس\r\n\r\n\r\n","description":"","footnote":"\r\n( 15 ) -  Aulus Gelius \r\n( 16 ) - هوسك هم گفته مىشد ( مترجم )\r\n","page_name":" 310 ","page_number":332},
  {"content":"\r\n\r\nبا دفع مقدارى باد سلامت خود را بازيابد مبتلى به حاملگى كاذب « 17 » است و اين يك بيمارى روانى است .\r\nحالت دوم يعنى مشاهده لك خون و ابتلاء به استسقاء همان بيمارى است كه اينك  Hydatidiform Mole  ناميده مىشود و در آن زن ابتداء واقعا حامله مىشود ولى جنين بعدا تبديل به يك غدهء بدخيم مىشود حالت سوم هم مىتواند همان عارضه‌اى باشد كه در طب مدرن  Carncous Mole  ناميده مىشود و در آن حاملگى به صورت طبيعى انجام مىگيرد ولى جنين هرگز تولد پيدا نمىكند . در اينجا ذكر اين نكته ضرورى است كه كلمه  Mole  كه به صورت پسوند در دنبالهء اسامى اين عوارض و بيمارىها ديده مىشود همان لغت مولى عربى است كه مترجمين قرون وسطى آن را به  Mola  برگردانده‌اند و اينك به صورت  Mole  نوشته مىشود .\r\nدر توجيه علت اين بيمارى متخصصين بيمارىشناسى و طب زنان معتقد بودند كه منى زن به طور طبيعى وارد رحم او مىشود و از هر نظر نيز طبيعى باقى مىماند ولى منى مرد كه در آنجا با آن لقاح پيدا مىكند فاقد قوهء فاعله است و در نتيجه نطفه‌اى كه در بطن زن بسته مىشود نمىتواند تبديل به جنين بشود و به صورت يك تكه بافت گوشتى درمىآيد . به اين ترتيب اين مرد است كه مقصر مىباشد نه زن . اگر اين حالت در دختران باكره ظاهر مىگرديد آن را حمل بر پيدايش « ريح غليظ » در رحم و يا در رگ‌هاى رحمى او مىكردند .\r\nدرمان اين بيمارى از طريق تجويز قرص ، مرهم و روغن‌هاى محلل صورت مىگرفت و اين داروها اكثرا همان‌هائى بودند كه براى باز كردن رگلى كه بىجهت بند آمده بود نيز به كار برده مىشد .\r\nدر پايان بايد از بيمارىهائى اسم ببرم كه ناشى از حاملگى بودند ، ويار عارضه‌اى بود كه متخصصين علم الامراض آن را يك رويداد طبيعى تلقى مىكردند و تا زمانى كه خيلى شديد نبود درمان آن را ضرورى نمىدانستند بهاء الدوله مىنويسد : « بايد مراقب بود كه قى و استفراغ خيلى شديد نشود تا صدمه‌اى به زن وارد نشود . ادامهء درمان اين ناراحتى به مدتى بيش از چهار ماه جايز نيست زيرا بدن سعى مىكند بند آمدن قاعدگى را جبران كند » . بهاء الدوله اضافه مىكند كه ويار فوق العاده شديد ممكن است به جنين صدمه بزند ولى هيچ‌يك از درمان‌هائى را كه براى ساير انواع تهوع ذكر كرده است توصيه نمىكند .\r\nدر مورد عادت به خوردن مواد غير عادى حكيم واجد على مىگويد اگر زنى به هنگام حاملگى تمايل زيادى به خوردن سفال نشان بدهد دليل بر اين است كه جنينش دختر مىباشد و درمانش نيز به وسيله آب گرم ، گلاب و ورزش ميسر مىباشد يك چنين زنى بايد از خوردن مواد نشاسته‌اى خوددارى كند و در عوض گوشت سرخ كرده با خردل فراوان بخورد .\r\nجدىترين عوارض حاملگى ، كه حتى امروزه نيز خطرناك محسوب مىگردد ، صرع « 18 » و ازدياد فشار خون « 19 » بود ، در طب جديد اين دو حالت را تحت يك عنوان\r\n\r\n\r\n","description":"","footnote":"\r\n( 17 ) -  Pseudo - Cyesis \r\n( 18 ) -  Eclampsia \r\n( 19 ) -  Hyperpiesia \r\n","page_name":" 311 ","page_number":333},
  {"content":"\r\n\r\nواحد « مسموميت‌هاى حاملگى » قرار مىدهند ولى در دورهء صفويه ارتباط آن‌ها با يكديگر هنوز معلوم نشده بود . ما اينك مىتوانيم با آزمايش ادرار زن حامله و مشاهده آلبومين در آن در همان مراحل خيلى اوليه به شروع اين عوارض در او وقوف پيدا كنيم و عجيب اينكه پزشكان دوره صفويه بدون اينكه چيزى از ادرار آلبومين‌دار بدانند و يا به راه كشف فشار خون واقف باشند ، باز مىدانستند كه ادرار زن حامله با ادرار زن غير حامله فرق دارد .\r\nصرع بالطبع همراه با غش است و پزشكان دوره صفويه در اين مورد خاص آن را صرع رحم مىناميدند . پزشكان دورهء صفويه به اختلاف بين اين بيمارى و هيسترى به خوبى واقف بودند زيرا در شفا الابدان « 20 » صراحتا اين موضوع قيد گرديده و نوشته شده است كه : « اين بيمارى اغلب به علت تجمع فضولات در رحم زن عارض مىگردد و پس از وضع حمل بدون هيچ درمانى بر طرف مىشود و عارضه‌اى از خود به جا نمىگذارد » .\r\nبررسى دقيق تاريخ پزشكى ايران حقايق جالبى را برملاء مىسازد كه دنيا به كلى از آن بىاطلاع مانده است . من در كتاب تاريخ پزشكى ايران نشان دادم كه چگونه ريشهء برخى از عقايد و نظريات منسوب به بقراط را بايد در باورهاى ايرانيان و مخصوصا مطالب مندرج در كتب مذهبى ايشان جستجو كرد و اينك در اينجا نيز مىخواهم بگويم كه قرن‌ها قبل از آن كه اروپائيان فشار خون را كشف كنند ايرانىها به آن واقف بودند و بهاء الدوله در كتاب خود مىنويسد :\r\nديديم چند حامله را در اين حال در شبها حال پريشان و صعب شد و چنانچه بخارى هر لحظه بديشان برآمدى كه گمان مىكردند كه از خود نخواهد رفت و خوفى عظيم و اضطراب از آن مىنمودند مجربه‌اى تا اين زمان مذكور تكميه كردى و غذاى لطيف دادى و روغن گل طلا كردن و عضلات پشت و دوش و كتفها و شانها را محكم كردى ماليدن چنانچه در ذات الجنب بدان اشارتى شده و آن را درى رگ گرفتن گويند و بدين تدبير به صلاح آمدند و من بعضى را فادزهر حيوانى دادم نافع آمد و به حكم غذاهاى لعابى جمله آن‌ها پسر زائيدند .\r\nخون‌ريزى بعد از زايمان به اندازهء خون‌ريزى قبل از آن خطرناك دانسته نمىشد .\r\nخطر واقعى در انعقاد خون در رگ‌ها ، تب نفاسى و چرك كردن موضع جفت دانسته مىشد و اين‌ها همان عوارضى بودند كه از قديم الايام ماماها به آن وقوف داشتند . در كتابخانهء مركزى دانشگاه تهران دو ورق كاغذ دست‌نوشته وجود دارد كه فاقد تاريخ مىباشند و ما نمىدانيم كه متعلق به چه كتابى بوده‌اند و يا نويسندگانشان چه كسى است ، ولى من تصور مىكنم كه به‌هرحال متعلق به دورهء قبل از صفويه هستند . يكى از اين دو ورق با اين جمله شروع مىشود : « توضيحى بر هفت بيمارى كه ممكن است زائو به آن‌ها مبتلى شود » .\r\nاولين بيمارى از اين هفت بيمارى دوباره شروع نشدن قاعدگى است و نويسنده براى درمان آن تنقيه مرتب را توصيه مىكند ، بيمارى دوم خون‌ريزى شديد رحم است اين بيمارى تا قبل از كشف اثر سگاله و شياف‌هاى رحمى بيمارى كشنده محسوب مىگشت . بيمارى سوم را نويسنده نفخ رحم دانسته است اين عارضه از زمان‌هاى خيلى قديمىتر بر ماماها معلوم\r\n\r\n\r\n","description":"","footnote":"\r\n( 20 ) - نوشته حكيم واجد على ( مترجم )\r\n","page_name":" 312 ","page_number":334},
  {"content":"\r\n\r\nبوده و مترجمان قرون وسطى اروپا آن را  Ventositas Marticis  ترجمه كرده‌اند .\r\nمتخصصين علم الامراض معتقد بودند كه در اين حالت رحم ورم مىكند و علامت ابتلاى به آن هم احساس درد در زير شكم است . من تصور مىكنم عارضهء مزبور جمع نشدن مجدد رحم پس از زايمان همراه با يبوست و نفخ روده بوده است . نويسنده درمان آن را استفاده از انواع روغن‌ها و معجون‌هاى خوردنى و يا بلعيدن زهرهء روباه يا خروس ذكر كرده است .\r\nبيمارى چهارم پر شدن رحم از چرك است و همان چيزى است كه اينك عفونت جايگاه جفت ناميده مىشود و زمانى در اروپا رواج فراوان داشت . پنجم ابتلاى زن به انواع ناراحتىهاى روحى ذكر گرديده كه به احتمال زياد منظورش همان  Puerperal Mania  ( ديوانگى زايمان ) مىباشد . درمان آن هم نوشتن اوراد مخصوص ، پيچيدن آن در قطعه‌اى حصير و بستنش به بدن بيمار قيد شده است .\r\nپس از آن « سرد شدن صفراى زائو » نوشته شده است كه علائم و عوارض گوناگونى دارد .\r\nاحتمالا منظور نويسنده از اين بيمارى زردى ناشى از كم‌كارى كبد « 21 » است و درمان آن هم در نوشيدن شربت قند ، خوردن انواع روغن‌ها و يا زهرهء خرگوش يا گرگ دانسته شده است و بالاخره در مرحلهء آخر گفته شده است كه رحم ممكن است پائين افتادگى پيدا كند و يا پشت و رو بشود .\r\nتمام اين بيمارىها دقيقا همان عوارضى هستند كه هر زائوئى ممكن است به آن‌ها مبتلى بشود ، و نويسنده در پايان مطلب مىگويد « در اينجا بايد از بيمارى نيز نام ببرم كه ممكن است دامنگير شوهر زن زائو بشود اين احتمال وجود دارد كه مزاج شوهر پس از وضع حمل زنش سرد بشود و ديگر نعوذ به وى دست ندهد » . آيا منظور نويسنده از اين جمله يك بيمارى روحى نيست كه شوهر در اثر ابتلاى به آن تمايلات جنسى خود را نسبت به همسرش از دست مىدهد و نسبت به او عنين مىشود ؟ نويسنده براى اين عارضه درمانى ذكر نكرده است كه علتش ممكن است اين باشد كه توضيح واضحات را لازم نمىدانسته است .\r\nمن در اينجا تقريبا از بيمارى كه زمانى در اروپا بزرگترين خطر محسوب مىگشت يعنى بيمارى  Puerperal  يا تب قنداق حرفى به ميان نياوردم ؛ اين همان بيمارى است كه سايه وحشتش بر سر تمام بيمارستان‌هاى اروپا افتاده بود و بخش‌هاى بيمارستان‌ها را مملو از بيمارانى كرده بود كه به عفونت خون ، قانقاريا و گوشت بدن‌هاى فاسد شده مبتلا بودند ، اما پزشكان آن دوره در ايران تصويرى از وجود يك چنين وضع مهيبى در ايران به دست نمىدهند ، و علت آن هم روشن است : تب قنداق در ايران تقريبا وجود نداشت ؛ در امپراطورى صفويه مردم در بيمارستان‌ها بسترى نمىشدند ، هيچ دانشجوى پزشكى ، مراقبت‌هاى دوره بعد از زايمان را نمىديد و يا زنى را در حين وضع حمل معاينه نمىكرد . و اگر زنى به بيمارى نظير عفونت خون ، قانقاريا و يا فساد گوشت بدن مبتلا مىشد هيچ جراحى بر بالينش حضور پيدا نمىكرد و يا او را نمىزاياند . زن ايرانى آن دوره محكوم بود با بيمارىهاى مرگبار دست و پنجه نرم كند . پيشرفت تدريجى كشور او را از انزوا نجات نداد تنها تب‌هائى كه اگر زن زائوى دوره صفويه به آن‌ها مبتلا مىشد مورد درمان قرار مىگرفت همان‌هائى بودند كه ممكن بود در هر زمان ديگرى هم به آن‌ها مبتلا بشود .\r\n\r\n\r\n","description":"","footnote":"\r\n( 21 ) -  Acute Yellow Atrophy of the Liver \r\n","page_name":" 313 ","page_number":335},
  {"content":"\r\n\r\n\r\nفصل هفتم تغذيه ، پرورش و طب كودكان\r\nطبيعى است كه بررسى طب در دورهء صفويه بدون اين كه مطلبى دربارهء طب كودكان ، بهداشت و سلامت ايشان و بالاخره نحوهء شير دادن به آن‌ها نوشته شود كامل نخواهد بود ، على الخصوص كه ايرانىها را بايد با توجه به نوشته‌هاى رازى ، بنيانگذار طب كودكان در جهان دانست .\r\nابن خلدون ضمن اشاره مختصرى به اين موضوع وظائف ماما را چنين توصيف مىكند :\r\n« ماما پس از آن كه از كار وضع حمل زائو فارغ گرديد بايد به نوزاد بپردازد و ابتداء بايد پاهاى او را با روغن‌هاى گوناگون چرب كند و بر آن گردهاى غابض بپاشد تا عضلاتش محكم بشود و مايعات رحمى را از بدن وى پاك سازد و سپس سق او را بردارد ، بعد مايعى در بينى او بچكاند تا راه مغزش باز شود ، آنگاه لازم است ماده‌اى ملين به وى بخوراند تا از ابتلاى او به يبوست و چسبيدن روده‌هايش به يكديگر جلوگيرى كند » .\r\nماماهاى ايرانى بند ناف را تا زمانى كه كودك كاملا از مادر خارج نشده بود يعنى تا زمانى كه جفت بيرون نيامده بود قطع نمىكردند ، و تا خروج جفت ماما وظيفه داشت كه نوزاد را خوب بپوشاند و بند ناف را در جهت جفت بين دو انگشت شست و سبابه خود بفشارد تا مزاج سمى و نفخ جفت از بدن نوزاد دور بشود و معتقد بودند كه اگر اين كار انجام نگيرد كودك جدا در معرض خطر باد فتق و يا بيمارىهاى مثانه ، رحم و روده قرار مىگيرد .\r\nبه محض آن كه جفت از بدن زائو خارج مىگرديد ، به بند ناف روغن ماليده مىشد و با دو عدد بند پشمين آن را يكى در نزديكى شكم نوزاد و ديگرى با تقريبا يك وجب فاصله محكم مىبستند و بعد بند را از وسط اين دو محل قطع مىكردند ، قطع بند ناف را در نزديك بدن نوزاد موجب ابتلاى او به داء البول مىپنداشتند در مورد اعمالى كه به هنگام تولد مىبايست انجام مىگرفت يك عقيدهء خرافى نيز وجود داشت و آن اين بود كه مىگفتند اگر به هنگام قطع بند ناف كليدى زير بدن نوزاد قرار داده شود احتمال اين كه او بعدا دزد بشود خيلى كم مىشود .\r\nپس از انجام گرفتن اين اقدامات اوليه ، مقدارى نمك به بدن نوزاد مىماليدند و كهنه‌اى مرطوب را روى شكم او قرار مىدادند تا هر قدر ممكن است از طريق ناف و عروق\r\n\r\n","description":"","footnote":"","page_name":" 314 ","page_number":336},
  {"content":"\r\n\r\nخورشيدى قطع شده نمك بيشترى جذب بدن وى بشود و اين كار براى زنده ماندن كودك ضرورى بود .\r\nبه ماما ، زائو و ديگران توصيه مىشد تا حد اكثر توجه را نسبت به ناف نوزاد مبذول بدارند و مخصوصا مىبايست سعى مىشد تا محل قطع‌شده سرما نخورد ، به اين دليل ماما محل قطع‌شده را ابتدا با آب ولرم و نمك مىشست و پس از آن كه آن را با نهايت ملايمت خشك مىكرد پودرى مخلوط از گرد خاكه چوب ، بقم و انزروت و زيرهء سبز و گلسنگ درختى روى آن مىپاشيد و سپس پنبه‌اى را روى آن قرار مىداد و سعى مىكرد تا حرارت محل قطع‌شده به اندازهء داخل بدن نوزاد باشد .\r\nهربار كه نوزاد را مىشستند چند قطره آب نمك به داخل چشم ، گوش ، بينى و دهان او مىچكاندند . روزى يك‌بار نيز به مفاصل دست ، زير زانو ، زير گردن و ساير نقاطى كه پوست بدن نوزاد داراى چين‌خوردگى بود پودر برگ مورد و برگ گل سرخ مىپاشيدند .\r\nبدن نوزاد پسر را تا پنج ماهگى با روغن زيتون و بدن نوزاد دختر را تا سه ماهگى با روغن بنفشه چرب مىكردند .\r\nطرز قنداق كردن كودك براى اولين بار نيز به نوبهء خود نهايت اهميت را داشت ، پاهاى كودك را ابتداء صاف مىكردند و در وضع طبيعى آن قرار مىدادند ، و سپس به نحوى كه موجب ناراحتى طفل نگردد او را محكم مىپيچيدند . قنداق را معمولا روزى دو تا سه بار عوض مىكردند ، هر بار كه قنداق را باز مىكردند دست و پاى نوزاد را مدتى آزاد مىگذاشتند تا آن‌ها را تكان بدهد و سپس قدرى آن‌ها را مىكشيدند و مالش مىدادند و سپس دوباره او را قنداق مىكردند و او را به پشت مىخواباندند تا هر دو طرف بدنش به يك اندازه و با قدرت مساوى رشد كند .\r\nبهاء الدوله مىنويسد كه بهترين شير براى نوزاد شير مادر است البته به شرطى كه مادر جوان بوده و از سلامت كامل برخوردار باشد و اين توصيه‌اى است كه در تمام كتب پزشكى كه در آن‌ها مطلبى راجع به تغذيهء نوزادان درج گرديده از دوره صفويه تا به حال به عمل آمده است . در يكى از احاديث منسوب به حضرت محمد آمده است كه گفته‌اند : زن بايد ديوانه باشد كه از دادن شير پستان خود به نوزادش خوددارى كند ، كودكان خود را به دست زنان بدكاره نسپاريد زيرا شير ايشان بر كودكان اثر سوء مىگذارد » .\r\nروش ما در تغذيهء نوزاد همان روشى است كه ايرانيان در دورهء صفويه به كار مىبردند .\r\nبه اين معنى كه طى چند روز اول طفل تازه به دنيا آمده را روزى دو تا سه بار و هر بار براى مدتى كوتاه به پستان مىانداختند . به مادران توصيه مىشد قبل از آن كه پستان خود را به دهان طفل بگذارند چند قطره عسل يا گلاب به دهان او بريزند تا اولا بلع را به وى بياموزد و ثانيا او را به مكيدن پستان ترغيب نمايد . به سق دهان كودكى كه پستان نمىگرفت قدرى عسل يا شيرهء خرما و يا مادهء مخصوص ديگرى كه محنك ناميده مىشد مىماليدند تا به گرفتن پستان ترغيب بشود .\r\nابن خلكان نيز به روش ديگرى در شير دادن به نوزاد از پستان مادر اشاره مىكند كه طبعا متعلق به سال‌ها قبل از صفويه است زيرا وفات او سال 91 هجرى قمرى ذكر شده است\r\n\r\n","description":"","footnote":"","page_name":" 315 ","page_number":337},
  {"content":"\r\n\r\nاو مىگويد حجاج بن يوسف به هنگام تولد مقعدى مسدود داشت و با وجود آن كه اين انسداد به وسيلهء عمل جراحى بر طرف گرديد ، كودك از گرفتن پستان مادر و يا هر زن ديگرى امتناع مىورزيد و به اين ترتيب در معرض خطر مرگ قرار گرفت و مادر نمىدانست كه چه بايد بكند تا اين كه شيطان به شكل شوهر اولش كه هريس بن كلده نام داشت و از پزشكان طراز اول عرب محسوب مىگشت بر وى ظاهر گشت و از وى خواست تا مشكل خود را بازگويد و پس از آن كه اظهارات زن را شنيد به وى گفت راه درمان اين طفل در اين است كه كودكى سياه‌پوست را به قتل برساند و خونش را به خورد نوزاد بدهد ، و روز بعد نيز همين كار را تكرار كند و روز سوم يك بز نر سياه را بكشد و خونش را به او بدهد و پس از آن مارى را بكشد و قدرى از خونش را به او بخوراند و بقيهء آن را به صورتش بمالد و اگر اين كار را بكند كودك در روز چهارم پستان خواهد گرفت . مادر اين دستورات را اجرا كرد و كودك زنده ماند . او زنده ماند تا در بين اعراب به شقاوت مشهور گردد .\r\nروش عجيبى كه مىتوان آن را نوعى واكسيناسيون دانست در باب تغذيه كودك كتاب خلاصة التجارب ذكر گرديده و گفته شده است كه اگر قبل از اولين شيرى كه به كودك داده مىشود قدرى سم به سق او ماليده شود ( البته نه‌چندان كه موجب مرگ و يا بيمارى او بشود ) آن كودك تا پايان عمر نسبت به آن سم مصونيت پيدا مىكند او مىگويد افرادى را ديده است كه قبل از آن كه اولين شير به ايشان داده شده باشد مقدارى سم عقرب را به يك دانه شكر ماليده ، پس از نرم كردن آن دانه گرد حاصله را به سق ايشان ماليده‌اند و اينك نسبت به نيش عقرب كاملا مصونيت دارند و گزش اين حشره كوچكترين اثرى روى ايشان ندارد .\r\nدر اين مورد برخى عقايد خرافى نيز وجود داشت مثلا معتقد بودند كه وقتى ناف بچه افتاد اگر آن را جلوى سوراخ موش آويزان كنند در وى برخى مصونيت‌هاى عمومى به وجود مىآيد ، برطبق يك عقيدهء ديگر اگر به كودك تازه به دنيا آمده‌اى در ظرف طلا شير داده مىشد بعدا صداى خوبى پيدا مىكرد و موجب مىشد كه مورد عشق و علاقه اطرافيانش قرار بگيرد و به صرع و كابوس دچار نشود .\r\nپزشكان دورهء صفويه به امكان ايجاد مصونيت در اطفال آگاهى داشتند ولى اين آگاهى در بين مردم عادى با خرافات آميختگىهائى پيدا كرده بود ، براى مثال مردم عامى چنين مىپنداشتند كه اگر هر كجاى بدن كودك نوزاد داغ بشود ، آن اندام ديگر دچار بيمارى نمىگردد ، براى مثال مىگفتند اگر پيشانى نوزادى داغ بشود ، بعدا به صرع و حمله و غش مبتلا نمىگردد و اگر شقيقه‌اش داغ بشود مانع ابتلاى او به بيمارىهاى چشم مىگردد .\r\nرايج‌ترين اقدام ايمن‌سازى ، كه برغم رواج فوق العاده زياد در هيچ‌يك از كتب پزشكى از آن اسمى برده نشده است محافظت كودك از چشم خوردن بود . چشم زخم را لامه و هر نوع ماده‌اى را كه مانع از اثرات چشم شور مىگرديد لامچه مىگفتند . رايج‌ترين اقدام براى جلوگيرى از چشم‌زخم شورچشمان بستن خرمهره به پيشانى كودك و يا آويزان كردن آن به گردن او و يا بستن و ان يكاد به بازوى وى بود . براى اين منظور از برخى مواد داروئى\r\n\r\n","description":"","footnote":"","page_name":" 316 ","page_number":338},
  {"content":"\r\n\r\nنيز استفاده مىكردند مثلا سوزاندن مشك ، اسپند و يا كهربا را موثر مىدانستند ، اگر كودكى بيمار مىگرديد و بيمارى او در اثر نظر خوردن تشخيص داده مىشد برايش تخم‌مرغ مىشكستند و به اين منظور يك نفر تخم‌مرغى را مىگرفت و نفر ديگر اسم يكايك كسانى را كه كودك مزبور را ديده بودند بر زبان مىآورد و كسى كه تخم‌مرغ را در دست داشت با ذغال يك خط روى تخم‌مرغ مىكشيد ، سپس سكه‌اى را روى سر تخم‌مرغ گذاشته و آن را لاى قطعه‌اى از لباس طفل قرار مىداد و آن را بين دو كف دست خود مىگرفت و اسامى كسانى را كه براى نامشان روى تخم‌مرغ خط كشيده شده بود به زبان مىآورد و متعاقب آن تخم‌مرغ را فشار مىداد ، تخم‌مرغ به نام هركس شكسته مىشد معلوم مىشد كه او كودك را نظر زده است و معتقد بودند كه پس از شكسته شدن تخم‌مرغ حال طفل خوب مىشود . درمان ديگرى نيز وجود داشت كه با تخم‌مرغ ، خاكه ذغال ، نمك و سكه انجام مىگرفت و آن به اين ترتيب بود كه محتويات تخم‌مرغ ، خاكه ذغال و نمك را در ظرفى كه سكه‌اى در آن انداخته بودند خوب مخلوط مىكردند و آن را به سر طفل مىماليدند و سكه را به فقير مىدادند ، براى درمان طفلى كه بيمارى او در اثر نظر خوردن تشخيص داده مىشد درمان‌هاى فوق العاده گوناگونى كه همه جنبهء خرافى داشتند وجود داشت و به همين دليل در هيچ‌يك از كتب طبى معتبر اسمى از آن‌ها برده نشده است .\r\nاگر مادرى به دليل بيمارى نمىتوانست كودك خود را شير بدهد و يا مجبور به انجام كارهاى سنگين و طاقت‌فرسا بود براى مدتى كه بيمار بود و يا كارى مشكل در پيش داشت براى كودك خود دايه مىگرفت و تا پيدا شدن دايه او را با شير گاو تغذيه مىكرد و اين تغذيه با بطرى عجيبى كه از چرم و شبيه به پستان مادر ساخته مىشد انجام مىگرفت . اين رظف را سيخ مىناميدند .\r\nانتخاب دايه كمال اهميت را داشت زيرا با شيرى كه به كودك مىداد عملا عضوى از اعضاى خانواده مىشد و بچه‌اش با بچه‌اى كه شير داده بود خواهر يا برادر رضاعى مىشد .\r\nما مىدانيم كه خليفه مهدى و يحيى برمكى از دوستان نزديك يكديگر بودند و هر دو تقريبا در يك زمان صاحب پسرهائى شدند ، همسر خليفه پسر يحيى را هم شير داد كما اين كه همسر يحيى كه يك زن دورگه بود پسر خليفه را نيز شير داد و اين كودك همان كسى است كه بعدها هرون الرشيد معروف شد و فرزند يحيى برمكى را هميشه برادر خود به حساب مىآورد .\r\nدايه ايده‌آل زنى بود 25 تا 35 ساله كه رنگ رخسارى خوب و حاكى از سلامت داشته باشد سينه‌اش پهن بوده و اخلاقش ملايم باشد پستانهايش نه بزرگ و نه كوچك و محكم و سفت باشند . او مىبايست چهل تا شصت روز قبل صاحب بچه شده باشد و بهتر بود كه بچه‌اش پسر باشد و از زمانى كه به دايگى انتخاب مىگرديد از برقرارى رابطهء جنسى با مرد منع مىشد زيرا « اعمال جنسى و لذت جنسى مواد سازنده شير را از پستان‌ها به سوى رحم متمايل مىكنند و شير نقصان يافته ماهيتش تغيير ميابد » اگر او منع مزبور را رعايت نمىكرد و حامله مىشد دايهء ديگرى براى نوزاد استخدام مىگرديد .\r\nنشانه‌هاى شير خوب اين بود كه بو و طعمى شيرين و رنگى سفيد داشته باشد و اگر يك\r\n\r\n","description":"","footnote":"","page_name":" 317 ","page_number":339},
  {"content":"\r\n\r\nقطره از آن روى ناخن انگشت چكانده مىشد به همان حال باقى مىماند يعنى نه پخش مىشد و نه جمع مىگرديد . اگر شير دايه‌اى غليظ مىشد ( و موجب دل درد كودك مىگرديد - م ) به وى عرق آويشن و دانه‌هاى بودار داده مىشد و اگر برعكس شيرش رقيق مىشد برايش غذاهاى گوشتى و برنج بيشترى تجويز مىگرديد .\r\nاگر شير نقصان پيدا مىكرد حتما دليلى داشت ، و دلايلى كه پزشكان دورهء صفويه براى كم شدن شير زن ارائه مىدادند همان چيزهائى است كه بعدا در طب مدرن نيز مورد قبول قرار گرفت . كم‌خونى ، به هر دليل كه مىخواست باشد ، يكى از اين دلايل بود كه امروز نيز مورد قبول است علاوه بر آن پزشكان ايرانى به اين نكته توجه مىكردند كه نقصان شير ممكن است به اين علت باشد كه پستان قدرت خود را در تبديل خون به شير از دست داده و يا اين كه حرارت بدنش ديگر براى انجام اين كار كافى نيست .\r\nپس از كشف علت نقصان ، اطبا درست به شيوه‌اى كه امروز نيز متداول است شروع به درمان مىكردند و سعى مىنمودند تا با تجويز انواع داروها و رژيم‌هاى غذائى پستان‌ها را وادار به توليد شير بيشترى بكنند . بهاء الدوله مطالب خود را در اين زمينه با جملاتى اين چنين درست و منطقى خاتمه مىبخشد : « . . . بطور خلاصه هرآنچه كه نطفه و خون مىسازد و آن دو را تصفيه مىكند ، سازنده و تصفيه‌كنندهء شير نيز مىباشد و هرآنچه كه براى آن دو زيان‌آور باشد براى اين يكى نيز مضر است . تصميم دربارهء اين كه كدام يك از اغذيه و اشربه فوق الذكر بايد خورده شود و از كدام يك بايد پرهيز گردد بستگى به مزاج مادر داشته و بايد با تجويز پزشكى باشد كه به مزاج او آشنائى دارد فقط يك چنين پزشكى است كه مىتواند تركيب مناسبى از اغذيه و اشربه و داروهاى مختلف تجويز كند . . . » .\r\nدر اين مورد نيز اعتقادات خرافى جاى بخصوصى داشت و مردم عامى براى ازدياد شير دايه‌اى كه شيرش نقصان پيدا كرده بود او را روى زين اسبى مىنشاندند و آشى كه ته ظرف آن چند عدد سكه انداخته بودند به وى مىدادند تا بخورد و پس از خوردن آش سكه‌ها را به فقرا مىدادند .\r\nدر فصل قبل به چند قلوزائى و كودكان ناقص الخلقه اشاره شد و اين موضوع از نظر مامائى مورد بحث قرار گرفت و اينك نيز از ديدگاه طب كودكان راجع به آن صحبت مىكنيم :\r\nناقص الخلقگى عارضه‌اى بود كه محققا در حيطهء طب كودكان قرار مىگرفت . بطور طبيعى مىتوان چنين اظهارنظر كرد كه تعداد كودكان ناقص الخلقه در دورهء صفويه در حد ادوار ديگر بوده است ، ولى در كتب پزشكى خيلى به ندرت مطلبى راجع به آن نوشته شده است ، به‌هرحال بررسى اين موضوع از نظر انگيزه‌شناسى « 1 » واجد كمال اهميت است زيرا دلايل آن به كلى با آنچه كه امروز مورد تائيد پزشكان مىباشد متفاوت مىباشد .\r\nدر وهلهء اول چنين تصور مىشد كه وجود نقص در نوزاد به علت عدم رعايت برخى دستورات مذهبى به هنگام همبسترى است . در يكى از احاديث منسوب به پيامبر آمده است كه\r\n\r\n\r\n","description":"","footnote":"\r\n( 1 ) -  Aetiology \r\n","page_name":" 318 ","page_number":340},
  {"content":"\r\n\r\nخطاب به حضرت على ( ع ) مىفرمايند : « در نيمهء ماه با زنان خود همبستر نشو چه در اين موقع معمولا شيطان حضور دارد » ، به علاوه اعتقاد بر اين بود كه اگر مردى دو بار با زنى همبستر مىشد ، بدون آن كه پس از بار اول عمل غسل انجام داده باشد ، بچه‌اى كه از همبسترى دوم ممكن است به وجود بيايد ديوانه مىشد ، و همين نتيجه وقتى حاصل مىآمد كه مردى بلافاصله پس از صرف غذا با زنى نزديكى مىكرد . اگر مردى قبل از هم‌آغوشى به عورت زن خيره بشود ، كودك كور به دنيا مىآيد ، كما اين كه اگر زن حامله‌اى چشمش به مرده بيفتد همين سرنوشت در انتظار كودكش خواهد بود ، و بالاخره اگر به هنگام همبسترى زن و مرد با هيجان زياد با يكديگر حرف بزنند بچه گنگ متولد مىگرديد .\r\nطبيعى است كه يك چنين عقايد و نظرياتى خيلى عاميانه بوده و مبناى علمى و پزشكى نداشتند و هيچ پزشك و متخصصى به آن‌ها اعتقاد نداشت به نحوى كه ما در هيچ‌يك از كتب معتبر پزشكى مطلبى راجع به اين امور مشاهده نمىكنيم .\r\nهمان‌طور كه قبلا نيز اشاره شد در كتب پزشكى مطالب زيادى راجع به نقص‌هاى مادرزادى كودكان نوشته نشده است ، براى مثال من عملا به مطلبى كه دربارهء لب شكرى و يا اشتقاق سق دهان باشد برنخورده‌ام ، رازى به كودكان شش انگشتى و وجود احتمالى پرده بين انگشتان اشاره كرده است و در كتاب جراحى ايلخانى نيز ذكر گرديده كه درمان اين دو عارضه با عمل جراحى امكانپذير است و مينياتورى از يك چنين عملى آورده شده است « 2 » .\r\nمنصور نيز در كتاب تشريح خود از كودكى اسم مىبرد كه انگشت‌هايش فاقد ناخن بود و اظهارنظر مىكند كه مصرف زياده از حد نمك توسط مادر اين طفل در دوران حاملگى موجب پيدايش اين عارضه شده است .\r\nدر بين نقائص مادرزادى ، قرار نداشتن يك يا هر دو بيضه در كيسه مخصوص به خود ، بيشتر از ساير عوارض مورد بحث قرار گرفته است ، جرجانى متذكر مىشود كه براى پائين آوردن يك چنين بيضه‌اى بايد محل آن را گرم نگاه داشت و سپس به نقل مطالب ابن سينا مىپردازد و مىگويد كه در قديم جراحان يك نى باريك را به آلت تناسلى مرد وارد مىكردند و در آن مىدميدند تا فشار حاصله موجب پائين آمدن بيضه بشود .\r\nدر بين نواقص مادرزادى كه شرف الدين صعابونى درمانشان را از راه جراحى امكانپذير مىداند بسته بودن مقعد و دررفتگى استخوان‌هاى لگن خاصره است و اين هر دو جراحى در مينياتورهاى كتاب جراحى ايلخانى نشان داده شده است « 3 » .\r\nهفتمين روز تولد كودك يك روز مخصوص شمرده مىشد و آن را عقيقه مىناميدند .\r\nرسم بر اين بود كه در اين روز براى بچه پسر دو بز نر و براى بچه دختر يك بز نر قربانى مىكردند و در همان روز سر طفل را مىتراشيدند و برايش اسمى انتخاب مىكردند كه ممكن بود بعدا به علل مختلف تغيير كند . والدين ترجيح مىدادند اسمى انتخاب كنند كه در آن\r\n\r\n\r\n","description":"","footnote":"\r\n( 2 ) - مينياتور شماره 110 - مترجم\r\n( 3 ) - مينياتورهاى شماره 105 و 135 - مترجم\r\n","page_name":" 319 ","page_number":341},
  {"content":"\r\n\r\n« عبد » وجود داشته باشد زيرا معتقد بودند خداوند گفته است كه او دو اسم را خيلى دوست دارد : عبد إله و عبد الرحمن .\r\nبرطبق نظريهء ابن الاخوه ، ختنه نيز مىبايست در همان روز انجام مىگرفت ولى اضافه مىكند كه در غير اين صورت چون يهودىها در روز هشتم بچه خود را ختنه مىكنند پس بهتر است كه انجام اين كار را آن‌قدر عقب بيندازند تا كودك براى تحمل عمل به قدر كفايت قدرتمند بشود . به طور كلى در دورهء صفويه ختنه پسرها قبل از رسيدن به سن بلوغ به تعويق انداخته مىشد . نحوهء انجام عمل را نيز در بخش جراحى شرح داده‌ام .\r\nجالب است اين نكته در نظر گرفته شود كه احكام مربوط به ختنه كه اينك يك عمل اجبارى است در قرآن مجيد مندرج نمىباشد و در هيچ كجا قيد نگرديده است كه خود پيامبر ختنه شده باشد . البته بايد اين نكته را نيز يادآورى كنيم كه برطبق برخى از روايات پيغمبر اسلام ختنه‌شده تولد يافته بودند ، كما اين كه مشابه همين روايات دربارهء هفده نفر از پيامبران ديگر نيز نقل گرديده است و بعيد نيست كه اين همان حالتى باشد كه در طب مدرن  Hypospidias  ناميده مىشود .\r\nيك روز ديگر نيز وجود داشت كه در آن براى مادر و كودك هر دو مراسمى اجرا مىگرديد و آن چهلمين روز زايمان بود و چله ناميده مىشد . اين روز در زمان صفويه از اهميت خاصى برخوردار بود . در اين روز مادر و كودك به حمام مىرفتند و پس از آن مادر دوباره زندگى عادى خود را از سر مىگرفت .\r\nبرطبق دستور قرآن كريم كه مىفرمايد « مادرى كه بخواهد كودك خود را كامل شير بدهد بايد تا دو سالگى او را شير بدهد « 4 » به كودك تا دو سالگى شير داده مىشد .\r\nبهاء الدوله اظهار عقيده كرده است كه دادن شير به مدتى كمتر از 18 ماه و يا بيشتر از 24 ماه زيان‌آور است و بچه بايد به تدريج از شير گرفته شود به اين ترتيب كه ابتداء بايد غذاى او را با شير آميخت و به وى چربى قلوه‌گاه بز همراه با تخم‌مرغ نيم‌بند و مغز كلم با تخم خرفه كه جبران كم شدن مايعات را در غذاى كودك مىكنند داد بچه را بايد در بهار يا پائيز از شير گرفت زيرا از شير گرفتن در تابستان ممكن است منجر به ابتلاى او به قى و اسهال و از شير گرفتنش در زمستان موجب ابتلاى او به سؤ هاضمه ناشى از سرما بشود .\r\nاگر بچه به ادامهء شير خوردن از پستان علاقه شديد نشان مىداد و گرفتن او از شير به سادگى امكانپذير نمىشد ، بايد كارى كرده مىشد تا اين علاقه از بين برود . بهاء الدوله پيشنهاد مىكند كه پستان مادر بايد سياه‌رنگ بشود تا موجب ترس كودك بگردد و يا آن كه قدرى فلفل به آن ماليده بشود تا موجب زده شدن طفل از پستان بشود .\r\nوقتى مادر يا دايه مىخواست شير خود را خشك كند مرهمى از گل گندم و گل لوبيا كه با عرق گل سرخ آميخته شده بود به پستان خود مىماليد ، او هم‌چنين مىتوانست با خوردن پاچهء گوسفند و زيرهء سبز و آويشن شير خود را خشك كند .\r\n\r\n\r\n","description":"","footnote":"\r\n( 4 ) -  وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ . \r\n","page_name":" 320 ","page_number":342},
  {"content":"\r\n\r\nدر يك چنين سنى كودك مىبايست به حرف مىافتاد و اگر تاخيرى در اين كار مشاهده مىشد ، مادر هر روز صبح انگشت سبابه و شست خود را در عسل فرو مىكرد با آن زير زبان طفل را مالش مىداد و سپس سر او را پائين نگاه مىداشت تا آب دهانش جارى بشود ، زيره سبز و مرزنگوش وحشى و تخم كبوتر نيز داروهاى موثرى دانسته مىشدند .\r\nدر مورد درمان بيمارىهاى كودكان اگر بيمارى جزئى بود و طفل مرتبا به آن مبتلا مىگرديد . ابتداء اقدام به درمان دايه يا مادر او مىشد و اغلب بيمارىها از اين طريق درمان مىگرديد و برطبق همين عقيده بود كه ضرب المثل الطفل يعالج مرضعه پيدا شده است .\r\nغياث الدين اصفهانى مىگويد : « وقتى شش سال كودك تمام شد بايد به دست آموزگار سپرده شود تا به تدريج تعليمات لازم به وى داده شود . استاد نبايد زياد سخت‌گيرى كند و درس و تكليف زيادى به وى بدهد و از همان ابتداء از او بخواهد تا مدتى مديد در مكتب بنشيند » .\r\nاين سال‌ها ، سال‌هاى رواج انواع بيمارىهاى كودكان دانسته مىشد و در تمام كتب پزشكى دورهء صفويه راجع به اين موضوع مفصلا بحث و صحبت شده است ، ولى در هيچ‌كدام از آن‌ها بداعت و صحت مطالب نوشته شده بيشتر از نوشته‌هاى بهاء الدوله نيست . براى مثال توضيحات او دربارهء سياه سرفه اولين توضيح علمى و پزشكى اين بيمارى در تاريخ طب است . او در كتاب خود دو جا به اين بيمارى اشاره مىكند كه يكى مربوط ابتلاى بزرگسالان و ديگرى مربوط به ابتلاى خردسالان است در يك‌جا مىنويسد :\r\nدر آخر زمستان سنه سته و تسعا به رى هواى مولد سرفه شد در اطفال و كودكان و چنان بود كه سرفه كردندى تا قى نشدى و ضعف نكردنى سرفه تسكين نيافتى و چنان درد در سينه ايشان گرفتى كه طفلان ريزه دست بر سينهء خود نهادندى و ماليدنى و بعضى از اين معالجات مذكور مىكردند نفعى زياده در ايشان بديد نمىآمد جهت بعضى موانع و بسيار تلطيف غذا مىكردندى و پرهيز خشك و اثرى نيك ظاهر نمىشد بلكه كاه بود كه غذاهاى غليظ بهتر مىآمد و بعضى به هلاكت نزديك شدند يكى فرمود كه شفا حبهء سفيد در ميان سياهى چشم گوسفند است ، بگيرند و خشك سازند و با نبات سحق كرده در شير مرصعه حل كنند و بر ناشتا يكى يا دو از آن حبه بدهند و در شبانگاه همچنين ، و اين تدبير غايت نافع آمد و سه روزه صحت مىيافتند و پرهيز هم نمىكردند و بسيار طفلان بدين علاج نيك شدند و كودكان چهار پنج ساله را ديگرى فرمود كه بوقت خواب مقدار باقلا مريكى به دو دفعه و سه دفعه بلع كردند سحرگاه حلواى مغز بادام و يا حلواى مغز جوز مىخوردند باندك روزى از اين مرض مزمن خلاص شدند ، و بعضى را از تعب سرفه تب آمدى و پرهيز نمىكردند و آن حرارت تب ماده را نضج مىكرد و قطع مىنمود و به عرق بحران صحيح مىكردند و صحت مىيافتند و از تب و سرفه و بعضى را آب پياز پخته يك قاشق هر صباح ناشتا مىدادند و سينه او را چرب مىداشتند و پشم دود داده بر آن مىنهادند به همين صحت يافتند و اكثر اين علاج‌ها به مراتب بتجربه پيوسته است .\r\nبهاء الدوله آنچه را كه دربارهء ابتلاى بزرگسالان به اين بيمارى نوشته است در فصل\r\n\r\n","description":"","footnote":"","page_name":" 321 ","page_number":343},
  {"content":"\r\n\r\nديگرى از كتاب خود كه مربوط به بيمارىهاى ريوى است تكرار مىكند و در اينجا مىگويد كه به هنگام اقامت در هرات دو بار بيمارى مزبور در اين شهر شايع گرديد كه در بار اول خود او و اعضاى خانواده‌اش به آن مبتلا شدند ، اما اپيدمى دوم شدت كمترى داشت .\r\nبهاء الدوله برخى ديگر از بيمارىهاى مسرى كودكان را نيز با دقت زياد توصيف كرده و براى مثال دربارهء سرخك مىنويسد :\r\nاما حصبه بثرهاى بسيار بود كه اندر ظاهر پوست تن بيك‌بار پديد آيد و از پوست برداشته تر نشود و به هيچ آب نگيرد و بخارد و قرحه خشك ريشه پيدا نكند و در اول ظهور سرخ و آن شبيه بود منشهاى گزيدن كيك و سبب اين مرض دفع طبيعت بود مر خون صفراوى حاد را كه غليان عفونى يافته باشد و اين مرض از جمله امراض وبائى است كه آن را آخذهء دوازده گويند يعنى چون در جائى بديد آيد خلقى بسيار بدان گرفتار آيند به جهت مصاحبت و مقاربت و ملاقات يكديگر چون اين مرض بيشتر اندر خريف و بهار و اندر بدى هوا افتد .\r\nنويسنده هم‌چنين از سه بيمارى ديگر نام مىبرد كه در پزشكى امروز اسمى برايشان وضع نشده است او مىنويسد :\r\nو سه نوع ديگر بثره در ملك رى ديدم كه علامات و امراض آن‌ها غير از وضع و هيبت قريب به حصبه و آبله است يكى را تيغك گويند جهت مشابهت بخار و آن بثرها غالب خرد و سر نيز همچو خار زم و از پوست برآمده چنان كه دست كه بر تن مالند درشتى آن محسوس مىگردد .\r\nديگرى را خشخاشك « 5 » گويند هم‌جهت مشابهت آن بثرها غالب بود و خرد و سفيد همچو دانهء خشخاش و اندكى از پوست تن برداشته تر نشود و هيچ آب نگيرد و بخارد و خشك ريشه نكند .\r\nو ديگرى را مرواريد « 6 » گويند هم‌جهت مشابهت و آن بثرهاى غالب و متفرق بود شبيه به مرواريد بس ريزه و از پوست برآمده‌تر نمايد و از اول حال هم‌چنان بروز كند .\r\nاز نقطه‌نظر بيمارىهاى گلو كه كودكان به آن‌ها مبتلى مىگردند ، تفاوت زياد و دقيقى بين انواع مختلف آن‌ها قائل نبودند و اغلب آن‌ها را تنگى نفس مىناميدند ، با وجود اين بسته به اين كه نشانه‌هاى بيمارى از خارج قابل رويت بود يا نبود ، بيمارىهاى مزبور به دو گروه تقسيم مىگرديد : بن گوشى ( اريون ) ، دقباد ( تورم غده تيروئيد ) و غدد روى گردن ( بجز خنازير - مترجم ) را كه داراى نشانه‌هاى خارجى بودند « ذبحه » مىناميدند و در مقابل متورم شدن لوزه‌ها و يا لهات ، خروسك و انواع گلودردها از جمله ديفترى را كه داراى نشانه‌هاى خارجى نبودند خناق مىناميدند .\r\nمن در فصل جراحى راجع به عمل لوزه و لهات مطالب لازم را نوشته‌ام و در اينجا تكرار آن را لازم نمىدانم .\r\n\r\n\r\n","description":"","footnote":"\r\n( 5 ) - در متن انگليسى كشكشك ذكر شده است ( مترجم )\r\n( 6 ) - در متن انگليسى مروارك ذكر شده است ( مترجم )\r\n","page_name":" 322 ","page_number":344},
  {"content":"\r\n\r\nجرجانى در بين بيمارىهاى از نوع خناق ، يعنى بيمارىهائى كه داراى نشانه‌هاى خارجى نمىباشند از بيمارى خاصى به نام جابه‌جا شدن مهرهء گردن نام مىبرد و اظهار مىدارد كه اين بيمارى در زمان وى در بين كودكان خيلى رايج بوده است و علت آن را انقباض عضلات پشت گردن بيان مىكند و مىنويسد كه ابتدا بايد سعى بشود اين بيمارى از طريق دارودرمانى علاج بشود ولى اگر دارو موثر واقع نشد بايد از وسيله مخصوص كه براى اين كار ساخته شده بود و شبيه به  Gastroscope  هاى امروزى بود و آن را وارد گلوى طفل مىكردند استفاده بشود ، ولى قبل از به كار بردن اين دستگاه لازم بود تا پزشك سعى كند با فرو كردن انگشت خود به حلق طفل و فشار آوردن به مهرهء گردن آن را جا بيندازد و اگر از اين كار نتيجه‌اى گرفته نمىشد آن وقت نوبت به استفاده از دستگاه فوق الذكر مىرسيد كه آن را به داخل حلق بيمار فرو مىكردند تا فشار ناشى از اين كار به مهره‌هاى گردن موجب جا افتادن مهرهء جابجا شده بشود . جرجانى در آخر به ذكر يك مورد كه خود ناظر بر آن بوده است مىپردازد و مىنويسد : « درست است كه وقتى ماما دستگاه را به داخل حلق طفل فرو كرد بافت جدار حلق پاره شد ، ولى ماما فورا مرهم مناسبى روى آن گذاشت و طفل سلامت كامل خود را بازيافت » .\r\nسوراخ كردن قصبة الريه جراحى بود كه فقط در صورتى كه جان بيمار جدا در معرض خطر قرار مىگرفت انجام مىشد جرجانى روش‌هاى مختلف اين جراحى را شرح مىدهد و مىنويسد :\r\n. . . و چون ببينند كه بدين تدبيرها و علاج‌ها بهتر بديد نمىآيد و هلاك خواهد شد اميد خلاص او آن است كه حلق او بشكافند و يك رباط كه در ميان دو قصبة حلق است برابر شكاف او بشكافند تا دم بزند . چون از تدبير مهره و تدبير آماس فارغ شوند بدوزند چنان كه آسيبى به غضروف و غشاء نرسد و اگر دانند كه اندر رباطها نيز آماس است اين علاج نيز نشايد كرد « 7 » .\r\nروش كار جراحان دورهء صفويه در اين مورد با آنچه كه امروز انجام مىگيرد فرق داشت . آن‌ها بيمار را به پشت مىخواباندند و بر خلاف امروز سر او را طورى قرار مىدادند كه عضلات و پوست جلوى گردن شل و آزاد باشد . بريدگى نيز بر خلاف امروز عرضا صورت مىگرفت . جراح دو بريدگى ايجاد مىكرد و بريدگى اول به صورت حرف ( ن ) و روى پوست انجام مىشد به نحوى كه بتوان لبهء آن را بعدا روى سوراخ برگرداند ؛ بريدگى دوم هم در عضلات و از بين حلقه‌هاى قصبة الريه ايجاد مىگرديد و سعى مىشد كه حلقه‌هاى قصبة الريه بريده نشوند .\r\nپس از ايجاد سوراخ جراح فورا به جستجوى جسم يا غده‌اى كه مجراى تنفسى را مسدود كرده بود مىپرداخت و پس از برداشتن آن بلافاصله زخم را مىبست .\r\nدر كتاب جراحى ايلخانى شرف الدين صعابونى مينياتورى از اين جراحى وجود دارد\r\n\r\n\r\n","description":"","footnote":"\r\n( 7 ) - كتابخانهء مجلس شوراى ملى - ذخيرهء خوارزمشاهى\r\n","page_name":" 323 ","page_number":345},
  {"content":"\r\n\r\nكه برداشتن غده را نشان مىدهد « 8 » ولى در اين مينياتور متاسفانه جزئيات امر ديده نمىشود و تنها نكتهء جالب در آن اين است كه بيمار ، كه يك مرد جوان است ، حتى پيراهن خود را نيز بيرون نياورده است .\r\nسرانجام بايد چند كلمه‌اى هم درباره تشنج كودكان مطلب نوشته شود از نظر عامهء مردم اين بيمارى مخصوصا آنهائى كه با دارو بهبودى پيدا نمىكردند در اثر چشم زدن عارض مىگرديد ، ولى به‌هرحال مشخص شده بود كه بچه‌هاى چاق بيشتر از كودكان لاغر به اين بيمارى مبتلى مىشوند . در اين صورت احتمال زيادى وجود دارد كه منظور از آن حمله‌هاى ناشى از راشيتيسم باشد .\r\nيك نوع تشنج ديگر هم وجود داشت كه براى اولين بار توسط پزشكان ايرانى مورد مطالعه قرار گرفته و توضيحاتى راجع به آن داده شده است . در كتب پزشكى دورهء صفويه اين بيمارى ام الصبيان ناميده شده است و منظور واقعى از آن مورد اختلاف نويسندگان و اطبا مىباشد به نحوى كه عده‌اى آن را حمله و غش و گروهى هم تشنج بچه‌ها دانسته‌اند .\r\nجرجيس بن بختيشوع اولين كسى است كه اين اسم را به كار برده است « 9 » و ما از طريق نوشته‌هاى رازى به اين امر واقف شده‌ايم « 10 » . رازى در كتاب حاوى مىنويسد :\r\n« جرجيس مىگويد كه ام الصبيان بيمارى است كه حتما با تب ناشى از مزاج‌هاى گوناگون شروع مىشود ، ادرار سفيد مىشود و كودك از گرمى كه در اعصابش پيدا مىشود بهبودى پيدا مىكند . اگر نشانه‌هاى اين بيمارى در سال اول زندگى و با شدت بروز كند ، كودك بهبودى نمىيابد و مىميرد . بقراط در كتاب خود آن را « بيمارى خاص » مىنامد و منظورش اين است كه ابتلاى به آن در اثر حرارتى است كه از مغز ساطع مىگردد » .\r\nاز نوشته‌هاى رازى چنين استنباط مىگردد كه اين دانشمند با بقراط هم‌عقيده بوده و ام الصبيان را بيمارى مقدس كه همان صرع باشد مىدانسته است ولى من فكر مىكنم كه اگرچه اغلب آنها را به يك مفهوم مىگيرند پزشكان طراز اول آنها را از هم جدا مىدانند براى مثال نويسنده اكسير اعظم ( محمد اعظم خان - م ) مىنويسد : « جرجيس و رازى معتقدند كه گهگاه تشنجى خشك عارض كودكان مىگردد و مردم آن را ام الصبيان مىنامند » رازى صرع واقعى را در نتيجهء تشنج مرطوب مىداند و به اين ترتيب اختلاف بين دو نظريه فقط در علت موجبهء آن است .\r\nقديمىترين توضيح باقىمانده از اين بيمارى « رسالهء اطفال » رازى است كه در آن تيتر باب مربوط به اين بيمارى چنين است : « دربارهء برخى عوارضى كه ام الصبيان ناميده مىشود » و سپس در زير آن مىنويسد :\r\n\r\n\r\n","description":"","footnote":"\r\n( 8 ) - مينياتور شماره 80\r\n( 9 ) - حدود سال‌هاى 150 هجرى قمرى ( مترجم )\r\n( 10 ) - زيرا از نوشتجات خود جرجيس بن بختيشوع نوشته‌اى كه اين لغت در آن به كار برده شده باشد باقى نمانده است ( مترجم )\r\n","page_name":" 324 ","page_number":346},
  {"content":"\r\n\r\n« اين بيمارى عارضه‌اى است كه از به دو تولد دامنگير كودكان مىشود و نشانه آن گريهء بلند ، كابوس‌هاى شبانه و بيخوابى است ، حرارت بدن بيمار افزايش پيدا مىكند و از دهان وى بوى متعفنى به مشام مىرسد . علت ابتلاى به آن نوشيدن بيش از حد شير و درمانش تعديل در مقدار شيرى است كه مصرف مىشود » .\r\nجرجانى مىگويد اطباء بايد توجه داشته باشند كه هر حمله و صرعى ام الصبيان نيست و دقت در نشانه‌هاى آن نهايت ضرورت را دارد - در مقابل محمد بن يوسف در بحر الجواهر اظهار مىدارد كه ام الصبيان نوعى صرع ناشى از زردآب است . محمد اعظم خان نيز در اكسير اعظم شرح مفصلى درباره اين بيمارى مىدهد و نظريهء محمد بن يوسف را مردود مىشمارد و مىگويد : « بسيارى از پزشكان بىاطلاع صرع‌هاى صفراوى را ام الصبيان ناميده‌اند و تصور كرده‌اند كه تمام انواع صرع ناشى از صفرا است و بر اين قياس غلط ، روش درمانى ايشان با داروها و اغذيهء سرد موجب مرگ بسيارى گرديده است » .\r\nبهاء الدوله مىنويسد كه « ام الصبيان حمله بدون تشنج است و ابتلاى به آن و بهبودى يافتن از آن موجب مىگردد كه شخص ديگر به صرع مبتلى نشود و كسى كه هرگز به آن مبتلى نشده است در لحظه نزع از آن رنج خواهد برد » .\r\nبه اين ترتيب آشكار مىگردد كه منظور پزشكان ايرانى از ام الصبيان ابتدا تشنج كودكان « 11 » به طور كلى بوده است ولى بعدا احتمالا به علت برخى بىدقتىها اين اسم براى هر نوع تشنجى در اطفال مخصوصا تشنجات ناشى از صرع هم به كار برده شده است و حتى برخى اوقات آن را به كابوس‌هاى شبانه كودكان نيز گفته‌اند .\r\nرسالهء اطفال رازى در سال 919 هجرى قمرى در ونيز به چاپ رسيد و بلافاصله پس از آن نظر اطباى اروپائى به ام الصبيان جلب شد و دربارهء آن در كتب و رسالات خود مطالبى نوشتند ، براى مثال تولتوس « 12 » در سال 945 هجرى قمرى نوشت : « سه نوع بيمارى وجود دارد كه داراى عوارضى مشابه هستند : صرع ، تشنج موضعى و ام الصبيان و تفاوتشان فقط در شدت و ضعفشان است » و اوستريوس روباكوئنسيس « 13 » در سال 947 هجرى قمرى عنوان يكى از فصول كتاب خود را  Epilepsia Graecis : Mother Puenorum Vulgo  قرار داد . ريچارد جونز « 14 » نيز در همان سال در كتاب خود به نام تولد انسان مىنويسد : « گاهى اوقات كودكان به بيمارى مبتلى مىشوند كه آن را ام الصبيان مىنامند و نوعى تشنج است » .\r\nو سرانجام استيل « 15 » اظهار مىدارد كه اين عارضه همان  Globus Hystericus  است و به هر نوع تشنج هيستريكى اطلاق مىگردد و اين همان چيزى است كه شكسپير درباره‌اش گفته است :\r\n آه كه چگونه اين بيمارى وجود مرا مىلرزاند ، * با تشنجى هيستريك ، و با غمى جانسوز \r\nبه‌هرحال منظور از ام الصبيان هرچه بوده است ، در پزشكى مدرن توجهى به آن مبذول نگرديده است .\r\n\r\n\r\n","description":"","footnote":"\r\n( 11 ) -  Infantile Convultion \r\n( 12 ) -  Toletus \r\n( 13 ) -  Austrius Rubeaquensis \r\n( 14 ) -  Richard Joans \r\n( 15 ) -  Still \r\n","page_name":" 325 ","page_number":347},
  {"content":"\r\n . \r\n","description":"","footnote":"","page_name":" 326 ","page_number":348},
  {"content":"\r\n\r\n\r\nفهرست كتب\r\n\r\n","description":"","footnote":"","page_name":" 327 ","page_number":349},
  {"content":"\r\n\r\n\r\nفهرست كتب\r\n\r\nآ\r\nآئينه سكند - 83\r\nآتارا ودا - 87\r\nآتريلال - ( عماد الدين محمد بن مسعود شيرازى ) - 26\r\nآتشك - ( عماد الدين ) - 26 - 28 - 29\r\nآتشكده « واقعه‌نامه » -\r\nآيورودا - 87\r\n\r\nالف\r\nابيات حكم - 133\r\nاحاديث - ( مروزى ) - 246\r\nاحسن التواريخ - 8\r\nاحوال اعضا النفس ( محمد هاشم علوى خان ) - 104\r\nاختيارات بديع - ( انصارى - حاج زين العطار ) 40 - 97\r\nاختيارات قاسمى - ( محمد قاسم ) - 89\r\nاختيارات قطب شاهى - ( مير محمد ) - 97\r\nارشاد - ( ابن الجامع ) - 275\r\nاسرار الاطباء - ( نظام الدين احمد گيلانى ، حكيم الملك ) - 98 - 99 - 288\r\nاسرار الاطباء - ( از يك نويسنده ترك ) - 99\r\nاسرار الاطباء - ( مسعود بن محمد سنجرى ) به « حقايق اسرار الاطباء » رجوع شود .\r\nاصطلاحات - ( اشليمر ) - 114\r\nاطباى عهد مغوليه - ( حكيم سيد على كوثر جاندپورى ) - 90\r\nاعترافات يك نفر ترياكى - ( كوئنسى )\r\nاغراض الطب ( سيد اسمعيل جرجانى ) - هشت\r\nافيونيه - ( عماد الدين ) - 26 - 54 - 55\r\nاكسير اعظم - ( محمد اعظم خان ) - 324 - 325\r\n\r\n","description":"","footnote":"","page_name":" 328 ","page_number":350},
  {"content":"\r\n\r\nالتشريح - به « تشريح منصورى » رجوع شود\r\nالتشريف - شش - نه\r\nالجامع - 277\r\nالعشر مقالات فى العين - ( حنين ) - 68 - 69 - 70 - 76\r\nالفاظ الادويه - ( نور الدين محمد عبد إله بن حكيم عين الملك شيرازى ) - 41 - 53 - 101 - 199\r\nالفرق الطب - ( جالينوس ) - 151 - 154\r\nالفيه ابن مالك - ( جلال الدين محمد سيوطى )\r\nالمنتخب فى علاج العين - ( عمر بن على موصلى ) - 69\r\nالمقنع - ( مقدسى ) - 282\r\nانبيات - ( محمد هاشم علوى خان ) - 104\r\nانموذج فى الطب - ( سيد محمد امير چلابى ) - 150\r\nاوراق مهذب\r\nاوستا - 256\r\nاولين كتاب خطى جراحى ترك - به « جراجى در دورهء ايلخانيان » رجوع شود\r\nايران در سال 1660 - ( رافائل دومان )\r\n\r\nب\r\nبا برنامه - دوازده\r\nبحر الجواهر - ( يوسف هروى ) - 59 - 135 - 136 - 250 - 255 - 325\r\nبحر اللغات - ( يوسف بن محمد هروى )\r\nبحر المنافع - ( مولود محمد ) - 253\r\nبديع الانشاء - ( يوسف بن محمد هروى ) - 136\r\nبررسى مشكلات واقعى ايران - 123\r\nبوستان - ( سعدى ) - 141\r\nبهجت الروساء در علاج امراض النساء - 253\r\n\r\nت\r\nتاريخ بيمارستان‌ها - ( دكتر احمد عيسى بى ) - 152\r\nتاريخ پزشكى ايران - سه - چهار . پنج - شش - سيزده 120 - 157 - 181 - 251 - 256 - 267 - 284\r\nتاريخ خليج فارس - چهار\r\nتحفة السعديه - ( محمد بن مسعود شيرازى ) - 145\r\nتحفة العاشقين - به ( مجربات بوعلى ) رجوع شود\r\nتحفة المؤمنين ( ميرزا محمد زمان تنكابنى و محمد مومن حسين ) - 20 - 29 - 39 - 41 - 42 - 44 - 66 - 201 - 276\r\n\r\n","description":"","footnote":"","page_name":" 329 ","page_number":351},
  {"content":"\r\n\r\nتحفه سليمانى ( ميرزا محمد تنكابنى ) - به « تحفة المؤمنين » رجوع شود\r\nتحفه سليمانى ( محمد هاشم بن محمد طاهر تهرانى ) - 39 - 66\r\nتدبير الادويه ( جالينوس )\r\nتذكره - ( داود الانتاكى )\r\nتذكرة الحكما - ( اسمعيل بن ابراهيم تبريزى ) - 100\r\nتذكرة الكحالين - ( على بن عيسى ) - 69 - 75 - 100 - 199\r\nتذكره سام ميرزا - ( سام ميرزا ) - 25\r\nتركيبات شاهيه - ( عماد الدين ) - 26\r\nتركيب خلق الانسان و اجزائه و عدد اعضائه و مفاصله و عظامه و عروقه و معرفت اسباب الاوجاع - ( يوحنا بن ماسويه ) - 155\r\nترياق ( آندروماكوس ) - 57\r\nتشريح - ( بوچانان ) - 247\r\nتشريح ( گرى ) - 157\r\nتشريح الاعضاء ( جالينوس )\r\nتشريح منصورى - ( منصور بن محمد بن فقيه الياس ) - 157 - 210 - 285 - 299 - 319\r\nتفسيرى بر تشريح ابن سينا - ( ابن النفيس ) - 156\r\nتفسيرى بر قانون ابن سينا ( منسوب به عماد الدين ) 26\r\nتقطير داروها - ( حسين بن العطار ) - 40\r\nتورات - 114\r\nتوصيف ايران - ( انگلبرت - كمپفر - ) 116\r\nتولد انسان - ريچارد جوناس ) -\r\n\r\nج\r\nجام جهان‌نماى عباسى ( قاضى بن كاشف الدين حموى ) - 47 - 48 - 49\r\nجامع الجوامع - ( افضل بن يحيى گيلانى ) - 43\r\nجامع الفوائد - ( يوسف بن محمد هروى ) - 136\r\nجراحى در دوره ايلخانيان ( شرف الدين صعابونى ) - شش - هفت - 208 - 240 - 270 - 306 - 319\r\nجراحى در دوره صفويه - ( سيريل الگود ) - سه\r\nجمع الجوامع در بيان امراض كليوى ( محمد هاشم علوى خان ) 104\r\nجمع الطب - ( حكيم مهدى و حكيم جعفر ) - 77\r\nجوامع - ( جالينوس ) - 159\r\n\r\n","description":"","footnote":"","page_name":" 330 ","page_number":352},
  {"content":"\r\n\r\nجواهر اللغات - ( محمد هروى ) - 135\r\nجواهر المقال - ( على بن شيخ محمد بن عبد الرحمن ) - 129 - 134\r\n\r\nچ\r\nچهار مقاله - ( نظامى ) - 259\r\n\r\nح\r\nحاجى باباى اصفهانى - ( موريه ) - 20 - 171 - 229\r\nحاوى - ( رازى ) - 24 - 242\r\nحفظ البدن - ( امام فخر الدين رازى ) - 47\r\nحفظ الصحه - ( يوسف بن محمد هروى ) - 136\r\nحقايق اسرار الاطباء - ( مسعود بن محمد سنجرى ) - 99\r\nحكمت العين - ( غياث الدين منصور ) - 29\r\n\r\nخ\r\nخرقه خانم - به « خرقه خانم در علم طب » رجوع شود\r\nخرقه خانم در علم طب - ( مرتضى قلى خان شاملو ) - 49 - 53 - 140 - 201 - 254 - 287\r\nخفيه علائى - ( سيد اسمعيل جرجانى ) - هشت\r\nخلاصة التجارب - ( بهاء الدوله ) - دوازده - شانزده - 22 - 23 - 24 - 56 - 73 - 75 - 103 - 104 - 140 - 183 - 197 - 212 - 267 - 275 - 282 - 299 - 316\r\nخلاصة الحكمت به - « خلاصة التجارب » رجوع شود\r\n\r\nد\r\nدائرة المعارف بريتانيكا\r\nدرباره داروهاى مختلف - ( نظام الدين احمد گيلانى ، حكيم الملك )\r\nدستور الاطباء - به « اختيارات قاسمى » رجوع شود .\r\nدستور العلاج - ( سلطان على جنيدى خراسانى هروى ) - 24\r\nدستور العمل خوردن شراب - ( قاضى كاشف الدين ) - 49 - 201\r\nدستور العمل فى الهوميات ( محمد باقر عليخان ) - 30\r\nدلايل البول - ( يوسف بن محمد هروى ) - 136\r\nدلايل النبض - ( يوسف بن محمد هروى ) - 136\r\nديوان اطعمه - ( ابو اشك خلج شيرازى ) - 134\r\n\r\n","description":"","footnote":"","page_name":" 331 ","page_number":353},
  {"content":"\r\n\r\n\r\nذ\r\nذخيره - ( ثابت بن قره ) - 255\r\nذخيرهء جراحى - به « ذخيرهء كامله » رجوع شود\r\nذخيرهء خوارزمشاهى ( جرجانى ) - هشت - ده - پانزده - 21 - 22 - 23 - 40 - 41 - 75 - 77 - 81 - 101 - 113 - 114 - 159 - 163 - 170 - 210 - 222 - 256 - 264 - 323\r\nذخيرهء كامله - ( حكيم محمد جراح ) - پانزده - شانزده - 66 - 182 - 185 - 190 - 238\r\nذخيرهء نظام شاهى ( حكيم رستم ) - 97\r\n\r\nر\r\nرجوع الشيخ على صباح فى القوت على الباء - به « ماء الحيات » رجوع شود\r\nرساله آتشك - ( عماد الدين ) - به « آتشك » رجوع شود\r\nرساله اطفال - ( رازى ) - 324 - 325\r\nرساله‌اى در شراب - ( قاضى بن كاشف الدين )\r\nرسالهء پادزهر - ( عماد الدين ) - 60\r\nرسالهء چوب چينى ( علاء نور إله « حكيم علاء » ) - 62 - 64\r\nرسالهء چوب چينى ( علاء الدين ) 61 - 63 - 64\r\nرسالهء در ترياك ( عماد الدين ) - به « افيونيه » رجوع شود .\r\nرسالهء در صرف شراب - ( قاضى بن كاشف الدين ) - به « دستور خوردن شراب » رجوع شود .\r\nرسالهء كحالى - ( محمد باقر ) - 83 - 141\r\nرسالهء شياف و مراهيم - ( محمد باقر ) - 30\r\nرساله مقداريه - ( مير محمد ) - 97\r\nرساله ينبوع فى علم طب ( عماد الدين ) - 26\r\nروضة الرياحين - ( شيخ عمر بن محمد نفسوى ) - هفت - 236 - 284\r\n\r\nز\r\nزاد المسافرين - ( ناصرخسرو ) - 30\r\nزاد المسافرين - ( محمد مهدى بن علىتقى ) - 30 - 31 - 53 - 93 - 139 - 236 - 275\r\nزبدة الحكم - ( شمس الدين بن نور الدين ) - 98\r\nزبدة الكامل - ( شرف الدين على يزدى ) - 138\r\nزبدة القوانين العلاج - ( محمد بن هبت إله سبزوارى ) - 23 - 195\r\n\r\nس\r\nسته ضروريه - 21\r\n\r\n","description":"","footnote":"","page_name":" 332 ","page_number":354},
  {"content":"\r\n\r\nسته ضروريه - ( يوسف بن محمد بن يوسف هروى ) - 21\r\nسنن انسان‌ها - ( جون بولمر ) - 214\r\n\r\nش\r\nشاهنامه ( فردوسى ) - 305 - 306\r\nشجره دانش - ( نظام الدين احمد گيلانى ( حكيم الملك ) - 98\r\nشراح قانون ابن سينا - ( حكيم على گيلانى ) - 93 - 177\r\nشرايط جراحى - ( ابو زين كحال ) - 83\r\nشرح ايلاقى - ( شرف الدين ايلاقى ) - 22\r\nشرح الاسباب و علامات - ( نفيس بن عيوض كرمانى ) - 22\r\nشرح قانون ابن سينا ( امير فتح إله گيلانى ) - 93\r\nشرح منافع الاعضاء ( خواجه ابو القسم )\r\nشرح وقايع كرملىها در ايران - 149\r\nشفاء الابدان - « حكيم واجد على » - 312\r\nشفاء الرجال - به ( شفاء المرضا ) رجوع شود\r\nشفاء العين - ( شمس الدين محمد بن الحسين الكمال بن جمال الدين ) - 82\r\nشفاء المرضاء - ( شهاب الدين محمد عبد الكريم ) - 134\r\n\r\nص\r\nصحراى عربستان - 148\r\nصراط المستقيم - ( مير عماد )\r\n\r\nط\r\nطب اكبر - ( محمد اكبر ارزانى ) - 102\r\nطب الائمه\r\nطب النبى - ( كرم الدين ) - 45 - 278\r\nطب دارا شكوهى - ( نور الدين محمد شيرازى ) - 100 - 101\r\nطب سكندرى - ( بهو واه بن خواص خان ) - 88\r\nطب شفائى ( مظفر بن محمد الحسينى ، حكيم شفائى ) - 40 - 41\r\nطب شفائى محمد شاهى - ( واگبهات ) - 88\r\nطب شهابى - « به شفاء المرضا » رجوع شود\r\nطب عملى زنان اعراب - ( دكتر اسپينك ) - 266\r\n\r\n","description":"","footnote":"","page_name":" 333 ","page_number":355},
  {"content":"\r\n\r\nطب فريدى - ( حكيم عبد إله يزدى ) - 97\r\nطب نامه خسروى - ( خسرو معين ) - 134\r\nطب يوسفى - ( يوسف بن محمد هروى ) - 114 - 136 - 137 - 138\r\n\r\nع\r\nعجائب الاتفاق در شناختن ترياق - ( محمد رضى الدين ) - 75\r\nعلاج الابدان - 27\r\nعلاج الامراض - ( حكيم محمد شريف ) - 138\r\nعلاج الامراض - ( محمد هاشم علوى خان ) - 104\r\nعمدة الجراحى - ( ابو الفرج ) - 150\r\nعين الحيات - ( حكيم محمد هاشم بن محمد طاهر تهرانى ) - 64\r\nعيون الحقايق - ( ابو القاسم عراقى ) - 200\r\nعيون الانباء فى طبقات الاطباء - ( ابن ابى اصيبعه ) - 155 - 169\r\n\r\nف\r\nفتاحى - ( ابو الفتح گيلانى ) - 133\r\nفردوس الحكمت - 242\r\nفرهنگ نفيسى - 245\r\nفوائد الاخيار ( يوسف بن محمد هروى ) - 136\r\nفوائد الانسان - ( روحانى ) - 134\r\nفهرست - 84\r\n\r\nق\r\nقانون - ( ابن سينا ) - 8 - 21 - 22 - 23 - 40 - 75 - 268 - 270\r\nقانونچه ( چيغمينى ) - 102\r\nقانون فى الطب - به « قانون » ( ابن سينا ) رجوع شود\r\nقرآن - 219 - 226 - 230 - 232 - 244 - 245 - 260 - 272 - 273 - 279 - 281 - 283 - 286 292 - 301 - 320\r\nقربادين ( شفائى ) - به « طب شفائى » رجوع شود\r\nقربادين قادرى - ( محمد اكبر ارزانى ) - 43\r\nقربادين قاطع - به « منافع افضليه » رجوع شود\r\n\r\nك\r\nكاتالوگ - 119\r\n\r\n","description":"","footnote":"","page_name":" 334 ","page_number":356},
  {"content":"\r\n\r\nكاماسوترا\r\nكاملة الصناعه - ( على بن عباس مجوسى اهوازى ) - 159 - 193 - 209 - 275\r\nكتاب احوال اعضاء النفس - ( محمد هاشم علوى خان )\r\nكتاب التشريح ( يوحنا بن ماسويه ) - 155\r\nكتاب الطريق - به « الطريق الطب » رجوع شود\r\nكتاب المبداء و معاد ( ابن سينا ) - 258\r\nكتاب الفيد - ( شرف الدين ايلاقى ) - 22\r\nكتاب المهذب فن طب العين - ( ابن النفيس ) - 70\r\nكتاب انبيات - ( محمد هاشم علوى خان )\r\nكتاب تصاوير تشريح - 157\r\nكتاب داروهاى مركب - ( حسن شرف الدين اصفهانى ) - 130\r\nكتاب منصورى - - ( رازى ) - 58\r\nكتاب مفيد - ( على افضل قاطع ) - 45\r\nكتاب طبى فارسى و عربى - ( صديقى )\r\nكشف الظنون - ( حاجى خليفه ) - 23 - 153\r\nكشكول - ( شيخ بهاء الدين آملى ) - 131\r\nكفايه منصورى - ( منصور ) - 114 - 210 - 256 - 267 - 285\r\nكلثوم نه‌نه - 227\r\nكنستيتو سيوآئستيوا\r\n\r\nگ\r\nگلستان - ( سعدى )\r\n\r\nل\r\nلطائف فياضى - 101\r\n\r\nم\r\nماء الحيات - ( احمد بن سليمان الشريف ( ابن كمال ) ) - 254\r\nمجربات - ( نور الدين محمد شيرازى ) - 102\r\nمجربات بو على - 49\r\nمجربات على - ( حكيم على گيلانى ) - 93\r\nمجمع الضامنات - ( ابو محمد غانم بغدادى ) - 280\r\nمختصر در علم تشريح - ( عبد المجيد بيضوى ) - 157\r\n\r\n","description":"","footnote":"","page_name":" 335 ","page_number":357},
  {"content":"\r\n\r\nمخزن الادويه - ( مير محمد حسن خراسانى ) - 42 - 151\r\nمخزن الاسرار الطباء - ( منسوب به محمد مهدى بن علىتقى ) - 31\r\nمخزن الغرائب - 138\r\nمرآت الصحت ( غياث الدين محمد مطبب اصفهانى ) - نه - ده - 23 - 161\r\nمرآت الجمال - ( محمد باقر على خان موسوى ) - 30 - 254\r\nمسافرت‌ها ( فرانسوا برنيه ) - 129\r\nمسافرتى از انگلستان به هند ( ايوس ) 126\r\nمعادن التجربت - ( منسوب به محمد مهدى بن علىتقى ) - 31\r\nمعادن الشفائى سكندر شاهى - به « طب سكندرى » رجوع شود\r\nمعاليم القرب - 38\r\nمفتاح الخزائن - ( انصارى - حاج زين العطار ) - 40\r\nمفتاح الخزائن و مصباح الدقايق - ( حكيم محمد بن طاهر تهرانى ) - 66\r\nمفرح القلوب - ( محمد اكبر ارزانى ) - 102\r\nمقدمه - ( ابن خلدون ) - 240\r\nمكه در اواخر قرن نوزدهم - ( هورگرونج ) - 277\r\nمنابع اطلاعاتى پزشكى ايران - ( فوناهن ) - 88\r\nمنافع افضليه - ( على افضل قاطع ) - 19 - 44 - 45 - 60 - 93 - 177\r\nمنافع الاعضاء - ( جالينوس ) - 154 - 159\r\nمنهاج البيان - 150\r\nمنهاج المبتدائين - ( ابراهيم الحسينى ) - 45\r\nموجز القانون - ( ابن النفيس ) - 162\r\nميزان الطب ( محمد اكبر ارزانى ) - 102\r\nميزان الطبايع قطب شاهيه - ( تقى الدين محمد بن صدر الدين على ) - 100\r\n\r\nن\r\nنزهت القلوب ( قزوينى ) - 310\r\nنمكدان حقيقت - ( حسن شرف الدين اصفهانى ) - 131\r\nنمونه‌ها و داروها - ( گارسيادا اورتا )\r\nنور العين - ( ابو روح محمد بن منصور بن عبد إله جرجانى ) - 69 - 77\r\nنيرنگستان - ( صادق هدايت ) - 227 - 307\r\n\r\n","description":"","footnote":"","page_name":" 336 ","page_number":358},
  {"content":"\r\n\r\n\r\nو\r\nواقعه نامه آتشكده - 131\r\nونديداد - 279\r\n\r\nه\r\nهزارويك‌شب - 168 - 176 - 202 - 203 - 235 - 236 - 240 - 286 - 299 - 302\r\n\r\nى\r\nيادداشت‌هائى از ايران - ( فرير ) - 156\r\nيادگار طب ( سيد اسمعيل جرجانى ) هشت\r\nيوسف و زليخا - ( جامى ) - 235\r\n\r\n","description":"","footnote":"","page_name":" 337 ","page_number":359},
  {"content":"\r\n . \r\n","description":"","footnote":"","page_name":" 338 ","page_number":360},
  {"content":"\r\n\r\n\r\nفهرست اعلام\r\n\r\n","description":"","footnote":"","page_name":" 339 ","page_number":361},
  {"content":"\r\n\r\n\r\nفهرست اسامى\r\n\r\nآ\r\nآباقاآن - 33 - 37\r\nآتيئوس افسوس  ( Aetius Ephesus )  - 242\r\nآثاناسيوس - جون  ( Joyn Athanasius )  - 52\r\nآرتوس  ( Aretaeus )  - 257\r\nآرشيژنس -  ( Archigeus )  - 266 - 270\r\nآزاد خان افغان - 124\r\nآغا مبارك - 13\r\nآلفرد كبير  ( Alfred the Great )  - 65\r\nآلن هرون  ( Allen Heron )  - 139\r\nآلوس  ( Alves )  - 67 - 149\r\n( عالىجناب ) آنژلوس  ( Fr . Angelus )  - 41 - 113 - 114\r\nآونزور  ( Avenzoar )  - 97\r\n\r\nالف\r\nابراهيم الحسينى - 45\r\nابراهيم عادل شاه - 89 - 92\r\nابن ابى اصيبعه - 155 - 242\r\nابن الاخوه - 38 - 74 - 76 - 154 - 174 - 181 - 213 - 269 - 320\r\nابن البيطار - به « ابن بيطار » رجوع شود\r\nابن الجامع - 275\r\nابن النفيس - 70 - 156 - 162\r\nابن بيطار - 97 - 276 - 278\r\nابن رشد - 149\r\nابن خلدون - 240 - 314\r\nابن خلكان - 315\r\nابن سراپيون - 36\r\n\r\n","description":"","footnote":"","page_name":" 340 ","page_number":362},
  {"content":"\r\n\r\nابن سينا - هشت - دوازده - 8 - 20 - 21 - 22 - 23 - 49 - 57 - 75 - 85 - 97 - 142 - 145 - 150 - 154 - 159 - 162 - 163 - 164 - 196 - 199 - 210 - 211 - 222 - 240 - 258 - 261 - 266 - 268 - 270 - 275 - 276 - 277 - 278 - 282 - 285 - 288 - 295 - 296 - 301 - 309 - 310 - 319\r\nابن كمال - به « احمد بن سليمان الشريف » رجوع شود\r\nابن مهدى حكيم ( رئيس بيمارستان همدان ) - 33\r\nابو اشك خلج شيرازى - 134\r\nابو الحسن - 149\r\nابو الفتح گيلانى - 49 - 92 - 133\r\nابو الفرج - 150\r\nابو الفضل خان ( وزير اكبر شاه ) - 89 - 90 - 91 - 93\r\nابو القاسم زهراوى - هفت - 240 - 309 - 310\r\nابو القاسم عراقى - 200\r\nابو امل هروى - 268\r\nابو حنيفه - 969 - 301\r\nابو روح محمد بن منصور بن عبد إله جرجانى - 69 - 70 - 77\r\nابو زين كحأل - 83\r\nابو طالب اصفهانى - 33\r\nابو عبد إله احمد بن حنبل - 246\r\nابو محمد غانم بغدادى - 280\r\nابو منصور موفق بن على هروى - 40 - 41 - 45\r\nابو موفق هروى - به « ابو منصور موفق بن على هروى » رجوع شود\r\nابو نعيم - 72\r\nاپيكور - 72\r\nاتسز - هشت\r\nاحدب - 177\r\nاحدوت - يعقوب - پنج\r\nاحمد بن حنبل - 166\r\nاحمد بن سليمان الشريف ( ابن كمال ) - 254\r\nاحمد شاه ( پادشاه هند ) - 88 - 103\r\n( دكتر ) احمد عيسى بى - 152\r\n\r\n","description":"","footnote":"","page_name":" 341 ","page_number":363},
  {"content":"\r\n\r\nاحمد گيلانى - 288\r\nادهم - لقمان الدوله - 156\r\nارسطو - 72\r\nارمس - 149\r\n( دكتر ) اسپينك - مارتين -  ( Dr . M . Spink )  - 266 - 308\r\nاسترابو -  ( Strabo )  - 269\r\nاستراخن - جورج  ( George Strachen )  - 108 - 109 - 110 - 111\r\nاستوارت - 253\r\nاستيل -\r\nاسقالنوس - 58\r\nاسقولبيوس - 58\r\n( دكتر ) اسكندر - 136\r\nاسكندر مقدونى - 277\r\nاسمعيل بن ابراهيم تبريزى - 100\r\nاسمعيل جرجانى - به « سيد اسمعيل جرجانى » رجوع شود\r\nاسمعيل خان ( پسر سكندر خان ) - 87\r\nاسمعيل ميرزا ( پسر شاه تهماسب ) - 9\r\n( شاه ) اسمعيل صفوى ( پسر شاه تهماسب ) دوازده - 2 - 4 - 8 - 93\r\n( شاه ) اسمعيل صفوى ( پدر شاه تهماسب ) - 2\r\nاسمعيل هروى - 136\r\nشراق - به « سيد محمد باقر ( نوهء سيد نور الدين على ) رجوع شود\r\nاشليمر - 114\r\n( دكتر ) اشنس - 118\r\nافضل بن يحيى گيلانى - 43\r\nافلاطون - 99\r\nافلاطون زخم‌بند - شانزده - 150 - 190 - 218 - 224\r\nاكبر شاه - 49 - 89 - 90 - 92 - 93 - 96 - 98 - 133 - 134\r\nالبوقاضى اندلسى - به « ابو القاسم زهراوى » رجوع شود\r\nالقون - 114\r\nالجزيه - 168\r\nالزوير - 114\r\n\r\n","description":"","footnote":"","page_name":" 342 ","page_number":364},
  {"content":"\r\n\r\n( كشيش ) الكساندر -  ( Fr . Alexander )  - 108\r\nالكساندرى - ويچنز ودگل - 222\r\nالگود - سيريل - سه - چهار - هفت - 104 - 251 - 267\r\n( عالىجناب ) الياس  ( Mgr . Elias )  - 222\r\n( ملكه ) اليزابت اول - 56 - 59 - 107 - 108\r\nامام فخر الدين رازى - به « فخر الدين رازى » رجوع شود\r\nامام قلى ميرزا ( برادر شاه اسمعيل دوم ) - 93 - 94\r\n( كشيش ) امانوئل داسانتوس -  ( Fr . Emanuel da Santos )  - 108\r\nامير چلابى - به « مير سيد چلابى » رجوع شود\r\nامير فتح إله - به « سيد امير فتح إله » رجوع شود\r\nامير فتح إله گيلانى - 93\r\nامير فياض - 109\r\nامير معز الدين ( وزير شاه تهماسب ) - 9\r\nانصارى ( حاج زين العطار ) - 40\r\nاوپنهايم  ( Oppenhiem )  - 281\r\nاورنگ‌زيب - 95 - 100 - 101 - 102 - 103\r\nاوستريئوس روباكوئنسى  ( Austerius Rubaquensis )  - 325\r\nاوسلر  ( Osler )  - 99\r\n( كشيش ) اوگوستين  ( Fr . Augustine )  - 119\r\nاولئاريئوس  ( Olearius )  - 7\r\nاولوس جليئوس  ( Aulus Gelius )  - 310\r\n( جراح ) ايوس - 67 - 125 - 126\r\n\r\nب\r\nبابر - به « ظهير الدين ببر » رجوع شود\r\nبابور - به « ظهير الدين ببر » رجوع شود\r\nباردل  ( Bardel )  - 269 - 270\r\nباركر - ثوماس - 108\r\nبازن - 119 - 120 - 121 - 122 - 124\r\nبايرم خان ( خان خانان ) 30 - 89 - 90 - 91 - 92 - 98 - 133\r\n( سلطان ) بايزيد دوم - ده\r\nبايقرا ( پدر سلطان حسين تيمورى ) - دوازده\r\n\r\n","description":"","footnote":"","page_name":" 343 ","page_number":365},
  {"content":"\r\n\r\nبخارى - 274\r\n( دكتر ) بختيار - 156\r\nبختيشوع - 154\r\n( شاهزاده ) بديع الجمال - 40\r\nبراون - ادوارد  ( Edward Brown )  سه - 5 - 6 - 8 - 65 - 90 - 104 - 128 - 132\r\nبرديا - 219\r\nبرنيه - فرانسوا -  ( Francois Bernier )  - 129\r\n( دكتر ) برو - ريچارد -  ( Dr . Richard Brough )  - 111\r\nبروئر  ( Breuer )  - 257\r\nبروس -  ( Brus )  - 270\r\nبرهان نظام شاه - 21 - 97\r\nبطريق هندى\r\nبقراط - سه - 179 - 256 - 266 - 295 - 312\r\n( دكتر ) بك  ( Dr . Beck )  - 304\r\n( دكتر ) بوئرهاو  ( Dr . Boerhoave ) \r\nبوتالو\r\nبوتن - گابريل -  ( Gabriel Boughton )  - 95\r\nبوچانان -  ( Buchanan )  - 247\r\nبورتون سر ريچارد -  ( Sir Richard Burton )  - 226\r\nبولمر - جون -  ( John Bolmar )  - 214\r\n( دكتر ) بويس - توماس  ( Dr . Thomas Boys )  - 112\r\nبهاء الدوله نوربخشى - دوازده - سيزده - چهارده - پانزده - شانزده - 23 - 24 - 26 - 32 - 48 - 65 - 71 - 73 - 75 - 81 - 103 - 139 - 169 - 179 - 182 - 183 - 186 - 192 - 194 - 196 - 197 - 198 - 201 - 205 - 207 - 208 - 210 - 211 - 212 - 213 - 220 - 222 - 224 - 236 - 247 - 252 - 261 - 262 - 264 - 267 - 275 - 282 - 283 - 288 - 289 - 290 - 295 - 299 - 311 - 312 - 315 - 320 - 321 - 322 - 325\r\nبهاء الدوله - به « محمد هاشم » رجوع شود\r\nبهوواه بن خواص خان - 88\r\nبيرونى - 305 - 306\r\nبيلو -  ( Billou )  - چهارده\r\n\r\n","description":"","footnote":"","page_name":" 344 ","page_number":366},
  {"content":"\r\n\r\n\r\nپ\r\n( دكتر ) پاركر - جون  ( Dr , John Parker )  - 125 - 126 - 127\r\nپتى - جون  ( Jhon Petit )  - 114\r\n( كشيش ) پروسپر -  ( Fr . Prosper )  - 110\r\nپفاف -  ( Pfaff )  - 277\r\nپل آجينائى -  ( Paul of Agina )  - 169\r\nپل سيمون -  ( Paulsimon )  - 5\r\nپلوس  ( Ploss )  - 269 - 270\r\nپوتن - 192\r\n( دكتر ) پولاك -  ( Dr . Polak )  - 301\r\nپيئترو دلاواله  ( Pietro Della Valle )  - 7\r\n\r\nت\r\n( اسقف ) تادوس - جون  ( Bish . John Thaddeus )  - 148\r\nتاورنيه  ( Tavernier )  - 4 - 7 - 51 - 52 - 149 - 151 - 171 - 175 - 181 - 205 - 218 - 281\r\nتروتولا - 242\r\nتقى الدين محمد بن صدر الدين على - 100\r\nتودد - 149 - 158 - 286\r\nتولتوس  ( Toletus )  - 325\r\n( شاه ) تهماسب صفوى - به ( شاه ) « طهماسب صفوى » رجوع شود\r\n( شاه ) تهماسب دوم صفوى ( پسر سلطان حسين ) - 15\r\nتهماسب خان - به نادر شاه رجوع شود\r\nتهماسب قلى خان - به « نادر شاه » رجوع شود\r\n( سلطان ) تيپو - 253\r\nتيمور لنگ - 33 - 85 - 87 - 148\r\n\r\nث\r\nثابت بن قره - 199 - 210 - 255 - 259 - 260 - 263\r\n\r\nج\r\nجالينوس - 20 - 57 - 60 - 70 - 71 - 72 - 83 - 97 - 149 - 151 - 154 - 155 - 159 - 161 162 - 164 - 170 - 209 - 222 - 246 - 270 - 285\r\n\r\n","description":"","footnote":"","page_name":" 345 ","page_number":367},
  {"content":"\r\n\r\nجالينوس - زمان - به « حكيم جبرئيل » رجوع شود\r\nجامى - 235\r\nجاويدان - محسن - دوازده - سيزده چهارده - 2 - 3 - 4 - 5 - 7 - 10 - 11 - 12 - 13 - 19 - 20 - 24 - 26 - 28 - 29 - 31 - 39 - 41 - 42 - 44 - 48 - 49 - 51 - 53 - 54 - 55 - 59 - 60 - 62 - 63 - 64 - 69 - 73 - 75 - 76 - 78 - 81 - 83 - 87 - 88 - 91 - 96 - 98 - 99 - 102 - 104 - 107 - 110 - 113 - 120 - 121 - 126 - 129 - 133 - 136 - 139 - 140 - 148 - 154 - 155 - 156 - 161 - 163 - 164 - 165 - 171 - 173 - 177 - 180 - 181 - 183 - 190 - 196 - 200 - 202 - 208 - 209 - 210 - 212 - 213 - 224 - 226 - 230 - 232 - 234 - 236 - 237 - 245 - 246 - 248 - 251 - 258 - 263 - 267 - 286 - 289 - 290 - 299 - 302 - 307 - 312 - 322 - 324 -\r\nجرجانى - به « سيد اسمعيل جرجانى » رجوع شود\r\nجرجة بن ذكريا - 154\r\nجرجيس بن بختيشوع - 154 - 210 - 324\r\nجفريس - رابرت -  ( Robert Jefferis )  - 110\r\n( پرفسور ) جفكوت  ( P . Jeffcoat )  - 262 - 263\r\n( مولانا ) جلال الدين رومى - سه - 199\r\nجلال الدين محمد سيوطى - 248 - 249 - 274\r\nجلال الدين ملك دينار - 136\r\nجم - محمود - 156\r\nحمزه اول - 38\r\nجوهانيتوس - 276\r\nجونز - ريچارد  ( Richard Joans )  - 325\r\n( شاه ) جهان - 41 - 93 - 94 - 95 - 100\r\nجهان‌آراء - 95\r\nجهانگير شاه ( پسر اكبر شاه ) - 93 - 94 - 95\r\n\r\nچ\r\nچا - است -  ( Cha - Est )  - 281\r\nچارلز اول - 7 - 111\r\nچنگيز خان - 2 - 85\r\n\r\n","description":"","footnote":"","page_name":" 346 ","page_number":368},
  {"content":"\r\n\r\nچيغمينى - به « شرف الدين محمد چيغمينى » رجوع شود\r\n\r\nح\r\nحاجى خليفه - 150 - 153\r\nحاجى زين العطار - به « انصارى » رجوع شود\r\nحافظ - 129 - 236\r\nحافظ على پاشا - شانزده\r\nحبيش - 151\r\nحجاج بن يوسف - 316\r\nحسن ( از داستان هزارويك‌شب ) - 202 - 203\r\nحسن ( پدر سيد اسمعيل جرجانى ) - هشت\r\nحسن پدر مرتضى قلى خان شاملو ) - 254\r\nحسن شرف الدين اصفهانى - 130 - 131\r\nحسين بن العطار - 40\r\nحسين خان قاجار - 124\r\n( سلطان ) حسين ميرزا ( پادشاه هرات ) - سيزده\r\nحسين ميرزا ( پسر شاه سلطان صفوى ) - به « ( شاه ) سلطان حسين صفوى » رجوع شود\r\nحكيم ابو القاسم شيرازى - 93\r\nحكيم الملك شمس گيلانى - 92\r\nحكيم الملك - به « نظام الدين احمد گيلانى » رجوع شود\r\nحكيم جبرئيل - 98\r\nحكيم جعفر - 77\r\nحكيم خان اعظم - 91\r\nحكيم خيرى - به « ميرزا يارعلى طبيب » رجوع شود\r\nحكيم رستم - 96 - 97\r\nحكيم ركنى كاشى - 94 - 95\r\nحكيم سيد على كوثر چاندپورى - 90\r\nحكيم شرف - به « ( حكيم ) شرف » رجوع شود\r\nحكيم شفائى - « به مظفر بن محمد الحسينى » رجوع شود\r\nحكيم صدرا - 93\r\nحكيم رحمت خان ضياء الدين - 95\r\n\r\n","description":"","footnote":"","page_name":" 347 ","page_number":369},
  {"content":"\r\n\r\nحكيم عبد إله يزدى - 97\r\nحكيم علاء - به « علاء نور إله » رجوع شود\r\nحكيم على گيلانى - 40 - 92 - 93 - 177\r\nحكيم فتح إله شيرازى ( نوه امير فتح إله گيلانى ) - 93 - 94\r\nحكيم فخر الدين\r\nحكيم محمد شريف\r\nحكيم محمد باقر - 56 - 66\r\nحكيم محمد ( جراح ) - پانزده - شانزده - هفده - 6 - 66 - 165 - 167 - 168 - 170 - 171 - 174 - 182 - 184 - 185 - 186 - 188 - 189 - 191 - 193 - 195 - 196 - 197 - 201 - 202 - 203 - 204 - 206 - 211 - 212 - 214 - 215 - 217 - 218 - 219 - 221 - 222 - 223 - 224 - 238\r\nحكيم محمد شريف - 138\r\nحكيم محمد هاشم بن محمد طاهر تهرانى\r\nحكيم مؤمن - 20\r\nحكيم مهدى - 77\r\nحكيم نور الدين على - به « نور الدين على » رجوع شود\r\nحكيم واجد على - 102 - 236 - 311 - 312\r\nحماحم - 154\r\nحمزه ميرزا ( پسر شاه عباس دوم ) - 12 - 13\r\nحنين بن اسحق - 68 - 69 - 70 - 71 - 72 - 76 - 83 - 145 - 169 - 276\r\nحيدر ميرزاى صفوى - 9 - 10\r\n\r\nخ\r\nخان احمد - 25\r\nخان خانان - به « بايرم خان » رجوع شود\r\nخسرو معين - 134\r\nخواجه ابو القسم ( ابو القاسم ) - 159\r\nخواجه شمس الدين محمد همدانى - 64\r\nخواجه نصير طوسى - 177\r\nخيام - 139\r\n\r\n","description":"","footnote":"","page_name":" 348 ","page_number":370},
  {"content":"\r\n\r\n\r\nد\r\nداراشكوه - 95 - 100 - 101\r\nداريوش كبير - 319\r\nداماد - به « ( سيد ) محمد باقر ( پسر نور الدين على ) » رجوع شود\r\n( كشيش ) داميان -  ( Fr . Damian )  - 117 - 123\r\nداود الانتاكى - 278\r\n( شاهزاده ) دريابار - 168\r\nدن امانوئل كارو  ( Don Emmanul Caro ) \r\nدوائى - به « نور الدين محمد عبد إله بن حكيم عين الملك شيرازى » رجوع شود\r\n( كشيش ) دوباكر - آلوى -  ( Fr . Aloys de Baker )  119\r\nدوبوآ -  ( Dubois )  - 159\r\n( بارون ) دوسانسى - 109\r\nدولان - پيتر -  ( Peter de Lan )  - 175\r\nدومان - رافائل  ( Fr . Raphael de Mans )  34 - 77 - 148 - 152 - 192\r\nدومينيك - 148\r\nدوورشوى - سيمون  ( Simon de Varchevill )  به « ميرزا محمد رضا » رجوع شود\r\nديئتز -  ( Diets )  - 88\r\nديئوسقوريدس - 39\r\n\r\nذ\r\nذات النساء - 94 - 95\r\n\r\nر\r\nرازى - به « زكرياى رازى » رجوع شود .\r\n( مهاراجه ) رانويرسينگ - 77 - 78\r\nمرينس - ويليام - 110\r\nرحمت خان - به « حكيم ضياء الدين » رجوع شود\r\n( امام ) رضا - 33 - 81\r\nرضا قلى ميرزا ( پسر نادر شاه )\r\nرستم - 305 - 306\r\nرشيد الدين ( طبيب آباقا خان ) - 33 - 35 - 37\r\n\r\n","description":"","footnote":"","page_name":" 349 ","page_number":371},
  {"content":"\r\n\r\nركن الدين كازرونى ( ركن الدين الكازرونى ) - 8 - 9 - 130\r\nركن الدين كاشى ( ركن الدين الكاشى ) - 8 - 25\r\nركنى - به « حكيم ركنى كاشى » رجوع شود\r\nروحانى - 134\r\nرودابه\r\nروسا  ( Rusa )  - 242\r\nروفوس -  ( Rufus )  - 249\r\nريچاردز - فرد  ( Fred Richards )  - 56\r\n\r\nز\r\nزردشت - 227\r\nزرين‌دست - به « ابو روح محمد بن منصور بن عبد إله جرجانى » رجوع شود\r\nزكرياى رازى - دوازده - 24 - 32 - 37 - 56 - 58 - 74 - 97 - 150 - 154 - 170 - 197 - 210 - 222 - 242 - 266 - 288 - 314 - 319 - 324 - 325\r\nزليخا - 235\r\nزهراوى - به « ابو القاسم الزاهراوى » رجوع شود\r\nزين العطار - به « انصارى » رجوع شود\r\n\r\nژ\r\nژوليوس سزار - 241 - 305 - 310\r\n\r\nس\r\nسام ميرزا ( شاه صفى اول نوه شاه عباس كبير ) - به « ( شاه ) صفى اول » رجوع شود\r\nسعدى - 129 - 141 - 158 - 168\r\nسكندر الاملى - 84\r\n( سلطان ) سكندر بهادر خان - 84 - 87\r\nسلدان كبير\r\nسلطان حسين ( تيمورى ) - دوازده\r\n( شاه ) سلطان حسين صفوى ( پسر شاه سليمان ) - 14 - 15 - 85 - 86 - 87 - 116 - 117 - 131 147 - 254\r\nسلطان سليم اول - به « سليم سلطان » رجوع شود\r\nسلطان على جنيدى خراسانى هروى - 24 - 25\r\n\r\n","description":"","footnote":"","page_name":" 350 ","page_number":372},
  {"content":"\r\n\r\nسلمويه - 154\r\nسليم سلطان - 188 - 254\r\n( حضرت ) سليمان - 299\r\n( شاه ) سليمان - به « شاه صفى دوم » رجوع شود\r\nسليمان بن عبد الملك - 237\r\nسليمان طولونى -\r\nسوران كبير - 59\r\nسورانوس افسوسى -  ( Soranus of Ephesus )  - 266\r\nسيد احمد اصفهانى ( هاتف ) - 132\r\nسيد اسمعيل جرجانى - هشت - نه - پانزده - 21 - 22 - 23 - 40 - 46 - 70 - 77 - 78 - 101 - 114 - 163 - 170 - 181 - 194 - 195 - 196 - 209 - 211 - 222 - 223 - 224 - 236 - 244 - 247 - 248 - 249 - 255 - 256 - 258 - 259 - 260 - 261 - 262 - 263 - 264 - 265 - 266 - 267 - 269 - 270 - 275 - 282 - 289 - 291 - 294 - 296 - 297 - 298 - 301 - 304 - 310 - 319 - 323 - 325\r\nسيد امير فتح إله شيرازى - 91 - 92\r\nسيد عبد الباقر - 131\r\nسيد عبد القادر گيلانى - 43\r\nسيد محمد باقر ( مير داماد پسر محمد باقر ) - به « ( سيد ) محمد باقر ( ميرداماد ) » رجوع شود\r\nسيد محمد باقر ( پسر سيد نور الدين على ) - به « ( سيد ) محمد باقر ( پسر نور الدين على ) » رجوع شود\r\nسيد محمد صادق - 131\r\nسيد معز الدين محمد اصفهانى - 33\r\nسيوطى - به « جلال الدين محمد سيوطى » رجوع شود\r\n\r\nش\r\nشاردن - سرجون  ( Sir John Chardin )  - 7 - 34 - 94 - 104 - 114 - 168 - 181 - 188 - 279 - 281\r\nشافعى - 281 - 301\r\nشاملو - به « مرتضى قلى خان شاملو » رجوع شود\r\nشاه جهان - به « ( شاه ) جهان » رجوع شود\r\nشاه درويشان - به « شاه نعمت إله يزدى » رجوع شود\r\nشاهرخ ( افشار ) - 221\r\nشاه منصور المظفر\r\n\r\n","description":"","footnote":"","page_name":" 351 ","page_number":373},
  {"content":"\r\n\r\nشاه نعمت إله يزدى ( شاه درويشان ) - 25\r\nشاه نوروز - 190\r\n( شاه ) شجاع - 236\r\n( حكيم ) شرف ( پسر ميرزا يارعلى ، حكيم خيرى ) - 39\r\nشرف الدين ايلاقى - 22 - 240\r\nشرف الدين صعابونى ( شرف الدين على الحاج الياس ) - شش - هفت - نه - ده - 270 - 271 - 306 - 319\r\nشرف الدين على الحاج الياس - به « شرف الدين صعابونى » رجوع شود\r\nشرف الدين على يزدى - 138\r\nشرف الدين محمد عمر چيغمينى - 102 - 134\r\nشرلى - 6\r\nشفائى - به « حسين شرف الدين اصفهانى » رجوع شود\r\n( حكيم ) شفائى - به « مظفر بن محمد الحسينى ( حكيم شفائى ) » رجوع شود\r\nشكسپير - 325\r\nشمس الدين ( برادر بهاء الدوله ) - دوازده\r\nشمس الدين آملى - 22\r\nشمس الدين بن نور الدين - 98\r\nشمس الدين حسين جرجانى - 69\r\nشمس الدين على حسين - 69 - 100\r\nشمس الدين محمد بن الحسن الكمال بن جمال الدين - 82\r\nشمس بن حسن\r\nشمشيربردار - به « مرتضى قلى خان شاملو » رجوع شود\r\nشهاب الدين بن عبد الكريم - 134\r\nشيخ ابو بكر طوسى - 291\r\nشيخ اسمعيل ( صفوى ) - 2\r\nشيخ الشزيل\r\nشيخ بهاء الدين محمد آملى - 48 - 98 - 131\r\nشيخ جنيد ( صفوى ) - 2\r\nشيخ حيدر ( صفوى ) - 2\r\nشيخ صفى - 2 - 98\r\nشيخ على بن عبد العلى الاملى - 30\r\nشيخ عليخان - 124\r\nشيخ عمر بن محمد نفسوى - به « عمر بن محمد نفسوى » رجوع شود\r\n\r\n","description":"","footnote":"","page_name":" 352 ","page_number":374},
  {"content":"\r\n\r\nشيخ نفسوى - به « عمر بن محمد نفسوى » رجوع شود\r\n\r\nص\r\nصائب اصفهانى\r\nصائب تبريزى - 85 - 90 - 96\r\nصالح ( پسر فتح إله گيلانى ) - 94\r\nصحاف - به « غياث بن محمد » رجوع شود\r\nصدر الدين على - 25\r\nصدر الدين على اصفهانى ( معلم غياث الدين ) - نه - 153\r\nصديقى\r\n( شاه ) صفى اول - پانزده - 10 - 11 - 217 - 219 - 220\r\nصفى ميرزا ( پسر شاه عباس دوم ) - به « ( شاه ) صفى دوم » رجوع شود\r\n( شاه ) صفى دوم - 12 - 13 - 14 - 30 - 39 - 66 - 116 - 201 - 215 - 217 - 222 - 238 - 254\r\nصمصام الدوله - 217\r\n\r\nط\r\nطالب ( شاعر آملى ) - 94 - 95\r\nطبرى - به « على بن ربن طبرى » رجوع شود\r\nطبيب - به « سيد عبد الباقر طبيب » رجوع شود\r\n( شاه ) طهماسب ( صفوى ) - 3 - 8 - 9 - 10 - 15 - 25 - 26 - 30 - 33 - 38 - 61 - 83 - 89 - 93 - 97 - 104 - 129 - 130 - 133\r\nطهماسب قلى خان - به « نادر شاه » رجوع شود\r\nطهماسب ميرزا ( پسر شاه سلطان حسين ) - 117\r\nطهمورثى - على - پنج\r\nطولونى - 156\r\n\r\nظ\r\nظهورى حيدرآبادى - 88 - 96 - 98 - 101\r\nظهير الدين ببر ( بابور ) - 87 - 89 - 136 - 138\r\nظهير الدين محمد ارمك - 135\r\n\r\nع\r\nعادل شاه\r\n\r\n","description":"","footnote":"","page_name":" 353 ","page_number":375},
  {"content":"\r\n\r\nعالمگير شاه دوم - 102\r\nعايشه - 237\r\n( شاه ) عباس كبير - 5 - 6 - 7 - 10 - 14 - 15 - 25 - 29 - 30 - 39 - 43 - 47 - 50 - 51 - 61 - 81 - 82 - 83 - 86 - 87 - 94 - 95 - 107 - 111 - 131 - 148 - 166 - 181 - 188 - 215 - 220 - 269 - 300 - 304\r\n( شاه ) عباس دوم صفوى - 11 - 12 - 53 - 142 - 218 - 279\r\n( شاه ) عباس سوم صفوى - 15\r\nعباس ميرزا ( درويش - پسر شاه سليمان صفوى ) - 14\r\nعبد إله خان استاجلو - 25\r\nعبد الرحيم ( پسر بايرم خان ) - 90\r\nعبد العليم خورجورى - 138\r\nعبد المجيد بيضاوى - 157\r\nعبد إله يزدى ( مؤلف طب فريدى ) - به « حكيم عبد إله يزدى » رجوع شود\r\nعبيد زاكانى - 139 - 289\r\nعرفى - 133\r\nعزيز پاشا ( حاكم حيدرآباد ) - 31\r\nعلاء الدين ( پزشك شاه اسمعيل صفوى ) - 8\r\nعلاء الدين ابو الشمات\r\nعلاء الدين محمد - 131\r\nعلاء الدين على القرشى - به « ابن النفيس » رجوع شود\r\nعلاء نور إله - 61 - 62 - 63\r\nعلوى خان - به « ميرزا محمد هاشم علوى خان » رجوع شود\r\n( حضرت ) على ( ع ) - 217 - 278 - 319\r\nعلى افضل قاطع - 19 - 34 - 93 - 140 - 177\r\nعلى بن ربن طبرى - 242\r\nعلى بن شيخ محمد بن عبد الرحمن - 135\r\nعلى بن عباس مجوسى اهوازى - 58 - 164 - 209 - 240 - 275 - 276\r\nعلى بن عيسى ( كحال ) - 69 - 77 - 100 - 199 - 200\r\nعلىتقى ( پدر محمد مهدى )\r\nعلى حسينى ( پدر مير محمد مؤمن ) - 97\r\nعليرضا بن حسن بن مسعود طبيب ( برادرزاده عماد الدين ) - 27\r\n\r\n","description":"","footnote":"","page_name":" 354 ","page_number":376},
  {"content":"\r\n\r\nعلى عادل شاه - 91\r\nعلى قلى خان - 142\r\nعلقلى خان عادل شاه - 123 - 124\r\nعلىقلى سليم - 90\r\nعماد الدين ( پسر ركن الدين كاشى ) - 8\r\nعماد الدين محمود ( پسر كمال الدين حسين )\r\nعماد الدين محمود بن مسعود شيرازى - 20 - 25 - 26 - 27 - 28 - 29 - 33 - 54 - 55 - 57 - 59 - 60 - 61 - 62 - 64 - 66 - 83 - 101 - 133 - 137\r\nعمار بن على موصلى - 69 - 77 - 150 - 192\r\nعمر ( خليفه )\r\nعمر بن محمد نفسوى - هفت - 236 - 245 - 284 - 288\r\nعمر خيام\r\nعين الملك شيرازى - به « نور الدين محمد عبد إله بن حكيم عين الملك شيرازى » رجوع شود\r\n\r\nغ\r\nغازان خان - 33\r\n( دكتر ) غضبان - سيد جعفر - 155\r\nغياث الدين على - 22 - 44 - 45\r\nغياث الدين محمد متطبب اصفهانى - به « غياث بن محمد اصفهانى » رجوع شود\r\nغياث الدين منصور - 28 - 29\r\nغياث بن محمد اصفهانى يا « غياث الدين محمد متطبب اصفهانى » - هفت - نه - ده - 6 - 16 - 22 - 158 - 159 - 161 - 164 - 169 - 170 - 178 - 195 - 211 - 212 - 218 - 277 - 321\r\n\r\nف\r\nفتح إله شاه -\r\nفتح إله شيرازى - به « حكيم فتح إله شيرازى » رجوع شود\r\nفتح إله گيلانى - به « امير فتح إله گيلانى » رجوع شود\r\nفتحعلى خان ( سردار سپاه آزاد خان ) - 124\r\nفتحعلى شاه قاجار - 59 - 228\r\n( امام ) فخر الدين رازى - 47\r\nفخر الدين شيرازى - 93\r\n( كشيش ) فرانسيسكوداكوستا -  ( Fr . Francisco da Costa )  - 109\r\nفردوسى - 306\r\nفرشته - به « محمد قاسم ( مؤلف اختيارات قاسمى ) » رجوع شود\r\n\r\n","description":"","footnote":"","page_name":" 355 ","page_number":377},
  {"content":"\r\n\r\nفرويد  ( Freud )  - 257\r\nفرير - جون -  ( Sir . John Freyer )  - 34 - 37 - 52 - 81 - 112 - 113 - 114 - 115 - 116 - 151 - 156 - 171 - 213 - 228 - 234 - 235 - 237 - 238 - 240 - 294 .\r\nفلوائر - استفن -  ( Stephen Flower )  - 112\r\nفوئلر - 194\r\nفوناهن  ( Fonahn )  - 31 - 41 - 88 - 103 - 134 - 150 - 253\r\nفياض خان - 90\r\nفيتز جرالد -  ( Fitzgerald ) \r\nفيضى - 91\r\nفيگن بائوم - آريه -  ( Aryeh Figenbaum )  199 - 202\r\nفيلون نورى جراح - 150\r\n\r\nق\r\nقاضى بن كاشف الدين حموى ( قاضى حموى ) - 20 - 34 - 47 - 48 - 49 - 53 - 57 - 61 - 138\r\nقاضى حموى - به « قاضى بن كاشف الدين حموى » رجوع شود\r\nقاهر ( خليفه ) - 156\r\nقزوينى - محمد - 259 - 298 - 310\r\nقطب الدين محمد شاه ( پادشاه خوارزم ) - هشت\r\nقطب شاه - سلطان محمد تقى - 69 - 96 - 97 - 98 - 100\r\nقلى قطب شاه - 30\r\nقوام الدين نوربخشى - دوازده\r\n\r\nك\r\nكاتن - سردادمور -  ( Sir Dodmor Cotten )  - 7 - 111\r\nكاراس - موسى  ( Moses Charas )  - 57\r\nكارتاك - 107\r\nكارو - دن امانوئل -  ( Don Emmanuel Caro )  - 124 - 125\r\n( دكتر ) كامران - پنج\r\nكامل الدين افضل - به « افضل بن يحيى گيلانى » رجوع شود\r\nكاناك -\r\n( لرد ) كرزن  ( Lord Curzon )  46 - 147 - 233\r\n\r\n","description":"","footnote":"","page_name":" 356 ","page_number":378},
  {"content":"\r\n\r\nكرم الدين - 278\r\nكرناى عشق - 129\r\nكروزوتسكى - 11\r\nكريم خان زند - 84\r\n( پروفسور ) كسوانى  ( Pr Keswani )  - 198\r\nكشميرى - 81\r\n( كشيش ) كلمنت -  ( Fr . Clement )  - 124\r\n( پاپ ) كلمنت هشتم -  ( Pop Clement VIII )  - 108\r\nكمال الدين ( پسر مسعود بن محمود ) 8 - 25 - 49 - 57\r\nكمال الدين حسين - 25 - 57\r\nكمپفر - انگلبرت -  ( Engelbert Kampffer )  - 116\r\n( دكتر ) كوئك  ( Dr . Quecke )  - 305 - 306\r\nكوئنسى\r\nكوئينس - ثوماس -  ( Thomas Quince )  - 54 - 111\r\nكورتيئوس - كوئينتوس - 227\r\nكوشكونجى\r\n( دكتر ) كوك - جون - 220\r\nكونيبر - سرجؤن  ( Sir Joun Coniber )  - 257\r\n\r\nگ\r\nگارسيا دا اورتا  ( Garcia da Orta ) \r\nگالن - به « جالينوس » رجوع شود\r\nگراوس - دانورس  ( Danvers Graves )  - 120\r\nگرسيون  ( Garrison )  - 252\r\nگلدوين -  ( Goldwin )  - 41\r\n( شاهزاده ) گوليتزين  ( Prince Golltzin )  - 118 - 220\r\n\r\nل\r\nلابرس - ژوزف - به « آنژلوس » رجوع شود\r\n( دكتر ) لرخ - 118\r\nلطفعلى خان ( پسرعموى نادر شاه ) - 216\r\n( دكتر ) ليچتوارد -  ( Dr . Liehtward )  - 137\r\nليستر - 36\r\n\r\n","description":"","footnote":"","page_name":" 357 ","page_number":379},
  {"content":"\r\n\r\n( كشيش ) ليندر - 108 - 116\r\n\r\nم\r\nماسويه صغير\r\nمالك ( مالك بن انس مالك بن عامر بن عمر بن حارث ) - 281 - 301\r\nمألون - 88 - 154 - 242\r\n( كشيش ) متيو  ( Fr . Matthew )  - 108 - 113\r\n( حضرت ) محمد - شانزده - 27 - 45 - 174 - 231 - 274 - 278 - 298 - 315 - 320\r\nمحمد ابن يوسف - به « يوسف بن محمد ابن يوسف » رجوع شود\r\nمحمد اعظم خان - 324 - 325\r\nمحمد اعظم شاه - 57 - 103\r\nمحمد اكبر ارزانى - 43 - 102\r\nمحمد باقر - ( پسر عماد الدين محمود بن مسعود شيرازى ) - 25 - 29 - 83 - 93\r\nمحمد باقر - ( پدر مير قابل ) - 30 - 98\r\nمحمد باقر ( برادر مير قابل ) - 30 - 98\r\n( سيد ) محمد باقر ( داماد ) ، ( پسر نور الدين على ) - 30 - 98 - 100 - 140\r\nمحمد باقر عليخان موسوى ( پسر محمد حسين ) - 30 - 254\r\n( سيد ) محمد باقر ( مير داماد ) ، ( نوهء سيد نور الدين على ) - 30 - 131 - 150\r\n( مولانا ) محمد باقر - 47\r\nمحمد بن اسرائيل اصيلى اساوى - 88\r\nمحمد بن علاء الدين بن هبت إله سبزوارى - 195\r\nمحمد بن مسعود شيرازى - 145\r\nمحمد بن منصور بن عبد إله جرجانى - به « ابو روح محمد بن منصور بن عبد إله جرجانى » رجوع شود\r\nمحمد بن نيلى - 33\r\nمحمد بن هبت إله سبزوارى - 23\r\nمحمد بن يوسف هروى - به « يوسف بن محمد يوسف هروى » رجوع شود\r\nمحمد جعفر ( پدر نويسنده احتمالى اسرار الاطباء ) - 31\r\nمحمد حسين ( پدر محمد باقر عليخان ) - 30\r\nمحمد حسين نوربخشى - به « بهاء الدوله نوربخشى » رجوع شود\r\nمحمد خان زند - 124\r\n( سلطان ) محمد خدابنده - 4 - 74\r\n\r\n","description":"","footnote":"","page_name":" 358 ","page_number":380},
  {"content":"\r\n\r\nمحمد رضى الدين ( پسر قاضى كاشف الدين حموى ) - 47 - 57\r\nمحمد سعيد بن محمد صادق اصفهانى - 254\r\nمحمد شاه ( پادشاه هند ) - 88\r\nمحمد صالح شيرازى ( نوه امير فتح إله گيلانى ) - 93 - 94 - 130\r\nمحمد علاء الدين سبزوارى - 212\r\n( سلطان ) محمد فاتح - شش\r\nمحمد قاسم ( مؤلف اختيارات قاسمى ) - 89\r\nمحمد قلى قطب - به « قطب شاه - محمد على » رجوع شود\r\nمحمد ( لحافدوز ) - 217\r\nمحمد مهدى بن علىتقى - 30 - 31 - 53 - 139 - 140 - 236 - 275\r\nمحمد هاشم بن محمد طاهر تهرانى - 39 - 54 - 64 - 66\r\nمحمد هاشم شيرازى - به « ميرزا محمد هاشم علوى خان » رجوع شود\r\nمحمد هروى - 135\r\nمحمد يعقوب كلينى - 98\r\nمحمد ( يوسف ) هروى به « يوسف بن محمد هروى » رجوع شود\r\nمحمود ( عماد الدين پسر مسعود بن محمود ) به « عماد الدين محمود » رجوع شود\r\nمحمود بن الياس حكيم ( رئيس بيمارستان شيراز ) - 33 - 15\r\nمحمود بن محمد خوارزمى\r\nمديچى - دوازده\r\n( شاهزاده ) مراد ( پسر شاه جهان ) - 95\r\nمرتضى قلى خان شاملو - 49 - 53 - 140 - 201 - 254\r\nمروزى - 246\r\n( حضرت ) مريم - 300\r\nمسعود بن محمد سنجرى - 99\r\nمسعود بن محمود كاشى - به « ركن الدين كاشى » رجوع شود\r\nمسيح الزمان - به « حكيم صدرا » رجوع شود\r\nمسيحى - به « حكيم ركنى كاشى » رجوع شود\r\nمشكوة - محمد - 78 - 81 - 163\r\nمظفر بن محمد الحسينى ( حكيم شفائى ) - 40 - 41 - 65\r\nمعتصم - 154\r\nمعتمد الملك - به « ميرزا محمد هاشم علوى خان » رجوع شود\r\n\r\n","description":"","footnote":"","page_name":" 359 ","page_number":381},
  {"content":"\r\n\r\n( دكتر ) معين - محمد - 259\r\nمعين ( نقاش ) - 65\r\nمقدسى - 280 - 282\r\nملاباشى - 120\r\nملا بدايونى - 91\r\n( سلطان ) ملكشاه سلجوقى - 70\r\nملكم - ( سر ) جؤن - 89 - 149 - 153 - 234 - 235\r\nممتاز محل\r\nمنشى نوال كيشور - 24\r\nمنصور ( خليفه ) - 210\r\nمنصور ( صاحب كتاب تشريح منصورى ) - به « منصور بن محمد بن فقيه الياس » رجوع شود\r\nمنصور بن محمد بن فقيه الياس - 157 - 158 - 159 - 162 - 250 - 285 - 299 - 309 - 319\r\n( شاهزاده ) منصور سامانى - 40\r\n( شاه ) منصور مظفر - 134\r\nمنصورى - به « منصور بن محمد فقيه الياس » رجوع شود\r\nموسى بن ميمون - 145\r\nموكسون - ادوارد  ( Edward Moxon )  - 110\r\nمولانا حسن شاه - 8\r\nمولانا شرف الدين حسن طبيب شيرازى - 28\r\nمولود محمد - 253\r\nمولوى - به « مولانا جلال الدين رومى » رجوع شود\r\nمونارد - نيكولا  ( Nichola Monard )  - 58\r\nمونس - 156\r\nمهدى ( خليفه ) - 317\r\nمير حاجى محمد مقيم - 102\r\nمير چلابى بغدادى - به « سيد محمد چلابى » رجوع شود\r\nميرداماد - به « سيد محمد باقر نوهء سيد نور الدين على » رجوع شود\r\nميرزا شاه عبد الدين ثاقب خراسانى\r\nميرزا ابو الفتح تبريزى - 9\r\nميرزا ابو طالب اصفهانى\r\nميرزا ابو نصر گيلانى 9 - 10\r\n\r\n","description":"","footnote":"","page_name":" 360 ","page_number":382},
  {"content":"\r\n\r\nميرزا تار ( حكيم‌باشى نادر شاه ) - 122\r\nميرزا تقى ( حاكم گيلان ) - 220\r\nميرزا سيد محمد چلابى بغدادى - 150\r\nميرزا شاه ابو الدين ثاقب خراسانى - 99\r\nميرزا عبد الباقى ( حكيمباشى ) - 121\r\nميرزا عبد إله طبيب - 131\r\nميرزا قابل تبريزى - 30\r\nميرزا محمد اسد على - 30\r\nميرزا محمد رحيم - 131\r\nميرزا محمد رضا - 124\r\nميرزا محمد زمان تنكابنى - 39 - 66 - 201\r\nميرزا محمد هاشم علوى خان - 24 - 102 - 103 - 104 - 292\r\nميرزا ناصر - 131\r\nميرزا هادى قلندرى - 102\r\nميرزا يارعلى طبيب ( حكيم خيرى ) - 38 - 39 - 130\r\nمير محمد باقر داماد - به « ( سيد ) مير محمد باقر » رجوع شود\r\nمير محمد تقى - 152\r\nمير محمد حسن خراسانى - 151\r\nمير محمد على الحسينى - 152\r\nمير محمد مومن حسين - 97 - 201\r\nمير هادى على علوى - 152\r\nمير هوف - 69\r\nمينوارينگ - ريچارد - 127\r\nمينهير -  ( Mynheer )  127\r\n\r\nن\r\nناپلئون بناپارات - 59\r\nنادر شاه - 15 - 24 - 102 - 103 - 108 - 117 - 118 - 119 - 120 - 122 - 123 - 124 - 131 - 216 - 221\r\nناصرخسرو - 30\r\nناصرى - 94 - 95\r\nنجات الطبيب - به « محمد بن هبت إله سبزوارى » رجوع شود\r\nنجيب الدين ( خطاط كتاب شرح الاسباب و علامات ) - 22\r\n\r\n","description":"","footnote":"","page_name":" 361 ","page_number":383},
  {"content":"\r\n\r\nنصيرى\r\nنظام الدين احمد گيلانى ( حكيم الملك ) - 98 - 99\r\nنظامى سمرقندى - 22\r\nنعمت إله - 146 - 147\r\nنفسوى - به « عمر بن محمد نفسوى » رجوع شود\r\nنفيس بن عيوض كرمانى - 22\r\nنفيسى ( ناظم الاطباء ) - 237\r\nنور الدين - ( پسر نور الدين محمد بن حكيم عين الملك شيرازى ) - 91\r\nنور الدين - ( پسر ركن الدين كازرونى ) - 9\r\n( حكيم ) نور الدين على - ( پسر ميرزا يارعلى ، حكيم خيرى ) - 39\r\n( سيد ) نور الدين على - 30\r\nنور الدين محمد عبد إله بن حكيم عين الملك شيرازى - 41 - 53 - 90 - 91 - 100 - 101 - 102 199\r\n\r\nو\r\nواتسون -  ( Watson )  - 57\r\nوارد  ( Ward ) \r\nواسكودوگاما -  ( Vasco de Gama )  - 49\r\nواگبهات -  ( Wagbhat )  - 88\r\nوالتون - آلن هول -  ( Alen Hull Walton )  - 284\r\nوساليئوس - 157\r\n( كشيش ) ونسان  ( Fr . Vincent )  - 110\r\nوود - گزى  ( Gesey Wood )  - 69\r\nوينچنزودگل الساندرى  ( Vincezo degel Alessandry )  - 3\r\n( دكتر ) ويلز  ( Dr . J . C . Wills )  - چارده 219\r\nويلسون - سر آرنولد - چهار\r\n\r\nه\r\nهاتف - به « سيد محمد اصفهانى » رجوع شود\r\nهاروى - ويليام -  ( William Harvey )  - 162 - 166\r\n( دكتر ) هاو - بوئر  ( Boer Haav )  - 125\r\nهانتر - جون  ( John Hunter )  - 209\r\nهايد -  ( Hyde )  - 114\r\nهبت إله بن جامع - 158\r\n\r\n","description":"","footnote":"","page_name":" 362 ","page_number":384},
  {"content":"\r\n\r\nهدايت - صادق - 307\r\nهربرت  ( Herbert )  - 4 - 7 - 46 - 111 - 180 - 230\r\nهرمرت - جوزف - 118 - 121 - 122\r\nهرمس تريسمجيستوس - به « ارمس » رجوع شود\r\nهريس بن كلده - 316\r\nهلاكو خان - 177\r\nهلن  ( Helen )  - 198\r\nهمايون شاه - 89 - 93 - 136\r\nهمرنه - سامى  ( Sami Hamerneh )  - 308\r\nهوآ - 198\r\nهورگرونج - اسنوك  ( C , Snouk Hurgronge )  - 277\r\nهوليمارد -  ( Holymard )  - 200\r\nهومر -  ( Homer )  - 198\r\nهيرشبرگ -  ( Hirschberg )  - 69\r\nهيمز - نورمن  ( Norman Himes )  - 273\r\n\r\nى\r\nيحيى برمكى - 317\r\nيوحنا اژدر خان - 150\r\nيوحنا اژدر كوش - شانزده\r\nيوحنا بن ماسويه - 36 - 154 - 155\r\n( حضرت ) يوسف - 235\r\nيوسف - 154\r\nيوسف الهروى - به « يوسف بن محمد يوسف هروى » رجوع شود\r\nيوسف بن محمد يوسف هروى - 21 - 59 - 135 - 136 - 250 - 261 - 325\r\n\r\n\r\n","description":"","footnote":"","page_name":" 363 ","page_number":385}
  ]