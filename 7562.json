[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n11\r\n( جلد هفتم از بخش فلسفه )\r\nدرسهاى اسفار ( مبحث حركت )\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n11\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمطهرى ، مرتضى ، 1299 - 1358 .\r\nمجموعه آثار استاد شهيد مطهري / ويراستار شوراى نظارت بر نشر آثار استاد شهيد آية . . . مطهرى - تهران : صدرا ، 1378 -\r\nج - مجموعه آثار 9 : 10 : 19 : 20 : 15 : 22 )\r\nISBN - 964 - 5600 - 06 - 5 ( دوره )\r\nفهرستنويسى بر اساس اطلاعات فيپا .\r\nهر جلد عنوان خاص خود را دارد\r\nج 11 ( چاپ اول : 1384 ) : 35000 ريال\r\nISBN 964 - 7299 - 47 - 8\r\n1 . اسلام - بررسى وشناخت . 2 . اسلام - مسائل متفرقه . الف . عنوان .\r\n27 م 6 م / 7 / 233 BP - 48 / 297\r\nكتابخانه ملى ايران 21161 - 78 م\r\nمجموعه آثار استاد شهيد مطهري ( 11 )\r\nچاپ اول : ارديبهشت 1384 مطابق ربيع الاول 1426\r\nتعداد : 3000 نسخه\r\nحروفچيني ، ليتوگرافي ، چاپ صحافى : مؤسسه چاپ فجر ( 1001395 ) . تلفن : 3119796\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 3915130 - دورنگار : 3119796\r\n* قم : خيابان ارام ، تلفن : 731522\r\nشابك دوره : 964 - 5600 - 06 - 5\r\nISBN 964 - 5600 - 06 - 5\r\nشابك جلد يادزهم : 964 - 7299 - 47 - 8\r\nISBN 964 - 7299 - 47 - 8\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ درسهاى اسفار ( 1 - 3 ) 
  ]\r\n\r\nمقدمه\r\nباسمه تعالى .\r\n« مدتى اين مثنوى تأخير شد » .\r\nشايد براى خوانندگان عزيز و پيگير آثار استاد شهيد آيت اللَّه مطهرى اين سؤال مطرح باشد كه على رغم انتشار متجاوز از بيست جلد از « مجموعه آثار » ايشان ، چگونه است كه مجلدات 11 و 12 اين مجموعه در نوبت خود انتشار نيافتند ، بويژه آنكه مباحث اين دو جلد كه به درسهاى اسفار استاد اختصاص دارد قبلًا - و پيش از شكل گرفتن « شوراى نظارت بر نشر آثار استاد شهيد مطهرى » - تحت عنوان « حركت و زمان » توسط يكى از ناشران منتشر شده است .\r\n- پاسخ اين پرسش در اين نكته نهفته است كه دورهء پنج جلدى كتاب « حركت و زمان » على رغم سعى مشكور تنظيم كنندگان فرهيخته و فاضل آن ، گذشته از اشتباهات بسيار اندك ، به سبك واحدى تنظيم نشده بود . مثلًا در جلد اول پاره‌اى از مطالب ، خلاصه شده و برخى مثالها حذف شده بود و در جلد دوم على رغم اهتمام به رعايت اصل مطابقت متن با نوار - كه همواره ملاك اساسى اين شورا در تنظيم آثار استاد بوده است - برخى مطالب و جملات به خوبى تفكيك نشده بود .\r\n- اين امر باعث گرديد كه « شوراى نظارت » انتشار مجلدات 11 و 12 « مجموعه آثار » را تا تنظيم مجدد و دقيق اين دروس به تعويق اندازد .\r\n- اينك اين مهم به توفيق الهى دربارهء جلد 11 « مجموعه آثار » كه كل مباحث حركت را در بردارد جامهء عمل پوشيده و تقديم ارباب معرفت مىگردد . جلسات\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n1 تا 17 و نيز 18 تا 36 كتاب حاضر قبلًا در دو جلد تحت عنوان درسهاى اسفار توسط انتشارات صدرا منتشر شده و 12 جلسهء باقيمانده - كه بخشى از جلد سوم درسهاى اسفار را تشكيل خواهد داد - با ويرايش جديد براى اولين بار منتشر مىشود .\r\n- اين سلسله دروس ، در فاصلهء سالهاى 1354 تا 1357 در شبهاى پنجشنبه و جمعه براى گروه كثيرى از فضلا و طلاب در حوزهء علميهء قم القا گرديده است .\r\nانتخاب اين مباحث طبق ممشاى هميشگى استاد بر معيار نياز زمان صورت گرفته و مقصود نهايى مقابله با ادعاهاى پرطمطراق مادى گرايانهء آن دوران بوده است . در عين حال اين كتاب به جهت تبيين يكى از مباحث مهم حكمت متعاليه توسط يكى از اساتيد مسلّم فن ، يك گنجينهء غنى به شمار مىآيد كه همواره مىتواند براى دانش پژوهان و محققين فلسفهء اسلامى راهگشا باشد ، بويژه آنكه در طىّ اين دروس به مناسبت ، از مباحث منطقى و فلسفى بىشمارى مانند اثبات نفس ، اصل تضاد ، اصل تناقض ، معاد جسمانى ، نفس كلى عالم ، رابطهء مادى و مجرد ، خير و شر ، كلى طبيعى ، مقولات ارسطويى ، كليات خمس و مانند آن سخن به ميان آمده است .\r\n- آنچه بر غناى اين مباحث افزوده يكى توجه خاص استاد به نظرات مرحوم علامهء طباطبايى قدّس سرّه و ديگر اشارهء استاد به نظرات خودشان مانند « تشكيك تبعى ماهيت » در جلسهء سى و نهم است . اين خصوصيات به همراه ويژگيهاى ديگر مانند درجه بندى اهميت پاره‌اى از مباحث فلسفى توسط استاد در ضمن برخى جلسات - كه خوانندگان تيزبين آنها را درخواهند يافت - اين كتاب را به مجموعه‌اى ارزشمند مبدل ساخته است .\r\n- در اينجا لازم است نكاتى چند دربارهء نحوهء تنظيم اين اثر ارائه شود . استاد در هر جلسه ابتدا محتواى بخش مورد نظر را توضيح داده و در پايان هر درس ضمن خواندن متن اسفار ، روى متن توضيحاتى ارائه داده‌اند و در مواردى كه مشكلى عبارتى در متن وجود داشته راه حل‌هاى ممكن را بررسى كرده‌اند . البته تطبيق درس بر متن در موارد اندكى به دليل محدوديت وقت به حضار واگذار شده است .\r\nمطابق معمول درسهاى حوزه ، در هنگام توضيح متن و نيز تطبيق درس بر متن ، پرسشهايى توسط حضار مطرح شده كه بجز چند مورد كه پاسخ سؤال كاملًا از توضيح قبلى استاد معلوم بوده ، تماماً آورده شده‌اند . لازم به يادآورى است كه هر سؤال در محل خود آورده شده است به اين معنا كه اگر سؤالى در ضمن تطبيق درس بر متن مطرح شده ولى مربوط به محتواى درس بوده نه متن ، به بخش\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nتوضيح درس منتقل شده است . نيز پاره‌اى توضيحات مفصل كه گهگاه توسط استاد در هنگام تطبيق ارائه شده ولى مستقيماً به متن مربوط نبوده ، در بخش توضيح درس مربوطه ( و غالباً به صورت پاورقى ) آمده است . با اين حال به دليل ذكر پاره‌اى نكات در هنگام تطبيق درس با متن آنچه در بخش پايانى كتاب آمده ، صرفاً توضيح متن نيست .\r\n- دأب استاد در اين سلسله دروس بر اين بوده كه غالباً شمه‌اى از مطالب جلسهء گذشته را در ابتداى درس يادآورى كنند . اين مطالب آغازين هر درس گرچه ممكن است تكرار صرف به نظر برسد ولى به دلايلى چند به همان صورت آورده شده‌اند . اولًا : همچنان كه خود استاد چندين بار در آثار خود متذكر شده‌اند قدم اساسى در فهم مسائل فلسفى ، تصور آنهاست تا تصديقشان . بنابراين ارائهء يك مطلب با عبارات متفاوت ولو با اختلاف اندك و به تعبير ديگر تفنن در عبارات مىتواند در فهم مطالب فلسفى سودمند باشد . ثانياً : گاهى يادآورى مطلب گذشته كاملًا تكرار آن نيست بلكه حاوى نكتهء جديدى است كه بعضاً خود استاد بدان اشاره كرده‌اند « 1 » . ثالثاً : خواندن مطالبى كه براى يادآورى در اول جلسات ذكر شده است خواننده را بهتر در فضاى درس قرار مىدهد و نكتهء آخر و البته نه كم اهميت‌تر آن است كه آوردن اين مطالب با بناى « شوراى نظارت » بر حفظ اصل كلام استاد تا حد امكان ، سازگارتر است .\r\n- نكتهء مهمى كه خوانندگان بايد مد نظر داشته باشند اين است كه روش بيان استاد در اين سلسله دروس به گونه‌اى است كه وقوف كامل به يك مطلب و از جمله به نظر خود استاد در يك بحث ، منوط به ملاحظهء لااقل تمام جلسات مربوط به آن فصل است . اين امر بعضاً به اين دليل است كه به سبب اتمام وقت و يا طرح سؤالاتى در حين تدريس ، استاد همهء مطلب مورد نظر را در همان جلسه بيان نكرده و آن را در يك جلسه و يا حتى چند جلسهء بعد تكميل كرده‌اند . البته در موارد ضرورى ارجاعات لازم در پاورقى داده شده است .\r\n- همان‌طور كه خوانندهء محترم مطلع است انتشار پاورقيهاى جلد چهارم كتاب اصول فلسفه و روش رئاليسم كه بخش اعظم آن اختصاص به بحث قوه و فعل دارد ، در زمان حيات استاد به تعويق افتاد و سرانجام پس از شهادت ايشان منتشر شد . درسهاى اسفار آن فيلسوف شهيد مىتواند مكمل آن مباحث به شمار .\r\n\r\n\r\n\r\n\r\n","description":"","footnote":"\r\n( 1 ) . به عنوان نمونه به ابتداى جلسهء سى و سوم مراجعه شود .\r\n","page_name":" 11 ","page_number":11},
  {"content":"\r\n\r\nآيد هر چند ايندو از دو سبك كاملًا متفاوت برخوردارند .\r\n- تنظيم و ويرايش اين اثر توسط حجة الاسلام محمد مطهرى انجام شده و بازبينى نهايى به وسيلهء آقاى دكتر على مطهرى ( عضو هيئت علمى گروه فلسفهء دانشكدهء الهيات دانشگاه تهران ) صورت گرفته است .\r\n- ناگفته پيداست كه راهنماييهاى خوانندگان نكته سنجى كه « شوراى نظارت » را از نظرات نقادانه خويش بهره‌مند سازند در تنظيم ادامهء جلسات كه عمدتاً به مباحث زمان اختصاص داشته و جلد 12 « مجموعه آثار » را تشكيل خواهد داد مورد توجه قرار خواهد گرفت .\r\n- در پايان ، اميدواريم كه شيفتگان حكمت متعاليه و به تعبير استاد در جلسه دهم همين كتاب « مكتب توأم شدن عقل و قلب » بهرهء وافى از اين كتاب برده و پيش از آغاز مطالعه ، فاتحه‌اى به روح پرفتوح آن حكيم شهيد تقديم كنند .\r\n- 12 ارديبهشت 1384 .\r\n- برابر با 23 ربيع الاول 1426 .\r\n- خطاطى شوراى نظارت .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nفهرست مطالب\r\n. فصل 10 : حركت و سكون .\r\nجلسهء اول . . . . . 27 .\r\nتعريف افلاطون از حركت . . . . . 28 .\r\nتعريف منسوب به فيثاغورس . . . . . 28 .\r\nحركت و دو اصل تناقض و هو هويت . . . . . 29 .\r\nدو ايراد بوعلى بر تعريف فيثاغورس . . . . . 31 .\r\nپاسخ وجيه مرحوم آخوند به ايراد اول شيخ . . . . . 32 .\r\nشبههء فخر رازى دربارهء وجود حركت . . . . . 34 .\r\nاهميت شبههء فخر رازى . . . . . 38 .\r\nجلسهء دوم . . . . . 40 .\r\nحركت قطعيه و حركت توسطيه . . . . . 42 .\r\nنظر بهمنيار . . . . . 44 .\r\nپاسخ ميرداماد . . . . . 44 .\r\nمعناى وجود تدريجى . . . . . 46 .\r\nدو معناى « ابتدا » . . . . . 47 .\r\nخلاصهء پاسخ به اشكال در مورد وجود تدريجى . . . . . 48 .\r\nجلسهء سوم . . . . . 49 .\r\nتعريف بوعلى از حركت . . . . . 49 .\r\nغايت حركت . . . . . 53 .\r\nغايت در حركت مستقيم و حركت دورى . . . . . 55 .\r\nتعاريف ديگر حركت . . . . . 57 .\r\nچند نكته دربارهء تعريف حركت . . . . . 58\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nفصل 11 : تحقيق دربارهء چگونگى وجود حركت .\r\nجلسهء چهارم . . . . . 61 .\r\nمحل نزاع در مورد حركت توسطيه و قطعيه . . . . . 62 .\r\nاستدلال شيخ بر نفى حركت قطعيه در خارج . . . . . 63 .\r\nمراد از حركت توسطيه چيست ؟ . . . . . 65 .\r\nرابطهء حركت توسطيه و قطعيه با زمان . . . . . 67 .\r\nپاسخ مرحوم آخوند به اشكال شيخ در مورد حركت قطعيه . . . . . 68 .\r\nمثالى از ميرداماد . . . . . 70 .\r\nايراد ديگر مرحوم آخوند بر شيخ . . . . . 71 .\r\nنظر حاجى و مسئلهء « آنِ سيال » . . . . . 72 .\r\nجلسهء پنجم . . . . . 74 .\r\nتوجيهى براى نظر شيخ دربارهء حركت قطعيه . . . . . 75 .\r\nتوجيهى ديگر براى سخن شيخ . . . . . 77 .\r\nقرينه‌اى بر مراد شيخ از نفى حركت قطعيه . . . . . 78 .\r\nبرهانى بر وجود زمان . . . . . 80 .\r\nاشكالى وجيه در مورد حركت توسطيه . . . . . 82 .\r\nسه نظريه در باب حركت توسطيه و قطعيه . . . . . 85 .\r\nاشاره‌اى به نظر خاص علامهء طباطبايى . . . . . 86 .\r\nجلسهء ششم . . . . . 88 .\r\nبيان دوبارهء اشكال در مورد حركت توسطيه . . . . . 88 .\r\nبيانى ديگر از اشكال فوق در قالب سه فرض :\r\nفرض اول . . . . . 90 .\r\nفرض دوم . . . . . 91 .\r\nفرض سوم . . . . . 91 .\r\nبيان قابل مناقشهء مرحوم آخوند در توجيه حركت توسطيه . . . . . 92 .\r\nنتيجه . . . . . 93 .\r\nتوضيح نظريهء خاص علامهء طباطبايى دربارهء حركت قطعيه و توسطيه . . . . . 93 .\r\nبيان آيت اللَّه بروجردى در مورد ماهيت لابشرط و به شرط لا . . . . . 94 .\r\nبازگشت به نظريهء علامهء طباطبايى . . . . . 95 .\r\nاشكالى دربارهء وجود حركت قطعيه در خارج . . . . . 100 .\r\nپاسخ اشكال . . . . . 101 .\r\nمعناى تشابك وجود و عدم در حركت . . . . . 102 .\r\nاشكال و جواب ديگر در مورد حركت قطعيه . . . . . 104\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nفصل 12 : اثبات محرك اول .\r\nجلسهء هفتم . . . . . 105 .\r\nبرهان محرك اول . . . . . 106 .\r\nتلقى برخى متفكران غربى از برهان محرك اول ارسطو . . . . . 107 .\r\nتلقى فلاسفهء اسلامى . . . . . 108 .\r\nايراد بر مقدمهء اول برهان محرك اول بر اساس فيزيك جديد . . . . . 110 .\r\nپاسخ ايراد . . . . . 111 .\r\nبرهان بر نياز متحرك به محركى غير از خود . . . . . 112 .\r\nآيا حركت مىتواند ذاتى شىء باشد ؟ . . . . . 112 .\r\nبرهانى ديگر بر نياز متحرك به محركى غير از خود . . . . . 114 .\r\nجلسهء هشتم . . . . . 115 .\r\nدو نوع رابطه ميان حركت و قابل آن . . . . . 116 .\r\nحركت جوهرى و مسئلهء نياز متحرك به محرك . . . . . 117 .\r\nبه چه معنا حركت مىتواند ذاتى متحرك باشد ؟ . . . . . 118 .\r\nدو نكته بر اساس حركت جوهرى . . . . . 119 .\r\nوجود دو طرف دارد . . . . . 120 .\r\nدو نتيجه گيرى علامهء طباطبايى . . . . . 121 .\r\nفصل 13 : پاسخ اشكالات مربوط به اصل نيازمندى متحرك به محرك .\r\nجلسهء نهم . . . . . 123 .\r\nتأملى در عنوان فصل . . . . . 124 .\r\nبراهين حكما بر اصل نياز متحرك به محركى غير از خود :\r\nبرهان اول . . . . . 125 .\r\nبرهان دوم . . . . . 126 .\r\nبرهان سوم . . . . . 126 .\r\nايرادات سه برهان اول حكما . . . . . 128 .\r\nبرهان چهارم . . . . . 131 .\r\nبرهان پنجم . . . . . 131 .\r\nبرهان ششم . . . . . 132 .\r\nمحرك مغاير يا محرك خارج ؟ . . . . . 133 .\r\nايراد فخر رازى بر سه برهان اول . . . . . 135 .\r\nجلسهء دهم . . . . . 137 .\r\nايراد فخر رازى بر برهان چهارم . . . . . 137\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nپاسخ اشكال فخر رازى در مورد صورت جسميه . . . . . 139 .\r\nپاسخ اشكال فخر رازى در مورد ماده . . . . . 141 .\r\nاندرزى به طالبان حكمت متعاليه . . . . . 143 .\r\nجلسهء يازدهم . . . . . 147 .\r\nايرادهاى فخر رازى بر برهان چهارم . . . . . 148 .\r\nاشتباه فخر رازى در مورد رابطهء ماده و صورت . . . . . 150 .\r\nمادهء فلسفى و مادهء فيزيكى . . . . . 152 .\r\nپاسخ اشكال فخر رازى . . . . . 154 .\r\nاشكال فخر رازى در مورد يكى بودن مادهء همه اجسام . . . . . 155 .\r\nايراد فخر رازى در مورد مغايرت فاعل و قابل . . . . . 156 .\r\nفصل 14 : تقسيمات قوهء محركه و اثبات محرك عقلى .\r\nجلسهء دوازدهم . . . . . 159 .\r\nبحثى دربارهء عنوان فصل . . . . . 160 .\r\nتقسيمات قوهء محركه . . . . . 161 .\r\nمرور مقدمات برهان محرك اول . . . . . 167 .\r\nناتمام بودن برهان محرك اول بدون اثبات حركت جوهرى . . . . . 168 .\r\nناتمام بودن ابطال تسلسل از راه تناهى ابعاد . . . . . 169 .\r\nجلسهء سيزدهم . . . . . 171 .\r\nشرايط امتناع امور غير متناهى . . . . . 171 .\r\nعلل موجده و معدّات . . . . . 173 .\r\nدو اختلاف نظر ميان فلاسفهء اسلامى و فلاسفهء غربى . . . . . 174 .\r\nخلاصهء برهان محرك اول . . . . . 175 .\r\nبرهان وسط و طرف . . . . . 176 .\r\nيك مثال . . . . . 178 .\r\nفصل 15 : امر مفارق ، فاعل مستقيم حركات در طبيعت نيست .\r\nجلسهء چهاردهم . . . . . 181 .\r\nحركت بدون جسم امكان ندارد . . . . . 182 .\r\nمسئلهء صورت نوعيه . . . . . 182 .\r\nامر مفارق منشأ حركات عمومى نيست . . . . . 184 .\r\nبرهان فلاسفه بر مطلب فوق . . . . . 184 .\r\nاشكال و پاسخ . . . . . 186\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nگريزى به يكى از راههاى اثبات نفس . . . . . 188 .\r\nفصل 16 : هر حادثى مسبوق به قوه و ماده است .\r\nجلسهء پانزدهم . . . . . 191 .\r\nبرداشتهاى مختلف در مورد حدوث اشياء . . . . . 192 .\r\n« نظامِ شدن » در عالم . . . . . 193 .\r\nارتباط هر آينده با گذشته‌اى خاص . . . . . 194 .\r\nامكان ذاتى و امكان استعدادى . . . . . 197 .\r\nبرهان حكما بر اثبات امكان و ماده . . . . . 198 .\r\nيك اشكال مهم . . . . . 200 .\r\nجلسهء شانزدهم . . . . . 203 .\r\nيادآورى مطالب گذشته . . . . . 203 .\r\nدو تقرير صحيح از برهان مسبوق بودن حادث زمانى به ماده و امكان . . . . . 207 .\r\nآيا هيولاى اولى مبدَع است ؟ . . . . . 208 .\r\nآيا امكان استعدادى حادث است ؟ . . . . . 209 .\r\nيك اشكال . . . . . 210 .\r\nحقيقت امكان استعدادى چيست ؟ . . . . . 210 .\r\nنظر علامهء طباطبايى در مورد امكان استعدادى . . . . . 212 .\r\nچرا هر چيز ، استعداد همه چيز شدن را ندارد ؟ . . . . . 212 .\r\nآيا امكان استعدادى اضافهء ميان موجود و معدوم است ؟ . . . . . 213 .\r\nايراد وجيه علامهء طباطبايى . . . . . 214 .\r\nتفاوت ميان عرض و صورت و نفس . . . . . 215 .\r\nدو جهت احتياج به ماده . . . . . 216 .\r\nتعبير « مرجح » . . . . . 217 .\r\nفصل 17 : تقدم فعل بر قوه .\r\nجلسهء هفدهم . . . . . 219 .\r\nانواع تقدم فعليت بر قوه :\r\n1 . تقدم بالزمان . . . . . 220 .\r\n2 . تقدم بالعليه . . . . . 220 .\r\n3 . تقدم بالشرف . . . . . 221 .\r\nدو مقوم شرّيت . . . . . 221 .\r\nشر از قوه برمىخيزد . . . . . 222 .\r\n4 . تقدم بالحقيقه . . . . . 222\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nآيا « شر بالقوه » خير از « شر بالفعل » است ؟ . . . . . 224 .\r\nاشكال حاجى در مورد رابطهء هيولى و خير . . . . . 225 .\r\nپاسخ اشكال . . . . . 225 .\r\nپاسخ به اشكال در مورد خير بودن « شر بالقوه » از « شر بالفعل » . . . . . 226 .\r\nفصل 18 : آيا موضوع حركت جسم است ؟ .\r\nجلسهء هجدهم . . . . . 227 .\r\nچه چيزى مىتواند موضوع حركت باشد ؟ . . . . . 228 .\r\nحركت ، « سيلان حالت » است نه « حالت سيال » . . . . . 230 .\r\nآيا حركت مىتواند صورت منوع باشد ؟ . . . . . 232 .\r\nچهار دليل در ابطال منوع بودن حركت . . . . . 233 .\r\nنظر مرحوم آخوند . . . . . 235 .\r\nفصل 19 : حكمت مشرقى .\r\nجلسهء نوزدهم . . . . . 237 .\r\nمسئلهء ربط حادث به قديم . . . . . 238 .\r\nمسئلهء ربط متغير به ثابت . . . . . 239 .\r\nطرح يك اشكال . . . . . 241 .\r\nمتحرك بالعرض و متحرك بالذات . . . . . 242 .\r\nنتيجه گيرى . . . . . 243 .\r\nجلسهء بيستم . . . . . 246 .\r\nچرا حركت نيازمند به موضوع است ؟ . . . . . 247 .\r\nطرح دوبارهء اشكال ربط متغير به ثابت . . . . . 249 .\r\nيك استدلال بر حركت جوهرى . . . . . 251 .\r\nنظر مرحوم آخوند دربارهء موضوع حركت . . . . . 253 .\r\nجلسهء بيست و يكم . . . . . 257 .\r\nرفع يك توهم . . . . . 257 .\r\nوحدت فاعل و قابل در حركت ذاتى . . . . . 259 .\r\nيك سؤال مهم . . . . . 261 .\r\nتفسير ناموجه حاجى . . . . . 262\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nفصل 20 : اثبات طبيعت براى متحرك و اينكه طبيعت مبدأ قريب همهء حركات است .\r\nجلسهء بيست و دوم . . . . . 265 .\r\nفاعل در حركت قسرى . . . . . 266 .\r\nخلاصه‌اى از مطالب گذشته . . . . . 268 .\r\nتوجيه شيخ دربارهء رابطهء طبيعت ثابت و حركات عرضى . . . . . 268 .\r\nنقد نظريهء شيخ . . . . . 269 .\r\nاشكال و پاسخ . . . . . 270 .\r\nمراتب حركات به عنوان علل معدّه . . . . . 272 .\r\nفرض دو سلسله مشكل را حل نمىكند . . . . . 274 .\r\nربط متغير به ثابت و ايراد مرحوم جلوه . . . . . 275 .\r\nفصل 21 : كيفيت ربط متغير به ثابت .\r\nجلسهء بيست و سوم . . . . . 277 .\r\nاشكال مهم دربارهء تغيرناپذيرى علت طبيعت . . . . . 277 .\r\nمعناى ذاتى بودن حركت . . . . . 278 .\r\nخلاصهء پاسخ . . . . . 280 .\r\nويژگى خاص تقسيمات وجود . . . . . 282 .\r\nويژگى مذكور و مسئلهء ربط متغير به ثابت . . . . . 283 .\r\nفصل 22 : نسبت حركت با مقولات .\r\nجلسهء بيست و چهارم . . . . . 289 .\r\nچهار نظريه در باب نسبت حركت به مقولات . . . . . 290 .\r\nايراد حكما بر نظريهء اول . . . . . 293 .\r\nنقد استدلال حكما به دو تقرير . . . . . 295 .\r\nراه ابطال نظريهء اول . . . . . 297 .\r\nپاسخ اشكال ميرزاى جلوه . . . . . 300 .\r\nجلسهء بيست و پنجم . . . . . 301 .\r\nايراد فخر رازى در مورد حركت اشتدادى . . . . . 301 .\r\nپاسخ ايراد فخر رازى . . . . . 302 .\r\nانسان جنس است نه نوع . . . . . 303 .\r\nشىء در حال حركت ماهيت بالفعل ندارد . . . . . 305 .\r\nبازگشت به ايراد فخر رازى . . . . . 307 .\r\nبيان اشكال در حركت كمّى . . . . . 308\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nبرداشت نادرست فخر رازى از « بالقوه » در كلام شيخ . . . . . 310 .\r\nدو نوع ماهيت . . . . . 311 .\r\nجلسهء بيست و ششم . . . . . 313 .\r\nنظريهء سوم و نقد آن . . . . . 314 .\r\nراهى براى توجيه نظريهء سوم . . . . . 315 .\r\nتأملى در چهار نظريهء فوق . . . . . 318 .\r\nراهى براى نقد نظريهء اول . . . . . 319 .\r\nلزوم تفكيك ميان سه مطلب . . . . . 320 .\r\nجمع ميان چهار نظريهء فوق . . . . . 321 .\r\nتوضيح نظريهء چهارم . . . . . 323 .\r\nفصل 23 : حركت در چه مقولاتى واقع مىشود و در چه مقولاتى واقع نمىشود ؟ .\r\nجلسهء بيست و هفتم . . . . . 329 .\r\nمبدأ و منتهاى حركت . . . . . 330 .\r\nحكما و مسئلهء حركت در مقولات . . . . . 332 .\r\nمقولهء اضافه و مقولهء جده . . . . . 332 .\r\nدليل مرحوم آخوند بر استحالهء حركت در فعل و انفعال . . . . . 333 .\r\nبرهان مرحوم آخوند بر استحالهء « حركت در حركت » . . . . . 335 .\r\nنظر خاص علامهء طباطبايى دربارهء « حركت در حركت » . . . . . 335 .\r\nحركتِ حركت . . . . . 337 .\r\nجلسهء بيست و هشتم . . . . . 339 .\r\nايراد حاجى و علامه بر مرحوم آخوند . . . . . 340 .\r\nراهى براى رفع هر دو ايراد . . . . . 341 .\r\nدليل امتناع حركت در حركت . . . . . 343 .\r\nتدريج در تدريج محال است . . . . . 344 .\r\nنظريهء خاص علامهء طباطبايى . . . . . 346 .\r\n« حركت در حركت » يا « حركت مركّب » ؟ . . . . . 348 .\r\nآيا « حركت در حركت » مصداق دارد ؟ . . . . . 349 .\r\nجلسهء بيست و نهم . . . . . 350 .\r\nبررسى امكان وقوع حركت در متى ، جده و اضافه . . . . . 351 .\r\nتقابل سكون و حركت . . . . . 353 .\r\nآيا سكون امرى « زمانى » و « وجودى » است ؟ . . . . . 355 .\r\nنظر مرحوم آخوند دربارهء تقابل سكون و حركت . . . . . 356\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nآيا عدم ملكه حظّى از وجود دارد ؟ . . . . . 357 .\r\nفصل 24 : تحقيق در وقوع حركت در مقولات پنجگانه .\r\nجلسهء سىام . . . . . 361 .\r\nآيا حركت وضعى بدون امكان حركت أينى متصور است ؟ . . . . . 362 .\r\nآيا حركت أينى و وضعى توأمان ممكن است ؟ . . . . . 365 .\r\nراهى ديگر در بررسى مسئله . . . . . 366 .\r\nآيا هر حركتى لزوماً اشتدادى است ؟ . . . . . 367 .\r\nراه حلى دربارهء علت عدم اشتداد در حركات أينى و وضعى . . . . . 369 .\r\nجلسهء سى و يكم . . . . . 371 .\r\nحركت و تكامل . . . . . 374 .\r\nدو نوع تكامل . . . . . 375 .\r\nمعناى واقعى تكامل در طبيعت . . . . . 376 .\r\nآيا حركات أينى و وضعى تكاملى است ؟ . . . . . 378 .\r\nنظر مرحوم آخوند دربارهء وحدت مقوله در حركت اشتدادى . . . . . 379 .\r\nجلسهء سى و دوم . . . . . 382 .\r\nوحدت « متحرك » و استمرار آن . . . . . 382 .\r\nوحدت « حركت » و استمرار آن . . . . . 383 .\r\nآيا حركت توسطى لازمهء حركت قطعى است ؟ . . . . . 384 .\r\nوحدت « مقوله » و استمرار آن . . . . . 386 .\r\nمقايسه‌اى با نظر قدما . . . . . 387 .\r\nگريزى به مسئلهء نفس . . . . . 389 .\r\nبرهان بر اصالت وجود از راه حركت اشتدادى . . . . . 390 .\r\nدو معناى اشتداد . . . . . 392 .\r\nجلسهء سى و سوم . . . . . 395 .\r\nبيانى جديد از برهان گذشته . . . . . 395 .\r\nانقلاب ذات . . . . . 399 .\r\nانقلاب ذات ، لازمهء حركت اشتدادى . . . . . 400 .\r\nشىء در حال حركت ماهيت بالفعل ندارد . . . . . 402 .\r\nحركت ، نوعى جامع اضداد . . . . . 403 .\r\nبرهان شيخ بر امتناع حركت جوهرى . . . . . 405\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nجلسهء سى و چهارم . . . . . 407 .\r\nاشكال شيخ بر حركت جوهرى . . . . . 408 .\r\nتوضيح اشكال . . . . . 409 .\r\nپاسخ مرحوم آخوند به ايراد شيخ . . . . . 411 .\r\nنتيجه گيرى . . . . . 412 .\r\nمرحوم آخوند و مسئلهء موضوع در حركت جوهرى . . . . . 412 .\r\nاقوال ديگر مرحوم آخوند در باب موضوع در حركت جوهرى . . . . . 414 .\r\nنظر علامهء طباطبايى . . . . . 415 .\r\nبررسى نظر علامهء طباطبايى . . . . . 417 .\r\nجلسهء سى و پنجم . . . . . 419 .\r\n« صورةٌ مّا » چيست ؟ . . . . . 420 .\r\nرفع استبعاد در مورد « صورةٌ مّا » . . . . . 421 .\r\nتخالف در كلام مرحوم آخوند در باب موضوع حركت جوهرى . . . . . 423 .\r\nآيا اين تخالف واقعى است ؟ . . . . . 425 .\r\nتوجيه نظرات ديگر آخوند دربارهء موضوع حركت . . . . . 427 .\r\nموضوع در حركت كمّى . . . . . 428 .\r\nاشكال مشترك در حركت كمّى و حركت جوهرى . . . . . 430 .\r\nجلسهء سى و ششم . . . . . 432 .\r\nخلاصهء نظر مرحوم آخوند در باب موضوع حركت جوهرى . . . . . 432 .\r\nحل اشكال در حركت كمّى . . . . . 434 .\r\nبرهان فصل و وصل . . . . . 437 .\r\nيك اشكال مهم . . . . . 438 .\r\nجسم به معناى ماده و جسم به معناى جنس . . . . . 440 .\r\nفصل 25 : تحقيق در حركت كمّى .\r\nجلسهء سى و هفتم . . . . . 441 .\r\nتركيب خاص جسم از ماده و صورت . . . . . 443 .\r\nدو نوع تركيب كل از اجزاء . . . . . 445 .\r\nفصل اخير ، تمام حقيقت شىء . . . . . 446 .\r\nقاعدهء « شيئية الشىء بصورته لا بمادته » . . . . . 447 .\r\nاشكال و پاسخ دربارهء نحوهء بقاى ماده . . . . . 449 .\r\nنقد نحوهء استنتاج از يك استدلال معروف . . . . . 450 .\r\nگريزى به مسئلهء معاد جسمانى . . . . . 452\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nجلسهء سى و هشتم . . . . . 454 .\r\nدو نحو بقاى موضوع . . . . . 455 .\r\nدو دليل نيازمندى حركت به موضوع . . . . . 457 .\r\nاصالت وجود ، وحدت بخش حركت است . . . . . 458 .\r\nاحتجاج مرحوم آخوند با قائلين به كون و فساد . . . . . 459 .\r\nاشكال در حركت كمّى . . . . . 461 .\r\nروش مرحوم آخوند در بيان مسائل فلسفى . . . . . 462 .\r\nچرا « صورةٌ ما » امرى اعتبارى است ؟ . . . . . 463 .\r\nجلسهء سى و نهم . . . . . 465 .\r\nراه اول در توجيه بقاى موضوع . . . . . 466 .\r\nنحوهء جزء بودن ماده براى جسم . . . . . 467 .\r\nرابطهء ماده با جنس و صورت با فصل . . . . . 467 .\r\nاعتبار به شرط لا و اعتبار لابشرط . . . . . 468 .\r\nمثالى از آيت اللَّه بروجردى . . . . . 470 .\r\nراه دوم براى توجيه بقاى موضوع . . . . . 472 .\r\nنقدى بر كليات خمس بر مبناى نظريهء « فصل اخير » . . . . . 473 .\r\nتشكيك تبعى ماهيت . . . . . 474 .\r\nراه سوم براى توجيه بقاى موضوع . . . . . 475 .\r\nجلسهء چهلم . . . . . 477 .\r\nگريزى به مسئلهء تشخص . . . . . 477 .\r\nاشكال و جواب . . . . . 479 .\r\nنفى استبعاد از موضوع بودن « ماده مع صورةٍ مّا » . . . . . 480 .\r\nنكتهء بسيار اساسى در باب موضوع حركت . . . . . 481 .\r\nسرّ اهتمام مرحوم آخوند به اثبات موضوع . . . . . 483 .\r\nحركات جوهرىِ توسطى و قطعى . . . . . 485 .\r\nتصوير رابطهء ميان حركات جوهرى و عرضى . . . . . 486 .\r\nبحثى دربارهء اعيا و رعشه . . . . . 487 .\r\nدو نوع طبيعت انسانى . . . . . 489 .\r\nجلسهء چهل و يكم . . . . . 494 .\r\nنحوهء مقهوريت طبيعت براى نفس . . . . . 495 .\r\nفاعليت بالتسخير . . . . . 495 .\r\nاشكال شيخ دربارهء اعيا و رعشه . . . . . 496 .\r\nپاسخ مبنايى مرحوم آخوند . . . . . 497 .\r\nتفكيك ميان قواى طبيعى مادى . . . . . 499\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبررسى ايراد حاجى . . . . . 500 .\r\nارادى بودن همهء كارهاى طبيعى بدن . . . . . 501 .\r\nفصل 26 : براهين ديگر بر حركت جوهرى .\r\nجلسهء چهل و دوم . . . . . 503 .\r\nبرهانى بر حركت جوهرى . . . . . 504 .\r\nطبيعت علت اعراض نيست . . . . . 505 .\r\nدو اشكال حاجى بر مرحوم آخوند . . . . . 507 .\r\nجلسهء چهل و سوم . . . . . 511 .\r\nخلاصهء دو ايراد حاجى بر مرحوم آخوند . . . . . 512 .\r\nپاسخ به هر دو ايراد حاجى . . . . . 514 .\r\nمراد از « اتحاد عاقل و معقول » چيست ؟ . . . . . 515 .\r\nوحدت نفس با قوا و آثار آن . . . . . 517 .\r\nبازگشت به پاسخ ايرادهاى حاجى . . . . . 518 .\r\nپاسخ ايراد دوم حاجى . . . . . 519 .\r\nبحثى در يكى از مقدمات برهان دوم . . . . . 520 .\r\nنظرى ديگر بر ايراد حاجى . . . . . 522 .\r\nبرهان سوم بر حركت جوهرى . . . . . 522 .\r\nجلسهء چهل و چهارم . . . . . 525 .\r\nمرورى بر سه برهان گذشته بر حركت جوهرى . . . . . 525 .\r\nدو نظريه دربارهء مناط تشخص . . . . . 527 .\r\nجزئى بودن غير از تشخص است . . . . . 528 .\r\nبحثى تاريخى - تحليلى دربارهء رابطهء جوهر و عرض . . . . . 529 .\r\nتنها بعضى از اقسام كيف عرض است . . . . . 532 .\r\nتقريرى روشن‌تر براى برهان سوم . . . . . 534 .\r\nبرهان چهارم بر حركت جوهرى . . . . . 536 .\r\nجلسهء چهل و پنجم . . . . . 539 .\r\nدو نوع تغير جوهرى . . . . . 540 .\r\nروابط ميان انواع . . . . . 542 .\r\nبرهان چهارم . . . . . 543 .\r\nبرهان پنجم . . . . . 544 .\r\nبرهان ششم . . . . . 546 .\r\nبرهان هفتم . . . . . 549\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاشكال و پاسخ . . . . . 550 .\r\nبازگشت به بحث حافظ وحدت در حركت . . . . . 552 .\r\nفصل 27 : رد استدلال شيخ و ديگران بر اينكه حدوث صور جوهرى به سبب حركت نيست .\r\nجلسهء چهل و ششم . . . . . 555 .\r\nطرح اشكال به دو تقرير . . . . . 557 .\r\nخلاصهء پاسخ به اشكال بقاى موضوع . . . . . 558 .\r\nمراد از ماهيت بالقوه . . . . . 560 .\r\nيك دليل مردود در ابطال حركت جوهرى . . . . . 562 .\r\nدو اصطلاح « تضاد » . . . . . 562 .\r\nفصل 28 : تأكيد بر حركت در جواهر طبيعى .\r\nجلسهء چهل و هفتم . . . . . 565 .\r\nنفى استبعاد از حركت جوهرى به چهار وجه . . . . . 566 .\r\nمعناى انتزاعى و نسبى بودن حركت . . . . . 567 .\r\nحركت محسوس است يا معقول ؟ . . . . . 568 .\r\nتجدد ، ما به التجدد ، متجدد . . . . . 569 .\r\nبرخى نتايج انتزاعى بودن حركت . . . . . 570 .\r\nدو معناى « ما به التجدد » و وجه آن . . . . . 571 .\r\nحركت جوهرى در آيات قرآن . . . . . 572 .\r\nفصل 29 : ويژگيهاى حركت وضعى مستدير .\r\nجلسهء چهل و هشتم . . . . . 577 .\r\nتوقف حركت كمّى بر حركت أينى . . . . . 578 .\r\nتخلخل و تكاثف . . . . . 580 .\r\nتوقف حركت كيفى بر حركت أينى . . . . . 581 .\r\nتوقف حركت أينى بر حركت وضعى . . . . . 581 .\r\nمسئلهء تخلّل سكون در حركت راجعه . . . . . 582 .\r\nاثبات حركت وضعى دائمى . . . . . 583 .\r\nادوم و اتم و اشرف بودن حركت وضعى دورى . . . . . 585 .\r\nمتن اسفار ( همراه توضيحات استاد هنگام تدريس ) . . . . . 587 .\r\nفهرستها . . . . . 705\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nحركت و سكون\r\n\r\nجلسهء اول\r\nبسم اللَّه الرحمن الرحيم .\r\n« و أمّا افلاطون الالهى فانه رسمها بأنها خروج عن المساواة . . . » « 1 » . .\r\nبحث دربارهء تعريف حركت بود « 2 » . گفتيم تعريفى كه براى حركت مىكنيم به اصطلاح « تعريف به رسم » است ( يعنى در همان حد كه حركت را از غير حركت تشخيص بدهيم ) ، « تعريف به حد » نيست .\r\nاولين تعريفى كه خودشان [ مرحوم آخوند ملاصدرا 
  ] ذكر كردند اين بود كه حركت عبارت است از « حدوث تدريجى شىء » . در واقع حدوث بر دو قسم است :\r\nحدوث دفعى و حدوث تدريجى . حدوث تدريجى همان حركت است كه حدوث را به « وجود بعد العدم » تعريف مىكنند . اگر « وجود بعد العدم » تدريجى باشد ، اين « وجود تدريجى بعد العدم » عبارت است از حركت .\r\nبعد تعريف معروف ارسطو را نقل كردند كه ترجمهء عربى آن اين است : « كمال اول لما بالقوة من حيث إنه بالقوة » . عرض كرديم كه اين بهترين تعريفى است كه تاكنون .\r\n\r\n\r\n\r\n\r\n","description":"","footnote":"\r\n( 1 ) . اسفار ، دورهء نه جلدى ، چاپ اسلاميه ، ج سوم ، مرحلهء 7 ، فصل دهم ، ص 24 .\r\n( 2 ) . [ قبل از اين جلسه دو جلسهء ديگر برگزار شده كه متأسفانه نوارهاى آن موجود نيست . 
  ]\r\n","page_name":" 27 ","page_number":27},
  {"content":"\r\n\r\nبراى حركت شده است . بعد دربارهء اين مطلب بحث خواهيم كرد .\r\n\r\nتعريف افلاطون از حركت\r\nحال تعريفى از افلاطون و نيز از فيثاغورس نقل مىكنند . ملاصدرا مىگويد كه افلاطون حركت را اينچنين تعريف كرده است : « الحركة خروج عن المساواة » ؛ حركت يعنى بيرون شدن از برابرى و به تعبير امروز خارج شدن از حالت يكسانى . يك وقت دو شىء را با هم مقايسه مىكنيم و مىگوييم ايندو يكسانند و يك وقت است كه يك شىء را در دو حال و دو « آن » در نظر مىگيريم و مىگوييم حالش با گذشته‌اش يكسان است . اين يكسانى « سكون » است . نايكسانى ، اين كه شىء در دو حال ، در دو وقت و در دو « آن » يكسانى خود را از دست بدهد ، اين خروج از يكسانى همان حركت است .\r\nالبته جمله‌اى كه از افلاطون نقل كرده‌اند بيش از اين نيست كه حركت خروج از يكسانى است ولى به اين جمله ، جملهء ديگرى را افزوده‌اند و گفته‌اند كه مقصود افلاطون همين بوده است . چون اگر تا همين مقدارى كه نقل كرديم بگوييم ، اين تعريف شامل حدوثهاى دفعى هم مىشود : يك شىء اگر نباشد و بعد وجود پيدا كند از يكسانى خارج شده است ؛ حالِ اولش عدم بود و حال دومش وجود است .\r\nمىگويند نه ، مقصود افلاطون از « خروج از يكسانى » اين است كه در مدتى از زمان در هر آنى كه حال شىء را در نظر بگيريم با آنِ قبل يكسان نيست . بنابراين اين جهت را بايد اضافه كنيم . پس در واقع اين‌طور است كه حركت يعنى اينكه شىء به اين حالت است كه در هر آن از آناتِ وجودش كه آن را در نظر بگيريم با آنِ قبل يكسان نيست . پس نايكسانى به اين شكل مورد نظر اوست .\r\n\r\nتعريف منسوب به فيثاغورس\r\nتعريفى از فيثاغورس نقل شده كه البته منسوب به فيثاغورس است « 1 » . فيثاغورس هم .\r\n\r\n\r\n\r\n\r\n","description":"","footnote":"\r\n( 1 ) . مِثل افلاطونىها كه افلاطونىهاى جديد داريم كه در دوره‌هاى بعد ( تقريباً در حدود هزار سال بعد از افلاطون ) مكتب افلاطون را احيا كردند و چون پيرو مكتب افلاطون بودند گاهى حرفهاى آنها با حرفهاى خود افلاطون مخلوط شده است ، همين‌طور گاهى سخن فيثاغورسىها با سخن خود فيثاغورس مخلوط شده است . فيثاغورس دوره‌اش خيلى اقدم است و از سقراط و افلاطون هم اقدم است . بعدها گروهى پيدا شدند كه آنها را « فيثاغورسىهاى جديد » مىناميدند . حال معلوم نيست كه آنچه از قول فيثاغورس در باب حركت نقل شده است از خود اوست و يا از اتباع فيثاغورس است .\r\n","page_name":" 28 ","page_number":28},
  {"content":"\r\n\r\nتعبير عجيبى كرده ؛ گفته است حركت يعنى « غيريت » . غيريت يعنى چه ؟ اين كلمه خيلى رسا نيست و بعد ايراد بوعلى بر فيثاغورس را نقل مىكنيم . مسلّماً مطلق غيريت مقصود فيثاغورس نيست و الّا اگر مىگوييم « زيد غير از عمرو است » آيا غيريت زيد از عمرو حركت است و زيد از آن جهت كه غير از عمرو است متحرك است ؟ قطعاً اين‌طور نيست . پس مقصود فيثاغورس از اين جمله كه گفته است « حركت غيريت است » غيريت شىء با خودش است ؛ غيريت شىء ، خودش با خودش ، كه اگر ما بخواهيم آن را توجيه صحيح بكنيم معنايش اين است كه شىء به حالى باشد كه حالت شىء در يك آن ، مغاير باشد با حالت شىء در آنِ قبل . وقتى اين‌طور در نظر بگيريم ، تعريف فيثاغورس به قول مرحوم آخوند به تعريف افلاطون خيلى نزديك مىشود كه مىگفت حركت عبارت است از خروج شىء از يكسانى در دو حال و در دو زمان . فيثاغورس هم مىگويد حركت عبارت است از غيريت و در واقع مغايرت شىء ، خودش با خودش در دو آن ؛ در يك زمان كه شىء را در نظر بگيريم ، در آنى از اين زمان و آنِ ديگرى از اين زمان خودش غير از خودش است .\r\nاين تعريف را قدمايى مثل بوعلى سينا خيلى تزييف و تضعيف كرده‌اند ولى باز همين تعريف فيثاغورس نظير تعريفى كه از خارج ، از هراكليت نقل كرديم امروزه در فلسفه‌هاى جديد احيا شده است .\r\nاين غيريت را ما معمولًا با تعبير ديگرى بيان مىكنيم ، مىگوييم « تغير » و تغير يعنى غيريت پذيرفتن . كلمهء تغيير يا تغير را ما در مورد هر حركتى به كار مىبريم .\r\nمثلًا مىگوييم « العالم متغير » يعنى عالم غيريت را مىپذيرد . چه غيريتى را مىپذيرد ؟ غيريت خود با خود . خودش در يك آن غير از خودش در آنِ ديگر است .\r\n\r\nحركت و دو اصل تناقض و هو هويت\r\nبعضى به همين جهت در باب حركت به اين مطلب چسبيده‌اند و گفته‌اند كه پس حركت ملازم است با غيريت چون حركت يعنى تغير ، و تغير يعنى اينكه شىء در دو\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nآن ، خودش غير از خودش باشد . اگر ما حركت را عبارت از همين بدانيم پس آنجا كه حركت هست عينيت وجود ندارد ، كه در اصول فلسفه هم ما اين را بحث كرده‌ايم .\r\nعينيت يعنى چه ؟ يعنى اين همانى ؛ اينكه شىء خودش خودش است . آن وقت آمده‌اند چنين نتيجه گرفته‌اند كه حكمت قديم ، فلسفهء الهى و يا متافيزيك قائل به اين همانى است يعنى قائل به اين است كه هر چيزى خودش خودش است . مگر ما نمىگوييم حمل شىء بر نفس ضرورى است ؟ اگر از ما بپرسند كه « الانسان انسان » صادق است يا صادق نيست مىگوييم صادق است ، اين از ابده بديهيات است « 1 » .\r\n« الانسان ليس به انسان » چطور ؟ كذب آن را از ابده بديهيات مىدانيم .\r\nمىگويند اين سخن كه هرچيز خودش خودش است و خودش از خودش سلب نمىشود همان تفكرى است كه منكر حركت است چون اگر قائل به حركت باشيم حركت يعنى غيريت و تغير ، ولى نه غيريت و مغايرت يك شىء با شىء ديگر ( مغايرت اين ديوار با اين فرش حركت نيست ، از اينكه فرش غير از ديوار است نمىتوان نتيجه گرفت كه پس فرش متحرك است ) بلكه غيريت شىء با خود .\r\nبراى اينكه زمينهء فكرى و پايهء مطلب روشن باشد اين را عرض مىكنم تا بعدها مفصل‌تر روى اين مطلب بحث كنيم . دو اصل معروف در ميان ما مطرح است : يكى اصل امتناع جمع نقيضين است كه به آن « مبدأ تناقض » ، « اصل تناقض » و يا « اصل امتناع تناقض » هم مىگويند و ديگر اصلى كه امروز از آن به « اصل هو هويت » تعبير مىكنند . البته بوعلى و برخى ديگر هم اين اصل را هو هويت ناميده‌اند . وى در اول مبحث « وحدت و كثرت » در شفا به همين « هو هو » تعبير مىكند . اصل هو هويت يعنى اين اصل كه هر چيزى خودش خودش است .\r\nامروز عده‌اى معتقدند كه نه اصل امتناع تناقض و نه اصل هو هويت هيچ كدام با اصل حركت سازگار نيستند و اين دو اصل مبتنى بر اصل ديگرى هستند . لااقل در مورد ريشهء مسئله گفته‌اند كه اصل امتناع تناقض و اصل هو هويت از طرز تفكرى ناشى مىشود كه عالم و اشياء را ثابت مىداند ؛ براى اشياء قائل به بودن است و چون .\r\n\r\n\r\n\r\n\r\n","description":"","footnote":"\r\n( 1 ) . « الانسان انسان » صادق هست ولى مفيد نيست . در باب « وحدت و كثرت » در منظومه خوانده‌ايم كه وحدت ملاك حمل است و حمل اگر بخواهد مفيد باشد موضوع و محمول بايد از جهتى وحدت و از جهتى كثرت داشته باشند . اگر « وحدت من جميع الجهات » داشته باشند حمل صحيح است ولى مفيد نيست .\r\n","page_name":" 30 ","page_number":30},
  {"content":"\r\n\r\nقائل به بودن است مىگويد بودن با نبودن جمع نمىشود و بودن ملازم با ثبات است . اما حركت مساوى است با شدن ، نه بودن ، و در شدن ، نقيضين با يكديگر جمع مىشوند . مىگويند از طرف ديگر اين تفكر كه هرچيز خودش خودش است قائل به اصل حركت نيست چون اگر قائل به حركت بود ( و حركت عين تغير است ) هرگز اين اصل را قبول نمىكرد كه هر چيزى خودش خودش است و سلب شىء از نفس محال است و ثبوت شىء براى نفس ضرورى است . اينهايى كه عرض كردم البته در اينجا بحث نشده است ؛ حرفهايى است كه امروزه گفته‌اند .\r\nفلسفهء ملاصدرا و حتى قبل از ملاصدرا بر اين اساس است كه ميان اصل حركت و اصل امتناع اجتماع نقيضين تنافى نيست ؛ يعنى مانعى ندارد كه ما قائل به اصل حركت بشويم و اصل امتناع جمع نقيضين را هم بپذيريم ، و ميان ايندو سازش داده‌اند . همين‌طور ميان اصل حركت و « اصل عينيت » به تعبير امروز يا به تعبير ديگر اصل هو هويت ناسازگارى نيست . ما مىتوانيم اصل حركت ، اصل شدن و به تعبير قدماى ما « صيرورت » را بپذيريم و در عين حال اصل امتناع تناقض و اصل هو هويت را هم بپذيريم . ما در آينده بايد ببينيم چگونه ميان اينها ناسازگارى نيست . پس فرض ما بر اين مطلب است .\r\nمرحوم آخوند از بوعلى نقل مىكند كه ايشان گفته است كه حركت يك وضع خاصى دارد ، يك وضع مشتبهى دارد . وضع مشتبه كه در اينجا مىگوييم نظير تعبير « متشابه » است كه در مورد آيات قرآن به كار مىبريم ؛ يعنى امور ، شباهت به يكديگر دارند و به يكديگر مشتبه مىشوند . حاجى در اينجا توضيح خوبى داده است .\r\nمىگويد حركت يك وضع خاصى دارد كه دربارهء شى ءِ در حال حركت اگر بگوييم موجود است مىبينيم درست است و اگر بگوييم معدوم است مىبينيم درست است .\r\nهمچنين اگر بگوييم بالقوه است ، درست است و اگر بگوييم بالفعل است ، درست است . از اين جهت است كه تعريفهاى گوناگونى در اين زمينه كرده‌اند .\r\n\r\nدو ايراد بوعلى بر تعريف فيثاغورس\r\nبوعلى دو ايراد بر تعريف فيثاغورسى گرفته است ، همين تعريف كه حركت عبارت است از غيريت . بوعلى گفته است حركت مستلزم غيريت است ، حركت مفيد غيريت است نه اينكه حركت عين غيريت است . يعنى به سبب حركت ، غيريت به\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nهمان معنا كه شما مىگوييد ( اينكه شىء خودش غير از خودش باشد يا حالت شىء در اين حال غير از حالت شىء در حال ديگر باشد ) حاصل مىشود . اگر شيئى [ مثلًا حركت 
  ] مفيد شىء ديگر [ مثلًا غيريت 
  ] شد نمىتوان گفت شىء اول همان شىء دوم است . بعلاوه طبق اين تعريف لازم مىآيد كه بگوييم هر شيئى كه مغاير با شىء ديگر باشد متحرك است ؛ همان ايرادى كه قبلًا گفتيم .\r\nسبك مرحوم آخوند هميشه اين است كه حرفهاى قدما را نوعى توجيه و تأويل كند . افلاطون گفت : « الحركة خروج عن المساواة » . براى اينكه كسى نگويد اين تعريف شامل تغييرات دفعى هم مىشود مرحوم آخوند فوراً گفت مقصود از خروج از مساوات اين است كه شىء را در هر آنى كه در نظر بگيريم با آنِ ديگر يكسانى ندارد . اين توجيهى بود كه مرحوم آخوند قبلًا كرده بود . اگر ما باشيم و اين عبارت فيثاغورس ايراد [ دوم 
  ] شيخ وارد است . صرف غير بودن تعريف حركت نيست ؛ غيريت چه چيز با چه چيز ؟ دو امر مباين هم غير يكديگر هستند . بعلاوه ، حتى اگر غيريت شىء با خودش هم مراد باشد باز تعريف صحيح نيست زيرا در تغيير دفعى هم غيريت هست . اگر در يك شىء آناً تغييرى پيدا بشود نه تدريجاً ، باز غيريت هست و حال آنكه حركت نيست . در مفهوم حركت « تدرّج » ، « يسيراً يسيراً » و « زمان » هست و حال آنكه در تغييرات دفعى « آن » است نه زمان « 1 » .\r\n\r\nپاسخ وجيه مرحوم آخوند به ايراد اول شيخ\r\nمرحوم آخوند مىگويد اين حرف شيخ درست نيست كه حركت مفيد غيريت است ، بلكه حركت به حيثى عين غيريت است . حركت با غيريت دو مفهوم هستند ولى مصداقاً يك چيز هستند . اينجا ما دو چيز نداريم كه يكى حركت و ديگرى اثر حركت ( غيريت ) باشد ، چون حركت همان خروج شىء است از قوه به فعل ، خروج .\r\n\r\n\r\n\r\n\r\n","description":"","footnote":"\r\n( 1 ) . سؤال : در كلمهء غيريت ، تدريج نيست .\r\nاستاد : در كلمهء خروج هم تدريج نيست . « تدريج » را ناچار مرحوم آخوند اضافه كرده است . آنها مىگفتند غيريت . مرحوم آخوند مسلم گرفته است كه مقصودشان مطلق غيريت نيست بلكه غيريت است از حيث اينكه شىء در هر آنى غير خودش در آنِ ديگر باشد . وقتى گفتيم در هر آن ، اين ديگر مىشود تدريج . در خروج هم مىگوييم خروج شىء در هر آن از حالى به حالى ، نه در يك آن . اينها مسائل خيلى مهمى نيست ؛ بعد كه بخواهيم اين تعريفات را جمع بندى كنيم نتيجه گيرى مىكنيم .\r\n","page_name":" 32 ","page_number":32},
  {"content":"\r\n\r\nشىء است از حالتى به حالتى ، نه چيزى كه سبب خروج از حالتى به حالتى ديگر مىشود كه مرحوم آخوند اين مطلب را بعدها تكرار مىكند و حرف خوبى هم هست . اگر حركت چيزى بود كه به سبب آن چيز ، شىء از حالى به حالى خارج مىشد حرف شما درست بود ولى حركت عبارت است از نفس خروج شىء از حالى به حالى ؛ همين نفس خروج شىء از حالى به حالى مساوى است با غير بودن حالى با حال ديگر . « مغايرت حالى با حالى » و « خروج از حالى به حالى » دو مفهوم هستند ولى يك مصداق دارند . پس حركت عين خروج از حالى به حالى و در عين حال عين غيريت حالى با حالى است . پس اين ايراد شيخ وارد نيست .\r\nشيخ از بعضى نقل كرده است كه گفته‌اند حركت عبارت است از « طبيعت نامحدود » . شيخ گفته است اين هم يك تعريف حسابى نيست ؛ « طبيعت نامحدود » يعنى چه ؟ ! بعد گفته است اين تعريف شامل خود كلمهء « لا نهايت » هم مىشود . آيا « لا نهايت » هم يعنى حركت ؟ اگر گفتيم ابعاد عالم غير متناهى و لا نهايت است ، آيا معنايش حركت است ؟ زمان را ما لا نهايت مىدانيم . آيا زمان عين حركت است ؟\r\nزمان مقدار حركت است نه عين حركت ، پس اين تعريف درست نيست .\r\nمرحوم آخوند در اينجا به قول حاجى حتى كلمه را هم تأويل مىكند . آنها گفتند حركت طبيعت نامحدود است . لفظ طبيعت از آن الفاظى است كه در فلسفه به معانى متعدد به كار برده مىشود و يكى از معانىاش طبيعت جوهرى است . فوراً مرحوم آخوند اين تعريف را اين گونه حمل كرده كه ما در محل خودش خواهيم گفت كه طبيعت جوهرى ، خودش متحرك است و عين حركت است . كأنه مىخواهد بگويد شايد آن كسانى كه گفته‌اند « حركت ، طبيعت نامحدود است » مقصودشان از طبيعت ، مطلق ماهيت نبوده بلكه مقصودشان طبيعت جوهرى بوده است . اين هم يك توجيه و تأويلى است ولى هيچ ضرورتى به اين توجيه و تأويل‌ها نيست .\r\nتا اينجا چند تعريف مطرح شد . در وسط اين تعريفها يك دفعه مرحوم آخوند تحت عنوان « عقدةٌ و حلٌ » به اشكال ، شبهه و به عبارت ديگر تشكيكى از امام فخر رازى « 1 » مىپردازد . بعد دوباره سراغ تعريفات ديگر مىرود و حال آنكه بهتر بود اين .\r\n\r\n\r\n\r\n\r\n","description":"","footnote":"\r\n( 1 ) . فخر رازى قهرمان تشكيك است و فكرش فوق العاده در اين مسائل قوى است و تشكيكات او هم فوق العاده به فلسفه خدمت كرده ، چون ناخن مىزده و از همين ناخن زدنها خيلى حرفها پيدا شده است . مىگويند : « إنّ حياة العلم بالنقد و الرد » . در علم ، مثل هر چيز ديگر ، اگر بنا بشود كه بحث و نقد و انتقاد و ايراد نباشد ، عيبها رفع نمىشود و حرفهاى جديدتر پيدا نمىشود . فخر رازى اگرچه معمولًا يك نقش منفى در مسائل داشته و كمتر فكر اثباتى دارد ولى همان فكر منفىاش خيلى كار كرده است . از جمله ديگر خصوصيات او اين است كه به شجاعت معروف است و شايد تا انسان شجاع نباشد ، [ اين گونه 
  ] تشكيك نكند . او شخصيتهاى گذشته را به چيزى نمىگيرد كه بعد به خودش جرأت ندهد كه ايراد كند به اين دليل كه بزرگان چنين گفته‌اند و ما را نرسد كه به حرفهاى آنها ايراد بگيريم ! نه ، خيلى شجاع است و حتى در تفسيرش هم اين شجاعت را اعمال كرده است . گفته شده است كه او از همهء مفسرين در اين جهت شجاعتر است كه در خودش قدرت طرح اشكالات را مىبيند و هميشه اشكالات را مىشكافد كه البته در مقام جواب هم برمىآيد . حال جوابها را هم خيلى خوب داده باشد يا نداده باشد ، مسئلهء ديگرى است . حتى در همان تفسيرش هم اين‌طور نيست كه اگر اشكالى به ذهنش بيايد ، سَنبل كند و رد بشود . خلاصه در همه جا اشكالات را طرح كرده و در مقام جواب هم برآمده است .\r\n","page_name":" 33 ","page_number":33},
  {"content":"\r\n\r\n« عقدةٌ و حلٌ » را در آخر تعريفات مىآورد .\r\n\r\nشبههء فخر رازى دربارهء وجود حركت\r\nدر باب حركت گفتيم كه لااقل ارسطويىها قبول كرده‌اند كه حركت عبارت است از خروج تدريجى شىء از قوه به فعليت . فخر رازى به « خروج تدريجى از قوه به فعل » اشكال كرده و مىخواهد بگويد كه هيچ چيزى در عالم تدريجاً به وجود نمىآيد ؛ همه چيز دفعتاً به وجود مىآيد ؛ ما خيال مىكنيم كه تدريجاً به وجود مىآيد . ( اتفاقاً در عصر جديد هم خيلىها طرز برداشتشان همين طرز برداشت امام فخر رازى است ) . مىگويد تمام آن چيزهايى كه ما خيال مىكنيم كه به تدريج به وجود مىآيند در واقع دفعى به وجود مىآيند و آنچه را كه ما حركت مىناميم در واقع حركت نيست .\r\nمىگويد آنجا كه حركتى رخ مىدهد كه اسمش را خروج شىء از قوه به فعل مىگذاريم آيا تغييرى در آن شىء پيدا مىشود ( به اينكه چيزى كه نبوده حادث شود و يا چيزى كه بوده زايل شود ) يا حال شىء هيچ فرقى نمىكند ؟ اگر حال شىء هيچ فرق نكند اين كه سكون است . پس ناچار وقتى كه شىء حركت مىكند ، يا چيزى كه نبوده حادث شده است و يا چيزى كه بوده زايل شده است . مىگويد ما بحث را مىآوريم در آنجايى كه چيزى كه نبوده پيدا شده است ، آنجا كه با حركت شيئى حادث مىشود . اين شىء ناچار ابتداى وجود دارد . آيا مىشود يك شىء حادث\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nشود ولى ابتدا نداشته باشد ؟ بدون ابتدا كه محال است « 1 » . پس « كل حادث لوجوده ابتداء » . حال آيا ابتدا منقسم است يا غير منقسم ؟ آيا نفس « ابتدا » ، اول و آخر و وسط دارد يا ابتدا ديگر اول و آخر و وسط ندارد ؟ اگر ابتدا ، اول و آخر و وسط داشته باشد يعنى ابتدا دارد ، وسط دارد و انتها دارد . پس ابتدا ، ابتداى اين ابتداست و آنچه ما آن را ابتدا فرض كرديم يك مجموعى است كه ابتدا دارد . اين را هم راست مىگويد ؛ ابتدا نمىتواند منقسم باشد ، نمىتواند اول و آخر و وسط داشته باشد . پس ابتدا امرى است آنى نه زمانى ، امرى است غير منقسم .\r\nپس فخر رازى تا اينجا سه مقدمه بيان كرده است . اول اينكه شىء وقتى حدوث پيدا مىكند چيزى كه نبوده وجود پيدا كرده است . دوم اينكه شىء ابتداى وجود دارد و سوم آنكه « ابتدا » امرى غير منقسم است .\r\nحال آن شيئى كه مىخواهد وجود پيدا كند كه فرض اين است كه ابتداى وجود دارد آيا در ابتداى وجودش موجود است يا معدوم ؟ نمىتوانيم بگوييم معدوم است چون اگر معدوم باشد لازم است در همان ابتدا ، هم موجود باشد و هم معدوم . شىء در ابتداى وجود خود ، موجود كه هست پس نمىتواند معدوم هم باشد . پس شىء در ابتداى وجود خودش موجود است . اين هم مقدمهء چهارم . حال كه شىء در ابتداى خودش موجود است آيا چيزى از آن باقى مانده است كه هنوز موجود نشده است يا هيچ چيز از آن باقى نمانده است ؟ اگر بگوييد هيچ چيز از آن باقى نمانده ، پس در همان ابتداى وجودش به تمام وجودش موجود است ، پس دفعتاً موجود شد و به عبارت ديگر خروج از قوه به فعل دفعتاً صورت گرفت . اما اگر بگوييد كه نه ، « بقى شى ءٌ منه بالقوه » ، يعنى شىء به تمام وجودش در ابتداى وجود خود موجود نيست ، مىگويد آيا آنچه باقى است عين همان است كه حادث شده و يا غير آن است ؟\r\n( خيلى خوب تشقيق مىكند ) . اگر بگوييد عين آن است بايد بگوييد موجود و معدوم عين يكديگر هستند ، يعنى موجود در اين « آن » با معدوم در « آنِ » ديگر ، عين يكديگر هستند . آيا يك شىء مىتواند در آنِ واحد هم موجود باشد هم معدوم ؟\r\nپس نمىتوانيد بگوييد آن كه باقى است عين آن چيزى است كه در ابتداى وجود ، .\r\n\r\n\r\n\r\n\r\n","description":"","footnote":"\r\n( 1 ) . در قديم كسى كتابى نوشته بود به نام « مقويم » به جاى تقويم ، و تقويمها را مسخره كرده بود ؛ هرچه كه تقويمها مىنوشتند او عكسش چيزى مىنوشته است . تقويمها مىنوشتند اين ماه سَلْخ [ يعنى آخر 
  ] ندارد او مىنوشت اين ماه غُرّه [ يعنى اول 
  ] ندارد . آيا ممكن است يك ماه غرّه نداشته باشد ؟ !\r\n","page_name":" 35 ","page_number":35},
  {"content":"\r\n\r\nموجود است . پس ناچار بايد بگوييد آن كه معدوم است غير اين چيزى است كه در ابتداى وجود موجود است . پس اينها دو چيز شد : يكى اين كه در ابتداى وجود اين موجود ، موجود است كه دفعتاً وجود پيدا كرده است ، و ديگر آن كه در ابتدا موجود نيست و در آنِ بعد وجود پيدا مىكند كه آن هم دفعتاً وجود پيدا مىكند . پس يك شىء نيست كه وجود تدريجى دارد بلكه دو شىء هستند كه هردو وجود دفعى دارند .\r\nپس در حقيقت ، چيزهايى كه در عالم حادث مىشود وجودات متتالى هستند ، ولى وجودات غيرمنقسم متتالى . وقتى يك شىء در « آن » وجود پيدا مىكند ، وجودى كه در « آن » پيدا كرده است ديگر به امتداد زمانْ ممتد نيست ، يعنى بُعد زمانى ندارد . آن كه بعد از اين شىء وجود پيدا مىكند در آنِ ديگرى وجود پيدا مىكند كه با آنِ اولى مجاور است و وجود شىء دوم مجاور وجود شىء اول است .\r\nپس در واقع زمان چيزى جز مجموعى از آنات متتالى نيست و زمانيات عبارتند از يك سلسله آنيّات متتالى . معناى « آنيات متتالى » اين است كه همان‌طور كه در مورد « آن » ، اين « آن » وجود پيدا مىكند و سپس معدوم مىشود و « آنِ » ديگر در كنار آن وجود پيدا مىكند و معدوم مىشود ، در آنيات هم اين شىء در اين آن وجود پيدا مىكند و به كلى معدوم مىشود و در آنِ بعد شىء ديگرى وجود پيدا مىكند و به كلى معدوم مىشود و همين‌طور ، و ما خيال مىكنيم يك شىء متصل الوجود در اينجا هست .\r\nبه اين بيان ، فخر رازى مىگويد محال است كه شىء ، وجود تدريجى داشته باشد .\r\nوقتى كه محال شد شىء وجود تدريجى داشته باشد همان يك نحوه وجود بيشتر نمىتواند باشد : وجود فقط مىتواند دفعى باشد و بس .\r\nاين مطلب نظير حرفى [ است كه عارفان مىگويند « 1 » . 
  ] آنها معتقدند كه فيض وجود از ذات واجب تعالى آناً فآناً صادر مىشود :\r\n عارفان در دمى دو عيد كنند * عنكبوتان مگس قديد كنند \r\nبه اعتقاد آنان عالم آناً فآناً و در هر دم نو مىشود . مولوى مىگويد :\r\n هر دَمى نو مىشود دنيا و ما * بى خبر از نو شدن اندر بقا \r\n.\r\n\r\n\r\n\r\n\r\n","description":"","footnote":"\r\n( 1 ) . [ افتادگى از اصل نوار است . 
  ]\r\n","page_name":" 36 ","page_number":36},
  {"content":"\r\n\r\n- عالم در هر آن به تمام وجودش « نيست » مىشود و در آن بعد به تمام وجود « هست » مىشود . در مقام تشبيه مثل اين نور چراغ است ، البته يك امر علمى با يك مفهوم فلسفى [ و عرفانى 
  ] خيلى فرق مىكند . نور چراغ را الآن ما به حسب حس يك امر مستمر مىبينيم و خيال مىكنيم كه از وقتى كه آمديم و تا حال كه نشسته‌ايم شيئى كه نام آن ضوء و روشنايى است در اين اتاق وجود داشته و از اولى كه اين چراغ روشن شده همان روشنايى وجود دارد ، حال آنكه علم به ما مىگويد اين نور آناً فآناً روشن و خاموش مىشود ولى چون فاصلهء اين روشنايى با آن روشنايى از يك [ شانزدهم 
  ] ثانيه كمتر است هنوز آن روشنايى اول كه در چشم ما منعكس است زايل نشده كه چراغ بار دوم روشن مىشود و لذا روشنايى را مستمر مىبينيم و الّا در واقع چيز مستمرى نيست .\r\nپس حرف فخر رازى اين است كه اين مسئلهء وجود تدريجى را بايد براى هميشه كنار بگذاريم . در واقع ما حس مىكنيم ، خيال مىكنيم كه حركت وجود تدريجى است . مثلًا اگر يك شىء در مكان « حركت ايْنى » مىكند و از نقطه‌اى به نقطه‌اى مىرود ما مىگوييم يك وجود متصل تدريجى در اينجا هست در حالى كه اين‌طور نيست . اين را اگر تجزيه كنيم ، به ميليونها « بودن » تجزيه مىشود و هيچ شدنى وجود ندارد . خروج تدريجى از قوه به فعل را كه نفى كنيم « شدن » ديگر نفى شده است . از اينجا تا آنجا كه شىء حركت مىكند شما خيال مىكنيد كه اين يك « عين واحد شخصى تدريجى الوجود » است . آنها كه قائل به « شدن » هستند اين حرف را مىزنند ( البته اگر معناى حرف خودشان را دقيقاً بفهمند ) . ولى آنها كه مثل فخر رازى منكر خروج تدريجى از قوه به فعل هستند مىگويند اين‌طور نيست ، شىء از اينجا تا آنجا كه حركت مىكند ميليونها بار « بودن » پيدا مىكند : يك بودن در اين نقطه پيدا مىكند ، بودنى در نقطه‌اى ديگر و نقطه‌اى ديگر ، و اين بودنها در جوار يكديگر قرار گرفته‌اند « 1 » .\r\nاينجاست كه دو نظر كاملًا مختلف و متباين در باب حركت و زمان پيدا .\r\n\r\n\r\n\r\n\r\n","description":"","footnote":"\r\n( 1 ) . سؤال : آيا همين كه عدمى بين آنها فاصله نشده است براى اتصال كافى نيست ؟ .\r\nاستاد : نه ، كافى نيست . بين اين دو انگشت عدمى فاصله نشده ، اما اين براى اتصالشان كافى نيست .\r\nفرق است بين اينكه اين دو تا يكى باشد يعنى جسم ، واحد متصل باشد يا دو جسمى باشد كه به يكديگر متصل - به معناى اضافى كه در منظومه خوانده‌ايد - باشند .\r\n","page_name":" 37 ","page_number":37},
  {"content":"\r\n\r\nمىشود .\r\nيك نظر اين است كه زمان عبارت است از مجموع آنات متتالى ، و امورى هم كه در زمان واقع هستند ، در واقع آنيات و وجوداتى منفصل به حسب بُعد زمانى از يكديگر هستند كه هيچ رشتهء اتصالى در كار نيست ؛ فقط اشياء در مجاورت يكديگر قرار گرفته‌اند . « در مجاورت يكديگر قرار گرفته‌اند » يعنى يك شىء در دو آن يك شىء نيست ، در واقع دو شىء در دو آن است كه در كنار يكديگر قرار گرفته‌اند . نظر دوم نظر كسانى است كه حركت و زمان را امورى تدريجى مىدانند .\r\nعين اين مطلبى را كه در مورد حركت در بُعد زمانى گفتيم در مورد جسم مطرح است . آيا جسمى كه ما به صورت يك واحد متصل ممتد مىبينيم واقعاً يك كشش جوهرى است و يا مجموع ذراتى است كه كنار يكديگر قرار گرفته‌اند و ما خيال مىكنيم كه داراى كشش است ولى واقعاً داراى كشش نيست ؟ مخصوصاً حرف متكلمين به اينجا خيلى خوب مىچسبد : « اجزاء لا يتجزى » ؛ مجموع اجزايى كه هر جزء به خودى خود جسم نيست چون بعد ندارد . اينها كنار يكديگر كه قرار گرفته‌اند ما به چشم ، آن را يك شىء متصل مىبينيم . در واقع آن متصلى كه ما مىبينيم مجموع منفصلات است « 1 » . « جوهر داراى ابعاد سه گانه » در خارج وجود ندارد .\r\nپس چه وجود دارد ؟ « جواهر فرد » . جواهرى وجود دارد كه هركدام فى حد ذاته بى بعد هستند ولى از جمع آنها جوهر با بعد پيدا شده است . اين كه ما مىبينيم ، انبوهى از جوهرهاى فرد است ولى چشم ما آن را يك جوهر متصل مىبيند « 2 » . در باب حركت هم فخر رازى مىگويد حركت كه شما خيال مىكنيد يك وجود واحد متدرج است وجود واحد متدرج نيست ، بلكه « وجودات متعدده » ، ميليونها وجود ، ميليونها بودن است كه در جوار و كنار يكديگر هستند .\r\n\r\nاهميت شبههء فخر رازى\r\nشبههء فخر رازى شبههء بسيار باارزشى است . گرچه حرفش باطل است ولى يك باطل فوق العاده باارزشى است كه منشأ بركتها شده است . اگر همين حرف را فخر رازى نگفته بود « حركت قطعيه » كه بعد به آن خواهيم رسيد از طرف ميرداماد تأييد .\r\n\r\n\r\n\r\n\r\n","description":"","footnote":"\r\n( 1 ) . بعضى راجع به نظريهء جديد « كوانتوم » گفته‌اند كه اين همان نظريهء « جزء لايتجزى » را زنده مىكند .\r\n( 2 ) . [ اين نظريه در جلسهء بعد با تفصيل بيشترى بيان شده است . 
  ]\r\n","page_name":" 38 ","page_number":38},
  {"content":"\r\n\r\nنمىشد . قبل از ميرداماد حركت قطعيه را موجود نمىدانستند بلكه « حركت توسطيه » را موجود مىدانستند و كلام شيخ هم در اين مسئله مبهم است . و اگر حركت قطعيه تأييد نمىشد ما به حركت جوهريه و مسئلهء اينكه زمان « بُعد رابع » است نمىرسيديم . همهء اينها از بركات همين تشكيك فخر رازى پيدا شده است . تا بعد برسيم به جواب ميرداماد .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nجلسهء دوم\r\nبسم اللَّه الرحمن الرحيم .\r\n« اقول : إن بهمنيار ذكر هذه الشبهة ناقلًا و إيّاها . . . » « 1 » . .\r\nشبههء امام رازى دربارهء خروج شىء از قوه به فعل را نقل كرديم . مرحوم آخوند پس از نقل اين شبهه مىفرمايند بهمنيار - كه شاگرد بوعلى بوده است - اين شبهه را از بعضى از قدما نقل كرده است . معلوم مىشود اين شبهه قبل از فخر رازى هم وجود داشته است . ممكن است امام رازى آن را از آنها گرفته باشد و يا از ذهن خودش باشد . جوابى كه بهمنيار و ديگران به اين شبهه داده‌اند اين بوده است كه اين ايراد ، حركت قطعيه ( الحركة بمعنى القطع ) را ابطال مىكند اما حركت توسطيه ( الحركة بمعنى التوسط ) را ابطال نمىكند .\r\nدر جلسهء گذشته عرض كرديم كه اين اشكال در باب حركت نظير حرفى است كه متكلمين در باب حقيقت جسم دارند . ديگران جسم را يك حقيقت واحد متصل داراى ابعاد سه گانه مىدانند در حالى كه متكلمين معتقدند كه آن جوهر قابل ابعاد ثلاثه به نام جسم كه ما در خارج مىبينيم وجود عينى ندارد ؛ حس ما آن را به اين .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل دهم ، ص 27 .\r\n","page_name":" 40 ","page_number":40},
  {"content":"\r\n\r\nشكل مىبيند . جسم در واقع انبوهى از ذراتى است كه هركدام به تنهايى نه طول دارند ، نه عرض و نه عمق . اين ذرات از آن جهت كه قائم به شىء ديگرى نيستند جوهر هستند و از آن جهت كه خالى از ابعاد سه گانه هستند آنها را « جوهر فرد » و يا « جزء لايتجزى » مىنامند . پس شيئى كه در خارج مىبينيم و خيال مىكنيم حقيقتى داراى سه بعد و سه كشش است ، در واقع مجموع واحدهايى است كه هيچ كششى ندارند . از مجموع امورى كه بُعد ندارند امرى بعددار به وجود آمده است . قهراً « مجموع امور » امر مستقلى نيست ، امرى اعتبارى است مثل مجموع انسانها . آنها در باب جسم چنين نظرى دارند .\r\nشبههء فخر رازى در باب حركت عيناً چنين نظريه‌اى است . مىگويد حركت را كه امرى ممتد و متصل در طول زمان مىبينيد و خيال مىكنيد يك شىء ممتد متصل در طول زمان و به عبارت ديگر خروج تدريجى شىء از قوه به فعل در طول زمان است ، در واقع اين‌طور نيست بلكه وجودهاى متكثرند كه هر وجود به تنهايى طول زمانى ندارد . هر حركتى مجموعى از وجود پيدا كردنهاست كه هيچ كدام از اين وجودها طول زمانى ندارد ، بُعد زمانى و انقسام زمانى ندارد ، يعنى قبل و بعد ندارد .\r\nهركدام به تنهايى يك امر دفعى است كه نه قبل و بعد دارد و نه ابتدا . ما اين مجموعِ بودنها را كه در مجاورت يكديگر قرار گرفته‌اند ، شىء واحد خيال مىكنيم و اسمش را « خروج تدريجى شىء از قوه به فعل » گذاشته‌ايم . يك شىء كه حركت مىكند گمان مىكنيم اين حركت ، يك شىء واحدِ ممتد به امتداد زمان است . فخر رازى مىگويد همين حركت وجودهاى بسيار زياد « لاتعدّ و لاتحصى » در كنار يكديگر است . بنابراين اين جسم كه حركت مىكند در آنِ اول در يك نقطه قرار مىگيرد و در آنِ دوم در نقطهء ديگر . بودنش در اين نقطه در كنار بودنش در نقطهء ديگر قرار گرفته است نه اينكه بودنش در اين نقطه و بودنش در آن نقطه يك وجود كشش‌دار است .\r\nبعضى از متكلمين كه در باب حركت و حتى در باب سكون گفته‌اند ( و در معالم هم نقل مىكند ) كه حركت و بلكه سكون « تجدّد اكوان » است ، تقريباً چنين معنايى را قصد كرده‌اند . پس به‌طور خلاصه همان‌طور كه ما يك جسم را به صورت يك واحد متصل ممتد به سه بعد مىبينيم و در واقع مجموعى از ذرات كوچك خالى از بعد است ، حركت را هم كه به صورت يك شىء واحدِ ممتدِ متصل مىبينيم ، در واقع مجموعى از بودنهاست به طورى كه هيچ بودنى امتداد ندارد . اين تقرير اشكال .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n- بهمنيار و امثال او گفته‌اند اين ايراد بر حركت قطعيه وارد است نه بر حركت توسطيه ؛ پس حركت به معنى قطع را نفى مىكند ولى حركت به معنى توسط را ابطال نمىكند .\r\n\r\nحركت قطعيه و حركت توسطيه\r\nحركت به دو معناست ، نه اينكه بر دو قسم باشد . برخى اشتباهاً مىگويند حركت بر دو قسم است يا قطعيه است يا توسطيه . حركت بر دو قسم نيست ؛ حركت بر دو معنا اطلاق شده است . اطلاق حركت بر حركت قطعى و حركت توسطى به اشتراك لفظى است نه اشتراك معنوى : « قد يُطلق الحركة و يراد به التوسط و قد يطلق الحركة و يراد به القطع » « 1 » . شيخ و مرحوم آخوند هم همين‌طور گفته‌اند ولى در بعضى كتابها اين اشتباه وجود دارد .\r\nحركت توسطى و حركت قطعى چيست ؟ اتفاقاً در فصل بعد همين مطلب مطرح است كه آيا آنچه از حركت واقعاً وجود دارد حركت بمعنى القطع است يا حركت بمعنى التوسط ؟ ما اين مطلب را در آنجا به تفصيل بحث مىكنيم ولى براى اينكه فى الجمله روشن بشود كه آنها كه گفته‌اند اين ايراد بر حركت به معنى قطع وارد است نه حركت به معنى توسط ، چه مىخواهند بگويند مختصر توضيحى مىدهيم .\r\nمطلبى كه عرض مىكنيم اختصاص به حركت ايْنى ندارد ولى ما مثال به حركت اينى مىزنيم . سنگى را كه رها مىكنيم چه چيزى وجود پيدا مىكند ؟ ممكن است كسى اين‌طور بگويد كه در همان آنِ اول يك حالت وجود پيدا مىكند كه اسمش .\r\n\r\n\r\n\r\n\r\n","description":"","footnote":"\r\n( 1 ) . اين از مسائلى است كه بايد روى آن تحقيق كنيم كه آيا اين مسئله كه حركت بر دو معنا ( حركت به معناى توسط و حركت به معناى قطع ) اطلاق مىشود قبل از بوعلى هم مطرح بوده است ؟ من تا به حال نديده‌ام . آيا فارابى آن را مطرح كرده بوده است و يا اصلًا در اسكندريه مطرح بوده يا نه ؟ در زمان ارسطو چطور ؟ اين بر ما از نظر تاريخ فلسفه روشن نيست و بايد روى آن دقت شود .\r\nبوعلى از كسانى است كه تضاد و اختلاف ميان نظرياتش خيلى كم وجود دارد ، بلكه شايد بتوان گفت وجود ندارد . به سبب آن حافظهء قوى و خارق العاده‌اى كه داشته مبانى خودش يادش نمىرفته است در صورتى كه بسيارى نظريه‌اى را در يك جا تحقيق كرده و حل كرده‌اند و در جاى ديگر يادشان رفته كه قبلًا خودشان آن را حل كرده‌اند و لذا نظريهء دوم آنها مرتجعانه‌تر از نظريهء اولشان است . در بحث حركت توسطى و حركت قطعى يك نوع [ تهافت ظاهرى 
  ] در كلام شيخ هست كه بعد مىرسيم ، آنجا كه مرحوم آخوند مىگويد : « و الشيخ اجلّ شأناً و ارفع محلًا من أن يناقض نفسَه » ( اسفار ، ج 3 ، ص 35 ) .\r\n","page_name":" 42 ","page_number":42},
  {"content":"\r\n\r\nحركت است و آن حالتى كه در آنِ اول وجود پيدا كرده تا آخرين آنِ اين حركت استمرار وجود دارد و اين حالتِ ثابتى كه استمرار دارد يك وجود بسيط و باقى است تا وقتى كه سنگ به سطح زمين مىرسد ؛ درست مثل اينكه اين جسم در يك آن سفيد بشود و اين سفيدى يك ساعت ادامه پيدا كند و بعد از بين برود . در اينجا امرى به نام سفيدى در آنِ اول حادث مىشود و بعد در آنات وسط و در واقع در طول زمان باقى مىماند و بعد از يك ساعت از بين مىرود . پس حدوثى در « آن » داريم و بقايى در طول زمان . اگر ما در تحليلى كه از حقيقت حركت مىكنيم به اين معنا برسيم كه چيزى - كه فعلًا به تعريف آن كارى نداريم - در يك آن حادث مىشود و آن امر حادث در مدتى از زمان باقى است ، اين را « حركت به معناى توسط » مىگويند .\r\nاما ممكن است كسى تعبير و تحليلش از حركت اين باشد كه وقتى يك شىء حركت مىكند و مثلًا سنگى رها مىشود اين‌طور نيست كه شيئى به نام حركت به تمام وجودش حادث شود و اين امرِ حادث شده به تمام وجود ، مدتى مثلًا يك دقيقه باقى بماند ، بلكه شيئى حادث مىشود كه دائماً در حال حدوث و فناست . به بيان ديگر حركت عبارت است از حدوث تدريجى و فناى تدريجى . امرى حدوث پيدا مىكند ولى حدوثش ملازم با فنايش است : حادث مىشود و فانى مىشود ، حادث مىشود و فانى مىشود . نمىگوييم حادث و سپس معدوم مىشود و چيز ديگرى حادث مىشود بلكه شيئى تدريجاً حادث مىشود .\r\nدر مقام مثال گاهى اين‌طور مىگويند كه اگر رأس مدادى را روى كاغذ بگذاريد و خطى بكشيد اين خط در « آن » حادث نمىشود بلكه تدريجاً حادث مىشود . اگر اين خط كشيدن ، يك دقيقه طول بكشد ، يك دقيقه حدوث اين خط طول كشيده است و آناً فآناً دارد حادث مىشود . البته اين تشبيه از يك جهت درست است و از جهت ديگر درست نيست ، چون خط آناً فآناً حادث مىشود و حدوث تدريجى دارد ولى فناى تدريجى ندارد . حال ، شيئى را در نظر بگيريد كه آناً فآناً حادث مىشود و آناً فآناً هم فانى مىشود يعنى حدوث متصل و فناى متصل ، وجود متصل و عدم متصل دارد . اين معنايش اين است كه اين شىء يك وجود كشش دارى در طول زمان دارد و تدريجاً حادث مىشود بدون آنكه باقى باشد ؛ حدوثش ملازم با فنايش است .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nنظر بهمنيار\r\nامثال بهمنيار مىگويند آنچه از حركت در خارج وجود دارد همان اولى است ، يعنى امرى كه در « آن » حادث مىشود و در زمان باقى مىماند و در يك آن هم معدوم مىشود و فنايش در آنِ آخر است . از نظر بهمنيار اشكالى كه در ابتداى بحث مطرح كرديم حركت به معنى قطع و حدوث تدريجى را رد مىكند . فخر رازى هم در ابتداى تشكيك خود چنين مىگويد : « إنّ لى فى خروج الشىء من القوة الى الفعل على التدريج تشكيكاً » ؛ پس ايرادى كه بهمنيار از اقدمين نقل كرده و بعدها فخر رازى هم نظير آن را مطرح كرده است در مورد حركت قطعى است و حركت قطعى به عقيدهء بهمنيار اصلًا در خارج وجود ندارد بلكه در ذهن وجود دارد . آنچه از حركت در خارج وجود دارد امرى است دفعىّ الحدوث ، زمانىّ البقا و دفعىّ الفنا .\r\nپس امثال بهمنيار ملتزم به اين اشكال هستند ولى بر خلاف نظر فخر رازى و امثال او كه با طرح اين اشكال نتيجه مىگيرند كه حركت وجود ندارد ، مىگويند با اينكه اين اشكال وارد است ولى حركت وجود دارد . تصور شما از حركت همان حركت بمعنى القطع بوده و حركت بمعنى التوسط را شما نمىشناخته‌ايد . حركت بمعنى القطع را كه رد كرده‌ايد فكر كرده‌ايد حركت به‌طور كلى نفى شده است . ما هم قبول داريم حركت بمعنى القطع وجود ندارد ولى آن حقيقت واقعىِ حركت كه وجود دارد حركت بمعنى التوسط است ، يعنى همان امر آنىّ الحدوث ، زمانىّ البقا و آنىّ الفنا نه امر تدريجىّ الحدوث و زمانىّ الحدوث . از زمان بهمنيار به بعد همه فكر مىكردند كه حرف حق همين است و به قول مرحوم آخوند : « زاعمين أنه منهج الحكمه » . تا نوبت به ميرداماد مىرسد .\r\n\r\nپاسخ ميرداماد\r\nميرداماد مىگويد اين ايراد اگر وارد باشد حتى بر مبناى كسانى هم كه قائل به حركت توسطى هستند و حركت قطعى را امر ذهنى مىدانند وارد است چون آنها كه حركت قطعى را ذهنى مىدانند ، مقصودشان اين است كه حركت قطعى تصويرى از حركت توسطى در خيال است كه تدريجى الحصول است . اين برهان امر تدريجى الحصول را به كلى نفى مىكند ؛ بنابراين اگر برهان تمام باشد بر حركت قطعى در ذهن هم وارد است . اين را بايد مقدارى توضيح دهيم .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n- در باب اينكه چگونه است كه ما يك امر غيرمتصل را به صورت متصل مىبينيم نظر قدما و امروزيها تا حدى به هم نزديك است . باران كه مىآيد ، چشم ما آن قطرات را به صورت يك خط مىبيند . همچنين چشم ما شعلهء جوّاله يا آتشِ آتش چرخان را به صورت يك دايره مىبيند . قدما مىگفتند تصويرى از آتش آتش چرخان در نقطه‌اى از نقاطى كه از آن مىگذرد وارد چشم ما مىشود و از چشم به خيال مىرود و در آنجا لحظه‌اى باقى مىماند و سپس محو مىشود . ولى قبل از آنكه اين تصوير محو شود تصوير ديگرى از آن كه اكنون به نقطه‌اى ديگر رفته است در كنار آن قرار مىگيرد و اين امر ادامه پيدا مىكند به طورى كه اين [ تصوير 
  ] در خيال ما به صورت يك دايره رسم مىشود . ولى امروزه ثابت كرده‌اند كه اين عمل در خيال صورت نمىگيرد ، بلكه در خود چشم صورت مىگيرد . پس اين اشتباه مربوط به خيال نيست ، بلكه به سبب آن چيزى است كه در خود حس صورت مىگيرد . تصويرى كه روى شبكيهء چشم قرار مىگيرد ، [ يك شانزدهم ثانيه 
  ] باقى مىماند ، و بعد تصوير دوم در كنار آن قرار مىگيرد . اگر آتش چرخان يك دور را خيلى سريع طى كند اصلًا در شبكيهء چشم به صورت يك دايره رسم مىشود . پس نظريهء قديم و جديد نتيجتاً يكى است .\r\nميرداماد مىگويد شما قبول داريد كه حركت قطعيه در خيال تدريجى الحصول و تدريجى الحدوث است . مىگوييد حركت قطعى يعنى تصويرى از حركت توسطى در خيال ، و حركت توسطى كه در خارج امرى بدون امتداد و بُعد و بدون قبل و بعد است در خيال ما تدريجى الحصول است و قبل و بعد دارد . اما برهان امثال فخر رازى مىگويد اساساً امر تدريجى الحصول محال است . اگر امر تدريجى الوجود اساساً محال است ديگر خارج و ذهن ندارد . پس بهمنيار و امثال او بىدليل خود را قانع كرده‌اند كه اين ايراد بر حركت به معنى قطع وارد است نه بر حركت به معنى توسط .\r\nپس بايد ريشهء اشكال را از بيخ و بن درآورد و بايد حل كرد كه قضيه چيست .\r\nميرداماد مىگويد شما ميان « وجود شىء در آنْ » و « وجود شىء در زمان » فرق نگذاشته‌ايد . نحوهء وجود شىء در زمان با نحوهء وجود شىء در « آن » دو نحوهء از\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nوجود است « 1 » . وجود شىء در آن ، همين است كه شىء دفعتاً در يك آنْ وجود پيدا كند ولى وجود شىء در زمان اين گونه نيست . زمان امرى ممتد است و هر حركتى كه وجود پيدا مىكند وجودش ممتد به امتداد زمان و منطبق بر زمان است .\r\nهمان‌طور كه در زمان ، هر جزء قبل از يك جزء ديگر است در امر زمانى هم هر جزئى از وجود شىء ، قبل از جزء ديگر است و هر جزئى از وجود امر زمانى منطبق بر جزئى از زمان است .\r\n\r\nمعناى وجود تدريجى\r\nوجود تدريجى معنايش اين است كه وقتى يك امرِ ممتد را در نظر بگيريم به دو قسم قبل و بعد منقسم مىشود . قبل در بعد وجود ندارد و بعد در قبل وجود ندارد . در مرتبهء قبل ، بعد چون هنوز نيامده ، معدوم است و در مرتبهء بعد ، قبل چون آمده و گذشته ، معدوم است . حال خودِ قبل را دو قسمت مىكنيم ؛ مىبينيم قبل خودش مركب است از يك قبل و يك بعد چون پس و پيش دارد . باز ذهن ما هر كدام از اين دو نيمه را به دو قسمت تقسيم مىكند و هرچه ذهن پيش برود باز هر جزء به دو جزء منقسم مىشود به طورى كه هيچ جزئى در مرتبهء جزء ديگر نيست ؛ يعنى هر جزئى در مرتبهء جزء ديگر معدوم است . چون اين تقسيم مثل تقسيم جسم است كه هرچه تقسيم كنيم باز قابل انقسام است و به جايى منتهى نمىشود ، مىگوييم در امور تدريجى الوجود ، وجود و عدم متشابكند يعنى دست در گريبان يكديگر هستند « 2 » .\r\nشىء در حالى كه موجود است معدوم است ، چون وجود و عدمش از يكديگر جدا نيستند ؛ يعنى هيچ وجودى را نمىتوانيم بگوييم كه در مقابل عدمش قرار گرفته است . اين جزئى كه وجود دارد نسبت به جزء ديگر موجود است ولى اگر باز خود .\r\n\r\n\r\n\r\n\r\n","description":"","footnote":"\r\n( 1 ) . مسئلهء « بعد رابع » كه در فلسفهء ما پيدا شده ريشه‌اش همين سخن ميرداماد است ، گو اينكه بعد ملاصدرا اين را با حركت جوهرى و برخى مباحث ديگر توأم كرده و مطلب صورت ديگرى پيدا كرده است .\r\n( 2 ) . [ در اين باره در جلسهء ششم تحت عنوان « معناى تشابك وجود و عدم در حركت » ( ص 102 ) توضيحات بيشترى داده شده است . 
  ]\r\n","page_name":" 46 ","page_number":46},
  {"content":"\r\n\r\nهمان جزء را به دو قسمت تقسيم كنيم ، تقسيم مىشود به موجودى و معدومى « 1 » . . . « 2 » .\r\nپس جواب آن اشكالى كه مىگفت « آيا حركت به تمام وجودش موجود است يا به بعضى از وجودش و آيا آن جزئى كه باقى مانده ، عين همان است كه موجود است يا غير آن » ، اين است كه آن كه معدوم است با آن كه موجود است متصل واحد هستند ، يك كشش هستند . به اين اعتبار كه نگاه كنيم همهء آن را در زمان مىبينيم ، همه يك چيز هستند . اما اگر هر جزئى را جدا در نظر بگيريم و تجزيه كنيم اين جزء در آنجا وجود ندارد و آن جزء هم در اينجا وجود ندارد . امر زمانى يعنى يك وجود ممتد به امتداد زمان . ابتداى وجودش بر ابتداى اين زمان و انتهاى وجودش بر انتهاى آن منطبق مىشود .\r\n\r\nدو معناى « ابتدا »\r\nحال سراغ « ابتدا » مىرويم . مىگويد ابتدا دو معنا دارد و شما ايندو را با يكديگر اشتباه كرده‌ايد . گاهى مقصود از ابتدا آنِ حدوث شىء است يعنى آنى كه حدوث شىء در آن « آن » واقع مىشود كه اين در امور دفعى الوجود است . امور دفعى الوجود چنين ابتدايى دارند . اگر من اين سنگ را پرتاب كنم تا به آن ديوار برسد ، « رسيدن » در « آن » صورت مىگيرد ، يعنى وجود وصول در آنْ حادث مىشود و بعد هم استمرار پيدا مىكند . ولى در امور زمانى « ابتدا » به معناى نهايت شىء و حد شىء است . شما اگر پارچه‌اى را بر يك متر « 3 » منطبق كنيد ابتداى اين پارچه كه بر ابتداى آن متر منطبق مىشود نه تمام وجودش است و نه جزء وجودش بلكه حد آن است .\r\nپس فرق است ميان ابتداى وجود شىء به معناى حد وجود شىء كه منطبق بر « آن » يعنى حد زمان مىشود و ميان ابتداى وجود به معناى تمام وجود شىء در آنْ .\r\nپس در جواب اين سؤال شما كه گفتيد حركت كه حادث مىشود آيا ابتدا دارد يا ندارد ، مىگوييم به يك معنا ابتدا دارد و به معناى ديگر ابتدا ندارد . به اين معنا كه .\r\n\r\n\r\n\r\n\r\n","description":"","footnote":"\r\n( 1 ) . سؤال : پس ما در عالم در هيچ جا وجود آنى نداريم چون اين تقسيم را همه جا مىتوان انجام داد .\r\nاستاد : در اينجا كه وجود زمانى داريم وجود آنى نداريم . اگر وجود آنى داشته باشيم ، در امور غير زمانى داريم كه بعد خواهد آمد كه چه امورى آنى هستند .\r\n( 2 ) . [ افتادگى از اصل نوار است . 
  ]\r\n( 3 ) . [ « متر » به معناى يك نوع وسيلهء اندازه گيرى نه واحد اندازه گيرى . 
  ]\r\n","page_name":" 47 ","page_number":47},
  {"content":"\r\n\r\nشىء در آنْ وجود دارد ابتدا ندارد . اما ابتدا دارد به اين معنا كه در زمان وجود دارد نه در آن ، و وجودش حدى دارد كه منطبق بر حد زمان است نه اينكه وجودش منطبق بر « آن » است . وجودش در آنْ نيست بلكه در زمان است چون داراى كشش است . ابتداى وجودش يعنى حد وجودش بر حد زمان منطبق است . يك چوب يك مترى را كه بر متر منطبق مىكنيد تمام وجود اين چوب منطبق بر تمام وجود آن متر است و نهايت اين منطبق است بر نهايت آن . ولى اين چوب در نهايت خودش كه وجود ندارد ؛ نهايت ، امر عدمى است ، يعنى عدم اين منطبق است بر عدم آن ؛ حد اين منطبق است بر حد آن .\r\n\r\nخلاصهء پاسخ به اشكال در مورد وجود تدريجى\r\nپس مغالطه‌اى كه شما كرده‌ايد از اينجا آغاز مىشود كه گفتيد اين امر كه حادث مىشود آيا ابتدا دارد يا ابتدا ندارد ؟ كسى جرأت نمىكرد بگويد ابتدا ندارد چون مثل ماهى مىشد كه غرّه و ابتدا نداشته باشد . وقتى گفتيم ابتدا دارد گفتيد « ابتدا » منقسم است يا غير منقسم ؟ [ پاسخ به اين 
  ] مغالطه اين است كه « ابتدا » دو معنا دارد : يكى ابتدا به آن معنا كه در امور دفعى الحدوث و زمانى البقاء به كار مىبريم ، يعنى آنِ وجود ، آنِ حدوث . به اين معنا امور تدريجى الحدوث ابتدا ندارد . ديگر ، ابتدا به معناى اينكه امر تدريجى الحدوث در زمان وجود دارد و حدش منطبق بر حد زمان است و نهايتش كه عدم آن است نه وجود آن ، بر نهايت فرضى زمان منطبق است . به اين معنا امور تدريجى الحدوث ابتدا دارد . بدين ترتيب اشكال از ريشه بر طرف مىشود .\r\nوجود امر تدريجى الحدوث نه در خارج و نه در ذهن هيچ اشكالى ندارد و به هيچ مانعى بر نمىخورد . بنابراين برهان فخر رازى حتى حركت به معناى قطع را هم نمىتواند رد كند و حركت به معناى توسط را بعد بايد دقيقاً ببينيم كه چيست . البته روشن شدن سخن ميرداماد متوقف بر اين است كه قبلًا حركت توسطيه و حركت قطعيه درست تبيين شده باشد كه در فصل بعد به آن مىپردازيم . غرضم اين است كه اگر ابهامى هم در اينجا در حرف ميرداماد باقى مانده است در فصل بعد رفع مىشود .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nجلسهء سوم\r\nبسم اللَّه الرحمن الرحيم .\r\n« و من تعاريف الحركة ما ذكره الشيخ فى النجاة و هو أن الحركة تبدل حالٍ قارّةٍ فى الجسم يسيراً يسيراً على سبيل اتجاه نحو شىء و الوصول به اليه و هو بالقوّة او بالفعل » « 1 » .\r\nبحث ما دربارهء تعاريف حركت بود . چند تعريف براى حركت ذكر كرديم و در اين بين شبههء فخر رازى و جواب آن را مورد بحث قرار داديم . حال به تعاريف حركت بر مىگرديم « 2 » .\r\n\r\nتعريف بوعلى از حركت\r\nيكى از تعريفات حركت ، تعريفى است طولانى و با قيود زياد كه شيخ در كتاب نجات بيان كرده است . آن تعريف اين است : « الحركة تبدلُ حالٍ قارّةٍ فى الجسم يسيراً يسيراً على .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 10 ، ص 29 .\r\n( 2 ) . ببينيد حركت كه وجودش اين قدر بديهى است ، چگونه از نظر تعريف هنوز وحدت نظرى در مورد آن پيدا نشده است . فيثاغورس يك جور تعريف مىكند ، افلاطون به صورت ديگرى تعريف مىكند ؛ ارسطو به نحوى تعريف مىكند و بوعلى به نحو ديگر . [ در اين باره در آخر همين جلسه تحت عنوان « چند نكته دربارهء تعريف حركت » ( ص 58 ) توضيح بيشترى داده شده است . 
  ]\r\n","page_name":" 49 ","page_number":49},
  {"content":"\r\n\r\nسبيل اتّجاه نحو شىء و الوصول به اليه و هو بالقوّة أو بالفعل » . مرحوم آخوند به اين تعريف هم ايرادى نمىگيرد و فقط آن را توضيح مىدهد و فايدهء قيودى را كه در اين تعريف گنجانيده شده است بيان مىكند .\r\nاولين نكته‌اى كه در اينجا بايد به آن توجه كنيم اين است كه نخستين كلمه‌اى كه بوعلى در تعريف ماهيت حركت آورده است كلمهء « تبدل » است . مىدانيم كه تبدل از مادهء « بدل » و به معناى از بين رفتن چيزى و بدل واقع شدن چيز ديگر است ؛ يعنى در مفهوم تبدل ، زوال و نيز جانشينى چيز ديگرى به جاى امر اول هست . نكتهء ديگر در مفهوم تبدل اين است كه يك متبدلى وجود دارد يعنى يك چيز هست كه شيئى را از دست داده و بدلى را پذيرفته است . در عرف ما « تبدل » با « تبادل » اين فرق را دارد كه تبادل معمولًا در جايى مىگويند كه دو شىء بدون اينكه رابطه‌اى ميان آنها باشد ، يكى به جاى ديگرى مىنشيند ولى تبدل در جايى به كار مىرود كه يك شىء به شىء ديگر تبديل مىشود . اين تبديل شدن به شىء ديگر در مفهوم تبدل هست . پس شيخ حركت را به تبدل تعريف كرده است ، ولى نه هر تبدلى ، بلكه « تبدّلُ حالٍ قارّة » .\r\nتبدل حال قارّ الذات به چه معناست ؟ .\r\nامورى كه متبدل مىشوند يا ذاتشان - كه اينجا مقصود ماهيت است - ثابت است و يا ذات و ماهيت آنها غير قارّ است ، يعنى در ماهيتشان عدم القرار خوابيده است . به عبارت ديگر عدم قرار ، عدم يكنواختى و به تعبير ديگر تدريج ، جزء مفهوم و ماهيت بعضى از امور است . مثلًا در مفهوم انسان تدريج وجود ندارد ، يعنى اگر بخواهيم انسان را تعريف كنيم ، تدريج جزء ماهيت انسان نيست . رنگها مثل سفيدى و نيز كميتها از همين قبيل‌اند . ولى امورى وجود دارند كه تدريج جزء مفهوم آنهاست و در ماهيتشان تدريج خوابيده است ، مثل خود حركت كه تدريج مقوم مفهوم آن است .\r\nدر باب مقولات ده گانه‌اى كه اين آقايان پذيرفته‌اند ، يعنى مقولهء جوهر و نُه مقولهء عرض ( كم ، كيف ، اضافه ، ايْن ، متى ، وضع ، جده ، فعل و انفعال ) دو مقوله است كه در مفهوم و ماهيت آنها تدريج وجود دارد : يكى مقولهء « فعل » يا « ان يفعل » است و ديگرى مقولهء « انفعال » يا « ان ينفعل » « 1 » . اصلًا معناى مقولهء فعل ، تأثير تدريجى ، و .\r\n\r\n\r\n\r\n\r\n","description":"","footnote":"\r\n( 1 ) . [ استاد اندكى بعد « متى » را هم به اين دو مقوله اضافه مىكنند . 
  ]\r\n","page_name":" 50 ","page_number":50},
  {"content":"\r\n\r\nانفعال تأثر تدريجى است . يكى از مطالبى كه در آينده دربارهء آن بحث خواهد شد اين است كه آيا حركت در مقوله‌هايى كه تدريج در ماهيتشان خوابيده است معنا دارد يا نه ؟ تقريباً ، نه تحقيقاً ، اين آقايان اتفاق نظر دارند كه حركت در مقولاتى كه تدريج در مفهوم آنها خوابيده است معنا ندارد ، چون اصلًا ماهيتشان ، ماهيت تدريج است و حركت تنها در مقوله‌هايى واقع مىشود كه ماهيت آنها ثابت است و وجودشان تدريجى . اگر بخواهيم قائل شويم كه در مقولهء فعل و انفعال هم حركت هست ، بايد به « حركت در حركت » قائل شويم . يك جسم در « ايْن » حركت مىكند ، در كميت يا كيفيت حركت مىكند ولى آيا جسم ، در حركت هم مىتواند حركت كند تا « حركت در حركت » واقع شود ؟ بعد خواهيم رسيد كه نه شيخ حركت در حركت را قبول دارد و نه مرحوم آخوند .\r\nپس آن حالاتى كه جسم در آن حالات مىتواند حركت كند ، دو نوع حالت است :\r\nحالاتى كه بالذات غير قارّ هستند مثل فعل و انفعال ، و حالاتى كه بالذات قارّند مثل كم و كيف . چون از نظر شيخ حركت در حالات غير قارّ معنى ندارد گفته است « تبدل حالٍ قارّة » . پس قيد « قارة » براى اين است كه معلوم شود كه انتقال در آن حالات غير قاره - كه « متى » هم از همين قبيل است - از نوع حركت نيست . انتقال از يك « ان يفعل » به « ان يفعل » ديگر ، از يك « انفعال » به انفعال ديگر و از يك « متى » به متاى ديگر حركت نيست .\r\nاما چرا شيخ گفته است : « تبدل حال قارة فى الجسم » ؟ قيد « فى الجسم » چه ضرورتى دارد ؟ ممكن است كسى بخواهد بگويد اين قيد جنبهء احترازى ندارد ، ولى مرحوم آخوند مىگويد اين قيد هم احترازى است ، براى اينكه فقط تبدلهايى كه جسم پيدا مىكند از نوع حركت است ولى تبدلهايى كه غير جسم پيدا مىكند از قبيل حركت نيست .\r\nدر اينجا ممكن است اين سؤال مطرح شود كه مگر غير جسم هم تبدل پيدا مىكند ؟ .\r\nفلاسفه جواهر را پنج چيز مىدانند : عقل ، نفس ، جسم ، هيولى و صورت . قيد جسم چه چيزى را خارج مىكند ؟ از پنج نوع جوهر ، در عقل مجرد كه در مقابل نفس است اصلًا تبدل صورت نمىگيرد ، پس اين قيد براى اخراج عقل نيست . باقى مىماند هيولى ، صورت و نفس . آيا اين قيد براى اخراج هيولاست ؟ مرحوم آخوند\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمىگويد ما در آينده بحث مىكنيم كه آيا هيولى كه آن را مادهء اولى هم مىنامند ، موضوع حركت واقع مىشود يا نمىشود ؛ يعنى آيا هيولى در چيزى ( مثلًا صورت ) حركت مىكند ؟ بعضى گفته‌اند اينكه شيخ قيد « فى الجسم » را آورده براى اين است كه بفهماند تبدلهايى كه هيولى پيدا مىكند از نوع حركت نيست . مرحوم آخوند مىگويد : اين‌طور نيست ، چون اولًا مطابق نظر ما ( اينجا به نظر خودش كار دارد ) كه قائل به حركت جوهريه هستيم موضوع حركت جوهرى هيولاست ، پس نيازى نيست كه هيولى را از تعريف اخراج كنيم . حتى در مورد حركت كمّى - كه مرحوم آخوند بحثى را از خود شيخ در آينده نقل مىكند - خود مرحوم آخوند و شايد « 1 » شيخ معتقدند كه موضوع حركت كمّى هيولاست . بنابراين با قيد « فى الجسم » شيخ نمىخواهد هيولى را خارج كند .\r\nدر مورد صورت ، چون كسى نگفته است كه صورت ، مجزاى از هيولى موضوع حركت است پس صورت هم مثل عقل محل بحث نيست .\r\nآيا قيد « فى الجسم » براى خارج كردن نفس است ؟ . . . « 2 » اين يك بحث خوبى است كه كاش مرحوم آخوند آن را به‌طور مفصل در جايى بحث كرده بود . ايشان معتقدند نفس انسان به مرحلهء تجرد ، حتى تجرد عقلانى مىرسد و غيرمادى مىشود . ولى نفس مجرد مادامى كه نفس است و متلبس به بدن است تغيرات و تبدلات پيدا مىكند . فكر جديد كه در مرتبهء عقل مجرد براى نفس پيدا مىشود خودش نوعى تبدل است . همچنين براى نفس تغيير اراده و تبدل ادراك پيدا مىشود . مرحوم آخوند مىفرمايد اينها از نوع حركت نيست ، ولى در اينجا بيش از اين بحث نمىكند كه چرا از نوع حركت نيست . پس وقتى كه مىگوييم « تبدل حال قارة فى الجسم » يعنى « لا فى النفس » . پس اين قيد براى خارج كردن « نفس » است .\r\nقيد ديگرى كه شيخ ذكر كرده « يسيراً يسيراً » به معناى تدريجاً است . معلوم است كه اين قيد براى اين است كه تبدلهاى دفعى از تعريف حركت خارج شود . تبدلهاى دفعى « تبدل حال قارة فى الجسم » هست ولى « يسيراً يسيراً » نيست « 3 » . قبلًا هم .\r\n\r\n\r\n\r\n\r\n","description":"","footnote":"\r\n( 1 ) . [ عدم اظهارنظر قطعى استاد در اينجا به دليل قاطع نبودن خود شيخ در مورد موضوع حركت كمّى است كه استاد در ضمن تطبيق درس بر متن به آن اشاره مىكنند . 
  ]\r\n( 2 ) . [ افتادگى از اصل نوار است . 
  ]\r\n( 3 ) . سؤال : فرموديد حركت نمىتواند دفعى باشد . چگونه در فلسفه‌هاى امروز از « حركت دفعى » سخن مىگويند ؟ .\r\nاستاد : اين دفعى غير از دفعىاى است كه امروزه مىگويند . دفعىاى كه فلاسفه مىگويند يعنى امرى كه در « آن » صورت مىگيرد نه در زمان . شما اگر يك ثانيه را به يك ميليون جزء تجزيه كنيد و هر جزء را به يك ميليون جزء ديگر تجزيه كنيد باز هركدام از اين اجزاء ، قطعه‌اى از زمان است ولو يك قطعهء بسيار كوچك . « آنِ » مورد نظر فلاسفه اساساً هيچ طول زمانى و ابتدا و انتها ندارد . امور دفعىاى كه امروز مىگويند و گاهى از آن به « جهش » تعبير مىكنند در واقع حركت سريع است در زمان كم . از نظر فلسفه فرق نمىكند كه حركتى سريع باشد يا غير سريع ؛ به هر حال حركت است . تبدل دفعى نزد فيلسوف اصلًا زمان ندارد . مثلًا آنها كه قائل به كون و فساد بودند مىگفتند يك صورت كه معدوم مىشود ، صورت ديگر در « آن » موجود مىشود . مثال ديگر كه مورد قبول همه است در مورد « وصولات » است . گلوله‌اى كه از اينجا حركت مىكند و به ديوار مىرسد ، رسيدنش در « آن » صورت مىگيرد كه طول زمانى ، ولو جزء بسيار كوچكى از زمان ، ندارد .\r\n","page_name":" 52 ","page_number":52},
  {"content":"\r\n\r\nگفتيم خروج از قوه به فعل اگر دفعى باشد حركت نيست ؛ اگر تدريجى باشد حركت است .\r\n\r\nغايت حركت\r\nقيد بعدى اين است : « على سبيل اتجاه نحو شىء » به نحو توجه به سوى چيزى ؛ يعنى نحوهء اين تبدل نحوهء توجه به سوى شىء ديگر است . اين نكتهء بسيار خوبى است و نظير آن نكته‌اى است كه ارسطو در تعريف خودش گنجاند آنجا كه با آوردن « كمال اول » در تعريف حركت ، « كمال ثانى » را هم گنجاند . اين آقايان مىخواهند اين‌طور بگويند ( اين نكته‌اى است كه خيلى بايد به آن توجه كرد ) كه در حركت غايت داشتن مقوّم ذات حركت است ؛ يعنى حركت بدون غايت معنى ندارد .\r\nدر ميان امروزيها اصطلاحى هست كه مىگويند كميت بر دو قسم است : « كميت موجهه » و « كميت غير موجهه » . كميت موجهه كميتى است كه جهت دارد ، يعنى به سوى چيزى است و كميت غير موجهه كميتى است كه جهت ندارد و به سوى چيزى نيست مثل كميات هندسى . در مفهوم يك متر اين نيست كه جهت داشته باشد ، يعنى نفس اين كميت ، از آن جهت كه كميت است جهت ندارد كه از اين طرف باشد يا از آن طرف . ولى حركت كميتى است جهت‌دار و نمىتواند بىجهت باشد . به بيان ديگر « به سوى » در معنا و حقيقت حركت خوابيده است و آن چيزى كه حركت به سوى آن متوجه است همان است كه آن را « غايت » حركت مىنامند « 1 » .\r\n\r\n\r\n\r\n\r\n","description":"","footnote":"\r\n( 1 ) . مباحث غايات در باب علت و معلول كتاب اسفار گذشته است ولى به مناسبت بحث از غايت در مباحث حركت ، مرحوم آخوند در اينجا مىگويد : « كما ستعلم فى مباحث العلة الغائية » در حالى كه « ستعلم » نيست بلكه « مضى » است . در جلسهء اول عرض كرديم كه اين بىنظمىها در كتاب اسفار فعلى وجود دارد و اين دليل بر اين است كه اين نظم موجود را خود مرحوم آخوند نداده و اسفار در ابتدا به شكل ديگرى بوده است . خيلى از مطالب را مىگويد گذشت و حال آنكه در آينده مىآيد و خيلى از مطالب را ، از جمله در اينجا ، مىگويد كه در آينده مىآيد در حالى كه گذشته است . در مباحث حركت ، اشاره‌اى به اين مسئله كه حركت غايت دارد خواهد شد كه در آنجا مفصل بحث مىكنيم .\r\n","page_name":" 53 ","page_number":53},
  {"content":"\r\n\r\n- فلاسفه معتقدند كه در حقيقت حركت ، توجه به سوى چيزى هست و حركت به سوى هيچ چيز محال است . حتى هر قوه‌اى كه در طبيعت غير شاعر ، حركتى انجام مىدهد در حركتِ خودش مطلوبى و غايتى دارد و به تعبير ارسطو « كمال ثانى » اى دارد كه به وسيلهء اين حركت ، آن كمال ثانى را جستجو كرده و متوجه به سوى آن است . از اينجاست كه اين آقايان معتقدند كه تكامل ، جهت‌دار و هدف‌دار است .\r\nاگر حركت كمال شد ، محال است به صورت تنزل باشد . مسئلهء تنزل و تنقص را بعد عرض مىكنيم كه از چه قبيل خواهد بود . در مواردى حركت هست ولى تكامل نيست ، مثل حركت ايْنى . اگر شىء صد سال هم در مكان حركت كند از نظر مكانى تكامل پيدا نمىكند چون از اول هم همان مقدار فضا را اشغال كرده بود . ما در اينجا مبناى خاصى داريم كه هر حركت اينى تركيبى است از تكامل و تنقص ، كه بعد آن را مطرح مىكنيم . در هر صورت آنجا كه حركت است ، حركت از آن جهت كه حركت است تكامل است . اينكه شيخ مىفرمايد « على سبيل اتجاه نحو شىء » مىخواهد بگويد كه حركت ، حقيقتى است موجهه ، جهت‌دار و غايت‌دار .\r\nبعد شيخ اين قيد را اضافه مىكند : « و الوصول به اليه » ؛ به نحو اتجاه به سوى چيزى و وصول به سبب اين حركت به آن . مىخواهد بگويد كه هر تبدلى كه در آن « اتجاه نحو شىء » باشد حركت نيست ، بلكه آن اتجاهى را حركت مىگويند كه حركت سبب ذاتى براى آن باشد . اين باز اشاره است به يك مطلب عريض و طويل و دامنه‌دار كه در مباحث غايات مطرح شده است « 1 » .\r\n\r\n\r\n\r\n\r\n","description":"","footnote":"\r\n( 1 ) . مبحث غايات در فلسفه از مهمترين و دقيقترين مسائل فلسفه است كه مخصوصاً با فلسفه‌هاى امروز فوق العاده درگيرى دارد و شيخ در اول شفا مىگويد افضل اجزاى حكمت بحث غايت است و خود بوعلى هم از همه مفصلتر و مشروحتر مبحث غايات را بحث كرده و با كمال تأسف مرحوم آخوند در اسفار بحث غايات را خيلى خلاصه كرده است . البته هرچه شيخ در طبيعيات شفا و در الهيات شفا آورده تلخيص كرده است ولى گاهى نيم صفحه يا يك صفحه از مطالب شيخ را در يك سطر به‌طور اشاره گنجانده و رفته است كه اگر كسى قبلًا شفا را نديده باشد درست سر در نمىآورد كه چه مىخواهد بگويد . خود مرحوم آخوند دو سه كلمه اضافه بيشتر در اينجا ندارد كه‌اى كاش در مبحث غايات ، ايشان بحث را خيلى مستوفى بيان مىكرد كه امروز فوق العاده محل احتياج است .\r\n","page_name":" 54 ","page_number":54},
  {"content":"\r\n\r\n- در مبحث غايات بحثى دارند كه مىگويند غايت بر دو قسم است : « غايت بالذات » و « غايت بالعرض » . مىدانيم انسان داراى قواى مختلفى از جمله قوّهء غاذيه و قوّهء تناسل است و بقاى نوع بر بقاى قوهء تناسل مترتب است . آيا غايت وجود فرد ، بقاى نوع است ؟ در اينكه بقاى نوع بر وجود فرد مترتب مىشود شكى نيست ، ولى آيا اين پدر براى اين پسر خلق شده است ؟ آيا هر پدرى براى فرزندانش خلق شده است و آن فرزندان باز براى فرزندان خودشان خلق شده‌اند ؟ آيا خلقت ، نسلى را براى نسل بعد مىآفريند ؟ يا نه ، غايت وجود هر كسى امر ديگرى است و غاياتى كه ذكر كرديم غايتهاى بالعرض هستند ؟ .\r\n[ فلاسفه 
  ] معتقدند كه آن غايات ، غايات هست ولى غايات بالعرض است نه غايات بالذات . پس « و الوصول به اليه » مىرساند كه مقصود غاياتى است كه حركت سبب بالذاتِ آن است نه غاياتى كه حركت سبب بالعرض آن است . مرحوم آخوند مىگويد كه « باء » در « و الوصول به اليه » باى « سببى ذاتى » است . حال اينكه ادبا قبول كنند كه ما دو جور باى سببى داريم ، باى سببى ذاتى و باى سببى بالعرض ، بحث ديگرى است .\r\n\r\nغايت در حركت مستقيم و حركت دورى\r\nمرحوم شيخ در آخر قيد ديگرى ذكر كرده است : « و هو بالقوة أو بالفعل » . اين « بالقوة أو بالفعل » توضيح همان غايت است يعنى همان « شىء » در عبارت « على سبيل اتجاه نحو شىء و الوصول به اليه » . پس آن شيئى كه حركت به سوى آن است يا بالفعل است يا بالقوه . باز در همين مباحث اسفار در بحث مربوط به غايت خواهد آمد كه غايت حركت ، گاهى بالفعل است و گاهى بالقوه .\r\nفلاسفه معتقدند كه حركت اگر مستقيم باشد ، غايتش بالفعل است . در طبيعيات قديم معتقد بودند كه همهء عناصر حركت مستقيم دارند ، منتها دوتا از عناصر ، حركت به سوى مركز و دوتاى ديگر حركت به سوى محيط دارند ؛ آب و خاك ، حركت « مستقيم الى المركز » دارند و هوا و آتش حركت « مستقيم الى المحيط » دارند . حال\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبا نظريات امروز اين مسئله را چگونه بايد حل كرد ؟ در باب حركات مستقيم و غير مستقيم كه در آينده خواهد آمد در اين باره بحث مىكنيم .\r\nحال برويم سراغ حركت دورى . در قديم براى حركت دورى به « حركت فلك » مثال مىزدند كه البته حركت دورى فلك هم گاهى دور كامل نبود . اما امروز مثالهاى فراوانى مىتوان پيدا كرد مثل حركات منظومه‌هاى شمسى و يا حركات داخل ذرات كه حركت دورى است .\r\nحركت دورى را چگونه توجيه مىكنيم و غايت آن چيست ؟ شىء از يك نقطه شروع به حركت مىكند و باز به همان نقطه مىرسد كه جز سرگشتگى هيچ معنايى ندارد و شىء نمىتواند متوجه به سوى چيزى باشد ، چون دائماً در يك مدار بسته حركت مىكند . اينها معتقدند طبيعت غير شاعر ، محال است حركت [ غير مركبِ 
  ] « 1 » طبيعىِ دورى داشته باشد . اين معنايش اين است كه هرجا حركت دورى داشته باشيم ، يا حركت ، طبيعى نيست و از روى شعور و ادراك است ( آنچنان كه در باب فلك قائلند ) و يا اگر طبيعى است ، محصول يك قوه نيست ، بلكه محصول دو قوهء متخالف و متضاد است . محال است يك قوه ، مثلًا يك قوهء جاذبه به تنهايى اقتضايش اين باشد كه زمين به دور خورشيد بگردد . قواى متخالفِ جذب و دفع باعث مىشود شىء حركت دورى انجام بدهد « 2 » . اين آقايان اين چنين مىگويند و اين خلاف و ضد آنچه امروزه در علم جديد مىگويند نيست . طبيعت واحد و قوهء واحد به اقتضاى واحد محال است كه حركت دورى ايجاد كند ، حال اين حركت دايره‌اى باشد يا بيضوى يا هر حركت دورى ديگر . پس حركت دورى يا بايد « شعورى » باشد و يا « حركت مركب طبيعى » .\r\nممكن است گفته شود كه اگر حركت ، شعورى هم بخواهد باشد ، باز غايت ندارد ، چون وقتى جسم شاعرى مثل فلك ( به عقيدهء قدما ) مىگردد ، به هر نقطه‌اى كه مىرسد از آن مىگذرد . جواب مىدهند كه براى يك وجود شاعر « تجدد احوال » پيدا مىشود . كودكى كه دور خودش مىچرخد ، هر مقدار حركتى كه انجام مىدهد همان برايش هدف است و هر حركت براى او حالتى را تجديد مىكند . هر مرتبه‌اى .\r\n\r\n\r\n\r\n\r\n","description":"","footnote":"\r\n( 1 ) . [ اين اصطلاح اندكى بعد مىآيد . 
  ]\r\n( 2 ) . سؤال : در علم امروز مىگويند خود « قوّهء گريز از مركز » محصول حركت دورى است .\r\nاستاد : صحبت در اين است كه خود حركت دورى محصول چيست .\r\n","page_name":" 56 ","page_number":56},
  {"content":"\r\n\r\nاز حركت كودك ، غايت براى مرتبهء قبل است و ذى الغاية نسبت به مرتبهء بعد . راجع به فلك ، اينها چنين تصور مىكرده‌اند كه حركت فلك ، يك حركت عشقى است و در هر تجددِ حالى كه برايش پيدا مىشود باز يك به اصطلاح « ميل » جديد در آن پيدا مىشود مثل حركتى كه كودك به دور خودش انجام مىدهد .\r\nپس اينكه مىگويند : « بالقوه أو بالفعل » براى اين است كه گاهى غايت ، بالفعل موجود است ، مثل غايات حركات مستقيم و گاهى غايت ، بالقوه موجود است ، مثل حركت دورى شعورى كه هر مرحله‌اى بالقوه غايت است براى مرحلهء بعد . اين تعريفى است كه شيخ در اينجا ذكر كرده است با همهء قيودى كه دارد و با همهء تفصيلى كه مرحوم آخوند در توضيح اين قيود بيان مىكند .\r\n\r\nتعاريف ديگر حركت\r\nدو تعريف ديگر هم در اسفار ذكر شده است كه تعريفهاى ساده ترى است . مىگويد رهط يا گروهى از حكماى اسلامى به تبعيت بعضى از قدما گفته‌اند : « الحركة زوالٌ من حالٍ او سلوكٌ من قوة الى فعل » . بعد ، از بوعلى نقل مىكند كه گفته است در اين تعريف لفظ مترادفى به جاى لفظى ديگر قرار داده شده است ، چون حركت و سلوك به يك معنا هستند . چه بگوييم « حركة من قوة الى فعل » و چه بگوييم « سلوك من قوة الى فعل » هر دو يكى است .\r\nايراد ديگرى كه بر اين تعريف وارد است همان است كه حاجى هم به آن اشاره مىكند . زوال نظير غيريت مفهوم منفى دارد ؛ ما نمىتوانيم حركت را به يك امر منفى تعريف كنيم . لازمهء حركت « زوالٌ من حالٍ » هست ، اما حركت عين آن زوال نيست .\r\nلهذا در تعريف شيخ حركت تبدل است كه در مفهوم تبدل ، زوال حالى و جانشين شدن حالى هر دو گنجانده شده است .\r\nالبته در اينجا ابهامى در بيان شيخ و آخوند و ديگران هست . مىگويند آنها ( گروهى از حكماى اسلامى ) گفته‌اند : « زوالٌ من حالٍ او سلوكٌ » . ايندو كه نمىتوانند يك تعريف باشند . لابد دو تعريف بوده است ؛ يعنى بعضى گفته‌اند حركت « زوالٌ من حال » است و بعضى گفته‌اند « سلوكٌ من قوة الى فعل » است ؛ نمىشود هر دو را در يك تعريف بگنجانيم . پس كلمهء زوال به تنهايى نمىتواند تعريف حركت باشد .\r\nمرحوم آخوند مىگويد « اقرب التعاريف » و نزديكترين تعريفها - كه ظاهراً اين\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nهم از شيخ است - اين است كه بگوييم « الحركة موافاة حدودٍ بالقوة على الاتصال » حركت عبارت است از موافات حدها . موافات باب مفاعلهء از « وفى » است . « وفى » گاهى به معناى وفاى به عهد و گاهى به معناى استيفا و توفّى يعنى استيعاب تمام يك شىء است . در كتب لغت مثل قاموس « وافى » را به معناى « اتى » هم آورده‌اند . اگر مفهوم « آمدن » را با مفهوم « استيفا » تركيب كنيد از آن موافات درمىآيد . « موافاة حدود بالقوة على الاتصال » معنايش اين مىشود كه حركت عبارت است از اينكه جسم تمام حدود مسافت را متصلًا استيفا كند ؛ هيچ حدى نماند مگر اينكه اين جسم يك آنْ در آن حد بوده است ، ولى به شرط اينكه استيفاى اين حدود ، متصل باشد يعنى وحدت اتصالى داشته باشد نه اينكه موافاتها از يكديگر منفصل باشند . اين موافات تدريجى بايد ممتد ، متصل و واحد باشد . راجع به كلمهء موافات و حدود اگر بيش از اين بخواهيم توضيح بدهيم ، بايد حركت توسطى را كه در فصل بعد ذكر مىشود ذكر كنيم . اين تعريف با حركت توسطى بيشتر جور درمىآيد چنان كه مرحوم آخوند هم به اين مطلب اشاره مىكند .\r\n\r\nچند نكته دربارهء تعريف حركت\r\nاينها مجموع تعريفاتى است كه براى حركت شده است . ما چند نكته در اينجا عرض مىكنيم و شايد در جلسهء بعد بيشتر اين مطالب را توضيح دهيم .\r\nديديم حركت امرى است بيّن الوجود ولى در عين حال متشابه الماهيه و متشابه المعنى . امرى كه وجودش اينقدر واضح است تعريف كردن و شكافتن معنا و ماهيتش اينقدر مشكل است .\r\nاولين نكته اين است كه آيا اساساً حركت امرى جدا از همهء مقولات است ؟ اين خودش مسأله‌اى است . گفتيم فلاسفه ، اشياء عالم را در يك تقسيم بندى داخل در ده مقوله مىكنند . جز ذات واجب الوجود كه فوق مقولات است و جز امور اعتبارى و قراردادى كه چون وجود ندارند داراى ماهيت نبوده و دونِ مقولات هستند ، موجوداتِ داراى ماهيت از ده مقوله خارج نيستند : جوهر و نُه مقولهء معروف عرض .\r\nآيا حركت اصلًا داخل در مقوله‌اى هست يا داخل در مقوله‌اى نيست و اگر هست داخل در كدام مقوله است ؟ .\r\nاز جمله حرفهاى خوب مرحوم آخوند يكى اين است كه مىگويد حركت\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nداخل در هيچ مقوله‌اى نيست ، بلكه نحوه‌اى از انحاء وجود است . حركت از سنخ وجودات است نه از سنخ ماهيات ، چون به عقيدهء مرحوم آخوند كه قائل به اصالة الوجود است نه تنها ذات واجب الوجود داخل در مقولات نيست بلكه وجودات به‌طور كلى از مقولات خارج هستند و بعداً خواهيم رسيد كه حركت نحوهء وجود است . شيخ اشراق حركت را يك مقولهء مستقل دانسته است و از كلمات امثال بوعلى درست مطلب روشن نيست . بعيد نيست كه بوعلى حركت را از همان مقولهء « ان يفعل » و يا « أن ينفعل » يعنى تحريك را از مقولهء فعل و تحرك را از مقولهء انفعال مىدانسته است .\r\nبنابراين وقتى حركت را تعريف مىكنيم ، بر مبناى مرحوم آخوند يك امر ذات الماهيه را تعريف نمىكنيم كه جنسى و فصلى داشته باشد . پس تعريفش « رسم » خواهد بود نه « حدّ » ، زيرا شيئى حد دارد كه جنس و فصل داشته باشد و شيئى جنس و فصل دارد كه خودش از ماهيات باشد . چيزى كه از ماهيات نيست ، جنس و فصل ندارد .\r\nبنابراين اگر تعاريف حركت ، گوناگون هم باشد مانعى ندارد ، چون يك شىء بيش از يك « تعريف حدى » نمىتواند داشته باشد ، اما مىتواند چندين تعريف غير حدى داشته باشد . اگر بخواهيم انسان را تعريف حدى كنيم يك تعريف حدى بيشتر ندارد ، ولى اگر آن را به لوازم و آثارش تعريف كنيم به چندين طريق مىتوان آن را تعريف كرد كه همه هم درست باشد ؛ منتها بايد ببينيم در ميان تعريفات رسمى كدام يك جوانب را بهتر بيان كرده است « 1 » .\r\nنكتهء ديگرى كه در باب تعريفات حركت بايد ذكر كنيم اين است كه در فصل بعد ما بحث مىكنيم كه آيا حركت به معنى توسط وجود دارد يا حركت به معنى قطع وجود دارد يا هر دو وجود دارد ، همچنان كه از كلمات مرحوم آخوند استفاده مىشود . اگر گفتيم حركت به معنى قطع وجود دارد نه حركت به معنى توسط ، حركت را بايد به يك نحو تعريف كنيم و اگر بگوييم حركت به معنى توسط وجود دارد نه حركت به معنى قطع ، بايد حركت را به نحو ديگرى تعريف كنيم . لهذا بهتر اين بود كه .\r\n\r\n\r\n\r\n\r\n","description":"","footnote":"\r\n( 1 ) . سؤال : اگر حركت را از سنخ وجود بدانيم پس دو مقولهء « ان يفعل » و « ان ينفعل » را نيز بايد از مقولات خارج كنيم .\r\nاستاد : نه ، ميان آن دو مقوله با حركت فرق گذاشته‌اند كه بعد به آن مىرسيم .\r\n","page_name":" 59 ","page_number":59},
  {"content":"\r\n\r\nمرحوم آخوند قبل از اينكه حركت را تعريف كند ، اول بيان مىكرد كه حركت به معنى توسط و حركت به معنى قطع به چه معناست و كدام يك وجود دارد و بعد به تعريفات مىپرداخت .\r\nمسأله‌اى كه براى ما باقى مىماند ، مقايسهء اين تعريفات است . حتماً اين تعريفات بايد مقايسه بشود تا ببينيم جامعترين تعريفات كدام است . آنچه در اينجا بيان شده همهء تعريفات نيست و تعريفات ديگرى هم مىتوان ارائه كرد . معمولًا تعريف ارسطويى را از همهء تعريفها جامعتر مىدانند . آيا تعريف ارسطو از تعريف بوعلى جامعتر است و يا تعريف حركت به حدوث تدريجى - كه ظاهراً منتخب خود مرحوم آخوند است - جامعترين تعاريف است ؟ خود مرحوم آخوند در بعضى جاهاى ديگر حركت را به « صيرورت » به معناى گرديدن تعريف مىكند كه مصدر « صار » از « افعال ناقصه » است . گاهى به جاى گرديدن ، از « شدن » استفاده مىشود ؛ مىگويند چيزى چيز ديگرى « مىشود » كه الآن در فارسى معمول است .\r\nما همهء اينها را بايد مقايسه كنيم و ببينيم كدام يك بهتر است . براى مقايسهء اين تعاريف بهتر اين است كه صبر كنيم كه ابتدا بحث حركت توسطى و حركت قطعى مطرح شود و بعد كه از آن بحث فارغ شديم به مقايسهء اين تعريفات بپردازيم « 1 » .\r\n\r\n\r\n\r\n\r\n","description":"","footnote":"\r\n( 1 ) . [ متأسفانه استاد ظاهراً فراموش كرده‌اند كه پس از اتمام بحث حركت توسطى و حركت قطعى در جلسهء ششم ، به مقايسهء تعريفات حركت بپردازند . 
  ]\r\n","page_name":" 60 ","page_number":60},
  {"content":"\r\n\r\n\r\nتحقيق دربارهء چگونگى وجود حركت\r\n\r\nجلسهء چهارم\r\nبسم اللَّه الرحمن الرحيم .\r\nفى تحقيق القول فى نحو وجود الحركة .\r\n« قال الشيخ فى الشفاء : الحركة اسم لمعنيين . . . » « 1 » . .\r\nاين فصل را تحت عنوان « فى تحقيق القول فى نحو وجود الحركة » عنوان كرده‌اند .\r\nمىخواهند تحقيق كنند و ببينند كه چيزى به نام حركت كه در خارج وجود دارد وجودش چگونه وجودى است ؟ آيا اين وجود يك وجود بسيط « نقطه مانند » است ، يعنى قابل تجزى به اجزاء نيست يا اينكه وجودش يك وجود « خط مانند » است ، يعنى قابل تجزى به اجزاء است ؟ قهراً اگر وجود حركت نقطه مانند باشد ، لازمه‌اش اين است كه امرى دفعى الوجود و آنى الوجود و در عين حال مستمر البقاء باشد ؛ يك امر بسيط غير متجزى كه در « آن » حادث مىشود و بعد در زمان باقى مىماند . ولى اگر وجود حركت را خط مانند بدانيم حركت در اين صورت امرى نيست كه در آنْ حادث شود ؛ حدوثش حدوث آنى نيست بلكه حدوث زمانى است و اين حدوث .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 11 ، ص 31 .\r\n","page_name":" 61 ","page_number":61},
  {"content":"\r\n\r\nمستمر است و يك فناى مستمر هم دارد .\r\nپس مىخواهيم ببينيم كه آيا نحوهء وجود حركت از قبيل نحوهء وجود نقطهء هندسى است يا از قبيل نحوهء وجود خط هندسى است كه اينها دو نوع وجود و دو نحوهء از وجودند . به همين جهت است كه عرض كرديم كه حق اين بود كه مرحوم آخوند تعاريف حركت را بعد از اين فصل قرار مىدادند . ما يك شىء را كه تعريف مىكنيم اول بايد نحوهء وجود آن را تشخيص دهيم كه چه نحوه‌اى از وجود دارد و بعد وارد تعريف آن بشويم .\r\nدر اينجا هم مرحوم آخوند از كلمات شيخ استفاده مىكند . ابتدا مطلبى را از شيخ به تفصيل نقل مىكند و بعد مىفرمايد : « و فيه مواضع من الانظار نقضاً و إحكاماً » يعنى مطلب شيخ محل نظرهايى است كه بعضى از اين نظرها ، نظرهاى منفى و نقضى و ردّى است و بعضى ، نظرهاى توجيهى و تأييدى است ؛ برخى رد نظريهء شيخ است و برخى توجيهى است براى حرف شيخ .\r\n\r\nمحل نزاع در مورد حركت توسطيه و قطعيه\r\nشيخ در شفا اين‌طور فرموده است كه « الحركة اسم لمعنيين » حركت ، اسم براى دو معنى است . نگفته است « الحركة على قسمين » . تعبير اخير اگر باشد يعنى حركت مشترك معنوى ميان دو قسم است . مثل اينكه بگوييم « الحركة إما مستقيمة أو مستديرة » ؛ حركت يك معنى است كه به مستقيم و غير مستقيم تقسيم مىشود . ولى شيخ مىگويد : « الحركة اسم لمعنيين » يعنى اينها دو معنايى هستند كه قدر مشترك ندارند ، مثل همان نقطه و خط .\r\nآيا از اين دو معنا كدام يك در خارج وجود دارد و كدام يك ساختهء ذهن است ؟ باز از همان تشبيه خودم استفاده مىكنم . ( تعبير « خطى » و « نقطه‌اى » در كلمات شيخ و آخوند نيست ولى براى فهم مطلب مفيد است . ) درست مثل اين است كه دربارهء نحوهء وجود يك شىء اختلاف داشته باشيم . يكى معتقد باشد كه نحوهء وجود خارجى اين شىء وجود نقطه‌اى است و نحوهء وجود خطى در ذهن است ، يعنى ذهن اين وجود نقطه‌اى را خط تصور مىكند ، نظير حركت جوّاله يا قطره‌اى كه از آسمان فرود مىآيد . ديگرى ممكن است بگويد كه اين شىء در خارج به صورت خط وجود دارد ولى ذهن آن را به صورت نقطه مىبيند . مثلًا ممكن است يكى از اضلاع\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nيك مكعب چنان در ديد ما قرار گيرد كه آن را به صورت نقطه ببينيم . در اين صورت ما يك خط را به صورت رأس زاويه مىبينيم . البته نقطه در مثال اخير ، نقطهء واقعى نيست چون نقطهء واقعى بىبعد است .\r\nدر باب حركت ، هم به آن معنا حركت مىگويند و هم به اين معنا ، ولى بحث اين است كه آيا آن كه در خارج وجود دارد آن معناى نقطه‌اى است و معناى خطى ساختهء ذهن ماست يا آن كه در خارج وجود دارد آن معناى خطى است و معناى نقطه‌اى ساختهء ذهن ماست .\r\nدر كلام شيخ در اينكه يكى از ايندو را ذهن ما مىسازد تقريباً بحثى نيست . جسم كه حركت مىكند و مثلًا يك كبوتر از روى اين ديوار به روى آن ديوار مىرود يك وقت مىگوييم اين حركت يك امر متصل ممتد و يك حقيقت كشش‌دار است كه يك نهايتش اين ديوار است و نهايت ديگرش آن ديوار ديگر . اين حركت كه كبوتر از اين ديوار تا آن ديوار رفت و يك ثانيه طول كشيد ، يك امتداد به امتداد مسافت دارد و يك امتداد ديگر به امتداد زمان . اين يك ثانيه خودش يك كششى است : از اولِ يك ثانيه تا آخر يك ثانيه . شيخ مىگويد حركت به معناى يك امر متصل ممتد ، امرى است معقول ، يعنى امرى است ذهنى نه خارجى . از آنجا كه كلام شيخ در اينجا دو جزء دارد يكى اينكه حركت به معناى امر متصل در خارج وجود ندارد و ديگر اينكه در ذهن وجود دارد ، براى هر دو ، دليل آورده است .\r\n\r\nاستدلال شيخ بر نفى حركت قطعيه در خارج\r\nاما اينكه حركت قطعيه در خارج وجود ندارد به اين دليل است كه وقتى شىء مثلًا به حركت مكانى حركت مىكند و مكانى را ترك مىكند ، مادامى كه شىء در حركت است و اشتغال به حركت دارد ، هنوز حركت تماماً وجود پيدا نكرده است ، چون هنوز قسمتى از آن باقى مانده است و وقتى آن آخرين جزء حركت ، وجود پيدا مىكند در آن وقت هيچ چيزى وجود ندارد . پس حركت نمىتواند به صورت يك امر متصل و ممتد در خارج وجود داشته باشد . شىء وقتى كه مشغول حركت است قسمتى از حركت را انجام داده و قسمتى را هنوز انجام نداده است . آن قسمتى را كه انجام داده الآن معدوم است و قسمتى را هم كه انجام نداده معدوم است . پس اين امر متصل ممتد كجاست ؟ پس نمىتوانيم بگوييم حركت به اين معنا در خارج وجود\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nدارد .\r\nشيخ مىگويد اگر حركت امرى بود كه تدريجاً حادث مىشد و بعد باقى مىماند مىتوانستيم آن را امر متصلى در خارج بدانيم . اگر ما با مداد يك خط به وجود بياوريم اين خط تدريجاً حادث مىشود و هرچه حادث مىشود باقى مىماند . وقتى كه اين مداد به آخر صفحه مىرسد يك امر متصلى در خارج وجود دارد . اما اگر فرض كنيم كه مداد به گونه‌اى باشد كه از يك طرف كه خط ايجاد مىكند از طرف ديگر اين خط پاك شود ، وقتى كه مداد به آخر صفحه مىرسد چه چيزى وجود دارد ؟ آيا امر متصلى وجود دارد ؟ امر متصلى وجود ندارد . پس به اين دليل حركت قطعى در خارج وجود ندارد . ( البته اين سخن محل بحث است كه بعد عرض مىكنم . ) .\r\nاما در مورد اينكه چرا آن امر متصل در ذهن وجود دارد شيخ همان حرفى را مىزند كه امروزىها دربارهء چشم مطرح مىكنند و قبلًا به آن اشاره كرديم . البته شيخ معتقد است كه اين عمل در خيال صورت مىگيرد ولى آنها مىگويند كه اين در خود چشم صورت مىگيرد . شيخ مىگويد شىء وقتى حركت مىكند و در مقابل دوربين ذهن قرار مىگيرد ، در ذهن هم مطابق همان حركتى كه در خارج انجام مىگيرد امرى شكل مىگيرد ، چون ذهن آينه‌اى است در مقابل خارج . همان‌طور كه حركت در خارج تدريجاً حادث مىشود در ذهن هم تدريجاً حادث مىشود ولى در خارج هر قسمتى كه موجود مىشود معدوم مىشود ولى در خيال ، ديگر معدوم نمىشود و هر قسمتى كه موجود مىشود در خيال باقى مىماند . نتيجه اين است كه حالت ذهنى حركت ، نظير حالت خارجى آن خطى است كه روى صفحه مىكشيم كه تدريجاً حادث مىشود ولى آنچه حادث مىشود باقى مىماند . اين است كه حركت در ذهن و در عقل به صورت يك امر متصل است .\r\nالبته شيخ در اينجا كلمهء « معقول » را به كار مىبرد ولى مقصودش عقل نيست چون در عقل ، اتصال و امتداد معنا ندارد ، بلكه مقصود او در اينجا « ذهن » است كه گاهى تعبير به خيال مىكند . پس حركت در ذهن امرى است متصل و ممتد ، ولى در خارج چنين چيزى وجود ندارد . پس يك معناى حركت اين است : « الامر المتصل الممتد الذى هو معقول فى الذهن و ليس بموجود فى الخارج » كه آن را در اصطلاح « الحركة بمعنى القطع » مىنامند و گاهى به « الحركة القطعية » تعبير مىكنند كه تعبير دقيقى نيست ، چون « الحركة القطعيه » و « الحركة التوسطيه » بوى تقسيم حركت به دو قسم\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nرا مىدهد و حال آنكه گفتيم حركت به دو قسم تقسيم نمىشود ، بلكه دو معناى جداگانه دارد . پس بهتر اين است كه بگوييم « الحركة بمعنى القطع » و « الحركة بمعنى التوسط » .\r\nوجه تسميهء حركت به معناى قطع چيست ؟ ظاهراً يكى از معانى قطع ، مرور و عبور تدريجى است . « قطَع النهر » يعنى از نهر تدريجاً عبور كرد . شايد در اصل ، بريدن‌هاى تدريجى را « قطع » مىگفته‌اند ولى حالا معمول شده باشد كه بريدن آنى و بريدن تدريجى هر دو را قطع گويند . به هر حال اگر حركت را به اين معنا تصور كنيم به حركت ماهيت خطى داده‌ايم ؛ يعنى نحوهء وجودش نحوهء وجود خط است كه امرى است متصل و ممتد .\r\n\r\nمراد از حركت توسطيه چيست ؟\r\nگفتيم حركت معنى ديگرى هم دارد كه آن را به « التوسط بين المبدأ و المنتهى » تعريف مىكنند و مفهوم نقطه‌اى دارد . كبوترى كه از روى اين ديوار حركت مىكند تا به آن ديوار مىرسد شروع حركتش يعنى پيدايش يك امر بسيط كه هيچ اتصال و امتداد و قبل و بعد ندارد ولى آن كه آناً وجود پيدا كرده است استمرار دارد . همان امر بسيط در ظرف اين يك ثانيه‌اى كه حركت كبوتر طول مىكشد استمرار دارد . همان كه در آنِ اول وجود پيدا كرده در آنِ دوم هم هست در آنِ وسط هم هست و در آنِ آخر هم هست . همان است كه در تمام اين آنات وجود دارد نه يك امر كشش‌دار كه جزء اولش در اول وجود دارد و جزء وسطش در وسط و جزء آخرش در آخر ؛ يك امر بسيط نقطه وار كه هيچ امتدادى ندارد ، آناً حادث مىشود و باقى مىماند . اينكه كبوتر از اين ديوار به سوى آن ديوار حركت كرد معنايش اين است كه يك امر حادث شده است و اين امر در ظرف همين يك ثانيه باقى است . اين را اين‌طور بيان مىكنند : « كون الجسم متوسطاً بين المبدأ و المنتهى بحيث كل حدّ فُرض فى الوسط لا يكون الجسم فيه قبل آن الوصول و لا بعده » بودن جسم ميان مبدأ و منتها به طورى كه جسم ، قبل از آنِ وصول و بعد از آنِ وصول در آن حد نيست . هر حدى از اين مسافت را كه در نظر بگيريد يك آنِ وصول به آن حد دارد . در يك آن ، به آن حد و اصل مىشود و در آنِ قبل در آن حد نيست و در آنِ بعد هم در آن حد نيست . اين جسم فقط در يك آنْ در اين حد قرار دارد . مراد از حد در مثال ما هر نقطه‌اى است كه در مسافتِ اين\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nديوار تا آن ديوار [ واقع است . 
  ] اين تعبيرى كه من كردم كه « لايكون الجسم فيه قبل آن الوصول و لا بعد آن الوصول » از منظومه است . تعبيرى كه اسفار نقل كرده است مقدارى ابهام دارد . نمىدانم كه اين غلط نسخه است يا اينكه در كلمات شيخ هم همين‌طور بوده است ، ولى مقصود به هر حال همين است .\r\nمطلب ديگر اين است كه در عبارت شيخ كه مىگويد : « كون الجسم بين المبدأ و المنتهى بحيث كل حد فرض فى الوسط لايكون قبله و لا بعده فيه » ظاهر اين است كه جسم در يك حد از مسافت قرار مىگيرد و حال آنكه جسم در حد مسافت قرار نمىگيرد ؛ جسم هميشه در مقدارى از مسافت قرار مىگيرد . اين كبوتر كه حركت مىكند در مقدارى از مكان قرار مىگيرد نه در حدى از مكان . بله ، هر حدى از اين جسم را كه در نظر بگيريد در حدى از مسافت قرار مىگيرد . اين جسم قبل از آنِ وصول و بعد از آنِ وصول در آن حد نيست و در آنِ وصول هم جسم در حد نيست بلكه حد جسم در حد مسافت است . مگر اينكه بگوييم مقصود از حد ، حد مصطلح نيست بلكه مقصود هر مقدارى از مسافت است كه بين الحدين قرار مىگيرد « 1 » . اگر حد را به اين معنا ، يعنى مقدارى از مسافت كه بين الحدين است ، بگيريم جسم هميشه در حدى از مسافت است ولى فقط يك آنْ در آن حد از مسافت است . در آنِ بعد ، آن حد تبديل به حد ديگرى شده و در آنِ قبل هم آن حد ، حد ديگرى بوده است . هميشه ظرف جسم لغزان است . ظرف جسم ، يعنى آن مقدارى از مسافت كه اين جسم در آن قرار گرفته است ، فقط براى يك آن ، ظرف اين جسم است .\r\nاز اين دو معناى حركت ، يعنى حركت به معنى قطع و حركت به معنى توسط ، شيخ حركت به معنى قطع را امرى معقول و ذهنى ولى حركت به معنى توسط را امرى عينى و خارجى مىداند . پس در واقع شيخ قائل به وجود نقطه اىِ حركت و منكر وجود خطىِ حركت است . اگر نقطه‌اى را حركت بدهند ، در اثر حركت ، ما نقطه را به صورت خط مىبينيم . به نظر شيخ آنچه وجود دارد يك امر بسيطِ سيال و نقطه وار است نه يك امر ممتد متصل ؛ امر ممتد متصل ساختهء ذهن ماست .\r\n\r\n\r\n\r\n\r\n","description":"","footnote":"\r\n( 1 ) . آقاى طباطبايى يك وقت مىفرمودند كه در خيلى از جاها مقصود فلاسفه از « حد » چنين چيزى است . حتى در مواردى مىگفتند كه براى ما قابل قبول نيست كه در بحث « آن » آن را مطرح مىكنيم .\r\n","page_name":" 66 ","page_number":66},
  {"content":"\r\n\r\n\r\nرابطهء حركت توسطيه و قطعيه با زمان\r\nدر اينجا اين سؤال پيش مىآيد كه آيا حركتِ به اين معنا در « زمان » وجود دارد ؟\r\nحركت به معنى توسط نمىتواند در زمان وجود داشته باشد ، چون زمان ممتد است و حركتْ نقطه . آيا مىتوان نقطه‌اى را كه در رأس يك زاويه قرار دارد بر يك خط منطبق كرد ؟ چنين چيزى محال است .\r\nبراى فهم بهتر مطلب ببينيم حركت قطعى كه در زمان صورت مىگيرد چگونه است . اگر حركت قطعى در خارج وجود داشته باشد وجودش در زمان ، معقول و متصور است چون فرض اين است كه وجودش وجود ممتد است و زمان هم كه يك كشش و امتداد است ، بنابراين يك امر ممتد بر يك امر ممتد ديگر منطبق مىشود .\r\nوقتى مىگوييم يك ثانيه يعنى يك كشش خاص . اگر حركت هم امتداد و كشش باشد ، معنايش اين است كه يك كشش كه نامش حركت است بر يك كشش ديگر كه نامش زمان است و در مثال ما يك ثانيه امتداد دارد منطبق است . اين ، مقدار است و آن هم مقدار و ايندو بر هم منطبق مىشوند . اين معناى وقوع حركت قطعى در زمان است . اما اگر حركت را توسطى و به صورت نقطه‌اى بدانيم ، زمان كه در مثال ما يك ثانيه است داراى كشش است ولى حركت به معناى توسط كشش ندارد .\r\nپس وقوع حركت در زمان طبق قول شيخ به چه معناست ؟ شيخ مىگويد به يكى از اين دو معناست : يك معناى وقوع حركت توسطى در زمان اين است كه مىشود براى زمان ، آنات فرض كرد و حركت در آنات زمان قرار مىگيرد . هر آنى از آنات اين زمان را كه در نظر بگيريم حركت در يكى از آنها وجود دارد . همان‌طور كه حركت در حدود مسافت وجود دارد ، در حدود زمان وجود دارد . پس يك معناى اينكه حركت در زمان است اين است كه براى زمان ، « آن » مىشود فرض كرد و اين حركت در آنْ كه امرى اعتبارى و قراردادى است وجود دارد . اگر چنين بگوييم خود شيخ هم متوجه هست كه وقوع حركت در زمان يك امر قراردادى مىشود نه يك امر واقعى .\r\nمعناى ديگر وقوع حركت توسطى در زمان اين است كه حركت توسطى از حركت قطعى كه در ذهن وجود دارد خالى نيست و آن حركت قطعى منطبق بر زمان است .\r\nپس در واقع « وصف شىء به حال متعلَّق » مىشود . حركت قطعى بر زمان منطبق است و زمانى بودن حركت توسطى به معناى زمانى بودن امرى است كه ملازم\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبا آن است . اين امر خارجى ، ملازم با يك امر ذهنى است كه آن امر ذهنى منطبق با زمان است . اين ، دو توجيهى است كه شيخ در مورد زمانى بودن حركت توسطى ارائه مىدهد كه مرحوم آخوند همين جا به شيخ ايراد مىكند كه بعد خواهد آمد .\r\nپس به‌طور خلاصه شيخ معتقد است كه حركت قطعى در اعيان وجود ندارد و آنچه وجود دارد حركت توسطى است . بعد كه مىخواهد معناى زمانى بودن حركت توسطى را بيان كند دو نوع توجيه مىكند . يكى اين كه مىگويد اين وصفِ زمانى بودن حركت توسطى از قبيل وصف شىء به حال متعلق است ، كه جز مجاز معناى ديگرى ندارد . توجيه ديگر براى اينكه حركت توسطى در زمان واقع است اين بود كه حركت توسطى در حد زمان واقع است . اين مثل آن است كه بگوييم كه رأس يك زاويه - كه فرض كنيم نقطهء واقعى است - در مكان قرار گرفته است . مكان آن چيست ؟ رأس زاويه در نقطه قرار گرفته است كه اين نقطه تعلق دارد به مسافت و مكان . پس در واقع خود اين رأس زاويه در مكان قرار نگرفته است ؛ در حد مكان قرار گرفته نه در خود مكان .\r\nمرحوم آخوند بعد از نقل سخن شيخ هفت بحث را در ضمن « و فيه مواضع من النظر نقضاً و إحكاماً » مطرح مىكند كه چنان كه گفتيم بعضى به صورت ايراد بر حرف شيخ است و برخى به صورت توجيه ( و نه تأييد ) .\r\n\r\nپاسخ مرحوم آخوند به اشكال شيخ در مورد حركت قطعيه\r\nبحث اول به شكل ايراد است : شما خودتان در باب مقولهء اضافه گفته‌ايد هر چيزى نحوهء خاصى از وجود دارد . وقتى مىگوييم فلان شىء وجود دارد يعنى به نحوهء خاص خودش وجود دارد نه به نحوهء وجود ديگر . اگر از ما بپرسند آيا عرض وجود دارد يا خير ( اين مثال را من مىگويم ) مىگوييم وجود قائم به نفس ندارد ، وجود لا فى الموضوع ندارد . ما از عرض انتظار نداريم كه وجود لا فى الموضوع داشته باشد و الّا هر موجودى را مىشود گفت وجود ندارد ولى وجود به نحو وجود يك شىء ديگر . مىتوان گفت ممكن وجود ندارد يعنى وجودِ وجوبى ندارد و واجب الوجود هم وجود ندارد يعنى وجود امكانى ندارد . شما مىگوييد حركت در خارج به صورت امر متصل وجود ندارد . مىگوييم دو نحوه وجود براى امر متصل كه در خارج وجود دارد مىشود تصوير كرد : يك نحوهء وجودِ امر متصل ، مثل وجود خطى\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nاست كه با مداد رسم مىكنيم ؛ يعنى به صورت امر تدريجىّ الحدوث و دفعىّ البقا كه اجزايش با يكديگر اجتماع در وجود داشته باشند به طورى كه بتوان گفت اين جزء و آن جزء با هم در يك آنْ وجود دارد . حركت چنين نحوهء وجودى ندارد .\r\nاما نحوهء دومى كه براى امر متصلى كه در خارج وجود دارد مىتوان تصوير كرد اين است كه بگوييم به امتداد زمان وجود دارد ؛ به امتداد زمان ممتد است كه معناى آن اين است كه منطبق با زمان است . همان‌طور كه زمان پس و پيش دارد و يك كشش است حركت هم كشش ممتد به امتداد زمان است ؛ يعنى هر مرتبه‌اش در مرتبه‌اى از زمان وجود دارد نه اينكه جميع مراتبش در جميع زمانها وجود دارد و مثلًا جميع مراتبش در آنِ آخر وجود داشته باشد . وقتى مىگويند حركت قطعيه يك امر متصل ممتد است نبايد چنين تصور كرد كه يك امر متصل ممتد و كشش‌دار با تمام كشش و ابعادش همه با يكديگر اجتماع در زمان دارند .\r\nحركت بُعدى دارد به بعد زمان . ما اگر دو امتداد مكانى را بر يكديگر منطبق كنيم و مثلًا بگوييم پشت جلد اين كتاب با روى اين ضبط صوت بر يكديگر منطبق هستند معنى اين انطباق چيست ؟ آيا معنايش اين است كه تمام روى ضبط صوت بر تك تك اجزاى جلد اين كتاب منطبق مىشود ؟ چنين نيست ، بلكه معنايش اين است كه اجزاى اين بر اجزاى آن منطبق مىشود يعنى اولِ اين بر اول آن ، وسط اين بر وسط آن و آخر اين بر آخر آن انطباق مىيابند . حركت و زمان كه بر يكديگر منطبق مىشوند به اين صورت منطبق مىشوند ، نه اينكه تمام اجزاى حركت در تمام اجزاى زمان وجود دارد . هر جزئى از حركت در جزئى از زمان وجود دارد . شما در مورد اين شىء كه در حال حركت است مىگوييد آن كه وجود پيدا كرده كه معدوم است و آن هم كه وجود پيدا نكرده كه وجود پيدا نكرده است . مىگوييم آن كه وجود پيدا كرده است الآن معدوم است ولى در ظرف خودش موجود است . ظرفش كه « حالا » نيست ظرفش زمان ماضى است . ماضى در حال موجود نيست ولى ماضى در ماضى موجود است . اگر از ما بپرسند ديروز موجود است يا معدوم ، مىگوييم ديروز در امروز معدوم است ولى آيا ديروز در ديروز هم معدوم است ؟ نه ، ديروز در ديروز موجود است . حركتِ ديروز ما در امروز معدوم است ولى حركت ديروز در\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nديروز وجود دارد « 1 » .\r\n\r\nمثالى از ميرداماد\r\nميرداماد مثال خيلى خوبى زده است كه حاجى در حواشى خود بر اسفار در بخش الهيات آن را نقل كرده است . مىگويد فرض كنيد مورچه‌اى روى فرشى كه رنگهاى مختلف داشته باشد حركت مىكند . اين مورچه به اعتبار محدوديت وجودش ، الآن كه روى رنگ سفيد حركت مىكند دنيايش دنياى سفيد است . همين قدر كه روى رنگ قرمز قرار گيرد براى او ديگر سفيد معدوم است و تا زمانى كه روى قرمز حركت مىكند دنياى او قرمز است . وقتى روى قسمت مشكى حركت مىكند ديگر براى او نه سفيدى وجود دارد و نه قرمزى . اما موجودى كه از بالا نگاه مىكند نسبتش به سفيد و قرمز و سياه ، واحد است يعنى همه به يك معنا و يك نحو براى او موجود هستند .\r\nهمان‌طور كه ميرداماد گفته است ، براى موجودى كه در عالم دهر است امور زمانى مجتمع الوجود هستند ولى خودشان براى خودشان متفرق الوجود هستند : « المتفرقات فى وعاء الزمان مجتمعات فى وعاء الدهر » . براى خداوند ماضى و « آن » و مستقبل ، ديگر وجود ندارد . آنچه كه در حال وجود دارد براى خداوند به علم حضورى وجود دارد و آنچه كه در گذشته و آينده هم وجود دارد خداوند به آن علم حضورى دارد . ماضى و آنْ و مستقبل براى ما معنا دارد . غيب و شهادت هم همين‌طور است . غيب و شهادت براى يك موجودِ محدود معنا دارد ولى براى يك موجود نامحدود معنا ندارد « 2 » .\r\n\r\n\r\n\r\n\r\n","description":"","footnote":"\r\n( 1 ) . سؤال : مقصود شيخ وجود در عالم اعيان است . آيا ديروز الآن هست ؟ .\r\nاستاد : چرا بايد الآن باشد ؟ مگر وجود در اعيان يعنى وجود در الآن ؟ آيا الآن در ديروز وجود دارد ؟\r\nنه ، پس آيا مىتوان گفت « الآن » هم معدوم است ؟\r\n( 2 ) . در كتاب اثبات وجود خدا مثال خوبى آمده است راجع به اينكه چگونه تصوير مىشود كه انسانى از غيب و نهان خبر بدهد . مىگويد فرض كنيد كه موجودى در سطح يك دريا زندگى مىكند و فقط ابعاد سطح دريا را مىبيند . چنين موجودى تمام حوادثى را كه در سطح دريا رخ مىدهد مىبيند و براساس آن پيش بينى مىكند كه آن كشتى از اين طرف و آن قايق از آن طرف مىآيد و باد از طرف ديگر . اما اگر موجودى از آنچه در عمق دريا مىگذرد آگاه باشد مىتواند پيش بينى كند كه در فلان ساعت و فلان دقيقه حادثهء معين ديگرى رخ مىدهد . براى آن فردى كه آنچه برايش وجود دارد فقط سطح درياست اين موجود از حادثه‌اى خبر مىدهد كه غيب و نهان است . آن مرتبه‌اى كه اين پديده در آن مرتبه ، وجود پيدا كرده است عوامل موجود از آن حكايت نمىكند . اما براى آن موجودى كه آن عمق و بعد را مىبيند غيب نيست ، او وجود وسيعترى است كه آنچه براى ديگران غيب است براى او شهادت است .\r\nمثال ميرداماد هم شبيه اين است .\r\n","page_name":" 70 ","page_number":70},
  {"content":"\r\n\r\n- به هر حال سخن مرحوم آخوند اين است : شماى شيخ از حركت انتظار داريد كه به صورت يك امر متصل در جميع اجزاى زمان وجود داشته باشد يعنى به تمام اجزايش در تمام زمان حركت وجود داشته باشد . شك ندارد كه حركت به اين نحو وجود ندارد و ما از حركت چنين انتظارى هم نداريم . مثل همان حرفهايى كه خودتان مىگوييد كه كسى از اينكه مضاف « 1 » وجود دارد نبايد آن نحوهء وجود را انتظار داشته باشد كه از كيفيات انتظار دارد و از وجود عرض هم نبايد آن معنى را انتظار داشت كه از وجود جوهر انتظار مىرود . حركت ، به معنى امر ممتد و متصلِ منبسط به انبساط زمان است و هر جزئش در جزئى از زمان واقع مىشود . به آن معنا كه زمان معدوم است حركت هم معدوم است ، ولى زمان در ظرف خودش كه معدوم نيست در ظرف زمانِ بعد معدوم است . هر جزء حركت هم در ظرفِ آن جزء بعدش معدوم است و اين ضررى نمىزند . پس آن بيانى كه شيخ كرد براى اينكه حركت قطعى در اعيان وجود ندارد مردود است .\r\n\r\nايراد ديگر مرحوم آخوند بر شيخ\r\nبعد مرحوم آخوند مىگويد عجيب است كه اين حرف را كسى مىزند كه زمان را امرى حقيقى مىداند . مىدانيد كه بحثى است راجع به زمان كه آيا زمان وجود عينى دارد يا وجود ذهنى ؟ مخصوصاً در ميان فلاسفهء غرب كسانى بوده‌اند و هنوز هم هستند كه زمان را امرى ذهنى مىدانند . يكى از نظريات كانت فيلسوف معروف آلمانى اين است كه زمان در خارج وجود ندارد و ساختهء ذهن است . ولى شيخ به اين مطلب تصريح مىكند كه زمان به صورت حقيقتى كه خود به سنين و شهور و ايام و ساعات تقسيم مىشود در خارج وجود دارد .\r\nاز شيخ مىپرسيم زمان چيست ؟ مىگويد زمان مقدار حركت است . مقدار كدام .\r\n\r\n\r\n\r\n\r\n","description":"","footnote":"\r\n( 1 ) . [ به معناى « مضاف حقيقى » . 
  ]\r\n","page_name":" 71 ","page_number":71},
  {"content":"\r\n\r\nحركت است ؟ آن حركتى كه مقدار دارد . كدام حركت است كه مقدار دارد ؟ حركت قطعيه است كه مقدار دارد ؛ حركت توسطيه كه نقطه مانند است و مقدار ندارد . چطور آن كه ذى المقدار است در خارج وجود ندارد ولى مقدارش در خارج وجود دارد ؟\r\nچطور شما كه قائل به وجود زمان در خارج هستيد چنين حرفى را مىزنيد ؟ لازمهء اينكه حركت توسطى بلامقدار است و حركت قطعى است كه مقدار دارد و حركت قطعى در خارج وجود ندارد و حركت توسطى در خارج وجود دارد اين است كه زمان در خارج وجود نداشته باشد و امرى ذهنى باشد .\r\nاين مطلب است كه سبب شده است كه مرحوم آخوند به‌طور قاطع بر شيخ ايراد نگيرد و به صورت « نقضاً و إحكاماً » بحث را مطرح كند ؛ گاهى ايراد بگيرد و گاهى توجيه كند ، چون به اينجا كه مىرسد باورش نمىآيد كه اين ظاهرى كه ما از اين عبارت مىفهميم مقصود شيخ باشد . مىگويد لابد شيخ از اين عبارت مقصود ديگرى دارد ، كه بعد خودش توجيه مىكند كه شايد مقصود شيخ چنين باشد و يا چنان .\r\n\r\nنظر حاجى و مسئلهء « آن سيال »\r\nحاجى - كه بعد با او بحث داريم - از كسانى است كه معتقد است كه همان حركت توسطيه در خارج وجود دارد . از جاهايى كه نظر مرحوم آخوند و حاجى متفاوت است همين جاست و اين جاى تأسف هم هست چون اين مطلب يكى از مسائل بسيار حساس و بسيار عالى و لطيف صدرالمتألهين است و حاجى نمىبايست در اينجا چنين اشتباهى مىكرد . حاجى معتقد است كه آنچه در خارج وجود دارد حركت توسطى است و حركت قطعى ، ذهنى است و به آن لازم هم ملتزم مىشود كه زمان در خارج به صورت يك امر ممتد وجود ندارد بلكه منشأ انتزاع اين امر ممتد در خارج وجود دارد . به عقيدهء حاجى ، شيخ هم اگر گفته است زمان در خارج وجود دارد مرادش چنين چيزى است . حاجى اين نظر را در منظومه هم آورده است و كمتر به حاجى ايراد گرفته‌اند در صورتى كه اين حرف يك ايراد بسيار اساسى دارد .\r\nحاجى در باب زمان به يك آن به نام « آنِ سيال » قائل است ، يعنى همان‌طور كه در باب حركت به حركت توسطى قائل است كه حركت توسطى حركت قطعى را در ذهن رسم مىكند در باب زمان مىگويد در خارج آنِ سيال وجود دارد و آنِ سيال\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nدر ذهن زمان را رسم مىكند . پس معناى اينكه زمان وجود دارد يعنى منشأ انتزاعش كه آنِ سيال است در خارج وجود دارد كه اين آنِ سيال خود داستانى دارد .\r\nشيخ در بعضى از كلماتش به آنِ سيال قائل است و در بعضى ديگر جداً آن را نفى كرده است . ظاهراً در طبيعيات به آنِ سيال قائل است اما در الهيات با برهان آن را نفى كرده است . عجيب است كه مرحوم آخوند هم در بعضى كلماتش آنِ سيال را تأييد كرده است و در بعضى كلمات ديگر خود به شدت آن را رد كرده است . ولى مرحوم آخوند به گونه‌اى به آنِ سيال قائل است كه با وجود زمان در خارج منافات ندارد . ما ان شاء اللَّه به بحث زمان و « آن » كه برسيم بحث خواهيم كرد كه آيا مسئلهء آنِ سيال مىتواند درست باشد يا نه . البته شايد آن معنايى را كه مرحوم آخوند مىگويد كه با وجود خارجى زمان منافات ندارد در آخر همين بحث هم مطرح كنيم « 1 » ، ولى به آن معنا كه حاجى مىگويد ابداً درست نيست ، كه در آينده در اين باره بحث خواهيم كرد .\r\nاين ، بحث اولى است كه مرحوم آخوند با شيخ مىكند كه جنبهء نقد و ايراد دارد و ديديم كه شيخ گفت حركت نمىتواند در خارج وجود داشته باشد و آخوند جواب داد كه شما در نحوهء وجود حركت اشتباه كرده‌ايد و بعد هم گفت شما چطور قائل به زمان هستيد ؟ .\r\nبحث دومى كه مرحوم آخوند با شيخ دارد جنبهء احكام دارد كه در جلسهء بعد مطرح مىكنيم . اگر اين بحث يك مقدار طول بكشد عيب ندارد براى اينكه اگر در اوايل ، مطالب روشن شود بعدها كه به مطالب مشكل مىرسيم به‌طور ساده ترى رد مىشويم . اما اگر از اين مطالب رد بشويم و توضيح كافى ندهيم بعدها به جاهايى مىرسيم كه به كلى گيج خواهيم شد .\r\n\r\n\r\n\r\n\r\n","description":"","footnote":"\r\n( 1 ) . [ اين بحث در انتهاى بحث حاضر مطرح نشده است . 
  ]\r\n","page_name":" 73 ","page_number":73},
  {"content":"\r\n\r\n\r\nجلسهء پنجم\r\nبسم اللَّه الرحمن الرحيم .\r\n« الثانى إنا نقول : لعلّ غرض الشيخ من نفى وجود الحركة . . . » « 1 » . .\r\nبحث دربارهء نحوهء وجود حركت بود كه آيا وجود حركت به نحو توسط است يا به نحو قطع . ايندو را در جلسهء قبل توضيح داديم و عبارتى از شيخ در شفا نقل كردند كه البته تلخيص عبارت شيخ و شايد با تغيير در برخى عبارات است . در آن تلخيص ، حرف شيخ اين بود كه حركت به دو معنا اطلاق مىشود : يكى به معنى قطع و ديگرى به معنى توسط . شيخ گفت حركت به معنى قطع در خارج وجود ندارد و در ذهن وجود دارد ولى حركت به معنى توسط در عالم اعيان وجود دارد . مرحوم آخوند فرمود كه در كلام شيخ مواضعى از نظر است « نقضاً و إحكاماً » ؛ يعنى بعضى از اين نظرها ردّ بر سخن شيخ است و بعضى از آنها نظرهاى توجيهى براى سخن اوست .\r\nنظر اول يك نوع نظر ردى بود كه از آن گذشتيم . اين « الثانى » نظر دوم است كه نوعى نظر توجيهى است كه البته « توجيهى » نه به معناى اينكه سخن شيخ حتماً درست است بلكه فقط وجه نظر شيخ را بيان مىكند .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 11 ، ص 33 .\r\n","page_name":" 74 ","page_number":74},
  {"content":"\r\n\r\n\r\nتوجيهى براى نظر شيخ دربارهء حركت قطعيه\r\nمطلب دوم مرحوم آخوند اين است كه شايد آنچه كه سبب شده كه شيخ حركت به معنى قطع را نفى كند اين است كه فكر كرده است كه حركت ، صفت جسم است ، و جسم است كه منعوت به حركت است و از طرفى صفت از موصوف انفكاك پذير نيست و بنابراين نحوهء وجود حركت بايد مشابه نحوهء وجود جسم باشد .\r\nبراى توضيح اين مطلب اول بايد ببينيم نحوهء وجود جسم در خارج چه نحو وجودى است . آيا نحوهء وجود جسم در خارج يعنى در ظرف زمان ، شبيه به نحو قطع است يا شبيه به نحو توسط ؟ به بيان ديگر آيا جسم كه در خارج وجود دارد وجودش به نحو يك امر دفعىّ الحدوث و مستمرّ البقاء است يا به صورت يك امر تدريجىّ الحدوث است ؟ شك ندارد كه اجسام به صورت امور دفعىّ الحدوث و مستمرّ البقاء در زمان وجود دارند به اين معنا كه وقتى جسم حادث مىشود همين كه حادث شد همان وجود حادث مدتى استمرار دارد و باقى است . مثلًا وقتى از تركيب چند عنصر جسمى به نام آب در خارج تشكيل مىشود ، همين قدر كه آب به وجود آمد وجودش استمرار دارد ، البته تا زمانى كه تبديل به شىء ديگرى مثل بخار نشده است . آب يك امر تدريجىّ الحدوث و تدريجىّ البقاء نيست كه تدريجاً حادث شود و تدريجاً هم باقى بماند ؛ يعنى حدوث و فنايش توأم با يكديگر باشد ، از يك طرف حادث شود و از طرف ديگر فانى .\r\nديديم نحوهء وجود حركت قطعى اين‌طور است كه حدوث تدريجى و بقاى تدريجى و فناى تدريجى دارد ولى حركت توسطى امرى دفعىّ الحدوث و مستمرّ البقاء است . بنابراين وقتى نحوهء وجود خودِ جسم كه منعوت و معروض حركت است اين‌طور است كه دفعىّ الحدوث و مستمرّ البقاء است و حركت هم عارض بر جسم و صفت جسم است قهراً بايد نحوهء وجود حركت هم مشابه نحوهء وجود جسم باشد ، يعنى آنىّ الحدوث و مستمرّ البقاء باشد . پس شايد به اين دليل بوده كه شيخ قائل شده است كه آن كه در خارج وجود دارد حركت توسطى است .\r\nاين توجيهى است كه مرحوم آخوند براى حرف شيخ مىكند كه چنان كه عرض كرديم از جنبهء احكام مطلب است ، يعنى از اين راه مىخواهد وجهى ذكر كند و وجه ذكر كردن اعم از اين است كه آن وجه ، نزد خود مرحوم آخوند وجيه باشد يا نباشد .\r\nبعد خود مرحوم آخوند به اين توجيه جواب مىدهد . مىگويد جسم مركب\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاست از ماده‌اى و صورتى . صورت جسم ، همين صورت جسميه است كه مىبينيم . فرض اين است كه برهان اثبات كرده است كه ماده‌اى در جسم وجود دارد كه اين صورت ، عارض بر آن است . ما بايد ببينيم كه آيا حركت كه عارض جسم مىشود عارض صورت جسم مىشود يا عارض مادهء جسم ؟ .\r\nاگر از جنبهء صورت در نظر بگيريم مطلب همان است كه [ گفتيم 
  ] : صورت ، امرى آنىّ الحدوث و مستمرّ البقاء است . اما اگر از نظر ماده در نظر بگيريم بعدها خواهيم گفت كه ماده آناً فآناً حركت را مىپذيرد ، همان‌طور كه فاعل حركت آناً فآناً متجدد مىشود . پس فاعل حركت و قابل حركت آناً فآناً متغير و متجدد مىشوند . بنابراين مانعى ندارد كه وجود خودِ حركت هم وجود تجددى و وجود تدريجى باشد . اگر صورت جسم ، معروض واقعى مىبود حرف شما درست بود ، ولى ما به صورت جسم كارى نداريم ، ما با مادهء جسم كار داريم ؛ و اين بعدها در محل خودش در همين باب قوه و فعل به‌طور مفصل بحث خواهد شد كه قابل حركت ، يعنى آنچه كه حركت را قبول مىكند و در واقع حركت صفت آن است ماده است كه آناً فآناً متجدد و متغير مىشود .\r\nپس در « الثانى » مرحوم آخوند ، هم توجيهى براى نظر شيخ ذكر كرد و هم به اين توجيه جواب داد ؛ يعنى اين وجه را در عين اينكه ذكر كرد وجه وجيهى نشمرد .\r\nولى ما بعدها خواهيم گفت كه براساس نظر خود مرحوم آخوند در باب حركت و غير باب حركت ، آن مقدارى هم كه ايشان در اينجا قبول كرده كه صورت جسميه دفعى الحدوث و مستمر البقاء است قابل قبول نيست و لابد بايد گفت كه مرحوم آخوند در اينجا بر مبناى ديگران مشى كرده است و الّا خود ايشان كه قائل به حركت جوهريه است براى صورت جسميه هم استمرار در بقا قائل نيست . حتى ايشان در جاهاى ديگر بحثى دارد كه حقش اين بود كه در باب حركت آن را بيان مىكرد كه ان شاء اللَّه در باب ادلهء حركت جوهريه آن را بيان خواهيم كرد . مرحوم آخوند در اواخر جلد سوم اسفار اين بحث را مطرح مىكند كه محال است كه يك شىء ، زمانى باشد و زمان بر آن بگذرد و متجددالذات نباشد . معنا ندارد كه يك شىء هم زمانى باشد و هم استمرار بقا در زمان داشته باشد ، يعنى در زمان به يك حال باقى بماند .\r\nپس چنان كه گفتيم ناچار بايد بگوييم كه مرحوم آخوند در مطلب دوم بر مبناى نظر ديگران سخن گفته است .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nتوجيهى ديگر براى سخن شيخ\r\nمطلب سومى كه مرحوم آخوند در اينجا ذكر مىكند باز جنبهء احكام و توجيه دارد .\r\nظاهر عبارت شيخ كه حركت قطعى در خارج وجود ندارد و فقط در ذهن وجود دارد چيزى نيست كه براى مثل شيخ بشود توجيه كرد كه شيخ واقعاً منكر وجود حركت قطعيه است . شايد شيخ كه حركت قطعى را در خارج انكار مىكند مرادش نوعى وجود خاص است نه نوع وجودى كه ما براى حركت قطعيه قائل هستيم .\r\nاوايلى كه بحث حركت توسطى و قطعى را طرح كرديم ، عرض كرديم كه اگر يك امر زمانى بخواهد وجود پيدا كند براى آن چند جور وجود مىشود فرض كرد . يكى اينكه در « آن » حادث شود و در زمان استمرار داشته باشد ، آن‌طور كه اين آقايان در باب حركت توسطى قائلند .\r\nنحوهء دوم وجود امر زمانى اين است كه شىء تدريجاً در زمان حادث شود و در زمان هم باقى بماند يعنى تدريجى الحدوث باشد ولى مستمرالبقاء . گفتيم اين نحوه از وجود در مقام مثال مانند خطى است كه انسان با رأس مداد ايجاد مىكند كه حدوث خط ، تدريجى است ولى آنچه كه حادث مىشود در زمان باقى مىماند . اين طور نيست كه از يك طرف حادث و از طرف ديگر معدوم شود . همچنين وقتى كه ما يك شىء را كه حركت مىكند تماشا مىكنيم ، در ذهن ما حركت تدريجاً رسم مىشود ولى آنچه كه رسم مىشود ، در ذهن ما به صورت يك امر ممتد باقى مىماند .\r\nنحوهء سوم وجود امر زمانى اين است كه شىء تدريجاً حادث شود و تدريجاً هم فانى شود ، يعنى حدوث و فنا و وجود و عدمش به نحوى توأم با يكديگر باشد ، كه گفتيم حركت قطعيه چنين چيزى است ، يعنى تدريجاً حادث مىشود و تدريجاً هم فانى مىشود . هر جزئى از حركت ، در جزئى از زمان وجود دارد و در جزء بعد وجود ندارد . همين‌طور كه زمان دائماً وجود پيدا مىكند و معدوم مىشود و يك لحظه بقا ندارد و حدوثش عين فناى آن است و تدريجاً حادث مىشود ، اين امر زمانى هم كه نامش حركت است تدريجاً حادث مىشود و با فناى زمان هم فانى مىشود .\r\nگفتيم حركت قطعيه حدوث تدريجى و فناى تدريجى دارد و نگفتيم حدوث تدريجى دارد ولى مستمرالبقاء است . شايد شيخ كه گفته است حركت قطعيه در خارج وجود ندارد ، مقصودش اين نحوهء از وجود بوده است ؛ يعنى خواسته حركت\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nقطعيه‌اى را كه تدريجاً حادث بشود و بعد مستمرالبقاء باشد نفى كند . دليل بر اين مطلب اين است كه شيخ در لابلاى عبارات خود ، كلمه‌اى را وارد كرده كه اين كلمه قرينه است بر اينكه شيخ در مقام نفى اين نحو از وجود حركت قطعى بوده است و آن قرينه ، كلمهء « حصولٌ قائم » است . عبارت شيخ اين است : « و إما فى الخارج فلا يكون لها فى الوجود حصول قائم كما فى الذهن » . چرا اين كلمهء « قائم » را شيخ آورده است و مقصودش چيست ؟ مرحوم آخوند مىگويد مقصود شيخ را بايد اينچنين توجيه كنيم كه « حصول قائم » يعنى وجود قار . پس حركت قطعيه در ذهن قارّ است ولى در خارج وجود قار ندارد . اگر مطلب را به اين صورت بگوييم اختلاف ما با شيخ حل مىشود ، زيرا آن نحو وجودى كه ما براى حركت قطعيه قائل هستيم شيخ آن را انكار نكرده است . درست است كه شيخ دربارهء آن نحو وجودى كه ما قبول داريم بحثى نكرده است ولى به هر حال آنچه را كه انكار كرده آن مطلبى نيست كه ما آن را قبول داريم .\r\nپس اين وجه سوم باز وجه احكامى يعنى توجيهى شد .\r\n\r\nقرينه‌اى بر مراد شيخ از نفى حركت قطعيه\r\nمطلب چهارمى كه مرحوم آخوند مىگويد باز هم جنبهء توجيهى دارد . شيخ مباحث حركت را در دو مقاله از مقالات فن اول طبيعيات شفا آورده و نسبتاً هم مفصل بحث كرده است « 1 » . در يك فصل از فصول مقالهء اول ، بحث حركت توسطى و حركت قطعى را طرح كرده كه همين بود كه خلاصه‌اش را در اينجا خوانديم . در فصل ديگر كه ظاهراً در مقالهء بعد از اين مقاله است ، در باب زمان بحث كرده و در آنجا فصلى دربارهء شكوك و شبهاتى كه در مورد زمان شده است باز كرده است .\r\nمسئلهء زمان مسئلهء مشكلى است كه حل كردنش چندان ساده نيست . قطعه‌اى از زمان به نام ديروز ، پريروز ، پارسال يا ميليونها سال گذشته را به صورت يك كشش در نظر خودمان مجسم مىكنيم ، به صورت كششى كه همين‌طور ادامه دارد و طولانى است و در مورد آينده [ نيز آن را مجسم كرده 
  ] مىگوييم ميليونها سال آينده .\r\nآيا خود اين كشش امرى است كه در خارج وجود دارد ؟ ما وجود زمان را چگونه .\r\n\r\n\r\n\r\n\r\n","description":"","footnote":"\r\n( 1 ) . در جلسهء اول عرض كرديم كه قدما عموماً مباحث حركت را در طبيعيات مىآوردند و اين مرحوم آخوند بوده كه براى اولين بار مباحث حركت را در الهيات آورده است . [ چنان كه قبلًا يادآورى شد نوارهاى جلسات اول و دوم درسهاى اسفار استاد موجود نيست . 
  ]\r\n","page_name":" 78 ","page_number":78},
  {"content":"\r\n\r\nدرك كرده‌ايم ؟ آيا انسان با چشم زمان را مىبيند ؟ آيا مىتوانيم بگوييم همان‌طور كه ما رنگها ، حجمها و شكلها را با چشم خودمان مىبينيم زمان را هم مىبينيم ؟ آيا اگر كسى نابينا باشد احساسى از زمان ندارد ؟ نابينايان هم از زمان احساس دارند .\r\nآيا انسان با گوش خود زمان را مىشنود ، با شامّه‌اش آن را بو مىكند ، با ذائقه‌اش آن را مىچشد و با لامسه‌اش آن را لمس مىكند ؟ ! ادراك زمان با هيچ يك از اينها قابل توجيه نيست ولى در عين حال انسان چيزى را به نام زمان درك مىكند .\r\nآن وقت اين بحث طرح شده است كه آيا زمان در خارج وجود دارد يا حالتى است كه ذهن ما به اشياء مىدهد و در واقع زمانى وجود ندارد و ساختهء ذهن ماست .\r\nچنان كه گفتيم در زمان نزديك به عصر ما معروفترين كسى كه وجود زمان را در خارج انكار كرده و زمان را يك امر ذهنى و يك قالب ذهنى دانسته است كانت ، فيلسوف آلمانى است .\r\nشيخ در طبيعيات شفا نقل مىكند كه عده‌اى در عصر قديم منكر وجود زمان در خارج بوده‌اند و مىگفته‌اند ما خيال مىكنيم چيزى به نام زمان در خارج از ذهن ما وجود دارد در حالى كه زمان در خارج از ذهن ما وجود ندارد و اين فقط ساختهء ذهن ماست . شيخ با آنها مخالفت كرده و گفته است زمان در خارج وجود دارد و بعد منشأ اشتباه آنها را بيان كرده است . اشتباه آنها اين بوده كه خيال كرده‌اند هرچه كه وجود دارد بايد در « آن » وجود داشته باشد . مىگويند آيا زمان وجود دارد ؟\r\nمىگوييم بله . مىگويند زمان چيست ؟ آيا همين امروز يا ديروز يا پريروز است ؟ اگر زمان وجود دارد ديروز بايد الآن وجود داشته باشد . مىگوييد فردا وجود دارد ، اگر فردا وجود دارد چگونه وجود دارد ؟ فردا الآن وجود دارد ؟ شيخ جواب داده است كه هر چيزى يك نحوهء خاصى از وجود را دارد . ما كه مىگوييم زمان وجود دارد مقصود اين نيست كه اين نوع خاص از وجود را كه وجود در آنْ است دارد آن‌طور كه مىگوييم خورشيد وجود دارد ، يعنى الآن وجود دارد . ما مطلق وجود را براى زمان اثبات مىكنيم كه مساوى است با نوع خاصى از وجود ، كه همان وجود تدريجىّ الحدوث و تدريجىّ الفناء است . امرى كه در خارج تدريجاً حدوث دارد و تدريجاً فنا دارد آن هم يك نحو وجودى است در خارج .\r\nدر يكى از جلسات گذشته عرض كرديم كه هرچيزى را كه مىگوييم وجود دارد يك نحو وجود خاصى را به آن نسبت مىدهيم و اگر وجود ديگرى را به آن\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nنسبت بدهيم ديگر وجود ندارد . آيا يك عرض مثل گرمى يا شك ، وجود لا فى الموضوع يعنى وجود جوهرى دارد ؟ آيا جوهر ، وجود فى الموضوع دارد ؟ آيا ممكن ، وجود واجب دارد ؟ نه . آيا واجب ، وجود ممكن دارد ؟ گرچه واجب به يك معنا « كل الوجودات » است ولى آيا واجب ، وجود خاص ممكن را دارد ؟ نه . آيا زيد موجود است به وجود عمرو ؟ هر چيزى را كه مىگوييم موجود است يعنى مطلق وجود را به آن نسبت مىدهيم كه در آن شىء ، منطبق است با وجود خاص . شيخ مىگويد كسانى كه قائل به عدميت زمان شده‌اند نحوهء وجودى را در نظر گرفته‌اند كه زمان آن نحوهء وجود را واقعاً هم ندارد .\r\nاين جهت را من اضافه مىكنم كه اين ايراد درست مثل ايرادهايى است كه كسانى در مورد وجود خدا مىگيرند . عده‌اى براى خدا اول يك وجود امكانى و در واقع يك وجود غير خدايى فرض مىكنند و بعد آن را نفى مىكنند . مثلًا مىگويند اگر خدا وجود دارد در كجا وجود دارد ؟ در چه زمانى وجود دارد ؟ اول ، يك وجود محدود و محاط در زمان و مكان را در نظر مىگيرند و بعد هم انكار مىكنند . خدا هيچ وقت چنين وجودى نداشته است و نمىتواند داشته باشد . ما اول بايد ببينيم كه آن نحو وجودى كه مىخواهيم در مورد خداوند اثبات كنيم چه نحو وجودى است و چه نحو وجودى نيست ، آنوقت بگوييم كه موجود هست يا موجود نيست ، نه اينكه از اول با قياس به اشياء يك نحو وجود خاصى در نظر بگيريم و بعد بگوييم كه چون خدا آن نحو خاص از وجود را ندارد پس وجود ندارد . مانند كسى كه به شما مىگويد اگر خدا وجود دارد چرا او را نمىبينيم ؟ به چنين كسى بايد گفت كه آيا اگر به چشم خودت خدا را مجزا از همهء اشياى ديگر ببينى او را قبول مىكنى ؟ مىگويد بله قبول مىكنم . شما به او بگوييد كه من همان وقت است كه ديگر خدا را انكار مىكنم . چون من خدايى را كه به چشم ديده شود قبول ندارم ، چون آن خدا ديگر خدا نيست .\r\n\r\nبرهانى بر وجود زمان\r\nشيخ ، اول شبههء آنها را رفع كرده است و بعد برهان ساده‌اى در باب اثبات وجود واقعى زمان آورده است . بحث زمان هم در آينده مىآيد و ما در اينجا به‌طور مفصل نمىتوانيم بحث كنيم و فقط به مناسبت سخن شيخ اين برهان را مطرح مىكنيم\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nمىگويد اگر زمان وجود نداشته باشد بايد نقيضش وجود داشته باشد و صدق كند و چون نقيضش محال است صدق كند پس زمان وجود دارد . معناى اين سخن چيست ؟ .\r\nشيخ مىگويد زمان عبارت است از مقدار امكان حركت به يك حد خاصى از سرعت و بُطؤ . حال روى اين كلمه خيلى پافشارى نمىكنيم چون بحث زمان بعد مىآيد . ما از كجا مىگوييم زمان وجود دارد ؟ ما از راه حركت ، وجود زمان را كشف مىكنيم . چطور ؟ يك مسافت معين مثل از اينجا ( قم ) تا اصفهان را در نظر مىگيريم .\r\nدو اتومبيل ، يكى با سرعت 60 كيلومتر در ساعت و ديگرى با سرعت 120 كيلومتر در ساعت از اينجا به اصفهان مىروند . نتيجه چه خواهد بود ؟ اتومبيلى كه با سرعت 120 كيلومتر در ساعت حركت مىكند اين مسافت را در سه ساعت طى مىكند و اتومبيلى كه با سرعت 60 كيلومتر در ساعت حركت مىكند در شش ساعت . هر دو متحرك يك مسافت را طى كرده‌اند و مبدأ هر دو قم و مقصد هر دو اصفهان است . در عين اينكه اين دو حركت از جهت امتدادِ مسافت برابر هستند از جنبهء ديگر ، يك حركت كوتاهتر از ديگرى است . پس مىفهميم حركت دو امتداد دارد : يك امتداد به امتداد مسافت و يك امتداد ديگر .\r\nحال براى اينكه مطلب روشن‌تر شود همين دو اتومبيل را در نظر بگيريد كه در همين جاده سه ساعت حركت كرده‌اند و ما در يك لحظه آنها را متوقف مىكنيم .\r\nيكى از دو اتومبيل به اصفهان رسيده و ديگرى در نيمهء راه است . اين دو حركت از نظر يك امتداد مساوى هستند ولى از حيث امتداد ديگرى تفاوت دارند چرا كه مسافت يكى نصف ديگرى است . پس مىفهميم اين ديگر به ذهن ما مربوط نيست ، اين‌طور نيست كه در واقع و نفس الامر حركت شصت كيلومترى و حركت صد و بيست كيلومترى هيچ تفاوتى ندارند و تنها ذهن ما ميان آنها تفاوت قائل شده است .\r\nدر واقع و نفس الامر ، اين دو حركت يك نوع اختلافى با يكديگر دارند .\r\nشيخ مىگويد آيا مىتوانيم اين را انكار كنيم كه هر حركتى امكان قطع يك مسافت را با سرعت معين در مقدار معين دارد ؟ اين كبوتر كه از روى اين ديوار به روى آن ديوار مىرود ، اگر سرعتش يك متر بر ثانيه باشد ، مقدار امكان حركت آن به يك اندازهء معين است و اگر در هر ثانيه دو متر را طى كند اين مقدار كوتاهتر مىشود . اين را كه ما نمىتوانيم نفى كنيم . پس معلوم مىشود كه زمان وجود دارد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n- پس شيخ مىگويد آنها كه وجود زمان را نفى كردند نفهميدند كه نحوهء وجود زمان چه نحو وجودى است . آنچه كه آنها نفى كردند واقعاً هم وجود ندارد ولى وجود زمان آن نحوهء از وجود نيست . بعد گفته است كه زمان مقدار حركت است و زمان « اضعف وجوداً » از حركت است .\r\nمرحوم آخوند مىگويد اين كلام در اينكه زمان در خارج وجود دارد و زمان مقدار حركت است كمال صراحت را دارد . از طرف ديگر آن حركتى كه مقدار دارد حركت قطعيه است ، حركت توسطيه كه يك امر بسيط است و مقدار ندارد . پس اين كلام شيخ نوعى تصريح به اين است كه حركت قطعيه در خارج وجود دارد . پس يا بايد بگوييم شيخ در دو جا در يك كتاب ، متناقض حرف زده است ؛ در يك فصل يك جور گفته و در فصل ديگر جور ديگرى گفته است . مرحوم آخوند مىگويد : « و الشيخ قدّس سرّه اجلّ شأناً و ارفع محلًا من أن يناقض نفسه فى كتاب واحد . » نمىتوانيم باور كنيم كه بوعلى در يك كتاب اين‌طور متناقض حرف زده باشد . پس بايد آن سخنى را كه در باب حركت توسطى و حركت قطعى گفته است على رغم ظاهرى كه دارد توجيه و تأويل كنيم به همان تأويلى كه گفتيم كه مقصودش از نفى وجود حركت به معنى قطع اين است كه وجود قائم ندارد ، يعنى وجود قارّالذات ندارد ، نه اينكه حركت قطعى وجود غير قارّ الذات هم ندارد .\r\nمطلب پنجم اين است كه ممكن است كسى بگويد آنچه وجود ندارد حركت توسطى است ، كه - لااقل در ابتدا - اين مطلب پنجم جنبهء ردى پيدا مىكند . كلام شيخ صراحت داشت كه حركت به معنى توسط وجود دارد و ما سخن او را كه حركت به معنى قطع وجود ندارد توجيه و تأويل مىكرديم . حال مىخواهيم بگوييم اصلًا قضيه برعكس است ، حركت به معنى توسط است كه نمىتواند وجود داشته باشد .\r\nاينجا مرحوم آخوند يك ايراد بسيار اساسى در مورد وجود حركت توسطى در خارج مىگيردگو اينكه بعد خودش مىخواهد اين را جواب بدهد ولى به نظر ما ايراد وارد است و توجيه ايشان توجيه صحيحى نيست .\r\n\r\nاشكالى وجيه در مورد حركت توسطيه\r\nتوضيح مطلب اين است كه حركت به معنى توسط كه اين آقايان به آن قائلند ، امرى است دفعىّ الحدوث و مستمرّ البقاء كه اگر خوب دقت كنيم يك « كلى بماهو كلى »\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاست و كلى با صفت كليت در خارج وجود ندارد . « كلى طبيعى » است كه در خارج وجود دارد كه وجودش به وجود افراد است يعنى عين وجود افراد است ، در عين اينكه كلى طبيعى قطعاً وجودى مستقل از وجود افراد ندارد . خود شيخ هم اين مطلب را قبول دارد .\r\nبه اين نكتهء مرحوم آخوند بايد درست توجه كرد . مىگويد شما مىگوييد وقتى حركت حادث مىشود يك امر حادث مىشود و اين امر در طول زمان استمرار بقا دارد و مىگوييد اين بدين معناست كه اين جسم در هر آنى از آنات زمان در حدى از حدود مسافت وجود دارد ، يعنى براى جسم « حصولات آنى » در نظر مىگيريد .\r\nوقتى اين سخن شما را كه مىگوييد جسم در هر آنْ در يك حد وجود دارد و اين حالت براى جسم استمرار دارد مىشكافيم ، مىبينيم كه اين يك كلىاى است كه نمىتواند وجود داشته باشد .\r\nاين نظير آن چيزى است كه اصوليين در باب « استصحاب كلى قسم ثانى » مىگويند . مثالى كه عرض مىكنم مربوط به يقين در اين نوع استصحاب است و مربوط به شك و خود استصحاب نيست . مثال اين است كه از زمان حضرت آدم تاكنون انسان در دنيا وجود داشته است . با خلقت آدمِ اول ، انسان در دنيا وجود پيدا كرده است . هنوز آدمِ اول بوده كه جفتش وجود پيدا كرده و هر دوى اينها بوده‌اند كه اولادشان به وجود آمده و بعد از آن هم ديگر نسل انسان قطع نشده است . آيا ما مىتوانيم بگوييم از زمان آدم تا زمان حاضر ، انسان استمرار وجود داشته است ؟\r\nعرف اين را قبول مىكند . عرف مىگويد از زمانى كه آدمِ اول وجود پيدا كرده ، انسان وجود پيدا كرده و تا زمان حاضر هم وجود انسان ادامه داشته است . فرد از بين رفته ولى طبيعت انسان كه از بين نرفته است . اگر زمانى پيش آمده بود كه همهء انسانها از بين رفته بودند و بعد ، از نو انسان ديگرى ايجاد شده بود وجود انسان استمرار نداشت ، ولى چون هيچ وقت نبوده كه انسانى در دنيا وجود نداشته باشد ، بنابراين انسان استمرار بقا دارد .\r\nاين را به تعبير ديگرى هم مىگويند كه بعضى اصوليين هم هميشه اين را قبول كرده‌اند و حرف نادرستى هم هست ؛ مىگويند : « الكلى يوجد بوجود فردٍ واحد و ينعدم بانعدام جميع الافراد . » اكثر اصوليين از جمله مرحوم آخوند خراسانى در كفايه اين\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n[ قاعده 
  ] را قبول كرده‌اند و البته برخى محققين آن را قبول نكرده‌اند « 1 » .\r\nاگر ما به دقت عقلى نظر كنيم و نحوهء وجود كلى طبيعى را بشناسيم مىبينيم كه كلى طبيعى وجودش عين وجود افراد است ، يعنى نسبت كلى طبيعى به افراد همان‌طور كه بوعلى گفته است « نسبت آباء به اولاد » است نه « نسبت اب به اولاد » . هر فرد انسانى كه وجود پيدا مىكند انسان وجود پيدا كرده است و با از بين رفتن آن فرد ، انسان از بين مىرود . وجود فرد ديگر ، انسان ديگر است و به عدد افراد ، انسانها وجود دارد نه اينكه افراد كه وجود پيدا مىكنند انسان وجود پيدا مىكند . به عدد افراد ، انسان وجود پيدا مىكند و به عدد افراد هم انسان معدوم مىشود . اينكه ماوراى انسانهايى كه موجود و معدوم مىشوند يك چيز ديگرى هم در نظر بگيريم كه باقى است و آن انسان است اين غلط است . غالباً ذهن عامى خيال مىكند كه نسبت كلى با افراد خودش نسبت ستونهاى يك خيمه است با يك خيمه . خيمه‌اى را با ستونهايى بر پا مىكنند . ستونها عوض مىشود ولى خيمه باقى است .\r\nچنان كه گفتيم ما با مسئلهء عرف در اينجا كارى نداريم . در باب استصحاب و شك در بقا ، ممكن است كسى بگويد همان ذهن عرف كافى است و بنابراين استصحاب وجود نوع در اين گونه موارد صحيح است . اين نظر عرف است و ممكن است دليل شرعى هم ناظر به نظر عرف باشد كه مسئلهء ديگرى است . ولى اگر به دقت عقلى بخواهيم بگوييم كه افراد كه متبادل مىشوند كلى استمرار وجود دارد ، نادرست است « 2 » .\r\n\r\n\r\n\r\n\r\n","description":"","footnote":"\r\n( 1 ) . اشكال : آنها مىگويند عرفاً چنين است نه عقلًا .\r\nاستاد : اين‌طور نيست ، آنها مدعى هستند عقلًا همچنين است .\r\n( 2 ) . سؤال : اگر كلى به تعداد افراد است اين ديگر كلى نيست .\r\nاستاد : كلى مورد بحث در اينجا كلى طبيعى است . در منطق خوانده‌ايد كه به كلى طبيعى مجازاً كلى گفته مىشود . كلى طبيعى نه كلى است و نه جزئى ، لابشرط از جزئيت و كليت است . كلى طبيعى چيزى است كه در خارج جزئى است و در ذهن كلى است و لذا مىگويند كه « معروض الكلى يسمى طبيعياً و العارض منطقياً و المجموع عقلياً » . غالباً كلى طبيعى را با كلى عقلى اشتباه مىكنند و گمان مىكنند « انسان كلى » ، كلى طبيعى است در حالى كه انسان كلى ، كلى عقلى است . در باب كلى طبيعى اگر به انسان « كلى » مىگوييم يعنى آن چيزى كه اگر در ذهن وجود داشته باشد كلى است نه اينكه در خارج كلى است . اين لفظ كلى و مسئلهء كلى ، هم در فلسفهء قديم و هم در علم اصول و مخصوصاً در فلسفهء جديد منشأ اشتباهات بسيارى شده است و از مسائلى كه فوق العاده خوب و عالى و منطقى در فلسفهء ما حل شده است مسئلهء كلى طبيعى است . اين مسئله اتفاقاً در فلسفهء معاصر مخصوصاً در فلسفهء فيلسوف معاصر هايدگر آنجا كه بحثهايى در باب اصالت جامعه و عدم بقاى فرد دارد اهميت فوق العاده پيدا مىكند .\r\n","page_name":" 84 ","page_number":84},
  {"content":"\r\n\r\n- حال كه دانستيم اين سخن غلط است كه بگوييم چون افراد يك كلى متبادلًا پشت سر يكديگر وجود پيدا مىكنند پس كلى به استمرار افرادش استمرار وجود دارد ، به بحث دربارهء حركت توسطيه برمىگرديم . در حركت توسطيه ، آن كه وجود دارد حصول در « آن » است ، يعنى جسم در يك آن از زمان در حدى از مسافت است و در آنِ ديگر در حدى ديگر . مرحوم آخوند مىگويد شما آمده‌ايد مجموع اينها را روى يكديگر حساب كرده و يك كلى انتزاع كرده‌ايد و آن « بودنِ بين حدود مسافت » است ( كون الجسم متوسطاً بين حدود المسافة ) و خيال كرده‌ايد افراد اين كلى كه متبادل مىشود كلى باقى است ، در حالى كه چنين نيست . پس اساساً حركت توسطى وجود ندارد .\r\nاين را مرحوم آخوند بعد خودش مىخواهد جواب بدهد كه البته جواب ايشان جواب كاملى نيست . مىگويد : حركت توسطى از يك جنبه ، ابهام دارد ، يعنى كلى است اما از جنبهء ديگر متشخص است . اگر ما نسبت اين حركت را به مراتب خودش در نظر بگيريم نسبت كلى است به جزئيات ، ولى از طرف ديگر ، اگر حركت را به موضوعش و به مبدأ و منتها و غايتش نسبت دهيم يك امر شخصى است و كلى نيست . پس از يك نظر ابهام دارد و از آن نظر انسان خيال مىكند كه اين كلى است ، در حالى كه از نظر ديگر يك امر متشخص و جزئى است . پس يك امر شخصى است كه باقى است نه اينكه يك امر كلى باقى باشد . اين هم جوابى است كه مرحوم آخوند در اينجا مىدهد كه در جلسهء بعد به تفصيل دربارهء آن بحث خواهيم كرد .\r\n\r\nسه نظريه در باب حركت توسطيه و قطعيه\r\nمجموعاً در باب حركت توسطى و حركت قطعى سه نظريه وجود دارد : يك نظريه همان نظريه‌اى است كه ظاهر كلام شيخ است و بعد متأخرين شيخ عموماً تا زمان ميرداماد بدان قائلند كه آنچه وجود دارد حركت توسطيه است و حركت قطعيه در خارج وجود ندارد و در ذهن است . قبلًا عرض كرديم كه حاجى هم در واقع در آخر متمايل به همين نظريهء قبل از دورهء ميرداماد است .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n- نظر دوم اين است كه آنچه وجود دارد حركت قطعيه است و حركت توسطيه يك امر ذهنى و انتزاعى است ، كه ابتدا مرحوم آخوند به همين صورت مىگويدگو اينكه مىخواهد اين را هم به صورتى حل كند .\r\nنظر سوم كه ظاهر عبارت آخوند در اينجا همين است اين است كه هم حركت توسطيه در خارج وجود دارد و هم حركت قطعيه . حال چگونه مىشود كه هر دوى اينها در خارج وجود داشته باشند ؟ غايت توجيهى كه در اينجا هست ، همين توجيهى است كه مرحوم آخوند در اينجا كرده است كه حركت توسطيه از يك جنبه ابهام دارد و از جنبهء ديگر تشخص ، پس وجود دارد .\r\n\r\nاشاره‌اى به نظر خاص علامهء طباطبايى\r\nآقاى طباطبايى گرچه معتقدند كه هم حركت توسطيه وجود دارد و هم حركت قطعيه ، ولى ايشان مىخواهند بگويند كه فرق بين حركت توسطى و قطعى فرق دو اعتبار دربارهء شىء واحد است . شىء واحد را به دو نحوه اعتبار مىكنيم كه اگر به نوعى اعتبار كنيم اسمش مىشود حركت قطعى و اگر به نوع ديگر اعتبار كنيم اسمش مىشود حركت توسطى . اين نظر را ، هم در حاشيهء اسفار ، هم در يك رسالهء عربى كه در باب قوه و فعل نوشته‌اند و هم در متن اصول فلسفه كه هنوز چاپ نشده « 1 » تأييد كرده‌اند . ولى آنچه ايشان به نام حركت توسطى مىنامند كه آن را اعتبار ديگرى از حركت مىدانند با آنچه كه قوم آن را حركت توسطيه مىدانند متفاوت است . در واقع ايشان چيز ديگرى را به نام حركت توسطيه مىنامند ، نه آنچه كه قوم نام آن را حركت توسطيه گذاشته‌اند . البته ايشان هم نگفته‌اند كه قوم هم نظر ايشان را مىگويند . آنچه قوم به نام حركت توسطيه مىشناسند - كه حاجى بيش از ديگران اين را توضيح مىدهد - اين است كه يك امر بسيط نقطه مانند در خارج وجود دارد كه هيچ بعدى و امتدادى ندارد . در جلسهء قبل عرض كرديم كه آنها كه مىگويند حركت قطعى وجود دارد و حركت توسطى وجود ندارد ، در واقع مىخواهند بگويند آنچه وجود دارد يك نحو وجودى نظير وجود خط است كه يك وجود ممتدى است .\r\n\r\n\r\n\r\n\r\n","description":"","footnote":"\r\n( 1 ) . [ جلد چهارم اصول فلسفه و روش رئاليسم پس از شهادت استاد همراه با حواشى تكميل نشدهء ايشان انتشار يافت . 
  ]\r\n","page_name":" 86 ","page_number":86},
  {"content":"\r\n\r\nكه گاهى ذهن آن را به صورت نقطه مىبيند ، و آنها كه مىگويند حركت توسطيه وجود دارد نه حركت قطعيه ، مىگويند آنچه وجود دارد چيزى است كه در واقع به صورت نقطه است و ذهن آن را به صورت خط خيال مىكند . فرق بين نقطه و خط فرقى نيست كه با اعتبار بشود از يكديگر تفكيك كرد و نمىتوان گفت كه يك شىء به يك اعتبار خط است و به اعتبار ديگر نقطه . فرق بين حركت توسطى و حركت قطعى همان‌طور كه حاجى مىگويد فرق « راسم » و « مرسوم » است و آنها كه مىگويند حركت توسطى وجود دارد آن را امرى راسم حركت قطعيه مىدانند .\r\nبيان آقاى طباطبايى را كه آن هم در جاى خودش بيان خوبى هست در جلسهء بعد عرض مىكنيم تا بعد ببينيم كه در اينجا چه بايد گفت .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nجلسهء ششم\r\nبسم اللَّه الرحمن الرحيم .\r\n« الخامس ، إن الحركة بمعنى التوسط المذكور لا وجود له فى الاعيان . . . » « 1 » .\r\n\r\nبيان دوبارهء اشكال در مورد حركت توسطيه\r\nوجه پنجمى كه مرحوم آخوند ذكر كردند كه جنبهء نقضى و ايرادى داشت اين بود كه ممكن است كسى بگويد كه برعكس آنچه كه شما گفتيد كه حركت توسطى در خارج وجود دارد ، حركت توسطى در خارج وجود ندارد . شما حركت توسطى را يك شىء واحد بسيط مىدانيد كه اين امر بسيط از اولِ آن حالتى كه نامش را حركت گذاشتيم حادث مىشود و تا انتهاى حركت باقى مىماند . وقتى ما اين را خوب بشكافيم مىبينيم اين امر بسيطِ شما ، كلىاى است كه بر افراد زيادى منطبق است . افراد زياد عبارت است از « حصولات آنيّه » ، يعنى اينكه جسم در هر آنى در حدى وجود دارد . اگر مجموع اينها را در نظر بگيريم افرادِ همان چيزى هستند كه شما نام آن را حركت توسطيه گذاشتيد و آن را به « كون الجسم متوسطاً بين المبدأ و .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 11 ، ص 35 .\r\n","page_name":" 88 ","page_number":88},
  {"content":"\r\n\r\nالمنتهى » تعريف كرديد . در واقع شما مىگوييد وقتى كه جسم از مبدأ به سوى منتها حركت مىكند ، در هر آنْ در حدى از اين مسافت است . در اين آنْ در اين حد است و در آنِ بعد در حد ديگر . شما از اين ، يك مفهوم كلى انتزاع كرديد و گفتيد « بودن جسم در مجموع اين آنات در مجموع اين حدود » همان معناى « كون الجسم بين المبدأ و المنتهى » است . پس اين حصولات آنيه هركدام يك فرد است و « حصول بين مبدأ و منتها » كلىاى است كه منطبق بر اين افراد مىشود و شما اين كلى را كه در واقع متكثر به تكثر افراد است به منزلهء يك شىء واحد مستمر در نظر گرفتيد .\r\nگفتيم اين درست مثل اين است كه به دليل اينكه هميشه افراد انسان ، از زمان انسان اوليه تا امروز ، در روى زمين وجود داشته‌اند و دائماً آمده‌اند و رفته‌اند ، كسى ادعا كند پس « انسان بما هو انسان » چندين هزار سال است كه در روى زمين باقى است كه توضيح داديم كه اين ادعا صحيح نيست . انسانهايى وجود پيدا كرده‌اند و از بين رفته‌اند و انسانهاى ديگر وجود پيدا كرده‌اند به گونه‌اى كه نسل انسان هيچ گاه قطع نشده است . با اين حال چيزى به نام « انسان بما هو انسان » كه از زمان انسان اوليه تا امروز باقى باشد نداريم .\r\n\r\nبيانى ديگر از اشكال فوق در قالب سه فرض\r\nچنان كه عرض كرديم مرحوم آخوند اين ايراد را ذكر مىكند ولى بعد مىخواهد اين ايراد را جواب بدهد . حال ما اين ايراد را مقدارى تشديد مىكنيم كه با اين تشديد ، ديگر هيچ گونه نمىشود به اين ايراد جواب داد و آن اين است كه آيا مصداق حركت توسطى كه شما آن را كلى در نظر مىگيريد « حصولات آنيّه » است يا « حصولات زمانيّه » ؟ مرحوم آخوند در جوابى كه به ايرادى كه خودش ذكر كرده مىدهد ايندو را با يكديگر خلط كرده است در صورتى كه ايندو نمىتواند يكى باشد .\r\nيك وقت مىگوييم حركت توسطى يك امر بسيط است كه مصداقش عبارت است از حصول جسم در يك آنِ معين در يك حد از مسافت ، يعنى مصداقش مجموعى از اين حصولات آنيه است . اگر اين را بخواهيم بگوييم سؤال اين است كه آيا اين حصولات آنيه ، حصولاتى واقعى هستند و وجود واقعى و بالفعل دارند يا امورى فرضى هستند ؟\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nفرض اول\r\nاگر حصولات آنيه را امورى واقعى و بالفعل بدانيم معنايش اين است كه در هر آنى واقعاً در خارج ، حصولى در يك حد واقع مىشود . اگر اين را بخواهيم بگوييم باطل است ، براى اينكه به تعبيرى كه خود مرحوم آخوند در همين جا در ضمن ايراد خود آورده است « تشافع آنات » لازم مىآيد ، يعنى لازم مىآيد كه آنات در كنار يكديگر و در جنب يكديگر قرار گرفته باشند .\r\nدر يكى از درسهاى گذشته گفتيم كه اين نوعى « جزء لايتجزى » در حركت و نيز در زمان مىشود ، يعنى نظير قولى مىشود كه مىگويد جسم در خارج ، مركب از ذرات كوچكى است كه غير متجزى هستند ، به اين معنا كه طول و عرض و عمق ندارند و بلكه ذهناً هم اجزاء ندارند نه اينكه داراى ابعاد سه گانه هستند ولى عملًا قابل تجزى نيستند . اين جسمى كه الآن در خارج داريم مجموعى است از ذرات و جوهرهايى كه « وضعى » يعنى قابل اشارهء حسى هستند و مىتوانيم بگوييم اينجا وجود دارند ولى در عين حال اين ذرات ، لاجسم هستند ، يعنى طول و عرض و عمق ندارند ، چون مصححِ جسميت ، طول و عرض و عمق داشتن است . از مجموع لاجسمها چيزى به وجود آمده كه هم طول دارد ، هم عرض و هم عمق . اين نظريهء جزء لايتجزى است .\r\nدر مورد حركت و زمان قبلًا هم عرض كرديم كه بعضى حركت را مجموع اكوانى دانسته‌اند كه هر كونى غير از كون ديگر است . لازمهء سخن فخر رازى كه قبلًا مطرح كرديم همين مىشود و معنايش اين است كه يك شىء كه از نقطه‌اى به سوى نقطهء ديگر حركت مىكند ، اين حركت عبارت است از مجموعى از سكونها . جسم در يك آنْ در اينجاست و در آنِ ديگر در جاى ديگر . اين اكوان و وجودات از يكديگر جدا هستند ، اما نه به اين معنا كه بينشان فاصله است بلكه به اين معنا كه كونِ در اين حد ، يك وجود است و كونِ در حد ديگر يك وجود ديگر . اين همان نظريه‌اى است كه هيچ فيلسوفى نمىتواند آن را قبول كند و قبول هم ندارند . نه حركتْ مجموع حصولات متتالى متشافع است كه پهلوى يكديگر قرار گرفته‌اند و نه زمانْ مجموع آنات متتالى متشافع است .\r\nپس اينكه مىگوييم حركت توسطيه كلى است و جزئياتى دارد ، اگر مقصود ما از اين جزئيات ، حصولات آنيه باشد و براى هر حصولى يك وجود بالفعل غير از\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nوجود بالفعل براى حصولى ديگر قائل باشيم اين مطلب از اصل غلط است .\r\nبنابراين حركت توسطى به اين معنا نداريم .\r\n\r\nفرض دوم\r\nاما فرض ديگر اين است كه حصولات آنيه را امورى فرضى بدانيم . اين بعد از آن است كه ما حركت قطعى را قبول كنيم . همان‌طور كه در جسم كه متصل واحد است مىتوانيم حدودى را اعتبار كنيم ، در حركت قطعيه هم مىتوانيم حدودى را اعتبار كنيم . اين بدان معنا نيست كه حد وجود دارد ؛ حد وجود عينى ندارد ، « آن » وجود عينى ندارد . وقتى قطعه‌اى از زمان را دو قسمت فرض مىكنيم حد مشترك دو قسمت را « آن » مىگوييم ، ولى در خارج كه آنْ وجود ندارد و اين ذهن ماست كه آن را فرض مىكند .\r\nبنابراين اگر بگوييد مصداق حركت توسطى حصولات آنيه است حركت توسطى امرى فرضى مىشود چون خود حصولات ، امورى فرضى هستند . پس نتيجه مىگيريم كه در هيچ يك از دو صورتى كه تا به حال گفتيم حركت توسطى نمىتواند كلىاى باشد كه جزئياتش حصولات آنيه باشند : اگر اين حصولات آنيه را « حصولات بالفعل » بدانيم حركت مىشود حصولات متتالى متشافع كه گفتيم باطل است ، و اگر حصولات آنيه را « حصولات بالقوه و فرضى » بدانيم لازمه‌اش اين مىشود كه حركت توسطى امرى فرضى و ذهنى باشد . پس در هيچ صورت حركت توسطى نمىتواند كلىاى باشد كه جزئى آن ، حصولات آنيه باشد .\r\n\r\nفرض سوم\r\nممكن است به نحو ديگرى بگوييم كه مرحوم آخوند در ضمن جواب ، آن را هم گنجانده است . بگوييم مصداق حركت توسطيه « حصولات آنيه » نيست كه اين دو ايراد به آن وارد باشد بلكه مصداق حركت توسطى « حصولات زمانيه » است .\r\n« حصولات زمانيه » يعنى بخشى از يك وجود ممتد در مقدارى از مسافت در مقدارى از زمان . اين شىء كه حركت مىكند يك دهم از [ اين حركت ، منطبق بر 
  ] يك دهم مسافت و يك دهم از امتداد زمانِ اين حركت است . هرچه اين را كوچك و جزء جزء كنيم باز يك حصول ممتدِّ در مسافت و نيز در زمان است ، همان دو\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nامتدادى كه در جلسهء قبل توضيح داديم .\r\nاگر شما مصداق حركت توسطى را حصولات زمانيه بدانيد ، حصولات زمانيه واقعاً و خارجاً وجود دارد ولى آن « جزئىِ » حركت توسطى نيست براى اينكه حركت توسطى بسيط است و جزء ندارد و بنابراين مصداقش نمىتواند جزء داشته باشد ، بلكه اين حصولات زمانيه « جزء » حركت قطعيه و نيز « جزئى » حركت قطعيه است .\r\nامور بسيط متصل اين‌طور هستند كه هر جزئى از آن متصل ، هم « جزئى » كلى خودش است و هم « جزء » آن واحد شخصى . مثلًا كلىِ آب همان‌طور كه بر كل آب درون اين ظرف صدق مىكند بر جزء اين آب هم صدق مىكند . همين‌طور ، هر جزئى از يك حركت زمانى را كه در نظر بگيريم هم « جزء » آن حركت قطعى است و هم « جزئى » آن . اگر حركت از اين ديوار تا آن ديوار يك دقيقه طول مىكشد ، نيمى از اين حركت در نيم دقيقه ، هم جزء اين حركت قطعيه است و هم جزئى آن .\r\nپس خلاصه اينكه اگر اين حصولات را حصولات آنيه بگيريم و بگوييم حركت توسطى كلىِ اين « حصولات آنيه » است ، اين ايراد وارد است كه حصولات آنيه محال است كه بالفعل وجود داشته باشد ، و اگر بخواهد به‌طور فرضى موجود باشد حركت توسطى امرى غير واقعى و فرضى مىشود . اما اگر حصولات را « حصولات زمانيه » بگيريم ، اين حصولات واقعاً در خارج وجود دارد ولى اينها مصداق حركت توسطى نيستند بلكه مصداق حركت قطعى هستند . پس اين ايرادى كه مرحوم آخوند مىگيرد كاملًا درست است گرچه ايشان در صدد جواب برمىآيد .\r\n\r\nبيان قابل مناقشهء مرحوم آخوند در توجيه حركت توسطيه\r\nمرحوم آخوند در مقام جواب اين ايراد كه كلى وجود ندارد برآمده مىگويد : بله ، حركت توسطى از يك جنبه ابهام دارد و كلى است ولى از يك جنبهء ديگر متشخص است . در آينده خواهيم گفت كه تشخص حركت به چند چيز از جمله موضوع ، مسافت و زمان آن است . البته مرحوم آخوند فاعل را هم در اينجا ذكر كرده است ولى حاجى اشكال درستى مىگيرد كه فاعل از مشخِّصات حركت نيست .\r\nبعد مرحوم آخوند اضافه مىكند : « و إن كان فيه ضربٌ من الاشتراك » . اين هم حرف عجيبى از مرحوم آخوند است . مگر معنى دارد كه يك شىء از يك جنبه\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nشخصى باشد و از جنبهء ديگر در آن « ضربى از اشتراك و كليت » باشد ، يعنى نوعى اشتراك و كليت داشته باشد ؟ ! ضمن اينكه - چنان كه گفتيم - مرحوم آخوند ، هم حصولات آنيه را مىخواهد مصداق حركت توسطى بگيرد و هم حصولات زمانيه را . چنين چيزى محال است .\r\n\r\nنتيجه\r\nپس اصل ايراد ، ايراد درستى است يعنى حركت توسطى به اين معنايى كه تا حالا بحث كرده‌ايم يعنى يك امر بسيط دفعى الحدوث و مستمرالبقاء در عالم اعيان وجود ندارد و فقط انتزاع ذهن است . آنچه وجود دارد حركت قطعيه است ، درست عكس آنچه از ظاهر كلام شيخ استفاده مىشود .\r\nگفتيم كه در باب حركت توسطى و حركت قطعى مجموعاً سه نظر است . يك نظر اين است كه حركت توسطى در خارج وجود دارد و حركت قطعى در خارج وجود ندارد و امرى ذهنى است كه ظاهر كلام شيخ لااقل در ابتدا همين است و بعد از شيخ ، ديگران تا زمان ميرداماد همه اين نظريه را قبول كرده‌اند . ديگر اينكه حركت قطعيه وجود دارد و حركت توسطيه وجود ندارد كه مرحوم آخوند به اين نظر كمى تمايل دارد ، گو اينكه بدان تصريح نمىكند . نظر سوم اين است كه هر دو در خارج وجود دارند كه آنچه در اينجا مرحوم آخوند در ضمن جواب ايراد گفت همين است چون ايشان حركت قطعيه را قطعاً موجود مىداند و در ضمن پاسخ به ايراد مىگويد حركت توسطى هم به نوعى از وجود ، وجود دارد .\r\n\r\nتوضيح نظريهء خاص علامهء طباطبايى دربارهء حركت قطعيه و توسطيه\r\nگفتيم آقاى طباطبايى به طرز ديگرى حركت توسطيه را تعريف مىكنند كه بنا بر آن تعريف ، نظريهء سوم درست است ، يعنى هم حركت توسطى وجود دارد و هم حركت قطعى . ايشان مىگويند وقتى كه جسم حركت مىكند ، حركت قطعيه قطعاً وجود دارد ، يعنى حركت در واقع يك امر ممتد و تدريجى الوجود است . اين كبوتر كه حركت مىكند و از سرِ اين ديوار به سرِ آن ديوار مىرود يك حدوث تدريجى پيدا مىشود . معناى حدوث تدريجى چيست ؟ يعنى شىء آناً فآناً حادث مىشود . درجهء حدوث شىء در آنِ بعدى - كه « آن » امرى فرضى است - غير از درجهء حدوث شىء\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nدر آن قبلى است ؛ آناً فآناً حادث مىشود و فانى مىشود . اگر اين مراتب را با هم مقايسه كنيم حدوث و فنا مىبينيم . مىگوييم آنچه در آنِ اول وجود داشت در آنِ دوم وجود ندارد و آنچه در آنِ دوم وجود دارد در آنِ سوم وجود ندارد . اگر خود مراتب حركت را مقايسه كنيم باز همين مسئلهء حدوث و فنا هست ، زيرا اين جزء اين حركت كه در اين جزء از زمان وجود دارد ، در جزء بعدى وجود ندارد و در جزء قبلى هم وجود ندارد . اگر همين جزء را به دو جزء تقسيم كنيم هر جزئش در قطعه‌اى از زمان وجود دارد و در قطعه‌اى ديگر از زمان وجود ندارد .\r\nاما اگر از اين حدوث و از اين اجزاء كاملًا صرف نظر كنيم يعنى مجموع مسافت را يك چيز در نظر بگيريم و مجموع زمان را هم يك چيز در نظر بگيريم و اجزاء حركت را با يكديگر مقايسه نكنيم ، آنوقت همه در اعتبار ذهن ما يك شىء واحد است ؛ از اول كه شىء وجود پيدا مىكند يك « تغير » وجود پيدا كرده است و اين تغير تا آخر باقى است .\r\n\r\nبيان آيت اللَّه بروجردى در مورد ماهيت لابشرط و به شرط لا\r\nآقاى بروجردى بيان مخصوصى داشتند در باب فرق بين ماهيت « لا به شرط » و « به شرط لا » كه اين ، غير از لا به شرط و به شرط لايى است كه اصوليين در مورد اعتبارات ماهيت مىگويند . آن لا به شرط و به شرط لا ، آن است كه در فرق بين ماده و صورت گفته مىشود .\r\nبيان مرحوم آقاى بروجردى اين است كه يك كل ممتد را دو جور مىتوان لحاظ كرد كه در يك لحاظ غيريت است و در لحاظ ديگر وحدت . ايشان اين مثال را ذكر مىكردند ، مىگفتند شما آب اين حوض را در نظر بگيريد . آب اين حوض در تمام اين حوض وجود دارد . آبى كه در اين گوشهء حوض قرار دارد با آن آبى كه در آن گوشهء ديگرِ حوض قرار گرفته است به يك اعتبار همان است و به يك اعتبار غير از آن است . اگر ذهن شما اين آب را در عالم ذهن تجزيه كند ، مىگوييد اين غير آن است . آبى كه من دستم را در اين گوشهء حوض داخل آن فرو مىبرم غير از آبى است كه در گوشهء ديگر قرار دارد . مىتوانم بگويم من اينجا را دست نزدم آنجا را دست زدم ؛ راست هم هست ، زيرا من به آن جزء آب دست زدم ، نه به اين جزء آب .\r\nاما يك وقت است كه شما اساساً اين حدود و مرزها را از ذهن خودتان محو\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nمىكنيد . اين گوشه را كه نگاه مىكنيد به اعتبار اين است كه اين آب را داريد مىبينيد ، مثل وقتى كه از كنار درياى خزر رد مىشويد . چشمتان كه به آن مىافتد مىگوييد اين درياست . دو ساعت ديگر با اتومبيل مىرويد و دوباره چشمتان كه به دريا مىافتد مىگوييد اين همان آب است . آنچه دو ساعت پيش ديديد و از آن فرسخها فاصله گرفتيد و اين آبى كه دو ساعت بعد مىبينيد قطعاً از نظر اجزاء آب غير آن است . در عين حال اگر بپرسند اين همان آب است يا آب ديگرى است مىگوييد اين همان آب است . پس اگر اين حدود فرضى را برداريد تمام اين دريا يك آب است و اگر اين حدود فرضى را بگذاريد هر جزئش غير از جزء ديگر است .\r\nذهن انسان چنين اعتباراتى دارد .\r\nدر هر امر ممتدى اين دو نوع اعتبار وجود دارد . من كه الآن روى اين كتاب دست مىگذارم ، به يك اعتبار ، ديگر اينجا و آنجا ندارد . اينجاى كتاب كه دست مىگذارم روى همان گذاشته‌ام ، آنجاى كتاب هم كه دست مىگذارم روى همان گذاشته‌ام يعنى در هر دو حال دست روى كتاب است . در اين اعتبار ، شما اين مجموع را يك چيز مىبينيد . ولى يك وقت است همين را ذهن شما تجزيه مىكند . اينجاى كتاب كه به طرف من است غير از آنجاى كتاب است كه به طرف شماست . در اين اعتبار اگر بگوييد من دست روى اينجاى كتاب گذاشتم نه آنجاى كتاب ، درست است .\r\n\r\nبازگشت به نظريهء علامهء طباطبايى\r\nآقاى طباطبايى مىگويند حركت هم همين‌طور است . اعتبارى كه در آن ، حركت را تجزيه مىكنيم اعتبار حركت قطعيه است و اعتبارى كه در آن ، حركت را تجزيه نمىكنيم و اين مجموع را از ابتدا تا انتها يك واحد مىبينيم اعتبار حركت توسطيه است كه باقى هم هست . مثلًا مىگوييد اين جسم كه از روى ديوار حركت كرد تا به آن ديوار رسيد يك دقيقه طول كشيد . اگر اجزاء و حدود را در نظر بگيريم آن قسمتى كه در آنِ اول از حركت موجود بود وجود ندارد ، آن قسمت آخر هم وجود ندارد . هميشه فقط يك آن و يك حد از حركت وجود دارد . اين اعتبار ، اعتبار تجزيه است .\r\nاما يك وقت اساساً به حدود و اجزاء كارى نداريم . مىگوييم يك دقيقه است\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nكه اين شىء در حال حركت است و اين حركت ممتد را بدون اعتبار اجزاء ملاحظه مىكنيم . اگر شىء دو ساعت در حال حركت باشد مىگوييم شىء هنوز در حال حركت است . در اينجا نفس حركت را بدون ملاحظهء اجزاى مسافت مىبينيم ؛ يك شىء را مىبينيم كه در ظرف دو ساعت باقى است . در اين حالت كل را مىبينيم بدون آنكه اجزاء را ديده باشيم . كل در كل خودش يك امر متجدد الوجود نيست ، بلكه يك امر مستمرّ البقاء است . در اين اعتبار ، از اولى كه آن جزء اولِ حركت پيدا شده و اين حركت حدوث پيدا كرده تا آن آخرى كه جزء آخر حركت پيدا مىشود ، اين حركت باقى است .\r\nبنابراين « للحركة اعتباران » ؛ يعنى همان حركت ممتد خارجى به يك اعتبار ، كثرت و تجزى دارد ، تصرم و انقضا و فنا و حدوث تدريجى دارد ، و اين اعتبارى است كه اجزاء را با يكديگر مقايسه مىكنيم . اما به يك اعتبار ديگر ، كثرت و حدوث تدريجى ندارد ، وحدت محض است و اجزايى ندارد به اين معنا كه اجزاء را اعتبار نمىكنيم . در اين اعتبار چون چند چيز نداريم جزء اول حركت كه حادث شد حدوث جزء اول حدوث همهء آن است . پس حركت در اين اعتبار نه حدوث تدريجى دارد و نه فناى تدريجى . به اين اعتبار امرى است كه در آنْ حادث مىشود و در زمان باقى مىماند « 1 » . پس حركت ممتد خارجى از آن لحاظ كه قابل قسمت نيست مىشود حركت توسطى و از آن لحاظ كه قابل قسمت است مىشود حركت قطعى . پس حركت قطعى و حركت توسطى ، دو اعتبار هستند از يك حقيقت .\r\nاين مطلب فى حد ذاته مطلب درستى است و نظر بديع بسيار خوبى هم هست ولى آيا قوم هم در باب حركت توسطى و حركت قطعى همين را مىخواستند .\r\n\r\n\r\n\r\n\r\n","description":"","footnote":"\r\n( 1 ) . سؤال : طبق اين مبنا آيا حركت توسطى بساطت دارد يا ندارد ؟ .\r\nاستاد : بساطت دارد ولى بساطت اعتبارى ، نه بساطت حقيقى . وحدت اتصالى مساوى است با وحدت شخصى ، يعنى هر امر متصل يك واحد شخصى است كه قابل قسمت به اجزاء است . شما اين واحد شخصىِ قابل انقسام به اجزاء را يك وقت از آن جهت كه واحد است مىبينيد ؛ از اين جهت بسيط است . يك وقت اين واحد شخصىِ قابل انقسام را از آن جهت كه قابل انقسام به اجزاء است مىبينيد ؛ از اين جهت كثير است . پس حركت همان يك حقيقت بيشتر نيست كه يك حقيقت ممتد است . اين حقيقت ممتد را كه از اول تا آخر يك امر واحد است وقتى به اعتبار وحدتش نظر مىكنيد نه به اعتبار قابليت انقسامش ، امرى بسيط است چون واحد از آن جهت كه واحد است قابل قسمت نيست ؛ واحد از غير جهتى كه واحد است قابل قسمت است .\r\n","page_name":" 96 ","page_number":96},
  {"content":"\r\n\r\nبگويند ؟\r\nآيا بحثى كه شيخ و غير شيخ داشتند بر سر چنين مطلبى بود ؟ يا نه ، آنها كه مىگفتند حركت توسطى وجود دارد و حركت توسطى امرى بسيط است نمىخواستند بگويند چيزى كه به يك اعتبار امرى بسيط است در خارج وجود دارد ، بلكه مىگفتند چيزى وجود دارد كه به جميع اعتبارات بسيط است و آن شىء بسيطِ به جميع اعتبارات ، در ذهن ما و نه در خارج حركت قطعيه را رسم مىكند ، همان‌طور كه نقطه در خارج خط را رسم مىكند . و لهذا ما از اول تكرار كرديم كه حركت توسطى ماهيتش از قبيل ماهيت نقطه است . نقطه را به هيچ اعتبارى نمىشود گفت قابل انقسام است . حركت توسطى مثل نقطه است كه به حسب وجود واقعى به هيچ اعتبارى قابل انقسام نيست . آنهايى كه قائل به حركت توسطى بودند مىگفتند نحوهء وجود ذهنى حركت با نحوهء وجود خارجىاش متفاوت است ؛ در ذهن تدريجى الحدوث و مستمرالبقاء و نيز ممتد است ولى در خارج به هيچ اعتبارى ممتد نيست . آنهايى كه قائل به حركت قطعى بودند مىگفتند آنچه در خارج وجود دارد يك امر ممتد به امتداد زمان و خطوار است ، منتها اختلاف داشتند كه آيا مىشود فرض كرد كه يك امر بسيطى هم وجود دارد ؟ بنابراين بحث قوم از جمله حاجى « 1 » در باب حركت توسطى و قطعى اين است نه اينكه يك شىء خارجى قابل دو اعتبار است كه به يك اعتبار حركت توسطى است و به يك اعتبار حركت قطعى « 2 » . البته آقاى طباطبايى تصريح نكرده‌اند كه قوم هم همين را مىخواسته‌اند .\r\n\r\n\r\n\r\n\r\n","description":"","footnote":"\r\n( 1 ) . قبلًا اشاره كرديم و بعداً در بحث « آن » خواهد آمد كه يك حرف نادرستى مطرح شده است به نام « آنِ سيال » كه حاجى خيلى به آن چسبيده است . ايشان كه طرفدار حركت توسطى است معتقد است كه اصلًا آنچه كه در خارج وجود دارد يك امر بسيط من جميع الجهات است و اين امر بسيط ، در ذهن ما چيزى به نام حركت قطعيه را رسم مىكند . در مورد زمان هم معتقد است - و به كمال صراحت هم مىگويد - كه آنچه در خارج وجود دارد آنِ سيال است كه در ذهن ما زمان را رسم مىكند .\r\n( 2 ) . سؤال : حركت قرار ندارد ، پس چگونه مىتوان يك امر بىقرار را از اول تا آخر اعتبار كرد ؟ .\r\nاستاد : معنى قرار اين است كه يك شىء در دو جزء زمان به يك حال وجود داشته باشد . در مورد امرى كه ساكن است مىگوييم در دقيقهء قبل ساكن بود و در دقيقهء بعد هم ساكن است . اين معنى قرار است . اما اگر بگوييم يك شىء ممتد به امتداد زمان ، در مجموع زمان وجود دارد ، مثلًا اين حركت از طلوع آفتاب تا غروب آفتاب وجود دارد ، آيا آن جزء اول حركت ، در وسط روز يعنى در ظهر وجود دارد ؟ نه ، قرار اصلًا به اين معنا نيست . هر جزئى از حركت در هر لحظه از زمان كه هست ديگر در لحظهء بعد نيست ؛ اين معنى عدم قرار است . اما اگر مجموع اين حركت را به صورت يك امر واحد كه\r\n","page_name":" 97 ","page_number":97},
  {"content":"\r\n\r\n\r\n\r\n\r\n\r\n","description":"","footnote":"\r\n« جزء » در آن نمىبينيم در نظر بگيريم يك وحدت واقعى دارد ، همان‌طور كه آب دريا از نظر قدما يك وحدت واقعى دارد . حركتى كه در اول مىبينيم با حركتى كه در آخر مىبينيم يك چيز است . به اين اعتبار جزء ندارد ، يعنى جزئش را لحاظ نمىكنيم و اول و آخر و وسطِ حركت همه يك شىء واحد است .\r\nسؤال : اين اول و آخر جز اعتبار چيزى نيست .\r\nاستاد : وحدت دارد ، چرا اعتبار است ؟ اين را در علم اصول خوانده‌ايد كه مىگويند يك شىء اگر وحدت واقعى داشته باشد كثرتش اعتبارى است و اگر كثرت واقعى داشته باشد وحدتش اعتبارى است . بعضى از چيزهايى كه وحدت حقيقى دارند در عين اينكه كثرتشان اعتبارى است قابليت انقسام دارند ، ولى بعضى از واحدها اصلًا قابليت انقسام ندارند . مثلًا نماز ، كثير حقيقى است ، براى اينكه مجموع اجزايى است كه هركدام از خودشان استقلال دارند . « اللَّه اكبر » غير از « بسم اللَّه الرحمن الرحيم » است . در خود « اللَّه اكبر » هم ، « اللَّه » غير از « اكبر » است ، و در خود « اللَّه » هم همزه غير از لام است . قرائت غير از ركوع و غير از ذكر ركوع است . سجود هم همين‌طور . اين يك كثير واقعى است ولى شما مجموع اين كثيرها را اعتباراً يك واحد مىدانيد به اعتبار غرض واحدى كه بر اين مجموع مترتب مىشود و نام آن را « نماز » مىگذاريد . اگر كسى بگويد « اللَّه اكبر » در اول نماز با « السلام عليكم » در آخر نماز يكى است و دست روى اين كه بگذاريم دست روى آن گذاشته‌ايم اين اعتباراً درست است ولى واقعاً درست نيست . واقعاً وحدت واقعى ميان « السلام عليكم » و « اللَّه اكبر » نيست .\r\nدر اينجا كثرت ، واقعى و وحدت اعتبارى است .\r\nاما گاهى وحدت ، واقعى است و كثرتْ بالقوه و اعتبارى است ، مثل اجسام به نظر قدما . آب در اين ظرف از نظر قدما واقعاً شىء واحد و متصل واحد است . آنها كه قائل نبودند كه آب متشكل از مولكولهايى كنار يكديگر است . بنابراين ، دست روى هر جاى اين آب بگذاريد ، روى يك چيز دست گذاشته‌ايد . اين قسمتِ اينجا با قسمت آنجا واقعاً وحدت دارد . ( نگوييد اين نظريه كه باطل شده است ؛ اين نظريه باطل نشده ، مصداقش فرق كرده است . امروز هم اگر ما قائل شديم كه آن ذراتى كه جسم را تشكيل مىدهد ، واحدهاى كوچك لايتجزايى هستند كه طول و عرض و عمق دارند مىتوانيم مثال را روى آن بياوريم . پس از نظر علمى اينها فرق مىكند ولى از نظر فلسفى تنها مصداقش فرق مىكند نه اصل مطلب ) .\r\n« اعتبار » كه در اينجا مىگوييم اعتبار به معناى قرارداد اجتماعى نيست كه منشأ انتزاع ندارد و فقط جعل و وضع است ، مثل اعتبار مالكيت . فلاسفه كه در باب اعتبارات بحث مىكنند چنين اعتبارى را نمىگويند . آنها وقتى مىگويند « اعتبار » يعنى يك منشأ انتزاعى در اصل تكوين و اصل واقعيت دارد .\r\nجسم ، وحدتى در عين كثرت و كثرتى در عين وحدت دارد كه هم كثرتش حقيقى است و هم وحدتش ؛ وحدتى كه با آن كثرت متضاد نيست ( بعضى كثرتها با بعضى وحدتها متضادند ، ولى بعضى كثرتها با بعضى وحدتها متضاد نيستند ) .\r\nاگر ما حركت را از ديد كثرت لحاظ كنيم ، يك ديد است و اگر از ديد وحدت لحاظ كنيم ديد ديگر است . اگر از ديد كثرت ببينيم اجزاء دارد ، حدوث و فنا دارد ، وجود و عدم دارد كه اينها توأم با يكديگر هستند . ولى از ديد وحدت ، يك حدوث دارد و يك فنا ، چون مجموعش يك واحد بيشتر نيست . در اين اعتبار ، ديگر ما اول و آخر و وسط نمىبينيم . به اين اعتبار ، امرى مىشود كه حدوثش به همان حدوث جزء اول است و فنايش به فناى جزء آخر است ، چون ما جزء نمىبينيم و اين مطلب ، مطلب درستى است .\r\n","page_name":" 98 ","page_number":98},
  {"content":"\r\n\r\nبگويند ، بلكه گفته‌اند اولى اين است كه ما مطلب را اين‌طور بگوييم . شايد خودشان هم توجه داشته‌اند كه اين نظر با آنچه قوم گفته‌اند متفاوت است ، ولى از باب اينكه ديده‌اند حركت توسطى قوم غيرقابل توجيه است نظر ديگرى داده‌اند . به هر حال مطلب ، مطلب درستى است ولى اينكه حرف قوم اين باشد محل اشكال است « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : طبق مبناى آقاى طباطبايى در مورد حركت قطعى و توسطى آيا مىتوان گفت حركت توسطى در خارج موجود است ؟ .\r\nاستاد : بله ، چون حركت توسطى و حركت قطعى طبق اين مبنا هر دو يك چيز مىشوند و تفاوتشان به اعتبار است . همين كه ملاحظهء حد و كثرت كرديد سروكارتان با حركت قطعى است و وقتى ملاحظهء كثرت و حد را نكنيد سروكارتان با حركت توسطى است . اين دو جور لحاظ است . همين قدر كه حساب جزء اول و جزء وسط و جزء آخر كرديم ، بايد توجه داشته باشيم سروكارمان با حركت قطعى است ، ولى وقتى كه اين حركت را يك جا داريم مىبينيم بدون اينكه اجزاء در آن ببينيم ، سروكارمان با حركت توسطى است .\r\nسؤال : اين فقط اعتبار است ولى نمىشود ديد چون قرار ندارد .\r\nاستاد : حركت يك وحدت واقعى دارد ، چه انسانى وجود داشته باشد ، چه انسانى وجود نداشته باشد .\r\n« وحدت واقعى دارد » يعنى واقعاً تمامش شىء واحد است ، چون وحدت اتصالى مساوى است با وحدت شخصى .\r\nشىء كه از اينجا تا آنجا حركت مىكند شخص واحد است . حركت فلك به قول قدما ، كه از ازل تا ابد جريان دارد ، شخص واحد است . حركات نيست ، مجموع امور نيست ، واقعاً شىء واحد است ، اما شىء واحدى كه قابل انقسام به اجزاء است .\r\nاين مانند نظريه‌اى است كه احتمالش در بحث جواهر و اعراض اسفار مطرح شده است و در عصر جديد هم ابراز شده است كه تمام عالم ، جسم واحد است و اختلاف اجسام در واقع اختلاف مراتب است ، مثل آب دريا كه در يك جا متراكم‌تر است و در يك جا تراكمش كمتر است . طبق اين نظريه جسم من ، مرتبه‌اى از يك جسم واحد است و اين قاليچه مرتبهء ديگرى از آن است . پس در عين كثرتى كه ميان اجسام وجود دارد يك وحدت واقعى بر همهء آنها حاكم است . البته در باب اجسام اين حرف هنوز حرفى نيست كه قابل دفاع باشد .\r\nسؤال : طبق بيان آقاى طباطبايى آيا اجزاى حركت اجزاء براى كل مىشوند ؟ .\r\nاستاد : هم اجزاء مىشوند براى كل و هم جزئى مىشوند براى كلى كه آن كلى ، حركت قطعى است .\r\nهمين قدر كه ما اعتبار جزء كنيم ، جزئىِ حركت قطعى است . اما اگر بخواهيم اعتبار حركت توسطى كنيم ، اجزاء وجود ندارد ، يك شىء واحد شخصى من جميع الجهات است كه نه اول در آن اعتبار مىشود و نه آخر .\r\n","page_name":" 99 ","page_number":99},
  {"content":"\r\n\r\n\r\nاشكالى دربارهء وجود حركت قطعيه در خارج\r\nمطلب ششم ( السادس ) باز در واقع نوعى احكام است ولى از راهى نادرست ، كه مرحوم آخوند هم آن را رد مىكنند . مطلب ششم اين است كه [ ممكن است كسى بگويد 
  ] ( لقائل أن يقول ) كه حركت قطعى در خارج وجود ندارد . البته تعبير « لقائل أن يقول » را من مىگويم و كاش مرحوم آخوند هم به همين تعبير گفته بود تا مطلب واضحتر مىشد . « الخامس » اين بود كه « لقائل أن يقول » كه حركت توسطى وجود ندارد . السادس در واقع اين است كه « لقائل أن يقول » كه حركت قطعى در خارج وجود ندارد .\r\nمىگويد حركت قطعى كه شما فرض كرديد ، بسيط است يا مركب ؟ بسيط كه نيست ، چون اگر بسيط باشد مىشود همان حركت توسطى . حال كه مركب است ، يا مركب از غيرمنقسمهاى بالفعل است و يا قابل قسمت است . اگر مركب از امور غيرمنقسم بالفعل باشد لازم مىآيد هر حركتى را مركب از اجزاى لايتجزى بدانيم كه همان حصولات آنيه است كه محال است .\r\nاگر بگوييد حركت قطعى ، مركب از امور غيرمنقسم بالفعل نيست بلكه قابل قسمت است ، سؤال مىكنيم كه آيا همهء اين حركت دفعتاً وجود پيدا مىكند يا دفعتاً وجود پيدا نمىكند ؟ اگر دفعتاً وجود پيدا مىكند ، پس حركت ، قار الذات است نه غير قار الذات ، كه باطل است . پس بايد بگوييد لادفعتاً وجود پيدا مىكند . حال كه لادفعتاً وجود پيدا مىكند ، آيا وقتى جزئى از آن ، وجود پيدا مىكند آن جزء ، منقسم است يا غيرمنقسم ؟ اگر غيرمنقسم است پس جزء بعد هم كه وجود پيدا مىكند غيرمنقسم است . پس باز حركت ، مركب از امور غيرمنقسم است .\r\nاگر بگوييد جزئى كه وجود پيدا كرده و حاصل شده منقسم است ، معناى منقسم اين است كه نيمى از آن قبلًا وجود پيدا كرده و نيم ديگر بعد وجود پيدا كرده است .\r\nپس وقتى نيمى از آن وجود پيدا مىكند ، آن جزئى كه وجود پيدا كرده همان نيمى است كه وجود پيدا كرده است و حال آنكه فرض ما اين است كه تمامش وجود و حصول پيدا كرده است . پس آنچه كه ما فرض كرديم حاصل شده است ، نيمى از آن حاصل شده نه تمام آن .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nپاسخ اشكال\r\nمرحوم آخوند مىگويد ريشهء اين شبهه كه از فخر رازى است با ريشهء شبهه‌اى كه از او قبلًا نقل كرديم يكى است . ريشهء سؤال يكى است و ريشهء جواب هم يكى است .\r\nجوابى كه داديم اين بود كه شما ميان وجود شىء در « آن » و وجود شىء در زمان فرق نگذاشتيد .\r\nمىگوييد يك جزء از شىء كه وجود پيدا مىكند منقسم است يا منقسم نيست ؟ ما از ميان همهء شقوق شما شق آخر را انتخاب مىكنيم . گفتيد آيا مركب است يا غيرمركب ؟ مىگوييم مركب است . آيا اجزايش منقسم بالفعل است يا قابل قسمت است ؟ مىگوييم قابل قسمت است . آيا دفعتاً وجود پيدا مىكند يا لا دفعتاً ؟ مىگوييم لادفعتاً . وقتى كه لادفعتاً وجود پيدا مىكند آيا يك جزء كه وجود پيدا مىكند غيرمنقسم است يا منقسم ؟ مىگوييم : منقسم . بعد شما اشكال كرديد كه اگر منقسم باشد يك جزء آن ، اول وجود پيدا مىكند و جزء ديگر آن ، بعد وجود پيدا مىكند ، پس آنچه كه ما فرض كرديم تمام آن حاصل است تمام آن حاصل نيست .\r\nجواب اين است كه شما ميان « حصول در آنْ » و « حصول در زمان » فرق نگذاشتيد . شما مىگوييد آن جزئى كه وجود پيدا كرده ، منقسم است يا غيرمنقسم ؟\r\nما از شما سؤال مىكنيم كه مقصود شما چيست ؟ آيا مقصودتان اين است كه آن جزئى كه وجود پيدا كرده ، در آنْ وجود پيدا كرده است ؟ اگر مقصود شما اين است مىگوييم هرگز « جزء » حركت در آنْ وجود پيدا نمىكند ، بلكه « حد » حركت در آنْ وجود دارد .\r\nبه عنوان مثال ، فرض كنيد يك متر از يك جسم دومترى ، سياه و يك متر از آن سفيد است و يك خط هندسى در حد وسط قرار گرفته است . حال ، جسم ديگرى را كه تماماً سبز است كنار اين جسم قرار مىدهيم . اگر از ما بپرسند كدام « جزء » از اين جسمِ سبز در آن حدى كه خط فاصل سياه و سفيدِ جسم اول است قرار گرفته ، جواب اين است كه هيچ جزء در آن خط فاصل قرار نگرفته است ، زيرا آن خط ، جزئى از آن جسم سياه و سفيد نيست ، « حد مشترك » ميان دو جزء است . خط بعد ندارد و چيزى كه بعد نداشته باشد جزء واقع نمىشود . ايندو را كه بر هم منطبق مىكنيم هيچ جزئى از جسم سبزرنگ بر آن خط فاصل منطبق نمىشود بلكه حدى از آن منطبق بر آن خط فاصل مىشود .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n- هميشه اين اشتباه را امثال فخر رازى مىكنند ، مىگويند آن جزئى از حركت كه وجود دارد وضعش چگونه است ؟ خيال مىكنند جزئى از حركت در « آن » وجود پيدا مىكند در حالى كه « آن » ، حد زمان است و جزء حركت در هيچ آنى وجود ندارد . حد فاصل ميان دو جزء از حركت است كه منطبق بر « آن » است . جزء حركت منطبق بر زمان است كه زمان ، خودش قطعه است .\r\n\r\nمعناى تشابك وجود و عدم در حركت\r\nاگر بگوييد پس جزء حركت بايد قبل و بعد داشته باشد ، مىگوييم بله ، قبل و بعد دارد . مىگوييد اگر قبل و بعد داشته باشد ، بايد [ در زمانى خاص 
  ] « قبلِ » آن موجود باشد و « بعدِ » آن معدوم باشد . مىگوييم همين‌طور است . اصلًا معناى اين كه شىء در زمان وجود دارد اين است كه چيزى وجود و عدمش با يكديگر متشابك و آميخته است .\r\nاين را خيلى بايد دقت كنيم كه شىء كه در زمان وجود دارد ، يعنى هر مرتبه از وجودش ، در عين اينكه وجود است ، عدم است ، يعنى عدم مرتبهء ديگر است و اين اعتبار وجود و عدم الى غيرالنهايه پيش مىرود و در يك مرز قرار نمىگيرد كه بگوييم اين جزء ، وجود است و جزء بعد عدم است ولى خود اين جزء ، منقسم به وجود و عدم نمىشود . اين اعتبار در هيچ جا نمىايستد ؛ هر جزئى را كه در نظر بگيريم باز خودش دو جزء مىشود كه يك جزء آن ، عدم جزء ديگر است الى غيرالنهايه .\r\nاين است كه ما مىگوييم در حركت و زمان و امورى از اين قبيل وجود و عدم با يكديگر درآميخته و متشابك هستند . ذهن ما عدم را از وجود جدا مىكند ولى بعد كه جدا كرد ، همان وجود ، مجموع وجود و عدم است و همان عدم ، مجموع عدم و وجود است و باز هر جزء آن عدم ، مجموع عدم و وجود است و هر جزء آن وجود ، مجموع عدم و وجود است و تا غيرالنهايه اين اعتبار را مىشود انجام داد . پس شما ما را از اين نترسانيد كه اين بايد هم موجود باشد هم معدوم .\r\nبه اين اعتبار است كه ما مىگوييم حركت ، هم موجود است هم معدوم . اگر مجموع حركت را در مجموع زمان در نظر بگيريد مىگوييم موجود است . ولى مىتوانيم آن را تجزيه كنيم و يك جزء را در نظر بگيريم و بگوييم يك جزء ، در\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nزمان خودش موجود است و در زمان بعد معدوم است . باز خود آن جزء هم ، هر جزئش در جزئى موجود است و در جزئى معدوم است و اين تشابك وجود و عدم تا بىنهايت پيش مىرود « 1 » .\r\nما در مقالهء « اصل تضاد در فلسفهء اسلامى » گفته‌ايم كه برخى مىگويند كه در باب حركت ، نقيضين يعنى وجود و عدم با يكديگر جمع مىشوند . حركت و به تعبير امروزىها « شدن » نه موجود است و نه معدوم ، بلكه هم موجود است و هم معدوم .\r\nبرخى آمده‌اند ميان « بودن » و « شدن » فرق گذاشته‌اند . بودن را ملازم با ثبات و سكون دانسته‌اند و شدن را جمع ميان بودن و نبودن . مىگويند : شدن ، تركيبى است از بودن و نبودن . آنوقت در مورد اين مسئلهء منطقى كه جمع ميان نقيضين محال است مىگويند امتناع نقيضين در منطق ارسطويى از باب اين است كه منطق ارسطويى براساس اصلِ بودن بنا شده است و بودن و نبودن تناقض دارند . اشياء يا هستند يا نيستند . اگر هستند ديگر نمىشود گفت نيستند و اگر نيستند ديگر نمىشود گفت هستند . اما شدن يا حركت ، جمع بودن و نبودن است و بنابراين هر چيزى در عين اينكه موجود است معدوم است . پس در اين منطق كه منطق هگل و منطق ديالكتيك است اجتماع نقيضين جايز است .\r\nاين را ما در آن مقاله روشن كرده‌ايم كه در حركت ، وجود و عدم با يكديگر جمع مىشوند ، و ملاصدرا در اينجا و در چند جاى ديگر مىگويد كه در حركت وجود و عدم توأم با يكديگر است و بلكه وجود ، عين عدم است ؛ و اين سخن درستى است .\r\nاما نكته اينجاست كه اين عدم غير از عدم نقيض است . امثال هگل اعتبارات عدم را خوب درك نكرده‌اند و خيال كرده‌اند هر عدم شيئى ، همان عدمى است كه فيلسوفان ما آن را « عدم بديل » مىگويند . آن عدمى كه نقيض وجود است عدمى است كه جنبه‌اش صرفاً جنبهء رفع است نه جنبهء اثبات ، و اين عدم ، عدم اثباتى است . عدم اثباتى با وجود شىء جمع مىشود و قهراً نوعى اختلاف زمان و اختلاف مرتبه ، وجود دارد . اين [ جزء 
  ] در عين حال عدم خودش است از باب اينكه قابل تجزيه به وجود و عدمى است . اين است كه مرحوم آخوند تصريح مىكند كه در .\r\n\r\n\r\n\r\n\r\n","description":"","footnote":"\r\n( 1 ) . اينجا مرحوم حاجى حاشيه‌اى دارد كه اين حاشيه تا حد زيادى بىارتباط به مطلب است ، ولى حاشيه‌اى كه آقاى طباطبايى دارند حاشيهء خيلى خوبى است و مطلب مرحوم آخوند را بهتر از حاجى تشريح كرده‌اند .\r\n","page_name":" 103 ","page_number":103},
  {"content":"\r\n\r\nحركت و در زمان وجود هر جزء عين عدم خودش است . در عين حال امثال مرحوم آخوند كه اين اعتبارات را مىشناخته‌اند ، نيامده‌اند بگويند كه در اينجا اجتماع نقيضين شده است ! در عين اينكه وجود عين عدم است ، در عين حال اجتماع نقيضين نيست و اين از آن نكات بسيار لطيف فلسفهء اسلامى است .\r\n\r\nاشكال و جواب ديگر در مورد حركت قطعيه\r\nمطلب هفتم مانند مطلب ششم ، وجهى است براى اينكه حركت قطعى نمىتواند وجود داشته باشد . البته مرحوم آخوند تصريحى به اين مطلب ندارد . در اين وجه گفته شده است كه اگر حركت قطعى وجود داشته باشد ، بايد آن را ممتد واحد و متصل واحد بدانيم و بنابراين بايد ميان ماضى و مستقبل قائل به اتصال باشيم .\r\n( « اتصال » به معنى امتداد نه به اين معنا كه در كنار و پهلوى يكديگر قرار گرفته‌اند ) .\r\nپس لازم مىآيد كه نيمى از يك امر ممتد ، موجود و نيم ديگرش معدوم باشد . هر امر ممتدى بالاخره بايد تمام آن موجود باشد . اين مثل آن است كه بگوييم : اين جسم با جسم ديگرى كه معدوم است ممتد واحد است . مگر موجود مىتواند با معدوم ، امتداد واحد را تشكيل دهد و حال آنكه لازمهء حركت قطعى اين است كه ماضى و مستقبل ممتد واحد باشند .\r\nجواب اين اشكال مثل جواب اشكال قبلى است . موجود و معدوم‌هايى كه شما مىگوييد موجود و معدوم نسبى است نه موجود و معدوم مطلق . ماضى در مستقبل معدوم است و مستقبل در ماضى معدوم است ، اما ماضى در ماضى و مستقبل در مستقبل موجود است . هركدام در ظرف خودش موجود است و در ظرف ديگرى معدوم ، و مجموع اين ماضى و مستقبل يك كشش را تشكيل مىدهند . در اينجا هم موجوديت مساوى با موجوديت در آنْ فرض شده است . اگر اين‌طور باشد ماضى هم در آنْ ( به معناى حالا ) موجود نيست و مستقبل هم در آنْ موجود نيست ، ولى مگر هرچه بخواهد وجود داشته باشد بايد اين‌طور وجودى داشته باشد ؟ اين مطلب است كه ذهن را پر كرده كه هرچه كه موجود است الآن بايد وجود داشته باشد . معنى « موجود » اين نيست كه الآن بايد وجود داشته باشد . هر چيزى نحوهء وجود خاص به خود را دارد . آن كه وجودش وجود زمانى است ، بايد در زمان خودش وجود داشته باشد ؛ در زمان خودش ، نه در زمانى غير از زمان خودش و نه در آنْ . در جلسهء بعد فصل دوازدهم را آغاز مىكنيم .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nاثبات محرك اول\r\n\r\nجلسهء هفتم\r\nبسم اللَّه الرحمن الرحيم .\r\nفى اثبات المحرك الاول .\r\n« انك قد عرفت حدّ الحركة فهى فعل او كمال اول للشىء . . . » « 1 » . .\r\nمسئلهء حركت ، راهى براى اثبات « محرك اول » شده است . تعبير محرك اول و بحث اثبات محرك اول به همين نحوى كه در كتب فلسفى آمده است از خود ارسطوست و اين بحث در فصل چهاردهم با اضافاتى تكرار خواهد شد . ارسطو در مورد خدا كه در فلسفه‌هاى بعد از او به « واجب الوجود » تعبير كرده‌اند ظاهراً كلمهء « واجب الوجود » را به كار نبرده و همان كلمهء « محرك اول » را اطلاق كرده است .\r\nبرهانى هم كه بر اثبات واجب الوجود اقامه كرده است از همين راه اثبات محرك اول است و برهان ديگرى از ارسطو نقل نشده است . ولى بعدها كه بيشتر روى مسئلهء وجوب و امكان و امتناع تكيه شده است و در اين جهت شايد فلسفهء بوعلى سينا ابتدائاً چنين كارى كرده است ، دلايل ديگرى غير از دليل محرك اول براى اثبات .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 12 ، ص 38 .\r\n","page_name":" 105 ","page_number":105},
  {"content":"\r\n\r\nواجب الوجود آورده‌اند .\r\nدر اينجا با اينكه عنوان فصل « فى اثبات المحرك الاول » است چندان به خود اين مسئله توجه نشده است . من ابتدا اجمالًا مسئلهء محرك اول را عرض مىكنم و بعد وارد مطالب مرحوم آخوند مىشويم « 1 » .\r\n\r\nبرهان محرك اول\r\nبرهان محرك اول مبتنى بر اصول و مقدماتى است كه شايد در بيان ارسطو جمع نشده است ولى ارسطو خود به آنها قائل بوده است . يك اصل در برهان محرك اول اين است كه حركت نيازمند به محرك است . اصل دوم اين است كه طبيعت ، از حركت خالى نيست . هرچيزى كه طبيعى است ، يعنى هر چيزى كه جسم يا جسمانى است ، متحرك است . البته مراد از حركت در اينجا حركت به معناى اعم يعنى « تغير » است . مراد اين نيست كه حتماً بايد تغير تدريجى باشد ؛ تغيرات غيرتدريجى را هم شامل مىشود . اصل سوم اين است كه تسلسل علل محال است ، يعنى عللى كه در طول يكديگر قرار مىگيرند بايد منتهى به علتى شوند كه آن علت ، معلول علت ديگرى نباشد .\r\nيك اصل ديگر در اينجا هست كه معلوم نيست واقعاً ارسطو آن را هم در برهان خودش در نظر گرفته بوده است يا نه . در تقريرى كه فلاسفهء اسلامى معمولًا مىكنند اين اصل چهارم را هم مورد نظر قرار مىدهند كه اگر آن را در برهان دخالت ندهيم چهرهء اين برهان عوض مىشود و مورد ايراد واقع مىشود كه فلاسفهء جديد هم به آن ايراد گرفته‌اند .\r\nآن اصل چهارم اين است كه هر علتى با معلول خودش معيت دارد ، يعنى علت از معلول خودش نه تنها زماناً انفكاك ندارد بلكه حتى تقدم و تأخر هم ندارد و بنابراين محرك هميشه بايد همراه حركت وجود داشته باشد . محرك حقيقى آن چيزى است كه در حال حركت و تغير وجود دارد و نمىشود محرك بر حركت زماناً تقدم داشته باشد .\r\n\r\n\r\n\r\n\r\n","description":"","footnote":"\r\n( 1 ) . ارسطو برهان محرك اول را در طبيعيات خود آورده است نه در الهيات . كتاب الطبيعهء ارسطو اخيراً در مصر در دو جلد چاپ شده و تقريباً يك جلد و نيمش مربوط به حركت است . اين كتاب همراه با شروح اوليه‌اى مربوط به قبل از دورهء بوعلى و حتى فارابى است و بسيار مفيد است .\r\n","page_name":" 106 ","page_number":106},
  {"content":"\r\n\r\n- پس چهار اصل يا مقدمهء برهان اثبات محرك اول به‌طور خلاصه از اين قرارند :\r\nاصل اول : هر حركتى نيازمند به محرك است .\r\nاصل دوم : طبيعت از تغير يا حركت به معناى اعم خالى نيست .\r\nاصل سوم : تسلسل علل محال است .\r\nاصل چهارم : هر علتى با معلول خودش ، و در اينجا محرك با حركت ، معيت دارد .\r\nبا مجموع اينها چگونه برهان را بيان مىكنند ؟ مىگويند ما الآن هزاران حركت در خارج مىبينيم . به حكم اصل اول كه حركت بدون محرك نمىتواند باشد ، هركدام از اين حركات محال است بدون عامل محرك صورت گيرد . عامل يك حركت ، مثلًا افتادن برگ يك درخت ، يا طبيعت است يا طبيعت نيست . به بيان ديگر آن عامل يا جسم و جسمانى و به عبارت ديگر مادى است يا مادى نيست . اگر اين عامل ، مادى نباشد معنايش اين است كه اين حركت ، مستند به يك علت غيرمادى يعنى علت غير متحرك است . پس ما در همان قدم اول به محرك غيرمتحرك رسيديم . اما اگر بگوييم كه عامل اين حركت يك امر مادى است - كه اين دومى درست است - اين طبيعت و ماده كه مبدأ اين حركت است به حكم اصل دوم كه طبيعت از تغير و حركت خالى نيست ، خودش متغير است . نقل كلام مىكنيم به منشأ تغيرِ آن طبيعت يا ماده‌اى كه اين حركت را ايجاد مىكند . آن منشأ تغير اگر مادى باشد بايد متغير باشد تا اين حركت را ايجاد كند ، چون طبيعت نمىتواند غير از اين باشد . دوباره به آن منشأ تغير نقل كلام مىكنيم . اگر متغير باشد باز نيازمند به مغيِّر و محرك است و چون تسلسل محال است پس سلسلهء محركها بايد به محركى كه « غير متحرك » است منتهى شود . چنان كه گفتيم « محرك اول » در اصطلاح ارسطو يعنى محرك غيرمتحرك .\r\n\r\nتلقى برخى متفكران غربى از برهان محرك اول ارسطو\r\nمطلبى كه مىخواهم عرض كنم اگرچه در كتاب اسفار به اين شكل مطرح نيست ، اما بحث لازمى است . برهان محرك اول ارسطو امروزه از دو نظر مورد خدشه و مناقشه واقع شده است و فلسفهء جديد اين برهان را رد مىكند .\r\nايراد اول اين است كه مىگويند برهان محرك اول ارسطو مبتنى بر اين است كه\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nما تسلسل را محال بدانيم . چه مانعى دارد كه هر حركتى از ناحيهء محركى در زمان قبل از خودش باشد و آن محرك هم به محرك قبل از خودش متحرك باشد و آن محرك هم به محرك قبل از خودش متحرك باشد ؟ چه مانعى دارد كه همين‌طور تا ازل كه پيش برويم قبل از هر متحركى محركى وجود داشته باشد ؟ .\r\nما الآن حركتى در عالم مىبينيم . مثلًا برگ درختى حركت مىكند . اين حركت معلول حركت هواست . در لحظهء قبل « 1 » هوا حركت كرده و حركت هوا خودْ معلول امر ديگرى مثل اختلاف درجهء حرارت است و اين خود معلول حركت ديگرى است . چه مانعى دارد كه تا ازل كه پيش برويم به يك محرك اول نرسيم ؟ .\r\nمىگويند ارسطو چنين خيال كرده كه عالم از اول ساكن خلق شده است ، مثل كارخانه‌اى كه ابتدا آن را ايجاد مىكنند و بعد آن را به كار مىاندازند . ارسطو فكر كرده است كه عالم مثل يك كارخانه ، انگشتى مىخواهد كه جريان داخلى آن را به حركت دربياورد و محرك نخستين ارسطو مانند انگشتى در ماوراى عالم است كه براى اولين بار حركتى ايجاد كرد كه آن حركت ، حركت ديگرى پديد آورد و همين طور . مىگويند لزومى ندارد كه ما ابتدا عالم را ولو در يك لحظه ساكن فرض كنيم تا نيازى به محرك اول در كار باشد . البته اين را به صورت يك امر غيرقطعى ذكر مىكنند . اين ايراد بر تصورى كه معمولًا فرنگيها از برهان محرك اول ارسطو دارند وارد است .\r\n\r\nتلقى فلاسفهء اسلامى\r\nتصورى كه فلاسفهء اسلامى از برهان محرك اول ارسطو دارند غير از اين است . در بيانى كه عرض كردم ، علتها را « زمانى » در نظر گرفته‌اند ، يعنى حركت برگ ، معلول محركى در زمان قبل از خودش است و حركت آن محرك هم معلول محركى در لحظهء قبل از خودش . بعدها در همين فصل و در جاهاى ديگر خواهيم دانست كه فلاسفهء اسلامى معتقدند كه ارسطو اين‌طور فكر مىكرده است كه علتِ اصلى هر حركتى ، نيرويى است كه زماناً همراه آن حركت است نه آن چيزى كه در لحظهء قبل .\r\n\r\n\r\n\r\n\r\n","description":"","footnote":"\r\n( 1 ) . [ در همين صفحه استاد توضيح مىدهند كه آوردن كلمهء « قبل » در اينجا بر اساس تقريرى غير از تقرير فلاسفهء اسلامى است . در جلسهء سيزدهم نيز تحت عنوان « يك مثال » در اين باره بحث شده است . 
  ]\r\n","page_name":" 108 ","page_number":108},
  {"content":"\r\n\r\nبوده است . عامل لحظهء قبل نمىتواند علت حركت لحظهء بعد باشد بلكه حركت در هر لحظه‌اى عامل مؤثر در همان لحظه را مىخواهد .\r\nوقتى عامل حركت با خودِ حركت همزمان شد ، نقل كلام به همان عامل مىكنيم و مىگوييم : در همين زمانى كه آن متحرك به سبب آن عامل ، متحرك است آيا آن عامل ، خودْ متحرك است يا ثابت ؟ اگر متحرك باشد خودش هم به يك عامل همزمان نياز دارد .\r\nفلاسفهء اسلامى مىگويند اين‌طور نبوده كه ارسطو ابتدا عالم را ساكن فرض كند و بعد بگويد انگشتى در ابتدا عالم را به جريان انداخت مثل كسى كه كارخانه را افتتاح مىكند . محرك نخستين يا خدا ، معنايش آن انگشت اول نيست كه حركت اول را ايجاد كرده است ، بلكه آن نيروى اساسىاى است كه الآن هم وجود دارد و حركت عالم الآن هم از او نشأت مىگيرد و اگر حركت از ازل هم وجود داشته ، از ازل اينچنين بوده است .\r\nدر مقام تشبيه - كه اين تشبيه را من ذكر مىكنم - مثل خار يك ساعت است كه الآن دارد حركت مىكند . اين حركت معلول نيروى ميله‌اى است كه اين خار به آن متصل است كه آن ميله همزمان با خار حركت مىكند . همزمان با حركت اين خار و اين ميله ، يك چرخ ديگرى كه اين ميله به آن متصل است و عامل حركت ميله است حركت مىكند و بالأخره حركت آن چرخ به واسطهء ارتباط مستقيمى است كه با فنر ساعت دارد و الآن همهء اينها همزمان با يكديگر حركت مىكنند .\r\nتصور فلاسفهء اسلامى از برهان محرك اول ارسطو با تصور فلاسفهء غرب متفاوت است . آنها فكر ارسطو را به گونه‌اى بيان كرده و ايراد هم وارد كرده‌اند و ايرادشان هم وارد است و فلاسفهء اسلامى چون مىدانستند كه بر آن تقرير ايراد وارد است از ابتدا اين برهان را به گونهء ديگرى تقرير كرده‌اند كه آن ايراد اساساً نمىتواند به آن تقرير وارد باشد و برهان شكل ديگرى پيدا مىكند .\r\nاز نظر بسيارى از فلاسفهء غربى محرك اول ( خدا ) يعنى آن عامل اوّلى كه فرضاً در ميليونها سال قبل براى اولين بار اين ماشين عالم را به حركت درآورد ، و از نظر فلاسفهء اسلامى خدا يعنى آن منبع اصلىاى كه هميشه همراه عالم وجود داشته و دارد و الآن هم عالم نيروى خودش را از او استمداد مىكند .\r\nپس آن مقدمهء چهارم كه چهرهء برهان را تغيير مىدهد اين است كه هر حركتى\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nبايد « معيت زمانى » با محرك خودش داشته باشد . اين است كه آنها به نظرشان آمده است كه تسلسل در برهان محرك اول ، تسلسل در امور متعاقبه است ، كه در آن ، سلسلهء علل با يكديگر جمع نيستند و لذا مىگويند ما برهانى بر امتناعش نداريم كه درست هم مىگويند . اما [ طبق تقرير فلاسفهء اسلامى 
  ] تسلسل در برهان محرك اول ، تسلسل در امورى است كه با يكديگر معيت دارند كه به‌طور قطع محال است . دربارهء اين مطلب در دو فصل بعد صحبت خواهيم كرد .\r\n\r\nايراد بر مقدمهء اول برهان محرك اول بر اساس فيزيك جديد\r\nايراد ديگر ايرادى است كه روى اصول علمى جديد بر برهان محرك اول گرفته شده است كه دامنه‌اش نه تنها اين برهان بلكه بسيارى از مسائل حركت را مىگيرد و ممكن است كسى گمان كند بيشتر مسائل حركت در فلسفه را بىاعتبار مىكند .\r\nگفتيم كه برهان محرك اول ارسطو مبتنى بر چهار اصل است . اصل اول اين است كه هر حركتى نيازمند به محرك است ، اصلى كه در حد بديهى براى ما جلوه مىكند .\r\nما قبل از اينكه برهان اين اصل را ذكر كنيم ايرادى را كه از ناحيهء فيزيك جديد مطرح شده ، بيان مىكنيم . آنها به برهان كارى ندارند ، مىگويند تجارب علمى امروز در فيزيك ثابت كرده است كه حركت نياز به محرك ندارد . به عبارت ديگر حركت از آن جهت كه حركت است احتياجى به عامل ايجاد كننده ندارد .\r\nممكن است كسى بگويد كه اگر اين‌طور است پس همهء اتومبيلهاى دنيا بايد بدون بنزين حركت كنند . مىگويند : نه ، [ اولًا 
  ] « تغيير مقدار حركت » نياز به عامل دارد .\r\n[ ثانياً 
  ] وقتى اتومبيل حركت مىكند هوا به صورت يك عايق در مقابل اين حركت عمل مىكند مثل وقتى كه در آب شنا مىكنيم گرچه عايق بودن آب بيشتر است . از هوا كه وارد آب مىشويم ، عايق بودن آب را خوب احساس مىكنيم ، اما هيچ وقت از خلأ وارد هوا نشده‌ايم تا بفهميم كه هوا چقدر مانع بزرگى است . وقتى سوار اتومبيل هستيم ، اگر دستمان را از پنجره بيرون بياوريم فشار هوا را احساس مىكنيم . پس اتومبيل علاوه بر اينكه براى تغيير از حالت سكون به حركت به عامل محرك نياز دارد براى آنكه با عايقها هم مبارزه كند نياز به نيروى محرك دارد .\r\nاگر ما فضايى فرض كنيم كه در آن فضا هيچ عايقى وجود نداشته باشد - اگرچه اين يك فضاى فرضى است - و گلوله‌اى داشته باشيم كه به دقت عقلى ، كُره باشد و\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nهيچ نيروى ديگرى در كار نباشد و ما اين كره را روى سطح كاملًا صاف به حركت درآوريم اين گلوله تا ابد به حركت خود ادامه مىدهد بدون اينكه هيچ عاملى در كار باشد . قانون نيوتن مىگويد هر جسمى ، هر حركتى كه دارد حفظ مىكند مگر آنكه عاملى آن را تغيير بدهد . اگر عاملى اين حركت را سريع‌تر كند باز آن حالت دوم حفظ مىشود و اگر عاملى حركت را به صفر برساند جسم ساكن مىشود و همان حالت را حفظ مىكند .\r\nپس در مقابل آن اصل ارسطويى كه مىگويد جسم در حركت خود نيازمند به يك عامل و محرك است ، اين اصل مىگويد جسم در « حركت » خود نيازمند به هيچ عاملى نيست ، در « تغيير حركت » خود نيازمند به يك عامل است . پس [ در شرايط ايده آل فيزيكى 
  ] اگر حركتى يكنواخت باشد مىتواند تا ابد به همان حالت باقى بماند ، يا اگر حركتى ايجاد شود مىتواند تا ابد ادامه پيدا كند بدون آنكه عاملى در كار باشد . اين اصل مهمى است كه امروزه مطرح است . حال سؤال اين است كه آيا اين اصل با اصولى كه ما در فلسفهء خودمان داريم منافات دارد ؟\r\n\r\nپاسخ ايراد\r\nدر اين اصل فيزيكى دو مطلب است . يكى آن چيزى كه به قول اينها تجارب علمى ثابت كرده است ، يعنى همين كه هر حالتى كه به جسم بدهيم ، به‌طور يكنواخت آن را حفظ مىكند مگر اينكه عاملى پيدا بشود و آن را تغيير بدهد . مطلب ديگر تفسير فلسفى و استنباط فلسفىاى است كه از اين اصل شده است و آن اين است كه پس حركت نيازمند به محرك نيست .\r\nجواب اين است كه اصل مطلب اينها درست است و با اصولى كه ما در باب حركت طبعى و حركت قسرى خواهيم گفت و مخصوصاً نكته‌اى كه مرحوم آخوند در اواخر باب قوه و فعل از بوعلى سينا نقل مىكند منافى نيست ، ولى در عين حال تفسير فلسفى اين اصل علمى اين نيست كه حركت بىنياز از محرك است . براى توضيح مطلب بايد منتظر بمانيم تا ابتدا در فصلهاى بعدى بحث حركت طبعى و حركت قسرى را و نيز توجيهى كه در باب حركت طبعى و قسرى و نيز نحوهء عليت جسم براى حركت وجود دارد مورد بحث قرار دهيم . فعلًا از اين مطلب مىگذريم . يك نكتهء فوق العاده‌اى هم در اينجا هست كه ما را به همان اصلى كه در فيزيك\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nگفته‌اند نزديك مىكند كه به آن اشاره خواهيم كرد « 1 » .\r\n\r\nبرهان بر نياز متحرك به محركى غير از خود\r\nحال وارد توضيح مطالب اين فصل مىشويم . مرحوم آخوند از اينجا شروع مىكند كه ما در باب تعريف حركت گفتيم كه « هى فعل او كمال اول للشىء الذى هو بالقوة من جهة ما هو بالقوة » . قبلًا اشاره كرديم كه اصلًا حركت ملازم با قوه است ( قوهء در مقابل فعليت ) ؛ يعنى هرجا كه حركت هست مادامى كه شىء متحرك است بالقوه است و شىء متحرك نمىتواند بالقوه نباشد . پس در هر شىء متحركى قوه و استعداد وجود دارد .\r\nبعد مىگويد حركت از آن جهت كه يك وصف امكانى است نيازمند به قابل است .\r\nدر اينجا اگر امكان ذاتى بگوييم به يك معنا درست است و اگر امكان استعدادى هم بگوييم به معناى ديگر درست است « 2 » . هر صفت وجودى امكانى اگر بخواهد وجود پيدا كند يك محل قابل لازم دارد تا در آن پديد آيد . در فصول بعد خواهيم خواند كه « كل حادثٍ مسبوقٌ بقوة و مادة تحملها » . هر صفت امكانى نيازمند به يك مادهء حامل است . پس حركت از آن جهت كه يك صفت وجودى امكانى است نياز دارد به محلى كه قابل باشد و از آن حيث كه حادث است بلكه عين حدوث است نيازمند به فاعل است ، چون هر حادثى نيازمند به محدث است . اين ، برهانى است بر اصل اول ارسطو كه حركت نيازمند به محرك است . پس حركت نيازمند به دو چيز است : متحرك و محرك . ولى بحث ما دربارهء محرك است و در مورد متحرك كسى بحث ندارد . پس هر حركتى نيازمند به محركى است كه آن محرك غير از متحرك باشد .\r\n\r\nآيا حركت مىتواند ذاتى شىء باشد ؟\r\nايرادى كه معمولًا مطرح مىشود اين است كه چه مانعى دارد حركت ، ذاتى يك شىء .\r\n\r\n\r\n\r\n\r\n","description":"","footnote":"\r\n( 1 ) . [ اين نكته در ضمن تطبيق درس با متن در بخش پايانى كتاب در توضيحات مربوط به فصل 12 ، پاورقى 1 آمده است . 
  ]\r\n( 2 ) . [ اين مطلب در مباحث مربوط به فصل 16 اسفار تفصيلًا مورد بحث قرار مىگيرد . 
  ]\r\n","page_name":" 112 ","page_number":112},
  {"content":"\r\n\r\nباشد ؟ جواب اين ايراد را در اينجا مىدهند « 1 » . در صفات انتزاعى و اعتبارى كه در واقع ، قابل و مقبولى در خارج وجود ندارد و صرفاً انتزاع ذهن است نياز به عامل خارجى نيست . نمىتوان گفت اربعه براى اينكه زوج باشد نيازمند به عاملى است كه زوجيت را به آن بدهد . مىگوييم زوجيت ، ذاتى اربعه است . معناى ذاتى اربعه چيست ؟ يعنى ماهيت اربعه به گونه‌اى است كه هر وقت ذهن اين ماهيت را تعقل كند ، در ظرف خودش اين مفهوم انتزاعى زوجيت را از آن انتزاع مىكند . زوجيت چيزى نيست كه در خارج بر اربعه اضافه شده باشد ، بلكه موجود به وجود اربعه است و وجودش وجود انتزاعى است . در امور تحليلىِ عقلى و به قول كانت در قضاياى تحليلى يعنى قضايايى كه در خارج تعددى [ ميان موضوع و محمول 
  ] وجود ندارد ، فقط ذهن است كه اين كثرت را ايجاد مىكند . سه ضلعى بودن مثلث ذاتى مثلث است . اين چيزى در خارج نيست كه وجود عينىاش از وجود عينى مثلث جدا باشد « 2 » . آيا نسبت حركت به متحرك نسبت يك امر انتزاعى به منشأ انتزاع است كه بگوييم امرى ذاتى است ، يا نسبت قابل به مقبول خارجى است كه يك شىء در ظرف خارج ، شيئى را قبول مىكند ؟ دومى است « 3 » .\r\nمرحوم آخوند در چند سطر بعد مىگويد : « فعلًا و قبولًا تجددييْن واقعيْن تحت مقولتين متخالفتين و هما مقولة أن يفعل و أن ينفعل » . مىگويد فعل و قبول در اينجا غير از فعل و قبولى است كه در امور انتزاعى است . موارد ديگرى داريم كه فعل و قبول در واقع نيست ولى اتصاف هست . در مورد اتصاف ذات حق به صفات خودش همچنان كه خود مرحوم آخوند مىگويد موصوف و صفت هست ، ولى فعل و قبول نيست . حق ، ما فوق اين فعل و قبولهاست . در باب ماهيت كه اتصاف هست ولى فعل و قبول نيست براى اين است كه مادون فعل و قبول است .\r\n\r\n\r\n\r\n\r\n","description":"","footnote":"\r\n( 1 ) . [ استاد در جلسهء بعد مجدداً به اين اشكال همراه با نكاتى تازه مىپردازند . 
  ]\r\n( 2 ) . در جاهاى ديگرى هم كه مورد بحث مرحوم آخوند نيست اصطلاح ذاتى را به كار مىبريم . مثلًا مىگوييم هر معلولى ذاتى علت تامّهء خودش است يعنى تخلف معلول از علت تامّه محال است ، ولى اين معنايش استغناى از علت نيست ، بلكه معلول عين نياز به علت است .\r\n( 3 ) . سؤال : خود حركت به هر حال متحرك بالذات است .\r\nاستاد : حركت به آن معنا متحرك بالذات نيست . ما آن حرفهايى كه در باب مبدأ اشتقاق گفته‌اند قبول نداريم . آن معنا غير از متحرك بالذاتى است كه ما در اينجا مىگوييم . ما بحث متحرك بالذات را در جلسهء بعد مطرح خواهيم كرد .\r\n","page_name":" 113 ","page_number":113},
  {"content":"\r\n\r\n\r\nبرهانى ديگر بر نياز متحرك به محركى غير از خود\r\nبرهان دوم كه به يك اعتبار مىشود گفت همين برهان ولى به بيان ديگر است و به اعتبار ديگر مىتوان گفت برهانى مستقل است اين است كه به بداهت عقل محال است كه « مفيض » ، « مستفيض من نفسه » باشد . آيا ممكن است كه يك شىء ، مفيض شيئى به خود باشد كه ندارد ؟ نه اينكه از يك حيث مفيض باشد و از حيث ديگر مستفيض ، مثل طبيبى كه خود را معالجه مىكند و يا كسى كه خودش را مىزند . بحث ما در جايى است كه حيثيت واحد در كار است . محال است مفيض عيناً مستفيضِ از همان مفيضيتِ خودش باشد . محال است فاقد ، معطى باشد و معطىِ يك چيز فاقد همان چيز باشد . متحرك از آن جهت كه حركت را قبول مىكند يعنى آن را ندارد و آن چيزى كه حركت را مىدهد يعنى كمالى را افاضه مىكند ولو آن كمال به شكل حركت نباشد و به شكل ديگرى باشد . ( فيض و كمال تقريباً مساوى يكديگرند . ) اگر قبول كرديم كه حركت كمال است ( كمال اول ) و قبول كرديم كه معطى كمال ، محال است كه فاقد آن كمال ولو به نحو اعلى باشد ، پس محال است كه يك شىء ، خودْ محرك خود باشد ، يعنى متحرك عين محرك و يا بىنياز از محرك باشد . اگر بگوييم متحرك بىنياز از محرك است يعنى [ حركت 
  ] حادث بلاعلت است . البته اشخاصى كه در اين بحث ايراد مىكنند نمىگويند حركت حادث بلاعلت است ، بلكه مىگويند حركت ، ذاتى خود متحرك است يعنى خودش به خودش حركت مىدهد كه در جلسهء بعد در اين باره بيشتر صحبت خواهيم كرد .\r\nبعد مرحوم آخوند جملاتى دارد كه از نظر لفظ مقدارى مبهم است . حاجى خواسته است اين جمله‌ها را معنى كرده و توضيح دهد . حتى در مورد چند كلمه مىگويد كه آن‌طور كه در اين نسخه‌ها هست نيست . ولى از طرف ديگر عين همين عبارات كه در اينجا آمده در شواهد الربوبيه و نيز در رسالة الحدوث مرحوم آخوند آمده است .\r\nهمهء اينها را انسان نمىتواند احتمال بدهد كه غلط نساخ باشد . ما توجيه حاجى را عرض مىكنيم « 1 » كه طبق آن ، معنا درست است اما مستلزم تكلفاتى است كه بعيد است كه از اين عبارات چنين معنايى مقصود باشد و مىتوان عبارات را به گونهء ديگرى معنا كرد . در اين جلسه از نظر عبارت ، زياد پيش نرفتيم ولى چون بحث مشكل بود لازم دانستيم كه آن حرفهاى ارسطويى را بگوييم .\r\n\r\n\r\n\r\n\r\n","description":"","footnote":"\r\n( 1 ) . [ اين توضيحات در بخش پايانى كتاب آمده است . 
  ]\r\n","page_name":" 114 ","page_number":114},
  {"content":"\r\n\r\n\r\nجلسهء هشتم\r\nبسم اللَّه الرحمن الرحيم .\r\n« لكن هنا دقيقة ستعلم بها و هى انه لابد فى الوجود من امر غير الحركة . . . » « 1 » . .\r\nاگرچه عنوان فصل « فى اثبات المحرك الاول » است ولى در واقع در اينجا دو مطلب مورد نظر است . مطلب اول اين است كه هر حركتى نيازمند به محرك است و مطلب دوم اين است كه سلسلهء محركها بايد منتهى به محركى غير متحرك بشود و اين هردو از اصول معروف منسوب به ارسطوست كه اصل اول پايهء اثبات اصل دوم قرار مىگيرد . در اين فصل مرحوم آخوند در مقام بيان هر دو اصل و مخصوصاً اصل اول است ( اگرچه عنوان فصل مربوط به اصل دوم است ) و آن اين است كه هر حركتى نيازمند به محرك است . دو برهان اقامه كردند و در هر دو برهان به اين نتيجه رسيديم كه حركت نيازمند به فاعل و نيز نيازمند به قابل است كه قابل حركت را اصطلاحاً « موضوع حركت » مىنامند . قابل ، غير از فاعل است همچنان كه قابل غير از مقبول يعنى خود حركت است . نسبت حركت به قابل حركت نسبت يك عارض به معروض خودش در خارج است و به عبارت ديگر از قبيل « محمولات بالضميمه » .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 12 ، ص 39 .\r\n","page_name":" 115 ","page_number":115},
  {"content":"\r\n\r\nاست ؛ امرى است كه عروضش بر موضوع خودش در ظرف خارج است ، مثل همهء اعراضى كه در خارج داريم . اگر يك جسم به صفت بياض متصف مىشود اين بياض قابلى دارد و فاعلى . قابلش همين جسمى است كه صفت بياض را دارد و اين صفت بياض در ظرف خارج عارض بر جسم شده است . جسم ، در خارج بياض را قبول كرده است و اين بياض محمول بالضميمه براى خود جسم است . در باب حركت هم مطلب از همين قبيل است . حركت براى متحرك يك محمول بالضميمه و يك عارض خارجى است و قابلش هم شيئى مغاير با خود حركت است .\r\n\r\nدو نوع رابطه ميان حركت و قابل آن\r\nاين مطلب را كه مرحوم آخوند ذكر مىكند فوراً يك استدراك مىكند كه استدراك بسيار لازمى است . آن استدراك اين است كه اين مطلب اخير كليت ندارد ، يعنى اين امر كه حتماً حركت ، خودش وجودى غير از وجود قابل حركت دارد و حركت در ظرف خارج بر متحرك عارض مىشود در همه جا صادق نيست .\r\nمدعاى اصلى ما در اينجا اين است كه فاعل حركت غير از قابل حركت است .\r\nحركت نياز به فاعل دارد و فاعل حركت نمىتواند عين قابل حركت باشد . ما از اين جهت نمىخواهيم استدراكى كرده باشيم . ولى ضمن اينكه اين مطلب را بيان مىكرديم كه فاعل حركت غير از قابل حركت است مطلب را به اين شكل تقرير كرديم كه وجود خود حركت با قابل حركت دو وجود منحاز است ، يعنى حركت در ظرف خارج ، عارض بر موضوع خودش كه جسم باشد شده است . مرحوم آخوند در مورد اين جهت است كه استدراك مىكند .\r\nمىگويد يك نكتهء دقيقى در اينجا هست كه ما دربارهء آن نكتهء دقيق بعد بحث خواهيم كرد ولى اجمالًا در ذهنتان باشد كه هميشه نسبت حركت و موضوع حركت نسبت قابل و مقبول - به آن شكل كه عرض كرديم - نيست . هميشه نسبت متحرك به حركت ، نسبت دو امر نيست كه حركت ، چيزى و متحرك چيز ديگرى باشد . خواهيم گفت كه ما در طبيعت و در عالم هستى چيزى داريم كه متحرك بالذات است و آن جوهر است . قدما چون قائل به حركت در جوهر نبودند قائل به متحرك بالذات نبودند ولى ما بعد ثابت خواهيم كرد كه جوهر ، متحرك بالذات است و اصل همهء حركات ، همان حركت متحرك بالذات است .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n- بنا بر حركت جوهريه نسبت موضوع حركت ( يعنى قابل حركت ) و خود حركت ، نسبت عارض و معروض نيست ، نسبت محمول بالضميمه و موضوع خودش نيست .\r\nدر حركت جوهر ، ما متحرك و حركت داريم ولى متحرك و حركت خارجاً يك چيز است . وقتى مىگوييم متحرك بالذات ، معنايش اين است كه چيزى به اعتبارى متحرك است و به اعتبارى حركت ، همان‌طور كه به يك اعتبار ، همانى كه بياض است ابيض هم هست . پس اگر در حركت جوهر ، از متحرك و حركت سخن مىگوييم بايد متوجه باشيم كه عروض حركت بر متحرك ، عروض تحليلى و عقلى است نه خارجى . در خارج ، ما موضوعى نداريم كه حركت عارض آن شده باشد ، بلكه متحركى داريم كه خودش حركت است .\r\nپس اينكه ما گفتيم هر حركتى نيازمند به قابل و موضوعى غير از خودش است ، در حركات عرَضى صدق مىكند نه در حركت جوهرى . در حركت جوهرى موضوع حركت و خود حركت خارجاً متحدند و فرق بين حركت و متحرك اعتبارى است ؛ حركت عقلًا غير از متحرك است ولى در خارج عين متحرك است . پس نبايد تصور كرد كه هرجا كه متحركى هست وجود متحرك بايد غير از وجود حركت باشد .\r\n\r\nحركت جوهرى و مسئلهء نياز متحرك به محرك\r\nدر اينجا ممكن است اين توهم پيش بيايد كه آيا مقصود مرحوم آخوند از اين استدراك اين است كه ما در خارج متحركى داريم كه بالذات متحرك است به معنى اينكه نيازى به محرك ندارد ؟ آيا مرحوم آخوند مىخواهد بگويد كه اين اصل ارسطويى كه « هر متحركى نيازمند به محركى غير از متحرك است » در باب حركت جوهر صادق نيست و يك استثنا براى آن قاعدهء ارسطويى است ؟ نه ، اين‌طور نيست . البته طبق اين مبنا اين قاعدهء ارسطويى معناى خاصى پيدا مىكند . پس در مورد اصل قاعدهء ارسطويى اين استدراك به معناى استثنا نيست بلكه به معناى تفسير و توضيح است .\r\nآن توضيح اين است كه در باب حركت عرضى اگر مىگوييم حركت نيازمند به محرك است به نحو « جعل تأليفى » است . « متحرك نيازمند به محرك است » يعنى نيازمند به قوه‌اى است كه حركت را به آن افاضه كند ، همان‌طور كه علتى بايد قيام يا علم را به زيد بدهد . زيد چيزى است ؛ علت مىآيد زيد موجود را عالم مىكند\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nجاعل به جعل تأليفى ، شيئى را كه فى حد ذاته غير متحرك است متحرك مىكند همان‌طور كه عاملى آب را گرم مىكند ، كه كلمهء « جعل » در اينجا دو مفعولى است .\r\nدر باب حركت جوهرى هم مىگوييم حركت نيازمند به محرك است و نيز مىگوييم حركت نيازمند به جاعل است . پس اين اصل را كه حركت نيازمند به محرك است نفى نمىكنيم . اما در اينجا محرك ، جاعل نفس متحرك است ، چون نفس متحرك عين حركت است .\r\nپس مرحوم آخوند كه در اينجا اين « لكن هنا دقيقة ستعلم بها » را مىگويد براى اين است كه دو نكته براى ما روشن شده باشد . وقتى مىگوييم هر حركتى نيازمند به محرك است اولًا در همه جا حركت را با متحرك ، دو شىء در خارج ندانيم و ثانياً اگر مىگوييم حركت نيازمند به جاعل است نحوهء جعل را بدانيم . اگرچه مفهوم محرك ، ظاهرش جعل تأليفى است ولى وقتى مىگوييم محرك ، يك مفهوم وسيعترى را در نظر مىگيريم به طورى كه معناى جاعلِ نفسِ متحرك را نيز كه به نحو جعل بسيط است شامل مىشود . مراد ارسطو از « محرك » همان مفهوم جاعل به جعل تأليفى بوده است ، يعنى جاعلى كه جسم را متحرك مىكند ، اما [ با نظريهء مرحوم آخوند 
  ] محرك معناى وسيعترى پيدا مىكند .\r\n\r\nبه چه معنا حركت مىتواند ذاتى متحرك باشد ؟\r\nچنان كه گفتيم در حركت جوهريه بعدها توضيح داده خواهد شد كه نسبت حركت به متحرك نسبت عارض به معروض نيست بلكه فرق حركت و متحرك فرق تحليلى است . آنوقت اين بحثهايى كه مىكنند و در جلسهء گذشته هم طرح كرديم كه مىگويند حركت مىتواند ذاتى متحرك باشد ، به يك معنا در فلسفهء مرحوم آخوند مورد قبول است . حركت ، ذاتى متحرك است ، به اين معنا كه حركت وجود جداگانه‌اى از متحرك ندارد . ولى از اين مطلب چنين نتيجه گرفته نمىشود كه حركت نياز به محرك ندارد . در عين اينكه در حركت جوهرى ، حركت ، ذاتى متحرك است جاعل هم دارد و حال آنكه قبلًا اين‌طور فكر مىشد كه اگر حركت ذاتى متحرك باشد بىنياز از علت است . برعكس ، نه تنها نيازمند به علت است ، به\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nاشد وجه نيازمند به علت است « 1 » .\r\n\r\nدو نكته بر اساس حركت جوهرى\r\nبعد مرحوم آخوند بيانى را كه در دو سه سطر قبل بر مبناى قوم كرده بود و فقط در مورد حركات عرَضى صدق مىكرد اصلاح مىكند به نحوى كه هم در مورد حركت عرضى صادق باشد و هم در مورد حركت ذاتى جوهرى . مىگويد ما قبلًا گفتيم كه موضوع حركت بايد از حيثى بالفعل باشد و از حيثى بالقوه . اين فقط در باب حركات عرضى صدق مىكند .\r\nحال بايد عبارت را اين‌طور اصلاح كنيم كه حركت نيازمند به موضوع و قابلى است كه يا از يك جهت بالقوه است و يا از همهء جهات بالقوه است . چون در حركت جوهرى اگر موضوعى مثل هيولاى اولى فرض شود ، موضوع حركت از همهء جهات بالقوه است و از هيچ جهت بالفعل نيست . پس اينكه ما گفتيم كه موضوع حركت بايد « بالقوه من جهة » باشد به صورت « إما بالقوه من جهة و إمّا بالقوة من كل جهة » اصلاح مىكنيم .\r\nاصلاح ديگر در مورد فاعل حركت است . گفتيم كه فاعل حركت بايد بالفعل باشد يعنى كمال وجودى حركت را داشته باشد ولى خود حركت را هرگز ندارد . به عقيدهء آنها فاعل حركات عرضى ، طبيعت است و طبيعت حركت ندارد . اين را بايد به اين نحو اصلاح كنيم كه فاعل حركت يا اين است كه از جهت حركت ، بالفعل است يعنى خودِ حركت را دارد و يا از همهء جهات بالفعل است . در حركات عرضى ، بر مبناى ما ، فاعل حركت هم خودش حركت است ، چون جوهر مبدأ حركت عرضى .\r\n\r\n\r\n\r\n\r\n","description":"","footnote":"\r\n( 1 ) . سؤال : در حركت جوهرى كه پذيرشى در كار نيست مرحوم آخوند نياز داشتن به محرك را به چه ملاكى اثبات مىكند ؟ .\r\nاستاد : سؤال خوبى است . اينجا كه مىگوييم پذيرش در كار نيست نمىگوييم پذيرش به هيچ نحو در كار نيست . وقتى كه مىگوييم متحرك با حركت يك چيز است يا دو چيز ، در عين حال اين بحث مطرح مىشود كه آيا در اينجا قابل وجود دارد يا وجود ندارد كه مسئلهء هيولاى اولى مطرح مىشود .\r\nمرحوم آخوند قبول مىكند كه قابلْ هيولاست ولى هيولى و صورت در خارج متحدند . آن‌طور كه معروض ، موضوع عرض است هيولى موضوع صورت نيست . هيولى قابل صورت هست ولى موضوع صورت نيست . آنچه ما نفى كرديم اين بود كه حركت با موضوعش دو چيز نيست ولى مسئلهء قابل را ما نفى نكرديم . مسئلهء قابل بعدها مطرح خواهد شد .\r\n","page_name":" 119 ","page_number":119},
  {"content":"\r\n\r\nاست .\r\nوقتى جوهر خودش حركت شد پس فاعل حركت هم خودش حركت را بالفعل دارد نه اينكه حركت را ندارد و كمال حركت را به شكل ديگرى دارد . پس عبارتى را كه در چند سطر قبل گفته بوديم به اين شكل اصلاح مىكنيم . البته مرحوم آخوند كلمهء « اصلاح » را به كار نمىبرد ولى اصلاح مىكند .\r\n\r\nوجود دو طرف دارد\r\nبعد مرحوم آخوند مىگويد كه از اينجا چند نتيجهء ديگر مىتوان گرفت كه بعضى از اين نتايج را ديگران هم گرفته‌اند ولى نه از اين راه . يكى از نتايج اين است كه بعد از اينكه گفتيم حركت به قوه و فعل تحليل مىشود ، در واقع همهء قوه‌ها به قوهء محض منتهى مىشود ، همچنان كه همهء فعليتها به فعليت محض منتهى مىشود .\r\nاين نظريه به افكار ارسطو نزديك است و بلكه همراه با اصلاحى ، همان است . در فلسفهء ارسطو و مخصوصاً در فلسفهء مرحوم آخوند هستى با فعل و قوه توجيه مىشود ولى فعل و قوه به يك معناى اعم كه اوسع از فعل و قوه‌اى است كه در طبيعت است . هستى در درجات خود از فعليت محض كه هيچ قوه‌اى در او نيست شروع مىشود و در مراتب متوسط مىرسد به موجوداتى كه بين قوه و فعليت هستند و در نازلترين مرتبهء خود ، به موجودى كه قوه و استعداد محض و فاقد هر گونه فعليت و اضعف مراتب وجود است منتهى مىشود . هيولى با اينكه جوهر است اضعف مراتب وجود است و حتى از اعراض هم وجودش ضعيفتر است و اين مانعى ندارد .\r\nبنابراين وجود دو طرف دارد و گاهى اينچنين تعبير مىكنند كه وجود دو حاشيه دارد . يك طرف ، فعليت محض است و طرف ديگر قابليت محض . اين بدان جهت است كه حركت امرى بين قوه و فعليت و نيازمند به فاعل و قابل است . فعليت حركت مستند به امرى بالفعل است كه آن امر بالفعل ، مستند به امرى بالفعل‌تر از خودش است تا مىرسد به فعليت محض . قوهء حركت هم مستند به يك امر قابلى است كه بالقوه است و منتهى مىشود به قوهء محض كه همان هيولاى اولى است .\r\nاز همين جا مىتوان برهان معروفى را كه در باب تركب جسم به آن استناد مىكنند كشف كرد . مىدانيد كه در باب حقيقت جسم حكما به نظريهء ذيمقراطيس و نظريهء متكلمين قائل نيستند و جسم را ذى اجزاء نمىدانند بلكه آن را يك متصل واحد مىدانند .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n- در مورد اينكه آيا جسم مركب است از ماده و صورت و يا فقط صورت محض است كه همان صورت جسميه باشد ميان حكما اختلاف است . شيخ اشراق قائل به نظر دوم است . دو برهان بر اين مطلب كه جسم مركب از ماده و صورت است اقامه شده است ، يكى برهان معروف « فصل و وصل » و ديگرى برهان « قوه و فعل » . برهان قوه و فعل اين است كه مىگويند جسم از حيثى بالقوه است و از حيثى بالفعل و اين دو حيثيت نمىتواند يكى باشد . پس جسم در ذات خودش داراى دو منبع است :\r\nيك منبع ، منبع قوه كه همان هيولاى اولى است و ديگر منبع فعليت كه همان صورت جسميه است . اين يك بحث دامنه دارى است كه مرحوم آخوند در جلد دوم اسفار ( چاپ قديم ) به تفصيل دربارهء آن بحث كرده است و در اينجا فقط اشاره‌اى مىكند .\r\n\r\nدو نتيجه گيرى علامهء طباطبايى\r\nآقاى طباطبايى دو نتيجهء ديگر هم از همين بيان مرحوم آخوند گرفته‌اند كه هر دو نتيجه البته درست است . يك نتيجه همان است كه ايشان در نوشته‌هاى خودشان خيلى روى آن تكيه دارند ، البته نه اينكه آن را به خودشان استناد بدهند بلكه به عنوان اينكه خود مرحوم آخوند كمتر اين استنتاج را كرده است . مرحوم آخوند چنين استنتاج كرد كه وجود دو حاشيه دارد : فعليت محض و قوهء محض . آقاى طباطبايى چنين استنتاج مىكنند كه حركت طبيعت از ماديت محض شروع مىشود و به مجرد پايان مىپذيرد . اين بحث در باب غايات مخصوصاً در باب حركت جوهريه خيلى مفيد است . وقتى به مرحلهء تجرد رسيد و در صدف خودش گوهر مجرد را پرورش داد اين پايان حركت است و باز حركت به نوع ديگرى شروع مىشود .\r\nنتيجهء ديگرى كه ايشان مىگيرند و آن نتيجه هم نتيجهء خوبى است اين است كه مىگويند همان‌طور كه شما نتيجه گرفتيد كه جسم مركب از ماده و صورت است ، يك نتيجهء ديگر هم مىتوانيد بگيريد و آن اين است كه نوع تركب جسم از هيولى و صورت ، تركب اتحادى است نه انضمامى . مرحوم آخوند در جلد دوم اسفار ( چاپ قديم ) در اواخر جواهر و اعراض بحث بسيار مفصلى در اين زمينه دارد كه آيا تركيب جسم از هيولى و صورت تركيب انضمامى است يا اتحادى ؛ آيا هيولى و صورت مانند دو امرى هستند كه در كنار يكديگر قرار گرفته و به يكديگر ضميمه\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nشده‌اند و يا در خارج متحدند ؟ بنا بر انضمام ، ايرادها و اشكالهايى پيش مىآيد و بنا بر اتحاد هم يك نوع ايراد و اشكال مطرح مىشود ولى خود مرحوم آخوند بالاخره نتيجه گيرى مىكند كه تركيب هيولى و صورت اتحادى است . مرحوم آخوند مىگويد اولين كسى كه قائل شده است كه تركيب جسم از هيولى و صورت تركيب اتحادى است شيخ صدرالدين دشتكى بوده است . بعد جلال دوانى و ديگران به او ايراد گرفتند ولى مرحوم آخوند اين نظريهء سيد دشتكى را احيا كرد ، و اثبات كرد كه نظريهء او درست است . چنان كه گفتيم اين استنتاج آقاى طباطبايى هم نتيجه گيرى خوبى است .\r\nمرحوم آخوند در پايان اين فصل جمله‌اى دارد كه هم از نظر عبارت و لفظ و هم از نظر ارتباط با مطلب قبل ايراد دارد كه دو احتمال براى رفع ايراد مىتوان داد . اين مطلب را [ هنگام تطبيق درس بر متن 
  ] توضيح مىدهيم .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nپاسخ اشكالات مربوط به اصل نيازمندى متحرك به محرك\r\n\r\nجلسهء نهم\r\nبسم اللَّه الرحمن الرحيم .\r\nفى دفع شكوك اوردت على قاعدة كون كل متحرك له محرك .\r\n« إن الموروث من الحكما فى اثبات هذا المرام . . . » « 1 » . .\r\nدر فصل پيش گرچه عنوان مطلب در اثبات محرك اول بود ولى عرض كرديم كه براى اثبات محرك اول كه نظريهء معروف ارسطويى است مقدماتى لازم است كه آنها را بيان كرديم . يكى از آن مقدمات اين بود كه حركت نيازمند به محرك است . البته اين را با دو تعبير مىشود بيان كرد . يكى اينكه حركت نيازمند به محرك است و ديگر اينكه حركت نيازمند به محركى غير از متحرك است زيرا نقطهء مقابل اين نظريه كه حركت نيازمند به محرك است دو نظريه و در واقع دو تعبير است . يك تعبير اين است كه حركت اساساً بىنياز از محرك است و ضرورتى ندارد كه براى حركت محركى فرض كنيم . اين همان تعبيرى است كه امروزه تحت عنوان « قانون جبر در حركت » بيان مىكنند . طرز تلقى اينها اين است كه نظريهء فيزيكى ارسطو در .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 13 ، ص 41 .\r\n","page_name":" 123 ","page_number":123},
  {"content":"\r\n\r\nقديم اين بوده است كه حركت نيازمند به محرك است ولى علم امروز بر اين فرضيه استوار است كه حركت نيازمند به محرك نيست . تعبير ديگرى كه در مقابل اين نظريهء ارسطويى مىشود اين است كه نگوييم كه حركت نيازمند به محرك نيست بلكه بگوييم چه مانعى دارد كه همان متحرك ، خود ، محرك هم باشد و در واقع حركت نيازمند به محركى مغاير با متحرك نيست . شىء واحد در آنِ واحد خود محرك خود است ، خود به وجود آورندهء حركت خود است . در تعبير اول معناى نظريهء مقابل نظريهء ارسطو اين است كه حركت نيازمند به موجد نيست ، نيازمند به علت نيست ، اما در تعبير دوم نمىگوييم حركت نيازمند به موجد و علت نيست ، بلكه مىگوييم همان كه حركت را مىپذيرد و قبول مىكند خود ، موجد حركت خود است .\r\nعلماى ما آنجا كه مىخواهند نظريهء مقابل نظريهء ارسطو را رد كنند به هر دو جهت مىپردازند ، منتها اين دو جهت چنان در يكديگر ادغام شده است كه انسان كمتر توجه مىكند كه با دو نظريهء مقابل روبروست . شايد هم در آن زمانها نظريهء مقابل به تعبير اول مطرح نبوده است ولى به هرحال علماى ما مطلب را به گونه‌اى بيان كرده‌اند كه هر دو نظريهء مقابل رد مىشود ولى بيشتر به نظريهء دوم پرداخته‌اند ؛ يعنى نظريه‌اى كه نمىگويد حركت نيازمند به موجد نيست ، بلكه مىگويد چه مانعى دارد كه شىء ، خودْ موجد حركت خود باشد ، كه البته رد كردن اين نظريه از رد كردن نظريهء مقابل اول دشوارتر است .\r\n\r\nتأملى در عنوان فصل\r\nعنوان اين فصل كه فصل سيزدهم است ، اين است : « فى دفع شكوك اوردت على قاعدة كون كل متحركٍ له محرك » . ظاهر اين عنوان اين است كه در اين فصل فقط دفع شبهات مىشود . البته در اين فصل دفع شبهات مىشود ولى ابتدا براهينى كه بر اين قاعده اقامه شده است ذكر مىشود و بعد دفع شبهات مىشود كه اگر مرحوم آخوند عنوان فصل را اين‌طور قرار مىداد كه « فى ذكر الحجج التى اقاموها على اثبات كون كل متحرك له محرك و دفع الشُبَه عنها » بيشتر حاكى مطالب فصل بود .\r\nمطلب ديگر اينكه عنوان فصل اين است كه « فى دفع شكوك اوردت على قاعدة كون كل متحرك له محرك » . ظاهر اين عنوان اين است كه بحث در اطراف آن نظريهء\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاول است يعنى اينكه آيا حركت نياز به موجد دارد يا ندارد و حال اينكه بعد مىبينيم كه بيشتر تكيه روى نظريهء دوم است كه نمىگويد حركت موجد ندارد بلكه مىگويد همان حركت پذير ، همان متحرك ، خودْ موجد حركت خود است . اگر كلمه‌اى را مرحوم آخوند اضافه كرده بود و گفته بود « فى دفع شكوكٍ اوردت على قاعدة كون كل متحرك له محرك غيره » ، با مسائل فصل منطبق‌تر بود .\r\n\r\nبراهين حكما بر اصل نياز متحرك به محركى غير از خود .\r\n\r\nبرهان اول\r\nگفتيم كه اين فصل على رغم اينكه عنوان آن « فى دفع شكوكٍ . . . » است اول ايراد حجج است و بعد دفع شكوك . ايشان مىفرمايند شش برهان از حكما در اثبات اين مدعا رسيده است . اولين برهان اين است كه « لو كان الشىء متحركاً لذاته امتنع سكونه » يعنى اگر شىء ، لذاته متحرك باشد يعنى خود ، محرك خود باشد سكون براى آن ممتنع است . بحث در اين نيست كه متحرك محرك دارد يا ندارد ، بحث در اين است كه خودْ محرك خود هست يا نيست . مىگويند اگر خود ذات متحرك ، موجد حركت خود باشد ، قهراً سكون براى جسم ممتنع است . اين براى اين است كه اگر مبدأ حركت ، « ذات متحرك بما هو هو » باشد ، مادامى كه اين ذات هست بايد حركت وجود داشته باشد ؛ پس بايد سكون براى اين جسم محال باشد . هر جسمى كه حركت مىكند فرض اين است كه ذات جسم ، علت تامهء حركت است و مادامى كه علت تامه هست معلول هم بايد باشد . پس محال است كه جسم ساكن باشد .\r\nبنابراين ما نبايد جسم ساكن در عالم داشته باشيم و حال آنكه ما مىدانيم كه اجسام گاهى متحرك هستند و گاهى ساكن ، يعنى هم حركت براى آنها ممكن است و هم سكون . پس اين نشان مىدهد كه حركت علتى دارد ماوراء ذات جسم . اين يك برهان « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : اگر بگوييم حركت ، ذاتى شىء است اشكالى كه فرموديد پيش مىآيد كه سكون براى شىء محال مىشود . اما اگر بگوييم محرك شىء ، خودش است ولى حركت « ذاتى شىء » نيست اين اشكال پيش نمىآيد .\r\nاستاد : وقتى مىگوييد « محرك شىء ، ذات خودش است » معنايش اين است كه حركت « ذاتى شىء » است .\r\nسؤال : اگر جزء ماهيت باشد اين اشكال پيش مىآيد و الّا نه .\r\nاستاد : اين ذاتىاى است كه از لوازم ذاتش است . ما ذاتى باب ايساغوجى لازم نداريم ، ذاتى باب برهان هم كافى است يعنى از لوازم لاينفك ذات است . وقتى كه معلولِ ذات شد و ذات علت تامهء آن شد ، اين مىشود معلول براى آن ذات . بنابراين سكون ممتنع مىشود .\r\n","page_name":" 125 ","page_number":125},
  {"content":"\r\n\r\n\r\nبرهان دوم\r\nبرهان دوم اين است كه اگر ذات جسم علت حركت باشد ، اجتماع اجزاء حركت لازم مىآيد ؛ يعنى لازم مىآيد كه اجزاء حركت نسبت به يكديگر تقدم و تأخر نداشته باشند و حركت مجتمعة الاجزاء باشد و اول و وسط و آخرش همزمان باشند كه لازمه‌اش اين است كه حركت ، حركت نباشد . چرا ؟ براى اينكه ذات جسم ، ثابت است و اين در محل خودش ثابت شده است كه « علة الثابت ثابت و علة المتغير متغير » .\r\nاگر معلول متغير باشد علت بايد متغير باشد و اگر معلول ثابت باشد علت هم بايد ثابت باشد . محال است كه معلول متغير باشد و علت ثابت و يا برعكس . ما بعد در بحث در مورد ادله‌اى كه مرحوم آخوند بر حركت جوهرى اقامه مىكنند به تفصيل دربارهء اين اصل بحث خواهيم كرد . فعلًا به اجمال براهين موروث از حكما را نقل مىكنيم .\r\n\r\nبرهان سوم\r\nاين برهان از اصل ديگرى سرچشمه مىگيرد كه آن هم در آينده بررسى خواهد شد و در واقع دربارهء همهء اين براهين در آينده بحث خواهيم كرد . در يكى از جلسات گذشته عرض كرديم كه حركت كميت است ولى يك كميت جهت‌دار است ، يعنى به سوى جهتى است . « به سوى جهت است » به معنى اين است كه هر حركتى غايتى دارد ، كه اين از بحثهاى مهم باب حركت است . در تعريف حركت گفتيم « الحركة كمال اول لما بالقوة من حيث إنه بالقوة » . ماهيت حركت اين است كه وقتى شىء مىخواهد يك كمال ثانوى پيدا كند حركت ، كمال اول آن كمال ثانوى است ، يعنى حركت طلب و تلاش به سوى يك مطلوب است كه آن مطلوب در واقع يك امر ملايم ذات شىء است كه لازمه‌اش اين است كه با وصول به آن مطلوب ، حركت منقضى مىشود . آيا حركت كه ماهيتش طلب است مىتواند بدون مطلوب باشد ؟ حكماى ما معتقدند\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nچنين چيزى محال است . هر حركتى ، اعم از كمى ، كيفى ، أينى ، وضعى ، جوهرى و هر حركتى كه شما فرض كنيد خودش كمال اول است و يك كمال ثانى كه منتظَر اوست در كار است . هر حركتى طلب است و يك مطلوب در كار است كه شىء با حركت خودش آن مطلوب را جستجو مىكند و با رسيدن به آن مطلوب قهراً حركت تمام و شىء متوقف مىشود « 1 » .\r\nدر اين استدلال سوم حكما اين‌طور مىگويند كه هر حركتى نيازمند به يك حالت ملايم دارد . حالت ملايم همان است كه در يك تعبير به آن « مطلوب » مىگوييم و در تعبير ديگر آن را « كمال ثانى » و در تعبير سوم آن را « غايت » مىناميم . لازمهء داشتن كمال ثانى ، غايت و يا مطلوب ، اين است كه با رسيدن به آن ، حركت تمام شود و ديگر حركتى در كار نباشد . ضمناً به اين جهت هم اشاره مىكنند كه اگر كمال ثانى در كار نباشد پس حركت به سوى چيست ؟ حركت به اين سو پيش برود يا به سوى ديگر ، هر دو على السويّه خواهد بود ، يعنى ترجيح بلامرجح است ، و مرجح حركت به سوى امر معين همان كمال ثانى حركت است كه در جاى خودش بحث خواهد شد . بنابراين نمىشود گفت حركت كمال ثانى ندارد .\r\nحال مىگوييم اگر حركت ، ذاتى جسم باشد معنايش اين است كه از ذات منفك نمىشود و حال آنكه لازمهء غايت داشتن اين است كه وقتى كه حركت به غايت خود رسيد ديگر حركتى نباشد . پس ذاتى بودن حركت براى متحرك با آن اصل كه حركت كمال ثانى مىخواهد ، يك حالت ملايم ، غايت و يا مطلوب مىخواهد - كه .\r\n\r\n\r\n\r\n\r\n","description":"","footnote":"\r\n( 1 ) . البته امروز نظريه‌هايى هست كه مىگويند حركت فقط طلب است و هيچ مطلوبى نمىخواهد ؛ مىگويند ما تكامل داريم ولى كمال نداريم . اين « تكامل داريم ولى كمال نداريم » معنايش اين است كه تلاش به سوى كمال داريم كه خودش كمال است ( قهراً اگر كمال نباشد تكامل هم معنا ندارد ، يعنى كمال اول است ) ولى كمالى كه مطلوب باشد نداريم و به اصطلاح امروز تكامل يك مفهوم « ديناميك » است ، يعنى يك مفهوم متحرك است ، يك مفهوم پوياست ولى كمال يك مفهوم « استاتيك » و جامد است و اينها هر مفهوم استاتيكى را نفى مىكنند . آنچه در اصطلاح ، علماى ما « كمال » مىنامند اينها « كمال ثانى » مىنامند ، و آنچه آنها « تكامل » مىنامند علماى ما « كمال اول » مىنامند . اگر بخواهيم به زبان علماى ما سخن بگوييم اين‌طور بايد تعبير كنيم كه آنها مىگويند كمال اول داريم ولى كمال ثانى نداريم . فلاسفهء ما به شدت اين مطلب را نفى مىكنند : محال است كمال اول باشد و كمال ثانى نباشد ؛ يعنى محال است كه حركت غايت نداشته باشد . حركت به عقيدهء حكما به شش چيز نياز دارد از جمله « ما اليه الحركة » كه اينها را در جاى خودش خواهيم گفت .\r\n","page_name":" 127 ","page_number":127},
  {"content":"\r\n\r\nهمه تعبير از يك چيز است - منافى است « 1 » .\r\nاين سه برهان از شش برهانى است كه در اينجا ذكر شده است . بعد خواهيم گفت كه فخر رازى بر هر سه برهان ايراد وارد كرده است و بعد از وارد كردن آن ايرادها سراغ برهان چهارم رفته است . مرحوم آخوند گرچه ايرادات فخر رازى بر هر شش برهان را نقل مىكند ولى وقتى كه در مقام جواب فخر رازى برمىآيد متعرض ايرادهايى كه او به سه برهان اول وارد كرده نمىشود و فقط متعرض ايرادهاى او بر براهين چهارم و پنجم و ششم مىشود كه دليل آن را بعد ذكر مىكنيم « 2 » .\r\n\r\nايرادات سه برهان اول حكما\r\nصرف نظر از ايرادهاى فخر رازى ، بر اين سه برهان مىشود ايرادهايى وارد كرد ، ايرادهايى بر مبناى علم جديد ، ايرادهايى بر مبناى همان علم و فلسفهء قديم ، [ و ايرادهايى بر مبناى حركت جوهرى . 
  ] .\r\nبرهان اول اين بود كه اگر شىء « متحرك لذاته » باشد ، سكون بر جسم ممتنع است .\r\nاين برهان بر اساس مقدماتى است كه از طبيعيات قديم استفاده شده است . در طبيعيات قديم چنين فرض مىشد كه هر جسم كه ما آن را به صورت متصل واحد مىبينيم در واقع هم متصل واحد است ؛ يعنى واحد جسم همينهاست كه ما مىبينيم :\r\nاين آبى كه مىبينيم واحد جسم است ، اين درخت كه در اينجا وجود دارد واحد جسم است . بر مبناى طبيعيات قديم جاى اين حرف هست كه اجسام گاهى متحرك هستند گاهى ساكن ؛ اين سنگ گاهى حركت مىكند گاهى هم در يك جا قرار گرفته است . ولى امروز كه نظريهء ذرات ثابت شده ، معلوم شده است كه اين مجموعه‌هايى كه ما جسم مىناميم واحد جسم نيستند ، بلكه هركدام مجموعه‌اى از اجسام هستند .\r\nواحد جسم آن ذرات است كه درون اين مجموعه‌ها قرار دارد . مجموع كه وجود اعتبارى دارد ، پس بحث را بايد روى واحدهاى واقعى ببريم كه ذرات باشند . حال كه واحد جسم اينها هستند كسى ممكن است بگويد كه اين ذرات « متحرك لذاته » و .\r\n\r\n\r\n\r\n\r\n","description":"","footnote":"\r\n( 1 ) . سؤال : اگر حركت دوم غايت حركت اول باشد چطور ؟ .\r\nاستاد : اين حرف خوبى است كه بعد [ در دو صفحه بعد 
  ] عرض مىكنيم .\r\n( 2 ) . [ اين دليل در چند صفحه بعد ذكر شده است . 
  ]\r\n","page_name":" 128 ","page_number":128},
  {"content":"\r\n\r\n« ممتنع السكون » هستند چون ذرات اتمى هيچ گونه آرام و قرارى ندارند . آنها كه آرام و قرار دارند آن مجموعه‌ها هستند . ما اين كتاب را جسم مىناميم و مىبينيم روى زمين قرار گرفته و ساكن است ، ولى اين كتاب كه واحد جسم نيست ، اين در حس ما واحد جسم است . در واقع ميلياردها واحد جسم در اينجا متراكم است كه اگر اين كتاب را با چشم مسلح ببينيم خلأها و ملأهاى بسيارى مىبينيم . خلأهايش كه خلأ است و ملأهايش هم يك سلسله ذراتى هستند كه هرگز آرام ندارند ؛ از اولى كه وجود پيدا كردند تا وقتى كه معدوم بشوند هيچ وقت قرار نداشته و نخواهند داشت . استدلال شما اين بود كه « لو كان الشىء متحركاً لذاته امتنع سكونه » يعنى يك قياس استثنايى تشكيل داديد و بعد تالى را رفع كرديد و گفتيد « لكن التالى باطل » ، در حالى كه تالى صحيح است . پس قياس شما درست نيست .\r\nاما برهان دوم اين بود كه « لو كان الشىء متحركاً لذاته لوجب اجتماع اجزاء الحركة » اگر شىء ذاتاً متحرك باشد لازم مىآيد كه اجزاء حركت مجتمع باشند به حكم اينكه ذات جسم ثابت است و « علة الثابت ثابت و علة المتغير متغير » . لااقل با مرحوم آخوند اين بحث را مىشود كرد كه آيا اين برهان را فقط دربارهء حركات عرَضيه اقامه مىكنيد يا اين برهان دربارهء حركت جوهرى هم كه آن را به يك اعتبار حركت ذاتى مىناميم صادق است « 1 » ؟ اگر بگوييد اين برهان دربارهء حركت جوهرى هم هست ، يك بحث با شما داريم و اگر بگوييد فقط دربارهء حركت عرضى است بحث ديگرى داريم . مرحوم آخوند مىگويد اين برهان موروث از حكماست و [ مىدانيم كه 
  ] حكماى قبل فقط قائل به حركت عرضى بودند . به هرحال اگر مراد از « حركت » حركت عرضى باشد جوابش همان است كه خود مرحوم آخوند [ در جاى ديگرى 
  ] گفته است كه حركات عرضيه معلول جوهر هستند كه خود جوهر هم متغير است .\r\nپس اينكه گفته‌اند « لو كان الشىء متحركاً لذاته لزم اجتماع اجزاء الحركة لان العلة ثابت فالمعلول ثابت » جوابش اين است كه اين بنا بر نفى حركت جوهريه است در حالى كه بنا بر قول به حركت جوهريه علت ما متغير است . پس اينجا جاى « علة المتغير متغير » است نه جاى « علة الثابت ثابت » .\r\n\r\n\r\n\r\n\r\n","description":"","footnote":"\r\n( 1 ) . [ مراد اين نيست كه آيا اين برهان بنا بر حركت جوهريه اقامه شده است يا نه ، بلكه سخن در اين است كه آيا برهان در مورد حركات عرضى است يا شامل حركات جوهرى هم مىشود . به عبارت ديگر ، در هر دو فرض حركت جوهرى مفروض گرفته شده است . 
  ]\r\n","page_name":" 129 ","page_number":129},
  {"content":"\r\n\r\n- اگر بگوييد كه نه ، ما بنا بر مبناى مرحوم آخوند بحث مىكنيم [ و اين برهان را در مورد حركت جوهرى هم اقامه مىكنيم 
  ] مىگوييم نقل كلام مىكنيم در خود حركت جوهريه : آيا حركت جوهريه بىنياز از محرك است يا نه ؟ اگر كسى بگويد كه [ متحرك به حركت جوهرى 
  ] بى نياز از محرك نيست به دليل اينكه علة المتغير بايد متغير باشد ، جواب اين را هم خود مرحوم آخوند داده و در بحث پيش هم عرض كرديم كه جعل در اينجا به نحو جعل بسيط است نه جعل تأليفى و در جعل بسيط اين ايراد [ كه علت متغير بايد متغير باشد 
  ] وارد نيست . اين بحث باشد براى آينده . به هرحال لااقل به آن شكلى كه اين برهان موروث از حكماست ايراد وارد است .\r\nاما برهان سوم شما كه گفتيد حركت كمال اول است و نيازمند به كمال ثانى است كه آن كمال ثانى را حالت ملايم ، غايت و يا مطلوب مىناميم ، جواب اين است كه خود شما در تعريفى كه از بوعلى سينا آورديد گفتيد كه مانعى ندارد كه مرتبه‌اى از حركت مطلوب باشد براى مرتبهء ديگرى از حركت . طبق تعريفى كه شيخ كرد حركت نياز دارد به غايتى كه به سوى آن متوجه باشد ، حال آن غايت ، بالقوه باشد يا بالفعل .\r\nخود اين آقايان در مورد حركت فلك مىگويند كه يك حركت دائمى است ولى در عين حال اين دوام حركت مستلزم اين نيست كه حركت فلك غايت نداشته باشد براى اينكه هر وضع بعدى غايت وضع قبلى است .\r\nشايد به همين جهت [ كه همهء اين شش برهان مورد قبول مرحوم آخوند نبوده است 
  ] ايشان مطلب را به صورت « حجج موروث از حكما » ذكر كرده و اگرچه ايرادهاى فخر رازى را - كه آن ايرادها غير از ايرادهايى است كه ما ذكر كرديم - ذكر كرده ، ولى در مقام پاسخ به ايرادهاى مربوط به سه برهان اول و دوم و سوم برنيامده است « 1 » . ولى حق اين بود كه در اينجا مرحوم آخوند يا لااقل محشين ايرادهايى كه به برهان دوم و سوم وارد است ذكر مىكردند . ايراد به برهان اول چون بر مبناى علم جديد است حساب ديگرى دارد ولى حق اين بود كه ايرادهايى كه بر مبناى خود فلسفهء ماست ذكر مىشد . از اين هم بگذريم و برويم سراغ برهان چهارمى كه براى .\r\n\r\n\r\n\r\n\r\n","description":"","footnote":"\r\n( 1 ) . [ سه برهان اول و دوم و سوم گرچه ظاهراً مورد قبول خود ملاصدرا نبوده ولى مراد استاد اين نيست كه لزوماً ايرادهاى فخر رازى دليل اين عدم قبول بوده است . 
  ]\r\n","page_name":" 130 ","page_number":130},
  {"content":"\r\n\r\nاثبات اين قاعده آورده‌اند .\r\n\r\nبرهان چهارم\r\nاجسام عالم در جسميت با يكديگر شريك هستند اما در نوعيت با يكديگر اختلاف دارند . همهء اجسام اعم از انواع جمادات ، انواع نباتات و انواع حيوانات در اين جهت شريك هستند كه جسم هستند ولى اختلافشان در صور نوعيه است كه مبدأ فصول است . مثلًا اين جسم ، نامى است و آن جسم غير نامى است ، اين جسم نامى حساس است آن جسم نامى غير حساس است ، كه دربارهء صور منوّعه بعد به تفصيل بحث خواهيم كرد .\r\nبرهان چهارم مىگويد اگر جسم ، لذاته متحرك باشد يعنى خود به وجود آورندهء حركت خود باشد و همان جسميت مشتركه كه حركت را قبول مىكند موجد حركت جسم باشد لازم مىآيد همهء اجسام عالم در همهء حركات با يكديگر شريك باشند ، چون علت واحد ، معلول واحد را اقتضا مىكند . ( البته بعد خواهيم گفت كه بر مبناى سخن حكما صور نوعيه موجد حركت است ) . چرا اين سنگ كه حركت مىكند به طرف پايين مىآيد ؟ آيا اين فقط به واسطهء اين است كه جسم است يعنى داراى ابعاد سه گانه است ؟ خوب هوا يا آتش هم داراى ابعاد سه گانه است . آيا آن جسمى كه نمو پيدا مىكند از آن جهت نمو پيدا مىكند كه داراى ابعاد سه گانه است ؟ در اين صورت همهء اجسام بايد آن نمو و حركت را داشته باشند و حال آنكه مىبينيم همهء اجسام در همهء انواع حركات با يكديگر شركت ندارند ، بلكه ما به عدد انواع اجسام ، انواع حركات داريم و بلكه به عدد افرادِ اجسام افراد حركات داريم . پس معلوم مىشود آن جسميت مشتركه مبدأ اين حركات نيست . اين هم برهان چهارم .\r\n\r\nبرهان پنجم\r\nبرهان پنجمى اقامه شده است كه اين برهان همان است كه مرحوم آخوند در فصل پيش ذكر كرد و ايشان اين برهان را به بيانى كه در فصل پيش آمد عطف مىكند .\r\nخود مرحوم آخوند بيش از همه روى اين برهان تكيه دارد و آن اختلاف جهت قوه و فعل است . در فصل پيش خوانديم كه شىء از آن جهت كه متحرك است امرى بالقوه است ، يعنى حركت در عين اينكه كمال اول است و در عين اينكه فعليت اولى است ،\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nولى هميشه يك فعليت ثانى مترقب برايش هست . در عين اينكه حركت براى شىء نوعى فعليت است مادامى كه در حال حركت است باز بالقوه چيز ديگر است ؛ همين كه اين امر بالقوه از بين رفت حركت هم از بين مىرود . اين مطلب را « اتحاد قوه و فعل در حركت » مىگويند ، يعنى حركت هميشه فعليتش ملازم با قوه است و قوه‌اش ملازم با فعليت . پس شىء از آن جهت كه متحرك است امر بالقوه است و از آن جهت كه محرك و موجد حركت است بايد بالفعل باشد يعنى بايد آن كمالى را كه اعطا مىكند بالفعل واجد باشد . به عبارت ديگر شىء از آن جهت كه پذيرنده است فقط بايد قوهء پذيرفتن را داشته باشد و بالفعل آن كمال را فاقد باشد و از آن جهت كه دهنده است بايد بالفعل آن كمال را واجد باشد . اگر يك شىء ، خود به وجود آورندهء حركتِ خود باشد لازم مىآيد يك شىء نسبت به يك كمال هم فاقد باشد و هم واجد . پس اثبات مىشود كه هميشه محرك غير از متحرك است . اين است كه هر جا كه حيثيت قوه غير از حيثيت فعليت شد ما نياز به دو منشأ داريم ، چون منشأ قوه بايد غير از منشأ فعليت باشد و لهذا مرحوم آخوند گفت كه به همين دليل ثابت مىشود كه جسم مركب از ماده و صورت است .\r\n\r\nبرهان ششم\r\nبرهان ششم نزديك به برهان پنجم است . در برهان پنجم گفتيم كه شىء از آن جهت كه حركت و به‌طور كلى هر اثرى را قبول مىكند بالقوه است يعنى فاقد فعليت آن اثر است و از آن جهت كه موجد يك اثر مثل حركت است بالفعل است ، يعنى كمال آن اثر را بايد بالفعل واجد باشد و آن اثر را نمىتواند نداشته باشد . پس اگر شىء ، به وجود آورندهء حركت خود باشد لازم مىآيد در آنِ واحد هم واجد يك شىء باشد هم فاقد آن شىء .\r\nدر برهان ششم همين مطلب به نحو ديگرى بيان مىشود . مىگويند شىء از آن جهت كه چيزى را قبول مىكند « ممكن » است ، يعنى نسبتش با آن شىء نسبت امكان است ؛ ممكن است كه آن شىء را داشته باشد و ممكن است آن را نداشته باشد . اما شىء از آن جهت كه علت فاعلى است هميشه جنبهء ايجابى دارد . « الشىء ما لم يجب لم يوجِد » و قهراً به طريق اولى « لم يوجَد » . حكما مىگويند « الشى امكن فاوُجب فوجب فاوُجد فوُجد » . بنابراين شىء تا به مرحلهء ايجاب نرسد اثر از آن صادر\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nنمىشود . به عبارت ديگر ، نسبت هر اثر به مؤثر خود نسبت ايجابى است يعنى نسبت شىء است به شيئى كه نسبت به آن ضرورت دارد و نسبت اثر به قابل ، نسبت امكانى است يعنى نسبت شىء است به شيئى كه ممكن است آن را داشته باشد يا نداشته باشد . اگر بنا بشود دهنده عين پذيرنده باشد لازم مىآيد نسبت اثر به يك شىء ، هم نسبت ايجابى باشد و هم نسبت امكانى و اين محال است .\r\nاين شش برهانى است كه موروث از حكماست در اثبات اينكه هر متحركى نيازمند به محركى غير از خودش است ؛ نه تنها نيازمند به محرك است بلكه نيازمند به محركى غير از خود شىء است .\r\nفخر رازى بر همهء اين ادلهء ششگانهء حكما ايراد وارد آورده است . ابتدا بر سه برهان اول ايراد وارد كرده است ، همان سه برهانى كه ما هم جدا ذكر كرديم . يكى اين بود « لو كان الشىء متحركاً لذاته امتنع سكونه » ، ديگر اين بود كه « لو كان الشىء متحركاً لذاته لزم اجتماع اجزاء الحركة » و برهان سوم اين بود كه اگر شىء ذاتاً متحرك باشد يا براى آن حالت ملايم هست و يا نيست الى آخر .\r\n\r\nمحرك مغاير يا محرك خارج ؟\r\nبراى توضيح ايراد فخر رازى مقدمه‌اى بايد ذكر كنيم كه در فصلهاى بعد خواهد آمد .\r\nگفتيم كه حكما مىگويند هر حركت عرضى ( يعنى غير از حركت جوهرى كه از بحث خارج است ) نيازمند به محركى است غير از خود متحرك . اينجا اين سؤال پيش مىآيد كه ما قبول داريم كه هر حركتى نيازمند به محركى است « مغاير » با متحرك ولى آيا محرك مغاير بايد « خارج » از وجود متحرك هم باشد ؟ اين « مغاير » آيا خارج از متحرك است يا مغايرى است كه در عين اينكه با متحرك مغاير است ، به نوعى متحد و همراه آن است و در درون متحرك است ؟ يك وقت مىگوييم اين جسم از آن جهت كه جسم است و داراى اين ابعاد ، اين حركت را قبول مىكند و همين جسم كه متحرك است خودش هم به وجود آورندهء اين حركت است ؛ يعنى همان حيثيت و ذاتى كه حركت را قبول مىكند ، همان حيثيت و ذات ، حركت را در جسم ايجاد مىكند و هيچ مغايرتى ميان محرك و متحرك نيست . نظريهء ديگر اين است كه نه ، محرك بايد مغاير با متحرك باشد كه اين خود به دو نظريه تجزيه مىشود : يكى اينكه محرك مغايرِ با متحرك در عين حال با متحرك متحد است ، مثلًا\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدر اين متحرك حلول دارد به اين معنا كه آن قوهء محرك در درون خود متحرك است كه اين قوهء درونى در اصطلاح حكماى ما گاهى « صورت نوعيه » ناميده مىشود و گاهى طبيعت « 1 » .\r\nنظريهء ديگر اين است كه جسم نيازمند به محركى است مغاير و خارج از وجود جسم ، مثل ضربه‌اى كه از خارج بر يك جسم وارد مىآيد و آن را به حركت در مىآورد . اين نكتهء بسيار حساسى است كه بايد به آن توجه كنيم .\r\nگفتيم كه امروزيها مىگويند ارسطو قائل بوده است كه هر متحركى نيازمند به محركى است . تا اينجا را گفتيم كه ما هم قبول داريم . ولى علماى ما به نوعى حرف ارسطو را تفسير كرده‌اند و علماى جديد به نوعى ديگر . آن‌طور كه اينها تفسير كرده‌اند ايرادهاى زيادى بر ارسطو وارد است و آن‌طور كه علماى ما تفسير كرده‌اند آن ايرادها وارد نيست . علماى امروز مىگويند كه ارسطو معتقد بوده است كه هر متحركى نيازمند به محركى است مغاير و خارج از وجود آن . ما كه نمىتوانيم باور كنيم كه ارسطو چنين نظريه‌اى داشته است ، يعنى اگر اين جسم حركت مىكند نيرويى از خارج بايد وارد بيايد تا اين جسم را به حركت دربياورد . استنباط علماى ما ، هم از خود مسئله و هم از نظريهء ارسطو اين است كه هر متحركى نيازمند به محركى است مغاير ولى نه خارج ، بلكه متحد با متحرك و در درون متحرك كه آن را به اعتبارى طبيعت و به اعتبار ديگر صورت نوعيه و به اعتبار سوم قوه مىگويند . اين مطلب را به خاطر داشته باشيد كه در بحثهاى آينده خيلى مفيد خواهد بود « 2 » .\r\n\r\n\r\n\r\n\r\n","description":"","footnote":"\r\n( 1 ) . طبيعت يا صورت نوعيه آن نيرويى است كه مبدأ آثار در اجسام است و همان نيروست كه حكما آن را مبدأ تنوع اشياء كه در جسميت با يكديگر شريك هستند مىدانند .\r\n( 2 ) . سؤال : آيا با اين بيان كه محرك داخل در متحرك است اثبات محرك اول اشكال پيدا نمىكند ؟ .\r\nاستاد : اتفاقاً فقط با همين بيان اثبات محرك اول درست مىشود و با آن اولى اصلًا درست نمىشود .\r\nعلت اينكه اينها بر سخن ارسطو در اثبات محرك اول ايراد گرفته‌اند اين است كه استنباطشان از نظريهء ارسطو اين بوده است كه او مىخواسته محرك اول را از راه محركهاى بيرونى اثبات كند كه اثبات شدنى هم نيست ولى وقتى محرك درونى باشد محرك اول قابل اثبات است . در فصل بعد باز به همين مطلب خواهيم رسيد .\r\nسؤال : اگر محرك ، خودش باشد كه ديگر محرك ديگرى نمىخواهد .\r\nاستاد : چرا ، مىخواهد ولى محرك مغاير نه خارج . نكته همين جاست كه مغاير را با خارج نبايد يكى دانست . متحرك نيازمند به محركى است مغاير ، اعم از اينكه آن محرك مغاير ، خارج از وجود متحرك باشد يا همراه آن بوده و به نوعى با آن معيت داشته باشد .\r\n","page_name":" 134 ","page_number":134},
  {"content":"\r\n\r\n\r\nايراد فخر رازى بر سه برهان اول\r\nفخر رازى « 1 » با توجه به اين مطلب كه حكما معتقدند كه متحرك نيازمند به محركى مغاير ولى نه خارج از وجود متحرك است - كه آن طبيعت است - ايرادهاى خود را وارد كرده است . مىگويد عين همان ايرادهايى كه شما بر آن مسئله كه اگر جسم متحرك لذاته باشد سكونش ممتنع مىشود [ وارد كرديد در اينجا هم وارد است ؛ 
  ] الجواب الجواب ؛ هرچه شما در آنجا جواب بدهيد ما هم در اينجا جواب مىدهيم .\r\nاگر منشأ حركت جسمى كه حركت مىكند طبيعت خودش است بايد سكون بر جسم ممتنع باشد چون طبيعت از جسم جدا نمىشود . پس همان‌طور كه « لو كان الشىء متحركاً لذاته امتنع سكونه » همان‌طور « لو كان الشىء متحركاً لطبيعته امتنع سكونه » ؛ و همان‌طور كه « لو كان الشىء متحركاً لذاته لزم اجتماع اجزاء الحركة » همان‌طور « لو كان الشىء متحركاً لطبيعته لزم اجتماع اجزاء الحركة » .\r\nبعد مىگويد شما ممكن است جواب بدهيد بگوييد نه ، آنجا كه ما مىگوييم طبيعت محرك است ، به شرط وجود يك حالت منافى و يا به شرط خروج از حالت ملايم است ، كه اين بحث را بعد مطرح مىكنند . مثلًا در مورد حركات مكانى مىگويند تا وقتى كه شىء به طبيعت خودش باشد حركت نمىكند ؛ بايد از حالت ملايم خودش خارج شده باشد تا حركت كند . حركت بازگشت به حالت ملايم است و وقتى كه شىء به مقصد خود رسيد حركت متوقف مىشود . فخر رازى مىگويد همان‌طور كه شما دربارهء حركت اگر منشأش طبيعت باشد مىگوييد كه طبيعت با شرط وجود يك حالت منافر يا با شرط خروج از يك حالت ملايم عمل مىكند ، ما هم مىگوييم ذات شىء ، به شرط وجود يك حالت منافر و يا به شرط نبود يك حالت ملايم محرك است . شما در باب اجتماع اجزاء حركت - كه بعد به تفصيل خواهيم گفت - مىگوييد هر مرتبه‌اى از حركت شرط مرتبهء ديگر است . سنگ كه از بالا حركت مىكند چرا اول جزء اولِ حركت را انجام مىدهد و بعد جزء دوم را و .\r\n\r\n\r\n\r\n\r\n","description":"","footnote":"\r\n( 1 ) . هميشه گفته‌ايم كه اگرچه فخر رازى يك شخص سازنده‌اى نيست و معمولًا حقيقتى را اثبات نكرده و نقشش نقش تخريب و تشكيك بوده است ، ولى همين تخريبها و تشكيكهاى او براى كسانى كه بعد سازنده شده‌اند خيلى مفيد و مؤثر بوده است . فخر رازى فردى است كه در اين جهت شجاع هم هست و هيچ وقت اهميت نمىدهد [ كه شخصى كه از او انتقاد مىكند از 
  ] عقلاى عالم باشد . اگر ايرادى به نظرش برسد بىپروا آن را ذكر مىكند .\r\n","page_name":" 135 ","page_number":135},
  {"content":"\r\n\r\nحال آنكه طبيعتى كه منشأ حركت اول است منشأ حركت دوم هم هست ؟ چرا اين معلولِ طبيعت در ثانيهء دوم پديد مىآيد و آن معلول ديگر طبيعت در ثانيهء اول ؟ جواب شما اين است كه هر مرتبه‌اى از حركت ، شرط مرتبهء بعد است . فخر رازى مىگويد چرا در آنجا كه جسم متحرك لذاته باشد عين همين حرف را نمىگوييد ؟ .\r\nخلاصه اينكه شما خودتان اين اشكالات را در آنجا كه طبيعت منشأ حركت باشد متعرض شديد و جواب داديد ، و ما مىگوييم در اينجا هم « الجواب الجواب » . بعد گفته است كه اگر از همهء اينها صرف نظر كنيد و به اين متوسل شويد كه اگر جسم از آن جهت كه جسم است منشأ حركت باشد بايد همهء اجسامْ در حركت مانند يكديگر باشند ، اين برهان چهارم شماست و ما برهان چهارم شما را هم ابطال مىكنيم .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nجلسهء دهم\r\nبسم اللَّه الرحمن الرحيم .\r\n« فنقول : إن كل جسم فله مقدار و له صورة و له هيولى . أما مقداره فهو الابعاد الثلاثه . . . » « 1 » . .\r\nبحث ما دربارهء ايرادهايى بود كه فخر رازى بر ادله‌اى كه موروث از حكماست وارد كرده است . ايرادهايى بر سه دليل اول وارد كرد و از آنها گذشتيم و حال به ايراد او بر دليل چهارم مىپردازيم . دليل چهارم اين بود كه اگر جسم از آن جهت كه جسم است متحرك باشد و از همان جهت هم خود ، محرك ذات خود باشد لازم مىآيد كه همهء اجسام در حركات با يكديگر مشترك بوده و حركات يكسان داشته باشند براى اينكه همه اجسام در جسميت با يكديگر شريكند . فخر رازى مىخواهد اين برهان را هم ابطال كند .\r\n\r\nايراد فخر رازى بر برهان چهارم\r\nمىگويد در هر جسمى سه چيز تشخيص داده مىشود ( البته فخر رازى به اين تعبير نگفته است ولى من به اين تعبير مىگويم ) : يكى آن چيزى كه آن را « مادهء جسم » .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 13 ، ص 42 .\r\n","page_name":" 137 ","page_number":137},
  {"content":"\r\n\r\nمىنامند و دوم آن چيزى كه آن را « صورت جسم » مىگويند و سوم « خاصيت جسم » . از سومى يعنى خاصيت جسم شروع مىكنيم .\r\nخاصيت جسم قبول ابعاد ثلاثه است ؛ اينكه جسم سه بعد طول و عرض و عمق را مىپذيرد . البته اين معنايش اين نيست كه هر جسم بايد سه بُعد مشخص داشته باشد بلكه معناى اينكه جسم داراى ابعاد ثلاثه است اين است كه جسم به حيثى است كه مىتوان در آن سه خط عمود بر يكديگر فرض كرد . در تعريف جسم گفته‌اند : « جوهر يمكن ان يفرض فيه خطوط ثلاثة متقاطعة على زوايا قوائم » . پس لزومى ندارد كه جسم خطوط يا ابعاد سه گانهء مجزا از يكديگر داشته باشد « 1 » . فخر رازى مىگويد شك ندارد كه در اين صفت و در اين لازم همهء اجسام با يكديگر اشتراك دارند .\r\nحال مىرويم سراغ صورت جسم و به عبارت ديگر « صورت جسميه » كه همان است كه در آن ، فرض امكان خطوط ثلاثهء متقاطع مىشود . فخر رازى مىگويد دليلى نداريم كه صورت جسميه در همهء اجسام يكى باشد . آنچه ما مىدانيم كه همهء اجسام در آن صد درصد مشترك هستند همان خاصيت قابليت ابعاد سه گانه است كه آن هم از عوارض و اوصاف است ، اما اينكه صورت جسميهء همهء اجسام يك چيز باشد دليل نداريم .\r\nبعد فخر رازى اشكالى را مطرح كرده و جواب داده است . اشكال اين است كه صورت جسميه نمىتواند در اجسام ، مختلف باشد زيرا از اينكه خاصيت صورت جسميه در همهء اجسام يكى است معلوم مىشود كه صورت جسميه هم يكى است .\r\nفخر رازى پاسخ مىدهد كه مانعى ندارد كه امور متخالف ، لازم واحد داشته باشند .\r\nدليلى نداريم بر اينكه امور متخالف و متباين نمىتوانند لازم واحد داشته باشند .\r\nشايد صورتهاى جسميه در اجسام مختلف باشد و در عين حال همهء اجسام در اين .\r\n\r\n\r\n\r\n\r\n","description":"","footnote":"\r\n( 1 ) . از جمله سؤالاتى كه ابوريحان از بوعلى كرده است و در واقع ايرادهايى كه ابوريحان بر نظريات حكما گرفته يكى همين است كه شما مىگوييد لازمهء جسم اين است كه خطوط سه گانه‌اى داشته باشد . بعد مثال آورده كه در مكعب بيش از سه خط وجود دارد و در كره هيچ خطى وجود ندارد . در مورد كره ، بوعلى گفته است كه مقصود حكما اين نيست كه هر جسمى الزاماً بايد سه خط متقاطع داشته باشد ، بلكه مقصودشان اين است كه جسم به حيثى است كه قابليت اين را كه سه خط در آن فرض بشود دارد .\r\n","page_name":" 138 ","page_number":138},
  {"content":"\r\n\r\nلازم واحد ، با يكديگر شريك باشند .\r\nاما ماده . فخر رازى در اينجا هم مىگويد كه ما دليلى نداريم كه مادهء همهء اجسام يكى باشد . ما به چه دليل حكم مىكنيم كه مادهء آب ، مادهء هوا ، مادهء خاك ، مادهء مركبات ، مادهء فلك و مادهء غيرفلك يك چيز است ؟ شايد هر جسمى مادهء خاص به خود داشته باشد . پس ، از سه چيزى كه گفتيم يعنى خاصيت ، صورت و ماده ، تنها چيزى كه مىتوانيم قبول كنيم كه در همهء اجسام مشترك است خاصيت جسم است كه به منزلهء يك نسبت و يك اضافه است [ و بنابراين نمىتواند منشأ حركات يكسان در همهء اشياء باشد . 
  ] اما دليلى نداريم كه آن دو چيزى كه ركن مقوم جسم هستند ( يعنى ماده و صورت ) در همهء اجسام ، واحد باشد و همهء اجسام از نظر ماده و صورت با يكديگر اشتراك داشته باشند . پس دليل حكما بىاساس است چون حرف آنها اين بود كه اگر جسم متحرك لذاته باشد ، بايد همهء اجسام در حركت مانند يكديگر باشند چون همه در جسميت شريكند . فخر رازى مىگويد اگر مراد شما از اشتراك در جسميت اشتراك در لازم جسميت است ما اين را قبول داريم ولى اين مدعاى شما را اثبات نمىكند . اما اگر مراد شما از اشتراك در جسميت ، اشتراك در صورت جسميه است دليلى نداريم كه صورت جسميه در همهء اجسام يكى باشد ، و اگر مراد شما اشتراك در مادهء جسميت است باز هم دليلى نداريم كه ماده در همهء اجسام يكى باشد . پس برهان شما حكما به كلى مخدوش است .\r\n\r\nپاسخ اشكال فخر رازى در مورد صورت جسميه\r\nسخن فخر رازى هنوز ادامه دارد ، ولى مرحوم آخوند در همين جا در مقام جواب فخر رازى برآمده و مىگويد تشكيك فخر رازى در باب اينكه صورت جسميه در همهء اجسام واحد است تشكيك در يك امر بديهى و به قول مرحوم حاجى « كالبديهى » است . بعلاوه در محل خود ، برهان هم بر اين مطلب اقامه شده است .\r\nمرحوم آخوند به اين بيان نگفته‌اند ولى من عرض مىكنم كه جاى تشكيك نيست كه چيزى در خارج وجود دارد كه آن چيز منشأ پيدايش ابعاد است و آن چيز است كه مكان و فضا را اشغال كرده است .\r\nتا اينجا را فخر رازى هم قبول دارد . يك وقت كسى مثل بعضى از ايده آليستهاى غربى اصلًا منكر مىشود كه جسم در خارج وجود دارد . اين از بحث\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nما خارج است . ولى فخر رازى منكر وجود جسم و وجود مكان و فضا در خارج از ذهن كه نيست . يك چيزى هست كه « فضا را اشغال كرده است » و در حقيقت ، آن است كه « فضا را تشكيل مىدهد » . اين دو تعبير بنا بر يك اختلاف نظر در مورد مكان است كه آيا فضا و مكان امرى است غير از اجسام ، و اجسام در مكان شناورند ، كه نظريهء اشراقيون است ، و يا اصلًا مكان از خود جسم تشكيل مىشود و وجود مجزايى از اجسام ندارد ، كه قول امثال بوعلى و مشائين است . هركدام كه باشد به هرحال در اين جهت شكى نيست كه چيزى در خارج وجود دارد كه فضا را تشكيل مىدهد يا فضا را اشغال كرده است . آن چيست ؟ يا بايد مثل متكلمين قائل شويم كه اشيائى كه در خارج وجود دارند جسم نيستند لاجسم هستند ، يعنى طول و عرض و عمق ندارند ؛ ولى در عين اينكه لاجسمند مكان را اشغال كرده و قابل اشارهء حسيه هستند . از مجموع لاجسمها كه امورى هستند كه نه طول دارند و نه عرض و نه عمق ، چيزى به نام جسم به وجود آمده كه هم طول دارد و هم عرض و هم عمق . اين نظر متكلمين با براهين متقن ابطال شده است .\r\nنقطهء مقابل نظريهء متكلمين ، نظريهء ذيمقراطيس و نيز نظريهء فلاسفه است . نظريهء ذيمقراطيس در اين جهت مخالف با نظريهء فلاسفه نيست كه جوهرى در خارج وجود دارد كه آن جوهر در حد ذات خود پيوسته است . به عبارت بوعلى در دانشنامهء علايى كه حاجى ، هم در اينجا و هم در منظومه نقل كرده است « جسم در حد ذات ، پيوسته است كه اگر گسسته بودى قابل ابعاد نبودى » « 1 » . چيزى در خارج وجود دارد كه در حد ذات خود پيوسته بلكه عين پيوستگى و عين اتصال است . اين برهان در مورد همهء اجسام است نه يك جسم خاص ، چون همهء اجسام مكان را اشغال كرده‌اند و در مورد همهء اجسام جزء لايتجزى ابطال مىشود و لازمهء ابطال جزء لايتجزى اثبات صورت جسميه است . بنابراين ديگر معنا ندارد كه بگوييم صورت جسميه در بعضى اجسام يك چيز است و در بعضى اجسام ديگر يك چيز ديگر . همين قدر كه جزء لايتجزى ابطال مىشود ، اثبات مىشود كه يك اتصال جوهرى در همهء اجسام هست . پس همهء اشياء در صورت جسميه با يكديگر اشتراك دارند .\r\nپس اين ديگر جاى اشكال نيست كه شايد صورت جسميه در هر جسمى غير .\r\n\r\n\r\n\r\n\r\n","description":"","footnote":"\r\n( 1 ) . الاسفار الاربعه ، ج 3 ، ص 43 ، انتهاى پاورقى 1 .\r\n","page_name":" 140 ","page_number":140},
  {"content":"\r\n\r\nاز [ صورت جسميه در 
  ] جسم ديگر است . البته همهء اجسام در عين اينكه در اين اتصال و امتداد جوهرى به حكم بديهى به قول مرحوم آخوند و به حكم ابطال جزء لايتجزى شريك هستند در صورت نوعيه با يكديگر اختلاف دارند كه از بحث ما خارج است . پس شبههء فخر رازى در مورد صورت جسميه بىاساس است .\r\nاما در مورد ايرادى كه فخر رازى خودش مطرح كرد كه « لازم واحد داشتن در همهء اجسام دليل بر اين است كه ملزوم هم واحد است » و خودش جواب داد كه « مانعى ندارد كه ملزومهاى متخالف بما أنه متخالف لازم واحد داشته باشند » مرحوم آخوند مىگويد اين حرف هم غلط است زيرا هيچ وقت امكان ندارد كه ملزومهاى مختلف بما هى مختلف كه هيچ وجه مشتركى ندارند لازم واحد داشته باشند . از متباينات بما هى متباينات يك مفهوم واحد و يك لازم واحد انتزاع نمىشود . پس اين حرف فخر رازى هم درست نيست .\r\n\r\nپاسخ اشكال فخر رازى در مورد ماده\r\nاما در مورد مسئلهء ماده كه فخر رازى گفت چه دليلى داريم بر اينكه ماده در همهء اجسام واحد است ، شايد كه اجسام مختلف ماده‌هاى مختلف داشته باشند ، جواب اين است كه شما معنى ماده را درك نكرده‌ايد . مادهء به اصطلاح فلاسفه را نه تنها فخر رازى بلكه بسيارى ديگر هم درك نكرده‌اند . مادهء به اصطلاح فلاسفه با مادهء به اصطلاح علماى طبيعى و فيزيك فرق مىكند . مادهء در اصطلاح علماى طبيعى چيزى است كه از نظر فلاسفه مجموع ماده و صورت است . به عنوان مثال علماى امروز دربارهء اين مسئله فكر مىكنند كه مادهء اصلى جهان چيست ؟ مثلًا مىگويند مادهء اصلى جهان يك گاز مخصوص بوده كه بعد به چيزهاى ديگر متحول شده است . ولى فلاسفه اين را هرگز ماده تلقى نمىكنند زيرا از نظر فيلسوف اين ماده‌اى همراه با صورتى است . امرى كه فلاسفه آن را ماده مىدانند و مىگويند جسم مركب از ماده و صورت است از مادهء به اصطلاح علماى طبيعى بسى بسيطتر است . مادهء فلسفى هيچ استقلالى از خود نمىتواند داشته باشد و هميشه در ضمن يك صورت وجود دارد .\r\nماده‌اى كه علماى طبيعت مىگويند مثل آن چيزى است كه علماى ادب مىگويند كه « بدان كه مصدر اصل كلام است » و مثلًا « ضَرَبَ » در اصل از « ضَرْب »\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمىآيد .\r\nولى به نظر دقيقتر ، همان‌طور كه علماى اصول مىگويند خود مصدر هم باز يك ماده‌اى دارد . آنچه كه اصل همهء اينهاست مصدر نيست ، چون مصدر هم مجموع ماده و صورت است . آن مادهء ضاد و راء و باء كه در « ضَرَبَ » هست ، در « ضَرَبَ » صورت سه فتحهء متوالى را دارد و در « ضَرْب » صورت ديگرى دارد همچنان كه « يَضْرِبُ » باز ماده است با صورت ديگرى . آن ماده‌اى كه اصلِ همهء اينهاست ماده‌اى است كه هيچ صورتى ندارد كه مىشود ضاد و راء و باء بدون هيچ حركت ، ولى مادهء ضاد و راء و باء بدون هيچ حركت قابل وجود پيدا كردن در خارج نيست گرچه قابل تعقل هست . ما اين ماده را به اين شكل تشخيص مىدهيم كه وقتى مىبينيم كه « ضَرْب » ، « ضَرَبَ » ، « يَضْرِبُ » و « ضارب » داريم همين قدر تشخيص مىدهيم كه چيزى هست كه در يك جا « ضَرْب » است و در جاى ديگر « ضَرَبَ » و در جاى ديگر « يَضْرِبُ » و يا « ضارب » . آن چيز غير از آن چيزى است كه در يك جا « نَصْر » است و در جاى ديگر « ناصر » و يا « ينصر » . اما خود آن را به‌طور مستقل در ذهن خودمان حتى تصور و تخيل هم نمىتوانيم بكنيم . اين ماده قابل وجود پيدا كردن به نحو مستقل نيست قابل احساس هم قهراً نيست و قابل تخيل هم نيست ولى قابل تعقل كردن هست . پس اصل كلام چيست ؟ اصل كلام آن چيزى است كه در ميان همهء اينها وجود دارد ولى خودش محال است كه مستقل از يكى از اينها وجود پيدا كند .\r\nماده چيزى نيست كه در مرتبهء قبل ، وجود داشته باشد و در مرتبهء بعد ، صورت به آن عارض شده باشد . اگر چيزى در مرتبهء قبل وجود داشته باشد و در مرتبهء بعد چيزى عارض آن شود آن چيز موضوع است و آن ديگرى عرض . ماده چيزى است كه در ضمن اين شىء و در ضمن آن شىء وجود دارد و وجود داشتن در درجهء اول مال صورت است و در درجهء دوم مال ماده . اين است كه حكما مىگويند : « الفيض يمرّ من الصورة الى الماده » .\r\nفخر رازى خيال كرده است كه چيزى كه حكما ماده مىنامند امرى است كه اول وجود دارد و بعد صورتى در آن حلول مىكند و يا بر آن عارض مىشود و لذا براى آن ، اثر مستقل قائل شده و مىگويد شايد اين خاصيت مال صورت نباشد بلكه مال ماده باشد . اين ماده ، قوّهء محض و استعداد محض است و هيچ خاصيتى غير از قبول ندارد و آن چيزى كه ماهيتش قبول محض است محال است در اشياء ، مختلف و\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمتعدد باشد . اگر برهان ، امرى را كه به نام ماده تشخيص داديم اثبات كند حداكثر اين است كه در همهء اشياء حيثيتى وجود دارد كه آن حيثيت قبول محض است ، ذاتش عين قوه و عين قبول است . در مورد چنين چيزى فرض تعدد معنى ندارد .\r\nتعددش به تعدد صور است نه به تعدد ذات خودش « 1 » .\r\nبه هرحال ملاصدرا مىفرمايد در واقع فخر رازى معنى ماده را درست تعقل نكرده است ؛ چيزى را تعقل كرده است كه در واقع مجموع ماده و صورت است .\r\n\r\nاندرزى به طالبان حكمت متعاليه\r\nچون درس به مناسبت محرم به مدت سه هفته تعطيل خواهد بود مطلبى را عرض مىكنم . گفتيم كه فخر رازى قهرمان تشكيك است و اين از باب اين است كه ذهنش .\r\n\r\n\r\n\r\n\r\n","description":"","footnote":"\r\n( 1 ) . سؤال : مگر صورت عارض بر ماده نمىشود ؟ .\r\nاستاد : ما با تعبير عروض و حلول مخالف نيستيم ولى به شرطى كه نوع عروض صورت بر ماده را با نوع عروض عرض بر موضوع خودش - حال جوهر باشد يا عرض - تفكيك كنيم . آنجا كه عرض ، عارض بر جوهر يا غير جوهر مىشود آن معروض در مرتبهء خودش براى خودش تحصلى دارد و اين عارض ، عارض بر يك امر متحصلِ در مرتبهء قبل است . ولى ماده ، تحصلش به صورت است .\r\nاشكال : مادهء ثانيه خودش بايد چيزى باشد كه صورت بعدى روى آن مىآيد .\r\nاستاد : خودتان هم مىگوييد مادهء ثانيه . مادهء ثانيه ، ماده است براى صورت بعدى ولى خودش مجموع ماده و صورت است .\r\nسؤال : صورتى كه محصِّل ماده است چرا اين صورت خاص است و نه آن صورت خاص ؟ .\r\nاستاد : بحث معروفى است كه در منظومه هم آمده است كه آيا صورتى كه محصل ماده است صورت خاص است يا « صورةٌ مّا » ؟ مىگويند صورتِ محصل ماده « صورةٌ مّا » است . آيا « صورةٌ مّا » يعنى صورتها بر ماده متبادل مىشوند ؟ احياناً بعضى مثالهايى كه ذكر مىكنند موهم اين مطلب است .\r\nمىگويند مثل عمود خيمه است ؛ خيمه قائم به « عمودٌ مّا » است . درست است كه اين عمود را اينجا زده‌ايم ولى خيمه ، عمودى مىخواهد نه خصوص همين عمود . اگر ما اين عمود را برداريم و به جاى اين عمود ، عمود ديگرى بگذاريم باز خيمه ايستاده است . امثال بوعلى كه قائل به كون و فساد هستند تبادل صور را قبول دارند كه صور عوض مىشوند و جاى يكديگر را مىگيرند . اما بنا بر حركت جوهرى امكان اينكه صور از يكديگر منفصل باشند و جدا بشوند نيست . بعد خواهيم گفت كه اين اتفاقاً از جمله مسائلى در مورد حركت جوهرى است كه مرحوم آخوند متوجه آن هست و در بسيارى از كلماتش در گوشه و كنار آن را بيان كرده است ولى متأسفانه در باب حركت جوهرى آنچنان كه بايد ، از اين اصل استفاده نكرده است و اين اصل برايش در باب حركت جوهرى مبدأ برهان نشده است . در ميان كسانى كه ما ديده‌ايم اين مطلب را خوب چسبيده و خوب توانسته است حداكثراستفاده را بكند آقاى طباطبايى هستند كه حاشيهء مفصل هم در همين اسفار دارند و در جاهاى ديگر هم آن را مورد بحث قرار داده‌اند .\r\n","page_name":" 143 ","page_number":143},
  {"content":"\r\n\r\nواقعاً جولان فوق العاده‌اى داشته است . خيلى اشخاص خواسته‌اند به اصطلاح تشكيك كنند ؛ ولى اينكه كسى در اين حد تشكيك كند كه فلاسفه را به دست و پا بيندازد كار هركس نيست و فخر رازى واقعاً در اين جهت فوق العاده بوده است و به فلسفه و به علم خدمت كرده است . تبرهايى را برداشته و بىرحمانه از ريشه شروع به زدن كرده است و در اين كار شجاع بوده است و حتى در تفسير هم همين‌طور است . هيچ تفسيرى به اندازهء تفسير كبير فخر رازى راه را براى ذهن انسان باز نمىكند . البته اين به حسب علم زمان خودش بوده است ؛ اگر او در زمان ما هم مىبود حتماً همين كار را مىكرد . به حسب علم زمان خودش در هر آيه‌اى احتمالات بسيارى را بيان كرده و مسائل كلامى و فقهى را كه يك آيه كوچكترين ارتباطى با آنها مىتوانسته داشته باشد مطرح كرده است . فخر رازى در تفسير احياناً نكاتى دارد ولى نه در كلام و نه در فلسفه يك كار مثبت قابل توجهى انجام نداده است . نتيجه اين بوده است كه اين آدم به ديگران خدمت كرده ولى به خودش نتوانسته خدمت كند ، براى اينكه از ناحيهء خودش هميشه تشكيك و ايراد شك بوده است . معروف است كه در اواخر عمر هميشه متأسف بود و در مسائل ايمانى هم اين مرد به اطمينان و يقين نرسيد . مىگفته است مسأله‌اى كه پنجاه سال به آن معتقد بودم حال بطلانش براى من روشن شده است ؛ از كجا معلوم كه تمام معتقدات من از همين قبيل نباشد ؟ .\r\nچرا اينچنين بوده است ؟ فيلسوفانى نظير مرحوم آخوند نه تنها به ديگران خدمت مثبت كرده‌اند بلكه به خودشان هم خدمت مثبت كرده‌اند . اگر ما حاجى سبزوارى را با فخر رازى مقايسه كنيم هرگز به اندازهء فخر رازى توقّد ذهن ندارد . ولى حاجى سبزوارى راههايى از ايمان و معنويت و از خلوص و صفا و از يقين طى كرده است كه يك هزارمش را هم فخر رازى نرفته است . از اين جهت است كه امثال مرحوم آخوند معتقدند كه انسان اگر بخواهد در معارف الهى تنها تكيه‌اش به ذهن و استدلال باشد به جايى نمىرسد . كما اينكه اگر علم را كنار بگذارد و تكيه‌اش تنها بر صفاى روح و تزكيه باشد ، آن هم بىخطر نيست مگر اينكه زير نظر اولياء اللَّه باشد كه آن حساب ديگرى است . ولى اگر كسى خودش بخواهد كار كند ، بايد اين دو بال را همراه يكديگر داشته باشد و با اين دو پا قدم بردارد ؛ يعنى پاى علم و فكر و پاى عمل و تقوا هر دو بايد باشد . يك شعر خوبى شيخ بهايى در نان و حلوا دارد كه از\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nجنبهء ادبى هم خيلى لطيف است . مىگويد :\r\n عزلت بى « عينِ » علم آن زلت است * ور بود بى « زاى » زهد آن علت است \r\nاگر « ع » را از عزلت برداريد ، « زلت » يعنى لغزش باقى مىماند . مىگويد اگر كسى بخواهد بدون علم ، بدون فكر و بدون درس خواندن و فقط از راه عزلت و از راه خلوت به حقيقت برسد اين لغزش است . علم بايد راهنماى انسان باشد . مرحوم آخوند تصريح مىكند كه ما هيچ وقت نظريهء عرفا را مادامى كه برهان آن را تأييد نكرده باشد نمىپذيريم ولو اينكه بزرگترين عرفاى عالم باشند و آن نظريه مورد اجماع تمام عرفاى عالم باشد و به هيچ برهانى هم مادامى كه با كشف به آن نرسيم اعتماد نمىكنيم .\r\nاما اگر « عين » علم باشد ، درس خواندن باشد ، فخر رازى شدن باشد ، ولى آن « ز » ى زهد نباشد ، آن صفا و معنويت و آن تقوا نباشد در اين صورت علم ، « علت » يعنى بيمارى خواهد بود . به جاى آنكه شفا دهندهء روح انسان باشد ، خود به صورت يك بيمارى براى روح انسان جلوه مىكند . اساساً اسلام بر همين اساس است ؛ از يك طرف بر عقل و بر علم تكيهء فوق العاده دارد و از طرف ديگر تكيهء فوق العاده بر اخلاص دارد .\r\nحديثى نبوى است كه شيعه و سنى از حضرت رسول صلى الله عليه و آله روايت كرده‌اند و در كافى نيز از حضرت باقر عليه السلام به نقل از حضرت رسول صلى الله عليه و آله با اختلافى در عبارت آمده است : « من اخلص للَّه اربعين صباحاً جرت ينابيع الحكمة من قلبه على لسانه » « 1 » .\r\nمكتب صدرالمتألهين مكتب توأم شدن عقل و قلب است . آقاى طباطبايى مىفرمودند من اوايل كه اسفار مىخواندم خيلى كار مىكردم و خيلى فكر مىكردم و خيلى هم تجزيه و تحليل مىكردم . بعد كم كم در من اين غرور پيدا شده بود كه خود آخوند هم اگر بيايد ديگر بهتر از اين نمىتواند اين مطالب را تجزيه و تحليل كند . تا بعد مىروند نزد استادشان مرحوم آقاى قاضى كه استاد سير و سلوك و معنويت بوده است . آقاى طباطبايى مىفرمودند وقتى كه ايشان وارد بحث مسائل وجود شد يك مرتبه معتقد شدم كه من تا به حال يك كلمه از اسفار نمىفهميدم . اگر كسى بخواهد واقعاً حكمت متعاليه را بخواند بايد زمينهء قلبى و روحى و زمينهء معنوى آن .\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 70 / ص 242 ، با اندكى اختلاف .\r\n","page_name":" 145 ","page_number":145},
  {"content":"\r\n\r\nرا هم فراهم كند و الّا « ظلمات بعضها فوق بعض » « 1 » مىشود . اميدواريم در اين مدت آقايان موفق باشند « 2 » .\r\n\r\n\r\n\r\n\r\n","description":"","footnote":"\r\n( 1 ) . نور / 40 .\r\n( 2 ) . [ چون درس به مدت سه هفته تعطيل شده است استاد در جلسهء بعد مقدارى از مباحث گذشته را يادآورى مىكنند . 
  ]\r\n","page_name":" 146 ","page_number":146},
  {"content":"\r\n\r\n\r\nجلسهء يازدهم\r\nبسم اللَّه الرحمن الرحيم .\r\n« ثم قال إن الفلك غير قابل للكون و الفساد . . . » « 1 » . .\r\nبحث ما در اين فصل دربارهء اين اصل مهم بود كه آيا حركت نيازمند به محرك است يا نه . البته تعبير رساتر اين است كه آيا شىء متحرك در حركت خودش نيازمند به محركى غير از خود هست يا نيست . گفتيم كه برهان معروف محرك اول ارسطو از همين جا سرچشمه مىگيرد . يكى از اصول و پايه‌هاى برهان محرك اول ارسطو همين است كه هر متحركى نيازمند به محركى غير از خودش است و باز گفتيم كه امروزه اين اصل ارسطويى مورد خدشه و اشكال و ايراد واقع شده است . در اين فصل سخنان فخر رازى را نقل كردند كه او هم به نوبهء خود اين اصل ارسطويى را مورد ايراد و اشكال قرار داده است . مرحوم آخوند براى اينكه به اشكالات فخر رازى جواب داده باشد در اين فصل همهء ادله‌اى كه حكما در اثبات اين مدعا آورده‌اند جمع كرده و ايرادهاى فخر رازى را نقل مىكند . سه دليل اول را به نحوى فخر رازى رد كرد و بحث ما در مورد ايراد او بر برهان چهارم بود .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 13 ، ص 44 .\r\n","page_name":" 147 ","page_number":147},
  {"content":"\r\n\r\n- برهان چهارم اين بود كه اگر جسم ، لذاته متحرك باشد ، يعنى جسم كه متحرك است از آن جهت متحرك باشد كه جسم است ، لازم مىآيد تمام اجسام در جميع حركات با يكديگر اشتراك داشته باشند ، نه اينكه بعضى از اجسام نوعى از حركت را داشته باشند كه جسم ديگر ندارد و وضعيت حركتشان با يكديگر اختلاف داشته باشد . فخر رازى همين را هم مورد ايراد قرار داد . اول جسم را به سه خصوصيت مقدار ، صورت جسميه و ماده تحليل كرد و بعد دو امر مسلّم ميان فلاسفه در باب جسم را مورد اشكال قرار داد ، طبق همان خصلتى كه دارد كه زير بار اصول مسلّم هم نمىرود .\r\nيكى از دو امر مسلّم كه همهء فلاسفه در مورد آن وحدت نظر دارند اين است كه صورت جسميه در همهء اجسام واحد است . مقصود از صورت جسميه اين است كه همهء اجسام با همهء اختلافات نوعىاى كه دارند ( انواع جمادها ، انواع نباتها و انواع حيوانها ) در اين جهت مشترك هستند كه داراى يك جرم هستند ، داراى يك جوهر جرمانى هستند كه به موجب آن جوهر جرمانى قابليت ابعاد سه گانه دارند ، كه صفت « قابليت ابعاد سه گانه » از اين خصوصيت ناشى مىشود . جسم را اين‌طور تعريف مىكنند : « جوهرٌ يمكن ان يفرض فيه خطوط ثلاثة متقاطعة على زوايا قوائم » . در اين جهت هيچ كس بحث ندارد كه ملاك جسميت اين است . اگر مىگوييم انسان جسم است ، يعنى انسان داراى يك جوهر جرمانى است كه به موجب آن جوهر جرمانى داراى ابعاد سه گانه است . به درخت هم كه مىگوييم جسم است ، يعنى همين كه در انسان هست در درخت هم هست . همهء چيزهايى كه ما در عالم طبيعت جسم مىناميم در اين جهت با يكديگر اشتراك دارند .\r\n\r\nايرادهاى فخر رازى بر برهان چهارم\r\nيكى از ايرادات فخر رازى اين بود كه از كجا مىگوييد كه جسميت مشتركه‌اى در ميان همهء اجسام وجود دارد ؟ ممكن است اين خصلتِ قابليت ابعاد سه گانه ، اين خصلت واحد كه در همه جا واحد است ناشى از چيزهاى متعددى باشد . مثلًا ممكن است آن امرى كه در انسان منشأ قابليت ابعاد سه گانه است يك چيز باشد و آن امرى كه در درخت منشأ قابليت ابعاد سه گانه است چيز ديگرى باشد . بعد هم گفت كه من آن اصل را اساساً قبول ندارم كه ملزوم واحد بايد در همه جا لازم واحد داشته باشد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n- فخر رازى در ادامه مىگويد به فرض قبول كنيم كه جسميت در همهء اجسام مشترك است ؛ چرا اگر حركت جسم ، لذاته باشد بايد همهء اجسام يك جور حركت داشته باشند ؟ مىگويد من مادهء نقض براى حرف شما دارم و آن مادهء نقض در مورد چيزى است كه آن را فلك مىناميد . فلك جسم است و در عين حال يك سلسله لوازم دارد كه اين لوازم از مختصات جسم فلك است و هيچ كليت ندارد كه همهء اجسام بايد آن لوازم را داشته باشند .\r\nقدما كه قائل به فلك بودند معتقد بودند كه مثلًا ماه در يك فلك و عطارد در فلك ديگرى است تا مىرسد به فلك هشتم كه همهء ستارگان ثوابت [ در آن 
  ] بودند و بعد هم فلك نهم ، فلك اطلس . آنها اولًا خود افلاك را جسم مىدانستند و ثانياً اشكال فلك را از لوازم افلاك مىدانستند . به عقيدهء آنان شكل در آب ، هوا يا انسان لازمهء اين اجسام نيست ، يعنى امكان تغيير در آن هست ولى شكل در فلك غير قابل تغيير و عوض شدن است . در مادون فلك يعنى در عالم عناصر ، كون و فساد را جايز مىدانستند ولى مىگفتند محال است كه شكل فلك تغيير كند ؛ همان شكلى كه دارد محفوظ است . مثلًا در اثر فرسودگى يا وارد شدن ضربه‌اى ، محال است خرابى يا شكافى در فلك پيدا شود .\r\nحال فخر رازى مىگويد : [ اين ويژگى خاص عدم قابليت كون و فساد و تغير در فلك يا به سبب جسميت فلك است و يا به سبب امرى است كه در جسميت فلك موجود است . فرض اول باطل است زيرا جسميت در اجسام طبيعى ( در عالم عناصر ) هم هست در حالى كه ويژگى خاص عدم قابليت كون و فساد را به دنبال ندارد . اما در فرض دوم 
  ] « 1 » مىگويد آن امر كه قهراً عارض بر جسميت فلك است ، آن خصوصيتى كه در جسميت فلك است ( نه خود جسميت ، نه نفس جسميت ) يا لازم جسم فلك است يا مفارق جسم فلك ؛ يعنى يا « عرضى لازم » است يا « عرضى مفارق » و از ايندو بيرون نيست . اگر عرضى لازم باشد نقل كلام مىكنيم و مىگوييم همان عرضى لازم كه لازم جسميت فلك است ، اگر به خاطر جسميت فلك لازم شده ، پس بايد همهء اجسام آن عرضى لازم را داشته باشند و وقتى آن عرضى لازم را داشته باشند به واسطهء آن ، ساير لوازم را هم بايد داشته باشند . پس باز اشكال عود .\r\n\r\n\r\n\r\n\r\n","description":"","footnote":"\r\n( 1 ) . [ افتادگى از اصل نوار است . 
  ]\r\n","page_name":" 149 ","page_number":149},
  {"content":"\r\n\r\nمىكند . اما اگر بگوييد آن خصوصيتى كه در جسميت فلك است عرضى مفارق است مىگوييم اين [ ويژگيهاى خاص در فلك 
  ] يا از لوازم هستند يا از لوازم نيستند .\r\nاگر از لوازم هستند مىگوييم يك مفارق نمىشود منشأ لوازم باشد ، و اگر از لوازم نيستند پس معنايش اين است كه اين شكل فلك برايش لازم نيست و بنابراين كون و فساد و خرق و التيام در فلك جايز است كه هيچ فيلسوفى به اينها قائل نيست .\r\nفخر رازى مىگويد شما كه فلك را جسم مىدانيد و آن را در جسميت با همهء اجسام مشترك مىدانيد و در عين حال براى فلك يك سلسله لوازم خاص قائل هستيد كه آن لوازم را براى غير فلك قائل نيستيد ، اين را چطور توجيه مىكنيد ؟\r\nشما كه آن حرف را مىزنيد و مىگوييد اگر حركت لازمهء ذات جسم باشد بايد در همهء اجسام يكسان باشد اين لوازمى را كه براى فلك قائل هستيد چطور توجيه مىكنيد ؟\r\n\r\nاشتباه فخر رازى در مورد رابطهء ماده و صورت\r\nمرحوم آخوند به اين اشكال هم جواب مىدهد . اين جواب را خوب توجه كنيد چون در خيلى جاهاى ديگر هم به درد مىخورد . من به بيان خودم عرض مىكنم چون مىخواهم به بيان واضح ترى عرض كرده باشم . مىگويد فخر رازى گويى رابطهء ماده را با صورت و رابطهء جنس را با فصل درست درك نكرده و خيال كرده است كه رابطهء فصل با جنس يا رابطهء صورت با ماده از قبيل رابطهء عرض شىء با شىء است و لهذا آن تقسيمى را كه فقط در مورد اعراض مىتواند صحيح باشد ، در مورد صورت و فصل آورده است . فرق اينها چيست ؟ .\r\nاعراض يعنى امورى كه خارج از ذات هستند ولى در خارج ملحق به ذات مىشوند كه بهتر است تعبير « اعراض » بكنيم نه « عوارض » « 1 » . اعراض نسبت به .\r\n\r\n\r\n\r\n\r\n","description":"","footnote":"\r\n( 1 ) . گاهى خلط شدن اصطلاحات ، منشأ اشتباهات خيلى بزرگ مىشود . از اصطلاحاتى كه در مورد آن ميان ما هم اين خلط و اشتباه در قديم بوده ولى بعدها متأخرين آنها را از يكديگر تفكيك كردند كه ديگر در اصطلاح متأخرين اشتباه نمىشود [ « عرض » و « عرضى » است 
  ] . در ميان فرنگيها هم نظير اين اشتباه را هميشه مىبينيم . منطقيين و فلاسفه دو اصطلاح دارند . يك اصطلاح همان است كه در باب كليات خمس به كار مىرود كه كليات را به پنج قسم تقسيم مىكنند : جنس ، نوع و فصل ( كه اين سه كلى را « ذاتى » مىگويند ) و عرض خاص و عرض عام كه اين دو كلى را « عرَضى » مىگويند . غالباً مىگويند « عرض خاص » و « عرض عام » ولى گاهى مىگويند « عرضى خاص » و « عرضى عام » . البته اگر عرضى خاص و عرضى عام بگويند بهتر است يعنى كمتر اشتباه مىشود ولى معمولًا - از جمله در حاشيهء ملا عبداللَّه - عرض خاص و عرض عام مىگويند . اين يك اصطلاح . در اينجا عرض ( كه بهتر است عرضى بگوييم ) در مقابل چه چيز قرار مىگيرد ؟ در مقابل ذاتى ؛ پس كلى يا ذاتى است يا عرضى ، و عرض در اينجا به معنى عرضى است .\r\nفلاسفه و منطقيين اصطلاح ديگرى دارند ، آنجا كه ماهيات را به ده مقولهء اصلى دسته بندى مىكنند كه يك مقوله جوهر است و نُه مقولهء ديگر عبارتند از : كم ، كيف ، اضافه ، أين ، متى ، وضع ، جده ، ان يفعل و ان ينفعل كه به آنها « مقولات عرضى » مىگويند . در اينجا عرض يا عرضى در مقابل جوهر قرار مىگيرد در حالى كه در باب كليات خمس در مقابل ذاتى قرار مىگيرد و اينها با يكديگر تفاوت دارند و در واقع اصلًا ربطى به يكديگر ندارند . آيا لازمهء عرضى بودن و ذاتى نبودن امرى در باب كليات خمس اين است كه آن امر عرض باشد و جوهر نباشد ؟ ممكن است امرى ، ذاتى باشد و در عين حال عرض در مقابل جوهر باشد . چون ذاتى و عرضى در باب كليات خمس امرى نسبى يعنى مقايسه‌اى است . ذاتى در باب كليات خمس يعنى شىء ، خارج از ذات نباشد ؛ خوب ، هر عرض هم ماهيتى دارد ، جنسى دارد ، فصلى دارد ، نوعى دارد ، جنس و فصل و نوعش ذاتى خودش است . ممكن است چيزى جوهر باشد ولى از نظر باب كليات خمس عرضى باشد . مثلًا جنس و فصلِ جوهرها ، جوهر هستند اما جنس ، عرضى فصل است و فصل عرضى جنس است و هر دو آنها ذاتى نوع هستند . پس در عين اينكه جنس در مقايسهء با فصل ، عرضى فصل است و ذاتى فصل نيست اما در عين حال جوهر است نه عرض . آنوقت غير از كلمهء عرضى ، كلمهء « عارض » هم داريم كه جمع عارض مىشود « عوارض » .\r\nالبته گاهى اين اصطلاحات خيلى مشخص نيست و انسان بيشتر از روى قرينه بايد مقصود را به دست بياورد .\r\nدر مورد خود ذاتى ، باز دو اصطلاح داريم : ذاتى باب كليات خمس و ذاتى باب برهان . ذاتى باب كليات خمس بايد خارج از ذات نباشد كه مىشود جنس و نوع و فصل ، ولى ذاتى باب برهان يعنى آنچه محال است از ذات منفك شود ، اعم از اينكه ذاتى باب ايساغوجى باشد يعنى جنس و نوع و فصل باشد يا عرضى باب ايساغوجى باشد اما عرضى لازم .\r\n« عوارض » يك مفهوم اعم است . عوارض يعنى آن چيزى كه ذاتى باب ايساغوجى نباشد . وقتى فخر رازى در باب جسم مىگويد : « آن كه عارض جسم مىشود » در اينجا بهتر است ما تعبير به عرَض بكنيم ، چون تصور فخر رازى از جسم اين بوده كه جسم يك ماهيتى است كه از خودش مستقلًا در خارج وجود دارد ، يعنى فكر نكرده است كه جسم مستقل از صورت نوعيه نمىتواند وجود داشته باشد . چون فكر كرده كه جسم ، خودش يك ماهيت تامّى است ناچار هرچه كه براى جسم فرض كرده ، آن را به منزلهء يك عرض براى يك جوهر فرض كرده است ، در صورتى كه آنچه كه عارض بر جسم مىشود ممكن است از نوع صورت نوعيه باشد كه در اين صورت جوهر است نه عرض .\r\n","page_name":" 150 ","page_number":150},
  {"content":"\r\n\r\nمعروضات خود اين حالت را دارند كه معروض ، مستقل از عرض تعين و تحقق دارد . معروض در تحقق خودش مستغنى از عرض است و عرض در مرتبهء بعد از تحقق معروض ، عارض معروض مىشود . مثلًا اگر مىگوييم جسم و سفيدى ، درست است كه هر جسمى رنگى دارد و يكى از رنگها هم سفيدى است ولى ما از آن جهت\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nجسم را موضوع مىناميم كه « محل مستغنى » است و لهذا در تعريف عرض مىگوييم : « الحال فى المحل المستغنى » . جسم در تحقق خودش و در تحصل خودش نيازى به رنگ ندارد . در مرتبهء قبل ، جسم تحصل دارد و در مرتبهء بعد سفيدى عارض مىشود . در اين گونه موارد اين تشقيق درست است كه آيا اين سفيدى كه عارض جسم شده است لازمهء جسم است يا لازمهء جسم نيست و امر مفارق است ، چون جسم به هرحال بىنياز از اين عرض است و از خودش تحصل و تحققى مستقل از عرض دارد .\r\nاما رابطهء جنس با فصل يا ماده با صورت چنين نيست . آن چيزى كه واقعاً جنس است تحققش به تحقق فصل است ، بلكه به تبع تحقق فصل است ، نه اينكه جنس تحققى دارد و بعد آن چيزى كه مناط فصليت است در خارج عارض آن مىشود .\r\nمثلًا نسبت رنگ را كه جنس است با انواعش مثل سرخى و سفيدى ، يا عدد را كه جنس است با انواعش مثل عدد دو ، سه يا چهار بسنجيد . اين عددى كه جنس است آيا اين‌طور است كه در مرتبهء اول ( اولِ زمانى را نمىگوييم ) عدد تحقق پيدا مىكند و بعد بر اين عددِ تحقق يافته ، دوتا بودن و يا سه تا بودن عارض مىشود ؟ يا نه ، عدد يك مفهوم مبهمى است كه تحققش به تحقق مثلًا دو تاست و اين‌طور نيست كه اول عدد محقق بشود و بعد بر اين عددِ تحقق يافته دو تا بودن يا سه تا بودن عارض شود ؟ عدد ، چيزى است مبهم الوجود كه نمىتواند يك وجود تمام داشته باشد .\r\nهميشه وجودش در ضمن يك نوع است ، در ضمن يك فصل و مضمَّن در آن است و لذا به آن « ماهيت ناقص » مىگويند ، يعنى ماهيتى كه نمىتواند به خودى خود تحقق داشته باشد .\r\n\r\nمادهء فلسفى و مادهء فيزيكى\r\nماده و صورت هم همين‌طور است . البته ماده‌اى كه فيلسوف از آن تصورى دارد ، غير از ماده‌اى است كه مورد نظر علماى طبيعى است و ايندو تفاوت اساسى دارند .\r\nماده‌اى كه علماى طبيعى در نظر دارند امرى است كه از خودش وجود مستقل دارد و بعد چيزى عارضش مىشود . چنين ماده‌اى از نظر فيلسوف مجموعى از ماده و صورت است . از نظر فيلسوف ، ماده يعنى يك وجود ناقص كه امكان تحقق جز در ضمن صورت ندارد .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n- شعرى دارد حاجى در منظومهء منطق : « و الجنس مغمورٌ بكلّ الاوعيه » . جنس حقيقت مبهم لامتحصلى است كه تحصلش به تبع فصل است و از خودش تحصلى ندارد . فخر رازى خيال كرده كه وقتى مىگويند « ماده » ، اين ماده خودش وجود مستقلى دارد مانند گِل . گل قبلًا وجود دارد و بعد به اين گلى كه قبلًا وجود داشته شكل مىدهند . شكل عرض است و گِل قطع نظر از اين شكل از خودش تعين و تحقق دارد . اما ماده مبهم‌تر و لامتحصل‌تر از اينهاست .\r\nبراى تبيين اين مطلب مثال به حروف تهجّى شايد از بهترين مثالها باشد . اگر بپرسند حروف تهجى چيست ، مىگوييد الف ، ب ، پ ، ت ، الى آخر . « الف » اسم چيست ؟ آيا الف اسم « ا » است ؟ آيا « ا » الف نيست ؟ آن هم الف است . « ا » چطور ؟ آن هم الف است . همهء اينها الف هستند . پس در الف بودن فتحه داشتن شرط نيست و الّا الف مضموم الف نبود . لفظ « الف » براى چه وضع شده است ؟ براى الف مفتوح وضع شده يا براى الف مضموم يا الف مكسور ؟ براى هيچ كدام وضع نشده ، براى جامع مشترك اينها وضع شده است . مىگوييم اين جامع مشترك چيست ؟ آيا شما مىتوانيد « الف » را بدون يكى از اين شكلها حتى تصور كنيد ؟ آيا ذهن شما مىتواند به آن يك صورت مستقل بدهد ؟ همان‌طور كه زبان شما قدرت ندارد الف را تلفظ كند مگر به يكى از اين شكلها و صورتها ، و قدرت ندارد « ب » را تلفظ كند مگر در ضمن يكى از اين هجاها و صورتها و اعرابها ، ذهن هم قدرت ندارد به آن صورتى غير از اين صورتها بدهد . در عين حال ذهن انسان مىتواند بگويد كه من اينقدر مىدانم كه در ميان « ا » و « ا » و « ا » چيزى وجود دارد كه آن غير از چيزى است كه ميان « بِ » و « بَ » و « بُ » وجود دارد . اين‌طور نيست كه آن چيزى كه در « بَ » وجود دارد اول وجود پيدا مىكند بعد فتحه عارضش مىشود . حتى در مرتبهء عقلى اين‌طور نيست كه آن امر مشترك كه مسماى ب است ، اول در مرتبهء قبل تحققى دارد و در مرتبهء بعد فتحه ، ضمه يا كسره عارضش مىشود . تحققش با تحقق شكلى به نام فتحه ، ضمه يا كسره است . هميشه اين مندرج و مندمج در اوست .\r\nآن ماده‌اى كه فلاسفه در عالم تشخيص مىدهند چيزى است كه هيچ اسمى از اسمهايى كه الآن ما در دنيا داريم بر آن صدق نمىكند . تالس مىگفت آب مادهء عالم است . بعد به او جواب دادند كه اگر آب مادهء عالم بود كه نمىتوانست خودش مستقلًا وجود داشته باشد . ديگرى مىگويد هوا مادهء عالم است ، آتش مادهء عالم است ، اتم\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمادهء عالم است . اگر چيزى خود ، مادهء عالم باشد ، نمىتواند وجودى در مقابل وجودهاى ديگر داشته باشد . آن ماده‌اى كه فيلسوف وجود آن را كشف مىكند ، آخرش مىگويد آن چيزى كه در يك جا صورتش مثلًا اتم است ، يك جا صورتش هواست و در يك جا صورتش چيز ديگرى است . ديگر بيش از اين نمىتواند آن را نشان بدهد ؛ جز با اين اشارهء عقلى با هيچ چيزى نمىتواند آن را نشان دهد . لهذا مادهء مورد نظر فيلسوف را لابراتوارها نه مىتوانند اثبات كنند و نه نفى . چون لابراتوار اشيائى را تجزيه يا تركيب مىكند كه متصور به صورتها هستند . آن ماده‌اى كه فيلسوف مىگويد ، اگر اثبات شدنى باشد با برهان عقلى اثبات مىشود و اگر هم نفى شدنى باشد با برهان عقلى بايد نفى شود . مادهء فلسفى چيزى نيست كه بتواند منفكّ از صورتها وجودى داشته باشد تا بشود با حس به آن اشاره كرد . ماده آن است كه در همه جا وجود دارد و در هيچ جا وجود ندارد . « در هيچ جا وجود ندارد » يعنى از خودش وجود مستقل ندارد و « در همه جا وجود دارد » يعنى آن چيزى كه اينجا هم هست آنجا هم هست ؛ اين شكلها عوض مىشود و در عين حال يك چيز است كه اين شكلهاى مختلف را به خودش گرفته است .\r\n\r\nپاسخ اشكال فخر رازى\r\nفخر رازى توجه نكرده است كه اگر لوازمى از قبيل وضع خاص ، شكل خاص و عدم امكان فساد و خرق و التيام براى فلك ذكر كرده‌اند اينها از لوازم صورت فلك است ، نه از لوازم جسميت فلك يا از لوازم عوارض جسم فلك . فلك ، البته به عقيدهء قدما ، داراى نفس است . فلك به موجب آن نفس يا صورتى كه دارد ( كه نفس ديگر از عوارض جسم نيست ) اين لوازم را دارد . جسميت براى آن صورت ، حكم ماده را دارد و خود جسميتش تابع آن صورت است . اين حرف فخر رازى از اساس نادرست است كه « آيا [ حصول ويژگى عدم قابليت كون و فساد در فلك 
  ] به خاطر جسميت است يا به خاطر عوارض جسميت ؟ اگر به خاطر جسميت است اشكالى كه گفتيم وارد مىشود و اگر به خاطر عوارض است ، آن عرض يا لازم است يا مفارق ؛ اگر لازم است چنين و اگر مفارق است چنان . » علت نادرست بودن اين تقسيم از ابتدا ، اين است كه ويژگيهاى خاص فلك نه به واسطهء جسميت است و نه به واسطهء عوارض جسميت ؛ بلكه به واسطهء چيزى است كه خود جسميت هم در\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nتحقق خودش به آن نيازمند است و آن عبارت است از صورت فلك يا نفس فلكى . اين خلاصهء جوابى است كه به فخر رازى مىدهند .\r\n\r\nاشكال فخر رازى در مورد يكى بودن مادهء همه اجسام\r\nگفتيم فخر رازى مناقشهء خود دربارهء دليل چهارم را اين‌طور تقرير كرد كه هر جسمى سه خصوصيت دارد : يك سلسله اعراض و عوارض دارد و مخصوصاً يك عرض لازم دارد و آن قابليت ابعاد سه گانه است ، ديگر اينكه صورت جسميه دارد و سوم اينكه مادهء مشتركه دارد كه هر جسمى مركب از ماده و صورت است . تا اينجا مناقشهء فخر رازى در اطراف صورت جسميه بود . حال مىآيد سراغ مادهء جسميه ، همان كه حكما آن را « هيولى » مىنامند . حرف حكما همچنان كه در منظومه در اوايل طبيعيات هم آمده اين است كه « الهيولى فى عالم الطبيعه شىء واحد » و حتى مىگويند « شخصٌ واحد » . مىگويد شما فلاسفه چه دليلى داريد كه هيولى و مادهء اوليهء اجسام ، در همهء اجسام يك چيز است يعنى يك حقيقت است ؟ شايد مادهء اجسام در اجسام مختلف متعدد باشد . شما به چه دليل مىگوييد مادهء هوا با مادهء آب هر دو يكى است ؟ به چه دليل مىگوييد مادهء عالم يك چيز است و صورتها گوناگون هستند ؟\r\nشايد ماده‌ها مختلف باشند . اگر قبول كنيم كه ماده‌ها مختلف‌اند ، آن وقت مىتوانيم اختلاف اجسام در لوازم را توجيه كنيم . اگر يك جسم ، حركت خاصى را دارد اما آن جسم ديگر آن حركت را ندارد مىگوييم اين اختلاف به اين دليل است كه مادهء اين با مادهء آن اختلاف دارد . چرا سنگ از بالا به پايين مىرود ولى دود از پايين به بالا مىرود ؟ ممكن است اين را از راه ماده‌اش توجيه كرده بگوييم ماده‌اى كه بر آن ، صورت سنگى عارض شده است غير از ماده‌اى است كه بر آن صورت دودى عارض شده است و از اين جهت حركات سنگ و دود اختلاف دارد . پيش از اين ، بحث ما بر سر صورت جسميه بود . به صورت فعلًا كارى نداريم ، گيريم صورت جسميه در همهء اجسام واحد باشد ، دليلى نداريم كه ماده در همهء اجسام واحد باشد .\r\nاين هم ايراد ديگرى است كه فخر رازى مىگيرد .\r\nمرحوم آخوند به اين ايراد هم جواب مىدهند . مىگويند آن چيزى كه تو اسمش را ماده گذاشتى مادهء واقعى نيست . ما اول بايد ببينيم كه چرا در اشياء قائل به وجود ماده مىشويم تا بعد ببينيم آن دليلى كه راهنماى ما به وجود ماده است به ما\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nچه مطلبى را ارائه مىدهد ؟ دليل ، به ما اين مطلب را مىرساند كه در اشياء چيزى وجود دارد كه آن چيز قوهء محض و قابليت محض است . يك وقت كسى قائل به وجود ماده نمىشود . چنين كسى نه به مادهء واحد قائل است و نه به مادهء متكثر . اما اگر كسى قائل به وجود ماده شد بايد ببيند برهانى كه مىگويد در همهء اجسام ماده وجود دارد ، چه چيزى را اثبات مىكند ؟ برهان اثبات مىكند كه در همهء اشياء چيزى وجود دارد كه آن چيز هيچ هويتى جز قابليت محض ندارد ؛ جز استعداد محض هيچ فعليتى ندارد .\r\nتمام فعليتش اين است كه قوه و امكان ساير اشياء است كه ما اگر براى آن بيش از اين حيثيتى قائل بشويم آن ديگر ماده نمىشود ، بلكه مجموعى از ماده و صورت مىشود . چيزى كه حيثيتش فقط حيثيت ماده باشد ، قوهء محض ، استعداد محض و قابليت محض است و فقط امكان پذيرش دارد . ماده آن چيزى است كه به موجب آن ، شىء مىتواند بپذيرد و غير از مناط پذيرش مناط هيچ چيز ديگرى نيست . آن وقت شما ( فخر رازى ) مىگوييد شايد ماده منشأ حركات گوناگون اشياء مختلف باشد . اينجا اين مادهء شما حيثيتى غير از حيثيت ماده بودن پيدا كرده است چون منشأ اختلاف حركات شده است . پس مادهء شما در واقع ماده نيست چيز ديگرى است . وقتى ما ماده را اثبات كرديم به عنوان حقيقتى كه « لا حقيقة لها الّا القابلية ، لا حقيقة لها الّا الاستعداد ، لا حقيقة لها الّا أنها قوّة محضة » ديگر نمىتواند در اشياء دو جور باشد . چيزى كه حقيقتش قوهء محض است ديگر تصور ندارد كه در اشياء ، مختلف باشد .\r\nبعد فخر رازى به برهان پنجم - كه همان برهان قوه و فعل است - ايراد گرفته است .\r\nاين ايراد باز از آنجا ناشى شده است كه او معناى قوه را آنچنان كه بايد درك نكرده است و لهذا ديگر بحثى از آن نمىكنيم .\r\n\r\nايراد فخر رازى در مورد مغايرت فاعل و قابل\r\nفخر رازى در اينجا يك « ان قيل » را طرح كرده و خود جواب داده است . اين « ان قيل » كه به برهان پنجم برمىگردد مىگويد ماده نمىتواند فاعل حركت باشد چون ماده قابل است و شىء واحد نمىتواند هم فاعل باشد و هم قابل . فخر رازى در جواب مىگويد اين حرفها چيست كه نمىشود شىء در آن واحد هم قابل و هم فاعل باشد ؟ ! ماهيت براى لوازم خودش هم قابل است هم فاعل ، مثل زوجيت براى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nاربعه . آيا اربعه فاعل زوجيت است يا قابل زوجيت ؟ به اعتبارى فاعل زوجيت و به اعتبارى قابل زوجيت است . قابل زوجيت است ، چون چيز ديگرى نيست كه بگوييم زوجيت ابتدا عارض آن شده و به تبع آن عارض اربعه شده است . مسلّماً زوجيت عارض خود اربعه مىشود . فاعلى هم در كار نيست يعنى اين‌طور نيست كه علتى از خارج آمده و اربعه را زوج كرده است . پس اربعه ، هم خودش زوجيت را به خودش داده و هم خودش زوجيت را از خودش پذيرفته است ؛ پس خودش در آن واحد هم فاعل است و هم قابل .\r\nيك مثال ديگر كه در بعضى جاهاى ديگر هم ذكر مىكنند ، صفات بارى تعالى است . مىگويند ذات واجب تعالى كه داراى صفات است خودش هم فاعل اين صفات است و هم قابل اين صفات .\r\nمرحوم آخوند در جواب مىگويد اين باز يك نوع مغالطه است . در باب ماهيات اصلًا فعل و قبولى نيست ، اگر آنجا فعل و قبول بگويند ، مَجاز است . ماهيت ، خودش امرى است اعتبارى و لوازمش هم اعتبارات ذهن است . ذهن ماهيتى را در عالم خودش اعتبار و وضع مىكند و همان ذهن است كه براى آن ماهيت ، لازمى هم تصور مىكند . ماهيت چيزى نيست كه « قابل » چيزى باشد و چيزى نيست كه « فاعل » چيزى باشد . بحث ما دربارهء قبول عينى است ؛ قبول عينى معنايش اين است كه شيئى در خارج وجود دارد و يك امر وجودى را در خارج مىپذيرد . اينها كه شما ( فخر رازى ) فاعل و قابل فرض كرديد امورى اعتبارى هستند . بحث در فعلى است كه خود آن فعل حقيقت عينى داشته باشد و در مقبولى است كه خود آن مقبول وجود عينى داشته باشد . در آن صورت قهراً ، هم قابل بايد وجود عينى داشته باشد و هم فاعل . اما آنجا كه نفس فعل و نفس قبول امر اعتبارى است ، فاعل و قابلش هم امر اعتبارى است و چه مانعى دارد كه آن فاعل و قابل يكى باشد چون در واقع فعل و قبولى نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . گرچه اعتباريات فلسفه با اعتباريات عرف كه در اصول فقه مطرح مىشود تفاوت دارد ، ولى از اين جهتى كه الآن مىخواهم عرض كنم فرقى ندارد . خيلى افراد در باب مالكيت « جهت » به معناى حيث اعتبارى اشكال مىكنند . سؤال اين است كه آيا خود شركت - نه افرادى كه شركت مال آنهاست - مىتواند مالك بشود يا نه ؟ آيا يك حيثيت مثلًا حيثيت اهل علم ، حيثيت طلاب ، حيثيت سادات ، مىتواند مالك بشود يا نه ؟ بعضى مىگويند مالكيت امرى است عرضى . عارض ، موضوعى مىخواهد كه آن موضوع بايد عينيت داشته باشد و چون موضوع عينيت ندارد پس « حيثيت » مالك نمىشود .\r\nبعضى ديگر مىگويند چون مالكيت امر عينى است و مىدانيم امر عينى يك موضوع عينى مىخواهد پس حيثيت وجود عينى دارد .\r\nهيچ كدام از اينها درست نيست . مانعى ندارد كه ما يك امر اعتبارى مثل حيثيت را اعتبار كنيم و براى آن هم عارضى كه نامش مالكيت است اعتبار كنيم . حتى در مالكيت ميت هم همين‌طور است . آيا ميت در حالى كه ميت است معقول است كه مالك باشد و يا حتى مالك بشود يعنى چيزى به او منتقل شود ؟ بله ، معقول است يعنى اگر اسبابش وجود داشته باشد يك امر نامعقولى نيست . آيا سنگ قبر ميت چه حكمى دارد ؟ آيا وقف به آن قبر است ؟ آيا ملك كسى است كه اين را آورده و اينجا نصب كرده است ؟ هيچ مانعى ندارد اگر سنگ قبر ملك صاحب قبر هم بخواهد بشود . ميت الآن وجود ندارد پس آيا به اعتبار وجود ميت در عالم برزخ است كه مىگوييم ميت مالك است ؟ نه ، هيچ لزومى ندارد كه مالكيت ميت به اعتبار وجودش در عالم برزخ باشد . به اعتبار همان عدمش در دنيا هم هيچ اشكالى ندارد كه ميت مالك شود .\r\n","page_name":" 157 ","page_number":157},
  {"content":"\r\n . \r\n","description":"","footnote":"","page_name":" 158 ","page_number":158},
  {"content":"\r\n\r\n\r\nتقسيمات قوهء محركه و اثبات محرك عقلى\r\n\r\nجلسهء دوازدهم\r\nبسم اللَّه الرحمن الرحيم .\r\nفى تقسيم القوّة المحركة و فى اثبات محرك عقلى .\r\n« إن من المحرك ما يحرك بالذات و منه ما يحرك بالواسطه . . . » « 1 » . .\r\nدر اين فصل دو مطلب مورد بحث است : تقسيمات قوهء محرك و ديگرى - به تعبيرى كه در اينجا آمده - اثبات محرك عقلى .\r\nمقصود از محرك عقلى چيست ؟ محرك عقلى يعنى محركى كه محرك باشد ولى خودِ محرك لايتغير باشد ، تغيرناپذير و تحرك ناپذير باشد . بعدها خواهند گفت كه مبدأ حركت ممكن است يكى از سه چيز باشد : طبيعت ( يعنى طبع و به عبارت ديگر قوه‌اى كه در جسم هست ) ، نفس و يا عقل . اگر مبدأ حركت طبع يا نفس باشد ، لازمهء طبع و نفس تغير است ، ولى اگر هيچ نحو تغيرى در محرك راه نداشته باشد اصطلاحاً آن را « عقل » مىگويند .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 14 ، ص 47 .\r\n","page_name":" 159 ","page_number":159},
  {"content":"\r\n\r\n\r\nبحثى دربارهء عنوان فصل\r\nفصل دوازده كه گذشت عنوان فصل اين بود « فى اثبات المحرك الاول » . آن عنوان با نيمى از عنوانى كه در اينجا آمده يكى است ، چون فرق نمىكند كه تعبير « فى اثبات المحرك الاول » باشد يا « فى اثبات محرك عقلى » . آن محرك اولى كه مىخواهند اثبات كنند محرك لايتحرك است كه مقصودشان محركى است كه مجرد تام باشد و محركى كه مجرد تام باشد در اصطلاح فلاسفه يعنى عقل . قهراً ممكن است اين سؤال مطرح شود كه چگونه است كه اين فصل در نيمى از عنوان خودش تكرار فصل دوازدهم است ؟ قبلًا عرض كرده‌ايم كه يك نوع بىانضباطيهايى در اسفار هست ، ولى بىانضباطى در اينجا فقط از نظر عنوان است . در فصل دوازدهم اگرچه عنوان فصل « فى اثبات المحرك الاول » بود ولى تمام مطلب اساسىاى كه در آن فصل مطرح شد اين بود كه « كل متحرك له محرك غيره » و قبلًا گفتيم كه بهتر اين بود كه عنوان فصل دوازده « فى اثبات أن كل متحركٍ له محركٌ غيره » مىبود .\r\nقبلًا عرض كرديم كه نظريهء معروف محرك اول ارسطويى مبتنى بر اثبات چهار اصل است كه تا آن چهار اصل اثبات نشود محرك اول و به تعبير ديگر محرك عقلى اثبات نمىشود . يكى از اصولى كه از مبادى اثبات اين برهان است اين است كه « كل متحركٍ له محركٌ غيره » . بنابراين عنوان فصلى كه الآن داريم مورد بحث قرار مىدهيم ( فى اثبات محرك عقلى ) با معنون خودش بهتر تطبيق مىكند تا عنوان فصل دوازده .\r\nبه هرحال مقصود روشن است ولى براى اينكه اشتباه نكنيم خوب است دقت كنيم كه عنوانها با معنونها منطبق هستند يا نه .\r\nديديم اين فصل دو عنوان دارد : يكى « فى تقسيم القوّة المحركة » و ديگر « فى اثبات محرك عقلى » . قسمت اول را مرحوم آخوند خيلى مختصر بحث كرده است و با يك اشارهء گذرا از آن رد شده و اين براى اين است كه مرحوم آخوند بحث تقسيم قوّهء محركه را مقدمهء قسمت دوم قرار داده است . گرچه در عبارت ايشان تصريح به اين مطلب نيست ولى وقتى روح مطلب را بشكافيم مىفهميم كه بخش اول را براى اين در اين فصل وارد كرده كه عنوان دوم را بتواند توضيح بدهد .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nتقسيمات قوهء محركه\r\n\r\nتقسيم اول\r\nتقسيمات قوهء محركه چيست ؟ بوعلى در اواخر مباحث حركت به تفصيل در مورد اين تقسيمات بحث كرده ولى در اينجا چنان كه گفتيم خيلى مختصر آمده است .\r\nمحرك در يك تقسيم بر دو قسم است : يا بالذات است و يا بالعرض . همچنان كه حركتِ بالذات و حركت بالعرض داريم قهراً « محرك بالذات » و « محرك بالعرض » هم داريم . مقصود از بالذات و بالعرض آن چيزى است كه علاوه بر فلسفه در علم اصول هم زياد عنوان شده است : بالذات يعنى « بلا واسطة حيثية تقييدية » و بالعرض يعنى « بواسطة حيثية تقييدية » و به تعبير ديگر « بواسطة فى العروض » .\r\nاين مطلب را شايد مكرر در اصول يا در فلسفه شنيده باشيد كه اگر شيئى ( الف ) متصف به شىء ديگر ( ج ) بشود اين دو گونه است : يك وقت الف از آن جهت كه الف است متصف به جيم است ، يعنى آن متصف واقعى بدون هيچ شائبهء مجاز خود الف است ، مثل اينكه مىگوييم عدد چهار زوج است . يك وقت است كه موصوف ( الف ) كه به ج متصف مىشود به اعتبار اين است كه اين موصوف با يك شىء ديگر كه آن ب باشد نوعى اتحاد در وجود دارد و اين جيم صفت واقعى ب است ، ولى به اعتبار اينكه الف و ب اتحاد وجودى با يكديگر دارند حكم احد المتحدين را به ديگرى سرايت داده و الف را هم به جيم متصف مىكنيم « 1 » .\r\nمثلًا ممكن است يك نفر ، هم ملكهء طبابت داشته باشد و هم ملكهء فقاهت . پس در آنِ واحد اين شخص هم فقيه است هم طبيب . اين شخص از آن حيث كه فقيه است استنباط مىكند و همين شخص از آن جهت كه طبيب است معالجه مىكند . آيا اگر ما در اينجا بگوييم : « الفقيه يعالج » درست است ؟ بله ، درست است چون اين شخص هم فقيه است هم طبيب . ولى آيا « بما أنه فقيه يعالج » يا « بما أنه طبيب يعالج » ؟ روشن است كه « بما أنه طبيب يعالج » . پس در اينجا اتصاف فقيه به معالجه « بالعرض » است . معالجه كه اولًا و بالذات عارض طبيب بما أنه طبيب مىشود ، به فقيه هم نسبت داده شده است چون در اينجا فقيه و طبيب يك نفر هستند .\r\n\r\n\r\n\r\n\r\n","description":"","footnote":"\r\n( 1 ) . [ در صفحهء بعد خواهد آمد كه واسطهء در عروض مراتب دارد و گاهى اتحاد در وجود در ميان نيست و تنها نوعى ملابست دركار است . 
  ]\r\n","page_name":" 161 ","page_number":161},
  {"content":"\r\n\r\n- در حركت هم عيناً همين‌طور است . يك شىء به حركت متصف مىشود و ما حركت را به چيز ديگرى به اعتبار ملابستى كه با موصوف دارد ( كه گاهى اتحاد هم نيست چون واسطهء در عروض مراتب دارد ) نسبت مىدهيم . مثالى كه مىزنند در مورد جالس در كشتى است كه البته اين مثال مبتنى بر نظريهء خاصى در باب مكان است . كشتى حركت مىكند و تغيير مكان مىدهد در حالى كه جالس كشتى تغيير مكان نمىدهد چون مكان او خود كشتى است ، ولى ما حركت را به جالس در كشتى هم نسبت مىدهيم و اين به اعتبار نوعى ملابست است كه ميان جالس كشتى و كشتى وجود دارد . اگر مىگوييم جالس كشتى « متحرك » است حركت را بالعرض به او نسبت مىدهيم . قهراً محرك - يعنى آن قوه‌اى كه اين حركت را به وجود مىآورد - محرك كشتى است بالذات ، محرك جالس كشتى است بالعرض . اين يك تقسيم .\r\n\r\nتقسيم دوم\r\nتقسيم ديگرى كرده‌اند كه اين تقسيم ، تقسيم مهمى نيست . محرك يك وقت محرك بلا واسطه است و يك وقت مع الواسطه است ؛ يعنى گاهى قوه‌اى كه مبدأ حركت است بدون وساطت آلت و ابزار ، حركتى را ايجاد مىكند و گاهى به واسطهء آلت و ابزار آن را ايجاد مىكند . مثلًا قوه‌اى كه در عضلات بدن هست خود عصب را بلا واسطه حركت مىدهد ولى از راه اعصاب و پىها عضله را هم حركت مىدهد ، استخوان را هم حركت مىدهد . يا مثلًا تسبيح را كه با دستمان حركت مىدهيم به واسطهء يك آلت حركت مىدهيم كه همان دست خودمان باشد . پس حركت گاهى نسبت به يك شىء بلا واسطه است و نسبت به يك شىء ديگر مع الواسطه است . اين هم يك تقسيم . البته در متن اسفار دو تقسيم اول به صورت يك تقسيم به نظر مىرسد چون مرحوم آخوند در مورد هركدام فقط يك قسم را ذكر كرده و قسم ديگر را ذكر نكرده است . ايشان نيازى به اين كار نديده و فرضش اين بوده كه هر دانشجويى كه اينها را مىخواند قبلًا اينها را مىداند .\r\n\r\nتقسيم سوم\r\nتقسيم ديگر اين است كه محرك يا « على سبيل المباشره » است يا « لا على سبيل المباشره » . اين تعبير ، تعبيرى است از خود مرحوم آخوند و فقط با فلسفهء ايشان هم\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nجور درمىآيد . مقصود ايشان از « محرك مباشر » آن محركى است كه فقط حركتى را بر جسمى عارض مىكند . اگر قوه‌اى كتاب را حركت بدهد حركتِ عارضى را عارض جسم مىكند . مقصود ايشان از محركى كه « لا على سبيل المباشره » باشد محركى است كه موجد يك ذاتى است كه لازمهء آن ذات حركت است ، همان كه در فصل دوازدهم بحث كرديم و بعد در فصل پانزدهم و نيز در فصل بيستم مفصل‌تر در اين زمينه بحث مىشود و چون در آينده بحث مىشود ما در اينجا اطالهء كلام نمىكنيم « 1 » .\r\n\r\nتقسيم چهارم\r\nتقسيم ديگر اين است كه محرك « إمّا يحرك بأن يتحرك و إمّا يحرك لا بأن يتحرك » .\r\nمقصود اين است كه محرك يا در عين اينكه محرك شىء است خودش هم متحرك است و يا محرك در عين اينكه محرك شىء است خودش متحرك نيست . اينكه يك شىء ، محرك شيئى باشد و خودش هم متحرك باشد عجالتاً به توضيح نياز ندارد . يك مثال آن قوهء در دست است كه دست را حركت مىدهد و خودش سكون ندارد و همراه دست حركت مىكند .\r\nولى آيا ما محركى داريم كه متحرك نباشد ؟ اين دو جور فرض مىشود ، يعنى دو مصداق دارد ، گو اينكه هر دو عملًا در يك مورد مىتوانند پياده شوند . گاهى متحرك غايتى را جستجو مىكند و در جستجوى يك غايت و يك كمال است . در اينجا آن كمال نهايى به عنوان يك علت غايى ، محرك اين شىء است بدون آنكه خود آن ، متحرك باشد كه تفصيل آن در بحثهاى آينده مىآيد . اگر ما اين را قبول .\r\n\r\n\r\n\r\n\r\n","description":"","footnote":"\r\n( 1 ) . سؤال : لطفاً تفاوت محرك باواسطه و بىواسطه را با محرك غير مباشر و مباشر كمى توضيح دهيد .\r\nاستاد : در تقسيم اول مقصود اين است كه فاعل كه مىخواهد شىء را حركت بدهد گاهى حركت را به واسطهء يك ابزار به اين شىء مىدهد . پس بين محرك و متحرك واسطه‌اى در كار است . مقصود از تقسيم ديگر [ تقسيم محرك به مباشر و غير مباشر 
  ] اين است كه اين محرك كه به اين متحرك ، حركت مىدهد دو جور است : يك وقت است كه ذات متحرك يك چيز است و حركت چيز ديگرى است و محرك حركتى را به اين متحرك عارض مىكند و هيچ واسطه‌اى هم ممكن است در كار نباشد . اين متحرك در ذات خودش حركت را فقط قبول مىكند . محرك « لا على سبيل المباشره » آن است كه نفس ذات متحرك را ايجاد مىكند نه اينكه حركت را به متحرك موجود عارض مىكند . اينها چون در اين فصل به عنوان مسائل مقدماتى آمده در اينجا در مورد آن زياد بحث نمىكنيم .\r\n","page_name":" 163 ","page_number":163},
  {"content":"\r\n\r\nكرديم - و در جاى خود اثبات مىشود - كه ذات پروردگار به عنوان غايت كل و غايت غايات ، محرك عالم است و عالم و جهان كه حق را جستجو مىكند به سوى او در حركت است ، آنوقت ذات حق تعالى به عنوان علت غايى ، محرك عالم است ، ولى محركى كه غير متحرك است . آن شعرهاى معروف نظامى در همين زمينه است .\r\nمىگويد :\r\n خبر دارى كه سياحان افلاك * چرا گردند گرد مركز خاك \r\n در اين محرابگه معبودشان كيست ؟ * وزين آمد شدن مقصودشان چيست ؟ \r\n چه مىخواهند از اين محمل كشيدن ؟ * چه مىجويند از اين منزل بريدن ؟ \r\nبعد خودش جواب مىدهد :\r\n همه هستند سرگردان چو پرگار * پديد آرندهء خود را طلبكار \r\nمثالى كه اينجا ذكر مىكنند اين است : « كالمعشوق اذا حرّك العاشق ، و المعلّم اذا حرّك المتعلّم » . معشوق از آن جهت كه معشوق است به شور آورنده و به هيجان آورندهء عاشق است :\r\n بلبل از فيض گل آموخت سخن ورنه نبود * اين همه قول و غزل تعبيه در منقارش \r\nآيا لازم است كه خود معشوق هم مانند عاشق در حركت باشد ؟ آيا لازم است معلم كه محرك متعلم است ، يعنى مُخرج او از قوه به فعل در استعداد علمى است خودش هم از اين جهت متحرك باشد ؟ آيا معلم در حالى كه متعلم را تعليم مىدهد ( كه اين تعليم يعنى اخراج نفس متعلم از قوه به فعل ) لازم است كه در معلم بودن خودش به موازات خروج متعلم از قوه به فعل ، او هم از قوه به فعل خارج شود ؟ البته ممكن است احياناً يك معلم در حالى كه معلم است متعلم هم باشد يعنى بيشتر بياموزد ولى معلم از آن جهت كه معلم است مفيض است نه خارج شونده از قوه به فعل . معلم آنچه را كه قبلًا دارد و بالفعل واجد است از راه سمع به متعلم افاضه مىكند و در متعلم حركت ايجاد مىكند در حالى كه خودش غير متحرك است . البته حركت در اينجا معناى اعمى دارد و چنان كه گفتيم به معناى اخراج متعلم از قوه به فعل است .\r\nنحوهء ديگرى كه محرك ، « غير متحرك » است همان است كه در باب حركت جوهريه به تفصيل خواهيم گفت و در همين جلسه هم اشاره كرديم . حركت جوهريه سراسر طبيعت را فرا گرفته است و در طبيعت هيچ گونه ثباتى نيست . آنچه كه به\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nطبيعت تعلق دارد عين حركت است ، ولى طبيعت خودش وابسته به ماوراى خودش است و ماوراء طبيعت محرك طبيعت است . اين به چه معناست ؟ به معنى اين است كه ماوراى طبيعت موجد طبيعت است و موجد نحوهء وجودى است كه آن نحوهء وجود عين سيلان است .\r\nاگر مىگوييم ماوراء الطبيعه به عنوان علت فاعلى ، محرك طبيعت است نبايد تصورمان نظير تصورى باشد كه غالباً فرنگيها دارند . بسيارى از فرنگيها تصورشان از محرك بودن ماوراء طبيعت نسبت به طبيعت اين است - و خيال كرده‌اند ديگر الهيون هم نظرشان اين است - كه قوه‌اى در ماوراى طبيعت وجود دارد كه با يك انگشتى كه به طبيعت مىرساند طبيعت را به حركت در مىآورد . مثل همان مثال عاميانه‌اى كه مىگويند عالم طبيعت حكم چرخ يك پيرزن را دارد و ماوراء الطبيعه يعنى آن دستى كه اين چرخ را به حركت درمىآورد . اين كه مىشود همان « محرك على سبيل المباشرة » ، چون معنايش اين است كه طبيعت در ذات خودش مثل همان چرخ نخريسى امرى ساكن است و يك نيروى خارجى مىآيد اين شىء ساكن را حركت مىدهد و حركت را عارض آن مىكند . اغلب فرنگيها تصورشان اين گونه است و مدعى هستند كه ارسطو هم كه قائل به محرك اول بوده چنين نظرى داشته\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاست « 1 » و « 2 » .\r\n\r\n\r\n\r\n\r\n","description":"","footnote":"\r\n( 1 ) . سؤال : اگر رابطهء محرك اول با عالم از قبيل رابطهء يك پيرزن با چرخ ريسندگى نيست پس حديث « عليكم بدين العجائز » را چه مىكنيد ؟ .\r\nاستاد : ما در مقدمهء جلد پنجم اصول فلسفه گفته‌ايم كه اولًا حديث بودن اين جمله به هيچ شكل مسلّم نيست بلكه شايد خلافش مسلّم است . مىگويند اين سخن سفيان ثورى است و اين را به شكل بسيار ضعيفى به پيامبر اكرم صلى الله عليه و آله نسبت داده‌اند .\r\nهمان‌طور كه بعضى از اساتيد ما مىفرمودند اگر اين حديث هم باشد بايد ديد مفهومش چيست . بعضى از « عليكم بدين العجائز » اين را فهميده‌اند كه معتقَدات شما بايد در كيفيت ، شبيه معتقدات پيرزنها باشد . چنين چيزى قطعاً مقصود نيست چون معنايش اين است كه سطح معرفت بايد پايين باشد .\r\nپيرزن اعتقادش اين است كه خدا يك قلمبهء نور در بالاى آسمانهاست . آيا همه بايد همين‌طور معتقد باشند ؟ ! پيرزنها در مورد خدا چه جور فكر مىكنند ؟ آنها غالباً مانند « مجسّمه » فكر مىكنند . اگر اين طور باشد پس اميرالمؤمنين عليه السلام اولين متخلف از « عليكم بدين العجائز » است كه آن همه سطح معرفت در مورد خدا را بالا برده است . پس اگر اين جمله واقعاً حديث باشد مقصود اين نيست كه محتواى فكر شما همان محتواى فكر عجائز باشد بلكه مراد « كيفيت احتوا » است ؛ يعنى همان‌طور كه يك پيرزن در اعتقاد خودش جزم دارد و ديگر شك نمىكند شما هم همين‌طور باشيد .\r\nمرحوم ميرزاى قمى كه در همين قم بود خيلى مورد ارادت مردم بود گويى كه مردم او را مىپرستيدند .\r\nيكى از اين رعيتها و زارعها كه ديگر فدوى ميرزا بود ، آرزو مىكرد كه روزى ميرزا پا به خانهء او بگذارد . روزى ميرزا به كلبهء او رفت . ميرزا مىخواست او را امتحان كند . به او گفت آيا اگر من فرمان بدهم كه تو همهء مزرعه‌ات را به فلان كس بده مىدهى ؟ گفت : به روى چشم ، هرچه بگوييد اطاعت مىكنم . ميرزا كم كم حرف را كشيد به اينكه اگر من بگويم زنت را طلاق بده مىدهى ؟ گفت : هرچه شما امر بفرماييد . گفت اگر بگويم اين فرزندت را به كلى طرد كن آيا اين كار را مىكنى ؟ گفت : هرچه شما امر كنيد . ميرزا گفت : اگر من به تو بگويم اصلًا خدايى نيست و دين هم دروغ است چه مىگويى ؟ ! مرد روستايى يك دفعه برافروخته شد و گفت : اگر از اين فضوليها كنى با همين بيل سرت را خرد مىكنم ! ( خندهء حضار ) . او در عقيدهء خودش آنقدر راسخ است كه اگر همان كسى كه حاضر است به فرمان او از زن و بچه و مال و هرچه كه دارد دست بكشد به او بگويد از اين اعتقاد ، خودت را تخليه كن ، با بيل مىزند و سر او را خرد مىكند .\r\nاگر « عليكم بدين العجائز » ى باشد ، مقصود اين است كه كوشش كنيد در كيفيت يقين در اين حد باشيد نه اينكه متيقنتان نظير متيقن پيرزنها باشد . پيرزن خيال مىكند كه خدا در بالاى آسمانها با دستش عالم را حركت مىدهد . آيا از ما خواسته‌اند همين‌طور فكر كنيم ؟ اگر اين جمله حديث باشد قطعاً چنين چيزى مقصود نيست .\r\n( 2 ) . در اينجا اين سؤال مطرح مىشود كه آيا ارسطو خدا را فقط به عنوان محرك اول مىشناسد ؟\r\n[ فلاسفهء اسلامى 
  ] معتقدند كه ارسطو موحد بوده است ، يعنى ارسطو خدا را ، هم خالق عالم مىداند و هم محرك عالم و محرك بودن خداوند با موجد بودنش دو مطلب نيست .\r\nبسيارى از غربيها اين دو مسئله را تفكيك نكرده‌اند . آنها فكر كرده‌اند كه محرك اول كه عالم را حركت مىدهد به همان شكلى است كه يك پيرزن چرخى را به حركت درمىآورد :\r\nاز آن چرخى كه گرداند زن پير .\r\nقياس چرخ گردنده همى گير .\r\nاز نظر آنها ارسطو خدا را آن موجودى مىداند كه اين دستگاه موجود عالم را به گردش درمىآورد .\r\nخصوصاً چون ارسطو مادهء عالم را قديم مىدانسته است مىگويند ارسطو ثنوى بوده است نه موحد ، يعنى او قائل به دو مبدأ براى عالم بوده است : يكى مبدأ فاعلى كه براى عالم ، ايجاد صورت و ايجاد حركت مىكند ، و دوم مبدأ مادى ، كه آن مبدأ مادى همان چيزى است كه اين صورتها و حركتها را كه از ناحيهء مبدأ فاعلى است مىپذيرد . ولى همان‌طور كه خود خدا مخلوق هيچ قوه‌اى نيست ، خود ماده هم مخلوق هيچ قوه‌اى نيست . تصور اكثر فلاسفهء غربى دربارهء ارسطو همين ثنويت است كه ريشه‌اش همين است كه عرض كردم .\r\nپس يك نظريه اين است كه ارسطو واقعاً ثنوى بوده است همان‌طور كه فرنگيها او را ثنوى مىدانند .\r\nطبق اين نظر ارسطو به اين نكته نرسيده بوده است كه خدا كه محرك اول عالم است ، محرك عقلى است كه محركيتش عين ايجاد است و چون به اين مطلب نرسيده بوده واقعاً ثنوى بوده است و فلاسفهء اسلامى به يك محمل صحيحى كلام او را توجيه كرده‌اند . نظر ديگر اين است كه ارسطو خودش اين مطلب را واقعاً درك كرده است و فرنگيها حرف ارسطو را درست درك نكرده‌اند . كدام يك از اين دو نظر درست است ؟ .\r\nشايد به‌طور جزمى نشود اظهارنظر كرد ، ولى بعضى قرائن كه خود فرنگيها هم آنها را از ارسطو نقل كرده‌اند نشان مىدهد كه غربيها در فهم كلام ارسطو اشتباه كرده‌اند ، زيرا طبق ثنويتى كه غربيها براى ارسطو قائل هستند ماده امرى است قديم بالذات و خودش يك مبدأ و يك اصل است و بنابراين آن مبدأ بايد يك امر بالفعل باشد ، يعنى از قبيل ماده‌اى باشد كه فيزيك آن را مىشناسد و حال آنكه ماده‌اى كه در فلسفهء ارسطو آمده و خود او هم به اين مطلب تصريح دارد نمىتواند مبدأ باشد ، چون قوّهء محض است و امرى است در حد نيستى ، يعنى چيزى نيست ؛ امرى است كه اصلًا وجودش تابع وجود فعليت است . بنابراين نمىشود صورت ، مخلوق باشد و آن مخلوق نباشد ؛ صورت معلول باشد و ماده معلول نباشد . اگر ما تعريفى را كه فلسفهء ارسطو از ماده كرده دقيق بررسى كنيم مىبينيم همان تعريفى است كه فلاسفهء اسلامى از ماده مىكنند و بنابراين ماده‌اى كه ارسطو قائل بوده است نمىتواند اصل براى عالم باشد . پس [ به احتمال زياد 
  ] اين غربيها هستند كه در فهم كلام ارسطو اشتباه كرده‌اند .\r\n","page_name":" 166 ","page_number":166},
  {"content":"\r\n\r\n- تصور فيلسوفانهء يك فيلسوف واقعى نمىتواند اينچنين باشد . حتى امثال بوعلى سينا هم اين‌طور فكر نمىكردند . لااقل منظور مثل مرحوم آخوند اين است كه وقتى مىگويند ماوراء طبيعت علت حركت طبيعت است ، يعنى طبيعت حقيقتى است كه حركت از ذاتش خارج نيست ، « ذاتٌ عَرَضَ له الحركة » نيست بلكه « ذاتٌ هو الحركه » است . معنى محرك بودن ماوراء طبيعت نسبت به طبيعت عين خالق طبيعت بودن است ، نه اينكه خالق طبيعت بودن يك چيز است و به حركت آوردن طبيعت امر جداگانه‌اى است ، مثل كارخانه‌اى كه ابتدا آن را مىسازند و روزى هم به ميمنت و مباركى آن را راه انداخته و به حركت درمىآورند . اين‌طور نيست ، بلكه در اينجا خلق و ايجاد عين تحريك است . اين است دو شكل تعبيرى كه از محرك غير متحرك دارند كه اولى مربوط به علت غايى است و دومى مربوط به علت فاعلى .\r\nتقسيماتى كه مرحوم آخوند خيلى به اختصار گذشتند مثل تقسيم محرك به بالذات و بالعرض ، بالواسطه و بلاواسطه و حتى تقسيم محرك به محرك على سبيل المباشره و يا لا على سبيل المباشره ، مقدمه بود براى اين مطلب كه محرك يا « محرك لا بأن يتحرك » است و يا « محرك بأن يتحرك » يعنى يا محركى است كه خود ، متحرك است و يا محركى است كه خود متحرك نيست .\r\n\r\nمرور مقدمات برهان محرك اول\r\nدر فصل دوازدهم چهار اصلى را كه اثبات اين مدعا ( اثبات محرك عقلى ) متوقف بر آنهاست عنوان كرديم و در اينجا تكرار مىكنيم . يك اصل اين است كه « كل متحرك\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nله محرك غيره » كه در فصل دوازدهم و فصل سيزدهم اثبات شد . اصل دوم اين است كه منشأ هر حركت عارضى در طبيعت - به تعبير اينجا « على سبيل المباشرة » - قوه‌اى است كه در خود طبيعت است ، نه قوه‌اى در خارج از طبيعت . اين مقدمه را در فصل بعد به‌طور اشاره و در فصل بيستم با تفصيل بيشتر ذكر مىكنند .\r\nاصل سوم براى اثبات اين نظريهء ارسطويى اين است كه هر محركى كه طبيعى و جسمانى باشد ناچار متحرك است يعنى نمىشود محركى طبيعى باشد و در طبيعت وجود داشته باشد ولى ساكن باشد : « كل محركٍ طبيعى فهو متحرك » . به اين اصل در ضمن اين فصل اشاره مىشود .\r\nاصل چهارم اين است كه سلسلهء محركهايى كه خودشان متحرك باشند به سبب بطلان تسلسل در نهايت به محرك غير متحرك منتهى مىشود كه اين مطلب را هم در ضمن همين فصل متعرض مىشوند .\r\n\r\nناتمام بودن برهان محرك اول بدون اثبات حركت جوهرى\r\nما قبل از اينكه راجع به بطلان تسلسل كه در اينجا بحث شده صحبت كنيم يك مطلب را گوشزد مىكنيم كه اين را مرحوم آخوند در اينجا متعرض نشده است و در جاى ديگر هم الآن يادم نيست متعرض شده باشد و آقايان محشّيها هم ذكر نكرده‌اند .\r\nگفتيم اصل سوم اين است كه از نظر ارسطو هر محرك طبيعى متحرك هم هست .\r\nممكن است بگوييد كه اگر امثال ارسطو و بوعلى سينا اين حرف را گفته باشند كه هر محرك طبيعى متحرك هم هست ، خوب محرك طبيعى يعنى همان قواى طبيعت ، و قواى طبيعت هم يعنى جواهر طبيعى . پس آنها هم قائل به حركت جوهريه بوده‌اند .\r\n[ اين نتيجه گيرى درست نيست زيرا 
  ] وقتى دنبال دليل امثال ارسطو و بوعلى مىرويم مىبينيم در دليلشان حرف ديگرى مىزنند . حرف ديگرشان همان بود كه من در ضمن بيانم عرض كردم . آنها مىگويند هر محرك طبيعى چون قوه‌اى طبيعى است پس در جسم وجود دارد . حال كه در جسم وجود دارد وقتى اين قوهء محركه جسم را به حركت درمىآورد اين محرك هم به تبع جسم حركت مىكند . مثلًا اين قوه‌اى كه در دست من وجود دارد و دست من را به حركت درمىآورد خودش نمىتواند يك جا بنشيند و دست من را به حركت دربياورد ، بلكه خودش همراه\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nدست حركت مىكند . وقتى خوب فكر كنيم مىبينيم اين حركت ، بالعرض است نه بالذات كه در تقسيم گذشته گفتيم ( آن تقسيم در اينجا به درد ما مىخورد ) . [ پس 
  ] اين سؤال مطرح مىشود كه آيا برهان محرك اول ارسطويى - كه يكى از اصولش اين است كه « كل محرك طبيعى فهو متحرك » - حتى اگر محرك ، « متحرك بالعرض » هم باشد تمام است ؟ بالعرض يعنى بالمجاز ، كه اثرى ندارد و قطعاً كافى نيست .\r\nمرحوم آخوند در اينجا اين مطلب را متعرض نشده ولى اين از مواردى است كه نشان مىدهد محرك اول ارسطو را بدون اثبات حركت جوهريه نمىشود اثبات كرد .\r\nخود مرحوم آخوند چون قائل به حركت جوهريه است نيازى ندارد كه بگويد قوهء طبيعى محركى است كه متحرك است به اين دليل كه بالعرض حركت مىكند . اين حرف را بايد بوعلى و امثال او بزنند كه راهى ديگر ندارند . براى مرحوم آخوند كه قائل به حركت جوهرى است هر محرك طبيعى ، بالذات حركت مىكند پس مقدمهء سوم ( كل محرك طبيعى فهو متحرك ) بنا بر مبناى مرحوم آخوند يك مقدمهء تمامى است . بنابراين اصل محرك اول ارسطو را با مبانى خود ارسطو و با مبانى بوعلى نمىشود اثبات كرد ؛ آن را فقط با مبانى صدرالمتألهين مىشود اثبات كرد چون يكى از اصولش اين است كه « كل محرك طبيعى فهو متحرك » . امثال ارسطو و بوعلى وقتى براى اصل سوم برهان اقامه مىكنند به حركتهاى بالعرض متمسك مىشوند . از حركت بالعرض كارى ساخته نيست ، حركت بالذات هم كه آنها قائل نيستند « 1 » .\r\n\r\nناتمام بودن ابطال تسلسل از راه تناهى ابعاد\r\nگفتيم اصل چهارمى كه اثبات محرك عقلى بر آن متوقف است اين است كه سلسلهء متحركات بايد به محرك غير متحرك منتهى شود . براى اثبات اين مطلب از دو راه .\r\n\r\n\r\n\r\n\r\n","description":"","footnote":"\r\n( 1 ) . سؤال : اينكه متحرك عين وجود حركت است جز با حركت جوهرى جور در نمىآيد . پس ما نمىتوانيم به گردن ارسطو بگذاريم كه بنا بر حركت جوهرى سخن گفته است .\r\nاستاد : اين تعبيرى بود كه ما كرديم . ارسطو نمىگويد محرك اول موجد نفس حركت است بلكه مىگويد موجد طبيعت است كه طبيعت مبدأ حركت است . او خود طبيعت را ساكن مىداند . منتها طبيعت را ساكن بالذات مىداند و متحرك بالعرض . چون متحرك بالعرض مىداند به برهان خدشه وارد مىآيد . چون يكى از چهار اصل يا مقدمهء برهان اين بود كه هر محركى كه در طبيعت باشد متحرك است . اين را از چه راه اثبات كنيم ؟ اين را [ امثال ارسطو 
  ] مىخواهند از راه حركت بالعرض اثبات كنند . به اين صورت است كه اشكال پيش مىآيد .\r\n","page_name":" 169 ","page_number":169},
  {"content":"\r\n\r\nوارد مىشوند . يكى از آن دو ، راه تناهى ابعاد است كه اين آقايان به آن قائل هستند . مىگويند هر محركى اگر محرك طبيعى باشد بايد در جسمى باشد . اين جسم كه حركت مىكند اگر محركش يك امر جسمانى باشد و خود آن قوهء جسمانى هم محركى داشته باشد كه آن محرك هم متحرك باشد بايد طبيعى و جسمانى باشد .\r\nپس آن هم بايد در جسم ديگرى وجود داشته باشد . باز آن هم اگر محركش متحرك باشد بايد در جسم ديگرى وجود داشته باشد و همين‌طور . بنابراين لازم مىآيد بُعد ، غير متناهى باشد . پس اگر اين سلسله به محرك غير متحرك منتهى نشود بايد ابعاد بىنهايت وجود داشته باشد و چون عقيدهء اين فلاسفه اين است كه ابعاد ، آخرالامر متناهى است بنابراين متحركات هم بايد متناهى باشند ؛ يعنى اين سلسله به يك محرك متحرك مىرسد كه ديگر نمىشود محرك اين متحرك جسمانى باشد . اين يك برهان .\r\nاين برهان قابل خدشه است . اولًا مسئلهء تناهى ابعاد اثباتش به اين سادگى نيست .\r\nثانياً از راههاى ديگر هم مىشود در اين برهان خدشه و مناقشه كرد ولى ضرورت ندارد كه ما وقتمان را صرف اين قضيه كنيم . مىرويم سراغ برهان ديگرى كه برهان اصلى است .\r\nاين برهان ، برهان معروف به « وسط و طرف » است : برهان وسط و طرف كارى به خصوص اجسام ندارد بلكه به علل و معلولات مربوط است ، مىخواهد جسمانى باشد يا غير جسمانى . اين برهان اثبات مىكند كه سلسلهء علل و معلولات در نهايت امر بايد متناهى باشند . اگرچه از ظاهر عبارت آقاى طباطبايى برمىآيد كه اين برهان را اولين بار بوعلى اقامه كرده است ولى قبل از بوعلى ، فارابى اين برهان را اقامه كرده و بلكه قبل از فارابى ، ارسطو آن را اقامه كرده است . در ميان براهين امتناع تسلسل علل ، يگانه برهانى كه از ارسطو رسيده است همين برهان وسط و طرف است و مرحوم آخوند هم به اين برهان فوق العاده اعتنا دارد و در مباحث امتناع تسلسل در باب علت و معلول گفته است : « هذا اسدّ البراهين فى هذا الباب . » اين برهان بيانش چيست ؟ در جلسهء بعد دربارهء آن بحث خواهيم كرد .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nجلسهء سيزدهم\r\nبسم اللَّه الرحمن الرحيم .\r\n« و إما ثانياً فلأنّ العلل يجب ان تتناهى و ذلك . . . » « 1 » .\r\nگفتيم كه براى اثبات محرك اول به تعبيرى و محرك عقلى به تعبير دوم و بلكه ماوراء الطبيعه به تعبيرى ديگر از راه حركت ، نيازمند به مقدماتى هستيم . يكى از آن مقدمات امتناع تسلسل علل غيرمتناهى است .\r\n\r\nشرايط امتناع امور غير متناهى\r\nبحث غيرمتناهى از آن بحثهايى است كه احياناً و بلكه خيلى مورد اشتباه واقع مىشود . آيا از نظر فلسفه وجود امور غيرمتناهى محال است ؟ هميشه موجود بايد متناهى باشد ؟ نه ، صرف وجود امور غيرمتناهى ، برهانى بر امتناعش نيست بلكه برهان بر اثباتش است .\r\nغيرمتناهى دو حالت دارد : يك وقت هيچ نحو ترتبى ميان امور غيرمتناهى نيست مثل همان مطلبى كه بعضى از حكما گفته‌اند كه نفوس غيرمتناهى است . اگر ما .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 14 ، ص 47 .\r\n","page_name":" 171 ","page_number":171},
  {"content":"\r\n\r\nنفوس غيرمتناهى داشته باشيم ميان آنها تقدم و تأخرى و نظامى وجود ندارد و برهانى هم بر امتناعش نداريم . ولى يك وقت هست كه ميان امور غيرمتناهى ، ترتب هم هست ، حال يا ترتب حسى مثل دانه‌هاى زنجير كه يكى قبل از ديگرى است و يا ترتب عقلى مثل علت و معلول‌ها كه يكى بر ديگرى به نحوى تقدم دارد . آيا از « امور غيرمتناهى مترتب » محال لازم مىآيد ؟ باز مىگويند صرف اينكه يك سلسله امور غيرمتناهى مترتبى داشته باشيم دليلى بر محال بودنش نداريم .\r\nامور غيرمتناهى مترتب خود بر دو قسم است : يك وقت اجتماع در وجود دارند و يك وقت اجتماع در وجود ندارند . « اجتماع در وجود دارند » يعنى همزمان وجود دارند و « اجتماع در وجود ندارند » يعنى ناهمزمان هستند . اين مرغى كه امروز وجود دارد ، از يك تخم مرغ به وجود آمده ، و آن تخم مرغ از مرغى و باز آن مرغ از تخم مرغى و همين‌طور . آيا اگر هرچه پيش برويم به جايى منتهى نشود و هميشه مرغى از تخم مرغى و تخم مرغى از مرغى به وجود آمده باشد محال لازم مىآيد ؟\r\nمىگويند ما برهانى بر محال بودن اين هم نداريم چون آنها اجتماع در زمان ( اجتماع در وجود ) ندارند . آنچه از نظر فلاسفه محال است « اجتماع امور غير متناهيهء مترتبه » است ، يعنى وجود امور غيرمتناهيهء مترتبهء همزمان است كه محال است .\r\nاينجا شرط عليت و معلوليت هم نكرديم . همين قدر گفتيم وجود امور غيرمتناهيهء مترتبهء همزمان . لهذا اين فلاسفه ابعاد عالم را متناهى مىدانند چون مىگويند لازمهء عدم تناهى ابعاد عالم ، وجود امور مترتبهء غير متناهيهء مجتمعهء در زمان واحد است « 1 » .\r\n\r\n\r\n\r\n\r\n","description":"","footnote":"\r\n( 1 ) . اين بحثى است كه از قديم مطرح بوده و هنوز هم براى علم و فلسفه يك امر مجهولى است كه آيا ابعاد عالم متناهى است يا غيرمتناهى ؟ يعنى آيا امتدادهاى عالم از هر طرف كه برويم غيرمتناهى است يا از بعضى از اطراف غيرمتناهى است و يا از همهء اطراف متناهى است ؟ يك نظريه اين است كه هرچه پيش برويم باز ابعادى و باز هم ابعادى است و در نهايت امر به جايى نمىرسد كه ديگر بُعدى و جسمى نباشد و عالم طبيعت و عالم اجسام محدود نيست . نظريهء ديگر اين است كه ابعاد عالم متناهى است . اما اينكه چقدر است مطلب ديگرى است . اين نظريه مىگويد هرچه مىخواهد بزرگ باشد ولى غيرمتناهى نيست . فاصلهء خورشيد ما تا زمين در فاصلهء متوسطش حدود صد و پنجاه ميليون كيلومتر است كه مىگويند اگر يك قطار معمولى بخواهد اين مسير را طى كند حدود دوازده هزار سال طول مىكشد . نور اين فاصله را در حدود هشت دقيقه طى مىكند . بعضى مسافتها آنقدر زياد است و بعضى ستارگان از زمين ما آنقدر دور هستند كه همين نور كه مسافتِ از خورشيد تا زمين را در ظرف هشت دقيقه طى مىكند اگر بخواهد از آن ستارگان حركت كند و به زمين ما برسد ميليونها سال طول مىكشد .\r\nحتى گاهى آن ستاره ميليونها سال پيش از بين رفته ولى نورش تازه دارد به ما مىرسد . اين نظريه مىگويد اين مسافات هرچه زياد هم باشد ولى عالم متناهى است . اكثر فلاسفهء قديم مثل ارسطو ، بوعلى سينا و ملاصدرا قائل به تناهى ابعاد عالم هستند و در ميان فيلسوفانِ خيلى قديم كسانى بوده‌اند كه ابعاد عالم را غيرمتناهى مىدانستند . شايد از نظرات ذيمقراطيس بتوان چنين استنباط كرد . چنان كه گفتيم وحدت نظرى از نظر علم امروز و فلسفهء امروز دربارهء ابعاد عالم وجود ندارد . اينشتين دانشمند معروف زمان ما كه چند سال پيش از دنيا رفت طرفدار تناهى ابعاد عالم است .\r\n","page_name":" 172 ","page_number":172},
  {"content":"\r\n\r\n- به هرحال اين فلاسفه معتقدند كه وجود امور غيرمتناهيهء مترتبهء مجتمعهء در زمان واحد محال است ، اعم از آنكه ترتب ميان آنها ترتب علّى و معلولى باشد يا ترتب غير علّى و معلولى . آنوقت يكى از مواردى كه امور غيرمتناهى محال است آنجاست كه علل و معلولات غيرمتناهيهء مجتمعهء در زمان واحد داشته باشيم . ( ديگر كلمهء « ترتب » را در اينجا نمىآوريم چون لازمهء علت و معلول ترتب هم هست ) .\r\n\r\nعلل موجده و معدّات\r\nچرا ما كلمهء « مجتمعهء در زمان واحد » را حتماً بايد بياوريم ؟ اين از آن نكاتى است كه خيلى بايد مورد توجه باشد . از نظر فلاسفه ما دو نوع علت و معلول داريم كه نوع اول را ابا دارند علت و معلول بنامند ؛ اگر هم احياناً به آنها علت و معلول مىگويند با نوعى تسامح است . اينها را بيشتر « معدّات » مىنامند و گاهى « علل معدّه » يا « علل اعدادى » و به تعبير بوعلى « مهيّئه » مىگويند .\r\nآيا ما مىتوانيم دانهء گندم را كه از آن بوتهء گندم به وجود مىآيد علت بوتهء گندم به شمار آوريم ؟ يا در همان تخم مرغ كه مرغ از آن به وجود مىآيد آيا مرغ علت تخم مرغ است ؟ در اصطلاح اين فلاسفه اينها معدّات هستند و اگر هم مىگويند علل ، مرادشان علل اعدادى است نه علل ايجادى . به همين معناست كه مثلًا پدران و مادران علت فرزندان هستند يعنى علل اعدادى هستند . پدر در موقعى وجودش ضرورت دارد و بعد از آن ديگر هيچ ضرورتى ندارد . همين قدر كه افراز نطفه بشود ديگر كافى است و اگر پدر در همان آن هم بميرد و معدوم شود نطفه در محل خودش رشد پيدا مىكند . وجود مادر هم تا زمان خاصى مورد نياز است و از آن به بعد ديگر\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nمورد نياز نيست . علل اعدادى هيچ ضرورتى ندارد كه با معلولاتشان اجتماع در وجود داشته باشند . اين فلاسفه معتقدند كه وجود علل و معلولات غيرمتناهيهء غير مجتمعه ( علل اعدادى ) محال نيست ، يعنى مانعى ندارد كه سلسلهء علل و معلولات معدّه غيرمتناهى باشد .\r\nنوعى ديگر از علل است كه اينها را « علل موجده » مىنامند . علت موجده يا ايجادى علتى است كه نمىتواند منفك از معلول باشد و با معلول خودش همزمان است . علت معدّه در واقع علتى است كه ماده را براى قبول صورت آماده مىكند . مرغ براى تخم مرغ يا تخم مرغ براى مرغ و يا پدر و مادر براى فرزند جز اين كه ماده‌اى را آماده براى قبول صورتى بكنند نقشى ندارند ؛ يعنى اينها وجود دهنده نيستند . نه پدر وجود دهندهء فرزند است و نه مادر . نقش پدر و مادر نظير نقش كشاورز است .\r\nكشاورز نه وجود دهندهء گياه است و نه رويانندهء گياه . نقشش فقط اين است كه ماده‌اى را آماده مىكند ، كه بعد از آمادگى روى آن نظامى كه در عالم است صورت به آن افاضه مىشود . كشاورز هم معدّ است و فقط شرايط را آماده مىكند نه اينكه وجود دهنده باشد . فلاسفه معتقدند كه علل وجود دهنده غير از علل آماده كننده است و اين علل وجود دهنده هستند كه با معلولاتشان اجتماع در وجود دارند و از جمله علل وجود دهنده ، علل محركه است .\r\n\r\nدو اختلاف نظر ميان فلاسفهء اسلامى و فلاسفهء غربى\r\nقبلًا عرض كرديم و باز تكرار مىكنيم كه تفكر اين فلاسفه با فلاسفهء غربى ، هم در باب علل به‌طور مطلق متفاوت است و هم در باب علت حركت بالخصوص . معمولًا فيلسوفان غربى مقصودشان از علت همان علل معدّه است و لهذا خيال كرده‌اند كه برهان امتناع تسلسل در مورد علل معدّه هم هست و لهذا گرفتار اشكال شده‌اند در صورتى كه فلاسفهء پيشين كه برهان امتناع تسلسل را اقامه كرده‌اند اصلًا نظرشان به علل معدّه نبوده است .\r\nدر باب حركت هم وقتى فيلسوفان غربى مىگويند محرك ، مقصودشان نيرويى است كه از خارج بر شىء وارد مىشود و حركت را ايجاد مىكند . وقتى گلولهء روى صفحه با ضربه‌اى حركت مىكند و يا اتومبيل حركت مىكند ، محرك چيست ؟ بعدها بيشتر خواهيم ديد و در فصل بعد هم اشاره مىشود كه فلاسفهء [ اسلامى 
  ] معتقدند كه\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nعلت محرك هميشه در درون خود شىء متحرك است ، مگر در مواردى مثل حركت قسرى يا حركت جبرى كه شكل على حده‌اى دارند . آنجا كه ضربه‌اى به گلوله وارد مىكنيم و گلوله حركت مىكند ، محرك ، آن ضربهء من نيست ، بلكه نيرويى است در درون خود اين گلوله كه آن را حركت مىدهد . نقش ضربهء من اين است كه آن نيرو را وادار مىكند كه كار خودش را انجام بدهد . در مقام تشبيه مثل اين است كه شما به كسى دستور مىدهيد كه برو فلان جا . شما در حركت او نقشى داريد ولى آيا بدن او را شما حركت مىدهيد ؟ اين سخن شما نيست كه بدن او را حركت مىدهد ، بلكه آنكه بدن او را حركت مىدهد نيروى بدن خود اوست . ولى شما هم نقشى داشتيد . نقش شما چيست ؟ نقش شما اين است كه نيروى محركهء درونى او را به كار انداخته‌ايد . يا مثل كسى كه كارخانه‌اى را كه نيروهايش همه در درون خودش است به كار مىاندازد . آن عمل و نيروى آن فرد نيست كه چرخهاى كارخانه را حركت مىدهد . آن نيرو در درون خود كارخانه است . نقش او فقط اين است كه اين دستگاه را به كار مىاندازد .\r\nاين فلاسفه در باب حركت چنين اعتقادى دارند . مىگويند هر حركتى ناشى از محركى همراه خودش و در درون خودش است و محركش هم هميشه همراه آن است مگر آنجايى كه حركت بالعرض باشد . مثلًا دست من كه حركت مىكند تسبيح هم حركت مىكند . اين حركت در واقع براى تسبيح نيست ، بلكه براى دست من است . اين نكته را اگر خوب توجه نكنيم برهان وسط و طرف براى ما مفهوم نخواهد بود .\r\n\r\nخلاصهء برهان محرك اول\r\nپس هر حركتى نيازمند به محرك است به دليل آنچه كه در فصل دوازده خوانديم و هر حركتى نيازمند به محركى است كه آن محرك بايد همراه متحرك باشد و از آن جداشدنى نيست كه الآن اشاره كرديم و تفصيلش بعدها خواهد آمد . در جلسهء گذشته هم گفتيم كه هر محرك طبيعى خودش متحرك است . پس از طرفى هر متحركى به محركى غير خود نيازمند است و از طرف ديگر هر عامل حقيقى حركت همراه حركت است . سوم اينكه هر محركى كه طبيعى و از سنخ طبيعت باشد خودش متحرك است ، پس نيازمند به محركى غير از خودش است . بنابراين متحركى داريم\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nكه اين متحرك محركى دارد كه قهراً بايد همراه خودش باشد كه آن محرك هم مانند خودش متحرك است . آن محرك هم يا مانند خودش طبيعى است و در طبيعت است يا در طبيعت نيست . اگر در طبيعت باشد باز آن هم مانند اين متحرك ، متحرك است و چون در طبيعت است محرك مىخواهد . آن محرك هم يا در طبيعت است يا در طبيعت نيست . اگر در طبيعت باشد خود اين محرك هم متحرك است ، پس محركى دارد . سخن اين است كه در نهايت ، امر بايد منتهى به محركى شود كه غيرمتحرك باشد . اسم آن را « محرك عقلى » يا « محرك اول » مىگذاريم .\r\nفرض مقابل اين است كه اين متحرك ، يك محركِ متحرك داشته باشد ، آن هم يك محرك متحرك داشته باشد الى غيرالنهايه ؛ يعنى سلسلهء محركهايى كه متحرك هم هستند غيرمتناهى باشد . اين همان تسلسل علل است ولى در باب حركت . اين فرض به سبب امتناع تسلسل محال است .\r\n\r\nبرهان وسط و طرف\r\nگفتيم براى امتناع تسلسل براهين زيادى اقامه شده است و مرحوم آخوند بيش از ده برهان را در باب علت و معلول اسفار جمع كرده است . يكى از آن براهين همين برهان وسط و طرف است كه در آنجا به تفصيل بيان كرده و در اينجا به اشاره ذكر مىكند . حال ما مىخواهيم اين برهان وسط و طرف را بيان كنيم . گفتيم اين برهان از خود ارسطو به ما رسيده است منتها برهان ارسطو جامع نبوده و در بيان بوعلى جامعيت يافته است ، يعنى بوعلى خوب اطرافش را جمع كرده و با بيان بوعلى است كه برهان ، برهان تمامى مىشود .\r\nبرهان اين است : فرض كنيم ما يك متحرك اخير داشته باشيم و اين متحرك محركى داشته باشد كه آن محرك هم متحرك است . حال فرض مىكنيم آن سومى كه محرك دومى است خودش غير متحرك است ( اول متناهى فرض مىكنيم ) . خصلت اولى اين است كه متحرك است و محرك نيست . خصلت سومى آن است كه محرك است و متحرك نيست ، ولى اين امر وسطى ويژگىاش اين است كه متحركى است كه محرك است . به اوّلى كه متحرك غيرمحرك است و در يك طرف واقع شده « طرف » مىگوييم و سومى را هم كه محرك غيرمتحرك است طرف مىناميم و به آن كه محرك متحرك است مىگوييم « وسط » . حال اگر به جاى سه تا چهارتا باشند يك\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمتحرك غير محرك ( طرف ) و يك محرك غير متحرك ( طرف ) و دو تا وسط داريم كه هر دو محركِ متحرك هستند . آيا در اينجا چون وسطها دوتا شدند حكم وسط فرق مىكند ؟ نه ، باز خصلت واسطه بودن يعنى اينكه هم متحرك است و هم محرك در اينجا هست . معنى وسط اين است كه محركيتش متأخر است بر متحركيتش ، يعنى محركيت آن متوقف است بر محركيتِ محرك آن ؛ به بيان ديگر اين امر وسط نمىتواند بعدى را حركت دهد مگر آنكه ما فوق آن ، آن را حركت دهد .\r\nدر مقام مثال - گرچه اين مثال تا حدى ضعيف است - مثل چند عدد چرخ است كه توسط يك مبدأ نيرو به حركت درمىآيند . اين مبدأ نيرو يك چرخ را به حركت درمىآورد ولى چون اين چرخ مرتبط است با چرخهاى ديگر ، نيرو كه از آن مبدأ نيرو به چرخ اول منتقل مىشود ، از چرخ اول به چرخ دوم منتقل مىشود و از چرخ دوم به چرخ سوم و از آن به چرخ چهارم . چرخ چهارم حركت نمىكند مگر بعد از آن كه ( اين بعد رتبى است ، بعد زمانى نيست ) در مرتبهء قبل چرخ سوم آن را به حركت در آورده باشد و همين‌طور تا مىرسد به مبدأ نيرو .\r\nپس محركيت آن دو كه در وسط هستند كه هم متحرك هستند و هم محرك ، متوقف بر محركيت ماقبل خودشان است . حال اگر اين وسط از دو تا هم بيشتر باشد ، سه تا يا پنج تا يا ده تا باشد ، در اين جهت فرق نمىكند ، يعنى از جهت واسطه بودن همه حكم واحدى دارند . روح برهان اين است كه ما اين مطلب را درك كنيم كه واسطه چه يكى باشد چه بيشتر در حكم واحد است . اگر واسطه بيست تا باشد باز حكم يك واسطه را دارد ؛ يعنى اين حكم بر آن صادق است كه « لايحرك ما بعده الّا و حرّكه ما قبله » مابعدِ خود را حركت نمىدهد مگر آنكه ماقبل آن ، آن را حركت دهد . حال اگر ميلياردها واسطه داشته باشيم باز اين حكم درست است ، يعنى حركت اين آخرى فقط بر ماقبل خودش توقف ندارد بلكه بر همه توقف دارد . اين امر آخرى حركت نمىكند مگر اينكه اين ميلياردها را آن ماقبل ميلياردها به حركت دربياورد و در اين جهت يكى با ميلياردها هيچ فرق نمىكند و اين مجموع حكم يك واحد را پيدا مىكند .\r\nحال اگر ما به جاى اين يك ميليارد ، بگوييم غيرمتناهىاى كه همه واسطه باشند و طرف نداشته باشد مسئله چه صورتى پيدا مىكند ؟ در اين طرف ( متحرك اخير ) متحركى است كه محرك نيست و از آن سوى ديگر ، اين سلسلهء متحركِ\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمحرك منتهى به محرك غيرمتحرك نمىشود . پس ما فوق اين آخرى ( متحرك اخير ) همه ، واسطه و متحرك محرك هستند . گفتيم واسطه ، چه يكى باشد چه هزارتا و چه غيرمتناهى ، حكم يك واحد را دارد . پس تمام اين غيرمتناهى هم مابعد خود را - كه متحرك اخير باشد - حركت نمىدهد مگر آنكه چيز ديگرى اين غيرمتناهى ( واسطه ) را حركت دهد . حال كه اين چيز ديگر وجود ندارد اين واسطه نمىتواند محرك باشد . پس لازم مىآيد اينها حركت نكنند و اگر اينها حركت نكنند آخرى نبايد حركت داشته باشد در حالى كه چنين نيست . پس محال است كه سلسلهء متحركات در طبيعت غيرمتناهى باشد .\r\n\r\nيك مثال\r\nديديم كه فرض ما در مورد محركى نيست كه در زمان قبل وجود داشته است . روى آن كسى بحث نمىكند چون آن محرك واقعى نيست . حركت كوچك برگ يك درخت را در نظر بگيريد . اگر از جنبهء طبيعى بخواهيم نظر كنيم مىگوييم علت حركت اين برگ درخت مثلًا حركتى بوده كه در لحظهء قبل هوا ( باد ) داشته است . باد معلول حركت ديگرى است كه مثلًا در زمان قبل در جوّ در اثر تغيير درجهء حرارت حاصل شده است . فيلسوف قبول ندارد كه اينها علت حركت برگ درخت باشند .\r\nمىگويد اينها معدّات هستند . آن كه اين برگ را حركت مىدهد نيرويى است در درون خود برگ و آن نيرو چون در طبيعت است حتماً در درون خودش متحرك است و آن هم محركى بايد داشته باشد كه از درون خودش نمىتواند بيرون باشد . آن هم اگر از سنخ طبيعت باشد حتماً متحرك است . پس تا آنجا كه به طبيعت تعلق دارد حركتى است و حركتى علت حركتى ، و حركتى علت حركتى ، و . . . ولى تمام حركتها همزمان هستند بدون اينكه از يكديگر جدا باشند . اين حركتهاى همزمان بايد به قوه‌اى و به مبدئى كه خودْ متحرك نباشد منتهى شود .\r\nدر اينجا اين سؤال پيش مىآيد كه محرك عقلى يا محرك اول كه خود تغييرناپذير است و حركت ناپذير ، چگونه حركت را در طبيعت ايجاد مىكند ؟ اينكه خود طبيعت ، حركت را در طبيعت ايجاد كند براى ما امرى است معقول و مفهوم ولى غير طبيعت چگونه حركت را در طبيعت ايجاد مىكند ؟ اين همان مسأله‌اى بود كه در جلسهء قبل اشاره كرديم . گفتيم يكى به آن معناست كه غير طبيعت حكم غايت را\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبراى اين حركت دارد و ديگر آنكه غير طبيعت كه حركت را ايجاد مىكند موجد متحرك و حركت در آنِ واحد است كه مسئلهء حركت جوهرى است كه بعدها بحث مىشود « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : سنخيت علت و معلول استثنابردار نيست . در اينجا چگونه ميان محرك عقلى و متحرك طبيعى سنخيت برقرار است ؟ .\r\nاستاد : تصور شما از سنخيتى كه فلسفه مىگويد چيست ؟ آيا معناى سنخيت علت و معلول اين است كه علت و معلول بايد تحت يك نوع و يا يك جنس باشند ؟ اين‌طور نيست . سنخيتها همه به وجود برمىگردد يعنى علت ، درجهء كاملترى از وجود و معلول درجهء نازلترى از وجود است و اين سنخيت هميشه هست . بنا بر اصالت وجود و بنا بر وحدت تشكيكى وجود ، ديگر مسئلهء سنخيت به‌طور كلى حل شده است . اين بىسنخيتىهايى كه ما مىبينيم از ماهيات و جنس و فصلها ناشى مىشود . مراتب وجود و از جمله مادى و مجرد با يكديگر سنخيت دارند اما اين‌جور سنخيت دارند كه مادى در مرتبهء تكامل خودش به افق [ تجرد 
  ] مىرسد . زردى و سبزى دو نوع از رنگ هستند و سنخيتى با هم ندارند .\r\nسبزِ سبز كجا و زردِ زرد كجا ! ولى در عين حال همين رنگ سبز است كه تبديل مىشود به رنگ زرد [ مثلًا در ميوهء روى درخت ، 
  ] اما اين‌طور تبديل مىشود كه تدريجاً به سوى آن نزديك و نزديكتر مىشود ؛ يعنى سبزىِ رنگ سبز كم مىشود و به رنگ زرد نزديك مىشود تا كم كم مىرسد به حدى كه مرزى ميان آنها باقى نمىماند . اين است كه در باب قوه و فعل گفتيم كه ميان قوه و فعل مرز نيست و ميان ماده و صورت هم مرز نيست ، همچنان كه ميان مادى و مجرد هم مرز نيست . مسئلهء سنخيت اين گونه حل مىشود .\r\n","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\nامر مفارق ، فاعل مستقيم حركات در طبيعت نيست\r\n\r\nجلسهء چهاردهم\r\nبسم اللَّه الرحمن الرحيم .\r\nفى أنّ المبدأ القريب لهذه الافاعيل و الحركات المخصوصة .\r\nليس أمراً مفارقا عن المادة .\r\n« فنقول : اختصاص هذا الجسم بقبول هذا التأثير عن مفارق . . . » « 1 » . .\r\nعنوان بحث اين است كه مبدأ قريب يعنى علت مباشر و نزديك حركاتى كه در اين عالم وجود دارد يك حقيقت مجرد از ماده نيست ، بلكه علت قريب و مباشر اين حركات ( اعم از حركات اينى مثل حركت زمين به دور خورشيد و يا حركات وضعى مثل حركت زمين به دور خودش و يا حركات كمّى مثل رشد و نموها و يا حركات كيفى مثل دگرگونى در كيفيتها ) حقيقت يا حقيقتهايى است كه به نحوى مادى هستند .\r\nاينجا كلمهء « مفارق » به كار برده شده است . مفارق ، از مادهء مفارقت است يعنى حقيقتى كه از ماده مفارق و جداست . پس اينجا عنوان فصل يك عنوان سلبى است :\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 15 ، ص 48 .\r\n","page_name":" 181 ","page_number":181},
  {"content":"\r\n\r\nاينكه علت قريب و مباشر حركات عرَضى يك امر مفارق و يك امر مجرد نيست .\r\nالبته گفته خواهد شد كه علت مباشر چيست ولى در اينجا ما اولًا و بالذات در مقام بيان آنچه علت مباشر است و نيز اثبات آن نيستيم ، بلكه در مقام نفى اين هستيم كه علت ، امرى مفارق است . البته لازمهء نفى اينكه علت مباشر ، مفارق است اين است كه علت مباشر يك امر غير مفارق است . اما اين امر غيرمفارق را در باب حركات اثبات نمىكنند و در اسفار هم در باب حركت چگونگى اثبات آن را مطرح نمىكنند ، بلكه در مباحث جواهر و اعراض به‌طور تفصيلى به اثبات آن مىپردازند . در اينجا براى توضيح مقصود از اين فصل بايد مسائلى را عرض كنم .\r\n\r\nحركت بدون جسم امكان ندارد\r\nدر فصل قبل اشاره كرديم كه متحرك - يعنى آنچه حركت را مىپذيرد - بايد جسمانى باشد . دليل اين مطلب چيست ؟ دليلى آنجا ذكر نكردند ولى دليل مطلب اين است كه حركت هميشه ملازم است با قوه ( قوهء به معنى استعداد در مقابل فعليت ) و قوه هميشه مستلزم صورت جسميه است كه اين مطلب در جاهاى ديگر بايد اثبات شود . آنچه كه اينها مادهء اولى يا هيولاى اولى مىنامند هميشه به عنوان يك جزء از جسم وجود دارد . ما هيولاى مجرد از جسم نداريم . على الظاهر در اسفار در هيچ جا اين مطلب را بحث نكرده است ولى بوعلى در الهيات شفا اين بحث را طرح كرده است كه آيا ماده به معنى هيولى امكان وجود بدون صورت جسميه را دارد يا ندارد . بوعلى اثبات مىكند كه ندارد . وقتى كه هيولى يا مادهء اولى يا قوهء محض بدون صورت جسميه امكان وجود نداشته باشد و حركت هم بدون قوه و هيولى امكان وجود نداشته باشد ، پس حركت بدون جسم امكان وجود ندارد .\r\n\r\nمسئلهء صورت نوعيه\r\nمطلب ديگر در مورد يكى از مسائل مهم در فلسفهء قديم به نام « صورت نوعيه » است كه در فلسفهء جديد به نحوى نفى و رد شد ولى باز نظرياتى براى اثبات آن پيدا شد اما به هر حال بحثى فلسفى است و بحثى علمى نيست كه در لابراتوارها بخواهند آن را اثبات كنند .\r\nبسيارى از مسائل منطق و فلسفهء قديم مبتنى بر قبول صور نوعيه است . مثلًا در\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمنطق در باب كليات خمس از جنس و نوع و فصل سخن مىگوييم و اشياء را تنويع كرده مىگوييم انسان يك نوع است و از خود يك ماهيتى دارد و گوسفند نوع ديگرى از حيوان است و اين دو ماهيت با هم فرق دارند ولى در جزء ماهيت شريكند . ممكن است كسى بگويد انواع يعنى چه ؟ اينها انواع نيستند . از كجا مىدانيم كه همهء اين اشيائى كه ما « انواع » مختلف مىناميم « افراد » نيستند ؟ چه مانعى دارد كه ما همهء آنچه را كه در طبيعت وجود دارد « افراد » نوع واحد بناميم ؟ البته كسى نبايد بگويد كه چون در علوم اينها را انواع ناميده‌اند و مثلًا زيست شناسى هم از انواع سخن مىگويد بنابراين اينها انواع هستند . آنها خيلى در اين مسائل دقيق نمىانديشند چون براى آنها اين امور ، ارزشى بيش از ارزش اصطلاحى ندارد . اگر بپرسيم چرا در زيست شناسى انسان را يك نوع مىشماريد و ميمون را نوع ديگر ، مىگويند اين يك اصطلاح است ؛ وقتى كه تفاوت زياد شد ، مىگوييم انواع .\r\nاستدلال اين نظريه كه مىگويد ما افراد داريم نه انواع ، اين است كه تمام بافت اشيايى را كه در عالم وجود دارند اجزاى مادى تشكيل مىدهند و نه چيز ديگر . شما كه انسان هستيد انبوهى از ذرات هستيد و آن حيوان هم انبوهى ديگر از ذرات . ولى فرق اين انبوه با آن انبوه اين است كه [ آرايش و 
  ] تشكيلات اين ذرات با يكديگر فرق مىكند . تفاوت اينها با يكديگر نظير تفاوت چند ساختمان است كه نام يكى مدرسه است و ديگرى مسجد و سومى مغازه . اينها كه سبب نمىشود كه ماهيتها اختلاف داشته باشند . تنها اين ظاهرها و صورتها يعنى شكلها اختلاف دارد .\r\nنظريهء صور نوعيه - كه اكنون در مقام اثباتش نيستيم و خواستيم فقط اشاره‌اى كرده باشيم - مىگويد كه در هريك از اشياء ، غير از تشكيلات مادى و جنبهء جسمانى چيزى وجود دارد كه آن چيز مبدأ آثار و حركات در اشياء است و چون ما نمىتوانيم آن را جز اين تعريف كنيم كه بگوييم در هريك از اينها قوه‌اى وجود دارد ، اين اسامى را روى آنها مىگذاريم . پس انسان كه با آن حيوان متفاوت است ، نه اين است كه تار و پود انسان و آن حيوان همان تشكيلات مادى است تا بگوييد اين اختلاف ظاهرى است ، بلكه قوه‌اى در اينجا وجود دارد كه غير از قوه‌اى است كه در آنجا وجود دارد . بعد اثبات مىكنند كه آن قوه‌ها عرض نيستند بلكه جوهرند ، و نيز اثبات مىكنند كه نسبت اين قوه‌هاى جوهرى به موادشان نسبت فعليت است به قوه .\r\nبه اين مبدأ آثار گاهى « طبيعت » مىگويند ، گاهى « قوه » و گاهى « صورت نوعيه » .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nامر مفارق منشأ حركات عمومى نيست\r\nفلاسفه معتقدند كه منشأ حركات عمومىاى كه در عالم طبيعت پيدا مىشود ( عمومى مىگويم براى دليل خاصى كه اندكى بعد توضيح مىدهم ) همان قوه‌هايى است كه در اشياء هست يعنى همان صورتهاى نوعيه و يا طبيعتها .\r\nپس منشأ مستقيم اين حركات يك امر مجرد از ماده نيست . اگر مثلًا طبيعت آب اين است كه به طرف معينى حركت كند اين‌طور نيست كه آب در طبيعت خود لَخت است و يك قوهء مجرد از طبيعت اين آب را حركت مىدهد و به جايى مىبرد ، بلكه قوه‌اى در خود آب هست كه اين حركت را به وجود مىآورد . از اين جهت است كه در باب مسئلهء ملائكه - كه در احاديث آمده است كه آنها مراتب و درجات دارند و ملائكه‌اى هستند كه همراه اشياء هستند و هيچ دانهء بارانى نيست مگر اينكه ملكى همراه او هست - اينها مىگويند مقصود همين قوايى است كه سوار بر ماده هستند . اما نه اينكه همهء ملائكه از نوع قوا هستند ؛ ملائكه‌اى هستند كه خودشان از مفارقات و از مجردات هستند و برتر و بالاتر و اجل و اكرمند از اينكه در اين حدود باشند . ولى در مورد اينها معتقدند كه گاهى . . . « 1 » اگر يك حركت عادى در طبيعت صورت مىگيرد و مثلًا آتش رو به بالا و سنگ رو به پايين مىرود و مغناطيس جذب مىكند و نور فلان خاصيت را دارد ، چنين نيست كه موجود مجردى در حد جبرئيل امين اين كار را مستقيماً به دست خودش انجام دهد .\r\nپيش از آنكه ببينيم فلاسفه چه برهانى بر مدعاى خود دارند اين را عرض كنيم كه بحث ما دربارهء حركات عمومى است نه حركات قسرى يا جبرى ؛ آنها احكام جداگانه‌اى دارند . بحث در مورد حركاتى است كه طبيعت به طبع خودش انجام مىدهد كه قوانين علمى هم طبق آن بيان مىشود كه مثلًا آهن چنين است و هوا چنان .\r\n\r\nبرهان فلاسفه بر مطلب فوق\r\nفلاسفه چه برهانى بر اين مطلب دارند ؟ چه مانعى دارد كه يك موجود مفارق و مجرد مستقيماً تمام كارهاى اين عالم را انجام دهد ؟ مثلًا بگوييم فرشته‌اى كه مفارق .\r\n\r\n\r\n\r\n\r\n","description":"","footnote":"\r\n( 1 ) . [ افتادگى از اصل نوار است . 
  ]\r\n","page_name":" 184 ","page_number":184},
  {"content":"\r\n\r\nيعنى مجرد است زمين را دائماً به دور خورشيد حركت مىدهد . ( در اصطلاح دينى مىگوييم ملك و در اصطلاح اينها مىگوييم مفارق ) . در مورد حركت وضعى زمين چه مانعى دارد بگوييم ملك مجردى زمين را به دور خود مىچرخاند همان‌طور كه ما با دست خود سيب را مىچرخانيم ؟ .\r\nالبته بايد توجه داشت كه بحث روى مفارق و مجرد است . ممكن است كسى تصورش از ملك يك امر مادى باشد . در اين صورت اسم يك موجود مادى را « ملك » گذاشته است . به اين معنا ما هم قواى طبيعى را مىگوييم ملك . بحث دربارهء يك حقيقت مجرد از ماده است « 1 » .\r\nاز خواص يك امر مجرد و يك حقيقت غير مادى اين است كه زمانى و مكانى نيست يعنى نسبتش با همهء زمانها و همهء مكانها على السويه است . نسبت او با همه على السويه است ، اين نسبت اشياء با اوست كه متفاوت است . اگر ملك مجرد داشته باشيم كه داريم ، براى آن ملك مجرد تمام عالم طبيعت يكسان است . اين نقطه براى او همان نسبت را دارد كه آن دورترين كهكشانها . اين است كه عزرائيل بر عالم آنچنان تسلط دارد كه انسان بر كف دست . جبرئيل هم همين‌طور است . جبرئيل در يك نقطهء معين عالم نيست كه از آنجا بخواهد بيايد . انسانى كه با جبرئيل اتصال پيدا مىكند است كه با انسانهاى ديگر فرق مىكند ، يعنى نسبت از ناحيهء انسان متفاوت مىشود كه يك انسان وحى را مىگيرد و انسان ديگر وحى را نمىگيرد ، نه اينكه نسبت از ناحيهء جبرئيل فرق مىكند كه اينجا مىآيد چون با اين انسان ميانهء خوبى دارد ، و آنجا نمىرود چون با آن انسان ميانهء خوبى ندارد .\r\nحال كه از خصوصيات امر مفارق و مجرد اين است كه نسبتش با همهء اشياء على السويه است مىگوييم مبدأ حركات مخصوص ، مثل حركت رو به پايين سنگ و حركت رو به بالاى دود ، نمىتواند امر مجرد باشد زيرا امر مجرد كه نسبتش با همهء اجسام على السويه است بايد در همهء اجسام حركات يكسان ايجاد كند . پس اگر امر مجرد علت اين حركات است اين اختلاف و تنوع از كجاست ؟ .\r\nمنشأ اين حركات ، ذات مفارق نيست . گرچه مفارق در اين عالم تأثير دارد و .\r\n\r\n\r\n\r\n\r\n","description":"","footnote":"\r\n( 1 ) . مرحوم آقابزرگ حكيم ، حكيم معروف خراسان ، گاهى كه ديده بود تصوير مثلًا جبرئيل را به صورت انسانى مىكشند كه دو بال دارد و فقط شلوار پايش نيست ، گفته بود تصور بعضى از مردم از مجرد ، « مجرد از تنبان » است ؛ تنبان كه نداشته باشد مجرد است !\r\n","page_name":" 185 ","page_number":185},
  {"content":"\r\n\r\nطبيعت مسخّر ماوراى طبيعت است و از ماوراى طبيعت مدد مىگيرد ولى منشأ اختلاف قوه‌اى است كه در خود اجسام است . اگر اين را بگوييد اين همان است كه فلاسفه مىگويند كه اجسام گرچه در جسميت با يكديگر شريكند ، در صورت منوع يعنى در آنچه كه قوه يا طبيعت مىناميم ، با يكديگر اختلاف دارند « 1 » .\r\n\r\nاشكال و پاسخ\r\nممكن است بگوييد كه اين حركت نه به خاطر ذات مفارق است تا گفته شود ذاتش نسبت على السويه با اشياء دارد و نه به خاطر قوه‌اى است در اجسام ، بلكه به خاطر قوه‌اى است در خود مفارق . چه مانعى دارد كه نسبت ذات آن مفارق با همهء اشياء على السويه باشد ولى چون او موجود شاعر و مريد است و اراده مىكند ، ارادهء او اين تخصيص را به وجود آورد كه اين حركت را به اين شىء بدهد و به آن شىء ندهد .\r\nجواب اين است كه اراده به دو صورت فرض مىشود . يكى ارادهء جزاف است .\r\nگذشته از اينكه ارادهء جزاف محال است ، با نظام عالم هم جور درنمى آيد . جريان عالم نشان مىدهد كه عالم تابع يك نظام كلى است و طبيعت ، غايات كلى و دائم و مستمرى را جستجو مىكند . يك امر اتفاقى و جزافى نيست كه يك دفعه اين را اراده كند چون دلش خواسته و هوس كرده است و دفعهء بعد چيز ديگرى را هوس كند .\r\nثابت شده است كه امور اتفاقى هرگز دائم و مستمر نيست . جريان طبيعت يك جريان مستمر و دائم « 2 »\r\n\r\n\r\n\r\n\r\n","description":"","footnote":"\r\n( 1 ) . سؤال : ممكن است منشأ همان امر مجرد باشد ولى همچنان كه جبرئيل رابطه‌اش با انسانها مختلف است به خاطر اختلافى كه در انسانهاست ، در اشياء هم تأثير امر مجرد به خاطر اختلاف اشياء متفاوت باشد .\r\nاستاد : در اين صورت باز اختلاف حركت از جنبهء اختلاف اشياء مىشود و اين اختلاف اشياء بالاخره برمىگردد به اختلافى كه در ماهيت اشياء و يا در اعراضشان است . اگر بگوييد اختلاف حركت به خاطر اختلافى است كه در اعراض اشياء است ، اختلاف اعراض بايد برگردد به اختلاف در ماهيت .\r\nپس باز به يك نوع اختلافى برمىگردد كه در جوهر اشياء است . اين همان مسئله است كه ما مىگوييم .\r\n( 2 ) . [ به دليل طرح سؤال ، استاد فراموش كرده‌اند شق دوم را يعنى آنجا كه اراده جزافى نيست مطرح كنند اما در هنگام تطبيق عبارت ، دو سؤال و جواب ذيل مطرح شده كه استاد در ضمن آن اين شق را هم مورد بحث قرار داده‌اند : 
  ]\r\n","page_name":" 186 ","page_number":186},
  {"content":"\r\n\r\nاست « 3 » .\r\n\r\n\r\n\r\n\r\n","description":"","footnote":"\r\nسؤال : در يك فرض فرموديد كه ارادهء امر مفارق منشأ اختلاف شده است و بعد دو شق كرديد كه اراده ممكن است به خاطر خاصيت جسم باشد و ممكن است جزافى باشد و هر دو را رد كرديد . . .\r\nاستاد : شق اول را رد نكرديم . ما اين شق را كه منشأ اختصاص ارادهء مفارق به اين جسم ، و نه جسم ديگر ، خاصيت موجود در جسم باشد رد نكرديم .\r\nادامهء سؤال : من منشأ را خاصيت جسم فرض نمىكنم بلكه منشأ را خود ارادهء موجود در امر مفارق فرض مىكنم و هيچ جزافى هم لازم نمىآيد زيرا اگر منشأ اختصاص ارادهء مفارق را ، به وجود آوردن يك نظام متقن در نظر بگيريم در اين حالت ارادهء خود آن موجود مفارق منشأ اختصاص شده بدون اينكه جزافى در كار باشد . ضمن اينكه روى خاصيت جسم نيز حساب نكرده‌ايم ، پس اشكالى پيش نمىآيد .\r\nاستاد : ارادهء نظام متقن كه شما مىگوييد حرف درستى است ولى ارادهء نظام متقن در مفارق به معنى اين نيست كه اراده‌هاى متعدد به اشياء متعدد تعلق گرفته است . اگر مراد شما از ارادهء نظام متقن ارادهء واحد بر همهء اشياء است  ( وَ ما أَمْرُنا إِلَّا واحِدَةٌ  ( قمر / 50 ) ) آن حرف درستى است . اما اگر مىخواهيد بگوييد كه ارادهء مفارق بر نظام متقن به معنى اراده‌هاى متعدد به عدد حركاتى است كه در عالم است اين امكان پذير نيست . اراده‌هاى متعدد و متنوع كه براى اين ، يك اراده هست و براى آن يك اراده و براى امر سوم يك ارادهء ديگر ، براى يك موجود ذى نفع يعنى يك موجود صاحب اراده كه در عين حال تعلقى به ماده و ماديات دارد و از قوه به فعل خارج مىشود متصور است . بحث ما دربارهء مفارق يعنى مجرد تام است كه تكثر اراده در آن فرض ندارد .\r\nفلاسفه گاهى مىگويند مجرد و مرادشان « نفس » مجرد است كه مجرد تام نيست ، بلكه يك موجود نيمه مجرد و نيمه مادى است ، مثل آنچه راجع به نفوس فلكيه معتقد بودند . حتى مىتوانيم براى كل عالم ، نفس قائل باشيم يا براى قسمتهاى مختلف عالم ، نفوس قائل باشيم . حساب نفوس حساب ديگرى است . قائل شدن به اراده‌هاى متعدد براى نفوس مانعى ندارد به اين معنا كه نمىتوانيم اين نظريه را نفى كنيم كه تمام عالم طبيعت يا قسمتى از عالم طبيعت به منزلهء تمام يا جزء يك موجودى است كه به منزلهء بدن است براى نفس . ما اين را نمىتوانيم نفى كنيم ؛ چه مىدانيم ؟ مگر آن سلولى كه در پوست بدن ما هست مىداند كه عضو يك اندام بزرگترى است ؟ مگر آن سلولى كه در خون بدن ما هست كه از ما و شما كارش را خيلى دقيقتر انجام مىدهد مىداند كه جزء نظامى به نام « جهاز دم » است و خود اين جهاز دموى جزء يك نظام ديگرى است به نام بدن و خود اين بدن جزء يك شخصيتى است به نام يك فرد از انسان و همهء اين انسانها جزء يك جامعهء انسانى هستند ؟ آن سلول كه اين را نمىداند . از كجا كه اساساً ما خودمان عضو يك اندام نباشيم و نمىدانيم ؟ .\r\nشما تصورتان از آن موجود مفارق مانند تصور از نفس كلى است . ما بايد ملائكه‌اى را كه در قرآن در آياتى مانند  « فَالْمُدَبِّراتِ أَمْراً  ( نازعات / 5 ) » يا  « فَالْمُقَسِّماتِ أَمْراً  ( ذاريات / 4 ) » از آنها ياد شده از قبيل نفوس بدانيم . آنها مىتوانند اراده‌هاى جزئى هم داشته باشند . هيچ مانعى ندارد كه از طرف آن موجوداتى كه داراى نفوس هستند نسبت به من ارادهء خاصى پيدا شود . ما در اين زمينه شواهد و دلايل زيادى داريم . مثلًا آنجا كه در دعاى صحيفه حضرت زين العابدين عليه السلام به درگاه خدا عرض مىكند كه خدايا من دعا مىكنم كه اين زمين تو و آسمان تو و همهء اينها مأمور شوند كار من را انجام دهند ، چنين چيزى است .\r\n( 3 ) . سؤال : به هرحال ممكن است اتفاق دائمى باشد .\r\nاستاد : چنين چيزى امكان ندارد . در محل خودش اثبات شده است كه اتفاق اصلًا محال است ، هر اتفاقى بالاخره به يك ضرورت باز مىگردد .\r\n","page_name":" 187 ","page_number":187},
  {"content":"\r\n\r\n- پس مبدأ حركات خاص ، اينكه هر جسمى به نوعى حركت و جنبش خاص دارد و به نوعى غايت جستجو مىكند ، نه جسميت است ( چون جسميت ميان همهء اجسام مشترك است ) و نه مفارقات است ( چون نسبت مفارقات با همهء اجزاى عالم على السويه است ) بلكه منشأ حركات خاص ، صور نوعيه است كه آن را قوه يا طبيعت مىنامند « 1 » .\r\nحركات بر دو قسم است ، نفسانى و طبيعى كه بعدها در اين باره بحث خواهد شد .\r\nحركاتى را كه موجودات زنده مثل گياهان دارند حركات نفسانى مىنامند ، چون حيات مساوى با نوعى نفْس است . حركاتى كه در حيوانات است و به طريق اولى حركاتى كه در انسان است و همچنين حركاتى كه در افلاك است - چون اينها براى افلاك نفوس قائل بودند - همه حركات نفسانى هستند .\r\n\r\nگريزى به يكى از راههاى اثبات نفس\r\nقدما معتقد به طبايع چهارگانه بودند همچنان كه به عناصر چهارگانه و اخلاط چهارگانه اعتقاد داشتند :\r\n چهار طبع مخالف سركش * چند روزى شوند با هم خوش \r\n گر يكى زين چهار شد غالب * جان شيرين برآيد از قالب \r\n.\r\n\r\n\r\n\r\n\r\n","description":"","footnote":"\r\n( 1 ) . سؤال : شايد منشأ ، همان امر مجرد باشد اما اختلاف به خاطر اختلاف در ظرفيتهاى اشياء باشد .\r\nاستاد : اين را قبلًا در بررسى سخن فخر رازى گفتيم . ظرفيتها از كجا مختلف مىشود ؟ هيولى حقيقتى است واحد بالجنس و بلكه واحد بالنوع و صورت جسميه هم حقيقتى است واحد بالجنس و واحد بالنوع . اگر قائل به صورت نوعيه نشويد ديگر اختلاف ظرفيت پيدا نمىشود . تازه اگر با صور نوعيه بتوانند اختلاف ظرفيتها را درست كنند ، خيلى كار مهمى انجام داده‌اند . بدون صور نوعيه امكان ندارد اين اختلاف ظرفيتها درست شود .\r\nسؤال : چرا تنوع اجسام به خاطر اعراض نباشد ؟ .\r\nاستاد : شيخ اشراق چنين فرضى را مطرح كرده و گفته است چه مانعى دارد كه تنوع اجسام به تبع يك سلسله اعراض باشد ؛ يعنى از تركيب يك جوهر با عرض ، نوع به وجود بيايد . اين ايراد را در جاى خود به درستى جواب داده‌اند . اين كه از اول عرض كردم كه عنوان ما يك عنوان سلبى است براى اين بود كه معلوم باشد كه ما در اين فصل در مقام اثبات صورت نوعيه نيستيم . مرحوم آخوند هم مىگويد در آينده اين مطلب را اثبات خواهد كرد .\r\n","page_name":" 188 ","page_number":188},
  {"content":"\r\n\r\nمىگفتند سلامت انسان رهين تعادل اين طبايع است . براى هر عنصرى طبيعتى قائل بودند كه طبيعتهايى كه در عناصر هست در اثر تركيب با يكديگر فعل و انفعال و كسر و انكسار مىكنند كه بعد از كسر و انكسار يك حالت متوسط به وجود مىآيد كه نام آن حالت متوسط « مزاج » است . مىگفتند مزاج عرض عريضى دارد يعنى حد نوسان دارد كه تا در آن حد باشد سلامت محفوظ است و اگر از اين حد و عرض خارج شود بيمارى حاصل مىشود . آنها معتقد بودند كه اگر مثلًا حرارت كه يكى از طبايع چهارگانهء رطوبت ، يبوست ، حرارت و برودت است به خاطر عاملى از خارج ، بر مزاج غالب شود همين كه آن عامل خارجى - كه قاسر است - از بين برود آن طبيعت حاكم بر بدن شروع به فعاليت كرده و اين حرارت را دفع مىكند و بدن را به حال تعادل برمىگرداند .\r\nحال اگر يك مركب غير زنده مثل سركه داشته باشيم و يك عامل خارجى وارد اين سركه شود به طورى كه تعادل سركه‌اى آن را به هم بزند خود سركه ديگر نمىتواند فعاليت كرده آن عامل خارجى را دفع كند و تعادل خودش را از نو برگرداند . چرا چنين است در حالى كه در سركه قوه و طبيعت وجود دارد كه همان طبيعتها با يكديگر كسر و انكسار كرده مزاجى به وجود آورده بودند و حال عامل خارجى آمده و آن مزاج را از ميان برده است .\r\nدر يك موجود زنده وقتى عامل خارجى مزاج را منحرف مىكند و از بين مىبرد نيروى ديگرى در درون آن موجود زنده فعاليت مىكند و مزاج را به حال عادى برمىگرداند . اين دليل بر اين است كه يك قوهء ديگرى غير از طبيعت بيجان در موجود زنده وجود دارد و آن قوه است كه « معيد » مزاج است . اين قوهء معيد را كه حاكم بر طبيعت است و از درون مىتواند كار كند ، « نفس » مىنامند ، اعم از نفس نباتى ، نفس حيوانى يا نفس انسانى .\r\nكسانى كه گفتند نفس انسان همان خاصيت تركيب اين عناصر است ، رد حرفشان همين نظريه است و نظريهء بسيار خوبى است . امروزيها هم گاهى مىگويند كه در گياه ، حيوان يا انسان نفسى وجود ندارد و جز عناصر و ويژگيهاى آنها و خاصيت تركيب آنها با يكديگر هيچ چيز ديگرى وجود ندارد . يكى از دلايل در رد آنها همين خصلت درونى معيد بودن حالت اوليه است . بدن ما مركب از تعدادى عناصر مثل آهن و ازت است كه ميان اين عناصر تعادل برقرار است . اگر اين تعادل\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبه هم بخورد ، درون انسان ، نفس ، قوهء حيات ( هرچه اسمش را مىخواهيد بگذاريد ) تلاش مىكند كه حالت اوليه را برگرداند . لهذا مىگويند طبيب به طبيعت كمك مىكند نه اينكه صحت را برمىگرداند ؛ صحت را خود طبيعت برمىگرداند .\r\nبالاتر از آن - كه البته شاخه‌اى از اين مطلب است - اين است كه در طبيعتِ موجود زنده ، چيزى نهاده شده است كه نه تنها با حالتهاى انحرافى كه در موجود زنده پيدا مىشود مبارزه مىكند و موجود زنده را به حالت تعادل برمىگرداند ، بلكه احياناً اگر موجود زنده در محيطى قرار گيرد كه شرايط تغيير كرده باشد و آن تعادل سابق به درد نخورد و نياز به يك تعادل جديد باشد اين نيروى درونى تعادل جديدى به وجود مىآورد . مثلًا فرض كنيد در محيط فعلى ، بدن به بيست درصد آهن نياز دارد .\r\nحال به محيطى وارد مىشود كه در آن به چهل درصد آهن احتياج دارد و به چهل درصد عنصر ديگر نيازمند است در حالى كه در محيط قبلى به بيست درصد آن نيازمند بود . در اين هنگام از درون فعاليت آغاز مىشود ، بدن اضافات را بيرون مىريزد و آهن به قدر كافى در خود جذب مىكند . آيا اين خودش بهترين دليل نيست بر اينكه در موجود زنده قوه‌اى كه « حاكم » بر عناصر مادى است وجود دارد ؟\r\nالبته هم حاكم است و هم محكوم ، چون نفس و بدن مؤثر در يكديگر هستند ولى اين قوه بيش از مقدارى كه متأثر باشد ، مؤثر است .\r\nبه هر حال همان‌طور كه حركات بر دو قسم است ، حركاتى كه جمادات دارند نيز بر دو قسم است : حركت اينى و حركت غير اينى . در خصوص حركات اينى نظر اين فلاسفه اين است كه طبيعت آن وقت حركت مىكند كه از آنچه كه ملايم ذات اوست خارج شده باشد و حركت براى برگشت به حالت اول به وجود مىآيد . مثلًا معتقدند كه سنگ از آن جهت به زمين مىافتد كه از حالت اصلى خودش خارج شده است .\r\nاين بحث دامنه دارى است كه اگر ان شاء اللَّه به اواخر مباحث حركت رسيديم در آنجا آن را ادامه خواهيم داد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nهر حادثى مسبوق به قوه و ماده است\r\n\r\nجلسهء پانزدهم\r\nبسم اللَّه الرحمن الرحيم .\r\nفى أن كل حادث يسبقه قوة الوجود و مادة تحملها .\r\n« كل ما لم يكن يسبقه قوة الوجود فيستحيل حدوثه . . . » « 1 » . .\r\nاين فصل كه يكى از فصول مهم اين باب است و خالى از يك نوع ابهامها و دشواريها هم نيست ، براى بيان قاعدهء مسلّمى است كه حكما دارند و آن قاعدهء مسلّم اين است كه مىگويند : « كل حادث يسبقه قوة و مادة تحملها » . مقصود از حادث در اينجا حادث زمانى است يعنى چيزى كه وجود پيدا مىكند بعد از آنكه در زمان قبل وجود نداشته است . مىگويند اگر امرى حادث شد ، ناچار قوهء حدوثش يعنى استعداد حدوث آن و امكان حدوث آن ( به « امكان » تعبير كنيم بهتر است به دليلى كه بعد مىگوييم ) در زمان قبل از خودش وجود داشته است . اين ، معناى قسمت اول يعنى « كل حادث مسبوق بقوّة » است . اما بخش دوم ( و مادة تحملها ) به اين معناست كه قبل از آنكه حادث وجود پيدا كند ماده‌اى وجود داشته است كه حامل امكان آن بوده است .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 16 ، ص 49 .\r\n","page_name":" 191 ","page_number":191},
  {"content":"\r\n\r\nبنابراين محال است كه شيئى حدوث زمانى پيدا كند بدون آنكه در زمان قبل از حدوث شىء ، امكانش وجود داشته باشد و بدون آنكه ماده‌اى كه حامل آن امكان است در زمان قبل وجود داشته باشد . اين معناى اين قاعده‌اى است كه مىخواهيم اثبات كنيم « 1 » .\r\n\r\nبرداشتهاى مختلف در مورد حدوث اشياء\r\nما قبل از آنكه برهان اين قاعده را ذكر كنيم اول مطلب را از جاى ديگر يعنى از آنچه كه مىبينيم شروع مىكنيم . يك امرى كه ما در عالم احساس مىكنيم و برايمان مسلّم است و جاى هيچ گونه شك و ترديد نيست اين است كه اشيائى در عالم حادث مىشوند . اين گل كه در بهار امسال وجود پيدا كرده است در زمستان گذشته نبود و نوزادى كه امسال وجود دارد در سال پيش نبود . در اينجا به چند صورت مىتوان اظهار نظر كرد .\r\nيك طرز فكر اين است كه بگوييم اين رويدادها امرى ظاهرى است يعنى در واقع هيچ چيزى در عالم حدوث پيدا نمىكند ؛ هرچه هست از ازل بوده است و تا ابد هم باقى خواهد ماند . ما به نظرمان مىآيد كه چيزهايى حادث مىشوند ولى در واقع چيزى حادث نمىشود ؛ آنچه روى مىدهد تنها جابجا شدن اشياء است . مثلًا ما كه در اينجا هستيم در يك وضع خاص نشسته‌ايم ؛ من اينجا نشسته‌ام و شما آنجا نشسته‌ايد . اگر اين وضع را بهم بزنيم و هركس جاى ديگرى بنشيند ظاهرى عوض .\r\n\r\n\r\n\r\n\r\n","description":"","footnote":"\r\n( 1 ) . آقايانى كه درس را مىنويسند توجه دارند كه نوشتن اين عيب را دارد كه مجال تفكر را از انسان مىگيرد ، يعنى در حالى كه انسان مشغول نوشتن است مثل يك ضبط صوت مىشود و نمىتواند مطلب را جذب كند . در حالى كه دارد بحث مىشود اگر گوش كنيد و فكر كنيد مفيدتر است ، همان رسمى كه طلبه‌هاى قديم داشتند و خيلى رسم خوبى بود . نوشتن در هنگام درس در قم هيچ معمول نبود . ابتدا در مشهد معمول شد و بعد ، از مشهد به قم سرايت كرد . اين ، فكر انسان را ضعيف مىكند و نمىگذارد كه فكر قوى شود . طلاب قديم كوشش مىكردند كه در پاى درس ، آن را جذب كنند و فكر كنند و به ذهن بسپارند ؛ بعد كه مىرفتند ، شب درس را مىنوشتند . گو اينكه ممكن بود مقدارى از مطالب از آنها فوت شود ولى همان مقدار كه مىماند خيلى بهتر بود ، حتى اگر دو ثلث مطلب يا نصف مطلب مىماند . اين ارزشش بيشتر بود از اينكه همه را پاى درس بنويسند . خصوصاً حالا كه ضبط صوت هست اگر كسى بخواهد مىتواند بعد از درس از آن استخراج كند . حال نه اينكه اگر كسى بنويسد من ناراحت مىشوم ، از نظر من فرقى ندارد ؛ براى راهنمايى عرض كردم . اينها مسائلى است كه انسان تا دربارهء آنها فكر نكند و فكرش ورزيده نشود آنها را درك نمىكند .\r\n","page_name":" 192 ","page_number":192},
  {"content":"\r\n\r\nشده است ولى چيز جديدى كه قبلًا نبوده در اينجا به وجود نيامده است . يكى از دلايلى كه براى اين مطلب ذكر شده اين است كه اگر چيز جديدى بخواهد به وجود بيايد لازم مىآيد « عدم » تبديل به « وجود » بشود . عدم كه تبديل به وجود نمىشود ؛ پس اساساً هيچ چيزى وجود پيدا نمىكند . اين نظريه‌اى است كه در دنياى قديم مطرح بوده است و در دنياى جديد هم كم و بيش طرفدارانى دارد . فيلسوفى در يونان قديم به نام پارمنيدس كه از فلاسفهء اليايى است حتى منكر حركت در خارج شده است . مىگويد هيچ چيزى در عالم حدوث پيدا نمىكند و حركت هم يك امر ظاهرى است . اين يك نوع طرز فكر در اين باب است .\r\nيك طرز فكر ديگر اين است كه اشيائى دائماً در عالم معدوم مىشوند و اشياء ديگرى از نو به وجود مىآيند . نظريه‌اى عرفا دارند كه از آن كم و بيش اين مطلب را مىشود استنباط كرد ، گو اينكه آنها هيچ مطلبى را به شكل فلسفى اظهار نمىكنند .\r\nنظريهء « تجدد امثال » كه نظريهء خاصى در ميان عرفاست شبيه مطلبى است كه عرض كرديم . عرفا معتقدند كه عالم دائماً در حال معدوم شدن و موجود شدن است . اگرچه آنها هم شايد معدوم شدن واقعى را قائل نيستند ، آنچه كه آنها مىگويند « قبض و بسط » است يعنى عالم يك حالت بسطى پيدا مىكند و دوباره منقبض مىشود ، مثل نورى كه آن را پخش كنند و بگيرند ، پخش كنند و بگيرند « 1 » .\r\nشايد نظر اغلب مردم عامى اين‌طور باشد كه چيزى كه به وجود مىآيد نيست مطلق بوده و سپس به وجود آمده است . اما آنچه مسلماً به عنوان نظريهء سوم مىتواند در اينجا مطرح شود نظريهء فلاسفه است كه آن را بعد طرح مىكنيم . پس ما عجالتاً در عالم چيزى به نام حدوث اشياء داريم .\r\n\r\n« نظامِ شدن » در عالم\r\nامر ديگرى كه ما در اين عالم مىبينيم و براى ما محسوس است اين است كه امرى كه حادث مىشود صد درصد از كتم عدم به وجود نيامده است يعنى اين‌طور نيست .\r\n\r\n\r\n\r\n\r\n","description":"","footnote":"\r\n( 1 ) . سؤال : آيا اين همان نظريهء كمون و بروز است ؟ .\r\nاستاد : كمون و بروز باز معنايش اين است كه هيچ چيزى از نو وجود پيدا نمىكند . آن را مىخواستم عرض كنم ولى لزومى نداشت . نظريهء كمون و بروز اين است كه هرچيزى كه ما خيال مىكنيم تازه است يك شىء مخفى است كه ظهور پيدا كرده است و الّا در واقع هيچ چيز تازه‌اى نيست .\r\n","page_name":" 193 ","page_number":193},
  {"content":"\r\n\r\nكه يك شىء هيچ سابقه‌اى نداشته باشد و منقطع و بريده از همهء چيزهاى ديگر ، يك مرتبه از عدم به وجود آمده باشد . هر حادثى را كه نگاه كنيم مىبينيم كه چيزى بوده است كه تبديل به اين امر حادث شده است . فرزند انسان در اصل يك نطفه بوده كه بعد اين نطفه موادى را جذب كرده و متحول شده تا به اينجا رسيده است . همين طور اين برگ درخت به صورت مواد ديگرى در اين درخت ، هوا و آب بوده است كه كم كم تبديل به اين برگ شده است . گندمى كه امروز مىبينيم قبلًا به صورت بوتهء گندم بوده و آن بوتهء گندم هم قبلًا به صورت يك دانهء گندم ديگر بوده است . پس ما نظامى در اين عالم مىبينيم كه مىتوانيم نام آن را « نظامِ شدن » بگذاريم ؛ يعنى اينكه چيزى چيز ديگرى مىشود و يا چيزى از چيز ديگرى به وجود مىآيد . الف ، ب مىشود ؛ ب ، جيم مىشود و جيم ، دال مىشود .\r\n\r\nارتباط هر آينده با گذشته‌اى خاص\r\nامر ديگرى كه در اينجا هست اين است كه نه تنها براى ما محسوس است كه اشيائى كه پديد مىآيند از اشياء ديگر به وجود آمده‌اند ، بلكه علاوه بر اين مىبينيم كه هر ماده‌اى قابل متبدل شدن به هر صورتى نيست . هر چيزى امكان تبديل شدن به يك شىء بالخصوص را دارد . دانهء گندم ، گندم مىشود و دانهء جو ، جو مىشود نه اينكه وقتى گندم مىخواهد به وجود بيايد صرفاً احتياج دارد كه يك چيزى موجود باشد كه تبديل به گندم بشود ؛ از دانهء جو گندم به وجود بيايد و از دانهء گندم جو به وجود بيايد . دانهء گندم را در زمين بكارند و يك انسان از آن به وجود بيايد و از نطفهء يك انسان خوشهء گندم به وجود بيايد ! اين‌طور نيست ، اين يك نظام معينى دارد . اگر چيزى حادث مىشود از يك راه معين است كه به وجود مىآيد ، يعنى هر آينده‌اى با گذشتهء مخصوص خودش ارتباط دارد و هر گذشته‌اى با يك آيندهء مخصوص به خود ارتباط دارد : « گندم از گندم برويد جو ز جو » . به قول ملاى رومى :\r\n هيچ گندم كِشته‌اى جو بر دهد ؟ * ديده‌اى اسبى كه كرهء خر دهد ؟ \r\nتا اين مقدار كه گفتيم اقامهء برهان نكرديم ، اين چيزى است كه براى ما محسوس است . پس اولًا براى ما محسوس است كه عالم ما يك حالت يكنواخت ، ثابت و تغييرناپذير ندارد . اين‌طور نيست كه درختان ، حيوانات ، زمين و خورشيد در وضعى كه دارند ميخكوب شده باشند و همه به همان حالى كه هستند باقى بمانند\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nبچه‌ها بچه بمانند ؛ پيرها پير بمانند ؛ جوانها جوان بمانند ؛ نهال ، نهال باقى بماند . عالم دائماً تغيير مىكند و دائماً نوآورى مىكند ؛ اشيائى را مىبرد و اشيائى را مىآورد :\r\n « يُحْيِي وَ يُمِيتُ »  « 1 » .\r\nثانياً اشيائى كه حادث مىشوند اين‌طور نيست كه بدون ارتباط با اشيائى كه موجود هستند يك دفعه از كتم عدم بيرون بيايند . به بيان ديگر ، نوها كه مىآيند با كهنه‌ها بىارتباط نيستند كه يك دفعه كهنه‌ها را جمع كنند و ببرند و نوها را بياورند ، آن طور كه افراد حاضر در يك مكان را بيرون مىبرند و يك عدهء انسان ديگر را كه هيچ ارتباطى بين آنها نيست مىآورند . نه ، همان كهنه‌هاست كه تبديل به نوها مىشود .\r\nثالثاً اين‌طور نيست كه حادث احتياج دارد به يك ماده‌اى ، حال آن ماده هرچه باشد ، باشد . چنين نيست كه از هر ماده‌اى بشود هر حادثى به وجود بيايد و هر حادثى از هر ماده‌اى بشود به وجود بيايد . نه ، هر ماده‌اى زمينهء يك سلسله حادثهاى بخصوص است و هر حادثى فقط با زمينه‌هاى قبلى و مشخص و معينى به وجود مىآيد . ما خودمان هم نظام زندگى خود را با همين اصلى كه براى ما محسوس است تطبيق داده‌ايم . ما اگر بخواهيم گندم به وجود بياوريم چه كار مىكنيم ؟ آيا تعدادى گوسفند ماده و نر مىآوريم تا جفت گيرى كنند ؟ ! اگر بخواهيم گوشت توليد كنيم مىرويم گندم مىكاريم ؟ ! همه مىدانيم كه حساب منظمى در كار اين عالم هست . به تعبير ديگر در اين عالم راهها وجود دارد و مقصدها وجود دارد ، از هر راهى به هر مقصدى نمىشود رسيد و به هر مقصدى از هر راهى نمىشود رفت .\r\nاينكه گفتيم حادث به چيزى نياز دارد كه از آن به وجود بيايد ، [ آن چيز 
  ] همان است كه اصطلاحاً به آن « ماده » مىگويند . ماده از مادهء « مدّ يمدّ » است كه به معنى كشيدن است ، كأنه از آنجا كشيده مىشود . وقتى مىگوييم « ماءٌ له مادة » يعنى آبى كه ماده‌اى [ يعنى سرمنشأ و منبعى 
  ] داشته باشد كه از آنجا كشيده بشود . آن چيزى را كه حادث از آن به وجود مىآيد « ماده » مىنامند ، ولى چنان كه گفتيم هر ماده‌اى زمينه براى هر حادثى نيست بلكه شأنيت حدوث يك حادث معين را دارد . به تعبير اين آقايان در هر ماده‌اى امكان حدوث حادثى معين هست . در نطفهء انسان امكان حدوث يك موجود انسانى وجود دارد و در نطفهء گوسفند امكان حدوث يك .\r\n\r\n\r\n\r\n\r\n","description":"","footnote":"\r\n( 1 ) . بقره / 258 ، توبه / 116 ، حديد / 2 .\r\n","page_name":" 195 ","page_number":195},
  {"content":"\r\n\r\nگوسفند . اين خصوصيت را كه هر ماده‌اى فقط مىتواند مادهء يك حادث معين و زمينهء يك حادث معين باشد به اعتبارى « امكان » مىگويند و به اعتبار ديگرى « استعداد » يا « قوه » مىنامند كه قوه در اينجا به معنى استعداد است . آن خصوصيت را اگر به ماده نسبت بدهند « استعداد » مىگويند و آن را از مقولهء « كيف » مىشمارند و اگر به حادث آينده نسبت بدهند « امكان استعدادى » مىگويند و آن را از مقولهء اضافه مىشمارند « 1 » .\r\nحال معناى اين مدعا كه مىگويند « كل حادث مسبوق بقوة و مادة تحملها » روشن شد . وقتى مىگوييم هر ماده‌اى زمينهء يك مادهء معين است ، به اين معناست كه در آن ماده استعداد يك حادث معين هست ؛ پس ماده حامل استعداد است . ماده به منزلهء معروض و موصوف است و استعداد به منزلهء صفت .\r\nگفتيم كه ما مىتوانيم اين مدعا را حتى از آنچه كه مىبينيم استنباط كنيم ، يعنى بگوييم در نظام عالم اين مطلب مشهود است ولى اين استنباط چون متكى بر حس است دليل نمىشود كه حدوث يك حادث بدون استعداد قبلى و بدون ماده‌اى كه حامل آن استعداد است محال باشد ، چون ممكن است كسى بگويد كه چنين چيزى را در عالم مىبينيم و درست است كه نظام عالم بر همين منوال است ولى آيا حدوث حادث بدون مادهء قبلى و قهراً بدون استعدادى كه اين ماده حامل آن استعداد است امرى محال و ناشدنى است ؟ به عقيدهء فلاسفه اگر چيزى بخواهد بدون ماده حادث شود و در زمان واقع بشود محال است . اگر امرى بخواهد بدون ماده و بدون استعداد قبلى به وجود بيايد بايد « ابداعى » باشد و اگر بخواهد ابداعى باشد نمىتواند حادث زمانى باشد . « مُبدَع » غير از حادث زمانى است و در همهء زمانها وجود دارد . اين فلاسفه كه قائل به مادهء اولى يا هيولاى اولى هستند ، مىگويند هيولاى اولى مبدع است نه حادث زمانى .\r\nچه برهانى بر اين قاعده اقامه شده است ؟ در اينجا مرحوم آخوند برهانى ذكر كرده‌اند كه اين برهان را شيخ دراشارات‌و نيز در الهيات شفا آورده است و آن‌طور كه فى الجمله يادم هست غزالى در كتاب تهافة الفلاسفه سخت به اين برهان فلاسفه تاخته و آنها را در اين مدعا تخطئه كرده است و انصاف هم اين است كه اين برهان .\r\n\r\n\r\n\r\n\r\n","description":"","footnote":"\r\n( 1 ) . [ در جلسهء بعد به تفصيل در مورد اين اصطلاحات بحث شده است . 
  ]\r\n","page_name":" 196 ","page_number":196},
  {"content":"\r\n\r\nقابل مناقشه است چنان كه خواهيم گفت .\r\n\r\nامكان ذاتى و امكان استعدادى\r\nقبل از بيان برهان بايد مطلبى را ذكر كنيم . در منظومه در مبحث « مواد ثلاث » آمده است كه ما نه چند قسم بلكه چند معنا در مورد امكان داريم . در يك جا مىگويد :\r\n« الامكان يطلق على معنيين » يعنى امكان به نحو اشتراك لفظى به دو معنا اطلاق مىشود . يك معنا همان « امكان ذاتى » است كه در مقابل « وجوب ذاتى » و « امتناع ذاتى » به كار برده مىشود و يك معنا « امكان استعدادى » است كه با امكان ذاتى فقط در لفظ شريك هستند و الّا از نظر معنا هيچ شباهتى با يكديگر ندارند و اساساً دو امر متباين هستند . اطلاق امكان بر ايندو مثل اطلاق لفظ شير است كه آن را ، هم بر حيوان درنده اطلاق مىكنيم و هم بر مايعى كه از پستان حيوان بيرون مىآيد كه فقط در لفظ به يكديگر شباهت دارند و نه در معنا .\r\nحاجى در منظومه وجوه اختلافى را كه ميان امكان ذاتى و امكان استعدادى هست ذكر مىكند و از آن جمله اين است كه امكان ذاتى صرفاً يك اعتبار عقلى و ذهنى است يعنى در خارج وجود ندارد ؛ امرى است انتزاعى كه از ماهيات انتزاع مىشود ، ولى امكان استعدادى امرى است كه در خارج وجود دارد و بلكه حدوث و فنا دارد .\r\nاين يكى از وجوه افتراق است . فرق دوم اين است كه در امكان ذاتى شدت و ضعف معنا ندارد ولى امكان استعدادى قابل شدت و ضعف است . همچنين در امكان ذاتى قرب و بعد ميان ذات ممكن با وجود و فعليت ممكن معنا ندارد ولى اين امر در مورد امكان استعدادى معنا دارد . پس آنجا تصريح دارند كه امكان استعدادى غير از امكان ذاتى است .\r\nاين مسئله كه امكان استعدادى غير از امكان ذاتى است ، تا آنجا كه ما تتبع كرديم مطلبى است كه بعدها در ميان متأخرين تحقيق شده است . در همهء كلمات بوعلى شما كلمه‌اى به نام « امكان استعدادى » پيدا نمىكنيد . اصلًا بوعلى لفظ « امكان استعدادى » را تلفظ نكرده است بلكه جورى سخن گفته است كه گويى ميان امكان استعدادى و امكان ذاتى فرق نمىگذاشته است ؛ و به طريق اولى اين مطلب در مورد فارابى و ارسطو صادق است . تا آنجا كه ما تحقيق كرديم اولين كسى كه كلمهء « امكان استعدادى » را به كار برده شيخ اشراق بوده است . از زمان شيخ اشراق ميان\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nامكان استعدادى و امكان ذاتى تمايز قائل شده‌اند و گفته‌اند اينها دو چيز است و نبايد آنها را با يكديگر اشتباه كرد . بوعلى با اينكه در اشارات اقسام امكان و بلكه معانى امكان را ذكر مىكند نامى از امكان استعدادى نمىبرد .\r\n\r\nبرهان حكما بر اثبات امكان و ماده\r\nگفتيم برهانى كه مرحوم آخوند در اينجا آورده‌اند برهانى است كه بوعلى بيان كرده است . بوعلى به چه دليل مىگويد هر حادثى مسبوق به امكان قبلى و به ماده‌اى است كه حامل آن امكان باشد ؟ مىگويد هر شىء كه حادث مىشود ، در زمان قبل از وجودش هم ، ممكن است يعنى داراى امكان است ، زيرا اگر در زمان قبل ممكن نباشد پس بايد يا ممتنع باشد و يا واجب ، چون شىء يا ممكن است يا ممتنع و يا واجب . اين امرِ حادث نمىشود در زمان قبل ممتنع باشد ؛ اگر در زمان قبل ممتنع بود محال بود كه در هيچ زمانى به وجود بيايد ، پس چرا به وجود آمده است ؟ اين حادث در زمان قبل واجب هم نبوده است چون اگر واجب بود در همان زمان قبل و بلكه از ازل وجود داشت پس چرا در زمان قبل وجود نداشته است ؟ پس شيئى كه در يك زمان حادث مىشود در زمان قبل هم بايد ممكن و داراى امكان باشد .\r\nبعد مىرود سراغ امكان . مىگويد اين امكان با « قدرت فاعل » اشتباه نشود . گاهى برخى امكان ممكن را با قدرت فاعل اشتباه مىكنند كه در عرف چنين است . مثلًا مىگوييم اين كار براى من ممكن است ، يعنى من قدرت انجام آن را دارم يا مىگوييم اين كار براى من ممكن نيست يعنى من قدرت انجام آن را ندارم . اين امرى است كه به فاعل مربوط است . فاعل قدرت داشته باشد يا نداشته باشد ، قدرت فاعل غيرمتناهى باشد يا متناهى ، در هرحال يك شىء در ذات خود يا واجب است يا ممكن و يا ممتنع . پس اين امكان ، امكانى است كه صفت شىء است نه صفت فاعل .\r\nپس امكان يك حادث غير از مسئلهء قدرت فاعل است .\r\nحال كه ثابت شد هر حادثى در زمان قبل از حدوثش هم داراى امكان بوده است ، اين امكان يا جوهر است يا عرض قار ( كه عرض قار در اينجا يعنى عرض غير اضافه ) و يا عرضى است از قبيل اضافه . بدون شك امكان وجود يك شىء به صورت يك جوهر وجود ندارد . اگر مىگوييم در دانهء گندم امكان بوتهء گندم هست اين‌طور نيست كه بتوانيم در لابراتوار ، گندم را تجزيه كنيم و امكان را از گندم جدا\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nكنيم . يا اگر مىگوييم در نطفهء انسان امكان وجود انسان هست نه اين است كه اين امكان به صورت يك جوهر قائم به ذات وجود دارد ، بلكه به صورت يك صفت براى يك جوهر وجود دارد . حال آيا اين صفت ، صفتى است كه ماهيت آن غير از اضافه و نسبت است يا جز اضافه و نسبت چيز ديگرى نيست ؟ در باب اعراض ثابت شده است كه ما يك سلسله اعراض داريم كه اصلًا ماهيت آنها ماهيت اضافه و نسبت است ، مثل ابوّت و بنوّت .\r\nالبته هر چيزى ممكن است داراى اضافه باشد و بلكه هيچ چيزى در عالم نيست كه داراى اضافه نباشد ولى اينكه « چيزى داراى اضافه و نسبت است » يك مطلب است و خود « اضافه و نسبت » مطلب ديگرى است . مثلًا زيد چون برادر عمرو است با عمرو نسبتى دارد . در اينجا زيد « ذات اضافه » [ يعنى داراى نسبت اضافه 
  ] است ولى خودِ برادرى و اخوت يك نسبت است ، نه شىء داراى نسبت . همين‌طور است فوقيت و تحتيت .\r\nاين فلاسفه مىخواهند بگويند اين چيزى كه ما به نام امكان مىناميم - و مسئلهء مهم هم همين است كه بعد بايد اثبات بشود - جز يك نسبت چيز ديگرى نيست ؛ ماهيتش ماهيت نسبت است . مثلًا امكان استعدادىِ نطفه براى انسان عبارت است از نسبتى ميان نطفه و انسان . بعد آن اشكال در ذيل اين فصل به وجود مىآيد كه بايد در مورد آن مفصل بحث كنيم كه نسبت بايد ميان دو امر موجود باشد . آيا نطفه نسبت دارد با انسانى كه بعد مىخواهد به وجود بيايد و الآن معدوم است ؟ چطور امكان استعدادى عبارت است از نسبت ميان اين و آن ؟ اصلًا آنى وجود ندارد . چطور مىشود ميان موجود و معدوم نسبتى باشد ؟ اين اشكالى است كه بعد دربارهء آن بحث مىكنيم « 1 » .\r\nالبته براى اين برهان كه در آن مىخواهيم امكان و ماده‌اى را كه حامل امكان است اثبات كنيم فرق نمىكند كه ماهيت آن اضافه باشد يا عرض ديگرى باشد ولى اين را طرداً للباب در اينجا ذكر كرده‌اند .\r\nپس خلاصهء برهان فلاسفه براى آنكه اثبات كنند حادث بدون امكان قبلى و .\r\n\r\n\r\n\r\n\r\n","description":"","footnote":"\r\n( 1 ) . [ به جلسهء شانزدهم ذيل عنوان « آيا امكان استعدادى اضافهء ميان موجود و معدوم است » مراجعه شود . 
  ]\r\n","page_name":" 199 ","page_number":199},
  {"content":"\r\n\r\nمادهء قبلى نمىتواند پديد بيايد اين است كه حادث قبل از حدوثش واجب يا ممتنع نيست پس ممكن است . بنابراين امكانش در زمان قبل وجود داشته است . اين امكان ، جوهر كه نمىتواند باشد پس عرض است . اين عرض كه در زمان قبل وجود داشته است معروض مىخواهد و معروضش همان است كه آن را ماده مىناميم چون تعريف ما از ماده در اينجا « حامل استعداد » است . پس بدين ترتيب اثبات شد كه « كل حادث مسبوق بقوة و مادة تحملها » .\r\n\r\nيك اشكال مهم\r\nاينجا ايرادى مطرح است و خيلى عجيب است كه صدرالمتألهين متعرض اين ايراد نشده است . البته اشاره‌اى در كلام ايشان هست بدون آنكه تصريحى باشد ، ولى حق اين بود كه ايشان مطلب را به همان صورت كه ما دو امكان ذاتى و استعدادى داريم كه مشترك لفظى هستند مطرح مىكرد . بوعلى كه متعرض اين ايراد نشده حق داشته است براى اينكه در زمان بوعلى اصلًا امكان ذاتى و امكان استعدادى و فرق ايندو با يكديگر مطرح نبوده ولى در زمان صدرالمتألهين مطرح بوده است « 1 » .\r\n\r\n\r\n\r\n\r\n","description":"","footnote":"\r\n( 1 ) . از جمله مسائلى در كلمات صدرالمتألهين كه ما هنوز نتوانسته‌ايم جازم بشويم كه ايشان نظر واحد انتخاب كرده است در مورد امكان استعدادى است . ايشان در اسفار در شانزده موضع يا بيشتر راجع به امكان استعدادى بحث كرده است . از بعضى كلمات ايشان همان چيزى ظاهر مىشود كه از منظومه نقل كردم يعنى امكان ذاتى و امكان استعدادى دو چيز هستند و اشتراكشان در لفظ است ( همهء حرفهايى كه منظومه در اين مورد مىگويد مال يك فصل از اسفار است ) و در جاهاى ديگر ايشان صريحاً مىگويد كه امكان استعدادى نوعى از امكان ذاتى است . به نظر مىرسد كه صدرالمتألهين يك نظر واحد در همهء كلماتش راجع به امكان استعدادى كه آيا قسمى از امكان ذاتى است يا با امكان ذاتى اشتراك لفظى دارد انتخاب نكرده است كه اين مطلب بايد بحث شود .\r\nسؤال : در مورد حدوث زمانى عالم چگونه مىتوان امكان را معنا كرد با توجه به اينكه عالم از « عدم » به « وجود » آمده است ؟ .\r\nاستاد : اگر مرادتان از حدوث زمانى عالم اين است كه عالم در يك زمانى نبود و بعد حادث شد حكما اين را قبول ندارند . آنها مىگويند عالم حادث زمانى است به اين معنا كه تمام اجزاء عالم حادث زمانى است ولى سلسلهء حادثهاى زمانى هم اول ندارد ؛ تا ازل كه شما برويد فعل و كار خدا هيچ وقت تعطيل نبوده و او دائم الفضل بوده است و محال است كه غير از اين باشد . متكلمين مىگويند خداوند در ازل بلافعل بوده است و در ابد هم به يك معنا بلافعل خواهد بود و در اين وسطها يك مرتبه فاعل مىشود .\r\nفيلسوف اين را قبول ندارد ؛ اعتقاد فيلسوف اين است كه خداوند همان‌طور كه در صفات ديگرش ازلى و ابدى است ، در فاعليت هم ازلى و ابدى است يعنى خداوند هميشه در كار احداث بوده است و هميشه هم در كار احداث خواهد بود .\r\n","page_name":" 200 ","page_number":200},
  {"content":"\r\n\r\n- ما ابتدا دربارهء ايرادى كه در اينجا بايد طرح شود بحث مىكنيم تا بعد ببينيم آيا مىتوان به اين ايراد پاسخى داد يا نه . ايراد اين است كه در اينجا ميان امكان ذاتى و امكان استعدادى خلط شده است . شما در ابتدا مىگوييد اين شىء قبل از حدوثش يا واجب است يا ممكن يا ممتنع . چون امكان را در مقابل وجوب و امتناع مىآوريد ناچار مرادتان از امكان ، امكان ذاتى است . ما قبول مىكنيم كه شىء قبل از حدوثش هم امكان ذاتى دارد . بعد مىگوييد اين امكان كه در زمان قبل وجود داشته است جوهر است يا عرض ؟ جوهر كه نيست چون اين امكان محل مىخواهد و آن محل ، ماده است . خود شما در جواب متكلمين در باب امكان گفتيد كه امكان ذاتى از اعتبارات عقليه است يعنى از « معقولات ثانيه » است . شما در مورد معقولات ثانيه قائليد كه ظرف عروض ، ذهن است و ظرف اتصاف ، خارج است ، يعنى معقولات ثانيه در خارج عروض ندارند و وجودى غير از وجود منشأ انتزاعشان ندارند . به قول حاجى :\r\n فمثلُ شيئيةٍ او إمكانٍ * معقولٌ ثانٍ جا بمعنىً ثانٍ \r\nخودتان اثبات مىكنيد كه امكان ذاتى ، وجودى غير از وجود خود ممكن ندارد و از وجود ممكن انتزاع مىشود . پس اينكه امكان قبل از وجود ممكن وجود داشته است چه معنايى مىتواند داشته باشد ؟ اين امكان قبل از وجود ممكن وجود ندارد و حتى همراه با وجود ممكن هم وجود ندارد چون وقتى ممكن وجود دارد اين امكان عين وجود ممكن است يعنى از وجود ممكن انتزاع مىشود .\r\nاينكه شىء يا جوهر است يا عرض ، فقط دربارهء معقولات اولى صادق است .\r\nاشيائى كه ذى ماهيت هستند و ماهيت و حدشان در خارج وجود دارد يا جوهرند يا عرض .\r\nابتداى استدلال شما با امكان ذاتى شروع مىشود ولى بعد كه مىخواهيد نتيجه گيرى كنيد كه عرض است نه جوهر ، بحث شما در مورد امكان استعدادى است . امكان استعدادى همان است كه در اينجا مىخواهيم آن را اثبات كنيم و اگر اين برهان تمام نباشد ما دليلى بر وجود امكان استعدادى نداريم . پس اين يك نوع\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمغالطه است . هيچ وقت دربارهء امكان ذاتى نمىگوييد از مقولهء اضافه است . اسم امكان استعدادى را به اشتراك لفظى « امكان » مىگذاريد و بعد براى اثبات اين امكان از امكان ذاتى استفاده مىكنيد . پس براى اثبات امكان استعدادى ، از راه امكان ذاتى وارد شده‌ايد و حال آنكه خودتان مىگوييد اشتراك اين دو امكان در لفظ است . اين توضيح اشكال بود .\r\nمرحوم آخوند در اينجا همين قدر مىگويد كه امكان استعدادى از اعتبارات عقليهء محضه نيست پس نبايد آن را با امكان ذاتى اشتباه كرد . امكان استعدادى ، عرض و از مقولهء اضافه است . اين را مىپذيريم ولى اشكال اين است كه شما در دليلتان همان امكان را گنجانيده‌ايد . پس چه دليل ديگرى بر اين مطلب داريد ؟ .\r\nبعد بايد ببينيم كه آيا اين اشكال جواب دارد يا جواب ندارد . حاجى و ديگران اين اشكال را به اين صورتى كه عرض كردم متعرض نشده‌اند . واقع مطلب اين است كه اين حرف مرحوم آخوند درست است كه امكان استعدادى در عين حال خودش نوعى امكان ذاتى است . اگر اين را بگوييم جواب آن اشكال را چه مىتوانيم بدهيم ؟\r\nما از يك طرف امكان ذاتى را يك امر عقلى محض مىدانيم و از طرف ديگر مىگوييم امكان استعدادى در خارج وجود دارد . چطور چيزى كه عقلى محض است يك قسمش در خارج وجود دارد ؟ .\r\nآيا با اينكه امكان استعدادى غير از امكان ذاتى است در عين حال اين استدلال را مىتوانيم نجات بدهيم ؟ در جلسهء بعد در اين باره بحث خواهيم كرد .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nجلسهء شانزدهم\r\nبسم اللَّه الرحمن الرحيم .\r\n« و ليس امكان الوجود المطلق جوهراً و لا عرضاً . . . » « 1 » . .\r\nهدف از اين بحث كه تحت عنوان « فى أن كل حادث يسبقه قوة الوجود و مادة تحملها » طرح شده اثبات اين مطلب است كه هر حادث زمانى از يك امر ديگرى به وجود آمده و متولد مىشود و به تعبير ديگر ، هر حادث زمانى يك علت مادى دارد و آن علت مادى به وجهى قبل از خودش وجود دارد . همچنين مىتوانيم چنين تعبير كنيم كه براى پيدايش يك حادث زمانى ، علت فاعلى كافى نيست ؛ نياز به يك علت مادى هم هست . براى اين مطلب برهانى اقامه كردند كه ما اين برهان را در گذشته تقرير كرده و اكنون يادآورى مىكنيم .\r\n\r\nيادآورى مطالب گذشته\r\nاين برهان به‌طور خلاصه مىگويد يك حادث قبل از پديد آمدن ، واجب يا ممتنع نبوده است ؛ پس ممكن بوده و امكانش وجود داشته است . اين امكان نمىتواند .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 16 ، ص 51 .\r\n","page_name":" 203 ","page_number":203},
  {"content":"\r\n\r\nجوهر باشد ، پس عرض است و عرض ، محل مىخواهد كه آن محل را « ماده » مىنامند . تعريفى كه فيلسوف از ماده ارائه مىدهد اين است كه ماده امرى است كه حامل امكان ، استعداد و يا قوه است .\r\nدر جلسهء پيش گفتيم كه اين برهان قابل مناقشه است براى اينكه امكانى كه برهان در صدد اثبات آن است « امكان استعدادى » است و امكانى كه در برهان اخذ شده است « امكان ذاتى » است . بنابراين يك نوع مغالطه در اينجا به كار رفته است .\r\nمرحوم آخوند ، گرچه اختلافى در كلمات ايشان در اين جهت هست ، ولى در موارد بسيارى تصريح دارد كه آنچه را كه ما « امكان استعدادى » مىناميم با امكان ذاتى كه در مقابل وجوب و امتناع است كوچكترين شباهت و مناسبتى ندارد و حتى در يكى از فصول در اوايل اسفار وجوه اختلاف امكان استعدادى با امكان ذاتى را ذكر مىكند كه گفتيم همان وجوه در منظومهء مرحوم حاجى سبزوارى هم آمده است . ما ناچاريم از اين برهان چشم بپوشيم ولى در عين حال اين مطلب برهان ديگرى دارد كه خود فلاسفه و از جمله مرحوم آخوند در جاهاى ديگر آن را ذكر كرده‌اند .\r\nگفتيم « 1 » كه آن برهان اين است كه شىء يا واجب الوجود است يا ممكن الوجود يا ممتنع الوجود . بحث ما دربارهء ممتنع الوجود و واجب الوجود نيست . اگر شيئى ممكن الوجود باشد ، يا اين است كه نفس « امكان ذاتىِ » آن كافى است براى اينكه از ناحيهء علت موجود شود و يا كافى نيست . اگر نفس امكان ذاتى كافى است ، چنين ممكنى قدر مسلّم اين است كه از علل چهارگانهء معروف ارسطويى ( علت فاعلى ، علت صورى ، علت غايى و علت مادى ) به علت مادى نيازى ندارد و قهراً حادث زمانى هم نخواهد بود . اگر علت ، تامّه است قهراً هيچ حالت منتظره‌اى در كار نيست و با وجود علت ، هميشه اين معلول وجود دارد و چنين معلولى به منزلهء لازمهء وجود علت است . چنان كه گفتيم به چنين موجودى « مُبدَع » مىگوييم و آن را حادث نمىناميم و اگر هم حادث مىگوييم مراد « حادث ذاتى » است نه « حادث زمانى » .\r\nاما اگر براى آنكه يك ممكن ، موجود شود امكان ذاتى آن كافى نباشد ، يعنى علاوه بر امكان ذاتى شرايط ديگرى هم بايد فراهم باشد ، اين شرايط قهراً به نحوهء .\r\n\r\n\r\n\r\n\r\n","description":"","footnote":"\r\n( 1 ) . [ چنان كه ملاحظه مىشود استاد در اين جلسه گهگاه به مطالبى اشاره مىكنند كه قبلًا براى حضار بيان شده و حال آنكه در كتاب حاضر نيامده است . اين نشان مىدهد كه جلسه‌اى ما بين اين جلسه و جلسهء گذشته برگزار شده كه متأسفانه نوار آن در دست نيست . 
  ]\r\n","page_name":" 204 ","page_number":204},
  {"content":"\r\n\r\nوجود آن شىء برمىگردد و نحوهء وجود چنين شيئى « تعلقى » است ، به اين معنا كه شىء در نحوهء وجود خود نوعى تعلق و وابستگى به شىء ديگر دارد و به عبارت ديگر نحوهء وجود شىء نحوهء وجودى است كه بايد در شىء ديگر وجود پيدا كند . بنابراين « در شىء ديگر » يا « با شىء ديگر » به نحوهء وجود اين شىء ارتباط پيدا مىكند .\r\nبهترين مثال براى وجود تعلقى اعراض است . آيا هر چند علت ، تامّ العليه باشد اين امكان وجود دارد كه عرض از ناحيهء علت تامهء خود ، وجود پيدا كند بدون آنكه يك جوهر وجود داشته باشد ؟ ( اگر موضوع عرض ، جوهر نباشد بالاخره بايد به جوهر منتهى شود . ) عرض در ذات خود ، از وجودى كه در موضوع نباشد امتناع دارد و نحوهء وجودش « وجود فى الموضوع » است . پس عرض ممكن الوجود است ، اما « ممكن الوجود فى الموضوع » است و « ممتنع الوجود لا فى الموضوع » است . اين خودش مسأله‌اى است كه مىتواند معماى امكان استعدادى را حل كند و در بعضى از مباحث اسفار بيان شده است كه وقتى مىگوييم يك شىء ممكن الوجود است ، ممكن الوجود است به نحوى از وجود و در عين حال ممتنع الوجود است به نحو ديگرى از وجود . آيا جوهر ممكن الوجود است يا ممتنع الوجود ؟ جوهر « ممكن الوجود لا فى الموضوع » است ( « لا » را قيد « الوجود » بگيريد ) و در عين حال ممتنع الوجود فى الموضوع است . آيا ممكن مىتواند وجود واجب يا مطلق داشته باشد ؟\r\nچنين چيزى محال است . حتى واجب الوجود هم ممتنع الوجود است ، به اين معنا كه واجب الوجود « ممتنع الوجود بالوجود الامكانى » است .\r\nصورت هم از اين قبيل است . اگر صورت ، در ماده حلول دارد اين رابطه و نسبت ميان صورت و ماده ، يك رابطه و نسبت تشريفاتى و اضافى نيست كه قابل تبدل و تغير باشد ، مثل نسبت بين راننده با اتومبيل كه يك نسبت زائد بر ذات و وجود راننده است و آن فرد در وجود و ذات خود ، نه راننده است و نه غير راننده . رانندگى يك امر علاوه است و لذا آن فرد اگر راننده هم نباشد ، يعنى با اتومبيل نسبت هم نداشته باشد ، باز خودش خودش است . اما رابطهء صورت با ماده به گونه‌اى است كه پاى صورت در ماده فرو رفته است و اين نحوهء وجود صورت است كه اگر اين را\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nاز صورت بگيريم ديگر صورت ، صورت نيست « 1 » .\r\nبنابراين انحاء وجودات مختلف است كه اين مطلب با اصالت وجود خيلى روشن است . حال كه نحوهء وجود مختلف است ، يك ممكن بالذات ، ممكن به هر نحوه وجودى نيست . اگر عقول مجرد ، ابداعى هستند به ماهيتشان ارتباط ندارد ، به وجودشان ارتباط دارد ؛ يعنى نحوهء وجود آنها غيرتعلقى است و لهذا نيازى به علت مادى ندارند ؛ و اگر صورت و عرض و نفس احتياج به ماده دارند به نحوهء وجود آنها ارتباط دارد .\r\nحق اين بود كه مرحوم آخوند از اين مقدمات كه خود ايشان به ديگران ياد داده‌اند در برهان خود استفاده مىكرد نه اينكه آن برهانى را ذكر كند كه بوعلى بيان كرده است ، زيرا چنان كه گفتيم اولًا در زمان بوعلى تفكيك ميان امكان ذاتى و امكان استعدادى نشده بود و ثانياً مسئلهء اصالت وجود براى بوعلى آن قدر مطرح نبود .\r\n\r\n\r\n\r\n\r\n","description":"","footnote":"\r\n( 1 ) . همچنين در مورد نفس ، مسئلهء مشابهى صدق مىكند . اگرچه نفس چنان كه بعداً خواهيم گفت « وجود در ماده » ندارد ولى « وجود با ماده » دارد . اين معيت يك معيت تشريفاتى نيست ، يعنى نفس يك نحوه تعلق ذاتى با ماده دارد كه البته اين نحوه تعلق به گونه‌اى است كه با تجردش منافاتى ندارد . فرق بين عقل و نفس در همين است كه عقل ، مجرد است و هيچ گونه تعلقى به ماده ندارد ولى نفس ، تعلقى به ماده دارد كه آن تعلق به تعبير امروز جزو فرمول وجودش است . اصلًا نفس بودن نفس به تعلق به ماده است .\r\nمرحوم آخوند در جاى خودش به تفصيل توضيح مىدهد كه نحوهء تعلق نفس به بدن چگونه است كه هم يك تعلق ذاتى است به طورى كه اتحادى ميان ايندو وجود دارد و نفس عين بدن است و بدن عين نفس ، و در عين حال دو چيز هستند و نفس مىتواند از بدن جدا شود به نحوى كه اين علقه به‌طور كلى قطع شود . خيلى اشتباه است كه كسى رابطهء نفس با بدن را به صورت كبوتر و آشيانه و يا ناخدا و كشتى تصور كند . البته بيان شعر غير از بيان فلسفه است . در شعر گفته مىشود كه رابطهء نفس با بدن مانند رابطهء كبوتر با آشيانه ، يوسف با چاه و يا ناخدا باكشتى است . البته اين تعابير از نظر شعرى و ادبى درست است . خود بوعلى سينا هم در تعبيرات شعرى خودش مىگويد :\r\nهبطت اليك من المحلّ الارفع .\r\nو رُقاء ذات تعزّز و تمنّع .\r\nولى اين تشبيهات شاعرانه نبايد ما را به اشتباه بيندازد . علاقه وارتباطى كه ميان نفس و بدن هست ، خيلى عميق‌تر و جدىتر از علاقه‌اى است كه ميان كشتى بان و كشتى است ؛ اين علاقه و ارتباط به گونه‌اى است كه به نوعى وحدت منجر مىشود .\r\n","page_name":" 206 ","page_number":206},
  {"content":"\r\n\r\n\r\nدو تقرير صحيح از برهان مسبوق بودن حادث زمانى به ماده و امكان\r\nاين برهان را مرحوم آخوند بايد به يكى از دو شكل تقرير مىكرد : يكى به تعبيرى كه اندكى قبل عرض كرديم ؛ يعنى به اين نحو كه يك ممكن ، يا امكان ذاتىِ آن براى موجود شدنش كافى است يا كافى نيست . اگر كافى است آن ممكن يك موجود مبدع است و حادث زمانى نيست . اما اگر امكان ذاتىاش كافى نيست ، پس نياز به شرطى دارد كه اين شرط بايد قبلًا وجود داشته باشد و به عبارت ديگر نحوهء وجودش نحوهء وجود تعلقى است .\r\nتقرير ديگرى كه مرحوم آخوند مىتوانست بيان كند اين است كه يك ممكن يا ممكن الوجود است به وجود غيرتعلقى ، و يا ممكن الوجود است به وجود تعلقى . اگر ممكن الوجود به وجود غيرتعلقى است و به چيزى وابسته نيست و همان امكان ذاتىاش براى موجود شدن آن كافى است ، پس وجودش بايد ابداعى باشد . اما اگر ممكن الوجود به وجود تعلقى است ، پس وجودش وجود در شىء ديگر يا با شىء ديگر است . بنابراين بايد در مرتبهء قبل و بلكه در زمان قبل ، شىء ديگرى وجود داشته باشد تا اين وجود به آن تعلق بگيرد .\r\nبه اين دو بيان اخير ، ابتدا ماده اثبات مىشود و بعد از ماده ، امكان اثبات مىشود ، زيرا مىپرسيم آيا هر چيزى كه وجودش وجود تعلقى شد ، وجودى است كه بايد به يك چيزى تعلق بگيرد ، حال ، آن چيز هرچه باشد ، باشد ؟ آيا درست است كه بگوييم وقتى نفس و يا صورت درخت مىخواهد وجود پيدا كند بايد به چيزى وابسته باشد ، ولو آن چيز يك سنگ باشد ؟ ! البته چنين نيست ، زيرا در نظام عالم همه چيز در همه چيز وجود پيدا نمىكند و يك سنخيت خاص لازم است . اگر يك شىء وجودش تعلقى است و تعلق به شيئى پيدا مىكند ، آن شىء بايد استعداد پذيرش آن را داشته باشد . چيزى بايد در آن وجود داشته باشد كه به موجب آن چيز ، اين شىء بتواند در آن ، وجود تعلقى داشته باشد . آن چيز ، همان « امكان استعدادى » است .\r\nپس برهانى كه در اينجا مرحوم آخوند اقامه كرده است و محشين هم دربارهء آن سكوت كرده‌اند برهان نادرستى است ، ولى ما - چنان كه ديديم - برهان درست و مستحكم داريم كه اين برهان از كلمات ديگر خود مرحوم آخوند استنباط مىشود و چنان كه گفتيم حق اين بود كه مرحوم آخوند از راهى كه بوعلى وارد شده است وارد\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nنمىشد .\r\nگفتيم اين فصل به‌طور كلى يك فصل نامنظم و مشوشى است . گذشته از اينكه در عبارتها پس و پيش‌هايى هست كه حاجى هم به آن اشاره مىكند ، يك نوع بى نظمىهاى ديگرى هم در اين عبارتها هست و مطالب اين فصل احتمالًا به صورت يادداشتهاى متفرقه‌اى بوده است كه ديگران آنها را به صورت فصل درآورده‌اند . حتى در بعضى از جاها مسلّماً عبارت غلط است كه بعد هنگامى كه متن را مىخوانيم توضيح خواهيم داد .\r\nمرحوم آخوند وقتى اثبات كرد كه هر حادثى مسبوق به يك امكان و حامل امكان است ، در واقع اثبات كرد كه در جهان ، صورتها ، اعراض و نفوس حادث به حدوث زمانى هستند .\r\n\r\nآيا هيولاى اولى مبدَع است ؟\r\nگفتيم « 1 » در اينجا دو سؤال مطرح است . يك سؤال اين است كه خود ماده چه حكمى دارد ؟ آيا ماده هم حادث زمانى است ؟ سؤال دوم اين است كه آيا امكان استعدادى حادث است يا حادث نيست ؟ .\r\nمرحوم آخوند راجع به ماده كه همان مادهء اولى يا هيولاى اولى است ابتدا نظر بوعلى و امثال او را كه مىگويند هيولاى اولى خودش مبدع است بيان مىكند . طبق اين قول ، هيولاى اولى از اين جهت مانند عقول مجرده است ولو اينكه يك وجود بسيار ضعيفى است كه اضعف مراتب وجود است ، اما به هر حال مبدع است ، يعنى حادث زمانى نيست . دليلش هم واضح است : اگر مادهء اولى حادث زمانى باشد ، به حكم اين برهان كه هر حادث زمانى مسبوق به يك امكان استعدادى است كه آن امكان استعدادى حامل مىخواهد ، لازم مىآيد هيولاى اولى هم هيولى و ماده‌اى داشته باشد و چون « حكم الامثال فى ما يجوز و فى ما لا يجوز واحد » ، نقل كلام به آن مادهء ماده مىكنيم . اگر آن ماده هم حادث زمانى باشد ، پس آن هم نياز به ماده‌اى دارد و در نهايت امر يا مىرسد به ماده‌اى كه حادث زمانى نباشد ، كه در اين صورت مادهء اولى همان است ، و يا به جايى منتهى نمىشود كه اين محال است . پس هيولى .\r\n\r\n\r\n\r\n\r\n","description":"","footnote":"\r\n( 1 ) . [ به پاورقى دوم همين جلسه مراجعه شود . 
  ]\r\n","page_name":" 208 ","page_number":208},
  {"content":"\r\n\r\nبايد مبدع باشد . اين بود كه گفتيم بر خلاف آنچه كه برخى اروپاييها و فرنگيها به ارسطو و حتى به بوعلى نسبت مىدهند ، از نظر امثال بوعلى همهء عالم مخلوق است .\r\nچيزى از عالم كه نامش مادهء اولى است و اضعف مراتب وجود است ، ابداعى است ولى صورت ، نفس و اعراض همه حادث زمانى هستند . پس اين عالم در جهان بينى امثال بوعلى تركيبى است از حادث و غير حادث .\r\nمرحوم آخوند ابتدا همان حرف را ذكر مىكند ولى مطلبى را كه خود در جاى ديگرى گفته است فراموش نمىكند و لهذا مىگويد : « الا على وجه ستقف عليه » « 1 » .\r\nايشان بعداً در باب حدوث زمانى عالم اثبات مىكند كه در عين اينكه سلسلهء حادثها منقطع نيست و هرچه به عقب برگرديم قبل از حادثى ، حادثى بوده است و به جايى منتهى نمىشود ، در عين حال هيچ امر مبدع هم در عالم طبيعت نداريم .\r\nايشان تحليلى در مورد هيولاى اولى ارائه داده و مىگويد هيولاى اولى حقيقتى است كه از خود حكم ندارد و حكم آن تابع صورت است . اگر صورتْ حادث باشد ، حادث است و اگر صورت قديم باشد قديم است و چون تمام صورتها حادث هستند پس هيولى هم هميشه حادث است . اين مسأله‌اى است كه ايشان در اينجا فقط اشاره‌اى به آن مىكند .\r\n\r\nآيا امكان استعدادى حادث است ؟\r\nسؤال دوم اين است كه آيا امكان استعدادى حادث است يا قديم ؟ مرحوم آخوند در اينجا تصريح مىكند كه چون امكان استعدادى فانى مىشود حادث هم هست .\r\nامكان استعدادىِ هر چيزى با فعليت يافتن آن چيز تمام مىشود . مثلًا وقتى مىگوييم در اين نطفه امكان انسانيت هست ، اين امكان تا وقتى است كه فعليت انسانيت پيدا نشده است ؛ وقتى فعليت انسانيت پيدا شد ، آن امكان تبديل به فعليت مىشود . پس ناچار اين امكان حادث است . بعد مىگويد : پس قبل از اين امكان كه حادث است يك امكان ديگرى است و قبل از آن امكان ديگرى است « الى ما لا نهاية له » . .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، ص 52 .\r\n","page_name":" 209 ","page_number":209},
  {"content":"\r\n\r\n\r\nيك اشكال\r\nدر اينجا ابهامى و بلكه اشكالى در كلمات مرحوم آخوند هست و ممكن است مطالبى از ديگران داخل متن شده باشد . در مسئلهء قبلى كه عرض كرديم كه آيا هيولى حادث است يا مبدع ، مرحوم آخوند ابتدا نظر ديگران را ذكر مىكند و مىگويد هيولى مبدع است . [ ايشان براى اين مطلب دو دليل مشابه به دنبال هم ذكر مىكند كه در دليل دوم مىگويد كه 
  ] اگر هيولى حادث باشد لازم مىآيد كه « أن يسبق للامكان امكان » .\r\nاولًا اين استدلال درست نيست . اگر هيولى حادث باشد لازم مىآيد كه اين هيولى مسبوق به امكان باشد و آن امكان ، محمول يك هيولاى ديگر باشد . پس لازم مىآيد كه هيولى مسبوق به هيولاى ديگر باشد و آن هيولى مسبوق به هيولاى ديگرى باشد الى غير النهايه . پس مرحوم آخوند بايد اين‌طور مىگفت كه اگر هيولى حادث باشد لازم مىآيد كه « أن يسبق الهيولى هيولى اخر » يا « يلزم أن يسبق الهيولى امكان يحمله هيولى اخر الى غير النهايه » « 1 » ؛ يعنى لازمهء حدوث هيولى ، حدوث هيولاهاى غير متناهى است نه امكانهاى غير متناهى . ثانياً مرحوم آخوند درست پس از آنكه براى اثبات مبدع بودنِ هيولى مىگويد امكانهاى غير متناهى نمىتواند وجود داشته باشد ، مىگويد ولى امكان ، خودش حادث است و هر امكانى مسبوق به امكان قبلى است ؛ يعنى در فاصلهء چند سطر دو عبارتى آمده است كه از آنها تناقض در مىآيد . اشكال دوم را به شكلى مىتوانيم توجيه كنيم كه بعد عرض مىكنيم « 2 » ولى مجموع ايندو با يكديگر قابل توجيه نيستند و حتماً يك نوع خللى در عبارات از ناحيهء ديگران پيدا شده است .\r\n\r\nحقيقت امكان استعدادى چيست ؟\r\nگفتيم در مورد اينكه امكان استعدادى عين امكان ذاتى هست يا نه ، اختلافى در كلمات مرحوم آخوند ديده مىشود كه حاجى مىخواهد ايندو را با هم جمع كند ، ولى چنان كه خواهيم ديد توجيه او درست نيست . به هر حال سؤال اين است كه حال .\r\n\r\n\r\n\r\n\r\n","description":"","footnote":"\r\n( 1 ) . [ استاد در هنگام تطبيق درس با متن ، عبارت « أن يسبق للامكان امكان » را به صورت « أن يسبق له امكان » تصحيح مىكنند كه ضمير در « له » به موضوع برمىگردد . به بخش پايانى مراجعه شود . 
  ]\r\n( 2 ) . [ استاد اين توجيه را بعداً بيان نكرده‌اند . 
  ]\r\n","page_name":" 210 ","page_number":210},
  {"content":"\r\n\r\nكه امكان استعدادى غير از امكان ذاتى است ، ماهيت آن چيست ؟ .\r\nگاهى از كلمات فلاسفه چنين استفاده مىشود كه امكان استعدادى از مقولهء كيف است . در مباحث جواهر و اعراض ، خود مرحوم آخوند كيف استعدادى را مثل ديگران يك كيفيت جداگانه گرفته است و تصريح مىكند كه امكان استعدادى از مقولهء « كيف » است ، در حالى كه در اينجا تصريح مىكند كه از مقولهء اضافه است .\r\nحاجى اين‌طور مىخواهد ميان اين دو نظر جمع كند كه « استعداد » يك چيز است و « امكان استعدادى » چيز ديگرى است ؛ يعنى مىخواهد بگويد كه دو چيز وجود دارد : يكى چيزى كه قائم به محل است و آن ، كيفيت و از مقولهء كيف است و ديگر ، لازمهء اين كيفيت است كه يك اضافه است . پس اگر مىگوييم امكان استعدادى ، مقصود اضافه‌اى است كه لازمهء آن كيفيت است .\r\nولى اين توجيه حاجى از جهات ديگر اشكال دارد ، از جمله اينكه اگر امكان استعدادى و به تعبير حاجى استعداد را يك امر عينى و نه يك امر انتزاعى و اضافى بدانيم همان اشكالى كه در مورد هيولى گفتيم اينجا هم پيش مىآيد . خود استعداد ، حادث است ، پس مسبوق به استعداد قبلى است كه آن استعداد ، استعدادِ استعداد است نه استعداد « مستعدّ له » . مثلًا در نطفه كه استعداد انسان شدن هست اگر اين استعداد كه « مستعد له » آن انسان است خودش يك كيفيت حادث باشد ، مسبوق به استعدادِ استعداد است كه آن هم بايد مسبوق به استعدادِ استعدادِ استعداد باشد . پس غير از استعداد صورتها ما بايد يك سلسله استعدادِ استعداد الى غير النهايه داشته باشيم ، در صورتى كه قطعاً چنين چيزى نيست . ولى اگر امكان استعدادى اضافه باشد ، اضافه خفيف المؤونه است « 1 » .\r\nگفتيم در اينجا بيان آقاى طباطبايى بهتر از بيان حاجى است . ايشان بيان بسيار خوبى دارند كه در حاشيهء خود در اينجا مطرح كرده‌اند و در ذيل آن نظرات مفيدى .\r\n\r\n\r\n\r\n\r\n","description":"","footnote":"\r\n( 1 ) . اشكال : آن اشكال جنابعالى همچنان باقى است كه اگر امكان نوعى اضافه باشد بايد نحوهء وجودى ولو ضعيف داشته باشد .\r\nاستاد : در مثل وجود اضافه اشكالى پيش نمىآيد ، براى اينكه چنان كه گفتيم اضافه خفيف المؤونه است . اينها در باب اضافه معتقدند كه اگر مىگوييم اضافه وجود دارد يعنى به تبع منشأ انتزاع خود وجود دارد و لهذا در بعضى از جاهاى ديگر ، اضافه را از « معقولات ثانيه » مىشمارند . ولى دربارهء كيفيت اين حرف را نمىشود گفت ؛ نمىتوانيم يك شىء را از مقولهء كيف و در عين حال امر انتزاعى بدانيم .\r\n","page_name":" 211 ","page_number":211},
  {"content":"\r\n\r\nرا طرح كرده‌اند .\r\n\r\nنظر علامهء طباطبايى در مورد امكان استعدادى\r\nايشان مىفرمايند نسبت امكان استعدادى به هيولى نسبت « جسم تعليمى » به « جسم طبيعى » است ، يعنى هيولى و امكان استعدادى اصلًا دو چيز نيستند ، يك چيز هستند . ايشان اشاره مىكنند به آن مطلبى كه شيخ و مرحوم آخوند و ديگران قبول دارند كه نسبت جسم طبيعى و جسم تعليمى نسبت لامتعين و متعين است . جسم تعليمى در خارج ، عارض بر جسم طبيعى نيست ، بلكه عروض آن ، عروض عقلى و تحليلى است .\r\nاين شىء ، هم جسم طبيعى است و هم جسم تعليمى ؛ به يك اعتبار جسم طبيعى است و به اعتبار ديگر جسم تعليمى . اگر صرف جسميت آن را بدون آنكه متقدر به قدر خاص باشد در نظر بگيريم مىشود جسم طبيعى . « جسم بودن » اقتضاى تقدر خاص ندارد ؛ جسم ، جسم است ، مىتواند از اين اندازه كوچكتر باشد يا بزرگتر ، و حتى از آن جهت كه جسم است ابا ندارد كه غير متناهى باشد . در جسميت تقدر نخوابيده است ولى در عين حال اين جسم متقدر است . اين تقدر يك عارض خارجى نيست كه در مرتبهء اول ، جسم وجود پيدا كرده و در مرتبهء دوم مقدار در خارج عارض آن شده باشد . با اين نظريه ، اشكال در باب امكان استعدادى حل مىشود يعنى اگر هيولى را مبدع بدانيم امكان استعدادى هم مبدع است و اگر مبدع ندانيم امكان استعدادى هم مبدع نخواهد بود .\r\n\r\nچرا هر چيز ، استعداد همه چيز شدن را ندارد ؟\r\nالبته در اينجا بحث ديگرى پيش مىآيد كه خود مرحوم آخوند در جاى ديگر مطرح كرده است . نطفه استعداد انسان شدن را دارد و استعداد شىء ديگر را ندارد . اگر اين مادة المواد كه در اينجا هست استعداد همه چيز شدن را دارد ، چرا اين نطفه فقط استعداد انسان شدن را دارد ؟ .\r\nنظريه‌اى كه مرحوم آخوند در اينجا قبول كرده است اين است كه اگرچه استعداد همه چيز شدن در هيولى هست ولى هر صورتى كه عارض هيولى مىشود مانع همهء فعليتهاست مگر فعليت خاص . به عنوان مثال اگر انسانى در محوطه‌اى\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nقرار گرفته باشد ، اين انسان ، بالذات مىتواند از هر طرف اين محوطه خارج شود و هيچ كدام تعين ندارد . ولى اگر دور اين انسان را ديوار كشيديم و همهء راهها جز يك راه را بستيم ، فقط از يك راه مىتواند خارج بشود . خود ماده‌اى كه در نطفهء انسان هست ، بالذات براى همه چيز شدن استعداد دارد ، چون مادهء اولى استعداد همه چيز را دارد ، اما اين ماده الان متلبس به صورتى است كه همهء راهها را بر همهء صورتها جز صورت انسانيت بسته است . پس اين تعينى كه براى ماده پيدا مىشود به تبع صورت قبلى است و اشكال به اين نحو حل مىشود . اين هم يك مسئله .\r\n\r\nآيا امكان استعدادى اضافهء ميان موجود و معدوم است ؟\r\nمرحوم آخوند در اينجا اشكال مهمى را طرح كرده است كه قبلًا هم به آن اشاره كرديم و آن اين است كه امكان استعدادى يك اضافه است و اضافه يعنى نسبت .\r\nنسبت يعنى چيزى كه نياز به دو طرف دارد . پس در طبيعت ، ميان آنچه هست و آنچه مىخواهد بشود يك نسبتى برقرار است . مثلًا ميان دانهء گندم و بوتهء گندم نسبتى هست كه آن نسبت ميان هستهء خرما و درخت خرما نيست . اين هستهء خرما الان حامل امكان استعدادى است و امكان استعدادى ، اضافه است . پس الان اين هستهء خرما حامل اضافه است ؛ حامل اضافهء ميان هستهء خرما كه موجود است و درخت خرما كه معدوم است . مگر اضافه ميان موجود و معدوم امكان دارد ؟ اضافه ، نسبت ميان دو چيز است . آيا مىشود طرفين نسبت وجود نداشته باشد ولى نسبت وجود داشته باشد ؟ اين مثل آن است كه قضيه‌اى موضوع و نسبت داشته باشد ولى محمول نداشته باشد يا محمول و نسبت داشته باشد ولى موضوع نداشته باشد .\r\nمرحوم آخوند در اينجا اين‌طور جواب مىدهد كه مقولهء مضاف گرچه دو طرف دارد ولى در عالم ذهن دو طرف دارد . در تعريف مقولهء مضاف گفته‌اند كه اضافه ، متكرر الطرفين است به طورى كه « ان عُقلا عُقلا معاً » ؛ يعنى به حيثى است كه تعقل هر يك از دو طرف متضايفين ، مستلزم تعقل ديگرى است و تعقل يكى بدون تعقل ديگرى محال است ، مثل ابوت و بنوت . ولى اين مخصوص به ظرف ذهن است و به عالم خارج ارتباط ندارد . همچنين دو طرف اضافه ، طورى هستند كه بالقوه و نيز بالفعل متكافىء هستند يعنى اگر يكى بالقوه باشد ديگرى هم بالقوه است و اگر يكى بالفعل باشد ديگرى هم بالفعل است : « المتضايفان متكافئان قوة و فعلًا » .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nايراد وجيه علامهء طباطبايى\r\nاينجا باز آقاى طباطبايى ايراد خوب و صحيحى گرفته‌اند . البته به اين عبارت كه من عرض مىكنم نگفته‌اند ولى مقصودشان اين است كه ميان « مقولهء مضاف » و اضافهء به معناى مطلق « نسبت » ، فرق است . گاهى مىگوييم اضافه ، و مقصود ، اضافهء مقولى است يعنى آن اضافه‌اى كه حكما آن را يكى از مقولات دهگانه دانسته‌اند . آن اضافه ، اضافهء متكرر الطرفين است . در مورد اضافهء مقولى اين حرف شما درست است كه تكرر طرفين [ و نياز داشتن به دو طرف 
  ] مربوط به عالم ذهن است .\r\nاما بحث ما دربارهء اضافهء به معناى نسبت است . وقتى مىگوييم « زيد قائم » ، ميان زيد و قيام نسبتى هست كه كسى آن را از مقولهء اضافه نمىداند . ولى به معناى ديگرى در اينجا اضافه هست ، چون نسبت هست . نسبت ، رابط است و رابط ، دو طرف مىخواهد . بله ، اگر نسبت در ذهن باشد ، دو طرف نسبت هم بايد در ذهن باشد ولى اگر در خارج باشد ، دو طرف نسبت هم بايد در خارج باشد . اگر دو طرفْ اعتبارى است ، نسبت هم اعتبارى است و اگر دو طرف عينى است ، نسبت هم عينى است ؛ اگر دو طرف بالقوه است نسبت هم بالقوه است و اگر بالفعل است نسبت هم بالفعل است . بنابراين وقتى [ در بحث امكان استعدادى 
  ] مىگوييم يك شىء خارجى با شيئى كه معدوم است در خارج نسبت دارد ، چه معنايى دارد كه حال با آينده ارتباط داشته باشد ؟ .\r\nمرحوم آخوند اصل اين نظر آقاى طباطبايى را قبول دارند و در واقع ايراد آقاى طباطبايى با استفاده از نظرات خود مرحوم آخوند بيان شده است ولى به هر حال ايراد آقاى طباطبايى وارد است .\r\nايشان در ادامه مىگويند لازمهء اثبات امكان استعدادى اين است كه ما گسستگى ميان گذشته و حال يا حال و آينده را از ميان مىبريم . امكان استعدادى يعنى يك رابط ميان حال و آينده و ميان گذشته و حال كه آنها را به هم پيوند داده است و قهراً نوعى اتحاد ميان اينها برقرار است . آنوقت اين سؤال پيش مىآيد كه امكان استعدادى چطور مىتواند ميان دو چيزى كه يكى از آنها وجود ندارد پيوند و اتصال برقرار كند و آنها را با يكديگر متحد كند ؟ پس از اساس بايد فكر ديگرى كرد .\r\nآنوقت خود آقاى طباطبايى بيان ديگرى دارند كه اگر مقتضى شد در جلسهء بعد آن\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nرا مطرح مىكنيم « 1 » و الا در جاى خودش در مورد آن بحث خواهيم كرد .\r\n\r\nتفاوت ميان عرض و صورت و نفس\r\nبعد مرحوم آخوند بحثى تحت عنوان « تنبيه » مطرح مىكنند . اين « تنبيه » تذييلى بر همين فصل است . در اين فصل همين قدر در ضمن مثال گفته شد كه آن چيزهايى كه حادث است نفس ، صورت و عرض است . ايشان در اين « تنبيه » مىخواهد به فرق ميان صورت و نفس اجمالًا اشاره‌اى داشته باشد . مرحوم آخوند بحث عرض را در اينجا اصلًا مطرح نمىكند ولى در جاى ديگر بيان خواهد شد كه فرق ميان عرض و صورت چيست . عرض و صورت اين وجه اشتراك را دارند كه حالّ در ماده و به تعبير ديگر حالّ در يك موضوع هستند و وجودشان نحوه وجودى است كه نيازمند به يك موضوعى است ولى در عين حال با يكديگر متفاوتند . عرض نياز دارد به موضوعى كه آن موضوع از آن بىنياز است ولى صورت در موضوعى حلول دارد كه آن موضوع هم به آن نيازمند است و بلكه نياز موضوع صورت به صورت ، از نياز صورت به موضوعش بيشتر است .\r\nفرق ميان صورت و نفس چيست ؟ با اينكه نفس هم خودش به اعتبارى صورت است اما با صورت متفاوت است . اين تفاوت را با اين تعبير بيان مىكنند كه صورت ، فعليتى است كه براى ماده پيدا مىشود و در ماده است . صورت در ماده حلولِ سريانى دارد به اين معنا كه به سريان خود ماده و به تبع خود ماده ، در ماده سارى است . ولى نفس در عين اينكه تعلق به ماده دارد در ماده نيست . اينجا همين مقدار فقط اشاره مىكنند ولى مرحوم آخوند در مباحث جواهر و اعراض اسفار فصلى باز كرده‌اند و در آنجا اين مسئله مطرح است - و اين مسئله در مباحث نفس هم آمده است - كه نحوهء تعلق نفس به مادهء خودش كه همان بدن است چگونه است . صورت كه به ماده تعلق دارد « فى الماده » است ، ولى نفس كه به ماده تعلق دارد فقط « مع الماده » است ؛ به بيان ديگر در مورد رابطهء نفس و مادهء آن يعنى بدن رابطهء « فيئيّت » صدق نمىكند بلكه « معيّت » صدق مىكند .\r\n\r\n\r\n\r\n\r\n","description":"","footnote":"\r\n( 1 ) . [ اين بحث در جلسهء بعد مطرح نشده است . 
  ]\r\n","page_name":" 215 ","page_number":215},
  {"content":"\r\n\r\n\r\nدو جهت احتياج به ماده\r\nمرحوم آخوند سپس امر ديگرى را بيان مىكند و آن امر - كه در ضمن آن ، بحث عرض را اصلًا مطرح نكرده است - اين است كه احتياج به ماده ، ممكن است از دو جهت باشد : يك جهت احتياج اين است كه ماده « مرجح » وجود امورى است كه نياز به ماده دارند ، يعنى همانكه ما از آن تعبير به « شرط وجود » مىكنيم . علت تامه ، تام الفاعليه است ولى امر نيازمند به ماده ، احتياج دارد به شرطى كه آن شرط ، « مرجح وجود » آن باشد . وقتى اين شرط ، مرجح وجود شىء شد ، وجودش از ناحيهء واجب الوجود افاضه مىشود . بنابراين امورى كه احتياج به ماده دارند ، چه عرض ، چه صورت و چه نفس ، جهت نيازشان به ماده اين است كه احتياج به يك « مرجح وجود » دارند .\r\nعلاوه بر اين نياز ، صورت ( و همچنين عرض ) از يك جنبهء ديگر به ماده نياز دارند .\r\nاين جنبهء ديگر همان بحثى است كه در اوايل طبيعيات منظومه هم تحت عنوان « تلازم ماده و صورت » آمده است . در آنجا بيان مىكنند كه ماده و صورت هر كدام از چه جهتى به يكديگر نياز دارند . مىگويند صورت ، مقوم است و بنابراين احتياج ماده به صورت در « تقوم » است ، اما احتياج صورت به ماده در « تشخص » است .\r\nمقصود از « تشخص » در اينجا آن تشخص مصطلح نيست ، بلكه مراد « عوارض مشخِّصه » است . عوارضى كه براى صورت پيدا مىشود تابع خصوصيات ماده است .\r\nاينجا همين قدر مىگويد كه پس همهء اين امور ، نيازمند ماده هستند از جنبهء مرجح وجود بودن ولى صورت يك نياز ديگرى هم دارد و آن اين است كه از جهت تشخص هم نيازمند به ماده است . بعد ايشان مىفرمايد كه نفس فقط از جنبهء اول نياز به ماده دارد و اضافه مىكند كه نحوهء احتياج و تعلق نفس به بدن و رابطهء ميان نفس و بدن از جمله مسائلى است كه در مباحث نفس خواهد آمد .\r\nدر آخر « تنبيه » اشاره مىكنند به مطلبى كه چندان نياز به توضيح نداشت و آن اين است كه امكانى كه ما در مورد ماديات گفتيم و اسمش را « امكان استعدادى » گذاشتيم فقط در ماديات و در حادثات زمانى وجود دارد ولى در مبدعات و در مجردات وجود ندارد . امكان در مجردات همان امكان ذاتى است كه صرفاً يك مفهوم عقلى محض است و هيچ عينيت خارجى ندارد .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nتعبير « مرجح »\r\nخوب است در اينجا به نكته‌اى اشاره كنيم . مرحوم آخوند چنين تعبير كردند كه نفس و صورت نيازمند به ماده هستند از آن جهت كه ماده مرجحى براى وجود آنهاست .\r\nبهتر اين بود كه كلمهء « مرجح » را در اينجا به كار نمىبردند چون « مرجح » در جايى گفته مىشود كه نسبت يك شىء با دو شىء مساوى است و يك امرى اين نسبت را به يك طرف افزايش [ و سوق 
  ] مىدهد . اگر كلمهء مرجح را در مورد مقتضى وجودِ شىء در باب علل به كار ببريم درست است ، چون مقتضى همان چيزى است كه مقتضا را افاضه مىكند . شرايط ، خصوصاً شرايطى كه به قابليت قابل برمىگردد مثل امكان استعدادى كه در اينجا مطرح است ، تازه شىء را به سر حدّ امكان مىرساند .\r\nگفتيم اين گونه ممكن الوجودها ممكن الوجود تعلقى هستند به اين معنا كه اگر مادهء خاصى كه امكان استعدادى آن را ندارد موجود نباشد ، ممتنع الوجود هستند . پس همهء اين شرايط كه فراهم مىشود تازه مىرسد به مرحلهء امكان . پس اگر بگوييم ماده ، شرطى است كه با آن شرط ، امكانِ وجود حاصل مىشود بهتر است از اينكه بگوييم ماده « مرجح » است . مرجح در ناحيهء علل فاعلى به كار مىرود . به هر حال تعبيرى است كه ايشان كرده‌اند و مسئلهء مهمى نيست .\r\n\r\n","description":"","footnote":"","page_name":" 217 ","page_number":217},
  {"content":"\r\n . \r\n","description":"","footnote":"","page_name":" 218 ","page_number":218},
  {"content":"\r\n\r\n\r\nتقدم فعل بر قوه\r\n\r\nجلسهء هفدهم\r\nبسم اللَّه الرحمن الرحيم .\r\nفى أن الفعل مقدم على القوة .\r\n« إن الفصول الماضيه أوهمت أنّ القوة . . . » « 1 » .\r\nاين بحث با اينكه به عنوان فصلى مستقل آورده شده است ، دنبالهء بحث گذشته است .\r\nما در بحث گذشته گفتيم كه « كل حادث مسبوق بقوة و مادة تحملها » . قبل از هر حادثى قوهء آن و نيز ماده‌اى كه حامل آن قوه است وجود دارد . پس ما در واقع تقدم قوه را بر فعليت اثبات كرديم كه ضمناً اثبات تقدم ماده بر صورت هم بود ، چون وقتى فعليتِ آينده را نسبت به امكان مىسنجيم مىگوييم فعليت ، و وقتى نسبت به ماده مىسنجيم مىگوييم « صورت » . پس ، از بحث گذشته چنين نتيجه گرفته شد كه قوه بر فعليت ، و نيز ماده بر صورت تقدم دارد . حال سؤال اين است كه آيا مطلب از اين قرار است كه هميشه و از هر لحاظ ماده مقدم بر صورت است و قوه مقدم بر فعليت ؟\r\nالبته مرحوم آخوند بحث را تحت عنوان تقدم صورت بر ماده طرح نكرده است بلكه .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 17 ، ص 56 .\r\n","page_name":" 219 ","page_number":219},
  {"content":"\r\n\r\nفقط تحت عنوان تقدم فعليت بر قوه بحث كرده است .\r\nايشان مىگويند كسى نبايد چنين برداشت كند كه قوه بر فعليت تقدم مطلق دارد ، بلكه فعليت بر قوه به انحايى از تقدم ، متقدم است و قوه بر فعليت به نوع خاصى از تقدم متقدم است . قوه بر فعليت ، تقدم زمانى دارد ؛ يعنى قوهء هر چيزى اگر با فعليتِ همان چيز مقايسه شود بر آن تقدم زمانى دارد . يك شىء در زمان اول بالقوه است و در زمان دوم فعليت پيدا مىكند . مثلًا يك درخت در زمان قبل ، بالقوه بوده است و در زمان بعد بالفعل شده است . پس در امور جزئى و در امور خاص اگر در نظر بگيريم ، مطلب از اين قرار است . ولى اگر قوه و فعليت را از لحاظهاى ديگر مقايسه كنيم ، انحاى تقدم براى فعليت بر قوه و به تعبير ديگرى كه ما گفتيم براى صورت بر ماده وجود دارد .\r\n\r\nانواع تقدم فعليت بر قوه\r\n\r\n1 . تقدم بالزمان\r\nيكى از آن تقدمها تقدم زمانى است . همان‌طور كه قوه بر فعليت تقدم زمانى دارد ، فعليت هم بر قوه تقدم زمانى دارد ، به اين معنا كه قوه بر فعليتى تقدم زمانى دارد و باز اين فعليت بر قوهء ديگرى تقدم زمانى دارد و آن قوه بر فعليت ديگر و آن فعليتْ بر قوهء ديگر . پس تقدم زمانى يك طرفه نيست ، دو طرفه است . مثلًا الف قوهء ب شدن دارد ، پس قوهء ب شدن تقدم دارد بر فعليت ب شدن ؛ ولى همين قدر كه شىء ب شد ، به واسطهء ب شدن استعداد ج شدن در آن پيدا مىشود ، يعنى بعد از اين فعليت يك قوهء جديد پيدا مىشود . پس فعليت ب بر قوهء ج شدن تقدم دارد و باز اين قوه بر فعليت ج تقدم دارد .\r\n\r\n2 . تقدم بالعليه\r\nآيا فعليت ، علت قوه است يا قوه علت فعليت ؟ در اينجا بايد به بحثى كه فلاسفه در باب علت و معلول و نيز در باب ماده و صورت مطرح مىكنند اشاره كنيم . در آنجا مىگويند صورت براى ماده « شريكة العلة » است ؛ يعنى هر صورت براى مادهء خود به منزلهء « جزء علت » است . پس نسبت ميان صورت و ماده ، به وجهى نسبت ميان علت و معلول است . هر قوه‌اى هميشه در پناه يك فعليت وجود دارد و قوهء محض\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nنمىتواند وجود داشته باشد . اگر مىگوييم در الف قوهء ب هست ، اين قوه در ضمن فعليت الف و در پناه عليت الف موجود است . پس اگر فعليت الف نبود ، اين قوه وجود نداشت و فعليت الف به منزلهء علت اين قوه است . پس هر قوه‌اى همراه يك فعليت و در پناه يك فعليت وجود دارد كه نسبت آن فعليت به اين قوه ، نسبت علت به معلول و به تعبير ديگر نسبت « جزء العله » يا « شريكة العلة » به معلول است . پس فعليت از اين نظر بر قوه « تقدم بالعليه » دارد .\r\n\r\n3 . تقدم بالشرف\r\nاز انحاء ديگر تقدم « تقدم بالشرف » است . در اينجا قهراً مسئلهء « خير و شر » مطرح مىشود : آيا قوه خير است يا فعليت ؟ اين امرى است تقريباً در حد وضوح كه فعليت ، خير از قوه است و هيچ خيريتى در قوه نيست . قوه اگر خيريتى داشته باشد به تبع فعليت خودش است ، نه اينكه بذاته خيريت داشته باشد . بلكه همان‌طور كه در باب خير و شر اثبات شده است ، شريت‌ها هميشه از قوه‌ها پيدا مىشود . اگر در عالم ، فقط فعليت محض مىبود و هيچ قوه‌اى نمىبود ، شرى در عالم وجود نداشت .\r\n\r\nدو مقوم شرّيت\r\nدر فصل بعد هم گفته خواهد شد كه « شر » عبارت است از عدم چيزى كه شأنيت و قوهء آن وجود دارد ولى فعليتش وجود ندارد . مثلًا ما جهل را شر مىگوييم . جهل از آن جهت شر است كه قوه و استعداد و امكان علم در يك جا هست ولى فعليت علم در آنجا نيست . اگر استعداد علم بود و تبديل به فعليت شده بود ديگر جهل نبود ، پس شر هم نبود . همچنين اگر فعليت علم نبود و استعداد علم هم نمىبود باز هم شر نبود .\r\nاين ديوار جاهل است ، ولى عالم نبودن ديوار شر نيست ، چون امكان عالم شدن براى ديوار وجود ندارد . شما وقتى در يك جامعهء انسانى ببينيد كه انسانهايى جاهل مانده‌اند ، آن را شر و بدبختى تلقى مىكنيد ولى اين امر را كه گوسفندان يك گله جاهل مانده‌اند شر حساب نمىكنيد ، چون در آنها امكان عالم شدن نيست . پس جهل از آن جهت شر است كه نبودِ علم است با امكان بودِ علم ، كه ايندو مقوم شريت است .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nشر از قوه برمىخيزد\r\nنوع ديگر شرور ، شرورى است كه به اصطلاح از « وجود بالقياس » پيدا مىشود ، مثل آنجا كه يك امر وجودى به سبب تزاحمهايى كه در عالم طبيعت وجود دارد منشأ عدم ديگرى مىشود و ما آن امر وجودى را « شر » مىناميم . مثلًا مىگوييم تگرگ شر است ، زيرا محصولات كشاورزى و گلها و درختها را از بين مىبرد . آيا اگر در عالم ما امكان استعدادى وجود نمىداشت و هيچ چيزى در هيچ چيزى اثر نمىگذاشت ، باز هم تگرگ شر مىبود ؟ اگر استعداد ، وجود نداشت ، با آمدن تگرگ هيچ شكوفه‌اى از بين نمىرفت و مثل آن بود كه تگرگ روى سنگها فرود آمده باشد . اگر در عالم ، استعداد پذيرندگى نمىبود ، وجود هيچ چيزى براى هيچ چيزى شر نمىبود ، چون هيچ چيزى در هيچ چيز ديگرى اثر نمىگذاشت . پس شر از امكان برمىخيزد و فعليتها از آن جهت كه فعليت‌اند خير محض هستند . شر از عدم برمىخيزد و عدمها تا پاى امكان در ميان نباشد ، نيستند .\r\nالبته نمىخواهيم بگوييم امكانها شرّ مطلقند . در اين دنيا خيرات هم از امكان استعدادى بر مىخيزد ولى امكان استعدادى و ماده و هيولى كه به قول اين آقايان باب خيرات را در اين عالم فتح مىكند ملازم با امكان شرور هم هست . پس امكان همان‌طور كه باب خير را باز مىكند ، باب شر را هم باز مىكند .\r\nبه هر حال فعليت تقدم بالشرف بر قوه دارد . البته در اينجا ممكن است ايرادى مطرح شود كه مرحوم آخوند تحت عنوان « وهمٌ و اندفاعٌ » متعرض آن مىشوند كه بحث خوبى هم هست « 1 » .\r\n\r\n4 . تقدم بالحقيقه\r\nنوع ديگر از تقدم « تقدم بالحقيقه » است . تقدم بالحقيقه اصطلاحى است كه مرحوم آخوند جعل كرده است و ظاهراً قبل از ايشان كس ديگرى در باب انحاء تقدم ، نامى از آن به ميان نياورده است . « تقدم بالحقيقه » يعنى اينكه يك شىء در حقيقتْ بودن و در تحقق ، مقدم بر ديگرى باشد . مثلًا ماهيت حقيقت دارد و وجود هم حقيقت دارد ولى ماهيت به تبع وجود حقيقت دارد نه مستقل از وجود . پس وجود ، تقدم .\r\n\r\n\r\n\r\n\r\n","description":"","footnote":"\r\n( 1 ) . [ اين بحث در دو صفحه بعد مىآيد . 
  ]\r\n","page_name":" 222 ","page_number":222},
  {"content":"\r\n\r\nبالحقيقه بر ماهيت دارد . فصل و جنس مثال ديگرى است . فصل حقيقت دارد و جنس هم حقيقت دارد ولى جنس متقوم به فصل يعنى در ضمن فصل است . پس فصل احق به حقيقت بودن است از جنس و بنابراين بر جنس تقدم بالحقيقه دارد .\r\nهمان نسبتى كه ميان جنس و فصل هست ، ميان ماده و صورت و همچنين ميان قوه و فعليت هم هست . به بيان ديگر ، فعليتْ نسبت به قوه احق به تحقق است و بلكه قوه اساساً امرى است كه اصل تحقق آن محل كلام است كه آيا اصلًا تحقق دارد و يا يك امر عدمى محض است .\r\nالبته در اول فصل مرحوم آخوند مطلبى را طرح كرده و آن را خيلى دنبال نكرده چون جايش اينجا نبوده است . ايشان مىگويد در ميان قدما كسانى به تقدم مطلق ماده بر صورت قائل بوده‌اند و نظريات دانشمندان خيلى قديم را ذكر مىكند .\r\nبعضى از آنها گفته‌اند كه در ابتدا فقط ماده‌اى وجود داشته ، بدون آنكه صورتى وجود داشته باشد و اين ماده در يك حال بىصورتىِ مطلق بوده است . بعد براى موجودى نفسْ مانند اين فكر پيدا شد كه ماده را تدبير كند ، اما نتوانست . ( اينها حرفهاى افسانه وار است ) خدا ديد كه اين كارى است كه شده و نفس نمىتواند از عهدهء آن بر بيايد ، پس خودش به آن موجود كمك كرد ، ماده را تدبير نمود و سر و صورتى به عالم داد . پس اين قول قائل به تقدم مطلق ازلى ماده است كه بعدها در لايزال صورتى پيدا شده است .\r\nاين نظريه در ميان يونانيان قديم وجود داشته كه افكار مخصوصى داشته‌اند كه نه مىشود گفت كه آنها مادى بوده‌اند و نه مىشود گفت الهى بوده‌اند ؛ هم فكرهاى الهى داشته‌اند و هم فكرهاى مادى . ولى حكماى اسلامى معتقدند كه اصلًا هيچ وقت نبوده است كه مادهء لَختى بدون صورت وجود داشته باشد ، بلكه هميشه ماده در كنار صورت وجود داشته است .\r\nمرحوم آخوند نظرات ديگرى را هم مطرح مىكند . برخى گفته‌اند اصل عالم ، ماده‌اى به صورت ذرات صغار صلبه بوده و در ازلْ اين ماده ، بى نظم و ترتيب در حال حركت بوده است و صورتى هم در كار نبوده است ، تا اينكه يك وقت « اتفاق » باعث شد اين ذرات به يكديگر بپيوندند و بدين ترتيب صورت و قوه و امثال آن پيدا شد و الا از اول ماده‌اى بود بدون قوه و صورت .\r\nمرحوم آخوند پس از نقل اين اقوال مىگويد بعد از اينكه ما مسئلهء ماده و\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nصورت را به آن شكل اثبات كرديم چنين امورى محال است و بنابراين چنين چيزهايى نبوده است .\r\n\r\nآيا « شر بالقوه » خير از « شر بالفعل » است ؟\r\nدر تتمهء اين فصل ، مرحوم آخوند مطلبى را تحت عنوان « وهم و اندفاع » مطرح مىكنند كه در واقع يك اشكال و جواب است .\r\n[ مستشكل 
  ] مىگويد ما قبول نداريم كه هر فعليتى بر قوهء خودش فضيلت دارد .\r\nگاهى بر عكس است ؛ يعنى قوه ، خير از فعل است و فعل ، شر از قوه است ، زيرا خود شر ممكن است بالفعل باشد و ممكن است بالقوه باشد . آيا « قوهء شر » بهتر است يا « فعليت شر » ؟ آيا مىتوانيم بگوييم فعليت ظلم اشرف از قوهء ظلم است ؟ .\r\nمرحوم آخوند جواب مىدهد كه اصل سخن شما درست است ولى اگر همين را خوب تحليل كنيد ، مىبينيد كه حتى در اينجا هم در نهايت امر ، باز شريت به عدم و قوه بر مىگردد و خيريت به وجود و فعليت .\r\nما براى توضيح پاسخ مرحوم آخوند بايد مطالبى را عرض كنيم . گفتيم فلاسفه مىگويند كه شرور به اعدام ، و خيرات به وجودات منتهى مىشوند . تحليل اين امر ساده است و مكرر هم گفته‌ايم و ديگر تكرار نمىكنيم .\r\nاما در جاهايى مثل اينجا و حتى در مبحث « خير و شر » ، مرحوم آخوند اين مطلب را مكرر مىگويد كه « منشأ همهء شرور قوه است » . ايشان در مورد هيولاى اولى كه قوهء محض است گاهى چنين تعبير مىكند كه هيولى منبع ظلمات و منشأ شرور است و تمام شرور و ظلمات از هيولاى اولى سرچشمه مىگيرد . اين را ممكن است بگوييم از يك نظر درست است ، براى اينكه ما ديديم كه شر در جايى است كه عدم باشد ولى نه عدم مطلق ، بلكه عدم چيزى كه شأنيت وجود دارد . اگر چيزى شأنيت وجود نداشته باشد ، شريتى هم ندارد ، مثل جاهل بودن ديوار كه قبلًا توضيح داديم .\r\nپس اين سخن كه مىگويند شر به عدم برمىگردد ولى عدمى كه توأم با قوه باشد و به بيان ديگر عدمى كه شأنيت داشته باشد ( عدم ملكه ) نه عدم مطلق ، سخن درستى است .\r\nاگر هر موجودى هرچه نداشت استعدادش را هم نمىداشت ، يعنى همه چيز بالفعلِ محض بود ، ديگر شرى در عالم نمىبود . در شرور اضافى مثل ظلم ، وقتى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nموجودى به موجود ديگر شر وارد مىكند ، اگر در موجود دوم ، استعداد پذيرش شر نمىبود شرى پديد نمىآمد . اگر استعدادى نبود ، معنايش اين بود كه با هيچ يك از تيغهاى عالم هرگز رگ گردنى بريده نمىشد . بنابراين ، اين هم حرف درستى است كه استعداد است كه شرور را به وجود آورده است .\r\n\r\nاشكال حاجى در مورد رابطهء هيولى و خير\r\nحاجى فى الجمله از اين حرفها منافات فهميده و در مقام توجيه برآمده است .\r\nمىگويد هيولاى اولى را نمىشود شر محض دانست ، چون همان‌طور كه اگر هيولاى اولى نبود شرى نبود ، همچنين اگر هيولايى نبود خيرات عالم طبيعت هم نبود . بركات و خيرات هم كه در اين عالم پيدا مىشود ، به علت همين استعداد است ؛ يعنى اگر در موجودات ، قوه و استعداد دگرگون شدن نمىبود ، عالم به همان حالت يكنواخت خودش بود و هيچ خير و فيضى و هيچ امر جديدى در آن پيدا نمىشد . ديگر نه موجودى رشد مىكرد و نه علمى در اين عالم پيدا مىشد . علت اينكه اين همه خيرات و فيضها پيدا مىشود باز همين هيولاى اولى است . پس به عقيدهء حاجى ما هيولاى اولى را نمىتوانيم شر مطلق بدانيم .\r\n\r\nپاسخ اشكال\r\nبيانى كه مرحوم آخوند در اينجا دارد دقيقتر و عميقتر از اين مطلب است و يك بيان تحليلى است . اين هر دو درست است كه اگر هيولاى اولى نبود شرى در عالم نبود و نيز اگر هيولاى اولى نبود خيرات هم در اين عالم پيدا نمىشد ، ولى در مقام تحليل بايد تعليل كرد كه هر كدام از خيريت و شريت از كجا پيدا شده است .\r\nاگر هيولاى اولى خير است از چه جهت خير است ؟ هيولاى اولى از آن جهت خير است كه منشأ فعليتهاست ؛ پس خيريتش را به واسطهء فعليتها دارد . اما آيا هيولاى اولى چون منشأ بركات است « خير بالذات » است ؟ هيولاى اولى اين خيريت خودش را از راه آن فعليتها كسب كرده است ، بنابراين « خير بالعرض » است ؛ خير بالذات آن فعليتهاست .\r\nولى در مورد شر وقتى كه نگاه كنيم ، مىبينيم كه شريت در « عدم من شأن » است و « عدم من شأن » يعنى خود هيولى . پس شريت هيولى ، بالذات است چون\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nبازگشت هيولى به عدم است . پس شريت هيولاى اولى و شريت قوه ، بالذات است ولى خيريت قوه ، بالعرض است .\r\n\r\nپاسخ به اشكال در مورد خير بودن « شر بالقوه » از « شر بالفعل »\r\nحال باز مىگرديم به آن اشكال كه آيا « قوهء شر » از « فعليت شر » خير است ؟ آيا فعليت يك شر نسبت به قوهء آن شر ، شر است ؟ مرحوم آخوند مىگويد اگر شما در اينجا هم تحليل كنيد مىبينيد كه خيريت به فعليت و وجود بر مىگردد و شريت به عدم و قوه برمىگردد . شما به ظلم مثال زديد و گفتيد قوهء ظلم ، خير است از فعليت ظلم .\r\nدر اينكه ظلم ظالم شر است بحثى نيست ولى مىخواهيم بدانيم كه شريت ظلم از كجا آمده است ؟ مرحوم آخوند مىگويد ظلم كه [ شر 
  ] است دو حيثيت دارد . [ يكى اين حيثيت كه يك فعليت است و ديگر اين حيثيت كه منشأ نفى كمال مىشود . ظلم از آن جهت كه فعليت است شر نيست . 
  ] آيا قوه و نيرو داشتن ظالم شر است ؟ اراده داشتن ظالم شر است ؟ برندگى تيغ ظالم شر است ؟ ظلم از هيچ يك از اين جهات شر نيست . پس شريت آن از چيست ؟ .\r\nشريت ظلم از آن جهت است كه اين قوه و نيرو و اين اراده و اين برندگى ، منشأ نفى حيات - كه يك كمال و فعليت است - از موجود ديگر مىشود ؛ يعنى شريتِ خود را به واسطهء منشأيتش براى عدم دارد . فعليت شر از آن جهت شر است كه منشأ عدم است . اين قوهء شر كه شما مىگوييد از فعليت شر ، خير است ، در واقع عدم آن عدم است . پس « قوهء شر از فعليت شر خير است » ، يعنى « عدم آن عدم از خود آن عدم خير است » و « عدمِ عدم » مىشود وجود . هر عدمى از « عدمِ عدم » شر است ، چون « عدمِ عدم » خير است . پس در نهايت به اين بر مىگردد كه وجود از عدم خير است .\r\nپس باز هم وقتى كه ما تحليل مىكنيم مىبينيم كه در همين مثالى هم كه شما مطرح كرديد ، در آخر كار ، شريت به قوه باز مىگردد و خيريت به وجود « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : آيا منشأيت عدم ، هم امرى وجودى است و هم شر ؟ .\r\nاستاد : منشأيت عدم ، بالذات خودش خير است ، چون منشأيت ، بالذات فعليت است . ولى منشأيت عدم به خاطر عدم به شريت متصف مىشود .\r\n","page_name":" 226 ","page_number":226},
  {"content":"\r\n\r\n\r\nآيا موضوع حركت جسم است ؟\r\n\r\nجلسهء هجدهم\r\nبسم اللَّه الرحمن الرحيم .\r\nفى تحقيق موضوع الحركة و أن موضوعها هل الجسم‌ام غيره .\r\n« لمّا علمت أن الحركة حالة سيالة لها وجود بين القوة المحضة و الفعل المحض . . . » « 1 » . .\r\nفصل هجدهم بحثى است كه خود فصل مختصر و كوتاه است ولى به دنبال آن مرحوم آخوند يك « حكمت مشرقيه » دارد كه خيلى دقيق و درك آن بسيار لازم است و از مسائلى است كه بايد روى آن دقت كرد تا مسئلهء حركت جوهرى مفهوم بشود .\r\nعنوان اين فصل اين است : « فى تحقيق موضوع الحركة و أن موضوعها هل الجسم‌ام غيره » . موضوع حركت چيست ؟ آيا موضوع حركت جسم است يا چيز ديگرى است ؟ اصلًا مگر حركت نياز به موضوع دارد ؟ ما ابتدا بايد موضوع را تعريف كنيم .\r\nبعدها خواهند گفت كه فلاسفه معتقدند كه حركت به شش چيز نياز دارد : فاعل يا « ما عنه الحركة » ، قابل يا موضوع كه به آن « ما به الحركه » هم مىگويند ، غايت يا « ما اليه الحركه » ، مسافت يا « ما فيه الحركه » ، زمان يا « ما عليه الحركه » ، و بالاخره .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 18 ، ص 59 .\r\n","page_name":" 227 ","page_number":227},
  {"content":"\r\n\r\nمبدأ يا « ما منه الحركه » . پس مقصود فلاسفه از موضوع ، قابل و به تعبير ديگر « ما به الحركه » است .\r\nعنوان فصل دوازدهم « فى اثبات المحرك الاول » بود و در آنجا گفتيم كه اساس آن فصل بر اين است كه حركت نياز دارد به فاعل و قابل هر دو ، گرچه مرحوم آخوند در آنجا دربارهء اين مطلب خيلى بحث نكرده بود . در آن فصل كه فصل مفيد و مهمى هم بود گفته شد كه فاعل حركت نمىتواند همان قابل حركت باشد . ما مطالب آن فصل را در اينجا تكرار نمىكنيم ولى اجمالًا براى اينكه معناى « موضوع » روشنتر شود همين قدر عرض مىكنيم كه حركت امرى است « بين القوة و الفعلية » [ و در عين حال 
  ] فعليت خاصى است : « كمال اول لما بالقوة من حيث إنه بالقوة » . حركت نيازمند به چيزى است كه آن را قبول كند كه به آن « متحرك » مىگويند . پس وقتى مىگوييم حركت نيازمند به موضوع است يعنى نيازمند به چيزى است كه حركت را بپذيرد ، كه همان « متحرك » يا « قابل » است و اگر دربارهء حركت مىگوييم فاعل بايد غير از قابل باشد يعنى محرك بايد غير از متحرك باشد .\r\n\r\nچه چيزى مىتواند موضوع حركت باشد ؟\r\nحال بحث در اين است كه آن چيزى كه موضوع حركت است و حركت را قبول مىكند چه مىتواند باشد ؟ فلاسفه معتقدند كه آن چيزى كه حركت را قبول مىكند نه مىتواند قوهء محض و فاقد هر نوع فعليتى باشد و نه مىتواند فعليت محض و فاقد هر نوع قوّه‌اى باشد بلكه بايد امرى باشد كه مركب باشد از حيثيت بالفعل و حيثيت بالقوه . يگانه موجودى كه مركب است از دو حيثيت بالفعل و حيثيت بالقوه « جسم » است . اگر ما به فرض محال موجود ديگرى غير از جسم مىداشتيم كه مركب از دو حيثيت فعليت و قوه بود آن امر ديگر هم مىتوانست موضوع حركت واقع شود .\r\nپس برهانى كه اقامه مىكنند بر اينكه موضوع حركت بايد جسم باشد از اين راه است . بنابراين مجردات ، يعنى ذات واجب تعالى و عقول مجرده متحرك نيستند چون « بالفعل من كل جهة » هستند . هيولاى اولى هم نمىتواند موضوع مستقلِ حركت باشد چون « بالقوة من كل جهة » است . همچنين صورت جسميه يا صورت نوعيه مجزاى از هيولى و ماده ، متحرك نيستند . پس چه چيزى متحرك است ؟ آن چيزى كه مركب است از ماده و صورت ، از « مابالقوه » و « مابالفعل » ، كه نامش جسم\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nاست .\r\nپس جسم و جوهر جسمانى مىتواند متحرك باشد به اين معنا كه مىتواند موضوع حركت باشد . پس اجسام عالم مىتوانند موضوع حركت واقع شوند يعنى مىتوانند در مرتبهء بعد از وجودشان ، در مرتبهء زائد بر وجودشان موضوع يك سلسله حركات « وارد بر جسم » باشند . اما به اين بيان ، اينكه حركت « در خود جسم » باشد ديگر امكان پذير نيست ، چرا ؟ براى اينكه حركت نيازمند به موضوعى است كه آن موضوع ، خودش بايد جسم باشد . آنوقت اگر حركت در خود جوهر جسم باشد حركت بلاموضوع مىشود . اينكه اين مطلب را در اينجا گفته‌اند براى اين است كه بيانى كه ديگران داشته‌اند مورد توجه باشد چون اين حرف بعداً رد خواهد شد .\r\nنتيجهء اين فصل چه خواهد بود ؟ نتيجهء آن ، مسأله‌اى است كه هم با بحث حركت جوهرى مرحوم آخوند ارتباط پيدا مىكند و هم با بحثهاى امروز . حال كه هر جا حركتى در عالم وجود داشته باشد ، بايد جسمى وجود داشته باشد كه آن جسم حركت را بپذيرد ، پس حركت نمىتواند در جايى صورت بگيرد كه اصلًا جسمى در كار نباشد ، كه گفتيم جسم امرى است بين القوة و الفعلية و به تعبير ديگر مركب از قوه و فعل .\r\nدر فرضيات امروز اين مطلب گاهى به چشم مىخورد كه مىگويند در جايى كه حركت وجود دارد ، هيچ لزومى ندارد كه ما فرض متحرك بكنيم ، مثل موج بدون متموّج . موج وجود دارد ؛ ديگر چه لزومى دارد كه فرض كنيم شيئى وجود دارد كه موج را مىپذيرد و آن هم لزوماً بايد جسم باشد . يا در باب نور بعضى مىگويند كه نور اساساً موج است نه يك چيزى كه داراى موج است . اگر كسى بگويد موج نيازمند حامل است و يك چيزى بايد باشد كه موج را حمل كند اين ، تعبير ديگرى از نظريهء فلاسفه است كه حركت احتياج به موضوع دارد . اما اگر كسى بگويد هيچ لزومى ندارد كه براى موج ، حامل فرض كنيم معنايش اين است كه موج وجود دارد بدون اينكه پاى جسمى در كار باشد .\r\nاما صدرالمتألهين همين نظريه‌اى را كه در ابتدا ذكر مىكند در « فى حكمة مشرقية » رد مىكند اما نه به اين معنا كه حركت وجود دارد و جسم وجود ندارد كه در برخى نظريات امروز مطرح است بلكه به اين معنا كه لزومى ندارد كه ما جسم را\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nموضوع حركت قرار دهيم زيرا فرضيهء موضوع داشتن حركت معنايش اين است كه جسم بايد صرف نظر از حركت قبلًا تحصل داشته باشد . نظريهء فلاسفهء قبل از ملاصدرا اين است كه براى تحقق حركت هميشه بايد جسمى وجود داشته باشد و آن جسم بايد متحصل بوده و نوعيت آن تمام باشد تا حركت بر آن عارض شود . پس موضوع داشتنِ حركت از نظر اين فلاسفه به اين معناست كه جسم بايد به نحو تام النوعيه و تام التحصل وجود داشته باشد و بعد حركت را بپذيرد . دست من كه حركت مىكند قطع نظر از اين حركت ، يك موجود تام و تمامى است كه در مرتبهء بعد از تماميت وجودى خودش ، حركت را قبول مىكند . مرحوم آخوند مىخواهد بگويد كه مطلب [ هميشه 
  ] از اين قرار نيست . ايشان چون حركت را در درون ذات جسم وارد مىكند مىگويد جسم به عنوان يك موضوع براى حركت وجود ندارد . البته براى برخى حركتها مثل حركات عرضى جسم موضوع است ولى اساسى ترين حركات ، آن حركتى است كه در جسم است ولى نه به اين معنا كه جسم موضوع آن حركت است آن‌طور كه در حركات عرضى چنين است بلكه به نحو ديگرى كه بعد آن را بيان خواهيم كرد .\r\n\r\nحركت ، « سيلان حالت » است نه « حالت سيال »\r\nقبل از پرداختن به ادامهء فصل ، نكته‌اى را در اينجا بايد متذكر شويم . مرحوم آخوند در ابتداى فصل مىگويند : « لمّا علمت أن الحركة حالة سيالة لها وجودٌ بين القوة المحضة و الفعل المحض . . . » . توجه داشته باشيد كه « حالة » در اينجا نوعى مسامحهء در تعبير است و خود مرحوم آخوند بعدها به اين تعبير ايراد مىگيرد كه نكتهء دقيقى هم هست . در اينجا مرحوم آخوند مىگويد حركت يك « حالت سيال » است كه وجودش وجود خاصى است ؛ نه قوّهء خالص است و نه فعليت خالص ( لها وجود بين القوة المحضة و الفعل المحض ) . معمولًا زياد به اين نحو تعبير مىكنند ولى چنان كه بعداً خواهد آمد اين تعبير ( حالة سيالة ) دقيق نيست . حركت « حالت سيال » نيست بلكه « سيلان حالت » است .\r\nيك وقت مىگوييم كه حركت حالتى است كه سيال است كه به اين معناست كه حالتى است كه داراى سيلان است . اين تعبير غلط است زيرا سيلان يعنى خود حركت . تعبير دقيق اين است كه حركت سيلان حالتى است .\r\nبعد از « الحركة حالة سيالة » ، « لها وجود » آمده است . آيا حركت يك شىء ،\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nحالتى از آن شىء است كه « لها ( الحركة ) وجود » يا نه ، حركت سيلان حالتى است كه آن حالت داراى وجود است ؟ در اين صورت دوم ، خود حركت ، امرى است از قبيل اضافات و نسب .\r\nبعضى مثل شيخ اشراق معتقدند كه حركت از مقولات عرضى است . او ده مقولهء ارسطويى را نمىپذيرد و قائل به پنج مقوله است و يكى از مقولات را خود حركت مىداند و بنابراين حركت از نظر شيخ اشراق يكى از اعراض است . همان‌طور كه كم و كيف ، عرض هستند حركت هم عرض است كه عارض موضوع مىشود . غالب افراد دربارهء حركت همين‌طور فكر مىكنند ؛ خيال مىكنند كه حركت خودش ، به تعبير امروز ، يك پديده است مثل سياهى يا حرارت .\r\nاين نظريه مردود است . حركت ، چيزى در عرض مقولات ديگر نيست بلكه اعراض وقتى وجود سيلانى داشته باشند [ متصف به حركت مىشوند 
  ] . به سيلان وجودِ سفيدى حركت مىگوييم . سيلان وجود سفيدى ، وجود على حده‌اى از سفيدى ندارد . وقتى يك شىء سفيد به سوى قرمزى حركت [ در كيف 
  ] دارد اين‌طور نيست كه الآن دو عرض در اينجا وجود پيدا كرده باشد : سفيدى و حركت . سفيدى دو نحو وجود مىتواند داشته باشد : وجود ثابت و وجود سيال . همچنان كه وقتى سفيدى وجود ثابت دارد وجودش غير از خودش نيست در مورد وجود سيالِ آن هم همين‌طور است . اگر سفيدى ثابت باشد وجودش وجود ثابت است و اگر در حال حركت باشد وجودش وجود سيلانى است . پس اگرچه مرحوم آخوند در ابتدا چنين تعبير مىكنند كه « الحركة حالة سيالة » ولى در نهايت امر توضيح مىدهند كه مطلب از اين قرار نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : اگر شىء دو نحو وجود دارد ، نحوهء دوم بالاخره امرى است كه ايجاد شده چون در ذات شىء سيلان نيست و بنابراين غير از خود شىء است .\r\nاستاد : وجود شىء كه با خود شىء ، دو شىء نيستند همچنان كه نحوهء وجود شىء با خود شىء دو شىء نيستند . وقتى يك شىء موجود است و نحوهء وجود آن ، نحوهء وجود ثابت است اين‌طور نيست كه دو موجود داشته باشيم : خود شىء و نحوهء وجود شىء . در سيلان هم همين‌طور است . اينها كثرتهايى است كه ذهن ما به وجود مىآورد . همچنان كه وقتى مىگوييم حركت غير از زمان است اين غيريت ، غيريت ذهنى است ، يعنى در اعتبار ذهن اينها غير يكديگرند و الّا در خارج ، مقوله‌اى كه حركت در آن واقع مىشود و خود حركت و زمان حركت به حسب واقعيت يك چيز هستند و ذهن است كه آنها را تحليل مىكند .\r\n","page_name":" 231 ","page_number":231},
  {"content":"\r\n\r\n\r\nآيا حركت مىتواند صورت منوع باشد ؟\r\nدر آخر اين فصل مطلبى را بيان مىكنند كه اين هم باز مقدمه است براى « فى حكمة مشرقيه » اى كه در ذيل فصل داريم « 1 » . ادعا شده است كه حركت ، صورت براى نوعى از انواع جواهر جسمانى واقع نمىشود . توضيح اين مدعا چيست ؟ .\r\nمىدانيم اجسام مركب از ماده و صورت‌اند و ماده ملاك قوه است و صورت ملاك فعليت . بعد در باب صورت مىگوييم ما يك صورت جسميه داريم كه عبارت است از همان كشش جوهرى و به تعبير ديگر آنچه كه ملاك جرميت اشياء است . صورت جسميهء كتابى كه در اينجا هست عبارت است از جوهر جرمانى كشش دارى كه ملاك ابعاد اين جسم است ، و همهء اجسام در صورت جسميه شريكند . اما انواع ، مختلف هستند . به يك نوع جسم ، آهن مىگوييم و به نوع ديگر سنگ ، آتش و يا درخت . ملاك اين نوعيتها چيست كه اجسام را نوع نوع كرده است ؟ .\r\nفلاسفه معتقدند كه يك سلسله صور ديگر غير از صورت جسميه در اجسام وجود دارد كه اين صور جوهرند و ملاك تنوع اجسام اين صور جوهرى هستند كه به آنها « صورت نوعيه » و يا « طبيعت » مىگويند . « طبيعت » در اصطلاح حكما يعنى صورت جوهريهء نوعيه‌اى كه در اشياء وجود دارد . وقتى مىگوييم طبيعت گل گاو زبان يا عسل چنين و چنان است ، يعنى در هريك از اينها صورت نوعيه‌اى وجود دارد كه به موجب آن صورت نوعيه گل گاو زبان ، گل گاو زبان شده است و عسل ، عسل . به هرحال اين طبايع كه مُنوِّعات هستند جوهرند . اين يك بحث مقدّمى بود .\r\nمرحوم آخوند در مطلبى كه با « اعلم » آغاز مىشود اين مطلب را مورد بحث قرار مىدهد كه آيا ما مىتوانيم حركت را صورت نوعيه بدانيم به اين معنا كه كسى بگويد صورت نوعيه كه اجسام در آن با يكديگر اختلاف دارند عبارت است از حركت ؟\r\nمثلًا اگر اين درخت ، نوع خاص شده است صورت نوعيه‌اش يك حركت خاص است و اگر عسل ، عسل شده است صورت نوعيه‌اش يك حركت خاص ديگرى است . آيا اين نظريه كه ملاك تنوع ، حركات خاص است صحيح است ؟ .\r\n\r\n\r\n\r\n\r\n","description":"","footnote":"\r\n( 1 ) . [ چنان كه استاد بعداً اشاره مىكنند در برخى چاپهاى اسفار ( مثل دورهء نه جلدى چاپ اسلاميه ) « فى حكمة مشرقيه » به صورت فصل مستقل آمده است . 
  ]\r\n","page_name":" 232 ","page_number":232},
  {"content":"\r\n\r\n- امروزه اين مسئله مطرح است و اينكه در برخى علوم جديد انواع را از يكديگر با حركت متمايز مىكنند در واقع همين نظريه است . مىگويند گاهى يك عنصر با عنصر ديگر از نظر اجرام و ذراتى كه از آنها تشكيل شده‌اند يكى هستند ولى اختلافشان در حركت است و همين اختلاف در حركات آنها را دو نوع كرده است .\r\nمرحوم آخوند در اينجا اين نظر را نقل مىكند و مىگويد به « وجوهى از بيان » استدلال شده است كه چنين چيزى محال است ؛ اشاره به اينكه ما اين وجوه را قبول نداريم .\r\n\r\nچهار دليل در ابطال منوع بودن حركت\r\nاولين دليل اين است كه حركت عرض است و انواع جوهرند و عرض نمىتواند منوّع جوهر باشد بلكه صورت نوعيه يا صورت منوّع جوهر بايد جوهر باشد . طرف مخالف در اين مطلب ، شيخ اشراق است . نه طرف مخالف در آن جهت كه شيخ اشراق حركت را منوع دانسته باشد بلكه در اين اصل كلى كه آيا عرض مىتواند منوّع جوهر باشد يا نه . شيخ اشراق بر خلاف قوم ، معتقد است كه هيچ مانعى ندارد كه عرض منوّع جوهر باشد و ايشان اساساً منكر ماده و صورت جوهرى است و اختلاف انواع را به اختلاف اعراض مىداند . در مباحث جواهر و اعراض اسفار ، مفصلًا در اين باره بحث شده است و نظر شيخ اشراق را رد كرده‌اند . پس اولين برهان بر اينكه حركت نمىتواند منوّع جواهر باشد و اختلافات نوعىِ جواهر را نمىتوان از راه حركت توجيه كرد اين است كه حركت بنا بر آنچه در اينجا گفته شده خودش عرض است و عرض نمىتواند منشأ تنوع جواهر باشد .\r\nبرهان دوم بر اين مطلب كه حركت نمىتواند منوّع باشد اين است كه ما ثابت كرديم كه حركت نيازمند به موضوع است و گفتيم كه موضوع حركت بايد امرى باشد مركب از ما بالقوه و ما بالفعل ، كه همان جسم است . پس در واقع اثبات كرديم كه جسم از ابتدا بايد متعين باشد ، يعنى قبلًا بايد جسمى وجود داشته باشد تا بعد حركت عارض آن بشود ؛ در صورتى كه اگر حركت منوّع باشد ، تحقق و تحصل جسم به حركت خواهد بود كه با اصلى كه در اينجا تأسيس كرديم منافات دارد .\r\nدر اينجا حاجى نكتهء خوبى ذكر كرده است و آن اين است كه ما گاهى صور مترتّب داريم نه صور متكافئ . صور متكافئ يعنى صور هم عرض و صور مترتب\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nيعنى صور طولى . حاجى مىگويد اين برهان قابل خدشه است از اين نظر كه مانعى ندارد كه جسم به واسطهء صورت جسميه يا بعضى صور نوعيه ، در يك درجه متعين شده باشد و در درجهء بعد به وسيلهء خود حركت متنوع بشود . مثلًا در مورد انسان كه فصلش ناطق است ، مىگوييم « ناطق » از صورت نوعيهء او كه نفس ناطقه است انتزاع شده است . ولى انسان كه الآن منوّعش نفس ناطقه است قبل از مرحلهء نفس ناطقه ، منوعهاى ديگرى به نحو طولى داشته است : نفس حيوانى ، نفس نباتى ، صورت معدنى . اينها همه يك سلسله صور طولى هستند كه قبلًا به انسان ، نوعى تعيّن داده‌اند .\r\nبرهان سوم بر اينكه حركت نمىتواند منوع باشد اين است كه در هر چيزى ماده ملاك ما بالقوهء آن است و صورت ملاك ما بالفعل آن . چيزى مىتواند صورت منوع باشد كه بالفعل باشد . حركت امرى است ما بين قوه و فعليت . در حركت ، قوه و فعل با يكديگر متحدند به اين معنا كه حركت يك نحوه وجودى است كه شىء نه بالقوهء بالقوه است و نه بالفعلِ بالفعل . پس يك شىء نمىتواند به چيزى تنوع پيدا كند كه فعليت خود آن چيز ناتمام است . اين هم برهان سوم .\r\nبرهان چهارم مىگويد : حركت ، يك امر ناپايدار و موقت در اجسام است . اگر حركت ، صورت نوعيه باشد لازم مىآيد كه با پايان پذيرفتن حركت جسم ، اصلًا حقيقت آن جسم معدوم شده و آن نوع به كلى فانى شود و حال آنكه اينچنين نيست زيرا با پايان يافتن حركاتى كه در عالم رخ مىدهد انواع از بين نمىرود .\r\nبه اين برهان اين‌طور مىتوان خدشه كرد كه اگر ما بگوييم هر حركتى منوع است اشكال وارد است زيرا لازمه‌اش اين است كه اين انسان كه دارد راه مىرود ، راه رفتنش كه پايان پذيرفت تبديل به نوع ديگر بشود . اما اگر كسى بگويد بعضى از حركات منوع است مثل نظريه‌اى كه امروز مىگويند ، اين ايراد وارد نيست . مطابق اين نظريه ، حركت درون اتم صورت منوع و صورت نوعيهء اشياء است نه حركت بيرون از آن . مثلًا آنچه كه ملاك نوعيت اكسيژن است ، آن حركت خاص درونى اتمهاى اكسيژن است كه اگر آن را تغيير دهيم ديگر اكسيژن اكسيژن نيست . اما اينكه اكسيژن را در محفظه‌اى قرار بدهيم و آن را از نقطه‌اى به نقطه‌اى ديگر انتقال دهيم باعث تغيير نوع نمىشود .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nنظر مرحوم آخوند\r\nاين ، چهار بيان بود براى اينكه حركت نمىتواند صورت منوع براى اجسام جوهرى باشد و بنابراين بايد به صورت يك امر عرضى و خارج از وجود اجسام وجود داشته باشد .\r\nمرحوم آخوند در پايان اين چهار بيان مىگويد : « هذا غاية ما قيل فى هذا المقام » اين منتهاى سخنى است كه در اين باب گفته شده است ، و بعد اضافه مىكند : « و ستسمع كلاماً فيه تنوير القلب » عن قريب سخنى خواهيم گفت كه قلب شما را روشن كند ؛ يعنى اين حرف را ابطال مىكنيم . مانعى ندارد كه حركت به يك اعتبار منوع جواهر باشد و اصلًا نوعيت جوهرها به حركت باشد ، به بيانى كه در « فى حكمة مشرقيه » خواهيم گفت و در جاهاى ديگر نيز اين مطلب بيان خواهد شد .\r\n\r\n","description":"","footnote":"","page_name":" 235 ","page_number":235},
  {"content":"\r\n . \r\n","description":"","footnote":"","page_name":" 236 ","page_number":236},
  {"content":"\r\n\r\n\r\nحكمت مشرقى\r\n\r\nجلسهء نوزدهم\r\nبسم اللَّه الرحمن الرحيم .\r\nفى حكمة مشرقيه .\r\n« اعلم أنّ الحركة لمّا كانت متحركية الشىء لانها نفس التجدد و الانقضاء . . . » « 1 » .\r\nمرحوم آخوند در اين « فى حكمة مشرقيه » مىخواهد آنچه را كه در فصل گذشته گفته شد ابطال كند . اينكه موضوع هر حركتى بايد جسم باشد و نيز اينكه حركت نمىتواند منوع جواهر جسمانى باشد در اين فصل مورد انكار قرار مىگيرد . ايشان در اين « حكمت مشرقى » مطلب را با يك بيان پيچيده‌اى آورده كه شايد مىشد آن را به بيانهاى روشنترى گفت . ما ناچار بايد توضيحاتى در اينجا بدهيم .\r\nبحثى است كه از زمان قبل از مرحوم آخوند مطرح بوده و در كلمات بوعلى و ديگران هم آمده است و بحث ديگرى است كه از زمان مرحوم آخوند پيدا شده است و ما در كلمات پيش از مرحوم آخوند نديده‌ايم . اين دو بحث قريب المخرج و به يكديگر نزديكند ولى عين يكديگر نيستند . آن بحثى كه از قديم مطرح بوده و بسيار .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 19 ، ص 61 .\r\n","page_name":" 237 ","page_number":237},
  {"content":"\r\n\r\nمعروف هم هست بحث « ربط حادث به قديم » است . اين يك مسئلهء مهمى در فلسفه است و اختصاص به فلسفهء الهى ندارد كه تنها فلسفهء الهى بخواهد اين مشكل را توضيح بدهد ؛ در فلسفه‌هاى ديگر هم مطرح است .\r\n\r\nمسئلهء ربط حادث به قديم\r\nتوضيح مسئله اين است كه در اين جهان بلاشك يك سلسله امور حادث مىشود ؛ چيزهايى نبوده و بعد پيدا شده است . حال اين سؤال مطرح مىشود كه اين شيئى كه الآن حادث شد ، چرا قبلًا حادث نشده بود ؟ اين انسان كه امروز متولد شد ، چرا قبلًا متولد نشده بود ؟ ناچار بايد بگوييم كه علت تامه‌اش در گذشته وجود نداشته و حالا حادث شده است . نقل كلام به خود آن علت تامه مىكنيم كه چرا الآن حادث شد و قبلًا حادث نشده بود ؟ ناچار بايد بگوييم كه باز علتِ علت تامه حادث نشده بوده است . پس بايد فرض كنيم علت آن علت تامه الآن حادث شده است . باز نقل كلام به علتِ علت علت تامه مىكنيم ، الى غير النهايه كه به جايى منتهى نمىشود .\r\nبه عبارت ديگر علت حادث يا حادث است يا قديم . اگر علت تامهء امر حادث ، قديم است ، اشكال اين است كه چگونه ميان علت و معلول انفكاك شده است ؟ مگر معلول از علت تامهء خودش مىتواند قابل انفكاك باشد ؟ انفكاك معلول از علت تامه محال است . پس اگر علت اين حادث ، قديم باشد اشكال انفكاك معلول از علت تامه پيش مىآيد اعم از اينكه اين قديم ، قديم واقعى باشد يا قديم نسبى .\r\nهمين قدر كه بگوييم علت حادث قبلًا وجود داشته است اين اشكال پيش مىآيد .\r\nاگر بگوييد علت تامهء حادث ، خودش نيز حادث است نقل كلام به خود آن علت تامه مىشود كه چرا اكنون حادث شد و قبلًا حادث نشده بود . اگر بگوييد علت آن علت تامه قديم بوده باز انفكاك معلول از علت تامه لازم مىآيد و اگر بگوييد علتش حادث بوده نقل كلام به آن علت مىشود . اگر به نحو غيرمتناهى هم علت حادث فرض كنيم تسلسل مىشود و به جايى نمىرسيم .\r\nاين مشكلى است مهم در باب ربط حادث به قديم كه بوعلى و ديگران دربارهء آن بحث كرده‌اند و مفصل هم بحث كرده‌اند . در همين كتاب هم [ در فصل سى و سوم 
  ] به مناسبتى روى همين قضيه بحث شده است . در آنجا وقتى مىگويند « علة الحادث حادث » و « علة القديم قديم » قهراً اين اشكال به وجود مىآيد كه امور حادث\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nچگونه به امور قديم مرتبط مىشوند .\r\n\r\nمسئلهء ربط متغير به ثابت\r\nاما بحث دوم كه بحث اينجا مبتنى بر آن مسئله است و مرحوم آخوند در ابتدا اشاره‌اى به آن مىكند و بعد هم برايش فصل باز مىكند مسأله‌اى است به نام « ربط متغير به ثابت » . در اين مسئله فرض اين است كه « علة المتغير متغير » و « علة الثابت ثابت » . اگر يك شىء متغير است علت آن و در واقع علت تغيّر آن بايد متغير باشد و اگر يك شىء ثابت است علت آن هم بايد ثابت باشد . در باب « علة الثابت ثابت » ما به اشكالى برخورد نمىكنيم اما در باب « علة المتغير متغير » به اشكال برخورد مىكنيم . اينكه ثابتها به يك ثابت منتهى شوند اشكالى پديد نمىآورد ولى متغيرها نمىتوانند فقط به متغير منتهى شده و به ثابتى منتهى نشوند . متغيرها هم در نهايت امر بايد به ثابت منتهى بشوند . با اين قاعده كه « علة المتغير متغير » ، چگونه مىتوانيم اين مطلب را توجيه كنيم ؟ .\r\nاينجا قهراً اين سؤال پيش مىآيد كه اولًا به چه دليل علت متغير بايد متغير باشد ؟\r\nچه مانعى دارد كه علت امر متغير ثابت باشد ؟ مىگويند برهان اين قاعده اين است كه حركت خودش عين تغير است ، عين تجدد و اتصال است ، امرى است كه اجزايش تدريجاً به وجود مىآيند و معدوم مىشوند . نيز مىدانيم كه معلول از علت تامه انفكاك ناپذير است و اين مسئله غيرقابل خدشه است . حال مىگوييم فرض بر اين است كه اين متغير يا خود تغير داراى اجزاء است يعنى داراى مراتب است .\r\nحركتى كه وجود پيدا مىكند اجزايش به امتداد زمان و امتداد مسافت كشيده شده است تا هرجا كه ادامه پيدا كند ؛ يعنى حركت « جزءً فجزءً » پيدا مىشود . البته كلمهء « جزء » تعبير درستى نيست چون حركت واقعاً كه اجزاء ندارد - اجزاء را ذهن ما برايش فرض مىكند - بلكه مرتبه دارد و مرتبه به مرتبه به دنبال هم پديد مىآيد . ما مىرويم سراغ همان مرتبهء اول . اين مرتبهء اول كه به وجود آمد ، معلولِ همان علتى است كه ثابت است . بنابراين وقتى مرتبهء دوم به وجود مىآيد لازم مىآيد علت وجود داشته باشد و معلول معدوم شده باشد ، براى اينكه اين مراتب آناً فآناً موجود مىشوند و معدوم مىشوند .\r\nدر واقع مطلب را به دو صورت مىتوان طرح كرد . صورت اول اين است كه اين\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nامرى كه علت اين حركت است ، هم علت مرتبهء اول است ، هم علت مرتبهء دوم ، سوم الى آخر . علت تامه كه وجود دارد ، بايد معلول وجود پيدا كند . بنابراين همان وقت كه جزء اول وجود پيدا مىكند جزء آخر هم بايد همراه آن وجود پيدا كند و الّا انفكاك معلول از علت تامه شده است . [ بنابراين علت مرتبهء اول غير از علت مرتبهء دوم و مراتب بعدى است . پس علت امر متغير نمىتواند امر ثابتى باشد . 
  ] ولى اين صورت را ذكر نكرده‌اند چون ممكن است كسى بگويد كه دليل اينكه مراتب ديگر همراه مرتبهء اول وجود پيدا نمىكنند اين است كه علت تامهء مراتب بعد وجود پيدا نكرده زيرا مرتبهء قبل شرط مرتبهء بعد است .\r\nولى اشكال به صورت ديگر باقى است . زيرا شما مىگوييد مرتبهء قبل معدوم مىشود و نوبت به مرتبهء بعد مىرسد و باز مرتبهء قبل معدوم مىشود و مرتبهء بعد موجود مىشود . ما مىگوييم آن مراتب قبلى كه معدوم شده‌اند علت تامه‌شان وجود دارد يا وجود ندارد ؟ فرض اين است كه علت تامه‌اش وجود دارد . اگر چنين است چگونه معلول معدوم شده ، در صورتى كه علت تامه وجود دارد ؟ .\r\nولى اگر بگوييد علت متغير ، متغير است اشكال حل مىشود ، يعنى اگر يك علت ، قوه و يا نيرو حركتى را ايجاد مىكند ما خيال مىكنيم كه يك نيروى ثابت است كه آن جزء اول و جزء دوم و جزء سوم را ايجاد كرده است . خود اين نيرو هم مانند خود اين حركت ، متغير است يعنى مرتبه‌اى از نيرو مرتبهء اول از حركت را ايجاد مىكند ، آن كه مرتبهء دوم را ايجاد مىكند مرتبهء ديگر نيروست ، و آن كه مرتبهء سوم را ايجاد مىكند درجهء ديگر نيروست . پس علت امر متغير متغير است .\r\nالبته در اينجا اشكال ديگرى پيش مىآيد . ما نقل كلام مىكنيم به آن علت كه متغير است . آن علت هم بايد يك علت متغير مثل خودش داشته باشد و باز آن علت متغير هم بايد متغير باشد الى غير النهايه ، [ در حالى كه سلسلهء متغيرات در نهايت بايد به ثابت منتهى شود 
  ] . پس چگونه ثابت مىتواند علت متغير باشد ؟ بعد بايد ببينيم راه حل اين مشكل چيست .\r\nباز مىگرديم به همان قاعدهء « علة المتغير متغير » . مىگوييم مثلًا زمين حركت مىكند ، اين سنگ حركت مىكند . قبلًا گفتيم و بعد هم اثبات مىشود كه علت مباشر حركات ، طبيعت جوهرى آنهاست ، همان صورت نوعيه‌اى كه در مورد آن در فصل پيش صحبت كرديم . به عقيدهء فلاسفه هيچ حركت طبيعى در اجسام وجود ندارد كه\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاز خارج بر اجسام تحميل شده باشد ، بلكه منشأ هر حركت طبيعى كه در عالم وجود دارد طبيعت درونى خود آن شىء است .\r\nبه حكم اينكه « علة المتغير متغير » ، بايد طبيعت درونى متغير باشد تا حركت عرضى به وجود بيايد ، چون علت همهء آنها طبيعت درونى شىء است . تا صورت نوعيه در درون شىء متغير نباشد امكان ندارد تغييرات ظاهرى پيدا شود . مثلًا اگر رنگ زردآلوى روى درخت ، سبز است و اين عرض تدريجاً متمايل به زردى و بعد سرخى مىشود ، اين يك حركت عرضى است . اگر طعمش تدريجاً از تردى و ترشى به شيرينى مبدل مىشود اين باز يك تغيير عرضى است . اين تغيير عرضى از بيرون بر اين زردآلو تحميل نشده است بلكه از طبيعت خودش به آن داده شده است . اين طبيعت درخت زردآلو است كه دارد اين رنگ و مزه را در آن به وجود مىآورد . آن طبيعت درخت زردآلو كه اين را به وجود مىآورد ، يك امر ثابت و يكنواخت نيست ؛ اگر اين گونه مىبود چنين تغيراتى تحقق پيدا نمىكرد . چون خود آن طبيعت ، همان كه منوع اين حقيقت است و نوعيت آن را به وجود آورده است ( يعنى تمامْ حقيقتش ، چون همهء صورتها در صورت اخير است و حتى به تبع ، ماده همچنين است ) به تمام هويت درونى و جوهرىاش متغير است حركت در اعراضش پيدا مىشود و طبيعت جوهرى ، علت اين حركات است . اين همان است كه « حركت در جوهر » ناميده مىشود .\r\n\r\nطرح يك اشكال\r\nاينجا فوراً اين سؤال مطرح مىشود كه ما نقل كلام مىكنيم به خود طبيعت جوهرى .\r\nخود طبيعت جوهرى هم مثل اعراضش متغير است ، پس آن هم بايد يك علت متغير ديگرى داشته باشد و بنابراين بايد مثلًا يك طبيعت ما فوق طبيعت فرض كنيم . باز آن طبيعت هم بايد مثل خود اين طبيعت متغير باشد . اگر براى آن هم باز بخواهيم علتى فرض كنيم آن هم بايد متغير باشد و همين‌طور كه پيش برويم اين سلسله غيرمتناهى مىشود . اگر اين سلسله بخواهد متناهى بشود بايد به يك ثابت منتهى شود . اين طرح اشكال .\r\nجواب مىدهند كه روح مطلب همين جاست كه طبيعت كه متغير است نياز به علتى كه آن علت متغير باشد ندارد . طبيعت خصوصيتى دارد كه مىتواند متغير باشد\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبا اينكه علتش ثابت است . چرا ؟ آيا استثنايى رخ داده ؟ نه ، استثنا رخ نداده ، بلكه اين امر از همان خصوصيتى ناشى مىشود كه در فصل پيش و نيز در فصل دوازدهم بيان كرديم .\r\n\r\nمتحرك بالعرض و متحرك بالذات\r\nمرحوم آخوند مطلب را اين‌طور بيان مىكند كه رابطهء حركت و متحرك دوگونه است . گاهى به اين صورت است كه متحرك چيزى است و حركت چيز ديگرى است كه عارض بر آن شده است . در اينجاست كه علت متغير يا علت تغير بايد متغير باشد . ولى گاهى اين رابطه به اين نحو است كه حركت عارض متحرك نيست ، بلكه عين متحرك است و از متحرك انتزاع مىشود . اينجا اگر مىگوييم متحرك و حركت تفاوت دارند ، فرقشان تحليلى است نه خارجى .\r\nبه عبارت ديگر ما گاهى متحرك بالعرض و حركت داريم و گاهى متحرك بالذات و حركت داريم . گاهى متحركى داريم كه منهاى حركت ، خودش تحصلى دارد و بعد حركت مىخواهد به آن ملحق شود . ولى گاهى ممكن است متحركى داشته باشيم كه اصلًا حركت عين ذات متحرك است و لااقل عين وجود متحرك است ؛ حركت عين متحرك است . در اين صورت اين مسئله كه حركت نيازمند به موضوع است شكل ديگرى پيدا مىكند . اگرچه مرحوم آخوند هنوز مسئلهء حركت جوهرى را به صورت برهانى مطرح نكرده است ولى يكى از براهين حركت جوهرى همين مسئلهء ربط متغير به ثابت است و تصوير مطلب در همين جا بايد پيدا شود .\r\nما در اينجا بايد مقدمه‌اى براى فهم مطلب « فى حكمة مشرقيه » ذكر كنيم . در منظومه مبحث جعل بسيط و جعل تأليفى را خوانده‌ايد . جعل يعنى قرار دادن . در اينجا به جاى جعل مىتوانيم خلق ، عليت و يا فعل را به كار ببريم . جاعلى كه چيزى را جعل مىكند دوگونه است . يك وقت به صورت جعل تأليفى است يعنى يك شى ءِ متحقق و متحصلى را [ چيز ديگرى قرار مىدهد . 
  ] مثلًا معلم ، متعلم جاهل را متعلم عالم قرار مىدهد : « يجعله عالماً » . ضمير « ه » ( متعلم جاهل ) قطع نظر از معلم وجود دارد . متعلم ، خودش يك موجود مستقلى از آن جاعل ( معلم ) است . جاعل ، متعلم را جعل نمىكند ، يعنى ذات متعلم را خلق نمىكند . چه چيزى را جعل مىكند ؟ عالم بودن او را جعل مىكند ؛ يعنى اين انسان را عالم قرار مىدهد . اين را اصطلاحاً « جعل\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nتأليفى » مىگويند . ولى « جعل بسيط » جعل ذات شىء است ، جعل وجود شىء است « 1 » .\r\n\r\nنتيجه گيرى\r\nپس در جعل تأليفى يك « مجعول » داريم و يك « مجعولٌ له » ، كه « مجعول له » قطع نظر از جعل ، تحقق و تعينى دارد ولى در جعل بسيط مجعول و « مجعول له » نداريم ؛ .\r\n\r\n\r\n\r\n\r\n","description":"","footnote":"\r\n( 1 ) . سؤال : در مثال معلم و متعلم باز هم جعل بسيط است زيرا بالاخره علم هم يك چيزى است كه قبلًا خارجيت نداشت و در وجود متعلم جعل شد . بنابراين در اينجا جعل ، جعل بسيط است و در واقع همهء جعلهاى تأليفى جعل بسيط است . مثلًا در « جعله قائماً » هم ، قيام در خارج وجود نداشت و بعد قيام براى زيد حاصل شد .\r\nاستاد : نه ، همهء جعلها جعل بسيط نيست . شما در باب قيام و امثال آن اين مطلب را خوانده‌ايد كه قيام چون عرض است وجود لنفسه ندارد ، يعنى « وجوده لنفسه عين وجوده لغيره » .\r\nسؤال : ولى دو وجود است .\r\nاستاد : دو وجود نيست . اشتباه شما در همين جاست . يكوقت هست كه مىگوييد قيام دو وجود دارد ، يك « وجود لنفسه » دارد كه جاعل آن را جعل مىكند و بعد قيام را براى زيد قرار مىدهد ( يجعل القيام ، ثم يجعل القيام لزيد » . در اين صورت ما دو جعل در اينجا داريم . اين در صورتى است كه دو وجود در اينجا داشته باشيم . يكوقت مىگوييد نه ، يك وجود است ولى اضافهء اين وجود با وجود ديگر امرى است غير از خودش ، يعنى زائد بر ذاتش است . در اين صورت ، ابتدا « يجعل وجود القيام ، ثم يجعل هذا الوجود مضافاً لغيره » ؛ يعنى ابتدا وجود قيام را جعل مىكند و در مرتبهء بعد ، رابطه و اضافهء ميان زيد و قيام را برقرار مىكند كه آنها كه قائل به صيرورت بودند تقريباً چنين حرفى مىزدند .\r\nهيچ كدام از اين دو صورت درست نيست . « وجود لنفسه » قيام عين « وجود لغيره » آن است و آن اضافه‌اى كه در اينجا هست مقوم وجود است . چنين نيست كه اين وجود دو وجود باشد يك « وجود لنفسه » و يك « وجود لغيره » . همچنين اين‌طور نيست كه يك وجود باشد ولى اضافه ، زائد بر وجود باشد ؛ اصلًا نحوهء وجود ، نحوهء وجود تعلقى است . بنابراين اگر ما جعل قيام را « جعل بسيط » بناميم به حسب اعتبار است نه اينكه در اينجا واقعاً دو چيز داشته باشيم ، يعنى اينچنين نيست كه جعل قيام مستقل از « جعل زيدٍ قائماً » باشد .\r\nسؤال : به هرحال بعد از جعل ، يك زيدى است و يك قيامى .\r\nاستاد : ما كه نگفتيم وجود قيام عين وجود زيد است ، گفتيم « وجود القيام لنفسه عين وجوده لزيد » .\r\nوجود زيد يك ماهيت دارد ، وجود قيام ماهيت ديگرى دارد ، ولى همين ماهيت قيام ، وجودش وجود تعلقى است .\r\nسؤال : پس جعلِ وجودِ تعلقى شد كه مىشود جعل بسيط .\r\nاستاد : شما كه مىگوييد جعلِ وجود تعلقى ، خيال كرده‌ايد تعلق زائد بر وجود است در حالى كه اين‌طور نيست . در اينجا وجود ناعت يعنى جعل الصفة است . « جعل الصفة بما انها صفةٌ » با « جعل هذا الموصوف متصفاً بهذه الصفة » يكى است . اين را جعل تأليفى مىگوييم .\r\n","page_name":" 243 ","page_number":243},
  {"content":"\r\n\r\nفقط جعل ذات شىء است ، جعل وجود شىء است . اين شبيه همان حرفى است كه [ در علم نحو 
  ] در مورد جعل متعدّى به واحد و جعل متعدّى به اثنين مىگوييم . در قرآن هم جعل به دو صورت آمده است : جعل در آيهء شريفهء   « الْحَمْدُ لِلَّهِ الَّذِي خَلَقَ السَّماواتِ وَ الْأَرْضَ وَ جَعَلَ الظُّلُماتِ وَ النُّورَ »   « 1 » جعل بسيط است : ظلمتها را جعل كرده است و نور را جعل يعنى خلق كرده است . اما در جاى ديگر مىفرمايد :  « هُوَ الَّذِي جَعَلَكُمْ خَلائِفَ فِي الْأَرْضِ »  « 2 » ، اين  « جَعَلَكُمْ خَلائِفَ »  جعل تأليفى است غير از « جعَلكم » است و غير از « جعَل الخلافة » است . در  « جَعَلَكُمْ خَلائِفَ »  « كُم » ( شما ) موضوع است . وقتى جعل ، جعل تأليفى است موضوع از مجعول جداست ، زيرا موضوع « مجعول له » است . اگر جعل ، جعل بسيط باشد تفاوت ميان موضوع و مجعول ، تفاوت اعتبارى و ذهنى مىشود ، فرق تحليلى مىشود . مثلًا مىگوييم : « اللَّه خلق الانسان » ، نه « خلق هذا الشىء انساناً » . در مورد نطفه يا علقه كه مىفرمايد :  « ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً »  « 3 » در آنجا جعل تأليفى است . اگر ما كل عالم را در نظر بگيريم و اشياء را به خدا نسبت دهيم - چون ماده و صورت به يك نسبت به خدا نسبت داده مىشود - اين مىشود جعل بسيط . اما اگر صورتِ تنها را به خدا نسبت دهيم ، اين مىشود جعل تأليفى .\r\nدر باب حركت همين‌طور است . يك وقت جعل تأليفى است ، يعنى « جعل هذا الشىء متحركاً » . شىء شيئيتش تمام است و يك موضوع تام التحصل است و بعد جاعل « يجعل له الحركه » ؛ اين مىشود جعل تأليفى . اينجاست كه موضوع لازم است و اينجاست كه « علة المتغير متغير » . پس آنجا كه ما نيازمند به موضوع هستيم - كه آن موضوع مركب از ما بالقوه و ما بالفعل است - حركت به نحو جعل تأليفى به اشياء داده مىشود كه در حركات عرضى چنين است . اما يك وقت هست كه حركت كه به اشياء داده مىشود به نحو جعل بسيط است ، يعنى چيزى جعل مىشود كه ذاتش عين حركت است . در اين حالت ، جاعل « يجعل الذات الذى يُنتزع منه أنه متحرك » نه اينكه ذات مفروضى را متحرك قرار مىدهد . در اين صورت ، حركت يا بايد عين ماهيت آن شىء باشد ( كه اينچنين نيست چون حركت عين ماهيت اشياء نيست ) و .\r\n\r\n\r\n\r\n\r\n","description":"","footnote":"\r\n( 1 ) . انعام / 1 .\r\n( 2 ) . فاطر / 39 .\r\n( 3 ) . مؤمنون / 14 .\r\n","page_name":" 244 ","page_number":244},
  {"content":"\r\n\r\nيا بايد عين وجود آن شىء باشد .\r\nحرف مرحوم آخوند اين است كه در باب طبيعت ، اين‌طور نيست كه قبلًا چيزى وجود دارد آن‌طور كه در نظريهء محرك اول ارسطويى ، ابتدا چيزى وجود دارد بعد بر آن چيز حركت وارد مىشود مثل همان چرخ نخريسى ؛ بلكه ماوراء طبيعت ، نفس طبيعت را جعل مىكند ولى اين نفس طبيعت ، وجودش به گونه‌اى است كه از آن حركت انتزاع مىشود . در اين صورت نسبت حركت به متحرك ، نسبت تحليلى است نه نسبت خارجى « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : اشكال سابق كه در حركات عرضى آمد ، اينجا هم مىآيد . باز هم اينجا ذات كه خودِ حركت است تدريجى و ذومراتب است . وقتى مرتبهء اول معدوم مىشود مرتبهء دوم به وجود مىآيد . باز مىتوان پرسيد الآن مرتبهء قبلى كه معدوم شده ، علت تامه‌اش وجود دارد يا نه .\r\nاستاد : در فصل بعد اينها توضيح داده مىشود كه آن اشكال در اينجا نمىآيد . آنجا كه بايد علت به تبع حركت متغير باشد فقط و فقط در جايى است كه جعل تأليفى باشد . در جايى كه جعل بسيط باشد علت متغير نيست كه دليل اين مطلب بعد توضيح داده مىشود . اين فصلى است كه خيلى بايد روى آن كار كرد تا خوب حل بشود .\r\n","page_name":" 245 ","page_number":245},
  {"content":"\r\n\r\n\r\nجلسهء بيستم\r\nبسم اللَّه الرحمن الرحيم .\r\n« و ستعلم أن العلة القريبة فى كل نوع من الحركة ليست الا الطبيعة . . . » « 1 » .\r\nبحث ما دربارهء فصل نوزدهم بود كه تحت عنوان « فى حكمة مشرقية » بيان شده است و در بعضى چاپها عنوان فصل هم ندارد و به صورت تتمهء فصل گذشته آمده است . به‌طور خلاصه مطلب فصل گذشته را يادآورى مىكنيم تا مطلب اين فصل روشن بشود .\r\nگفتيم كه حركت نيازمند به موضوع يا « ما به الحركه » است ؛ موضوعى كه در تمام احوال حركت باقى باشد . اگر ما بخواهيم حركتِ واحدى داشته باشيم بايد از ابتداى حركت تا انتهاى آن يك موضوع واحدِ ثابتِ باقى وجود داشته باشد . منتها مرحوم آخوند گفتند كه موضوع بايد « بوجهٍ » ثابت باشد كه معناى كلمهء « بوجهٍ » از مطالب آينده روشن خواهد شد « 2 » . همچنين گفته شد كه موضوع حركت بايد امرى .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 19 ، ص 62 .\r\n( 2 ) . [ كلمهء « بوجه » در اوايل فصل هجده آمده است : « . . . يجب ان يكون شىء ثابت بوجه حتى يعرض له الحركة » و توضيح مطلب در همين جلسه تحت عنوان « نظر مرحوم آخوند دربارهء موضوع حركت » داده شده است . 
  ]\r\n","page_name":" 246 ","page_number":246},
  {"content":"\r\n\r\nباشد كه نه بالفعل محض باشد ، نه بالقوهء محض ، بلكه بايد مركب از ما بالفعل و ما بالقوه باشد . بنابراين موضوع حركت بايد جسم باشد زيرا جسم يگانه چيزى است كه مركب از ما بالقوه و ما بالفعل است . بعد هم اين بحث را مطرح كردند كه حركت نمىتواند منوع جوهر باشد .\r\n\r\nچرا حركت نيازمند به موضوع است ؟\r\nيك مطلب در آنجا لازم بود شكافته شود كه مرحوم آخوند آن مطلب را نشكافته بود و ما هم آن را بيان نكرديم - و به همين جهت خلاصهء مطلب را تكرار كرديم - و آن اين است كه چرا حركت نيازمند به موضوع است ؟ وقتى مىگوييم « حركت نيازمند به موضوع است » يعنى حركت نيازمند به متحرك است . به چه دليل هرجا حركتى وجود دارد بايد متحركى وجود داشته باشد ؟ به مناسبتى قبلًا اين مطلب را - گويا در فصل دوازدهم - به شكل ديگرى طرح كرديم . چه مانعى دارد كه حركت بدون متحرك باشد ؛ مثلًا موج وجود داشته باشد بدون آنكه شىء متموّجى در كار باشد .\r\nسه راه براى اثبات اين مطلب گفته شده است « 1 » . راه اول اين است كه حركت عرض است و عرض بدون موضوع محال است ( و لهذا اينجا به متحرك « موضوع » اطلاق شده است ) . پس حركت نيازمند به متحرك است .\r\nراه دوم كه بيان خود مرحوم آخوند تقريباً بر اين اساس بود اين است كه حركت امرى « بين القوة و الفعل » است ؛ يعنى ، هم امرى است بالقوه و هم امرى است بالفعل ؛ از حيثى بالقوه است و از حيثى بالفعل . امرى است كه تدريجاً از قوه به فعل مىرسد و بنابراين امرى است حادث و بلكه عين حدوث است . ما قبلًا با بيان قاعدهء « كل حادث مسبوق بقوةٍ و مادةٍ تحملها » اثبات كرديم كه هر حادثى نيازمند قابل است ( اين قابل در مورد هر كدام از نفس ، صورت و عرض اسم خاصى دارد : بدن ، محل و موضوع ) .\r\nبه عبارت ديگر آنچه حادث است ، نحوهء وجودش تعلقى و مقبولى است ، يعنى هميشه وجودش به صورت يك مقبول ( قبول شده ) تحقق پيدا مىكند « 2 » .\r\n\r\n\r\n\r\n\r\n","description":"","footnote":"\r\n( 1 ) . [ استاد در جلسهء سى و پنجم راه چهارمى هم بيان كرده‌اند . اين مطلب در جلسهء مذكور تحت عنوان « آيا اين تخالف واقعى است ؟ » آمده است . 
  ]\r\n( 2 ) . اشكال : اين بيان به همان بيان اول برمىگردد كه حركت عرض است و موضوع مىخواهد .\r\nاستاد : نه ، اين‌طور نيست . قابل و مقبول اعم از عرض و موضوع است . صورت هم مقبول است بدون اينكه عرض باشد . طبق اين قول ، حركت نه از آن جهت كه عرض است بلكه از آن جهت كه حادث است و مقبول است و وجودش وجود تعلقى است نيازمند موضوع است كه قهراً اعم است از اينكه عرض باشد يا صورت .\r\n","page_name":" 247 ","page_number":247},
  {"content":"\r\n\r\n- راه سوم باز در كلمات مرحوم آخوند آمده است‌گو اينكه قابل خدشه و مناقشه است و آقاى طباطبايى هم در اينجا مناقشه‌اى با مرحوم آخوند دارند . يك مسئلهء بسيار عالى كه در آينده هم به شكل ديگرى طرح خواهد شد اين است كه تشخص و تعدد حركت به چيست كه حركتى را يك حركت بدانيم يا دو حركت يا چند حركت ؟ ملاك وحدت و كثرت در حركت چيست ؟ شكى نيست كه اگر فاعلها مختلف باشند يا مبدأها ، منتهاها و يا زمانها يكى نباشند ، اينها منشأ كثرت حركت مىشود . يا اگر مقوله‌ها مختلف باشند مثلًا يكى حركت در أين باشد و ديگرى حركت در كيف باشد در اين صورت نمىتوانيم يك حركت داشته باشيم . نمىتوانيم بگوييم نيمى از يك حركت ، أينى است و نيم ديگر آن كيفى . اگر دو حركت هر دو مكانى باشند و همزمان هم باشند ولى جهت حركت آنها مختلف باشد باز يك حركت واحد نداريم . حتى بعد اين بحث مطرح مىشود كه اگر متحركى روى خط مستقيم به نقطه‌اى برسد و بعد باز گردد آيا اين ، دو حركت مىشود يا يكى ؟ در اينجا معتقدند كه اين تغيير جهت ، منشأ كثرت حركت مىشود .\r\nدر اين راه سوم چنين گفته شده كه يكى از امورى كه منشأ كثرت حركت مىشود مربوط به موضوع حركت است ، به اين معنا كه حركت اگر متحرك نداشته باشد ملاك وحدت ندارد . وقتى انگشت من حركت كرده و مسافتى را طى مىكند ، ما اين حركت را حركت واحد مىدانيم ، به اين دليل كه اين انگشت شىء واحدى است كه اين حركت را انجام داده و اين حركت وحدتش را از موضوع خودش دارد . پس ممكن است كسى اين‌طور بگويد كه ما از آن نظر در حركت نيازمند به موضوع هستيم كه موضوع ، حافظ وحدت حركت است . اين بيان چنان كه گفتيم قابل خدشه و مناقشه است .\r\nولى مرحوم آخوند در اينجا به وجه دوم كه مسئلهء قابليت و مقبوليت است و قويترين وجوه هم همين است استناد كرده و مىگويد حركت از آن جهت كه امرى\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nحادث است بلكه عين حدوث است ، نيازمند به موضوع است « 1 » .\r\nدر فصل پيش گفتيم حركت نيازمند به موضوعى است كه آن موضوع ثابت باشد منتها مرحوم آخوند به اين صورت گفتند كه « يجب ان يكون شىء ثابت بوجه » . اين « بوجه » را در اينجا بايد توضيح دهيم . ايشان در « فى حكمة مشرقيه » مىگويد حركت نيازمند علتى است كه ثابت نباشد و در فصل پيش گفتند كه حركت نيازمند به موضوعى است كه ثابت باشد . وقتى بحث از علت حركت مىكنيم مىگوييم حركت نيازمند علتى است كه ثابت نباشد ، از باب اينكه « علة المتغير متغير » و « علة الثابت ثابت » كه گفتيم يك مسئلهء مهمى است كه در فصل بعد هم دنبال مىشود و بعد در فصل سى و سوم هم باز اين بحث مفصلتر مورد تحقيق قرار مىگيرد . گفتيم كه دو بحث قريب المخرج در اينجا هست كه يكى مىگويد : « علة الحادث حادث و علة القديم قديم » و ديگرى مىگويد : « علة المتغير متغير و علة الثابت ثابت » كه به دنبال خود مسائل مهمى را مطرح كرده است به نام « ربط حادث به قديم » از يك طرف و « ربط متغير به ثابت » از طرف ديگر . در اينجا چون خود آن مسائل مطرح نيست ما به تبع مرحوم آخوند فقط تا آن مقدارى كه لازم است ، در اينجا بحث مىكنيم .\r\n\r\nطرح دوبارهء اشكال ربط متغير به ثابت\r\nمرحوم آخوند مىگويند خود حركت ثابت نيست و متغير است و بلكه عين تغير و تجدد و عين حدوث و زوال است و هر مرتبه‌اش از مرتبهء ديگر غايب است . حركت امر متدرجى است كه مرتبه‌اى از آن موجود و سپس معدوم مىشود و باز مرتبه‌اى ديگر موجود شده و بعد معدوم مىشود ، و همين‌طور . پس علت حركت بايد متغير باشد زيرا علت تامه از معلول خودش انفكاك ناپذير است ، خواه آن معلول غيرمتدرج باشد خواه متدرج . محال است كه علت تامهء يك معلول معدوم شود ولى معلول همچنان باقى باشد ، يا معلول - ولو جزئى از آن - معدوم شود و علت تامهء آن باقى باشد . حال ايشان مىگويد اگر علت تامه‌اى سبب پيدايش يك حركت شد ، آن .\r\n\r\n\r\n\r\n\r\n","description":"","footnote":"\r\n( 1 ) . البته ممكن است كسى به وجه ساده و تقريباً نيمه عوامانه‌اى تمسك كند و بگويد حركت به اين دليل نيازمند به متحرك است كه مصدر يا اسم مصدر است و مصدر يا اسم مصدر بايد قائم به يك ذات باشد كه حرف درستى نيست ، همچنان كه با همين نوع استدلال در مورد وجود هم نمىتوان گفت كه حتماً بايد يك ذات ديگرى باشد كه آن ذات داراى وجود باشد .\r\n","page_name":" 249 ","page_number":249},
  {"content":"\r\n\r\nجزء اول حركت معلول يك علت تامه است ، اگر علت ، ثابت باشد علت تامه به حال خود باقى است ، پس چگونه آن جزء اول حركت ، معدوم مىشود در حالى كه علتش باقى است ؟ اگر جزء اول اين معلول بخواهد معدوم نشود اين معلول ، ديگر حركت نيست . قوام حركت به اين است كه اجزايش متصرّم باشد . پس حركت يا بايد وجود پيدا نكند يا بايد از علتى صادر شود كه غيرثابت باشد ، علتى كه مانند خود حركت ، متغير و در واقع ذى مراتب و متدرج الوجود باشد ؛ علتى كه هر مرتبه‌اى از آن ، علت براى مرتبه‌اى از معلول باشد . به بيان ديگر علت حركت بايد مانند خود حركت متجدد باشد .\r\nاز طرف ديگر علت حركت - همچنان كه قبلًا گفتيم - خود طبيعت است نه چيز ديگر و منشأ هر حركتى از حركات عرَضى كه در خارج صورت مىگيرد خود طبيعت است . پس چيزى مىتواند مبدأ حركت باشد كه تجدد ، ذاتىِ آن باشد نه عرضى آن . يك وقت هست تجدد ، ذاتى شىء است و يك وقت هست كه تجدد براى شىء صورت يك امر عارض را دارد . آن چيزى كه تجدد و انقضاء ، ذاتى آن باشد ، دو فرض دارد ولى مرحوم آخوند تنها يك فرض را مطرح مىكند . يك فرض اين است كه آنچه منشأ حركت مىشود چيزى باشد كه « ماهيت » آن عين تجدد باشد ، يعنى ماهيتى باشد عين تجدد . ولى بنا بر اصالت وجود ، چون ماهيت منشأ هيچ اثرى نيست از اين فرض بايد صرف نظر كنيم .\r\nفرض ديگر اين است كه آن چيزى كه مبدأ حركت است ، حركت ، ذاتىِ « وجود » آن باشد يعنى جعل وجودش عين جعل تجدد و انقضا باشد ، كه روح مطلب در اينجا در همين نكته است . توضيح اينكه يك وقت هست كه شىء ماهيتاً و وجوداً غير از حركت است ، يعنى حركت و تجدد نه عين ماهيت آن است مثل مقولهء « أن يفعل » و « أن ينفعل » ، و نه عين وجودش . مثلًا مىگوييم اين جسم قطع نظر از حركت داراى ماهيت و وجود است و حركت يك امر خارجى است كه بر آن وارد مىشود ؛ يعنى نسبت اين جسم به حركت بالامكان است مانند نسبت قيام به زيد . چون اين نسبت امكانى است نيازمند به علت است و لاجرم علتى بايد اين حركت را كه براى اين جسم ممكن است به آن اعطا كند . پس جعل حركت در اينجا به نحو « جعل تأليفى » است يعنى علت ، جسمى را كه در مرتبهء ذات خودش متحرك نيست متحرك مىكند . در اينجا حركت امرى عارضى است و « العارضى يُعَلَّل » ؛ امر\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nعارضى نيازمند علت است .\r\nاما اگر ما در عالم چيزى داشته باشيم كه تجدد عين ذاتش باشد ، در اينجا يك ذات نداريم كه بعد تغير را به آن بدهند ، بلكه جعل خود اين ذات به گونه‌اى است كه از آن ، تجدد انتزاع مىشود . در مقام مثال مانند زمان است اگرچه ممكن است بگوييم اين مثال داخل در ممثّل است . زمان حقيقتى است كه نحوهء وجودش نحوهء وجود تجددى است يعنى اينچنين نيست كه زمان ابتدا جعل شود و بعد تجدد عارض آن شود ، بلكه جعل زمان عين جعل تجدد است . مثال بهتر كه با ممثّل هم يكى نباشد امتداد است . آيا جسم قطع نظر از امتداد و بُعد و كشش ، هويتى دارد ؟ آيا نسبت امتداد به جسم نسبت امكانى است و علت در مرتبهء بعد از تحقق جسم به آن امتداد مىدهد ؟ آيا جسم قطع نظر از امتداد هويتى دارد و بعد امتداد به آن عارض مىشود يا خلق جسم همان خلق امتداد است ؟ جسم چيزى است كه امتداد از ماهيتش و يا از وجودش انتزاع مىشود . هركدام كه باشد امتداد ، ذاتى جسم است و نيازمند جعل زائد بر جعل خود جسم نيست .\r\n\r\nيك استدلال بر حركت جوهرى\r\nحرف مرحوم آخوند اين است كه در حركاتى كه ما مىشناسيم ( حركاتى كه در چهار مقوله واقع مىشود : حركت أينى ، حركت وضعى ، حركت كمّى ، حركت كيفى ) رابطهء اين حركات با موضوعاتشان رابطهء امكانى است ، موضوع امرى است كه قطع نظر از اين حركات تحققى دارد و علتى به اين موضوعِ تحقق يافته ، اين عرض ، مقبول يا حالت را ( هرچه مىخواهيد اسمش را بگذاريد ) به عنوان يك حالت ثانوى مىدهد .\r\nايشان مىگويد دردار وجود ، ما حقيقتى داريم كه تجدد و تصرم و انقضا براى آن ، همان نسبت را دارد كه امتداد براى جسم دارد . ( البته اين تشبيه را مرحوم آخوند نكرده است ولى تشبيهى است كه نظر ايشان را خوب توضيح مىدهد ) . دردار وجود چنين حقيقتى داريم و محال است نداشته باشيم زيرا در آن صورت ، حركتهايى كه براى ما محسوس است يعنى حركات أينى ، وضعى ، كمّى و كيفى غيرقابل توجيه خواهد بود . نسبت حركت به آن حقيقت ، مانند نسبت امتداد به جسم است يعنى جعل وجود آن به گونه‌اى است كه حركت از آن انتزاع مىشود . بنابراين نسبت حركت به آن حقيقت ، نسبت لازم به ملزوم است كه بىنياز از جعل است ، زيرا مناط\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nجعل ، امكان است . اين‌طور نيست كه اول اربعه جعل مىشود و بعد براى آن زوجيت را جعل مىكنند ، بلكه جعل اربعه به حيثى است كه از آن زوجيت انتزاع مىشود .\r\nمرحوم آخوند مىفرمايند در عالم ، حقيقتى بايد باشد كه نسبت حركت به آن حقيقت ، نسبت ضرورى و وجوبى باشد ، نسبت لازم به ملزوم باشد ، نسبت امتداد به جسم باشد به گونه‌اى كه جعل هويت آن عين جعل حركت باشد . آنوقت براى چنين چيزى حركت از عوارض هست اما از « عوارض تحليلى » است نه از « عوارض خارجى » ؛ يعنى عارض و معروض در ظرف عقل عارض و معروضند ولى در خارج ، عارض و معروضى نداريم بلكه رابطهء عينيت برقرار است . حركت از معقولات ثانيه است و معقولات ثانيه ظرف عروضشان ذهن و ظرف اتصافشان خارج است . چنين نيست كه اربعه‌اى در خارج وجود دارد و چيزى به نام زوجيت در خارج عارض آن مىشود ، بلكه زوجيت از اربعه فقط انتزاع مىشود . ذهن است كه اينها را به عارض و معروض تحليل مىكند ولى در خارج عروضى وجود ندارد .\r\nامتداد براى جسم هم از همين قبيل است . پس دردار هستى چيزى هست كه حركت عارض آن است ولى نه عارض عينى و خارجى بلكه عارض تحليلى ، يعنى وجودش به حيثى است كه از متن ذات اين وجود حركت انتزاع مىشود .\r\nپس بحث تا اينجا در اين بود كه حركت از آن نظر كه امرى است بين قوه و فعليت ، نيازمند موضوعى است كه ثابت باشد و چون نسبت حركت به موضوع خودش نسبت امكانى است شىء به فاعلى نياز دارد كه به آن حركت بدهد و آن علت بايد متغير باشد ، ولى ديگر نمىتواند متغير بالعرض باشد و الّا باز آن متغير هم علتى مىخواهد .\r\nپس حركت بايد به حقيقتى منتهى شود كه نسبت حركت به آن حقيقت مانند نسبت زوجيت به اربعه و نسبت امتداد به جسم باشد و آن حقيقت امرى است كه متجدد بالذات است يعنى حركت لازمهء ذاتش است نه عارض بر ذاتش و چون متجدد بالذات است نيازمند به علتى كه به آن حركت بدهد نيست بلكه نيازمند به علتى است كه خود آن حقيقت را افاضه كند « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : آيا چيزى كه خودش متجدد بالذات باشد علتش نبايد متجدد بالذات باشد ؟ .\r\nاستاد : خير ، آن دليلى كه در آنجا داشتيم در اينجا نمىآيد . گرچه يك مقدار پيش مىافتيم ولى عرض مىكنيم كه اگر آن علتى كه علت طبيعت است به نحوى باشد كه در آن علت باز انفكاك معلول از علت فرض بشود ، آنجا هم همين ايراد هست . ولى ما مىگوييم علت طبيعت ، خود طبيعت نيست ، بلكه ماوراء طبيعت است ، در ميان اجزاء طبيعت اين حرف معنى دارد كه بگوييم چون طبيعت زمانى است ، حركت هم زمانى است ، حركت در اين قسمت از زمان معدوم است ولى طبيعت در آن قسمت زمان بوده و در اين قسمت زمان هم باقى است . ولى ماوراء طبيعت محيط بر زمان است ، نسبت به ماوراى طبيعت ، عدم معنى ندارد . اينكه مىگوييم طبيعت امرى است متجدد الذات ، در نسبت ميان اجزاء طبيعت به يكديگر ، فنا و زوال معنى دارد ولى نسبت به ماوراء طبيعت اساساً زوال و فنا نيست . براى او و نسبت به او ، آن شىء ازلًا و ابداً وجود دارد ، چون او بر همهء مراتب محيط است . اين است كه در اينجا آن ايراد نمىآيد .\r\n","page_name":" 252 ","page_number":252},
  {"content":"\r\n\r\n- پس روح مطلب در اين « فى حكمة مشرقية » در واقع اثبات حركت جوهرى است ، منتها مرحوم آخوند سبك بيانش اين گونه است كه در بيان آن مسائلى كه خود ، آنها را اثبات كرده است مثل اصالت وجود و حركت جوهرى ، مانند انسانهاى شتابزده مىماند يعنى قبل از آنكه به بحث برسد ، در لابلا مىخواهد مطلب را بگنجاند و بگويد و در واقع مىخواهد ذهنها بهتر آماده شود .\r\nما هنوز به مسئلهء اثبات حركت جوهرى نرسيده‌ايم ولى اينجا ضمناً آن را اثبات كرديم ؛ يعنى ثابت كرديم كه تمام حركات عرضى بايد به حركت ذاتى منتهى شود .\r\nمقصود از « حركت ذاتى » حركتى است كه لازمهء ذات موضوعش باشد و اتصاف موضوعش به آن نيازمند به علت نباشد ، بلكه نفس موضوعش براى انتزاع حركت كافى باشد و آن [ موضوع 
  ] ، جوهر يا طبيعت جوهرى است « 1 » .\r\n\r\nنظر مرحوم آخوند دربارهء موضوع حركت\r\nمطلب كه به اينجا مىرسد مرحوم آخوند عود مىكنند به آنچه در فصل پيش گفتند .\r\nدر فصل پيش گفته شد كه حركت نيازمند است به موضوعى كه « بوجه » ثابت باشد .\r\nنيز گفته شد كه حركت نيازمند به موضوعى است كه مركب باشد از ما بالقوة و ما بالفعل كه همان جسم است . چگونه اين مطالب با آنچه در « فى حكمة مشرقيه » گفته شد سازگار است ؟ .\r\nايشان مىگويد ما آن حرف را تصحيح مىكنيم . تصريح نمىكند كه ما آن حرف .\r\n\r\n\r\n\r\n\r\n","description":"","footnote":"\r\n( 1 ) . سؤال : اينجا روشن نشد كه مراد از جوهر ، طبيعت جوهريه است يا طبايع انواع ؟ .\r\nاستاد : صور نوعيه هم جوهرند ، عرض كه نيستند . جوهر چنان كه مىدانيد پنج قسم دارد : عقل ، نفس ، ماده ، صورت و جسم . صورت كه مىگويند جوهر است اعم است از صورت جسميه و نوعيه .\r\n","page_name":" 253 ","page_number":253},
  {"content":"\r\n\r\nرا به مذاق قوم گفتيم ولى همان‌طور كه حاجى و ديگران مىگويند ، معلوم است كه آن حرف به مذاق قوم گفته شده است . مرحوم آخوند به آنها كه مىگويند حركت نيازمند يك موضوع ثابت است مىگويد اگر مقصودتان از حركت حركات عرضى باشد ما اين حرف را مىپذيريم . همچنين مىگويد مقصودتان از موضوع چيست ؟ اگر مقصودتان از موضوع شامل ماهيت هم مىشود مىگوييم بله ، هر حركتى نيازمند به يك موضوع ثابت باقى دارد ولو آن موضوع ثابتِ باقى ماهيت باشد . چون در باب حركت جوهرى هم ماهيت ، ثابت است گرچه وجود ، متجدد است « 1 » . البته آنها در مورد موضوع گفتند كه بايد مركب از ما بالقوه و ما بالفعل باشد كه همان جسم است .\r\nبنابراين اينكه مرحوم آخوند مىگويد « اگر مقصود چنين چيزى است » بايد گفت كه مقصود آنها چنين چيزى نبوده و ديگر آوردن « اگر » در اينجا موردى ندارد . البته مرحوم آخوند براى شكافتن مطلب مىگويد و الّا خود او هم مىداند كه مقصود آنها چنين چيزى نيست .\r\nاما اگر مقصود از موضوع ، صرف ماهيت نيست بلكه مراد شما يك ماهيت متحصلِ متحقق است مىگوييم اينكه حركت به موضوع ثابت نيازمند است فقط در بعضى حركات يعنى « حركات عرضى » صادق است ؛ در « حركات ذاتى » نياز به چنين موضوعى نداريم « 2 » .\r\nپس اجمالًا چنين مىگوييم كه اگر مقصود شما از موضوع يك موجود بالفعلِ متحصل است - كه قطعاً مقصود همين بوده است چون مطلب فصل پيش همين بود - مىگوييم اين فقط در حركات عرضى صادق است . پس بدين نحو سخن فصل گذشته را تصحيح مىكنيم . اينكه در فصل پيش گفتيم كه حركت بايد موضوع داشته باشد فقط در حركات عرضى صادق است .\r\nما در ابتداى اين جلسه مطلب را شكافتيم و عرض كرديم كه به سه دليل .\r\n\r\n\r\n\r\n\r\n","description":"","footnote":"\r\n( 1 ) . اشكال : ماهيت منتزع از حد وجود است . وجودى كه خودش سير كمالى دارد قطعاً مراتب دارد .\r\nپس تدرج در ماهيت هم مىآيد و ماهيت ثابتى در حركت جوهريه نداريم .\r\nاستاد : نه ، تدرج در ماهيت نمىآيد . اگر مقصودتان ماهيات نامتناهى بالقوه است اين حرف درستى است ؛ آن را بعد خود مرحوم آخوند هم مىگويد .\r\n( 2 ) . ما بعد از اين هر وقت مىگوييم « حركت عرضى » مقصودمان حركتى است كه نسبت آن به موضوعش نسبت امكانى باشد و وقتى مىگوييم « حركت ذاتى » يعنى آنكه لازمهء ذات موضوعش باشد ، كه منطبق مىشود بر حركت در جوهر .\r\n","page_name":" 254 ","page_number":254},
  {"content":"\r\n\r\nحركت نيازمند به موضوع است . يكى اينكه حركت عرض است . حال اگر حركت را عرض بدانيم ، حركت در اعراض عرض است ، حركت در جوهر كه عرض نيست . يعنى حركت در هر مقوله‌اى تابع مقولهء خودش است . حركت در كم ، كم است و حركت در كيف ، كيف است و حركت در جوهر هم جوهر است . پس آن ملاك در اينجا نيست .\r\nاما اگر دليل نيازمندى حركت به موضوع ، مسئلهء قوه و فعليت باشد معنايش اين است كه هر امر حادثى - يعنى هر امرى كه براى امر ديگر حادث شده است و امر اول نسبت به امر دوم بالقوه است و آن را بالفعل ندارد - نيازمند به موضوع است . در اينجا گفتيم كه حركت لازمهء ذات متحرك است و حركت از متحرك انتزاع مىشود و قوه‌اى در كار نيست . [ پس دليل دوم هم در مورد حركت جوهرى كاربردى ندارد . 
  ] .\r\nاگر هم بخواهيم مسئلهء وحدت شخصيه و حافظ وحدت بودن موضوع را دليل نيازمندى حركت به موضوع بدانيم مىگوييم در حركت در جوهر ، خود جوهر حافظ وحدت خود است . حتى در عرض هم مىتوان گفت كه حافظ وحدتش خودش است « 1 » .\r\nما در فصل پيش گفتيم كه حركت نيازمند به موضوعى است كه مركب از ما بالقوه و ما بالفعل باشد . مرحوم آخوند اين را هم در اينجا تصحيح مىكند به اين نحو كه اين مطلب هم فقط در حركات عرضى صادق است . در حركات ذاتى ما نيازى به موضوعى كه مركب از ما بالقوه و ما بالفعل باشد نداريم . اينجاست كه مرحوم آخوند تعبير مىكند كه فاعل و قابل يكى است كه در جلسهء بعد به آن مىپردازيم .\r\nيك مطلب مهمى در اينجا مطرح است و آن را بايد در نظر داشته باشيد تا بعد ببينيم در مورد آن چه مىتوان گفت . برخى از متأخرين كه بعد از مرحوم آخوند بوده‌اند و با مسلك ايشان چندان موافق نبوده‌اند مثل مرحوم ميرزا ابوالحسن جلوهء معروف ، در اينجا ايرادى را مطرح كرده‌اند . ايشان رسالهء كوچكى دارد كه در حاشيهء شرح هدايه تحت عنوان ربط حادث به قديم چاپ شده است . در آنجا مرحوم جلوه مىخواهد اين مطلبى را كه مرحوم آخوند در اينجا مىگويد متزلزل كند . بيان ايشان .\r\n\r\n\r\n\r\n\r\n","description":"","footnote":"\r\n( 1 ) . [ در جلسات مربوط به فصل 24 اسفار اين مباحث به تفصيل مورد بحث قرار گرفته است . 
  ]\r\n","page_name":" 255 ","page_number":255},
  {"content":"\r\n\r\nبه‌طور تقريبى اين است كه شما مىگوييد حركت از باب اينكه يك امر عرضى است و نسبت آن به موضوعش بالامكان است نيازمند به علت است . ما عين حرفى كه شما در باب طبيعت مىگوييد كه تجدد از ذات آن انتزاع مىشود ، در باب خود حركت حتى حركات عرضى مىگوييم . البته ما نمىگوييم كه در حركات عرضى ، ذاتى داريم و وجودى كه حركت از وجود آن انتزاع مىشود بلكه مىگوييم چيزى است كه ماهيتش عين تجدد است .\r\nهمان‌طور كه شما در باب طبيعت جوهريه مىگوييد كه جاعل وجودى را جعل مىكند كه از آن حركت انتزاع مىشود ، ما مىگوييم جاعل ، ماهيتى را جعل مىكند كه آن ماهيت عين حركت است . چه مانعى دارد كه بدون آنكه نيازمند طبيعت سيال باشيم مطلب را در خود حركت خاتمه دهيم ؟ من اين مطلب را عرض كردم تا در چند جلسهء ديگر و يا در فصل سى و سوم ( ربط حادث به قديم ) در مورد آن بحث كنيم « 1 » .\r\n\r\n\r\n\r\n\r\n","description":"","footnote":"\r\n( 1 ) . [ اشكال مرحوم جلوه در اواخر جلسهء بيست و دوم مجدداً طرح و در اواخر جلسهء بيست و چهارم پاسخ داده شده است . 
  ]\r\n","page_name":" 256 ","page_number":256},
  {"content":"\r\n\r\n\r\nجلسهء بيست و يكم\r\nبسم اللَّه الرحمن الرحيم .\r\n« و ما ذكر أيضاً فيه من أنّ موضوع الحركة مركب من مابالقوة و مابالفعل قول مجمل . . . » « 1 » . .\r\nبحث به اينجا رسيد كه ما دوگونه حركت داريم : حركت عرضى و حركت ذاتى به همان معنايى كه در جلسهء پيش توضيح داديم . سپس دو سؤال مربوط به مطالب فصل گذشته مطرح شد . در فصل گذشته گفتيم كه حركت نيازمند به موضوعى ثابت است . سؤال اول اين بود كه تكليف موضوع ثابت در حركت ذاتى چه مىشود ؟ پاسخ را در جلسهء گذشته عرض كرديم .\r\n\r\nرفع يك توهم\r\nدر اينجا مرحوم حاجى حاشيهء توضيحى خوبى دارند . مىگويند يك وقت توهم نشود كه اين مطلب كه موضوع حركت در جميع زمان حركت ، ثابت و مستمر است با آنچه كه قبلًا گفتيم در تناقض است . توضيح توهم اين است كه از يك طرف گفته مىشود كه جسم چون موضوع حركات عارضى است ثابت و مستمر است و از .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 19 ، ص 62 .\r\n","page_name":" 257 ","page_number":257},
  {"content":"\r\n\r\nطرف ديگر گفته مىشود كه بنا بر حركت جوهرى ، جسم ثبات ندارد چون حركت ، در جوهر جسم است . مرحوم حاجى مىگويد - و حرفشان هم درست است - كه مقصود از اين ثبات ، ثبات نسبى است كه با حركت داشتن منافات ندارد ؛ مقصود اين است كه حركت نيازمند به موضوع واحدى است كه وحدتش باقى باشد .\r\nتوضيح اينكه همچنان كه در جلسهء گذشته عرض كرديم ، اينكه جسم حركت واحدى داشته باشد - مثلًا حركت مكانى واحدى داشته باشد - دائر مدار اين است كه جسم واحدى اين حركت را انجام بدهد و الّا اگر دو جسم داشته باشيم و از اينجا تا نصف راه را يك جسم طى كند و بعد آن جسم معدوم شود و جسم ديگرى به جاى آن حركت را ادامه بدهد اين دو حركت است نه يك حركت واحد و مستمر . بنابراين تا جسم وحدت نداشته باشد حركتش نمىتواند واحد باشد .\r\nجسم اگر بخواهد جسم واحدى باشد به اين معنا كه يك وحدت شخصيهء باقى داشته باشد ، به دو نحو ممكن است . يكى اينكه جسم در درون خود حركت نداشته باشد و ديگر اينكه در درون خودش حركت داشته باشد ، ولى اين حركت در درون جسم ، يك حركت متصل واحد باشد كه در اين صورت وحدت شخصى جسم از بين نمىرود زيرا خود آن جسم هم يك واحد حركت مستمر است . وحدت يك حركت ، مثلًا حركت از اين ديوار تا آن ديوار وابسته به آن است كه متحرك ، واحد مستمر باشد به طورى كه متحرك در نقطهء اول و متحرك در نقطهء آخر يكى باشد .\r\nاين درست است . اما آيا خود متحركى كه اين حركت قائم به آن است بايد در ذات خودش ساكن باشد ؟ نه ، اين‌طور نيست . پس اگر متحرك در ذات خودش متحرك باشد ، اين‌طور مىشود كه يك متحرك بالذات متحرك بالعرض است ؛ شيئى كه متحرك بالذات است ، اين حركت واحد عرضى را انجام مىدهد . اين متحرك بالذات خودش يك واحد مستمر است ، ولى يك واحد حركتى است كه استمرار دارد . پس يك حركت ذاتى ، موضوع يك حركت عرضى واقع شده است . بنابراين دو مطلب بالا كه در ابتداى توضيح حاشيهء مرحوم حاجى ذكر كرديم با هم منافات ندارند و توضيحى كه ايشان دادند توضيح درستى است « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : آيا آمدن كلمهء « بوجه » در كلام مرحوم آخوند به همين دليل بود ؟ .\r\nاستاد : بله ، البته آن فصل تقريباً توضيح نظر قدما بود ولى اينكه مرحوم آخوند اين « بوجه » را كه با فلسفهء خودشان جور درمىآيد در آنجا گنجاندند براى همين نكته بود .\r\n","page_name":" 258 ","page_number":258},
  {"content":"\r\n\r\n- اما سؤال دوم . باز در فصل گذشته گفتيم كه حركت نيازمند به موضوعى است كه مركب از « ما بالقوه » و « ما بالفعل » باشد . سؤال دوم اين است كه تكليف اين مطلب در حركت ذاتى چه مىشود ؟\r\n\r\nوحدت فاعل و قابل در حركت ذاتى\r\nمرحوم آخوند در اينجا توضيح ميدهند كه آن مطلب را هم باز ما بايد در واقع تصحيح كنيم به اين شكل كه باز قائل به تفصيل شويم . اينكه آيا موضوع بايد مركب از ما بالقوه و ما بالفعل باشد يا نه ، وابسته به آن است كه حركت چه حركتى باشد . اگر حركت مورد نظر از قبيل حركات عرضى و يا به تعبير مرحوم آخوند از « حركات عارضه جسم » باشد ، مثل حركاتى كه در مقولات چهارگانه رخ ميدهد ( همين حركات محسوس و ظاهرى أيني ، وضعي ، كمّى و كيفي ) در اين گونه حركات ، موضوع نميتواند قوه محض باشد ، همچنان كه نميتواند فعليت محض باشد ، بلكه موضوع بايد مركب از ما بالقوه و ما بالفعل بوده و در جميع زمان حركت ، مستمر و ثابت باشد . اما اگر حركت ، حركت ذاتى باشد ، ما نيازمند به يك موضوع مركب از ما بالقوه و ما بالفعل نيستيم ، بلكه در حركت ذاتى قابل و فاعل هر دو يكى است :\r\n« فالقابل و الفاعل هناك امر واحد » « 1 » .\r\nمراد مرحوم آخوند از اينكه قابل و فاعل هردو يكى است چيست ؟ ايشان ميخواهد بگويد حركت در اينجا چيزى نيست كه نياز به موضوع داشته باشد كه اين مطلب نياز به توضيح دارد .\r\nدر لوازم انتزاعي ، مثل زوجيت كه از لوازم اربعه است فاعل چيست و قابل كدام است ؟ آيا اربعه قابل زوجيت است يا فاعل آن ؟ در اينجا به يك اعتبار نه فاعليتى وجود دارد نه قابليتي ، چون فاعليت و قابليت در مورد امور عينى و حقيقى است ، يعنى امورى كه در عالم اعيان وجود دارد . در باب معانى و مفاهيم انتزاعي ، واقعيتى جز انتزاع ذهن در كار نيست ؛ واقعيتى در بيرون از ذهن نيست تا سخن از اين به ميان بيايد كه فاعل چيست و قابل كدام است . اربعه به حيثى است كه وقتى كه ذهن آن را تصور مىكند ، از آن زوجيت را انتزاع مىكند نه اينكه زوجيت در خارج يك .\r\n\r\n\r\n","description":"","footnote":"\r\n( 1 ) . اسفار ، ج 3 ، ص 63 .\r\n","page_name":" 259 ","page_number":259},
  {"content":"\r\n\r\nوجود عينى است كه به اربعه ضميمه شده است كه اگر اين گونه بود سخن از فاعل و قابل هردو درست بود ، ولى وقتى با امرى « اعتباري » به يك اصطلاح و « انتزاعي » به اصطلاح ديگر سروكار داريم واقعيتى نيست تا فاعل و قابلى در كار باشد . اين يك تعبير . در تعبير ديگر از همين مطلب اينطور ميگوييم كه در اينجا فاعل و قابل هردو يكى است ، چون فاعليت و قابليت در اينجا حقيقى نيست . اربعه از يك لحاظ فاعل زوجيت است و از يك لحاظ قابل زوجيت .\r\nدر گذشته خوانديم كه فخر رازى در آنجا كه ميخواست اين قاعده را كه « هر متحركى نيازمند به محرك است » نقض كند ميگفت اگر فاعل شيء بايد غير از قابل آن باشد پس در مثل اربعه و زوجيت چه ميگوييد ؟ جواب دادند كه اينها امور انتزاعى است و امور انتزاعى را نبايد با امور عينى مقايسه كرد . پس وقتى ميگوييم فاعليت و قابليت در اينجا يكى است ، معنايش اين است كه نه فاعليتى در عالم عين وجود دارد و نه قابليتي ، و هر دو انتزاعى و اعتبارى است . وقتى انتزاعى و اعتبارى شد ، اربعه به اعتبارى قابل زوجيت است و به اعتبارى فاعل زوجيت .\r\nدر باب جواهر كه اگر متحرك باشند متجدد بالذات هستند گفتيم كه حركت از لوازم وجود اين متحرك است ، نه از عوارض وجود آن . چنين نيست كه وجود جوهر ، در خارج باشد و سپس در خارج حركت به آن عارض شود ، بلكه نسبت حركت با جوهر جسمانى از قبيل نسبت بُعد با جوهر جسمانى است . حركت چيزى است كه از حاقّ ذات جوهر جسمانى انتزاع مىشود ، نه اينكه حركت حقيقتى است كه به آن ضميمه مىشود . اگر اينطور بود اين حركت حركت عرضى ميبود .\r\nپس وقتى نسبت حركت ذاتى يا حركت جوهرى به متحرك به اين نوع حركت ، نسبت لازم و ملزوم شد ، اين نسبت مثل نسبت زوجيت به اربعه مىشود . پس در اينجا به يك تعبير فاعليت و قابليتى نيست و به تعبير ديگر قابل و فاعل يك چيز است .\r\nتعبيرى كه مرحوم آخوند در اينجا دارد ممكن است سبب اشتباه شود . اينكه ميگويد فاعل و قابل يكى است و حتى تعبير مىكند كه در اينجا فعليت و قوه مُضمَّن در يكديگر هستند نبايد موجب شود كسى خيال كند كه ايشان ميخواهد بگويد فاعليت حقيقى و قابليت حقيقى در اينجا يكى شده است ، بلكه مقصود اين است كه فاعليت و قابليتى در اينجا نيست و در نتيجه جايى براى موضوع حركت باقي\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nنميماند زيرا ما نياز به موضوع را از سه راه اثبات كرديم . يكى از اين راه كه حركت عرض است و عرض نياز به موضوع دارد . حركت در اعراض ، عرض است اما حركت در جوهر كه عرض نيست . پس با اين استدلال موضوع براى حركت جوهرى اثبات نميشود . البته مرحوم آخوند از اين راه وارد نشدند .\r\nراه دوم اين بود كه حركت از آن جهت نيازمند به موضوع است كه امرى است كه در خارج « حادث » مىشود . پس سخن در حركاتى است كه براى اشياء حدوث پيدا ميكنند يعنى قابليت و مقبوليت حقيقى و عينى در كار است ، اما در حركاتى كه از حاقّ ذات اشياء انتزاع ميشوند اين برهان براى نيازمندى حركت به موضوع جارى نيست « 1 » .\r\n\r\nيك سؤال مهم\r\nبعد مرحوم آخوند مطلبى را مطرح مىكند كه پاسخ يك سؤال مقدّر است و اين سؤال ، يك سؤال اساسى است . گفتيم در حركات عرضي ، حركت براى يك موضوع حادث مىشود و امرى است كه به موضوع ضميمه مىشود ، پس ناچار حركت موضوع ميخواهد ، موضوعى كه مركب از « ما بالقوه » و « ما بالفعل » باشد . در « حركت ذاتي » چون حركت از لوازم ذات متحرك و منتزع از متحرك است علت نميخواهد زيرا منشأ انتزاعِ امر انتزاعى است كه علت ميخواهد نه خود امر انتزاعي . همينطور اين نوع از حركت ، موضوع هم نميخواهد ، چون امر انتزاعى موضوع واقعى ندارد و موضوعش همان منشأ انتزاعش است .\r\nمستشكل كلام را روى خود منشأ انتزاع يعنى در نفس جوهر جسمانى ميبرد .\r\nنميگويد كه حركت قابل ميخواهد تا شما بگوييد در اينجا نسبت حركت با متحرك نسبت لازم به ملزوم است . ميگويد فرض اين است كه خود آن صورت جسمانى امرى است كه حادث است ، بلكه عين حدوث و تجدد است . همان برهانى كه شما درباره حركت عرضى آورديد و گفتيد حركت عرضى نيازمند به موضوع يعنى نيازمند به يك قابل است ، ما آن را در مورد نه حركت جوهرى بلكه خود متحرك .\r\n\r\n\r\n","description":"","footnote":"\r\n( 1 ) . [ در مورد راه ديگر و لازمه آن براى حركت جوهرى در اواخر جلسه گذشته تحت عنوان « نظر مرحوم آخوند درباره موضوع حركت » توضيح داده شد . اين بحث در جلسات مربوط به فصل 24 به تفصيل آمده است . 
  ]\r\n","page_name":" 261 ","page_number":261},
  {"content":"\r\n\r\nجوهرى پياده ميكنيم ؛ ميگوييم خود اين متحرك امرى است كه آناً فآناً حادث مىشود . پس در عين اينكه حركت عين متحرك است نيازمند به موضوع است زيرا شما خودتان گفتيد : « كل حادث مسبوق بقوة و مادة تحملها » .\r\nجواب ميدهند كه موضوع حركتِ صور جسمانيه يعنى همان فعليتها « هيولاى اولي » است . پس در حركت جوهرى چون حركت امرى انتزاعى است موضوع نميخواهد اما نفس متحرك جوهرى از آن جهت كه امرى است كه در حال حدوث است و هر امر در حال حدوث « بين القوة و الفعل » است نيازمند به يك قابل است يعنى احتياج به موضوع دارد . موضوع آن چيست ؟ ناچار ميگوييم ماده اولى است ؛ يعنى هيولاى اولى كه قوه محض است اين صورت متدرج را ميپذيرد كه از اين صورت ، حركت انتزاع مىشود .\r\n\r\nتفسير ناموجه حاجي\r\nدر اينجا مرحوم آخوند تعبير خاصى دارند و مرحوم حاجى خواستهاند اين تعبير را اصلاح كنند . ابتدا بايد مطلب مرحوم آخوند را توضيح دهيم . ايشان ميگويند صور كه آناً فآناً حادث ميشوند ، « ايجاباً » هيولايى دارند و هر هيولايى « استعداداً » صورتى دارد و دائماً هيولى و صورتها متغير ميشوند . هيولى در اين مرتبه كه هست صورتى را بالفعل دارد و در محل خودش اثبات شده است كه صورت « شريكة العلة » براى هيولاست يعنى به منزله علت ايجابى هيولاست ؛ آن صورت بالفعل علت ايجابى هيولاى فعلى است و اين هيولى مستعد صورت ديگر است . پس هيولى نسبتش به صورت دوم نسبت استعداد است . بعد اين هيولى از اين صورت ميگذرد و باز آن صورت آن هيولاى خودش را بالايجاب دارد و براى آن « شريكة العلة » است و آن هيولى مستعد صورت ديگر است و اين امر على الدوام استمرار دارد :\r\nهيولايى و صورتي ، هيولايى و صورتي .\r\nمرحوم آخوند ميگويد : نبايد تصور شود كه اين بدان معناست كه صورتها متبادل ميشوند زيرا اين تجزيه را ذهن ما مىكند و ميگويد صورتى بعد از صورتى و صورتى بعد از صورتى ميآيد . در واقع يك صورت واحد مستمر است ( مستمر به معنى حركت مستمر ) و اين صور به دنبال يكديگر ميآيند و فانى ميشوند ، نه به اين معنا كه يكى حادث و سپس فانى مىشود و بعد ديگرى ميآيد ، بلكه يك وجود\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمتصل و ممتد است كه آناً فآناً پيدا مىشود . حتى چون اين حركت ، حركت اشتدادى است ضرورتى ندارد كه ما در همه مراتب قائل به فنا بشويم ، صورتى حادث مىشود و اشتداد پيدا مىكند و باز صورت بعدي ، ولى تمام اين صور در واقع يك واحد را تشكيل ميدهند ، نه اينكه صور متعاقب به معنى منفصل باشند . اگر ميگوييم « متعاقب » ، يعنى ذهن ما اينها را تكثير مىكند ، نه اينكه در واقع متعاقب باشند .\r\nبنابراين اگر حركت را در نظر بگيريم ، نه نيازمند به فاعل هستيم و نه قابل و به يك اعتبار ميگوييم فاعل و قابل يكى است ، يعنى در واقع فاعل و قابلى در كار نيست . اگر از نظر صورت كه منشأ انتزاع حركت جوهرى است در نظر بگيريم هم نيازمند به فاعل هستيم و هم نيازمند به قابل . فاعل ، همان علت ماوراء طبيعى است كه جاعل نفس صورتهاست نه حركتهاى آنها ، و قابل هم هيولاى اولى است .\r\nتعبيرى كه مرحوم آخوند در اينجا دارند اين است كه « لكل صورة هيولى و لكل هيولى صورة اخري » . معناى سخن ايشان اين خواهد شد كه اگر صور ، متعدد به معنى منفصل و متكثر باشند ، قهراً هيولاها هم متكثر و منفصل هستند . ولى چون مرحوم آخوند اين حرف را نميزند و ميگويد اگر ميگوييم صور متعدد است يعنى اعتباراً متعدد است و در واقع همه اين صور يك وحدت اتصالى دارند ، پس عين اين سخن را در مورد هيولى هم بايد بگوييم و قائل شويم كه حركت در ذات هيولى هم هست و هيولى همان وحدت اتصالى را كه در ميان مراتب صورت هست داراست .\r\nولى [ به عقيده مرحوم حاجي 
  ] در مورد هيولى چنين حرفى نميتوان گفت . اين است كه حاجى در اينجا سخن مرحوم آخوند را توجيه و تأويل مىكند . ميگويد مقصود مرحوم آخوند اين است كه اگر هر صورتى غير از صورت ديگر است ، به اعتبار اين است كه واقعاً هر مرتبهاى از صورت غير از مرتبه ديگر از آن است ، ولى اگر ميگويد هر هيولى غير از هيولاى ديگر است [ مراد اين نيست كه غيريتى در كار است 
  ] زيرا هيولى وحدت شخصى دارد . هيولى به وحدت شخصى خود باقى است و اختلاف هيولاها به اعتبار استعدادهاست . هيولى در اين مرتبه مستعد يك صورت است و در مرتبه ديگر همين هيولاى شخصى مستعد صورت ديگر است . پس اگر تعبير به « هيولى أخري » شده است اين دو « أخري » به يك معنا نيستند .\r\nولى ظاهراً اين توجيه حاجى مرضى مرحوم آخوند نيست . مرحوم حاجى در منظومه ميگويد : « الهيولى فى عالم العناصر واحد بالوحدة الشخصية » ، ولى مرحوم آخوند\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nدر باب هيولى نظرى دارند كه در چند فصل گذشته هم مطرح شد . اگرچه شايد نشود همه نظرات مرحوم آخوند در مورد هيولى را با هم جمع كرد ولى ايشان مكرراً اين مطلب را ميگويد كه وحدت هيولى « وحدت جنسي » است نه « وحدت شخصي » .\r\nبه عقيده مرحوم آخوند هيولى از خودش هيچ حكمى ندارد مگر به تبع صورت ، همانطور كه جنس حكمى ندارد مگر به تبع فصل . اگر وجود صورت ، وجود اتصالى استمرارى باشد هيولى به تبع ، وجود استمرارى اتصالى دارد . به اين معناست كه مرحوم آخوند ميگويد در عالم طبيعت نه فقط صورتها حادث زمانى هستند بلكه ماده هم حادث به حدوث زمانى است . قبل از ايشان ، شيخ و ديگران با اينكه براى هيولى چندان درجهاى از وجود قائل نبودند ولى در همان حد كه قائل بودند ميگفتند ماده ذاتاً حادث و زماناً قديم است ولى صورتها ، هم ذاتاً و هم زماناً حادث هستند . اما مرحوم آخوند بعد كه هيولاى اولى را اثبات مىكند ، ميگويد چون هيولاى اولى هيچ حكمى ندارد مگر به تبع صورت ، بنابراين اگر صورت حادث باشد هيولى حادث است و اگر قديم باشد هيولى هم قديم است ؛ اگر صورت وجود اتصالى داشته باشد هيولى وجود اتصالى دارد و اگر صورت وجود غيراتصالى داشته باشد هيولى هم همين گونه است . مثلًا اين كتاب به حسب صورت جسميه اتصال به معناى امتداد دارد . اگر هيولاى اولايى در اينجا هست آن هم به تبع صورت امتداد دارد . حال اگر براى صورت ، كشش و امتداد زمانى قائل شديم ، هيولى هم به تبع صورت امتداد زمانى دارد .\r\nبنابراين توجيه حاجى از عبارت مرحوم آخوند توجيه روايى نيست و بر خلاف مقصود مرحوم آخوند است . مرحوم آخوند در اينجا تعمدى داشته است كه اينطور بگويد كه همانطور كه صورتها متغير و متبدل هستند هيولى هم - چون از خودش حكمى ندارد - وجود متغير و متبدل دارد . هيولي ، « بالذات » نه متحرك است و نه ساكن ، ولى به تبع صورت ميتواند متحرك و يا ساكن باشد . در اينجا اين فصل پايان ميپذيرد .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nاثبات طبيعت براى متحرك و اينكه . طبيعت مبدأ قريب همه حركات است\r\n\r\nجلسه بيست و دوم\r\nبسم اللَّه الرحمن الرحيم . فى إثبات الطبيعة لكل متحرك و أنها هى المبدأ القريب لكل حركة سواء كانت الحركة طبيعية أو قسرية او إرادية . « أما إذا كانت الأولى فظاهر أنّ فاعلها الطبيعه ، و أما اذا كانت قسرية . . . » « 1 » . .\r\nمحتواى اين فصل تا اندازهاى در فصل سيزدهم مطرح شد . عنوان فصل سيزدهم اين بود : « فى دفع شكوك أوردت على قاعدة كون كلّ متحرك له محرك » ، كه ما در آنجا گفتيم كه بهتر بود عنوان فصل چيز ديگرى بود . در آنجا اين مطلب ثابت شد كه هر متحركى محركى دارد و باز گفته شد كه محرك مباشر در حركات عرضى طبيعت است . مكرر در همين درس عرض كردهايم كه فلاسفه روى اين مطلب اصرار دارند و بعد هم در اواخر مباحث حركت بيشتر اين مطلب تأكيد خواهد شد كه فاعل مباشر هر حركتى كه در يك جسم صورت ميگيرد « طبيعت » خود آن جسم و به تعبير ديگر « صورت نوعيه » آن است كه « قوه » اى است جوهرى در آن جسم .\r\n\r\n\r\n","description":"","footnote":"\r\n( 1 ) . اسفار ، ج 3 ، مرحله 7 ، فصل 20 ، ص 64 .\r\n","page_name":" 265 ","page_number":265},
  {"content":"\r\n\r\n\r\nفاعل در حركت قسري\r\nفلاسفه معتقدند كه حتى در « حركات قسري » هم اين مطلب صادق است . اين مسئلهاى است كه در آينده بهطور مفصل در مورد آن بحث مىشود و در زمان ارسطو هم مطرح بوده است . مثلًا وقتى ما سنگى را به سمت بالا پرتاب ميكنيم چگونه مىشود كه به سمت بالا ميرود « 1 » ؟ آيا محرك آن همراه آن نيست و با اين حال به سمت بالا حركت مىكند ؟ [ در مورد حركت به سمت پايين اين سؤال مطرح نيست زيرا 
  ] اينكه سنگ پس از رها شدن به سمت پايين ميآيد به اين جهت است كه به قول قدما طبيعت خودِ سنگ متمايل به مركز است و به قول امروزيها قوه جاذبه زمين آن را به سمت خود ميكشد .\r\nيكى از نظريات امروز اين است كه وقتى سنگ پس از پرتاب به سمت بالا ميرود اين حركت بدون محرك صورت ميگيرد . يكى از نظريات قديم در توجيه حركت سنگ به سمت بالا اين است كه امواجى كه در هوا پيدا مىشود اين سنگ را به سمت بالا ميراند ، همانطور كه ميتوان به كمك امواج آب ، چوبى را بر روى آب حركت داد مثل آن وقتى كه چيزى روى حوض است و دست به آن نميرسد و با ايجاد امواج در آب ميتوان آن را به يك جهت خاص حركت داد .\r\nنظريات ديگرى باز در اينجا هست ولى نظريه‌اى كه حكما از بو على سينا به بعد قبول كرده‌اند وحتى خلاف نظريهء ارسطوست اين است كه فاعل حركت در اينجا طبيعت سنگ يا قوه‌اى است كه در خود سنگ است . وقتى شما ضربه‌اى به سنگ وارد مىكنيد ، اين ضربهء شما و يا هوا نيست كه سنگ را بالا مىبرد بلكه ضربهء شما تغييرى در طبيعت سنگ به وجود مىآورد كه در اينجا مسئلهء « ميل » مطرح مىشود . « 1 »\r\nدر اثر ضربه ، يك مبدأ ميل در شىء پيدا مىشود و آن مبدأ ميل است كه آن را بالا مىبرد « 2 » .\r\nاينجا يك مسئلهء ديگر پيش مىآيد . اين شىء كه به سمت بالا حركت مىكند چرا پس از طى مسافتى برمىگردد ؟ آيا علت آن فشار هواست ؟ اگر چنين است پس .\r\n\r\n\r\n\r\n\r\n","description":"","footnote":"\r\n( 1 ) . البته اين حركت كم كم ضعيف مىشود و سنگ پس از رسيدن به نقطهء اوج ، به سمت زمين باز مىگردد . بحثى در اينجا مطرح است كه آيا سنگ لحظه‌اى مىايستد و بعد برمىگردد و يا رفتن و برگشتن ، متصل به يكديگر است كه فعلًا مورد بحث ما نيست .\r\n( 2 ) . مسئلهء ميل و مبدأ ميل جزء ابتكارات بوعلى سينا در فلسفه است كه نظريهء خوبى هم هست .\r\n","page_name":" 266 ","page_number":266},
  {"content":"\r\n\r\nاگر ما در يك خلأ سنگى را پرتاب كنيم اگر فضا لايتناهى باشد و هيچ مانعى هم در كار نباشد حركت سنگ تا ابد بايد ادامه پيدا كند . آيا چنين است يا چون باز اين حركت قسرى است سنگ بالطبع خودش كم كم به حالت اول باز مىگردد و به طرف پايين حركت مىكند ؟ اتفاقاً بوعلى در اينجا نظريه‌اى دارد كه اين نظريه با نظريات امروز كاملًا تطبيق مىكند . مرحوم آخوند در همين اسفار در اواخر مباحث حركت از بوعلى نقل مىكند « 1 » كه « لولا مصادمة الهواء المخروق لوصل الحجر المرمىّ الى سطح الفلك » . چون براى قدما آخرين حد « فلك الافلاك » بود ، معناى اين عبارت اين مىشود كه اين حركت براى هميشه ادامه پيدا مىكرد .\r\nپس اينها معتقدند كه فاعل مباشر و به عبارت ديگر علت قريب هر حركتى طبيعت آن جسم است ، ولى علت بعيد مىتواند چيز ديگرى باشد . در حركت قسرى علت بعيد ضربه است . در حركات طبيعى كه معلوم است علت قريب خود طبيعت است و علت بعيد به اين معنا در اينجا نداريم ، مگر علت خود طبيعت .\r\nدر امور نفسانى هم از اين قبيل است . از نظر فلاسفه مبدأ اصلى تمام نيروها و افعال نفسانى نفس است . چه كسى مىبيند ؟ من مىبينم . چه كسى حركت مىكند ؟\r\nمن حركت مىكنم . ولى آيا اين بدان معناست كه نفس يك مقامى است كه تمام افعال را بلاواسطه انجام مىدهد ؟ فرض ديگر اين است كه نفس مقامى است كه نيروهايى از جمله نيروهاى طبيعى را در استخدام دارد . معده كه غذا را هضم مىكند ، آيا نفس است كه هضم مىكند يا قوهء طبيعت است كه عمل هضم را انجام مىدهد ؟ مىگويند :\r\nهر دو ، ولى نه به معنى مشاركت بلكه به معنى اينكه فاعل قريب ، طبيعت است و فاعل بعيد نفس است . پس در حركاتى كه در حوزهء نفس صورت مىگيرد باز فاعل قريب طبيعت است .\r\nمطلبى كه در اينجا مىگويند در واقع متمم مطلب فصل گذشتهء ماست . چون فصل گذشتهء ما اين بود كه علت حركت بايد متجدد بالذات باشد و آن ، طبيعت است كه قبلًا هم اثبات كرده بوديم . بعد سراغ امثال بوعلى مىروند كه آيا آنها اين اصل كلى را قبول دارند كه « علة المتغير متغير » يا اين اصل را قبول ندارند ؟ اگر اين اصل را .\r\n\r\n\r\n\r\n\r\n","description":"","footnote":"\r\n( 1 ) . ما عين عبارتى كه آخوند در اينجا نقل مىكند در كلمات بوعلى پيدا نكرديم ، ولى مضمون آن در كلمات بوعلى هست و احتمال دارد كه عبارت از خود مرحوم آخوند و تنها مضمون آن از بوعلى باشد .\r\n","page_name":" 267 ","page_number":267},
  {"content":"\r\n\r\nقبول دارند اينها چگونه مسئلهء حركت جوهريه را قبول ندارند ؟ به عبارت ديگر ، امثال بوعلى بدون اينكه به يك حركت ذاتى براى طبيعت قائل باشند چگونه اصل مذكور را توجيه مىكنند ؟\r\n\r\nخلاصه‌اى از مطالب گذشته\r\nپيش از ادامهء مطلب ، مناسب است خلاصه‌اى از بحث را ذكر كنيم . اگرچه هنوز مستقيماً وارد بحث حركت جوهرى نشده‌ايم ولى يكى از مهمترين براهينى كه بر حركت در جوهر اقامه مىشود همان مطلبى است كه در فصل گذشته - كه تحت عنوان « فى حكمة مشرقية » بود - مطرح شد . مرحوم آخوند از اين راه وارد شدند كه « علة المتغير متغير » . اگر علت يك متغير ، متغير ديگرى باشد هر متغيرى قهراً نيازمند به علت ديگرى است كه آن هم اگر متغير باشد كلام در آن هم جارى است .\r\nولى قبلًا گفتيم كه اين امر نمىتواند تا بىنهايت ادامه پيدا كند . ناچار همهء امور متغير و متجدد بايد به يك متجدد بالذات منتهى شوند .\r\nبعد گفتيم كه علت تغييراتى كه در طبيعت هست خود طبيعت است نه چيز ديگر ، چون حركات يا طبيعى است يا قسرى و يا نفسانى . حركات طبيعى به حكم برهانى كه اثبات شده است معلَّل به صورت نوعيه ، قوه و يا نيرويى است كه در خود شىء است كه به آن « طبيعت » مىگويند . همچنين حركات قسرى هم منتهى به طبيعت مىشود و حركات نفسانى هم بالاخره با استخدام طبيعت است يعنى در افعال نفسانى هم باز فاعل مباشر ، طبيعت است . پس فاعل مباشر تغييرات در عالم طبيعت ، خود طبيعت يا جوهر طبيعى است . پس جوهر طبيعى بايد متجدد بالذات باشد .\r\nبعد مرحوم آخوند فرمود كه اين امر كه علت متغير بايد متغير باشد و همچنين اينكه علت تغييرات طبيعت خود طبيعت است ، تا اين اندازه مورد قبول منكران حركت جوهرى هست و از جمله بوعلى به اين مطلب اقرار و اعتراف دارد ولى آنها مطلب را نه به صورت حركت در جوهر بلكه به شكل ديگرى توجيه مىكنند .\r\n\r\nتوجيه شيخ دربارهء رابطهء طبيعت ثابت و حركات عرضى\r\nشيخ مىگويد اگر طبيعت يك حالت ثابتى از هر جهت داشته باشد ، محال است كه\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nعلت حركات عرضى بشود ولى آنگاه كه طبيعت منشأ حركات عرضى مىشود ، تغييراتى از خارج به طبيعت ملحق مىشود - مثلًا شرايطى از خارج اضافه مىشود - نه اينكه طبيعت تغيير ذاتى داشته باشد .\r\nاگر سنگى را رها مىكنيم و اين سنگ علت يك حركت مىشود ، طبيعت سنگ است كه سنگ را پايين مىآورد . اما اگر سؤال شود كه چگونه طبيعت ثابت است در حالى كه معلولش متغير است پاسخ مىدهند كه طبيعت از جهت يك سلسله لواحق يكسان نيست . مراتب حركت كه پيدا مىشود ، مراتب و درجات قرب شىء به مركز زمين تغيير مىكند . قدما معتقد بودند كه طبيعت خود سنگ است كه آن را به سوى مركز زمين مىكشد ولى امروزه مىگويند زمين است كه سنگ را به سمت خود مىكشد . چنان كه مىدانيم هرچه جسم پايين‌تر مىآيد بيشتر تحت نيروى جاذبه قرار مىگيرد و آناً فآناً بر سرعت آن افزوده مىشود به طورى كه جسم حتى در طول يك زمان هر چند كوتاه هم سرعت ثابتى ندارد .\r\nپس امثال شيخ مسئله را به اين صورت توجيه كرده‌اند كه اگرچه امر ثابت نمىتواند علت امر متغير باشد اما اگر يك امر ، خودش ثابت باشد ولى شرط متغيرى داشته باشد ، به سبب آن شرط متغير ، علت هم متغير مىشود . اگر « الف » علت « ب » باشد اما « الف » به اصطلاح خودمان [ يعنى طلاب 
  ] « مقتضى » باشد و « ج » شرط تأثير اين مقتضى باشد ، در اين صورت اگر « الف » و « ج » هر دو ثابت باشند هيچ كدام نمىتوانند علت « ب » كه متغير است باشند ، اما اگر « الف » ثابت باشد و « ج » كه شرط است متغير باشد مجموع علت تامه متغير است و باز علت امر متغير ، متغير شده است .\r\n\r\nنقد نظريهء شيخ\r\nمرحوم آخوند مىگويد پس اين دو ركن ، يكى اينكه طبيعت علت حركات عرضى است و ديگر اينكه علت متغير ، متغير است مورد قبول منكرين حركت جوهرى است ولى توجيه آنان براى اينكه چگونه طبيعت ثابت ، علت حركات عرضى مىشود نادرست است .\r\nتوضيح اينكه اگر مقتضى ، « الف » و معلول ، « ب » باشد گاهى شرط « ج » به نحوى است كه در كنار مقتضى و جداى از مقتضى وجود دارد و بعد ما عليت « الف »\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبراى « ب » را با ملاحظهء اين شرط متغير توجيه مىكنيم ولى گاهى - همان‌طور كه مورد بحث ما همين گونه است - شرط ما ، يعنى همان مراتب قرب و بعد ، مستقل از مقتضى نيست . تجدد مراتب قرب و بعد از كجا پيدا مىشود ؟ اين مراتب هم معلول خود طبيعت است . پس همان چيزى را كه شما شرط مىگيريد خودش معلول طبيعت است . پس چگونه طبيعت ثابت ، علت تجدد مراتب قرب و بعد شده است ؟\r\n\r\nاشكال و پاسخ\r\nممكن است اشكال شود كه امثال بوعلى مطلب را به اين شكل نگفته‌اند كه طبيعت به علاوهء مراتب قرب و بعد علت حركت است يعنى حركت را فقط در مرتبهء معلول در نظر بگيرند و تجدد مراتب قرب و بعد را در مرتبهء علت . آنها ايندو را دو چيزى كه يكى تماماً بر ديگرى تقدم دارد در نظر نمىگيرند بلكه در واقع به يك عليت متداخل قائل هستند . بنابراين طبيعت با شطرى از مراتب قرب و بعد ، علت براى شطرى از حركت است و طبيعت با شطرى از حركت ، علت براى شطرى از قرب و بعد است . پس قرب و بعد به همراه طبيعت ، علت حركت مىشود و نيز طبيعت به همراه حركت ، علت قرب و بعد مىشود . البته « شطر » كه در اينجا گفته مىشود منظور اين نيست كه اينها در خارج مجزاى از يكديگر هستند .\r\nاگر بخواهيم سخن مستشكل را روى مثال پياده كنيم اين‌طور مىگوييم كه سنگ كه از بالا به سمت پايين حركت مىكند طبيعت سنگ به همراه درجه‌اى از قرب ، علت درجه‌اى از حركت است . حال كه درجه‌اى از حركت پيدا شد ، طبيعت سنگ به همراه اين درجهء از حركت ، علت درجهء جديدى از قرب است و باز طبيعت به همراه اين درجهء جديد قرب ، علت مرتبهء ديگرى از حركت مىشود .\r\nمرحوم آخوند مىگويد اين توجيه مشكلى را حل نمىكند زيرا اولًا در اين جهت فرق نمىكند كه ما مراتب قرب و بعد را يكسره در مرتبهء علت ، و مراتب حركت را يكسره در مرتبهء معلول در نظر بگيريم و يا اينكه چنين فرض كنيم كه مراتبى از قرب ، علت مرتبه‌اى از مراتب حركت ، و مرتبه‌اى از حركت ، علت مرتبه‌اى از مراتب قرب است .\r\nمرحوم آخوند اين را ذكر نكرده ولى اين توجيه اساساً بىمعنى است . چه اولويتى در كار است كه حركت اين سنگ را شطرْ شطر كرده ، بگوييم مثلًا در\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nميلى متر اول ، طبيعت به همراه قرب ، علت حركت سنگ است و در ميلى متر دوم طبيعت به همراه حركت ، علت براى درجهء دوم قرب است ؟ اين تشطير كردن بى معناست چون اولويتى در كار نيست . اگر هم تشطيرى بخواهد در كار بيايد بايد ايندو - يعنى مرتبه‌اى از قرب و مرتبه‌اى از حركت - هم علت باشند و هم معلول ، كه چنين چيزى محال است ؛ يعنى بايد بگوييم طبيعت به انضمام مراتب قرب و بعد ، علت مراتب حركت است و باز طبيعت به انضمام مراتب حركت ، علت مراتب قرب و بعد است . پس لازم مىآيد مراتب قرب و مراتب حركت ، هم علت و هم معلول يكديگر باشند .\r\nثانياً خود مراتب قرب و بعد چيست ؟ شما خيال كرده‌ايد كه طبيعت كه به سمت پايين حركت مىكند دو كار صورت مىدهد ؛ يك كار ، حركت است و كار ديگر اين است كه به مراتب قرب ، تجدد مىبخشد ، در حالى كه مراتب قرب چيزى جز مراتب حركت نيست . مثلًا شما از اينجا به سمت درب مدرسه مىرويد . آيا شما در آنِ واحد دو كار انجام مىدهيد ، يكى اينكه به سوى درب مدرسه حركت مىكنيد و كار دوم شما اين است كه به درب مدرسه نزديك مىشويد و اين دو كار را در عرض يكديگر انجام مىدهيد ؟ ! چنين نيست . قرب و بعد امرى است نسبى . در باب تقدم و تأخر گفتيم كه اگر يك مبدأ خاص و دو نقطه در نظر بگيريم و جسمى از اين مبدأ و آن دو نقطه عبور كند ، وقتى جسم از يكى از اين دو نقطه عبور مىكند مىگوييم نزديكتر است و وقتى از نقطهء ديگر عبور مىكند مىگوييم دور تر است . قرب و بعد مفهوم نسبى است . وقتى شىء حركت مىكند دائماً تغيير مكان مىدهد و مراتب مكان خود را تغيير مىدهد . وقتى مراتب مكان را با درب مدرسه مىسنجيم مىگوييم فاصلهء بعضى از اين مراتب مكان تا يك مبدأ يا مقصد خاص از برخى ديگر از مراتب مكان بيشتر است يعنى اين نسبت چنين است .\r\nپس جسم جز اينكه مكان را طى مىكند كار ديگرى انجام نمىدهد . قرب و بعد تنها در اينجا « انتزاع » مىشود . قرب و بعد مثل فوقيت و تحتيت است يعنى از معقولات ثانيه است نه از معقولات اوليه كه در خارج ما بازاء داشته و نيازمند علت باشد . « معقولات ثانيه » امورى انتزاعى هستند . وقتى منشأ انتزاعشان در خارج موجود شود آنها هم قهراً انتزاع مىشوند . اربعه كه وجود پيدا كند زوجيت قهراً از آن انتزاع مىشود نه اينكه امر ديگرى غير از اربعه واقعاً وجود پيدا مىكند . پس اين\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمراتب قرب و بعدى كه شما فرض كرديد ، در واقع و نفس الامر چيزى جز مراتب حركت نيست يعنى از مراتب حركت انتزاع مىشود . البته اين مطلب را مرحوم آخوند در انتهاى كلام خود آورده‌اند كه من به جهت خاصى آن را تحت عنوان ثانياً ذكر كردم « 1 » .\r\n\r\nمراتب حركات به عنوان علل معدّه\r\nمرحوم آخوند در اوايل پاسخ خود به مستشكل ، چنين مىگويد كه فرض دو سلسله - كه گفتيم از نظر مرحوم آخوند اين دو سلسله [ يعنى سلسلهء مراتب حركات و سلسلهء مراتب قرب و بعد 
  ] در انتها به يك سلسله برمىگردد - براى توجيه حركت « نعْم العون » است ، ولى از ناحيهء علل معدّه نه از ناحيهء علل موجده . توضيح اينكه .\r\n\r\n\r\n\r\n\r\n","description":"","footnote":"\r\n( 1 ) . اشكال : امر انتزاعى بالاخره يك حيثيتى مىخواهد تا منشأ انتزاع داشته باشد . فوقيت مگر تحت يكى از مقولات نيست ؟ فوقيت ولو انتزاع از يك فوق مىشود ولى خارجاً حيثيتى قائم به شىء است .\r\nاستاد : مراد شما از « خارجاً » چيست ؟ يعنى آن حيثيت ، جداى از منشأ انتزاعش است ؟ نه . اگر جدا باشد ، ديگر حيثيتى انتزاعى نيست .\r\nاشكال : بالاخره شىء بايد خاصيتى در خارج داشته باشد تا حيثيتى انتزاع شود .\r\nاستاد : اگر خاصيتى در خارج باشد ديگر انتزاع نيست . انتزاع يعنى تحليل ذهن . ذهن كه جنس و فصل را در خارج از يك شىء انتزاع مىكند آيا شىء در خارج به دو نيمه تجزيه مىشود . . .\r\nاشكال : بالاخره حيثيت قوه و حيثيت فعل دارد كه از آن جنس و فصل انتزاع مىشود .\r\nاستاد : آيا اين دو حيثيت انضمامى است ؟ آيا نيمى از شىء قوه است و نيمى از آن فعليت ، يا شىء به تمام وجودش قوه و به تمام وجودش فعليت است ؟ آيا اين شىء كه « حيوان ناطق » است نيمى از آن « حيوان » و نيمى از آن « ناطق » است يا سراپايش حيوان و سراپايش ناطق است ؟ .\r\nاشكال : در مورد مقولهء اضافه چه مىگوييد ؟ .\r\nاستاد : در گذشته گفتيم كه از مقولهء اضافه تنها اسمش باقى مانده است و بسيارى از مقولات ارسطويى در واقع مقوله نيستند از جمله مقولهء اضافه . حاجى هم تصريح مىكند كه اضافه داخل در معقولات ثانيه است . البته شيخ و ديگران كوشش كرده‌اند براى اضافه مابازايى در خارج قائل شوند . مقولهء اضافه در واقع مقوله نيست . مقوله از ماهيت حكايت مىكند و اگر چيزى بخواهد ماهيت باشد بايد از خودش مابازاء داشته باشد در حالى كه اضافه از خود مابازاء ندارد و در واقع تحليل ذهن است . وقتى تحليل ذهن شد پس امر انتزاعى است .\r\nشما مگر در مورد كثرت وجود و ماهيت چه مىگوييد ؟ وقتى براى شىء ، هم وجود و هم ماهيت اعتبار مىكنيد آيا وجود مابازايى دارد و ماهيت مابازاى ديگرى ؟ اگر اين‌طور باشد هر دو اصيل‌اند كه محال لازم مىآيد . يا مثلًا مىگوييد اين انسان شىء است . آيا شيئيت انسان غير از انسانيت اوست يعنى در خارج ، به انسانيت اين موجود ، شيئيت آن ضميمه شده است و از آن چيزى كه علاوه بر انسانيت دارد شيئيت انتزاع مىشود ؟ در اين صورت بايد دو چيز در خارج وجود داشته باشد .\r\n","page_name":" 272 ","page_number":272},
  {"content":"\r\n\r\nتأثير علت معدّه تنها اين مقدار است كه به ماده ، قابليت و آمادگى مىدهد و لهذا در مورد علت معدّه مىگويند « ما يلزم من وجوده و من عدمه المعلول » . علت معدّه چيزى است كه وجود پيدا مىكند و بعد هم معدوم مىشود ولى به ماده آمادگى مىبخشد .\r\nنقش آن تنها در آمادگى بخشيدن به قابل است نه در ايجاد معلول . ولى علت موجده يعنى علت به وجود آورنده ، علتى كه فاعل معلول است و وجود معلول از وجود آن ناشى شده است . مثلًا آتش چوب را مىسوزاند . چوب اگرتر باشد قابل احتراق نيست . چيزى كه به چوب آمادگى مىدهد كه هر وقت علت به آن برسد كار خودش را انجام بدهد علت معدّه است ( گو اينكه آمادگى دادن در اينجا به معناى رفع مانع است بنابراين مثال خوبى نيست ) .\r\nمرحوم آخوند مىگويد مراتب حركات را ، اعم از اينكه آن را يك سلسله بدانيم يا دو سلسله ، از نظر علت اعدادى به خوبى مىتوان [ تصوير كرد 
  ] . جسمى كه از بالا حركت مىكند ، هر مرتبه‌اى از حركت علت معدّهء مرتبهء ديگرى از حركت است و لهذا عرض كرديم كه اين امر را كه طبيعت در آنِ اول ، مرتبهء اول از حركت را به وجود مىآورد ولى مرتبهء آخر را به وجود نمىآورد ، به نبود علت تامه معلّل مىكنيم و مىگوييم علت تامه فراهم نيست و ماده بايد قابل باشد تا علت تامه وجود پيدا كند .\r\nبه عبارت ديگر حركت در اين مكان مشروط به اين است كه مرتبهء قبل قبلًا حادث شده باشد . هر مرتبه‌اى يا درجه‌اى از حركت ، معد براى مرتبهء ديگرى از حركت است . اين را ما هم قبول داريم .\r\nپس ما تأثير مراتب حركات بر يكديگر را به عنوان يك علت اعدادى انكار نمىكنيم ولى بحث در علت ايجادى يا موجده است كه موجبه هم هست . چه بگوييم علت ايجادى و چه بگوييم علت ايجابى تفاوتى نمىكند . نقش علت ايجادى نقش مقتضى ( به اصطلاح اصوليين ) است . آن است كه وجود دهندهء به معلول است .\r\nويژگى « مقتضى » اين است كه اگر همهء شرايط فراهم شود مقتضى اثر خود را مىبخشد . تا شرايط فراهم نشده ، مقتضى اثر خود را نمىبخشد . حال وقتى شرايط فراهم شد و مقتضى اثر خود را بخشيد با اينكه خود مقتضى وجود دارد ولو علت معدّه هم معدوم شده باشد ، آيا ممكن است معلول معدوم شود ؟ علت اعدادى فقط ماده را مستعد مىكند و اگر معدوم هم شود ، اين عدم تأثيرى ندارد . اين بود كه گفتيم اگر طبيعت ثابت باشد و بخواهد علت حركت واقع شود لازمهء ثبات طبيعت اين\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nاست كه هر مرتبه از مراتب حركت كه وجود پيدا مىكند به ثبات طبيعت باقى بماند . ثبات حركت ، يعنى حركت ديگر حركت نباشد .\r\nپس ما اين‌طور ايراد نمىگيريم كه اگر طبيعت ثابت است چرا حركت آنِ آخر را در آنِ قبل ايجاد نكرده است . اگر اين‌طور مىگفتيم ، پاسخ داده مىشد كه اين براى آن است كه علت معدّهء حركت آنِ آخر ، در آنِ قبل وجود نداشته است . بلكه ما اين طور مىگوييم كه طبيعت كه علت موجده است همين قدر كه معلول خود را ايجاد كرد محال است كه علت ، باقى باشد و معلول معدوم شود . پس اگر طبيعت ثابت باشد ، جزء اول حركت كه موجود شد بايد باقى بماند كه معنايش اين است كه حركت حركت نباشد . حركت بودن حركت به تصرّم ذاتى آن است كه تا هر جزئى كه پيدا مىشود معدوم نشود جزء ديگر وجود پيدا نمىكند . پس فرض دو سلسله كه شما در اينجا مىكنيد از نظر توجيه علل معدّه « نعم العون » است و مطلب خوبى است و بايد هم باشد ولى از نظر علت موجبه يا موجده ، اگر طبيعت بخواهد ثابت باشد نمىتواند مطلب را توجيه كند .\r\n\r\nفرض دو سلسله مشكل را حل نمىكند\r\nمرحوم آخوند بعد اضافه مىكنند كه ما نقل كلام به هر دو سلسله مىكنيم . در فرض اول كه فرض يك سلسله شده بود گفتيم كه سلسلهء مراتب قرب و بعد از خارج كه نيامده است تا مقدم بر سلسلهء حركتها باشد . اينجا كه شما قائل به تداخل مىشويد و مىگوييد شطرى از حركت ، علت شطرى از مراتب قرب و بعد است ، ما در جواب ، كلام را يك جا مىكنيم و مىگوييم آيا همين دو سلسلهء متداخل و متشافع ، بأسرها معلول طبيعت هستند يا نه ؟ اينها معلول طبيعت هستند . پس باز ايرادات گذشته عود مىكند . اگر يك امر متجدد بالذات نباشد اين سلسلهء امور متشافع و متداخل از كجا پيدا شده است ؟ .\r\nبعد ايشان مىفرمايند اين مطلب شبيه آن مطلبى است كه در باب برهان وسط و طرف در ابطال تسلسل علل گفته مىشود . البته بحث در آنجا در باب علل ايجادى است نه علل اعدادى كه در كلمات فرنگيها اين اشتباه هست . در تقرير برهان وسط و طرف مىگويند كه اگر معلول اول ( الف ) علتى به نام « ب » داشته باشد و « ج » علت « ب » باشد ، اولى معلول است و علت نيست . دومى هم معلول است و هم علت ، و\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nسومى علت است ولى معلول نيست . آيا در اينجا ممكن است وسط وجود داشته باشد ولى يكى از دو طرف و يا هيچ كدام از آنها وجود نداشته باشد ؟ چون وسط هم معلول است و هم علت ، بايد طرفى داشته باشد كه معلول باشد و طرفى كه علت باشد . حال اگر به جاى يك وسط ( ب ) دو وسط ( ب و د ) داشته باشيم ، ايندو در خاصيت وسط بودن مانند يك وسط هستند . به حكم « معلول المعلول معلول » ، « ب » و « د » در حكم يك معلول واحد هستند . اگر سلسلهء علل غيرمتناهى باشد در حكم يك وسط است كه هم علت است و معلول ، كه لازم مىآيد وسطِ بدون طرف داشته باشيم . اين خلاصهء برهان است كه در مبحث علت و معلول اسفار و نيز الهيات شفا به تفصيل مطرح شده است .\r\nدر اينجا مرحوم آخوند مىگويد اگر ما به جاى دو سلسله ، هزار سلسله هم فرض كنيم باز در نهايت بايد به متجدد بالذات ختم شود . همان‌طور كه در باب برهان وسط و طرف چه يك واسطه ، چه دو واسطه ، چه ميلياردها و چه غيرمتناهى واسطه داشته باشيم باز احتياج به طرف داريم ، اين دو سلسله‌اى كه در اينجا فرض مىكنيد و مىخواهيد حركات را با يك سلسلهء ديگر توجيه كنيد چون حكم سلسلهء حركت به آن سلسلهء ديگر هم جارى است مانند همان سلسلهء حركت مىشود . اگر چند سلسله و يا حتى ميلياردها سلسله هم فرض كنيد در حكم سلسلهء واحد هستند كه همه يك جا معلول طبيعت هستند و مانند سلسلهء واحد باز اين حكم جارى است كه چون متغير است طبيعت بايد متغير باشد . اين خلاصهء اين فصل .\r\n\r\nربط متغير به ثابت و ايراد مرحوم جلوه\r\nاز دشوارترين مباحث اسفار همين مبحث ربط متغير به ثابت است كه در اين مبحث برخى از فلاسفه‌اى كه پس از مرحوم آخوند آمده‌اند نظر ايشان را قبول نكرده و در رد آن استدلال كرده‌اند و بسيارى هم سكوت كرده‌اند . برخى از كسانى كه از نظر مرحوم آخوند دفاع كرده‌اند دفاعشان خالى از مناقشه نيست . يكى از كسانى كه مسلك او مسلك بوعلى و در بسيارى از مسائل تابع بوعلى است و نظر مساعدى نسبت به فلسفهء ملاصدرا ندارد مرحوم ميرزا ابوالحسن جلوه است « 1 » .\r\n\r\n\r\n\r\n\r\n","description":"","footnote":"\r\n( 1 ) . ايشان استادِ استاد برخى استادهاى فلسفه در زمان حاضر هستند . مثلًا مرحوم آقابزرگ حكيم كه در مشهد بود و در حدود چهل سال پيش فوت كردند از شاگردان مرحوم جلوه بودند . شاگردهاى مرحوم جلوه حدود سى چهل سال پيش فوت كرده‌اند . مرحوم جلوه ساكن تهران بوده و حدود چهل پنجاه سال فلسفه تدريس مىكرده و به فلسفهء مرحوم آخوند چندان اعتقادى نداشته است . در آن زمان در تهران فيلسوفان بسيار مهمى زندگى مىكردند كه دو گروه بودند ؛ گروهى طرفدار فلسفهء ملاصدرا و گروه ديگر طرفدار فلسفهء شيخ بودند . مرحوم جلوه در رأس كسانى بوده كه طرفدار فلسفهء شيخ بوده‌اند بر خلاف مرحوم آقاعلى مدرس زنوزى و مرحوم آقا محمدرضاى قمشه‌اى كه طرفدار فلسفهء مرحوم آخوند بوده‌اند . آخر كار هم طرفداران فلسفهء مرحوم آخوند گروه مقابل را شكست دادند .\r\n","page_name":" 275 ","page_number":275},
  {"content":"\r\n\r\nمرحوم جلوه دو رسالهء كوچك دارد كه در واقع رساله‌هاى مستقل نيست ، بلكه تعليقه‌هايى بوده كه بر شرح هدايه و مبحث حركت جوهرى اسفار زده است . يك جا تحت عنوان « ربط حادث به قديم » و در جاى ديگر تحت عنوان « حركت جوهريه » بحث كرده و كوشش كرده كه سخن مرحوم آخوند را رد كند .\r\nچون اين بحث در فصل آينده فى الجمله خواهد آمد و در فصل سى و سوم تحت عنوان ربط حادث به قديم و نه ربط متغير به ثابت به‌طور تفصيل مورد بحث قرار مىگيرد ما ايراد مرحوم جلوه را در آنجا تفصيلًا مطرح مىكنيم . اجمال ايراد مرحوم جلوه اين است كه ما قبول داريم كه علت متغير ، متغير است همچنان كه شيخ هم قبول دارد و اين را هم كه متغيرها بايد به متغير بالذات منتهى شود قبول داريم . به عبارت ديگر تجددهاى بالعرض بايد به تجددهاى بالذات منتهى شوند . ولى چه ضرورتى دارد كه آن متجدد بالذات را طبيعت جوهرى بدانيم ؟ چه مانعى دارد كه خود حركت عرضى ، مخصوصاً يكى از حركات عرضى يعنى حركت وضعيهء فلك را منشأ حركات عرضى بدانيم ؟ ( بوعلى و امثال او معتقدند كه افلاك يك حركت عرضى دورى دائم دارند . ) چه مانعى دارد كه « رابط » ميان متغير و ثابت همان حركت وضعى فلك باشد كه دائم و مستمر است ؟ حركت عين تجدد است و عاملى آن را متجدد نكرده است . حركت تجدد بالذات است و خود مرحوم آخوند هم اين حرف را در فصلهاى بعد مىگويد كه آنچه در نزد ما متجدد بالذات است « طبيعت » جوهرى است و در نزد ديگران متجدد بالذات ، « حركت » است . پس چه مانعى دارد كه همهء حركات عرضى منتهى به يك حركت ذاتى شود و آن حركت ذاتى ، حركت وضعى فلك باشد نه حركت طبيعت جوهرى ؟ اين نظر مرحوم جلوه است . دربارهء درستى يا نادرستى اين نظريه بعداً بحث مىكنيم . اين را بدين منظور در اينجا طرح كرديم كه ذهنها براى حل آن بهتر آماده باشد « 1 » .\r\n\r\n\r\n\r\n\r\n","description":"","footnote":"\r\n( 1 ) . [ پاسخ اشكال مرحوم جلوه در جلسهء بيست و چهارم آمده است . 
  ]\r\n","page_name":" 276 ","page_number":276},
  {"content":"\r\n\r\n\r\nكيفيت ربط متغير به ثابت\r\n\r\nجلسهء بيست و سوم\r\nبسم اللَّه الرحمن الرحيم .\r\nفى كيفية ربط المتغير بالثابت .\r\n« لقائل أن يقول : إذا كان وجود كل متجدد مسبوقاً بوجودِ متجدد . . . » « 1 » . .\r\nبحثى كه در اين فصل بيان خواهد شد ، در واقع يكى از مسائل فرعى بحثهاى چند فصل گذشته است كه در طول بحث مكرر به ذهنها خطور مىكرد . گفتيم كه در عالم طبيعت يك سلسله تغيراتى وجود دارد و اين تغيرات ، معلَّل به يك سلسله علل هستند كه آن علل براى آنكه اين تغيرات را به وجود آورند بايد متغير باشند . چون علت مباشر تغيرات طبيعت ، خود طبيعت ، يعنى صورت جوهرى است پس ناچار خود صورت جوهرى بايد متغير باشد .\r\n\r\nاشكال مهم دربارهء تغيرناپذيرى علت طبيعت\r\nسؤالى كه در همهء اذهان در اينجا پيدا مىشود اين است كه ما به خود طبيعت نقل .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 21 ، ص 68 .\r\n","page_name":" 277 ","page_number":277},
  {"content":"\r\n\r\nكلام كرده مىگوييم طبيعت متغير است و هر متغيرى علت مىخواهد و چون علتِ امر متغير بايد متغير باشد علت طبيعت هم بايد متغير باشد . سراغ علت طبيعت مىرويم كه چون متغير است علت متغير مىخواهد . پس لازم مىآيد يك سلسله علل متغيرِ بىپايان داشته باشيم و در نهايت امر هم به هيچ علت ثابت كه « علت العلل » باشد نرسيم كه براهين تسلسل اين مطلب را ابطال مىكند .\r\nپاسخ مىدهند كه متغير ، آن وقت به علتى متغير نياز دارد كه تغير ، « وصف ذاتى » آن متغير نباشد . در اينجاست كه قاعدهء « هر متغيرى نيازمند به علت متغير است » صادق است . ولى آنجا كه تغير و حركت ، وصف ذاتى متغير است ، به يك اعتبار - به تعبير من - مىتوانيم بگوييم كه اساساً نيازى به علت نيست و به اعتبار ديگر مىتوانيم بگوييم كه چنين متغيرى نياز به علت متغير ندارد . امر ثابت مىتواند و بلكه بايد علت امر متغيرى باشد كه تغير آن ، ذاتى آن است .\r\nبراى توضيح مطلب ابتدا بايد اين دو اعتبار را تشريح كنيم . يك وقت طرح بحث بر اساس تغير است نه متغير . در متغيرى كه تغير و حركت ، صفت ذاتى آن است علت اين حركت و تغير چيست ؟ پاسخ اين است كه حركت و تغير در اينجا علت نمىخواهد چون ذاتى است و « الذاتى لا يعلّل » . اما اگر بحث را روى متغير بياوريم اشكال اين‌طور طرح نمىشود كه تغير متغير ، علتى مىخواهد كه متغير باشد تا گفته شود اين در تغيرهايى صادق است كه ذاتىِ متغير نباشند و تغيرهايى كه ذاتىِ متغير هستند اساساً علت نمىخواهند ؛ بلكه اشكال اين‌طور مطرح مىشود كه متغير نيازمند به علت متغير است . در پاسخ اين تقرير از اشكال چنين مىگوييم كه اين اصل در متغيرهايى صادق است كه تغير آنها ذاتى نباشد . متغيرهايى كه تغيرشان ذاتى است احتياج به علت دارند ولى نه علت متغير ، بلكه علت ثابت . اين تقرير دو اعتبارى است كه در ابتدا عرض كرديم . البته چنان كه گفتيم مرحوم آخوند اين تشقيق را مطرح نكرده است .\r\n\r\nمعناى ذاتى بودن حركت\r\nذاتى بودن حركت به چه معناست ؟ در گذشته گفتيم كه گاهى « حركت در جوهر » در مقابل « حركت در عرض » به كار مىرود و گاهى « حركت ذاتى » در مقابل « حركت عارضى » . مقصود از حركت عارضى حركتى است كه از حاقّ ذات متحرك انتزاع\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nنمىشود بلكه مانند يك امر خارج از ذاتِ متحرك بايد به متحرك ملحق شود . مثلًا جسم در حركت عرضىِ خود مثل حركت در أين ، از يك نقطه به نقطهء ديگرى مىرود . در اينجا حركت براى متحرك ، « عارضى » است يعنى متحرك در مرتبهء قبل از حركت ، هويت و تحققى دارد و در مرتبهء بعد از تحقق ، حركت به آن ملحق مىشود . اين حركت را « حركت عارضى » مىناميم و مىتوانيم از آن به « حركت زائد بر ذات » تعبير كنيم ؛ حركتى كه زائد بر ذات متحرك است . اين حركت است كه هم علت مىخواهد و هم علت آن بايد متغير باشد .\r\nدر « حركت ذاتى » چنين نيست كه ذات متحرك ، قطع نظر از اين حركت ، تحققى داشته باشد و در مرحلهء بعد از تحقق ، حركت به آن ملحق شود ، بلكه حركت از حاقّ ذات متحرك انتزاع مىشود . البته مراد از حاقّ ذات ، حاقّ ماهيت نيست ، بلكه حاقّ وجود است . نحوهء وجود شىء به گونه‌اى است كه از آن ، حركت و سيلان انتزاع مىشود و در واقع ، وجود چنين متحركى عين حركت است . به عبارت ديگر نحوهء وجود ، نحوهء سيلانى است نه اينكه وجود متحرك غير از حركت باشد و حركت بخواهد در مرتبهء زائد بر تحقق شىء به آن ملحق شود . اينجا از اين جهت كه مفهوم حركت يك مفهوم انتزاعى از حاقّ ذات است مثل زوجيت و اربعه است و البته در خارج ، وجود حركت با وجود متحرك يكى است . اين است معناى « صفت ذاتى » بودن حركت براى متحرك « 1 » .\r\nپس مرحوم آخوند مىگويد كه به يك تعبير آن حركتى به علت نيازمند است و .\r\n\r\n\r\n\r\n\r\n","description":"","footnote":"\r\n( 1 ) . اين را با آنچه در اصطلاحات امروزى مىگويند نبايد اشتباه كرد . در اصطلاحات امروز هم گاهى از حركت ذاتى دم مىزنند ولى آنها در واقع آنچه را كه ما حركت « عارضى » مىناميم « ذاتى » مىنامند .\r\nمثلًا حركت در أين را لازمهء ذات جسم مىدانند . مىگويند چنين حركتى در عين اينكه عارض بر ذات جسم است لازمهء ذات آن است و به عبارت ديگر لازمه‌اى است كه به جسم ملحق شده است .\r\nهمچنان كه قبلًا گفتيم اين حرف معنا ندارد . اگر چيزى به جسم ملحق شده است ديگر ذاتى نيست . ملحق شدن به جسم به اين معناست كه جسم آن را قبول مىكند و نيازمند به فاعلى است كه آن را به جسم بدهد ؛ پس نمىتواند ذاتى جسم باشد . همين قدر كه حركتى با خود جسم مغاير شد ، يعنى جسم خودش چيزى بود و حركت چيزى ، ناچار جسم حركت را پذيرفته است . پس نسبت به آن بالقوه بوده و به يك علت خارجى نيازمند است كه حركت را به آن ملحق كند . پس حركت أينى محال است كه ذاتى جسم باشد . اينكه گاهى در بحثهاى امروز مىگويند حركت ، ذاتى طبيعت است ، مرادشان همين حركت مكانى است در حالى كه نظريهء حركت جوهرى مىگويد كه چنين نيست كه حركت ، چيزى است و جوهر چيزى است و حركت به ذات جوهر ملحق مىشود بلكه حركت عين ذات جوهر است .\r\n","page_name":" 279 ","page_number":279},
  {"content":"\r\n\r\nبه تعبير دوم آن متغيرى نيازمند به علت متغير است كه حركت ، عارضى متحرك باشد ؛ خارج از ذات متحرك و ملحق به ذات متحرك باشد مثل حركات أينى ، وضعى ، كمّى و كيفى . اما آنجا كه حركت صفت ذاتى متحرك است ، عين وجود متحرك است و در اين حالت ، متحرك و حركت يكى است و همان علت متحرك ، علت حركت هم هست .\r\nبنابراين رابطهء حركت ذاتى و متحرك مثل رابطهء بياض و جسم نيست كه به نحو لحوق خارجى است بلكه اين لحوق ، لحوق تحليلى است كه در خارج لاحق و ملحوقى نيست و اين ذهن است كه لاحق و ملحوق را اعتبار مىكند . نسبت حركت كه از حاقّ وجود متحرك انتزاع مىشود به متحرك ، مثل نسبت وحدت است به وجود شىء . وقتى مىگوييد « اين شىء واحد است » وحدت مفهوماً غير از مفهوم اين شىء است و حتى غير از مفهوم وجود اين شىء است . « اين شىء موجود است » با « اين شىء واحد است » مفهوماً يكى نيست ، ولى آيا اين شىء ، اول در خارج موجود مىشود و بعد وحدت مانند يك امر خارجى ملحق به وجود شىء مىشود همان‌طور كه بياض به جسم ملحق مىشود ، يا وحدت از حاقّ وجود شىء انتزاع مىشود ؟ دومى درست است . در اينجا هم سخن اين است كه حركت از حاقّ ذات متحرك انتزاع مىشود و يك امر الحاقى در خارج نيست ، امرى كه وجودش غير از وجود متحرك باشد تا احتياج به علت داشته باشد « 1 » .\r\n\r\nخلاصهء پاسخ\r\nپس به‌طور خلاصه وقتى بحث روى متغير مىآيد ، مستشكل نمىگويد كه تغير علت مىخواهد ، تا گفته شود در اينجا چون تغير ذاتى است علت نمىخواهد ، بلكه او سراغ متغير بالذات مىرود . در پاسخ ، مرحوم آخوند مىگويد نحوهء وجود متغير .\r\n\r\n\r\n\r\n\r\n","description":"","footnote":"\r\n( 1 ) . سؤال : وقتى يك امر ، انتزاعى است آيا در خارج تحقق دارد يا ندارد ؟ .\r\nاستاد : تحققش عين تحقق منشأ انتزاع است . معناى امر انتزاعى اين است كه تحقق آن با تحقق منشأ انتزاع دوتا نيست ، نه اينكه امر انتزاعى يك تحقق دارد و منشأ انتزاع تحقق ديگرى . در آنِ واحد منشأ انتزاع ، هم مصداق اين است و هم مصداق آن ، و اين تحليلها كار عقل است كه مفاهيم متعددى را از واحد بماهو واحد انتزاع مىكند .\r\nسؤال : اگر حركت مفهومى است كه انتزاع مىشود ، پس حركت مىشود از سنخ ماهيت نه وجود .\r\nاستاد : مفهوم غير از ماهيت است . هر مفهومى را ماهيت نمىگويند .\r\n","page_name":" 280 ","page_number":280},
  {"content":"\r\n\r\nبالذات سيَلانى است ، نه اينكه در اينجا « وجودى » است و « سيلانى » ، بلكه وجود عين سيلان است و لذا در اينجا علت ، ديگر مفيض تغير نيست بلكه مفيض اصل وجود اين شىء است كه تغير از آن انتزاع مىشود . به عبارت ديگر ، علت ، متغير را تغيير نمىدهد بلكه متغير را ايجاد مىكند ، علت ، ذاتى را ايجاد مىكند كه تغير از آن ذات انتزاع مىشود نه اينكه شيئى را متغير مىكند و همهء حرفها اينجاست . يك وقت ما علتى داريم كه كارش ايجاد حركت است . آن علت است كه مانند خود حركت بايد متغير باشد . اما آنجا كه حقيقت يك ذات عين تغير است ، علت ، تغير را افاضه نمىكند بلكه ذاتى را كه لازمه‌اش تغير است افاضه مىكند و تغير از خودِ چنين ذاتى انتزاع مىشود .\r\nمرحوم آخوند مىفرمايد اين حرف نظير حرفى است كه ديگران در باب ربط متغير به ثابت مىگويند . آنها چنين قائلند كه رابط ميان متغير و ثابت همين حركات عرضيه و زمان است كه از حركت فلك انتزاع مىشود . علت ، حركت را به وجود مىآورد و ذات زمان را ايجاد مىكند ، يعنى ذاتى را افاضه مىكند كه افاضهء آن ، ملازم است با امتداد داشتن . چنين نيست كه علت ابتدا ذاتى را بدون امتداد افاضه مىكند و بعد به آن امتداد مىدهد ، بلكه ذاتى را افاضه مىكند كه عين امتداد است ، منتها نوع خاصى از امتداد ، امتداد قوه و فعلى و امتداد زمانى . اصلًا در حقيقتِ زمان امتداد افتاده است و ايجاد زمان عين ايجاد امتداد است ، يعنى جعل بسيط زمان همان جعل امتداد هم هست . در باب جسم گفتيم كه جسم كه داراى امتداد مكانى است اينچنين نيست كه اول جسم ايجاد مىشود و بعد به آن كشش داده مىشود بلكه اساساً كشش عين حقيقت جسم است ، يعنى ايجاد جسم همان ايجاد كشش است . متجدد بالذات يعنى ذاتى كه وجودش عين تجدد باشد ، نه ذاتى كه وجودش غير از تجدد باشد و بعد بخواهد به آن ذات تجدد افاضه شود « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : در اينجا آيا علت ، در بقا هم بايد همراه معلول باشد ؟ اگر علت ، ثابت و معلول متغير است لازم مىآيد كه علت ، در مرحلهء حدوث با علت در مرحلهء بقا فرقى نداشته باشد .\r\nاستاد : در اينجا به آن معنا حدوث و بقا معنى ندارد . علت اين گونه اشكالات اين است كه هميشه اذهان سراغ حركات عارضى مىرود و حركات ذاتى ، درست تعقل و تصور نمىشود . وقتى تغير يك شىء ، ذاتى شد ديگر در نسبت شىء با علت [ مجرد 
  ] ، ديگر اين مراتب و امتداد [ معنا ندارد 
  ] .\r\nسؤال : چه ايرادى دارد كه علت حركت ، ارادهء خداوند باشد ؟ .\r\nاستاد : بحث ما در آن نيست . وقتى كه ما با برهان اثبات كرديم كه علت مباشر حركت ، طبيعت است ، ديگر آن بحث جا ندارد . ارادهء خداوند در طول اين نيروهاست نه در عرض آنها . اگر در عرض آنها باشد مخالف با قدوسيت خداوند است .\r\nاشكال : سنخيت علت و معلول اقتضا مىكند كه علت امر متغير ، متغير باشد .\r\nاستاد : نه ، سنخيت چنين اقتضايى نمىكند چنان كه از توضيحات بعدى معلوم مىشود .\r\n","page_name":" 281 ","page_number":281},
  {"content":"\r\n\r\n\r\nويژگى خاص تقسيمات وجود\r\nاينجاست كه مرحوم آخوند مطلب مهمى را عنوان مىكند و آن مطلب اين است كه مسئلهء ثبات و تجدد نظير مسئلهء قوه و فعليت و مسئلهء وحدت و كثرت است . ما يك سلسله تقسيماتى داريم كه در آنها در عين اينكه دو قسم در مقابل يكديگر قرار مىگيرند ، احد المتقابلين شامل ديگرى هم هست و در مورد تقسيمات وجود ، بر خلاف ماهيت ، چنين مطلبى صادق است . اين را بايد درست توجه كرد . ميرزاى جلوه نتوانسته است اين مطلب را خوب درك كند و لذا مىگويد « لا محصّل له » .\r\nدر هيچ يك از تقسيمات ماهيت ، يك قسم ، ولو به حسب اعتبار ، شامل قسم ديگر نمىشود . مثلًا اگر بگوييم حيوان يا ناطق است يا غير ناطق ، اين به اصطلاح يك تقسيم « مطلق » است نه « نسبى » ، زيرا واقعاً ناطقها در يك دسته و غيرناطقها در دستهء ديگرى قرار مىگيرند . ديگر نه ناطقها به اعتبارى غيرناطق هستند و نه غيرناطقها به اعتبارى ناطق . ولى تقسيمات وجود هميشه نسبى است ، يعنى در عين اينكه وجود به دو قسم تقسيم مىشود يكى از آن دو قسم به يك اعتبار شامل قسيم خودش هم مىشود « 1 » . مثلًا ( اين مثال را مرحوم آخوند در اينجا ذكر نكرده است ) مىگوييم : « الوجود إما ذهنى و إما خارجى » : وجود يك ماهيت يا ذهنى است يا خارجى . وجود خارجى وجودى است كه آثار آن ماهيت بر آن مترتب مىشود و وجود ذهنى وجودى است كه آثار آن ماهيت بر آن مترتب نمىشود . اين به‌طور نسبى درست است نه به‌طور مطلق ؛ يعنى براى آن ماهيتى كه در ذهن آمده است مطلب از همين قرار است كه بر آن ماهيت ، آثار مترتب نمىشود ، ولى از جنبهء ديگر وجود مساوى با ترتب اثر است . مگر مىشود چيزى موجود باشد و اثرى بر آن مترتب نباشد ؟ وجود ذهنى هم يك سلسله آثار دارد و لذا هر وجود ذهنى در .\r\n\r\n\r\n\r\n\r\n","description":"","footnote":"\r\n( 1 ) . اين از نظريات بسيار لطيف مرحوم آخوند است كه در مواضع مختلف اسفار آمده و بسيارى از نظريات آقاى طباطبايى مبتنى بر همين مطلبى است كه آخوند اينجا گفته است و ايشان در بداية الحكمة طرح مطلب را براساس همين مطلب ريخته‌اند .\r\n","page_name":" 282 ","page_number":282},
  {"content":"\r\n\r\nمقايسهء با وجود خارجى وجود ذهنى است ، ولى بدون مقايسهء با وجود خارجى ، خودش ، وجود خارجى است . پس يكى از اين دو قسم ، يعنى وجود خارجى ، به اعتبارى بر قسيم خودش صادق است . اين يك مثال .\r\nدر تقسيم ديگر مىگوييم : « الوجود على قسمين : إما بالقوه و إما بالفعل » . وجود بالقوه آن است كه ممكن است آثار بر آن مترتب شود و وجود بالفعل آن است كه قبلًا در مرتبهء امكان بوده و بعد به مرتبهء فعليت رسيده است . هرچه كه در وجود بالفعل هست فقط امكانِ شدن آن در وجود بالقوه هست ؛ وجود بالقوه غير از امكانِ شدن ، چيز ديگرى نيست . پس هر وجود بالقوه نسبت به وجود بالفعل ، بالقوه است ، ولى آيا وجود بالقوه در بالقوه بودنش هم بالقوه است يا بالفعل ؟ وجود بالقوه در بالقوه بودنش فعليت دارد . پس باز مىبينيم وجود به دو قسم تقسيم مىشود كه در عين اينكه به اعتبار مقايسه‌اى ( چون تقسيمات وجود همه نسبى و مقايسه‌اى است ) تقسيم صحيح است به اعتبار ديگر يكى از دو قسيم شامل ديگرى مىشود .\r\nتقسيم وجود به واحد و كثير هم همين‌طور است . هر كثيرى در مقايسهء با واحدى كه طرف تقسيم آن قرار گرفته كثير است ولى همان كثير در مقايسهء با شىء ديگر واحد است . مثلًا اگر « عشره » را در مقابل واحد قرار دهيم ، كثيرِ اين واحد است ، ولى آنگاه كه عشره را در مقابل صد قرار مىدهيم كه عبارت است از ده عشره ، در اين حالت در هر عشره‌اى وحدت افتاده است . پس عشره در عين اينكه كثرت واحدهاى طبقهء اول است ، خودش نسبت به آحادى كه از عشرات به وجود مىآيد متصف به صفت واحد مىشود : يك عشره ، دو عشره ، سه عشره . پس هر كثيرى با اينكه در مقابل واحد قرار مىگيرد ، در مقايسه با واحدهاى ديگرى از نوع خودش ، متصف به واحد مىشود .\r\n\r\nويژگى مذكور و مسئلهء ربط متغير به ثابت\r\nعين اين مطلب در مورد ثبات و تجدد هم صادق است و پاسخ اشكالاتى كه برخى حضار مطرح كردند در همين نكته است واى كاش مرحوم آخوند اين مطلب را در اينجا بيش از اين تشريح مىكرد . وجود تقسيم مىشود به متجدد و ثابت .\r\nمىخواهيم ببينيم اين تقسيم مطلق است يا نسبى ، به همان معنايى كه توضيح داديم .\r\nآيا هرچه كه متغير شد به‌طور مطلق متغير است و يا هر متغيرى از يك لحاظ متغير و\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nاز لحاظ ديگر ثابت است ؟ آيا متغير در تغير خودش ثبات دارد يا در تغير خودش هم متغير است ؟ مسلماً هر متغيرى در تغير خودش ثبات دارد ، همان‌طور كه هر كثيرى در كثرت خودش واحد است .\r\nمرحوم آخوند مىگويد هر تغيرى دو جنبه دارد و نمىتواند اين دو جنبه را نداشته باشد . همان‌طور كه هر وجود ذهنى دو جنبه دارد ، وجودى است ذهنى به اعتبار مقايسه‌اش با وجود خارجى و بدون اين اعتبارِ مقايسه‌اى وجودى است خارجى ، همين‌طور وقتى نسبت اجزاى يك متغير به ديگر اجزاى آن را در نظر بگيريم متغير است و همچنين وقتى نسبت اجزاى اين متغير به متغيرهاى ديگر را در نظر بگيريم باز هم متغير است ولى در عين حال هر تغيرى داراى يك نحوه ثباتى است . پس اگر مىگوييم موجود بر دو قسم است : يا ثابت است يا متغير ، از جنبه‌اى غير از جنبه‌اى كه اين تقسيم بر مبناى آن صورت گرفته ، اين ثابت شامل متغير هم مىشود ، و آن جنبه اين است كه هر متغيرى در تغير خودش ثابت است « 1 » .\r\nحال سؤال اين است كه آيا فاعل كه وجود را افاضه مىكند وجود نسبى را افاضه مىكند يا وجود مطلق را ؟ گفتيم هر قوه‌اى نسبت به فعليت قوه است ولى قطع نظر از مقايسه ، خودش فعليتى است كه « فعلية القوه » است . آيا فاعل ، « فعلية القوه » يعنى وجود فى نفسهء قوه را افاضه مىكند يا وجود مقايسه‌اى آن را ؟ پاسخ اين است كه فاعل وجود فى نفسهء آن را افاضه مىكند . علت ، فعليتى را افاضه مىكند كه آن « فعلية القوه » است كه همين فعليت ، در مقايسه با شىء ديگر قوه است .\r\nهيولاى اولى كه نسبت به همهء فعليات قوهء محض است داراى دو حيثيت است ، از يك حيث حيثيتى از فعليات است كه « فعلية القوه » است ، و از حيث ديگر يعنى در مقايسهء با فعليات ديگر ، عدم است چون قوه ، عدم است . علت ، آن جنبهء مقايسه‌اى را كه عدمى است ايجاد نمىكند بلكه فعلية القوه را ايجاد مىكند .\r\nهمچنين در وجود ذهنى ، علت نوعى وجود خارجى را ايجاد مىكند كه در مقايسهء با يك وجود ديگر وجود ذهنى است ؛ و در كثرت ، وحدتى را ايجاد مىكند كه از آن ، كثرت انتزاع مىشود . درست است كه واحد و كثير در مقابل يكديگر .\r\n\r\n\r\n\r\n\r\n","description":"","footnote":"\r\n( 1 ) . اشكال : اين ثبات غير از ثباتى است كه در مورد علت ثابت مىگوييم .\r\nاستاد : البته كه غير از آن است و ما هم نگفتيم عين آن است .\r\n","page_name":" 284 ","page_number":284},
  {"content":"\r\n\r\nهستند ، ولى وقتى علت ، كثير را ايجاد مىكند وحدتى را پديد مىآورد كه در مقايسهء با وحدت ديگر كثرت است .\r\nحال مىرويم سراغ ثبات و تغير . هميشه علت ، ثبات ايجاد مىكند ؛ يعنى از اين دو قسم در تقسيم وجود به ثابت و متغير ، علت ثابت را ايجاد مىكند . اما ثابت بر دو قسم است : يكى ثابتى كه از آن تغير انتزاع نمىشود ، و ديگر ثابتى كه ثباتش عين ثبات التغير است . پس رابطهء متغير بالذات با علت ، رابطهء ثابت با ثابت است و اين نكتهء بسيار اساسى و عميقى است .\r\nعالم نسبت به ما متغير است ولى نسبت به ماوراء خودش كه محيط بر آن است تغير معنى ندارد . يك حقيقت است داراى دو رويه : رويهء ثبات و رويهء تغير ، ولى نه مثل رويه و آستر كه واقعاً دو چيزند كه به هم ضميمه شده‌اند بلكه يك حقيقت داريم با دو حيثيت .\r\nمرحوم ملاعلى نورى در حاشيه‌هاى خود بر اسفار بر اين مطلب تأكيد زيادى دارد كه عالم رويهء تغير و تجددى دارد كه همان رويهء طبيعى و رويهء زمانى عالم است و اين رويه ، واقعى است نه خيالى . رويهء ديگر عالم ، رويهء ثبات است كه رويه‌اى غير طبيعى و غير زمانى است و به عبارت ديگر رويهء دهرى عالم است .\r\nمعناى اينكه مىگويند : « المتفرقات فى سلسلة الزمان مجتمعات فى وعاء الدهر » اين نيست كه بعداً امورى را كه در زمان متفرق است در دهر مىچينند و روى هم مىريزند بلكه به اين معنى است كه همين حالا واقعاً اين‌طور است . در عين اينكه اشياء با يكديگر متفرق هستند ، يكى در صد هزار سال پيش قرار گرفته است و يكى در امروز و اين قدر از يكديگر دور هستند ، همين وجودات كه به اصطلاح وجود فردى دارند در يك جاى ديگر وجود جمعى داشته ، معيت دارند . اگر قيامت  « يَوْمَ الْجَمْعِ »  است به اين اعتبار است يعنى واقعاً همهء حقايق در آنجا جمع هستند « 1 » .\r\n\r\n\r\n\r\n\r\n","description":"","footnote":"\r\n( 1 ) . فلسفهء مرحوم آخوند فلسفهء فوق العاده عميقى است ، فلسفهء سهل و ممتنع است ، فلسفه‌اى است كه به ظاهر خيلى ساده به نظر مىآيد ولى در بعضى جاها آنقدر عميق است كه رسيدن به كنه آن ساده نيست . فيلسوفان بزرگى كه بعد از ايشان آمده‌اند ، غالباً هركدام گوشه‌اى از كلمات مرحوم آخوند نظرشان را جلب كرده است و در مواضع مختلفى به همان حرف چسبيده‌اند . از جمله محققين بزرگى كه در اين دورهء چند صدساله بعد از مرحوم آخوند آمده‌اند مرحوم آخوند ملاعلى نورى اصفهانى ، استاد بسيارى از اساتيد يكى دو قرن اخير است كه معاصر با مرحوم ميرزاى قمى و مرحوم سيد محمدباقر حجة الاسلام معروف به سيد محمدباقر شفتى است . صاحب روضات مىگويد من در دوران كودكى مرحوم آخوند ملا على را هنگامى كه به نماز مرحوم سيد محمدباقر شفتى مىآمد و در ماه رمضان مىنشستند و با يكديگر صحبت مىكردند ديده بودم و ايشان در آن زمان پيرمردى بود .\r\nمرحوم ملاعلى نورى كه مرد بسيار متشرعى هم بوده است حواشى مختصرى بر اسفار دارد و در اغلب حواشى ايشان اين مطلب گنجانده شده است و اين مطلب بيش از هر مطلب ديگرى نظر ايشان را جلب كرده و ايشان بيش از هركس ديگر اين مطلب را شكافته است .\r\n","page_name":" 285 ","page_number":285},
  {"content":"\r\n\r\nپس خلاصهء جواب اين ايراد كه اگر علت امر متغير متغير باشد بايد سلسلهء علل بى نهايت باشد ، اين شد كه آن متغيرى علتش متغير است كه تغير ، عارضى آن باشد ، نه آن متغيرى كه تغير ذاتى آن است . بعد اين سؤال پيش آمد كه چه تفاوتى است ميان آنجا كه تغير ذاتى است و آنجا كه تغير عرضى است . پاسخ اين است كه آنجا كه تغير ذاتى است شىء داراى دو جنبه است : جنبهء ثبات و جنبهء تغير . ما از خارج اين را عرض كرديم كه به‌طور كلى تقسيمات وجود ، نسبى و مقايسه‌اى است و هميشه يكى از دو قسيم ، به اعتبارى غير از آن اعتبارى كه تقسيم بر اساس آن صورت گرفته است شامل ديگرى است . مقدمهء ديگر اينكه در باب خارجيت و ذهنيت ، در باب فعليت و قوه ، در باب وحدت و كثرت ، در باب ثبات و تجدد و امثال آن ، آن چيزى كه مفاض از ناحيهء علت است جنبهء غير مقايسه‌اى است . هميشه وجود خارجى است كه افاضه مىشود ولى يكى از وجودات خارجى وجود خارجى نفس ( ادراكات نفسانى ) است كه در مقايسهء با وجودات ديگر ذهنى است . هميشه فعليت افاضه مىشود ولى يكى از فعليتها فعليتى است كه در مقايسه با فعليت ديگر قوه است . هميشه وحدت افاضه مىشود ولى در ميان وحدتها وحدتى است كه در مقايسه با وحدت ديگر كثرت است . هميشه ثبات افاضه مىشود ولى در ميان ثباتها ثباتى است كه در مقايسه با اشياء ديگر ثبات نيست بلكه تغير است .\r\nاين خلاصهء اين فصل است كه اگر اين نكات به‌طور دقيق درك نشود مسئلهء « ربط متغير به ثابت » آنچنان كه بايد درك نمىشود . اين مطلب را در ذهن داشته باشيد تا بعد سراغ اين مطلب برويم كه ما چه داعى داريم كه رابط را طبيعت جوهرى بدانيم . ما نظر مرحوم شيخ كه رابط را حركت وضعى و عرضى مىداند مطرح خواهيم كرد و البته بخشى از اين مطالب هنگام بحث دربارهء فصل سى و سوم خواهد آمد « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : آيا درست است كه بگوييم با اين بيان پاسخ بوعلى داده مىشود ؟\r\n","page_name":" 286 ","page_number":286},
  {"content":"\r\n\r\n\r\n\r\n\r\n\r\n","description":"","footnote":"\r\nاستاد : مرحوم آخوند در اينجا جواب كسانى را مىدهد كه مىگويند تسلسل لازم مىآيد . آنها كه مىگويند تسلسل لازم مىآيد ، فرق قائل نيستند ميان اينكه ما رابط را حركت بدانيم يا طبيعت . ما الآن نمىخواهيم جواب امثال بوعلى يا ميرزاى جلوه را بدهيم . گفتيم كه آن جواب در فصلهاى بعد خواهد آمد . ايرادى كه مطرح است مشترك الورود است ؛ هم متوجه امثال بوعلى است و هم مرحوم آخوند .\r\nامثال بوعلى كه ربط متغير به ثابت را به قول خودشان به يك تغير بالذات ( حركت وضعى فلك ) توجيه كرده‌اند و نيز صدرالمتألهين كه آن را به طبيعت جوهرى توجيه كرده است بايد به اين اشكال پاسخ مىدادند كه اگر علت متغير ، متغير است علت حركت وضعى فلك - كه بوعلى مىگويد - و نيز علت حركت جوهرى ملاصدرا بايد متغير باشد . جوابى كه مرحوم آخوند در اينجا مىدهد از طرف آنها هم هست . حال اينكه ما با خود آنها گلاويز هستيم بحث جداگانه‌اى است كه الآن مطرح نيست . ما فعلًا خواستيم جواب آن تسلسل را بدهيم .\r\n","page_name":" 287 ","page_number":287},
  {"content":"\r\n . \r\n","description":"","footnote":"","page_name":" 288 ","page_number":288},
  {"content":"\r\n\r\n\r\nنسبت حركت با مقولات\r\n\r\nجلسهء بيست و چهارم\r\nبسم اللَّه الرحمن الرحيم .\r\nفى نسبة الحركة الى المقولات .\r\n« إذا قلنا حركة فى مقولة كذا احتمل وجوهاً اربعة : احدها : إنّ المقولة موضوع حقيقى لها . . . » « 1 » . .\r\nبحث گذشتهء ما دربارهء كيفيت ربط متغير به ثابت بود و عرض كرديم كه فصل سى و سوم كه تحت عنوان « ربط حادث به قديم » مىآيد مكمل و متمم اين بحث است .\r\nسؤالاتى در باب ربط متغير به ثابت باقى ماند كه آنها را طرح نكرديم و در فصل سى و سوم به آنها خواهيم پرداخت « 2 » .\r\nعنوان اين فصل « نسبة الحركة الى المقولات » است . همهء مطالبى كه مرحوم آخوند در اين فصل ذكر كرده است ، به استثناى برخى اضافات و بعضى رد و ايرادهايى كه بر فخر رازى دارند ، در شفا آمده است .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 22 ، ص 69 .\r\n( 2 ) . ابتدا قصد داشتم فصل سى و سوم را در اين جلسه بحث كنم ولى بعد ديدم ميان فصل بيست و يك و فصل سى و سه خصوصاً همين فصل بيست و دوم بعضى از فصول به روشن شدن مسئله كمك مىكند و لهذا به همان ترتيب كتاب پيش مىرويم .\r\n","page_name":" 289 ","page_number":289},
  {"content":"\r\n\r\nحركت از جنبه‌هاى گوناگون تقسيمات مختلفى دارد ، مثل تقسيم حركت به مستقيم و غير مستقيم ، كه در اينجا محل بحث نيست . حركت از نظر نسبتش با مقولات هم تقسيمى دارد . مقولات يك نظريهء ارسطويى است . ارسطو انواعى كه در عالم هست دسته بندى كرده و معتقد است كه اين انواع تحت ده جنس اعلى قرار مىگيرد . آن جنس اعلى را « مقوله » مىگويند كه يك مقوله ، جوهر و نه مقولهء ديگر مقولات عرضى است . بعضى از حركات أينى است يعنى به مقولهء « أين » انتساب دارد و بعضى كيفى ، وضعى و يا كمّى است . فعلًا حركت در جوهر محل بحث نيست .\r\nمعناى اينكه حركت را به يك مقوله نسبت مىدهيم چيست ؟ اين در واقع يك نوع تحليلى از معناى حركت است ولى نه از حركت بما هو حركت ، بلكه از حركت از آن جهت كه به يكى از مقولات انتساب دارد .\r\nگاهى حكما به انتخاب خودشان مقوله را متعلق « فى » قرار مىدهند . به جاى حركت أينى مىگويند « حركت در أين » و همين‌طور « حركت در كيف » و مانند آن .\r\nما مىخواهيم بفهميم كه معناى انتساب حركات به مقولات چيست اعم از اينكه اين نسبت را با كلمهء « فى » بيان كنيم يا با ياى نسبت . اگر مرحوم آخوند اساساً اين تعبير را نمىآوردند كه مقصود از « حركت در مقوله » چيست بلكه همين قدر مىگفتند كه معناى انتساب حركات به مقولات چيست مطلب روشنتر بود .\r\n\r\nچهار نظريه در باب نسبت حركت به مقولات\r\nدر اينجا چهار نظريه ابراز شده است . نظريهء اول اين است كه معناى انتساب حركت به يك مقوله اين است كه آن مقوله موضوع حركت است . اگر جسمى حركت مىكند و از نقطه‌اى از مكان به نقطهء ديگر مىرود ، مىگوييم حركت أينى كرده است . معناى حركت أينى اين است كه « أينِ » اين جسم ، متغير و متجدد و به تعبير ديگر متحرك شده است . در اينجا فرقى نمىكند كه كلمهء متحرك ، متغير و يا متجدد را به كار ببريم .\r\nنظريهء دوم مىگويد كه وقتى حركت به مقوله‌اى نسبت داده مىشود مقصود اين است كه جوهر توسط آن مقوله حركت مىكند . ( البته در اينجا حركت در جوهر مطرح نيست چون اين حرفى است كه قدما هم مىگفتند و لذا نقض به حركت جوهرى نكنيد . فعلًا آن چهار حركت ديگر محل بحث است . ) در حركت در هريك از چهار مقوله ، آن كه متغير و متحرك است جوهر است ولى جوهر به تبع آن مقوله\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nمتحرك است . مقصود از اين تبعيت ، تبعيت تعليلى نيست تا لازم بيايد دو متغير داشته باشيم يكى مقوله و ديگر جوهر به تبع مقوله ، بلكه مقصود حيثيت تقييدى و واسطهء در عروض است . آن كه موضوع واقعى حركت است و متغير واقعى است خود مقوله است ولى ما ثانياً و بالعرض حركت را به موضوع آن نسبت مىدهيم همانطور كه عرض را به عنوان يك صفت به موضوع آن نسبت مىدهيم . در مورد جسم و ابيض مىگوييم : جسم ابيض است به تبع بياض . نه اين است كه در اينجا دو ابيض داريم : يكى جسم و ديگرى بياض ، بلكه مقصود اين است كه بياض ، ابيض بالذات است ، ولى به سبب ملابستى كه بين بياض و جسم هست كه وجود بياض ، « وجود ناعت » نسبت به جسم است ، همين ابيضيّت بياض را به جسم هم نسبت مىدهيم .\r\nپس تبعيت ، تبعيت در عروض است نه تبعيت در ثبوت .\r\nبه همين دليل اين نظريه در مقايسه با نظريهء اول نظريهء جديدى نيست . نظريهء اول هم مىگفت وقتى مىگوييم حركت أينى ، موضوع حركت خود أين است و نظريهء دوم هم مىگويد موضوع حركت خود أين است و آن را مجازاً به جوهر هم نسبت مىدهيم . قول اول هم انتساب مجازى به جوهر را نفى نمىكرد . بنابراين مستقل شمردن اين قول ، خالى از مسامحه نيست .\r\nنظريهء سوم كه نظريهء نسبتاً قابل توجهى است مىگويد معناى حركت در يك مقوله اين است كه حركت به منزلهء « نوع » آن مقوله است و مقوله به منزلهء « جنس » آن حركت . مقولات - چنان كه گفتيم - جنس الاجناس هستند . از ضميمه شدن يك سلسله فصول به اين مقولات نوع به وجود مىآيد . ( اين مسئله كه اجناس متوسط داريم يا نداريم در بحث ما تأثيرى ندارد . ) مثلًا كيف جنس الاجناس است و نوعى از انواع كيف حركت است . أين جنس الاجناس است و نوعى از انواع أين حركت است .\r\nپس تقسيم كيف به ساكن و سيال ، از قبيل تقسيم جنس به انواع خودش است . پس حركت در اينجا به منزلهء نوعى از انواع كيف است .\r\nنظريهء چهارم نظريه‌اى است كه معمولًا مورد پذيرش حكماست . مىگويند وقتى حركت را به مقوله‌اى نسبت مىدهيم معنايش اين است كه موضوع حركت ، موضوع اين اعراض است نه خود اين اعراض . ( موضوع را قبلًا تعريف كرده‌ايم ، يعنى آن چيزى كه حركت را قبول مىكند و به تعبير ديگر آن چيزى كه به حركت متصف مىشود . ) آن چيزى كه موضوع حركت است ، موضوع عرض است نه خود\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nعرض .\r\nپس عرض چيست ؟ عرض مسافت اين حركت است . مثلًا حركت در أين به اين معناست كه اين جسم است كه در أين حركت مىكند نه اينكه « أين » متحرك يا متغير است .\r\n« مسافت » يعنى چه ؟ در اصطلاح فلسفى مسافت اختصاص به مكان ندارد و در حركت كيفى ، كمّى يا وضعى هم مسافت داريم . وقتى جسم ، متحرك در كيف است مقولهء كيف مسافت اين حركت است و زمانى كه جسم متحرك در وضع است وضع ، مسافت اين حركت است . عرف مسافت را فقط در مورد مكان مىشناسد ولى عقل عين همين را در حركت در كيف هم مىبيند ، در كم و يا وضع هم مىبيند و در جاى ديگر هم اگر قائل به حركت بشود مىبيند .\r\nجسمى كه داراى عرضى مثل أين است ، دو حالت دارد : وقتى ساكن است ، يك فرد و يك نوع از اين عرض را دارد و همان را براى خود نگه مىدارد . آن فرد از أين را كه دارد ، همان فرد در دو زمان براى آن باقى است و به طريق اولى نوعش هم باقى است . اما همين كه جسم در أين حركت مىكند دائماً از فردى از افراد أين به فردى ديگر خارج مىشود . فردى را كه متلبّس به آن است رها مىكند و فرد ديگرى مىگيرد و باز آن فرد را رها مىكند و فرد ديگرى مىگيرد . در بعضى از موارد فقط فرد رها مىشود ، بدون اينكه صنف تغيير كرده باشد ولى گاهى از صنفى خارج شده و به صنف ديگر وارد مىشود . حتى گاهى در حركات اشتدادى ، جسم از نوعى خارج و وارد نوع ديگر مىشود و باز از نوعى خارج و وارد نوع ديگر مىشود كه توضيح آن خواهد آمد « 1 » .\r\nمسافت را كه بشكافيم به معناى آن چيزى است كه طى مىشود و ابعاض آن دائماً متبدل مىشود ؛ آن چيزى است كه موضوع حركت دائماً متلبس به بعضى از آن است و بعد آن را رها كرده و متلبس به بعضى ديگر مىشود . پس اين است معناى حركت در مقوله ، حال مىخواهد آن مقوله أين باشد يا امر ديگر .\r\nگفتيم حكما معمولًا و بلكه عموماً نظريهء چهارم را پذيرفته‌اند . حال بايد ببينيم كه آن سه نظريهء ديگر و در واقع دو نظريهء ديگر - چون نظريهء اول با نظريهء دوم تفاوتى نداشت - چه ايرادى دارند ؟ باز يادآورى مىكنيم كه كلمهء « فى » در اينجا .\r\n\r\n\r\n\r\n\r\n","description":"","footnote":"\r\n( 1 ) . [ اين توضيح در جلسهء بيست و ششم ذيل عنوان « توضيح نظريهء چهارم » آمده است . 
  ]\r\n","page_name":" 292 ","page_number":292},
  {"content":"\r\n\r\nموضوعيت ندارد . ما تابع كلمهء « فى » نيستيم تا بخواهيم « فى » را توجيه كنيم .\r\nبه كارگيرى كلمهء « فى » براى حركت در مقوله [ مانند « حركت در كيف » 
  ] اصطلاحى است كه حكما آورده‌اند . ما همين قدر مىدانيم كه نوعى حركت داريم كه با أين انتساب دارد . آيا اينجا درست است كه كلمهء « فى » را به كار ببريم ؟ عرف كلمهء « فى » به كار مىبرد و مىگويد : جسم « در » مكان حركت مىكند ولى اين مسئله در بحث ما اهميتى ندارد . مسئله اين است كه حركت در هريك از اين اقسام ، نسبتى با مقوله‌اى خاص دارد . ما معناى اين را مىخواهيم به دست بياوريم .\r\nگفتيم قول اول مىگويد كه مقوله ، موضوع حركت است . اگر مىگوييم « جسم در أين حركت مىكند » معنايش اين است كه اين أين است كه حركت مىكند . اگر حركت را كمال اول بدانيم ، معناى حركت در أين اين است كه اين أين ، متلبس به كمال اول شده است و چون در اينجا حركت با تجدد و تغير به يك معناست مىتوان گفت كه اين خود أين است كه تجدد و تغير را آناً فآناً قبول مىكند .\r\n\r\nايراد حكما بر نظريهء اول\r\nحال اين را با نظريهء چهارم مقايسه كنيد . نظريهء چهارم مىگفت اين جسم است كه « أين » ها را قبول مىكند و در واقع أين « قبول شده » است نه « قبول كننده » . « قبول كننده » جسم است كه أينى را بعد از أينى مىپذيرد ، در حالى كه نظريهء اول مىگويد اين خود أين است كه متجدد است . « خود أين است كه متجدد است » يعنى خود أين است كه چيزى را آناً فآناً قبول مىكند .\r\nاينجاست كه فلاسفه به اين قول اشكال مىكنند . مىگويند مثلًا در حركت كيفى ، جسم آناً فآناً سياه مىشود . ما مىگوييم اين جسم است كه اين اشتداد را مىپذيرد ( الجسم يشتد فى سواديّته ) ، ولى شما مىگوييد سواد اشتداد پيدا مىكند ( السواد يشتد ) ؛ يعنى آنچه اشتداد را مىپذيرد خود ذات سواد است . شيخ در پاسخ گفته است ( بيانى كه در اسفار آمده از شيخ است ) كه چيزى كه موضوع است و متجدد است نمىتواند خود عرض ( سواد ) باشد زيرا ما از شما سؤال مىكنيم كه آيا ذات سواد در حال اشتداد باقى است يا باقى نيست ؟ اگر ذات سواد باقى است ، آيا صفت جديدى براى آن حادث شده است يا حادث نشده است ؟ ( به ترتيب مرحوم آخوند ذكر نمىكنيم ) . اگر بگوييد وقتى ذات سواد اشتداد پيدا مىكند ذات سواد باقى\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nنيست ، پس سواد اشتداد پيدا نكرده است . موضوع آن است كه باقى است . شما مىگوييد معناى تسوّد اين است كه ذات سواد آناً فآناً اشتداد مىپذيرد . ذات سواد بايد باقى باشد تا اشتداد بپذيرد . اگر قرار باشد كه با شروع حركت اشتدادى ديگر ذات سواد باقى نباشد ، پس چه چيزى اشتداد پيدا مىكند ؟ پس نمىتوانيد بگوييد كه ذات سواد باقى نيست .\r\nاما اگر بگوييد ذات سواد باقى است مىپرسيم آيا صفتى براى اين ذات پيدا مىشود يا پيدا نمىشود ؟ آيا چيزى براى اين ذات باقى حادث مىشود يا چيزى براى آن حادث نمىشود ؟ اگر بگوييد هيچ چيز براى اين ذات پيدا نمىشود و همان ذات است ، معنايش اين است كه ذات اشتداد پيدا مىكند بدون آنكه هيچ چيزى به آن ملحق شود . پس در واقع ، ذات سواد اشتداد پيدا نكرده است . اگر زياده‌اى عارض نشده ، چه فرق است كه سواد اشتداد پيدا كند يا نكند ؟ پس سواد كه اشتداد پيدا مىكند زياده‌اى پيدا شده و براى ذات سواد صفتى پيدا شده است . شيخ مىگويد در اين حالت ، ذات سواد اشتداد پيدا نكرده است بلكه فقط صفتى براى آن حادث شده است . آيا وقتى براى امرى صفتى حادث مىشود به اين معناست كه ذات آن اشتداد پيدا مىكند ؟ آيا وقتى زيد قائم نيست و بعد قائم مىشود اشتداد پيدا مىكند ؟\r\nنه ، فقط ذات زيد داراى صفتى شده است . بنابراين امكان ندارد كه ذات سواد را موضوع اين حركت بدانيم .\r\nمىتوانيم همين استدلال را به نحو ديگرى هم بيان كنيم ، يعنى به اين شكل بگوييم كه موضوع حركت بايد در جميع احوال و مراتب حركت باقى باشد . اگر موضوع باقى نباشد ديگر اين حركت همان حركت نيست . تشخص حركت به تشخص موضوع آن است . پس اگر مقوله موضوع باشد ، بايد باقى بماند . در اين صورت اگر چيزى به آن اضافه نشده پس تغييرى پيدا نكرده است و مخصوصاً در حركات اشتدادى اشتداد پيدا نكرده است ، و اگر چيزى به آن اضافه شده است اضافه شدن اشتداد نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : چرا عرض ، متحرك در اين صفات نمىتواند باشد ؟ .\r\nاستاد : اگر عرض بخواهد متحرك در اين صفات باشد ، اشتداد نيست . آيا اگر شيئى در صفاتى حركت كند اسمش اشتداد است ؟ آيا اگر جسمى داشته باشيم كه دائماً صفات بر آن متبدل مىشود اين اشتداد است ؟\r\n","page_name":" 294 ","page_number":294},
  {"content":"\r\n\r\nالبته در اينجا ايراد بر اساس حركت اشتدادى مطرح شد كه يكى از انواع حركت است ولى معلوم است كه همهء انواع حركت از اين جهتى كه مورد بحث است يك حكم دارد .\r\n\r\nنقد استدلال حكما به دو تقرير\r\nكسى مىتواند بگويد كه شقوق در اينجا استيفا نشده است . ما شقوق را اين‌طور ذكر كرديم كه اگر موضوع حركت اشتدادى خود آن عرض باشد ، عرض يا باقى هست يا باقى نيست . انتخاب مىكنيم باقى هست . مىگوييد آيا اگر ذات عرض باقى هست ، چيزى به اين ذات ملحق مىشود يا چيزى به آن ملحق نمىشود ؟ قبول مىكنيم كه چيزى ملحق مىشود . شقى را كه چيزى به عرض ملحق نشده باشد باطل كرديد و ما هم آن را باطل مىكنيم . بعد گفتيد وقتى آن زياده ملحق مىشود اين ديگر اسمش اشتداد نيست . ما در همين جا مىگوييم شما استيفاى اقسام نكرديد . قاعده‌اش اين بود كه اين‌طور مىگفتيد كه آيا در حركت اشتدادى امرى حادث شد يا امرى حادث نشد ؟ شما گفتيد آيا صفتى براى ذات حادث شد يا صفتى حادث نشد ؟ چرا كلمهء « صفت » را آورديد ؟ اين استيفاى اقسام نيست . اگر مىگفتيد آيا امرى براى اين ذات حادث شد مىگفتيم امرى حادث شد و اضافه مىكرديم كه آن امر عين ذات سواد است نه غير ذات سواد . اگر غير ذات سواد بود ، همان صفتى بود كه شما گفتيد و به درستى نفى كرديد چرا كه آن امرى كه اضافه شده است پيدايش يك صفت مباين است و موجب اشتداد سواد نيست . ولى اگر بگوييم آن امر حادث عين ذات سواد است ديگر اشكال وارد نيست . اين شق را قدما مثل شيخ و ديگران ذكر نكرده‌اند و از آنها گله‌اى نيست چرا كه طرز تفكرشان اصالت ماهيتى بوده است . اگرچه شيخ به آن معنا اصالت ماهيتى نبوده است ولى به هرحال امثال شيخ تنبّهى به اصالت وجود و مسائلى كه از آن استنتاج مىشود نداشته‌اند .\r\nاين ايراد را به شكل ديگرى هم مىتوان بيان كرد . معناى اينكه « ذات يك مقوله موضوع است » چيست ؟ آيا مقصود اين است كه ماهيت آن مقوله موضوع است يا مراد اين است كه وجود آن مقوله موضوع است ؟ اگر مراد ماهيت آن مقوله باشد تمام اقسام در استدلال مورد بحث استيفا شده است اما اگر وجود آن مقوله مقصود باشد در پاسخ اين سؤال شما كه آيا اين وجود سواد باقى است يا باقى نيست ، مىگوييم\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nباقى است . سؤال مىشود كه آيا امرى براى سواد حادث شد يا حادث نشد ؟\r\nمىگوييم امرى حادث شد . باز سؤال مىشود كه آيا آن امرى كه حادث شد صفتى براى اين وجود است يا عين ذات اين وجود است ؟ مىگوييم عين ذات اين وجود است . در وجود ، تشكيك محال نيست ؛ آن چيزى كه ذاتش اشتداد پيدا نمىكند و تشكيك در آن محال است ماهيت است « 1 » .\r\nحق بود مرحوم آخوند مطلب را به اين صورت تقرير مىكرد كه مقصود از ذات چيست ؟ ماهيت است يا وجود ؟ يا همان اقسام سه گانه را چهار قسم مىكرد و در قسم چهارم مىگفت امر حادث همان ذات سواد است ولى مقصود ما از ذات سواد ماهيت سواد نيست بلكه وجود سواد است و در اين صورت ديگر آن اشكال مرحوم شيخ بر اينكه مقوله موضوع حركت است وارد نيست و اين دليل آن را رد نمىكند .\r\nالبته بايد توجه داشت كه مسأله‌اى كه در اينجا مطرح است ، با مسئلهء ربط متغير به ثابت پيوند و ارتباط نزديكى دارد . اگر كسى [ ايراد بر نظريهء اول 
  ] را رد كند ، نظريهء مرحوم آخوند متزلزل مىشود مگر اينكه از راهى ديگر نظريهء اول را رد كنيم كه دليل ديگرى اين كار را خواهد كرد و اين مطلب را توضيح خواهيم داد .\r\nمرحوم آخوند در اينجا همان نقد شيخ بر قسم اول را بيان كرده و رد شده است و حال آنكه آنجا كه نظريهء سوم را مىخواهد رد كند ، مطلبى را مىگويد كه مىتوانست همان را در نقد نظريهء اول هم بياورد . البته مطلبى كه ما در ردّ بيان مرحوم آخوند - كه در واقع حرف ديگران از جمله شيخ است - عرض كرديم عين بيان خود مرحوم آخوند در رد استدلال شيخ در نفى حركت جوهرى است كه در چند صفحهء بعد مىآيد و عجيب است كه مرحوم آخوند همان بيان را در رد نظريهء اول نياورده است .\r\nشيخ آنجا كه مىخواهد دليل بياورد كه چرا حركت در جوهر ممكن نيست مىگويد اگر حركت بخواهد در جوهر واقع شود ، آنوقت متحرك چيست ؟ ما غير جوهر چيز ديگرى نداريم كه در جوهر حركت كند . اگر چيز ديگرى داشتيم كه در .\r\n\r\n\r\n\r\n\r\n","description":"","footnote":"\r\n( 1 ) . سؤال : قائلين به اصالت ماهيت در مورد حركت در مقوله چه مىگويند ؟ .\r\nاستاد : مىگويند متحرك جسم است و از نظر آنها اشكالى پيش نمىآيد . البته ما بعد مىگوييم كه بنا بر اصالت ماهيت هيچ حركتى قابل توجيه نيست ولى تا حدى كه قائلين به اصالت ماهيت در اينجا گفته‌اند [ طبق مبناى خودشان 
  ] به آنها ايرادى وارد نيست .\r\n","page_name":" 296 ","page_number":296},
  {"content":"\r\n\r\nجوهر حركت كند ، آن امر حافظ وحدت انواع « ما فيه الحركه » بود . شيخ اضافه مىكند كه اگر حركت بخواهد در جوهر واقع شود آيا خود جوهر متحرك ، باقى است يا باقى نيست ؟ اگر باقى نيست پس جوهر حركت نكرده است و اگر باقى است آن امر حادث چيست ؟ صفتى از صفات جوهر است ؟ اگر چنين است پس حركت ، در جوهر نيست در صفات جوهر است . اگر بگوييد حركت در خود جوهر است پاسخ شيخ اين است كه معنا ندارد كه شىء در خودش حركت كند چرا كه معنايش اين است كه ماهيت ديگرى به جاى اين ماهيت بيايد . مرحوم آخوند جواب مىدهد كه اين فكر شما اصالت ماهيتى است . بنا بر اصالت وجود اين ايراد وارد نيست ، به تفصيلى كه بعد خواهد آمد « 1 » .\r\nپس ما اين ايراد را از خود مرحوم آخوند گرفتيم و به خودش وارد كرديم . ايشان بعد از اينكه سه نظريه از چهار نظريه را باطل مىكند ، مىگويد پس نظريهء چهارم درست است و ديگر براى نظريهء چهارم دليل خاصى نمىآورد . با ايرادى كه مطرح كرديم نظريهء اول هنوز ابطال نشده است ولى مىتوان آن را از راه ديگرى ابطال كرد .\r\n\r\nراه ابطال نظريهء اول\r\nمرحوم حاجى در حواشى خود در باب ربط حادث به قديم مطلبى گفته است كه كم و بيش همان است كه ما اينجا مىخواهيم بگوييم ولى متأسفانه در اينجا اين مطلب را بيان نكرده است . آن مطلب اين است كه دليل اينكه مقوله خودش نمىتواند موضوع باشد اين است كه اگر معناى حركت در أين ، اين باشد كه خود أين متحرك و متجدد است در اينجا ديگر در واقع و نفس الامر ، قابل و مقبولى نداريم ؛ يعنى اين طور نيست كه چيزى چيز ديگرى را قبول كند . به تعبيرى كه از مرحوم آخوند داشتيم ديگر حركت ، صفت عارضى أين نخواهد بود بلكه صفت ذاتى أين خواهد بود ، يعنى همان مطلبى كه ايشان در مورد حركت جوهرى مىگفت كه در آنجا حركت صفت ذاتى مقوله است .\r\nحق اين بود كه مرحوم آخوند از ابتدا از همين راه وارد مىشد و مىگفت آنجا .\r\n\r\n\r\n\r\n\r\n","description":"","footnote":"\r\n( 1 ) . [ به مباحث مربوط به فصل 24 در همين كتاب مراجعه شود . 
  ]\r\n","page_name":" 297 ","page_number":297},
  {"content":"\r\n\r\nكه حركت صفت ذاتى مقوله است معنايش اين است كه متحرك عين حركت است .\r\nدر اين حالت در واقع دو چيز به نام متحرك و حركت نداريم بلكه تحليلًا دو چيز داريم ، همان‌طور كه در باب جسم ، ممتد و امتدادى نداريم و امتداد عين ممتد است .\r\nحال آيا ايرادى دارد كه در اينجا حركت عين متحرك باشد ؟ چرا نمىتوان عين همان حرفى كه در مورد حركت در جوهر به عنوان صفت ذاتى مقوله گفته مىشود در مورد حركت در چهار مقولهء ديگر گفت ؟ پاسخ اين است كه اگر حركت ، صفت ذاتى أين باشد فاعل و علتى كه اين حركت را ايجاد مىكند ، همان علتى است كه خود أين را ايجاد مىكند ، به اين معنا كه فاعل ، أين را ايجاد مىكند كه لازمهء ذات آن أين ، حركت است . حال مىپرسيم آيا اين أينى كه شما فرض كرده‌ايد و به آن شخصيت داده‌ايد وجود فى نفسه و لنفسه دارد ؟ آيا امرى است كه در كنار جسم قرار گرفته است « كضمّ الحجر فى جنب الانسان » مثل اينكه ما الآن در كنار ديوار قرار گرفته‌ايم ، كه در اينجا يك رابطهء اعتبارى وجود دارد ؟ اين‌طور نيست ، بلكه اين أين عرض است ، وجودش وجود ربطى و وجود ناعت است و ايجاد فى نفسه و لنفسه براى عرض محال است و تنها جعل تأليفى به عرض تعلق مىگيرد . آن وجود فى نفسه كه براى أين در نظر مىگيريد عين وجود أين براى جسم است ؛ ايجاد أين عين ايجاد جسم متأيّن است .\r\nپس در اينجا ميان اين عرض و موضوع آن يك نسبت عارضى برقرار است . ولى شما نسبتى را به خود أين مىدهيد كه اين نسبت نادرست است ؛ مىگوييد أين متجدد است و در واقع براى أين شخصيت قائل مىشويد . اين مثل آن است كه انسان معناى حرفى را با معناى اسمى اشتباه كند و چيزى را كه بايد به نحو معناى حرفى تعقل شود به صورت معناى اسمى تعقل كند . البته ماهيت عرض ، معناى اسمى است و از اين جهت فرقى با جوهر ندارد ولى وجود عرض براى جوهر ، وجودى است كه « وجود لنفسه » ندارد . شما براى آنچه كه وجود لنفسه ندارد وجود لنفسه فرض كرده و بعد مىگوييد : أين است كه تجدد را قبول مىكند . أين براى خودش وجودى ندارد كه بخواهد تجدد را قبول كند ؛ قبول كردن أين يعنى قبول كردن جسم . پس خود أين نمىتواند قبول كننده باشد و موضوع ، خود جسم است .\r\nچنان كه گفتيم حاجى در يكى از حواشى خود بر فصل سى و سوم متوجه همين نكته شده است . من يادم نيست كه مرحوم آخوند اين مطلب را به اين بيان در جايى\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nگفته باشد .\r\nهمين مطلب را به نحو ديگرى هم مىتوان بيان كرد . حكما اصطلاحى دارند ، مىگويند : طبيعت « فاعل الحركه » است نه « فاعل الوجود » ؛ يعنى طبيعت در هرجا اثرى بگذارد ، نمىتواند ايجاد كنندهء يك ماهيت باشد بلكه فقط مىتواند حركت دهندهء يك شىء باشد . به تعبير ديگر طبيعت در هرجا كه علت است ، فقط وجود ناعت مىدهد نه وجود لنفسه .\r\nپس به اين بيان نظريهء اول را بايد ابطال كرد نه به اين بيان كه آيا ذات سواد باقى است يا باقى نيست ، اگر باقى است چنين و اگر باقى نيست چنان . خلاصهء بيان اين است كه موضوع حركت و خود حركت از نظر وجود يك چيزند و فقط تحليلًا و مفهوماً با يكديگر اختلاف دارند . پس علتى كه حركت را ايجاد مىكند همان علتى است كه به مقوله وجود مىدهد . پس در اين صورت مقوله متحرك بالذات است و اگر مقوله بخواهد متحرك بالذات باشد ، وجودش نمىتواند وجود رابطى باشد بلكه بايد وجود نفسى باشد ، كه اين استدلال با مبانى مرحوم آخوند هم جور در مىآيد « 1 » .\r\n\r\n\r\n\r\n\r\n","description":"","footnote":"\r\n( 1 ) . ممكن است كسى به اين دليل آقايان ايراد ديگرى علاوه بر ايراد ما بگيرد كه اين ايراد هم ايراد مهمى است . آن ايراد اين است كه ما گفتيم كه معناى حركت در مقوله اين است كه مقوله موضوع است .\r\nمقوله چيست ؟ آن جنس الاجناس نه انواع مقوله . اگر مىگوييم در حركت در أين ، مقوله موضوع است يعنى جنس أين موضوع است نه نوع خاصى از آن و همچنين جنس كيف موضوع است نه نوع آن .\r\nولى شما در اينجا مغالطه كرديد و بحث را روى نوع برده و گفتيد : « التسود ليس سواداً اشتدّ » . سواد نوعى از كيف است و كسى نگفته بود نوع موضوع است . چه مانعى دارد كه بگوييم « التسود هو كيف يشتد » . اگر سؤال شود كيف در چه چيز اشتداد پيدا مىكند ، مىگوييم كيف در انواعش اشتداد پيدا مىكند . اين يك مسئلهء على حده است و به هرحال ، شق جديدى است .\r\nالبته اين ايراد جواب دارد ولى قاعده اين بود كه از ابتدا مطلب به اين صورت طرح مىشد كه آن كسى كه مىگويد مقوله موضوع است يعنى جنس مقوله موضوع است نه نوع مقوله . البته اشكالش فقط اين است كه اگر ما جنس مقوله را موضوع بگيريم ، بالاخره اين جنس بايد در همهء مسافت باقى باشد . آن چيزى كه اشتداد پيدا مىكند چيست ؟ اگر بگوييم جنس از نوعى به نوع ديگر خارج مىشود لازم مىآيد كه جنس باقى باشد در حالى كه انواع عوض مىشوند كه استصحاب كلى قسم ثالث مىشود .\r\nجنس متقوم به نوع و فصل است و متكثر به تكثر آنهاست و اگر فصلش معدوم شود خودش هم معدوم شده است و فصل بعدى كه مىآيد همراه فرد ديگرى از جنس مىآيد نه اينكه جنس مثل يك موضوع ، باقى است و فصلها را عوض مىكند . فصل متقوم به جنس نيست بلكه جنس متقوم به فصل است .\r\n","page_name":" 299 ","page_number":299},
  {"content":"\r\n\r\n\r\nپاسخ اشكال ميرزاى جلوه\r\nجواب امثال ميرزاى جلوه هم همين است . اينها در باب ربط متغير به ثابت و ربط حادث به قديم ، به حركت عرضى تمسك كرده مىگويند هرچه شما در باب حركت در جوهر مىگوييد كه متحرك و حركت در آنجا يك چيز است ، ما در باب حركت عرضى ( حركت وضعى فلك ) مىگوييم .\r\nجواب اين است كه شما براى چيزى كه وجود نفسى ندارد وجود نفسى فرض كرده‌ايد . وقتى وجود چيزى وجود رابطى است به اين معناست كه تعلق و اضافهء به موضوع عين وجودش است . در تشبيهى كه كرديم گفتيم كه در معانى حرفى ، عدم استقلال ، عين ذات معناى حرفى است ، يعنى عين ماهيت آن است و همين قدر كه آن را مستقل بدانيم ، ديگر معناى حرفى نيست . معناى « مِن » در « سرت من البصرة الى الكوفة » معناى حرفى است ولى اگر بگوييم « الابتداء » ماهيت ديگرى به جاى آن در نظر گرفته‌ايم . در مورد وجود عرض و جوهر مطلب مشابهى صادق است . عرض و جوهر از نظر ماهيت مستقلند ، يعنى هر دو معناى اسمى هستند ولى نحوهء وجود آنها فرق مىكند . نحوهء وجود جوهر وجود مستقل است و نحوهء وجود عرض وجود تعلقى است . تعلق به موضوع ، عين وجود عرض است ، نه اينكه عرض وجودى دارد و اين وجود نسبتى با موضوع دارد . بنابراين نمىشود تعلق و ناعتيّت را از عرض گرفت . پس اگر بخواهيم عرض را متحرك بدانيم ، معنايش اين است كه جوهر در آن حركت مىكند . پس در حركت در مقولات عرضى ، موضوع واقعى يعنى آن كه حركت را قبول كرده است و متصف به آن است و منعوت به اين نعت است خود جوهر است و لاغير .\r\nاين بيان مطلب تا اينجا بود . اگر اين مطالب را خوب نشكافيم بحثهاى بعدى آنچنان كه بايد ، روشن نخواهد شد . البته مسائل باب حركت مثل مسائل الهيات تيغ دو دم نيست كه اگر كسى آنها را درست نفهميد خطرى ايجاد كند .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nجلسهء بيست و پنجم\r\nبسم اللَّه الرحمن الرحيم .\r\n« و اعلم أن الامام الرازى لمّا نظر فى قولهم إن التسود يخرج سواداً من نوعه زعم . . . » « 1 » . .\r\nبحث در معناى نسبت حركت به مقوله بود . گفتيم يكى از نظريات اين است كه مقوله موضوع حركت است و آخرين نظريه اين بود كه موضوع حركت « مقولهء عرضى » نيست ، بلكه « موضوع مقولهء عرضى » يعنى جوهر است و معناى حركت در مقوله اين است كه جوهر ، مقوله را از نوعى به نوع ديگر ، از صنفى به صنف ديگر و يا حتى از فردى به فرد ديگر خارج مىكند . در حركت اشتدادى ، حركت از نوعى به نوع ديگر است .\r\n\r\nايراد فخر رازى در مورد حركت اشتدادى\r\nفخر رازى به اين سخن حكما كه تسوّد يا حركت اشتدادى سواد به اين معناست كه موضوع ، سواد را از نوعى به نوعى خارج مىكند اشكال كرده است . مىگويد معنى ندارد كه يك شىء از نوع خود خارج شده و وارد نوع ديگرى خارج از خودش .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 22 ، ص 70 .\r\n","page_name":" 301 ","page_number":301},
  {"content":"\r\n\r\nبشود . هر شىء بيش از يك نوع كه ندارد . مثلًا ما بيش از يك نوع سواد نداريم كه آن سواد حقيقى است و موضوع بيش از يك بار وارد سواد حقيقى نمىشود .\r\nموضوع متلبس به سواد شده و بعد ، از آن خارج مىشود و اين در لحظه صورت مىگيرد و بس . ما چند رنگ اصلى - فرضاً ده نوع رنگ - كه بيشتر نداريم . قول شما كه مىگوييد شىء كه حركت مىكند دائماً از نوعى به نوع ديگر خارج مىشود مستلزم اين است كه ميليونها نوع رنگ داشته باشيم . ثانياً ، مگر سواد چند نوع است كه مىگوييد سواد از نوعى به نوعى ديگر خارج مىشود ؟ .\r\nفخر رازى مىگويد اين نشان مىدهد كه مطلب چيز ديگرى است . در مورد يك شىء كه حركت اشتدادى به سوى مثلًا سياهى مىكند يعنى سياه است و دائماً سياه‌تر مىشود ما بايد قائل شويم كه سواد حقيقى يكى از اين مراتب است و نه بيشتر و غير از آن ، مخلوط و ممزوجهايى از رنگها هستند . مثلًا سياه كمرنگ واقعاً سياه كمرنگ نيست بلكه مخلوطى از سياه و رنگهاى ديگر است . فخر رازى اضافه مىكند كه فرضاً اگر اين حرف در بعضى موارد صحيح باشد در مورد مقدار صدق نمىكند و در اين مورد مطلب را بايد به گونهء ديگرى بيان كرد كه توضيح آن خواهد آمد .\r\n\r\nپاسخ ايراد فخر رازى\r\nكسى ممكن است به فخر رازى نقض وارد كرده بگويد : گيريم شما اين سخن را در باب رنگها بگوييد . آيا در مورد همهء حركات اشتدادى مىتوانيد همين را بگوييد ؟\r\nمثلًا اگر شىء از درجهء حرارت صفر به درجهء حرارت صد حركت مىكند آيا مىتوانيد بگوييد كه يكى از اين درجات ، حرارت است و درجات ديگر از حرارت در واقع مخلوطى از حرارت و چيز ديگرى - مثلًا برودت - است ؟ .\r\nدر مورد رنگها كه اضداد وجودى هستند در بعضى موارد حق با فخر رازى است يعنى رنگها مخلوطند و ايرادى ندارد كه دو امر وجودى با يكديگر مخلوط باشند . به هرحال اين يك جواب نقضى است كه مىتوان در جواب فخر رازى مطرح كرد « 1 » .\r\n\r\n\r\n\r\n\r\n","description":"","footnote":"\r\n( 1 ) . ممكن است كسى بخواهد نظريهء فخر رازى را براساس نظريهء فيزيك امروز در مورد رنگها تفسير كند . طبق نظريهء جديد ، رنگ واقعاً كيفيت جسم نيست و بنابراين از بحث خارج است . ولى مسلّماً سخن فخر رازى ناظر به مطلبى كه علم امروز كشف كرده نيست ، بلكه براساس همان نظريه‌اى است كه رنگها را كيفيت مىداند .\r\n","page_name":" 302 ","page_number":302},
  {"content":"\r\n\r\nمرحوم آخوند به گونهء ديگرى جواب مىدهد . مىگويد اين حرف از فخر رازى عجيب است . يعنى چه كه يكى از اين مراتب ، سواد است و بقيه سواد نيست ؟ اين كدام مرتبه است كه سواد است ؟ فخر رازى كه مىگويد يك مرتبهء « خفى » سواد است و مراتب ديگر سواد نيست ، اين مرتبهء خفى كدام مرتبه است ؟ از ميان اين مراتب كدام را بايد سواد بناميم و كدام را سواد نناميم ؟ .\r\nمرحوم آخوند همچنين مىگويد اگر حركت در هريك از مراتب خود متوقف شود آيا آن مرتبه‌اى كه حركت در آن متوقف شده سواد نيست ؟ شما بايد بگوييد تنها اگر حركت در مرتبهء خاصى متوقف شود در سواد متوقف شده ولى اگر قبل از آن يا پس از آن متوقف شود در سواد متوقف نشده است ، در صورتى كه ما مىدانيم در هر مرتبه‌اى كه شىء متوقف شود در سواد متوقف شده است .\r\nمرحوم حاجى در اينجا سخنى دارد كه مكمل نظر مرحوم آخوند است . ايشان مىگويد كسانى كه مىگويند وقتى يك شىء سياه است و دائماً سياهتر مىشود نوعى به نوع ديگر تبدل پيدا مىكند ، معناى سخنشان اين است كه خود سواد نوع نيست بلكه جنس است ؛ يعنى روى جنسى كه انواع سواد تحت آن قرار مىگيرد نام سواد گذاشته‌اند . وقتى طبيعت در حركات اشتدادى آناً فآناً نوعى را رها مىكند ، اين همان است كه ما نام آن را مثلًا سواد گذاشته‌ايم و سواد در حركات اشتدادى در زمانى متوالى ادامه پيدا مىكند .\r\n\r\nانسان جنس است نه نوع\r\nدر اينجا بايد مطلبى عرض كنم و آن اين است كه در باب اعراض مطلب به همين شكل است و محل اشكال نيست چون مقوم عرض ، موضوع آن است كه در اين صورت معنايش اين است كه وقتى جسم در سواد حركت مىكند جسم موضوع است و آناً فآناً انواع سواد تبدل و تغير پيدا مىكنند . اينكه مىگوييم آناً فآناً تغير پيدا مىكنند به دو نحو ممكن است تصور شود . يكى به نحو انفصال و ديگرى به نحو اتصال كه بعداً به آن اشاره خواهيم كرد . ولى در حركت جوهرى مطلب عميق‌تر\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمىشود . اگر بگوييم انسان تا آخر عمر در حركت جوهرى است ناچار در مورد انسان هم بايد بگوييم انواع عوض مىشود . آيا « انواع انسان عوض مىشود » معنايش اين است كه يك نوزاد و يك انسان بزرگسال دو نوع انسان هستند و بلكه يك انسان در دو لحظه يك نوع نيست ؟ بله ، لازمهء حركت جوهرى همين است . در اينجا موضوعِ باقى نداريم تا بعضى مسائل را به اعتبار موضوع حل كنيم . البته نمىخواهيم بگوييم چون موضوعى نيست وحدتى در اينجا نيست .\r\nحال سؤال اين است كه آيا ما در مورد واقعيتى كه آن را انسان مىناميم مىتوانيم بگوييم نوع نيست بلكه جنس است ؟ پاسخ اين است كه مطلب از همين قرار است .\r\nاز جمله نظراتى كه مرحوم آخوند بالخصوص در مورد انسان دارد همين است ؛ « بالخصوص » به اين معنا كه حتى اگر در مورد غير انسان چنين مطلبى نگوييم ، در مورد انسان به خاطر خصوصيتى بايد گفت كه على رغم اينكه همهء افراد انسان را افراد يك نوع مىناميم ، افراد انسان يك نوع نيستند بلكه « كل فردٍ نوعٌ برأسه » و بالاتر اينكه هر فردى در هر زمانى نوعى است غير از نوع ديگر .\r\nدر اينجا اين سؤال مطرح مىشود كه اين وحدت در انسانيت كه ميان همهء افراد انسان و يا ميان مراتب يك انسان از ابتداى طفوليت تا آخر عمر وجود دارد چيست ؟ پاسخ اين است كه اين امرى است كه ذهن ، به اصطلاح به يك « عرْض عريض » اعتبار مىكند . مسئلهء حركت توسطى - مخصوصاً با تعبيرى كه آقاى طباطبايى داشتند - به خوبى اين مطلب را توضيح مىدهد .\r\nوقتى جسم حركت مكانى دارد ، هيچ گاه در دو لحظه در يك مكان نيست . مثلًا هواپيمايى كه ساعتها بر فراز اقيانوس در پرواز است و طولش مثلًا پنجاه متر است پيوسته مكانش را عوض مىكند و در هيچ لحظه‌اى نمىتوان گفت كه در همان جايى است كه در لحظهء قبل بود . اما گاهى همين را با عرض عريض اعتبار مىكنيم ، يعنى مجموعى از مكانها را به صورت امر « واحد » اعتبار مىكنيم . با چنين اعتبارى مىگوييم جسم متحرك در عين اينكه در حركت است در مدتى از زمان در يك مكان است . وقتى ما همهء اقيانوس را به عنوان يك امر واحد در نظر مىگيريم مىگوييم شش ساعت است كه هواپيما روى اقيانوس است ، يعنى تمام اقيانوس را يك « واحد » اعتبار مىكنيم و دو طرف اقيانوس را مبدأ و منتهى فرض مىكنيم . از زمانى كه هواپيما از يك طرف وارد فضاى اقيانوس شده تا وقتى كه از طرف ديگر\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nآن خارج مىشود « متوسط بين مبدأ و منتهى » است و لذا مىتوان گفت شش ساعت است كه هواپيما بين مبدأ و منتهاست . پس به اين اعتبار ، شش ساعت است كه هواپيما داراى يك مكان است . مكان آن چيست ؟ فضاى بالاى اقيانوس .\r\nانسان هم همين‌طور است . وقتى انسان را در نظر مىگيريم براى آن يك مرز معين مىكنيم كه با آن مرز ، انسان از همهء انواع ديگر مثل مرغ و گوسفند جدا مىشود . وقتى انسان را ميان دو مرز در نظر مىگيريم همهء مراتب انسان داخل اين محدوده هست . ولى در واقع و نفس الامر ، آن انسانى كه اعتبار كرده‌ايم جنس انواعى است كه آناً فآناً طى مىشود ، همان‌طور كه اقيانوس در مثال ما جنس مكان بود براى مكانهاى غير متناهى كه هواپيما طى مىكند « 1 » .\r\nمرحوم آخوند خطاب به شيخ مىگويد كه عجيب است كه شما مىگوييد نفس يك كودك با نفس يك حكيم يا يك پيامبر از نظر جوهر و از نظر نوع يك چيز است و اختلاف آنها تنها به عوارض است در حالى كه در اينجا تفاوتى است از زمين تا آسمان . در عين حال كودك و پيامبر هردو داخل اين مرز قرار گرفته‌اندگو اينكه فاصلهء جوهرى ميان آنها فاصله‌اى شبه لايتناهى است . ما در اينجا مرزى در نظر گرفته‌ايم كه به موجب آن مرز ، ايندو از گياهان و حيوانات تميز داده مىشوند همچنان كه از ملائكه‌اى كه مجرد محض هستند تميز داده مىشوند ولى هردو در اين مرز قرار گرفته‌اند « 2 » .\r\n\r\nشىء در حال حركت ماهيت بالفعل ندارد\r\nوقتى شىء در حركت است نوع باقى و ثابت نداريم . نه تنها نوع ثابت و باقى نداريم بلكه - نكتهء اصلى اين است - اصلًا شىء ماهيت ندارد مگر بالقوه كه ما بايد اين مطلب را تشريح و توجيه كنيم كه جز با اصالت وجود قابل توجيه نيست . وقتى يك .\r\n\r\n\r\n\r\n\r\n","description":"","footnote":"\r\n( 1 ) . سؤال : اين يك اعتبار بيشتر نيست در حالى كه ما مىخواهيم يك وحدت موجود در خارج از آن استنتاج كنيم .\r\nاستاد : آيا مقصود شما اين است كه وقتى هواپيما روى اقيانوس است اعتباراً روى اقيانوس است ؟\r\nآنچه اعتبارى است اين است كه هواپيما در يك حال ثابتى است ولى « وقوع بين الحدين » [ واقع بودن بين دو طرف اقيانوس در مثال 
  ] ديگر اعتبارى نيست .\r\n( 2 ) . سؤال : پس آيا ما ديگر نوع حقيقى نداريم ؟ .\r\nاستاد : اكنون به اين مطلب مىرسيم .\r\n","page_name":" 305 ","page_number":305},
  {"content":"\r\n\r\nشىء حركت مىكند و از فردى به فردى ، از صنفى به صنفى و يا از نوعى به نوعى حركت مىكند واقعاً اين‌طور نيست كه افرادى ، اصنافى و يا انواعى كنار يكديگر قرار مىگيرند و شىء در يك لحظه وارد يك نوع مىشود و بعد فوراً آن را رها كند و وارد نوع ديگرى مىشود . ما در اينجا ماهيات چيده شده در كنار يكديگر نداريم .\r\nپس به يك معنا در اينجا « تبدل انواع » صورت مىگيرد - كه اين غير از تبدل انواعى است كه امروزه گفته مىشود - و هر حركت اشتدادى يك نوع تبدل انواع است . اما تبدل انواع در اينجا اين‌طور نيست كه انواع بالفعل در « آن » هاى مختلف داشته باشيم كه يك نوع در اين آن ، فعليت پيدا كند و معدوم شود و باز نوع ديگرى پيدا شود و معدوم شود و همين‌طور . اين مىشود به صورت « انفصال » كه اندكى قبل اشاره كرديم . اگر در اينجا انفصال بخواهد باشد ديگر حركت نداريم .\r\nقبلًا گفتيم كه حركت مجموع بودنها نيست كه شىء در يك آن در يك حد مسافت وجود داشته باشد و در آنِ ديگر در حد ديگر مسافت ، بلكه حركت يك شدن مستمر است كه اين خود دو اعتبار دارد : يكى اعتبار حركت توسطى ، يعنى چنين اعتبار مىشود كه امرى موجود است و استمرار دارد و حدودش تغيير مىكند ، و ديگر اعتبار حركت قطعى ، كه البته درست‌تر است ، يعنى يك وجود متصرم كه آناً فآناً موجود و معدوم مىشود . حركت توسطى يك امر بسيط است و نقطه وار استمرار پيدا مىكند و حركت قطعى امرى است متكمم و متجدد كه داراى بعد است كه على الاتصال موجود و معدوم مىشود و وجود و عدمش عين يكديگر است به اين معنا كه حدوث آن عين بقاى آن است و بقاى آن عين حدوث آن است على نحو الاتصال .\r\nدر اين صورت جايگاه ماهيت كجاست ؟ در هر آن ، شىء قابليت اين را دارد كه ماهيتى از آن انتزاع شود ولى نه به اين معنا كه آنى رخ مىدهد كه در آن « آن » شىء ماهيت بالفعل دارد . اين نكتهء بسيار مهمى است كه شىء در حالى كه حركت مىكند بالفعل داراى هيچ ماهيتى نيست و تنها بالقوه داراى ماهيت است ، يعنى اگر شىء در يك آن از حركت بايستد ماهيتى بالفعل خواهد داشت . اين درست مانند مسئلهء حد است . وقتى شىء در حركت است حدى بالفعل ندارد ولى همين كه از حركت مىايستد براى شىء حد بالفعل حاصل مىشود . مادام كه شىء در مقوله‌اى حركت مىكند - كه آن مقوله همان مسافت است - بالفعل داراى هيچ ماهيتى نيست و تنها\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nبالقوه داراى ماهيت است يعنى به حيثى است كه اگر در هر حد بايستد ماهيت آن حد را داراست و اگر نايستد آن ماهيت را ندارد .\r\n\r\nبازگشت به ايراد فخر رازى\r\nبنابراين در پاسخ فخر رازى چنين مىگوييم كه شما فكر كرده‌ايد كه وقتى جسم حركت مىكند از نوعى به نوع ديگر خارج مىشود و انواع ، فعليت پيدا مىكنند و لذا مىگوييد يكى از انواع سواد است . اصلًا هيچ نوعى در اينجا فعليت پيدا نمىكند بلكه شىء در همهء مراتب زمان اين امكان را دارد و بالقوه چنين است كه اگر بخواهيم براى آن ماهيت اعتبار كنيم ، به اعتبار ثبوتش در يك آن ، ماهيتى براى آن اعتبار مىكنيم . تنها اگر شىء از حركت بايستد ماهيت واقعى پيدا مىكند . اين انواع همه بالقوه هستند و آنچه ثابت است جنس است ، كه اين جنس ممكن است جنس قريب باشد مثل سواد ، و يا جنس بعيد باشد مثل كيف ، نه اينكه نوعى برود و نوع ديگرى بيايد « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : پس در اينجا چه چيزى بالفعل است ؟ .\r\nاستاد : وجود است كه بالفعل است ؛ حركت است كه فعليت دارد .\r\nاشكال : وجود خاص كه بدون ماهيت نمىشود .\r\nاستاد : اتفاقاً مىشود . مسئلهء مهم همين است كه در باب حركت ، ما « وجود » داريم و ماهيت نداريم .\r\nشىء متحرك مادام كه متحرك است [ نسبت به 
  ] آنچه كه در آن حركت مىكند وجود دارد ولى ماهيت ندارد مگر بالقوه . فرق شىء متحرك با امورى كه اساساً ماهيت ندارند - مثل ذات بارى تعالى ( به اتفاق حكما ) و برخى موجودات مجرد كه به آنها « انّيات محضه » مىگويند - اين است كه آنها بالقوه هم ماهيت ندارند . شىء متحرك ، بالقوه ماهيت دارد زيرا ذهن در هر حدى مىتواند آن را ساكن فرض كرده و براى آن ماهيتى اعتبار كند .\r\nسؤال : اگر انواع بالقوه هستند چگونه جنس براى آنها تصور مىشود ؟ .\r\nاستاد : جنسى كه ما در اينجا در نظر مىگيريم همان اعتبار بين الحدين است كه عرض كردم و الّا جنس به معناى واقعى در اينجا وجود ندارد و اين مطلب تنها براساس اصالت وجود [ قابل تبيين 
  ] است . اگر به دنبال جنس مورد نظر شما بوديم بايد آن را از راه ماهيت توجيه مىكرديم كه قابل توجيه نيست .\r\n[ شىء متحرك 
  ] يك وجودى است كه هيچ ماهيتى ندارد ولى براى اين وجود ، ميان يك مبدأ و منتهى عرض عريضى در نظر مىگيريم و ماهيتى در اينجا انتزاع مىكنيم و اسم آن را « جنس » مىگذاريم .\r\nمعناى اين جنس اين است كه در هر مرتبه‌اى از مراتب اگر ماهيتى اعتبار كنيم يكى از انواع اين جنس اعتبار مىشود .\r\nسؤال : لازمهء فرمايش شما اين است كه در حركات جوهرى ماهيت نداشته باشيم .\r\nاستاد : تنها در حركات جوهرى چنين نيست ، در همهء حركات چنين است .\r\n","page_name":" 307 ","page_number":307},
  {"content":"\r\n\r\nفخر رازى سپس وارد بحث مقدار شده ، مىگويد در اين مورد مطلب را بايد به گونهء ديگرى بيان كرد . در مورد حركت مقدارى ، اشكال مهمترى مطرح است كه بعد به نظر شيخ الرئيس مىرسيم كه از جاهايى است كه شيخ صريحاً اظهار عجز كرده و عباراتش در اسفار نقل شده است و شيخ اين مطلب را در پاسخ سؤالهاى بهمنيار مطرح مىكند « 1 » . شيخ مىگويد « لعل » اين‌طور باشد و « لعل » آن‌طور و در آخر وقتى بهمنيار از شيخ مىخواهد كه مطلب را بيش از اين حل كند مىگويد من ديگر در اينجا حرفى ندارم .\r\n\r\nبيان اشكال در حركت كمّى\r\nگفتيم در باب حركت مقدارى ، اشكال قويتر است . مقصود از حركت مقدارى ، حركت در كمّ متصل است . حركت در كمّ متصل چيزى شبيه حركت در جوهر است و بلكه شايد بتوان گفت كه يك نوع از حركت در جوهر ، حركت كمّى است . از نظر قدما ما حركت كمّى داريم . مثلًا جسم انسان كه رشد مىكند حركت كمى مىكند ، يعنى جسم انسان يك واحد متصل است كه بر ابعاد آن افزوده مىشود . البته اين مسئله كه اصلًا حركت كمّى در عالم داريم يا نداريم محل ترديد است و اين يك بحث صغروى است كه تنها امروزه مطرح است . امروزه كه ذرات و سلولها و خلأهايى كه ميان آنها وجود دارد كشف شده آنچه را ما حركت كمّى مىدانيم حركت كمى نمىدانند بلكه مىگويند اين چيزى جز اضافه شدن ذرات از خارج نيست ؛ اضافه شدن ذرات از خارج غير از حركت كمّى است « 2 » .\r\n\r\n\r\n\r\n\r\n","description":"","footnote":"\r\n( 1 ) . [ اين مطلب در جلسات سى و پنجم و سى و ششم مورد بحث قرار گرفته است . 
  ]\r\n( 2 ) . از نظر قدما رشد گياه ، حيوان و انسان حركت كمّى است و حتى در جمادات هم حركت كمّى داريم .\r\nمثلًا جسمى را گرم مىكنيم و حجم آن افزوده مىشود . قدما قائل به « تخلخل و تكاثف » بودند .\r\n« تكاثف » يعنى شىء بدون اينكه چيزى از آن كم شود و يا خُلل و فُرجى در درون آن از بين برود حجمش كوچك شود . « تخلخل » در آنجاست كه بدون اينكه چيزى از خارج بر شىء اضافه شود و خلل و فرجى در درون شىء پيدا شود حجم آن بزرگتر شود . قدما معتقد بودند كه تخلخل و تكاثف در طبيعت وجود دارد و اين مسائل در طبيعيات مطرح مىشد . آنها چون خلأ را محال مىدانستند در پاسخ اين سؤال كه آيا امكان دارد مقدارى از حجم هوايى را كه در اتاق وجود دارد با وسيله‌اى بيرون بكشيم يا نه ، مىگفتند بيرون كشيدن هوا امكان دارد ولى مستلزم خلأ نيست ، چون هر مقدار هوا را كه بيرون بكشيم هواى موجود بسط پيدا مىكند بدون اينكه خُللى در داخل آن پيدا شود .\r\nمىگفتند خاصيت طبيعت تخلخل است يعنى خودش را منبسط و پهن مىكند بدون اينكه خلل و فرجى در درون آن پيدا شود .\r\nهمهء اينها را قدما حركت كمّى مىدانستند ولى با توجه به علم امروز همهء اين مثالها قابل [ تأمل يا 
  ] خدشه است . نمىخواهم بگويم همهء حرفهاى قدما در اين باره صد درصد رد شده است ولى هريك جداگانه بايد بررسى شود . البته تكليف اين مسئله كه آيا خلأ واقعى وجود دارد يا ندارد با آنچه در مورد خلأ در فيزيك امروز مىگويند معلوم نمىشود زيرا خلأ فيزيكى خلأ فلسفى نيست و در اينجا بايد با دلايل ديگرى استدلال شود .\r\n","page_name":" 308 ","page_number":308},
  {"content":"\r\n\r\nاشكال عمده در مورد حركت كمّى چيست ؟ در حركات أينى ، كيفى و وضعى مىشود أين ، كيف و وضع را يك عرض خارجى براى موضوع تلقى كرد . كيفيت واقعاً وجود مباينى از متكيف دارد و همين‌طور در أين و وضع . ولى آيا كميت يك شىء ، واقعاً يك عارض خارجى است يا عين جسم است و اعتباراً با جسم فرق مىكند ؟ اينكه « جسم تعليمى » را از « جسم طبيعى » جدا كرده مىگوييم رياضيات در مورد جسم تعليمى و طبيعيات در مورد جسم طبيعى بحث مىكند آيا مراد اين است كه جسم طبيعى يك چيز است و جسم تعليمى چيز ديگرى است و واقعاً جسم تعليمى در خارج عارض جسم طبيعى شده است ، يا اينكه جسم دو اعتبار دارد كه به يك اعتبار جسم طبيعى است و به يك اعتبار جسم تعليمى ؟ دومى درست است .\r\nاز زمان بوعلى به بعد - به‌طور مسلّم - تفاوت ميان جسم طبيعى و جسم تعليمى را به « ابهام و تعيين » مىدانند . جسم اگر مبهم اعتبار شود جسم طبيعى است و اگر متعين اعتبار شود مىشود جسم تعليمى . اگر اين‌طور است ، فرق واقعى ميان جسم و كميت آن از ميان مىرود . پس حركت جسم در كميت ، حركت در خود است نه حركت در عرضى از اعراض . اين است كه بوعلى و امثال او را سخت دچار مشكل مىكند زيرا آنها منكر حركت جوهرى بوده و حركت در خود را به طورى كه متحرك و « متحركٌ فيه » يكى باشد قابل قبول نمىدانند .\r\nبر خلاف شيخ ، مرحوم آخوند در اين مسئله دچار اشكال نيست چون قائل به حركت جوهرى است و بنابراين همچنان كه حركت مىتواند عين متحرك باشد مىتواند عين « متحركٌ فيه » هم باشد كه در حركت جوهرى چنين است .\r\nپس در حركت مقدارى اشكالاتى از جمله اشكال مهمى كه ذكر كرديم مطرح است كه در غير آن مطرح نيست و لهذا فخر رازى براى حركت مقدارى حساب جداگانه‌اى باز كرده است . مىگويد لازمهء سخن كسانى كه مىگويند جسم در هر آنى\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nداراى يك نوع است « تتالى آنات » است كه باطل است « 1 » . اگر آن‌طور كه شما مىگوييد لازمهء حركت خروج فرد از نوعى به نوعى است آناً فآناً ، لازم مىآيد كه وقتى جسم حركت مقدارى مىكند در يك آن يك مقدار داشته باشد و در آنِ ديگر مقدار ديگر . در اينجا « آن » ظرف مقدار است نه زمان و به ناچار اين « آن » ها بايد وجودات مستقلى داشته باشند و در كنار يكديگر قرار گيرند كه همان تتالى آنات است كه فخر رازى هم آن را محال مىداند .\r\n\r\nبرداشت نادرست فخر رازى از « بالقوه » در كلام شيخ\r\nفخر رازى سپس مىگويد بوعلى در تعليقات حرفى زده است كه درست نيست .\r\nبوعلى گفته است اينكه مىگوييم شىء در هر آن داراى يك مقدار است ، اين مقادير ، بالقوه است نه بالفعل . فخر رازى پاسخ مىدهد كه « اين مقادير بالقوه است نه بالفعل » يعنى چه ؟ ! مىپرسيم آيا مقدار جسم تغيير مىكند يا نه ؟ اگر تغيير نمىكند ، پس « بالقوه است » يعنى اين مقادير برايش فعليت پيدا نكرده‌اند . پس هر جسم غيرنامى ، بالقوه مىتواند رشد پيدا كند . آيا بالقوه رشد كردن ، حركت در كم است ؟ اما اگر بگوييد اين مقادير ، بالفعل است يعنى در اين آن ، اين مقدار را دارد و در آنِ ديگر مقدار ديگر ، پس مقادير به دنبال هم در آنات متتالى پديد مىآيند كه گفتيم محال است .\r\nپاسخ ايراد فخر رازى همان است كه مرحوم آخوند قبلًا بيان كرد . شىء وقتى حركت كمّى مىكند داراى مقدار بالفعل نيست بلكه داراى مقدار بالقوه است ، همان كه در مورد ماهيت گفتيم . مقدار يعنى حد ، يعنى كميت محدود . مثلًا وقتى مىگوييم امتداد يك شىء دو متر است ، مقدار يعنى دو متر بودن . زمانى كه شىء حركت كمّى مىكند « كميت » دارد ولى « مقدار » ندارد يعنى كميت متعين ندارد مگر بالقوه . بالقوه در اينجا يعنى در هر آن يك كميت محدود از آن قابل انتزاع است و يا .\r\n\r\n\r\n\r\n\r\n","description":"","footnote":"\r\n( 1 ) . « تتالى آنات » را قبلًا توضيح داديم . گفتيم زمان يك كميت متصل است كه برايش « آن » اعتبار مىشود . اين آن متفرع بر زمان و امرى اعتبارى است . « آن » معناى ديگرى هم دارد كه دروغ است و چنين چيزى وجود ندارد كه به معناى قطعات كوچكى است كه از كنار هم قرار گرفتن آنها زمان پيدا مىشود . اگر اين را قبول كنيم ، زمان مىشود مجموعى از آنات و نه يك امر متصل . اين نظريه‌اى است كه مورد قبول حكما نيست و ادلهء زيادى بر امتناع آن اقامه شده است .\r\n","page_name":" 310 ","page_number":310},
  {"content":"\r\n\r\nدر هر آنى كه ساكن شود يك كميت محدود خاص دارد .\r\nمرحوم آخوند مىگويد شما ( فخر رازى ) معناى كلمهء بالقوه را در عبارت شيخ نفهميده‌ايد . كلمهء « بالقوه » در اينجا به معناى « بالاجمال » است نه بالقوه‌اى كه به معناى بالامكان در مقابل بالفعل به كار مىرود . اگر مىگوييم مقادير ، بالقوه هستند يا مىگوييم ماهيات ، بالقوه هستند يعنى بالاجمال هستند نه بالتفصيل . اين به چه معناست ؟\r\n\r\nدو نوع ماهيت\r\nمرحوم آخوند مىگويد ما دو نوع ماهيت داريم كه وقتى شىء را ساكن هم فرض كنيم باز همين‌طور است . ( اين از نظرات اختصاصى مرحوم آخوند است كه در مباحث الهيات بالمعنى الاخص آمده است . ) ماهيات گاهى بالتفصيل موجودند و گاهى بالاجمال و به صورت طولى . مثلًا ماهيت گوسفند در گوسفند وجود دارد و ماهيت نبات در نبات و ماهيت انسان در انسان . با اينكه انسان نقطهء مقابل جماد و نبات است ، به يك اعتبار همهء اين ماهيات در انسان جمع هستند . همين انسان كه در مورد او « ليس بحجر » و « ليس بنبات » و « ليس به حيوان » صدق مىكند در عين حال به يك معناى ديگر واجد همهء اين ماهيات است .\r\nدر مباحث اعتبارات ماهيت اين مطلب مطرح شده است كه ما دو نوع « لا به شرط » و « به شرط لا » داريم : يك نوع ، لا به شرط و به شرط لايى است كه در باب ماده اعتبار مىكنند . اگر بخواهيم حجر ( سنگ ) را تعريف كنيم ، يك وقت به شرط لا تعريف مىكنيم ؛ مثلًا مىگوييم : جسم معدنى با ويژگى خاص كه البته كشف ماهيات اشياء كار ساده‌اى نيست و حكما هم اظهار عجز مىكنند . در اينجا حجر را اين‌طور تعريف مىكنيم : آن ماهيتى كه داراى اين اجناس و فصول خاص است و غير اينها را ندارد .\r\nبه اين معنا انسان حجر نيست و حجر هم انسان نيست . ولى اگر قيد به شرط لا را از همهء اجناس و فصولى كه در حجر است برداريم - نگوييم آنچه اينها را دارد و غير اينها را ندارد ، بلكه بگوييم آنچه اين اجناس و فصول را دارد اعمّ از اينكه غير از اين اجناس و فصول را داشته باشد يا نداشته باشد - در اين صورت همهء آن چيزى كه در حجر از كمالات وجودى هست در انسان هم هست ؛ همهء آن مبادى آثار و اجناس و فصول كه در حجر هست در انسان هم هست . پس به اين معنا انسان حجر است اما نه\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nحجر به شرط لا بلكه حجر لا به شرط .\r\nحتى آن چيزهايى كه انسان از صدق آن بر خودش ابا دارد ، باز بر او صدق مىكند . البته چيزهايى كه انسان از صدق آنها بر خودش ابا دارد ، از جنبهء منفى آن ابا دارد نه از جنبهء مثبت آن . انسان از صدق الاغ بر خودش ابا دارد ، ولى آيا اين ابا داشتن از جنبه‌هاى كمالى الاغ است يا از جنبه‌هاى نقصانى و منفى الاغ ؟ مسلماً به خاطر جنبهء كودنى و بىهوشى است يعنى آنچه الاغ ندارد . وقتى اين جنبهء به شرط لا را از آن بگيريم و الاغ را لا به شرط اعتبار كنيم اطلاقش بر انسان خيلى وحشت ندارد ! ( خندهء حضار ) . اگر مىگوييم انسان جماد است ، نبات است يا حيوان است ، نه اين است كه جزئى از انسان جماد است و جزئى نبات و جزئى ديگر حيوان است .\r\nانسان به تمام وجودش جماد است و به تمام وجودش نبات است و به تمام وجودش حيوان است و به تمام وجودش انسان است بدون اينكه در خارج تمايزى ميان اينها باشد « 1 » .\r\nبه هرحال مرحوم آخوند مىگويد اينكه شيخ در اينجا مىگويد « بالقوه » ، به معناى بالامكان در مقابل بالفعل نيست بلكه اين بالقوه بودن به معناى عدم التمايز و عدم التفصيل است ، به معناى اجمال و وحدت است . ادامهء بحث را در جلسهء آينده مطرح مىكنيم .\r\n\r\n\r\n\r\n\r\n","description":"","footnote":"\r\n( 1 ) . سؤال : اگر در اينجا تمايزى نيست ما اين ماهيات را از كجا درك مىكنيم ؟ .\r\nاستاد : اين مثل مسئلهء اعداد است . آيا نود در ضمن صد هست يا نه ؟ هم هست و هم نيست . اگر نود كه مرتبه‌اى از مراتب اعداد است به شرط لا اعتبار كنيم نود ، نود است ، نود و يك نيست و صد هم نيست .\r\nمعمولًا در عرف همين‌طور است . اگر كسى بگويد من نود تومان از شما طلبكار هستم ، نمىتوانيم به شرط لا اعتبار نكنيم و بگوييم اين نود تومان با هزار تومان هم منافات ندارد . ولى گاهى اعتبار به شرط لائيّت را از نود مىگيريم و حقيقت نود را مجموعه‌اى از واحدها اعتبار مىكنيم . به اين معناست كه مىگوييم : « چون كه صد آمد نود هم پيش ماست » . پس به يك اعتبار صد ضدّ نود است و به يك اعتبار ديگر واجد نود است . اين همان اعتبار لا به شرط و به شرط لاست . پس تمايز از بين نمىرود تا گفته شود از كجا صد را [ اعتبار مىكنيم و از كجا 
  ] نود را .\r\nماده و طبيعت اساساً همين‌طور است . در طبيعت گاهى ماده به شرط لاست يعنى صورتى را قبول مىكند و صورت ديگرى را قبول نمىكند . ولى گاهى ماده‌اى كه مثلًا در گوسفند هست صورت گوسفندى را قبول مىكند و لا به شرط است ، يعنى كمالات گوسفندى را قبول مىكند و ابا ندارد از اينكه غير آن را بپذيرد . كمالات ديگرى را هم مىپذيرد ولى نه اينكه در وجود گوسفند ، اينها منفصل از يكديگر وجود دارند .\r\n","page_name":" 312 ","page_number":312},
  {"content":"\r\n\r\n\r\nجلسهء بيست و ششم\r\nبسم اللَّه الرحمن الرحيم .\r\n« و أما القسم الثالث و هو كون المقولة جنساً لهذا فقد ذهب اليه بعض فزعموا بأن الأين . . . » « 1 » . .\r\nبحث ما دربارهء نسبت حركت به مقولات بود . گفتيم بدون شك انواعى از حركات در خارج وجود دارد و هر حركتى با مقولهء خاصى نسبت دارد . از اين جهت حركت اقسامى پيدا مىكند ، مثل حركت أينى ، حركت كمّى و حركت وضعى . مىخواهيم بدانيم نسبت حركت با اين مقولاتى كه حركت به وضوح با آنها نسبت دارد چگونه است و ماهيت اين نسبت چيست ؟ عرض كرديم كه ضرورتى ندارد كه به نسبت « فى » ميان حركت و مقوله قائل شده و بعد در مقام توجيه و توضيح اين « فيئيّت » برآييم . از ابتدا همين قدر مىدانيم كه حركات در انتسابشان به مقولات مختلفند و ما مىخواهيم اين نسبت را به دست بياوريم .\r\nدر اينجا چهار قول مطرح شد . قول اول اين بود كه معناى نسبت حركت به مقوله اين است كه آن مقوله ، موضوع آن حركت است . مثلًا در حركت أينى ، اين أين است .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 22 ، ص 74 .\r\n","page_name":" 313 ","page_number":313},
  {"content":"\r\n\r\nكه متحرك است ، كه به جاى كلمهء « متحرك » كلمهء « متجدد » را هم مىتوان به كار برد . دربارهء اين قول بحث شد و باز در ضمن اقوال و نيز در فصول آينده به مناسبت در مورد آن بحث خواهد شد .\r\nقول دوم اين بود كه موضوع ، جوهر است ولى به تبع مقوله ، كه گفتيم اين عين همان قول اول است . « موضوع جوهر است به تبع مقوله » يعنى موضوع اولًا و بالذات مقوله است و مجازاً جوهر است . بحث در انتساب حقيقى و مجازى نيست تا اين قول ، قول مستقلى به حساب آيد .\r\n\r\nنظريهء سوم و نقد آن\r\nقول سوم اين بود كه مقوله به منزلهء جنس است . همين قدر گفته‌اند كه مقوله به منزلهء جنس است ، ولى توضيح نداده‌اند كه حركت به منزلهء نوع مقوله است يا به منزلهء فصل مقوله ؟ به هرحال مقوله قهراً تقسيم مىشود به حركت و غير حركت ، همان‌طور كه ساير تقسيمات در مقولات جارى مىشود . مثلًا جوهر به پنج قسم عقل ، نفس ، جسم ، صورت و ماده تقسيم مىشود و جسم به نامى و غيرنامى . پس مقولات به انواع و فصول تقسيم مىشوند و بنابراين مىتوان گفت كه مثلًا « الأين على قسمين :\r\nمنه قارٌّ و منه غير قارّ » . أين قار عبارت است از سكون شىء در مكان ، و وقتى شىء در مكان حركت مىكند ، أينِ آن غير قارّ است . كيف هم همين‌طور است . اگر كيفيت شىء ، غير متغير باشد ، مىگوييم اين كيف ، قارّ است و اگر كيفيت آن متغير باشد مىگوييم غير قارّ است .\r\nمرحوم آخوند به اين سخن اين‌طور جواب مىدهد كه لازمهء حرف شما اين است كه ما حركت را [ امر 
  ] غير قارّ بدانيم . شما مىگوييد : « الأين منه قارّ و هو غير الحركة ، و منه غير قارّ و هو الحركة » پس حركت أين غير قارّ است . جواب اين است كه حركت نه قارّ است و نه غير قارّ ، حركت نفس عدم القرار است ؛ همان‌طور كه در باب سكون ، نادرست است كه بگوييم سكون عبارت است از « أين قارّ » ( اگر تعبير صحيحى در اينجا باشد اين است كه سكون « قرار الأين » است ) . در مورد حركت كه مقابل سكون است بايد گفت كه حركت « تجدد أين » و يا « عدم قرار أين » است نه اينكه حركت « أين غير قار » است . مكرر گفته‌ايم كه حركت نفس تجدد است نه شىء متجدد ؛ حركت خروج شىء از قوه به فعل است نه « خارج » از قوه به فعل . آنچه كه\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nخارج از قوه به فعل است موضوع حركت است نه خود حركت . شما اگر مىخواستيد مقولات را جنس حركت و سكون بدانيد ( اين را مرحوم آخوند تصريح نكرده‌اند ) اين‌طور بايد مىگفتيد كه « الأين على قسمين : منه قرار و منه تجدد ( عدم القرار ) و الكيف على قسمين : منه قرار و منه تجدد » . آن وقت دچار اشكال مىشديد كه قرار ، عين أين نيست زيرا قرار الأين غير از اين است كه أين ، خودش قرار باشد ؛ همچنان كه أين ، عدم القرار هم نيست . پس اين بيان هم بيان ضعيفى است .\r\n\r\nراهى براى توجيه نظريهء سوم\r\nبعد مرحوم آخوند خودشان به شكل ديگرى همين مطلب را توجيه مىكنند بدون اينكه اين اشكال وارد بيايد . ما قبلًا گفتيم كه گاهى حركت براى موضوع خودش مانند يك صفت عارضى است و گاهى مانند يك صفت تحليلى . حركت در بعضى موارد به شكلى است كه قابل با مقبول دوتاست و اين آنجاست كه موضوع قطع نظر از حركت ، خودش تعينى و تحصلى دارد و سپس حركت عارض آن مىشود كه همهء حركات عارضى نسبت به جسم از اين قبيل بودند .\r\nاما در مورد حركت در جوهر گفته شد كه گاهى متحرك از خودش تحصلى غير از تحصل حركت ندارد ، بلكه متحرك عين حركت است . چنان كه در گذشته گفتيم اين شبيه همان چيزى است كه در باب جسم گفته مىشود كه ممتد عين امتداد است .\r\nاگر در باب جسم طبيعى مىگوييم صورت جسميه ممتد است مراد اين نيست كه صورت جسميه ، ذاتى است داراى امتداد بلكه مراد اين است كه صورت جسميه عين امتداد است .\r\nدر باب حركت گفتيم كه حركت صفت وجود است نه صفت ماهيت ، كه در اين باره در آينده به تفصيل بحث خواهد شد . اگر ماهيت أين ، كيف ، كم يا وضع را تقسيم كنيم به دو نوع : نوعى كه قارّ است و نوعى كه غير قارّ است ، تقسيم درست از كار در نمىآيد زيرا حركت يا سكون نه نوع براى هيچ مقوله‌اى است و نه فصل براى هيچ مقوله‌اى ، ولى همين مقوله از ناحيهء نحوهء وجود اين تقسيمات را مىپذيرد « 1 » . يك .\r\n\r\n\r\n\r\n\r\n","description":"","footnote":"\r\n( 1 ) . البته مرحوم آخوند اين توضيحات را در اينجا بيان نمىكند ولى در فصل بعد اين توضيحات خواهد آمد .\r\n","page_name":" 315 ","page_number":315},
  {"content":"\r\n\r\nوقت هست كه ما قرار و عدم قرار را در ماهيت دخالت مىدهيم . در مورد حيوان مىگوييم : « الحيوان على قسمين : منه قارّ و منه غير قارّ » كه قار و غير قار را به عنوان نوعى از حيوان مىگيريم . اين قابل قبول نيست .\r\nاما يك وقت در تقسيم ، ماهيت را دخالت نمىدهيم بلكه تقسيم را روى وجود مىبريم ، مىگوييم اين ماهيت واحد مىتواند به دو نحوه از وجود موجود شود :\r\nوجود قارّ و وجود غير قارّ . در اين حالت قرار و عدم قرار را كه به وجود نسبت مىدهيم ، به عنوان يك صفت ذاتى نسبت مىدهيم : وجودى كه عين قرار است و وجودى كه عين عدم القرار است ، به همان معنا كه در گذشته گفتيم . در اين صورت حركت از حاقّ ذات اين وجود انتزاع مىشود نه اينكه اين وجود خودش تحققى دارد و حركت در خارج عارض آن مىشود . پس اين نحوهء وجود ، هم حركت است هم متحرك ، هم تجدد است هم متجدد . پس به اين معنا درست است كه بگوييم « الكيف على قسمين : منه قارّ و منه غير قارّ » كه مقصود از « كيف غير قار » كيف متجدد است ، نه كيفى كه بر آن تجدد عارض شده است ، يعنى ماهيتى كه داراى وجودى است كه از حاقّ ذات آن وجود ، تجدد انتزاع مىشود . پس به اين معنا قول سوم را مىتوان توجيه كرد . البته اين بيان مرحوم آخوند جز با اصالت وجود درست نمىشود .\r\nكسانى كه مقوله را به قار و غير قار تقسيم كرده‌اند اين تقسيم را به دو نحو انجام داده‌اند . برخى گفته‌اند كه مقوله ، جنس است و قار و غير قار به منزلهء دو نوع است .\r\nديگران گفته‌اند كه قار و غير قار به منزلهء دو صنف است نه دو نوع . در اينجا تسامحى شده است كه اين تسامح را مرحوم حاجى بجا يادآورى كرده است .\r\nتوضيح اينكه وقتى مقوله را جنس مىگيريم تقسيم جز به دو نوع ذاتى فرض ندارد . مقوله به حركت و غير حركت تقسيم مىشود همان‌طور كه جسم به دو نوع تقسيم مىشود . اگر تقسيم را از قبيل تقسيم به دو عرضى بگيريم - كه در تقسيم به صنف چنين است - ديگر مقوله جنس براى حركت و غير حركت نمىشود . اين مسامحه‌اى است كه در كلمات مرحوم آخوند رخ داده است .\r\nقائلين به اين دو قول هركدام دليلى آورده‌اند . آنها كه گفته‌اند تقسيم مقوله به قار و غير قار از قبيل تقسيم جنس است به دو نوع ، چنين استدلال كرده‌اند كه وقتى مىگوييم : « الكيف منه قارّ و منه غير قارّ » ، در يك قسم « قرار » در مفهوم اخذ شده\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nاست و در قسم ديگر « عدم القرار » . بنابراين قرار و عدم قرار به منزلهء منوّع اين جنس است .\r\nاين يك مغالطهء روشن و واضحى است . اگر اين‌طور باشد هركسى مىتواند همهء عرضىها را ذاتى فرض كند . ما وقتى جسم را به ابيض و غير ابيض تقسيم مىكنيم آيا مىتوانيم بگوييم كه ابيض و غير ابيض منوّع جنس هستند به اين علت كه در مفهوم « جسم ابيض » بياض افتاده است ؟ ! البته بياض بايد در مفهوم جسم ابيض باشد و اين مانند « قضيهء به شرط محمول » است . اگر مىگوييم ضحك براى انسان عرضى است ، معنايش اين است كه ضاحك در مفهوم انسان دخالتى ندارد . شكى نيست كه اگر به جاى انسان « انسان ضاحك » را در نظر بگيريم ، ضحك در مفهوم « انسان ضاحك » هست . براى تشخيص اينكه يك چيز ذاتى يك شىء است يا نه ، اشتباه است كه ابتدا يك امر عرضى را با آن شىء اعتبار كنيم و بعد بگوييم چون اين امر جزء آن مفهوم است پس يك امر ذاتى است . پس ملاك اينكه چيزى منوع هست يا نه ، اين نيست ، بلكه ملاكى است كه در باب « حدود » [ در منطق 
  ] مطرح مىشود و به وسيلهء آن مىتوان فصول را از امور عرضى تشخيص داد . حال ، اينكه آن ملاك چيست در جاى خود بايد بحث شود و مرحوم آخوند هم اين مسئله را در اينجا مطرح نكرده است .\r\nاما كسانى كه در مقابل ، تقسيم مقوله به قار و غير قار را از قبيل تقسيم شىء به عرضى دانسته‌اند چنين استدلال كرده‌اند كه ما مثلًا أين را كه در نظر مىگيريم مىبينيم قرار و عدم قرار ، زائد بر ذات آن است و بنابراين قرار يا عدم قرار ، ذاتىِ أين نيست .\r\nاين هم استدلال عجيبى است . فصل كه نبايد ذاتىِ جنس باشد و نوع هم نبايد ذاتى جنس باشد ؛ جنس است كه ذاتى نوع است . اين مثل اين است كه كسى بگويد تقسيم حيوان به ناطق و غير ناطق ، تقسيم به عرضى است به اين دليل كه ناطق جزء ذات حيوان نيست و عين ذات حيوان هم نيست . جواب اين است كه هيچ فصلى در عالم ، ذاتى جنس نيست و نيز هيچ جنسى در عالم ، ذاتى فصل نيست . جنس و فصل هر دو ذاتى نوعند و لذا در منطق مىگويند : « الجنس عرضى عامٌّ للفصل و الفصل عرضىٌّ خاص للجنس و كلاهما ذاتيّان للنوع » . معنى ذاتى بودن اين است كه يك شىء يا تمام ذات شىء باشد يا جزء ذات شىء . جنس جزء ذات نوع است ، فصل هم جزء ذات\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nنوع است و نوع تمام ذات فرد است ولى جنس و فصل كه نسبت به نوع هر دو ذاتى هستند نسبت به يكديگر عرضى هستند . جنس ، جنس نوع است نه جنس فصل ، فصل هم فصل نوع است نه فصل جنس و لهذا در باب فصل گفته مىشود كه فصل « مقوّم » نوع است يعنى ذاتى نوع است ولى « مقسّم » جنس است . پس اين دليلى كه شما آورده‌ايد كه چون سَيلان ، ذاتى أين نيست پس أين ، جنس سيلان نيست نادرست است .\r\nمرحوم آخوند سپس مىگويد از اين چهار قول سه قول باطل شد پس قول چهارم اثبات مىشود . قول چهارم اين بود كه معناى نسبت حركت به مقوله اين است كه مقوله مسافت حركت است و موضوع ، آن چيزى است كه مقوله قائم به آن است يعنى جسم . معناى حركت در مقوله اين است كه جسم كه موضوع حركت است در هر آنى ، نوعى از مقوله و يا صنفى از مقوله را دارد . مرحوم آخوند در اينجا فرد را ذكر نكرده ولى حاجى فرد را هم اضافه كرده است . يعنى معناى حركت در أين اين است كه جسم در هر آن ، نوع ، صنف و يا فردى از أين را دارد ، كه در مورد نوع ، صنف و فرد در اواخر همين جلسه بحث خواهيم كرد « 1 » .\r\n\r\nتأملى در چهار نظريهء فوق\r\nمسئلهء « نسبت حركت به مقوله » از جمله مسائل بسيار اساسى است كه بايد خوب تحقيق شود و بدين جهت توضيح بيشترى در اينجا عرض مىكنم . گفتيم در باب نسبت حركت به مقوله يك قول اين است كه مقوله ، موضوع حركت است . مرحوم آخوند « 2 » وقتى خواست اين قول را رد كند از اين راه وارد شد كه « التسوّد ليس سواداً اشتدّ » به بيانى كه گذشت . ما اين دليل را رد كرده ، گفتيم اين دليل شبيه برهانى است كه شيخ در رد حركت جوهرى آورده و خود مرحوم آخوند آن را رد كرده است . هيچ .\r\n\r\n\r\n\r\n\r\n","description":"","footnote":"\r\n( 1 ) . نكته‌اى را در اينجا بايد يادآورى كنم و آن اينكه دأب مرحوم آخوند اين است كه در بسيارى از موارد مطلب را به گونه‌اى بيان مىكند كه با مسلك قوم جور در بيايد و بسا هست كه با مسلك خودش چندان جور در نمىآيد . گاهى اشاره مىكند كه ما نظر ديگرى در اينجا داريم ولى گاهى حتى اين مقدار هم اشاره نمىكند . گاهى مطلبى مىگويد كه لازمهء آن ، چيزى است كه نشان مىدهد نظر خودش چيز ديگرى است ولى گاهى اين مقدار را هم نمىگويد .\r\n( 2 ) . گفتيم كه بيشتر مطالبى كه مرحوم آخوند در مورد اصل مطلب در اينجا آورده ، از شفا است .\r\n","page_name":" 318 ","page_number":318},
  {"content":"\r\n\r\nمانعى ندارد كه بگوييم : « التسوّد هو سوادٌ اشتدّ » ولى بنا بر اصالت وجود ؛ يعنى وجود سواد است كه اشتداد پيدا مىكند . اما اگر بگوييم ماهيت سواد اشتداد پيدا مىكند درست نيست زيرا تشكيك در ماهيت محال است .\r\n\r\nراهى براى نقد نظريهء اول\r\nگفتيم بيان ديگرى در اينجا وجود دارد . در گذشته در فصل هجدهم بحثى داشتيم در اين مورد كه موضوع حركت چيست ؟ در آنجا مرحوم آخوند چنين گفت كه موضوع حركت نه مىتواند بالقوهء محض باشد و نه بالفعل محض ، بلكه بايد امرى مركب الهويه از ما بالقوه و ما بالفعل باشد كه چنين امرى همان جسم است . در آنجا ما خودمان اين سؤال را مطرح كرديم كه چرا حركت نيازمند به موضوع است « 1 » .\r\nگفتيم ممكن است در اينجا سه راه ارائه شود . راه اول اين بود كه چون حركات در مقولات عرضى واقع مىشوند و عرض نياز به موضوع دارد پس حركت نيازمند موضوع است . اگر اين را دليل نيازمندى به موضوع قرار دهيم در حركت جوهرى ديگر نيازى به موضوع نداريم ولى مرحوم آخوند از اين راه وارد نشد و درست هم همين بود . اينكه عرض به موضوع نياز دارد ، مسأله‌اى است غير از مسئلهء نياز حركت به متحرك . البته كسى مثل شيخ اشراق مىتواند بگويد كه حركت اساساً عرض است و چون عرض نيازمند موضوع است پس حركت به موضوع نياز دارد كه اين راه دوم است ولى باز مورد قبول مرحوم آخوند نيست .\r\nپس حركت از چه نظر به موضوع احتياج دارد ؟ گفتيم از اين نظر كه امرى است بالقوه كه مىخواهد فعليت پيدا كند ، و ما قبلًا در فصل ديگرى ثابت كرديم كه حركت نيازمند به فاعل و نيز قابل است . مقصود از موضوع در اينجا قابل است نه موضوعى كه در باب عرض گفته مىشود . در اين صورت وقتى حركت در مقولات عرضى - كه اكنون محل بحث ماست - واقع مىشود نيازمند به موضوع است نه از آن جهت كه عرض به موضوع احتياج دارد ؛ اگر عرض احتياج به موضوع نمىداشت ، باز در اينجا احتياج به موضوع به معناى ديگر همچنان باقى بود . هميشه در خارج ، چيزى لازم است تا حركت را قبول كند . به عبارت ديگر همچنان كه در فصلهاى پيش .\r\n\r\n\r\n\r\n\r\n","description":"","footnote":"\r\n( 1 ) . [ اين مطلب به نحو جامعترى در جلسهء سى و پنج مجدداً مطرح شده است . 
  ]\r\n","page_name":" 319 ","page_number":319},
  {"content":"\r\n\r\nگفتيم « كل حادث مسبوق بقوةٍ و مادةٍ تحملها » . حركت ، حادث است و يا لااقل حدوث شيئى است كه آن شىء حادث است و هر شىء حادثى نياز به ماده‌اى دارد كه در آن واقع شود . راهى كه مرحوم آخوند رفت اين بود .\r\nبنابراين ما در باب نسبت حركت به مقوله اين‌طور مىگوييم كه مقوله نمىتواند موضوع باشد ، آن موضوعى كه در باب حركت محل ابتلاست ، يعنى قابل . مثلًا در حركت در أين ، خود أين نمىتواند قبول كنندهء حركت باشد ، بلكه قبول كننده ماده است . پس موضوع واقع شدن مقوله را از اين راه ابطال مىكنيم نه از راه برهانى كه قبلًا آن را نقد كرديم .\r\nدر مورد قول سوم كه مىگويد مقوله جنس حركت است به اين تعبير كه « الأين منه قارّ و منه غير قارّ » مرحوم آخوند ابتدا آن را رد كرد و بعد گفت كه اين قول به وجهى درست مىشود و آن به اعتبار وجود است . به اعتبار وجود ، حركت در عين اينكه حركت است متحرك است و در عين اينكه تجدد است متجدد است . گفتيم آنها هم كه مىگفتند : « التسوّد هو سواد اشتدّ » [ مىتوانستند همين را بگويند و بلكه 
  ] غير از اين نمىخواستند بگويند .\r\n\r\nلزوم تفكيك ميان سه مطلب\r\nدر اينجا سه مطلب است كه معمولًا با يكديگر مخلوط مىشود و همين سبب اشتباهات زيادى شده است . يك مطلب همان است كه ما در باب موضوع حركت ، يك وقت مىگوييم حركت نياز به موضوع دارد از باب اينكه عرض است و يا حركتِ يك عرض است و عرض موضوع مىخواهد . گفتيم در اينجا اين محل بحث نيست . مطلب دوم اين است كه حركت موضوع مىخواهد از باب اينكه حادث است و هر حادثى ماده مىخواهد كه اين محل بحث است .\r\nمطلب سوم كه آن هم محل بحث نيست مربوط است به آنچه كه در باب مشتق بحث مىكنند و آن اين است كه آيا ما مىتوانيم به حركت ، « متحرك » اطلاق كنيم ؟\r\n( مثل آنچه كه در باب وجود مىگويند كه آيا به وجود مىتوانيم موجود اطلاق كنيم . )\r\nجواب اين است كه در امور انتزاعى محض ، مشتق به مبدأ اشتقاقش صدق نمىكند ؛ مثلًا به ابوّت نمىتوانيم أب اطلاق كنيم چه مفهوم مشتق را بسيط بدانيم و چه مركب .\r\nولى در مواردى كه مفهوم ، انتزاعى به آن معنا نباشد يعنى مفهومى كه منتزع از شىء\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nديگر باشد نباشد ، در آنجا مشتق به مبدأ اشتقاق خودش هم صدق مىكند ، مثل وجود و موجود . در باب وجود و موجود ، اگر ما قائل به اصالت ماهيت باشيم ، به هيچ نحو نمىتوان به وجود ، موجود اطلاق كرد و اين به مسئلهء مشتق مربوط نيست .\r\nاگر قائل به اصالت وجود شويم و براى وجود حقيقتى قائل باشيم ، آن وقت است كه مىتوانيم به وجود موجود بگوييم .\r\nدر اينجا هم عيناً همين‌طور است . يك وقت بحث سر اين است كه آيا ما به تجدد مىتوانيم متجدد اطلاق كنيم ؟ پاسخ اين است كه اگر قائل به اصالت وجود بشويم و حركت را نحوهء وجود بدانيم و صرف يك مفهوم انتزاعى از ماهيات نشماريم ، يعنى تجدد را صفت ذاتى وجود بدانيم ، مىتوانيم همانى را كه تجدد است متجدد هم بناميم ولى اين ربطى به مسئلهء موضوع در باب حركت ندارد . كسانى كه در باب نسبت حركت به مقوله مىگويند مقوله موضوع است ، اگر مرادشان موضوع مصطلحى باشد كه ما مىگوييم يعنى همين كه هر حركتى نياز به موضوع دارد اين مسئلهء ديگرى است . پس اينجا سه مسئله است كه نبايد با يكديگر خلط شود .\r\n\r\nجمع ميان چهار نظريهء فوق\r\nبا اين بيان يك مطلب روشن شد و آن اين است كه اين چهار قولى كه مرحوم آخوند در اينجا ذكر كرد ، هركدام به وجهى درست است . مىتوانيم بگوييم مقوله موضوع حركت است ، اما نه موضوع اصطلاحى ( قابل ) بلكه به اين معنا كه آن مقوله‌اى كه حركت به آن منتسب است متحرك است . . . « 1 » اگر بگوييم أين متحرك است ، حركت ديگر صفت عارضى أين نخواهد بود بلكه صفت ذاتى أين خواهد بود كه اين همان چيزى است كه مرحوم آخوند در باب حركت جوهرى مىگويد كه در آنجا حركت صفت ذاتى مقوله است .\r\nحق اين بود كه مرحوم آخوند از ابتدا از همين راه وارد مىشد ، يعنى مىگفت حركت صفت ذاتى مقوله است و آنجا كه حركت صفت ذاتى يك مقوله است معنايش اين است كه متحرك عين حركت است ، يعنى واقعاً دو چيز نداريم : متحركى و حركتى ، بلكه تحليلًا دو چيز داريم . پس فاعل و علتى كه اين حركت را ايجاد .\r\n\r\n\r\n\r\n\r\n","description":"","footnote":"\r\n( 1 ) . [ افتادگى از اصل نوار است . 
  ]\r\n","page_name":" 321 ","page_number":321},
  {"content":"\r\n\r\nمىكند ، همان علتى است كه خود مثلًا أين را ايجاد مىكند ، به اين معنا كه فاعل ، أين را ايجاد مىكند كه لازمهء ذات أين حركت است .\r\nپس به اين معنا نسبت حركت به مقوله اين است كه مقوله موضوع است ؛ يعنى مقوله شيئى است متجدد و در عين حال عين تجدد .\r\nهمچنين درست است كه بگوييم مقوله جنس است ، اما نه به معناى اينكه حركت ، نوع يا فصل است ، بلكه به معناى اينكه حركت داراى دو نحوه وجود است ؛ جنس مقوله داراى دو نحوه وجود است : وجودى كه عين قرار و عين قار است ، و وجودى كه عين عدم القرار است .\r\nقول چهارم هم كه به طريق اولى درست است . در اينجا مقوله را موضوع به اصطلاحِ خودمان مىگيريم يعنى آن چيزى كه حركت را قبول مىكند كه ماده است با صورة مّا ، كه موضوع در حركات عرضى جسم است . در اينجا كه جسم حركت را قبول مىكند مقوله حكم مسافت را پيدا مىكند ، يعنى اين جسم است كه در مراتب اين مقوله در حركت است .\r\nپس اين چهار قول هركدام به نحوى درست است . قول دوم عين قول اول است و لذا آن را مستقلًا بررسى نكرديم « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : قول سوم كه مىگويد مقوله جنس است و حركت فصل يا نوع ، چگونه توجيه مىشود در حالى كه اعراض بسيطند ؟ .\r\nاستاد : اولًا اينكه مىگويند اعراض بسيط هستند ، يعنى بسيط خارجى هستند يعنى ماده و صورت ندارند نه اينكه جنس و فصل ندارند . ثانياً اين حرف ديگران بود كه گفته بودند تقسيم كيف به قارّ و غير قارّ از قبيل تقسيم جنس است . مرحوم آخوند كه اين نظر را تصحيح كرد نگفت كه اين تقسيم از قبيل تقسيم شىء است به جنس و فصل ؛ گفت به آن معنا اين حرف درست نيست ولى در عين حال اين تقسيم به اين نحو درست است كه « الكيف منه موجودٌ بوجودٍ قارّ ، و منه موجود بوجود غير قارّ » . پس مرحوم آخوند اين تقسيم را پذيرفت نه به معناى اينكه حركت ، فصل يا نوع باشد ، بلكه بحث را به باب وجود برد . پس تقسيم بنا بر قول مرحوم آخوند اين شد : « الكيف منه موجودٌ بوجود قارّ ، اى بوجودٍ هو عين القرار ، و الكيف منه موجودٌ بوجودٍ غير قارّ ، اى بوجود هو عين عدم القرار » .\r\nاشكال : اگر اين‌طور بگوييم باز هم وجود منوع است چون وجود در اينجا فصل است .\r\nاستاد : وجود فصل نيست .\r\nاشكال : مقوم جنس بالاخره نحوهء وجود است .\r\nاستاد : هيچ وجودى مقوم ماهيت نيست چون « الوجود زائد على الماهيه » . اگر ما اين فرض مرحوم آخوند را قبول كنيم - كه بعد آن را اثبات خواهيم كرد - كه يك ماهيت نوعيه مىتواند به دو نحو موجود شود ، اين ديگر منوع نيست . عيناً مثل آن است كه ماهيت را تقسيم مىكنيم به دو وجود ، يكى وجود ذهنى و ديگرى وجود عينى . آنجا چه مىگوييم ؟ آيا مىگوييم اين تقسيم شىء است به منوعاتش ؟ ! .\r\nاشكال : بحث در جنس است كه دو نحوه وجود پيدا مىكند .\r\nاستاد : وقتى نوع به دو نحو وجود محقق مىشود به طريق اولى جنس محقق شده است . من مثال را در نوع عرض كردم تا مطلب واضحتر باشد . وقتى نوع موجود به دو نحو وجود باشد جنس به طريق اولى موجود به دو نحو وجود است . وقتى گفته مىشود : « الانسان إمّا موجودٌ بوجودٍ ذهنى و إمّا موجودٌ بوجودٍ عينى » لازمه‌اش اين است كه « الجوهر إمّا موجودٌ بوجودٍ ذهنى و إمّا موجودٌ بوجودٍ عينى » . .\r\nاز اينجا ، هم باب وسيعى در فلسفه باز مىشود و هم مشكلاتى در باب وجود ذهنى حل مىشود . در همهء تقسيماتى كه ما در گذشته مىگفتيم كه مثلًا « الانسان على قسمين : إمّا بالقوة و إما بالفعل » هيچ كدام از بالقوه و بالفعل ، مقوم نيستند چون تقسيم ماهيت در اينجا از حيث وجود است و به همين دليل است كه هم مسئلهء وجود ذهنى حل مىشود و هم مسئلهء مُثل افلاطونى . مسئلهء مثل افلاطونى كه امثال شيخ در آن گير هستند ، بنا بر اصالت وجود حل مىشود ، به اين معنا كه مانعى ندارد كه مثال افلاطونى از نظر ماهيت مثل انسان باشد . آن انسانى كه مثال اين انسان است از نظر تمام اجناس و فصول با انسانهاى خاكى و زمينى عين يكديگر هستند ، در عين اينكه مثال افلاطونى موجود به وجود مجرد است و اين ، موجود به وجود مادى است . اين براى اين است كه وجود ، منوع نيست با اينكه تفاوت اين وجود با آن وجود ، از زمين تا آسمان است .\r\nبه عقيدهء مرحوم آخوند يك ماهيت ، در ممكنهاى مختلف وجودهاى مختلف پيدا مىكند . آنوقت يكى از مسائل بسيار اساسى كه خيلى بايد در اطراف آن توضيح داده شود اين است كه وقتى ماهيت از نظر وجود تقسيم مىشود و مثلًا گفته مىشود « الماهية إما موجودٌ بوجودٍ قارّ و إمّا موجودٌ بوجودٍ سيّال » اين تقسيم ، منوع نيست .\r\nپس اشتباه نشود ؛ مرحوم آخوند نمىخواهد اين مطلب را تأييد كند كه در « الأين منه قارّ و منه غير قارّ » مقوله واقعاً جنس است بلكه مىخواهد بگويد اين تقسيم به نحوى مىتواند درست باشد ، كه توضيح داديم و باز هم در اطراف اين مطلب توضيح خواهيم داد .\r\n","page_name":" 322 ","page_number":322},
  {"content":"\r\n\r\n\r\nتوضيح نظريهء چهارم\r\nپس نظريه‌اى كه مرحوم آخوند پذيرفتند اين بود كه شىء متحرك - كه حتماً بايد جسم باشد - در هر آنى از آنات ، فردى از آن مقوله دارد و يا اگر حركت ، اشتدادى باشد نوعى از آن مقوله را دارد و در بعضى از موارد صنفى از مقوله را . قرار بود اين مطلب را مقدارى توضيح دهيم .\r\nاين قول چنين مىگويد كه وقتى متحركى در مقوله‌اى حركت مىكند معنايش اين است كه متحرك ( جسم ) داراى خاصيتى به نام حركت شده است و لازمهء اين حركت كه يك امر مستمر است و دوام دارد اين است كه متحرك در هر آن به فردى از اين مقوله متلبس باشد . مقصود از اين سخن چيست ؟\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nابتدا سكون را در نظر مىگيريم و به حركت أينى مثال مىزنيم . اگر جسم ساكن باشد ، آيا داراى مكان است ؟ البته چنين است . اين جسم اگر يك ساعت ساكن باشد ، در همهء اين يك ساعت يك فرد از مكان را اشغال مىكند و در اين مدت داراى أين خاص است و اين فرد از أين در اين مدت معين تغيير نمىكند . حال اگر فرض كنيم اين شىء حركت كند أين آن تغيير مىكند و به تعبير ديگر در أين تغيير مىكند . آيا شىء در حال حركت داراى مكان هست يا نيست ؟ مسلماً شىء در حال حركت باز هم در مكان قرار دارد . با حركت شىء مكان شىء تغيير مىكند و بنابراين در اينجا نه يك فرد از مكان ، بلكه افرادى از مكان داريم . پس در اينجا نه مىتوان گفت شىء مكان ندارد و نه مىتوان گفت كه داراى يك فرد از مكان است . در اينجا چه بايد گفت ؟ فرضهاى مختلفى مىتوان مطرح كرد كه تا آنها را بيان نكنيم فرض مورد نظر كاملًا روشن نمىشود ولى ما در اينجا تنها يك فرض ديگر را مطرح مىكنيم .\r\nآن فرض اين است كه قطعاً افرادى از مكان در اينجا وجود دارد ولى به صورت يك سلسله نقطه . معناى حركت شىء اين است كه شىء در هر آن در مكانى قرار دارد و ساكن است و بنابراين حركت مجموع سكونات است . به عبارت ديگر ، حركت مجموع بودنهاست ولى بودنهايى كه كوتاه باشد به طورى كه هر بودنى بيش از يك آن نباشد « 1 » .\r\n« آن » يعنى كوچكترين جزء زمان و به عبارت ديگر جزء لايتجزاى زمان .\r\nمسافت هم به نوبهء خود داراى اجزاى لايتجزى است كه نقطه نام دارد . مثلًا يك ساعت عبارت است از 60 دقيقه و هر دقيقه 60 ثانيه است و هر ثانيه به عنوان مثال از يك ميليون كوچكترين واحد زمان ( آن ) تشكيل شده است . پس يك ساعت ، فرضاً مىشود 3600 ميليون واحد زمان . پس مسافتى كه در يك ساعت طى مىشود از 3600 ميليون نقطه تشكيل شده است . اگر شىء يك ساعت ساكن باشد به اين معناست كه در 3600 ميليون آن ، در يك نقطه ساكن است اما اگر متحرك باشد معنايش اين است كه در اين مدت در 3600 ميليون نقطه وجود پيدا مىكند ، .\r\n\r\n\r\n\r\n\r\n","description":"","footnote":"\r\n( 1 ) . [ در اينجا و در مثالى كه در پاراگراف بعد مىآيد براى روشن شدن فرض مورد بحث ، براى « آن » امتداد فرض شده است . اندكى بعد خواهد آمد كه « آن » حد زمان است و داراى هيچ گونه امتدادى نيست . 
  ]\r\n","page_name":" 324 ","page_number":324},
  {"content":"\r\n\r\nيعنى شىء به عدد آنات داراى « بودن » است . چشم بشر چون اين سكونات را احساس نمىكند آن را به صورت يك جريان مستمر مىبيند در صورتى كه استمرارى در كار نيست ، بلكه بودنهاى جداى از يكديگر است كه در كنار هم قرار گرفته‌اند و آن - طبق اين قول - همان است كه به آن « شدن » ، حركت ، جريان و سيلان گفته مىشود . اين ذهن انسان است كه مفهومى به نام سيلان و حركت ساخته است . در واقع هر حركتى عبارت است از مجموعى از سكونات متوالى در نقاط متوالى در آنات متوالى . پس حركت چيزى جز مجموعى از كوچكترين سكونات نيست .\r\nاين فرض كه معناى حركت در مقوله ، مثلًا « أين » ، اين است كه متحرك در هر آنى در نقطه‌اى از نقاط مسافت وجود دارد به اين معنا كه در هر آنى فردى « بالفعل » از مسافت را دارد قطعاً باطل و محال است . در اين صورت متحرك مثلًا 3600 ميليون بار در ساعت تلبس بالفعل به مقولهء أين پيدا مىكند . مطابق اين قول « للمتحرك فى كل آن فرد من المقولة بالفعل » . در اينجا قيد « بالفعل » را نبايد فراموش كرد . پس حركت مىشود مجموع بودنهاى بالفعل كه هر بودن جداى از ديگرى است و در عين حال اين بودنها در كنار يكديگر قرار گرفته‌اند . مطابق اين نظريه حركت ماهيتى غير از سكون ندارد و در واقع سكونهاى پى در پى « حركت » ناميده شده است .\r\nقبلًا گفتيم كه ادلهء زيادى بر بطلان اين نظريه در مورد ماهيت حركت مىتوان اقامه كرد . حركت نقطهء مقابل سكون است . هر حركتى خودش نوع خاصى از بودن است نه مجموع بودنهاى ساكن ، كه ما از اين نوع بودن و وجود به « شدن » تعبير مىكنيم . در فلسفهء ما « شدن » در مقابل « بودن » نيست بر خلاف برخى فلسفه‌هاى غربى كه بودن را در مقابل شدن قرار مىدهند . برخى از اين مكاتب به تبع فلسفهء هگل ، شدن را جمع ميان بودن و نبودن مىدانند در حالى كه در فلسفهء ما سكون نحوه‌اى از بودن است و شدن نحوهء ديگرى از بودن ، و اين لازمهء اصالت وجود است .\r\nبر خلاف آن نظريه كه حركت را مجموعى از بودنها مىداند ، حركت تنها يك شدن است ولى يك شدن ممتد كه مركب از اجزاء نيست .\r\nاز طرف ديگر آنچه معمولًا تصور مىشود كه زمان از آنات تشكيل شده است درست نيست . يك ساعت نه 3600 ميليون آن است و نه 3600 ميليارد آن . زمان\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nيك امتداد و كشش است و « آن » تنها اعتبار ذهن است . « آن » كه در باب زمان معقول است « آن » ى است كه متفرع بر زمان است يعنى حد زمان ، حد مشترك دو زمان ، اما « آن » ى كه زمان متفرع بر آن باشد يعنى زمان از آن تشكيل شده باشد موهومى بيش نيست و چنين چيزى وجود ندارد . پس فرض آنات درست نيست و زمان يك امر ممتد است ، كه بعد در اين باره در بحث مربوط به « آن » بيشتر بحث خواهيم كرد .\r\nمسافت هم از همين قبيل است . اين اشتباه است كه بگوييم از اين ديوار تا آن ديوار واقعاً چند ميليارد نقطه به معناى جزء لايتجزى وجود دارد . مسافت هم در ذات خودش يك حقيقت ممتد است . پس حركت عبارت شد از تحقق يك امر ممتد در مدتى از زمان و در مسافتى معين كه هركدام از زمان و مسافت هم يك امر ممتد و كشش‌دار است . پس مثلًا أينى كه در اينجا فرض مىكنيم خود يك امر كشش‌دار است .\r\nحاصل نظريه‌اى كه از آن چهار نظريه پذيرفتيم اين شد كه معناى حركت در مقوله اين است كه « للمتحرك فى كل آن فرد من المقولة » . در اينجا اين سؤال مطرح مىشود كه آيا اين همان نظريهء مردود نيست كه حركت را مجموع سكونات ، زمان را مجموع آنات ، و مسافت را مجموع نقاط مىداند ؟ پاسخ اين است كه اين نظريه مىگويد : « للمتحرك فى كل آن فرد من المقولة بالقوة » نه بالفعل ، در حالى كه لازمهء آن نظريهء مردود اين بود كه « للمتحرك فى كل آن فرد بالفعل من المقولة » .\r\nحال كه طبق قول چهارم در هر آن يك فرد بالقوه داريم پس در اينجا چه چيزى بالفعل است ؟ پاسخ اين است كه ما دو فرد داريم : فرد بالفعل و فرد بالقوه . فرد بالفعل مقوله فرد زمانى و كشش‌دار است و فرد بالقوهء مقوله فرد فرضى است . فرد بالفعل كه يك واحد كشش‌دار است قابل اين است كه ذهن آن را به افراد بالقوه تقسيم كند . در اينجا « بالقوه » يعنى براى ذهن قابل تقسيم است ، پس در اينجا واقعاً فرد نداريم . فرد بالفعل متدرج ، از نظر ذهن قابل تقسيم به اجزاء است و از آن ، افراد بىنهايتى قابل انتزاع است . پس اگر مىگوييم وقتى جسم در أين حركت مىكند آناً فآناً فرد عوض مىكند نبايد خيال كرد كه اين افراد بالفعل‌اند . معناى صحيح اين تعبير اين است كه وقتى شىء حركت مىكند يك أين واحد متصل دارد كه اين أين واحد به گونه‌اى است كه مىتوان افراد آنى غير متناهى براى آن فرض كرد .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nدر اينجا معنى آن سخنى كه مرحوم آخوند در جواب فخر رازى گفت بهتر روشن مىشود . اصلًا معناى تجدد يعنى يك فرد واحد متجدد بالذات ، يك واحد تجدد و سيلان ، يك حدوث مستمر ، يك تجدد مستمر ؛ نه تجدد بعد از تجدد كه جداى از يكديگر باشند .\r\nپس معلوم شد كه در « حركت در مقوله » كه مىگوييم متحرك در هر آنى فردى از مقوله را دارد ، چنين نيست كه واقعاً « آن » ها و فردها وجود دارد و متحرك ، آن به آن فردى را مىگيرد و رها مىكند ، بلكه معناى حركت در يك مقوله اين است كه متحرك از ابتداى شروع حركت ، يك فرد تدريجى الوجود از مقوله را طى مىكند .\r\nدر مورد فرد توضيح داديم . حال سؤال اين است كه چه موقع در حركت در مقوله ، انتقال از نوع به نوع صورت مىگيرد ؟ اگر حركت ، اشتدادى نباشد نوع تفاوتى نمىكند و افراد بالقوه ، افراد يك نوعند ولى اگر حركت ، اشتدادى باشد انتقال از نوعى به نوعى صورت مىگيرد . البته انتقال از فرد به فرد ، در اينجا هم هست ولى هرجا كه انتقال از فردى به فردى صورت مىگيرد لازم نيست انتقال از نوع به نوع هم انجام گيرد .\r\nگفتيم فرد واقعى يك فرد متدرج الوجود است كه وجود متصل واحد دارد . اين را مىتوانيم به نحو ديگرى هم بگوييم . در باب حركت ، اختلافى مطرح بود كه آيا حركت توسطى كه امرى بسيط و غير ذى بعد است موجود است و يا حركت قطعى كه ممتد به امتداد زمان است وجود دارد و يا هر دو وجود دارد ؟ مرحوم آخوند متمايل به اين قول بودند كه هم حركت قطعى وجود دارد و هم حركت توسطى ؛ يعنى هر حركتى دو حيثيت دارد : حيثيت حركت قطعى و حيثيت حركت توسطى . اين جهت در مانحن فيه خيلى تأثير نمىگذاردگو اينكه مرحوم آخوند در جواب فخر رازى ، هم حركت قطعى و هم حركت توسطى را ذكر كرد . پس حتى قدما مثل شيخ كه قائل به اصالت وجود نبودند معتقد بودند كه معناى حركت متحرك در مقوله اين است كه در هر آنى از حركت به صورت يك امر واحد - حال يك امر واحد توسطى يعنى يك وجود واحد مستمر يا يك امر واحد قطعى يعنى يك شىء متدرج الوجود و ممتد به امتداد زمان - فردى از مقوله قابل انتزاع است .\r\n\r\n","description":"","footnote":"","page_name":" 327 ","page_number":327},
  {"content":"\r\n . \r\n","description":"","footnote":"","page_name":" 328 ","page_number":328},
  {"content":"\r\n\r\n\r\nحركت در چه مقولاتى واقع مىشود . و در چه مقولاتى واقع نمىشود ؟\r\n\r\nجلسهء بيست و هفتم\r\nبسم اللَّه الرحمن الرحيم .\r\nفى تعيين أنّ أىّ مقولة من المقولات تقع فيها الحركه و أيها لم تقع فيها .\r\n« و اعلم أن الحركة لكونها ضعيفة الوجود تتعلق بأمور سته : الفاعل و القابل و . . . » « 1 » . .\r\nبحث اين فصل در اين است كه آيا در همهء ده مقولهء ارسطويى حركت ممكن است ؟\r\nاينكه مقولات چه تعداد هستند در اين بحث تأثيرى ندارد ولى ما بحث را در مورد مقولات عشر مطرح مىكنيم . آيا در همهء اين ده مقوله مىتوان متحركى فرض كرد كه نسبتش با آن مقوله به حيثى باشد كه بتوان در هر آن ، فردى از مقوله را انتزاع كرد ؟\r\nاگر بخواهيم آن را در مورد جوهر پياده كنيم چنين مىگوييم كه آيا ممكن است متحركى داشته باشيم كه در هر آن ، فردى از جوهر از آن قابل انتزاع باشد ؟ البته اگر حركت ، اشتدادى باشد در هر آنى نوع و ماهيت جداگانه‌اى نيز قابل انتزاع است .\r\nمرحوم آخوند مطلب را اين گونه عنوان مىكند كه حركت به اين دليل كه به قول ايشان ضعيف الوجود است به شش چيز تعلق دارد ؛ يعنى حركت بدون اين شش .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 23 ، ص 75 .\r\n","page_name":" 329 ","page_number":329},
  {"content":"\r\n\r\nچيز نمىتواند تحقق پيدا كند كه در گذشته هم به آن اشاره كرديم :\r\nفاعل يا « ما عنه الحركه » ، قابل يا « ما به الحركه » ( گاهى به ندرت در بعضى اصطلاحات به آن « ما له الحركه » هم مىگويند ) ، مبدأ يا « ما منه الحركه » ، منتهى يا « ما اليه الحركه » ، و « ما فيه الحركه » كه مراد از آن ، مقوله‌اى است كه متحرك در آن حركت مىكند كه تعبير ديگر آن « مسافت » است . امر ششم ، زمان يا « ما عليه الحركه » است كه حركت بر آن نوعى انطباق پيدا مىكند .\r\nمرحوم آخوند از ميان اين شش امر ، دربارهء زمان در اينجا بحث نمىكند و بحث زمان بعداً خواهد آمد . مىگويد بحث فاعل و نيز قابل را قبلًا مطرح كرده‌ايم . بحث در مورد فاعل در آنجا مطرح شد كه گفتيم هر متحركى احتياج به محرك دارد ، و بحث قابل هم در آنجا بيان شد كه گفتيم هر حركتى نيازمند به موضوع است . در آنجا گفتيم كه در بعضى از حركات ، فاعل غير از قابل است ، آنجا كه هم تأثير و هم تأثر ، تدريجى باشد و به تعبير بهتر آنجا كه حركت عارضى باشد نه ذاتى . اما در بعضى از موارد ، يعنى در حركت ذاتى جوهرى ، فاعل و قابل هر دو يكى هستند .\r\nباقى مىماند سه ركن ديگر حركت : مبدأ ، منتهى و مسافت .\r\n\r\nمبدأ و منتهاى حركت\r\nمرحوم آخوند بحث را از مبدأ و منتهى شروع مىكند . ابتدا اين سؤال مطرح مىشود كه چرا حركت احتياج به مبدأ و منتهى دارد ؟ آيا اساساً معناى احتياج به مبدأ و منتهى اين است كه هر حركتى بايد منقطع الاول و منقطع الآخر باشد ؟ اگر محال است حركتى بلااول يا بلاآخر باشد چگونه است كه حكما به حركت بلااول و بلاآخر يعنى حركت فلك قائلند ؟ .\r\nپاسخ اين است كه مقصود حكما از مبدأ و منتهى چيز ديگرى است . امروزه اصطلاحى هست كه مىگويند كميات بر دو قسم است : « كمّيّات موجهه » و « كميات غير موجهه » . كميت غير موجهه يعنى كميت بىجهت ، كميتى كه در خود آن كميت ، جهت خاص نخوابيده است و جهت براى آن امرى است اعتبارى و قراردادى . مثلًا مقادير جسمانى و به اصطلاح « مقادير قاره » كميت غير موجهه هستند . در ماهيت خط اين نخوابيده است كه سو داشته باشد ، يعنى به سوى شىء معينى باشد . از سويى و به سويى بودن در ماهيت خط نيست . به يك اعتبار مىشود يك طرف مبدأ قرار\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nگيرد و طرف ديگر منتهى و به اعتبار ديگر بالعكس .\r\nولى در ذات بعضى كميات جهت خوابيده است و اين از سويى و به سويى بودن ، جزء ذاتشان است كه هر نوع حركتى - أينى و غير أينى - چنين است . حركت نمىتواند تحقق پيدا كند به نحوى كه نه از سويى باشد و نه به سويى . البته بحث ما در حركت بسيط است نه مركب . حركت مستدير به عقيدهء حكما حركت واحد و بسيط نيست . پس معناى اينكه حركت ابتدا و انتها دارد اين است كه از سويى است و به سويى .\r\nالبته گاهى ابتدا يا انتهاى حركت فرضى است . اگر حركت منقطع الاول باشد مىشود يك ابتداى نهايى براى آن فرض كرد و اگر منقطع الآخر باشد باز مىتوان يك منتهاى نهايى براى آن فرض كرد يعنى منتهايى كه پس از آن ديگر منتهايى نيست . ولى اگر حركت ، منقطع الاول و منقطع الاخر نباشد ، هر مرتبه ، « ما منه » است نسبت به مرتبهء بعد و هر مرتبهء بعد « ما اليه » است نسبت به مرتبهء قبل . مثلًا در حركت فلك كه به عقيدهء قدما يك حركت دورى مداوم است چنين است . شيئى كه به دور خودش حركت مىكند نقاط بعدى براى آن منتهى هستند و به هر مرتبه كه برسد مرتبهء بعد براى آن « ما اليه » است . مقصود حكما از مبدأ و منتهى داشتن حركت اين است ، نه اينكه هر حركتى بايد از دو طرف منقطع باشد .\r\nمرحوم آخوند مىگويد بعضى خيال كرده‌اند كه در حركاتى مثل حركت فلك ، مبدأ و منتهى واقعاً يك چيز است . فلك كه به عقيدهء قدما حركت مىكند وضع آن در لحظهء معينى از امروز به گونه‌اى است كه مثلًا خورشيد در حال طلوع است و ستارگان وضع خاصى دارند . بعد از بيست و چهار ساعت مجدداً خورشيد و ستارگان در همان وضع قرار مىگيرند و بنابراين حال امروز عين حال ديروز است .\r\nاين سخن صحيح نيست زيرا وضع فلك در امروز عين وضع ديروز است از نظر نوع نه از نظر فرد و شخص . بودن فلك در ديروز در آن وضع ، يك فرد از وضع بود و بودن فلك در امروز در اين وضع ، فرد ديگرى از وضع است كه مماثل فرد ديروز است نه اينكه عين آن است . بحث مبدأ و منتهى در آينده نيز خواهد آمد .\r\nحال وارد بحث ما فيه الحركه مىشويم كه اين فصل براى همين منظور باز شده است . مىخواهيم ببينيم حركت در چه مقوله‌اى ممكن است و در چه مقوله‌اى ممكن نيست ، كه معناى حركت در مقوله اين است كه در هر آن ، فردى از مقوله قابل انتزاع\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاست .\r\n\r\nحكما و مسئلهء حركت در مقولات\r\nحركت در سه مقوله مورد اتفاق حكما بوده است : مقولهء كم ، مقولهء كيف و مقولهء أين .\r\nدر زمان ارسطو در سه مقوله قائل به حركت بوده‌اند و بوعلى حركت وضعى را اضافه كرده است ، نه به اين معنى كه يك سلسله حركاتى را قبلًا ديگران قائل نبودند و بعد بوعلى قائل به آن حركات شد ، بلكه بعضى از حركاتى را كه حكما أينى مىدانستند بوعلى ثابت كرد كه اين حركات أينى نيست بلكه وضعى است . قدما حركت شىء به دور خودش مثل حركت فلك به دور خودش را حركت أينى مىدانستند ولى بوعلى اثبات كرد كه اين حركت ، وضعى است . پس بوعلى معتقد است كه حركت در مقولهء ديگرى هم واقع مىشود كه مقولهء وضع است .\r\nآقاى طباطبايى در اين جهت بيشتر پيش رفته‌اند ؛ ايشان معتقدند كه بازگشت همهء حركات أينى به حركات وضعى است و ما حركت أينى نداريم . وقتى به حاشيهء ايشان در اين باره برسيم راجع به آن بحث خواهيم كرد .\r\nبه هرحال مرحوم آخوند مىگويد در اين چهار مقوله بحثى نيست و ما به سراغ مقولات ديگر مىرويم . حركت در مقولهء جوهر همان مبحثى است كه ايشان دربارهء آن با ديگران اختلاف نظر دارند . در ارتباط با حركت ، مقولهء جوهر مهمترين مقولات است و نُه مقولهء عرضى در مقابل مقولهء جوهر چندان ارزشى ندارد ، به اين معنا كه اگر انسان قائل باشد كه در همهء نُه مقولهء عرضى حركت هست و در جوهر حركت نيست ، باز بيشتر عالم را ساكن دانسته است ولى اگر كسى قائل به حركت در جوهر شود و فرضاً منكر حركت در همهء اعراض شود ، بيشتر عالم را متحرك دانسته است .\r\n\r\nمقولهء اضافه و مقولهء جده\r\nباقى مىماند پنج مقولهء ديگر : اضافه ، جده ، متى ، « أن يفعل » و « أن ينفعل » . ايشان مىگويد - و ديگران هم گفته‌اند - كه در مقولهء اضافه و مقولهء جده به يك معنا حركت هست و به يك معنا حركت در اين دو مقوله نيست . در محل خودش هم اثبات شده\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاست كه مقولهء اضافه و مقولهء جده ، چون مقولاتى نسبى هستند و . . . « 1 » مقولهء انتزاعى و لذا از معقولات ثانيه‌اند . امر انتزاعى تابع منشأ انتزاع است . اگر حركت در منشأ انتزاع واقع شود ، به تبع ، در امر انتزاعى هم هست و اگر واقع نشود در امر انتزاعى هم حركت نيست . پس اين سؤال اصلًا قابل طرح نيست كه آيا در مقولهء اضافه و مقولهء جده حركت واقع مىشود يا نه ، چون امور انتزاعى ، بالذات حكمى ندارند . مثلًا اگر اضافه متعلق به جوهر باشد اگر بگوييم حركت در جوهر هست ، در اضافه‌اى هم كه به جوهر تعلق دارد حركت هست و اگر بگوييم حركت در جوهر نيست ، در اضافه‌اى هم كه به جوهر تعلق دارد حركت نيست .\r\nپس تا اينجا به اين نتيجه رسيده‌ايم كه طبق قول مورد قبول حكما حركت در چهار مقوله واقع مىشود . يك مقوله مورد اختلاف مرحوم آخوند و ديگران است كه همان جوهر است كه البته از زمان آخوند به اين طرف ديگر حكما معمولًا نظر ايشان را قبول كرده‌اند . در دو مقوله هم حركت قابل طرح نيست به بيانى كه گذشت .\r\nسه مقولهء ديگر باقى مىماند : مقولهء متى ، مقولهء فعل ( أن يفعل ) و مقولهء انفعال ( أن ينفعل ) . قدماى قبل از مرحوم آخوند قائل بودند كه حركت در اين سه مقوله واقع نمىشود و مرحوم آخوند و هركس بعد از ايشان آمده همين را گفته است . باز در اينجا يگانه كسى كه مخالفت كرده و گفته است كه حركت در اين سه مقوله واقع مىشود آقاى طباطبايى هستند كه اين مطلب را ، هم در حاشيهء اسفار و هم پيش از آن در رسالهء مستقلى كه در باب قوه و فعل تأليف كرده‌اند و هنوز چاپ نشده بيان كرده‌اند « 2 » .\r\n\r\nدليل مرحوم آخوند بر استحالهء حركت در فعل و انفعال\r\nحال ببينيم دليل مرحوم آخوند و ديگران بر اينكه حركت در اين دو مقوله ( فعل و انفعال ) محال است چيست « 3 » ؟ آيا لازمهء حرف مرحوم آخوند اين است كه ايشان در جوهر و چهار مقولهء معروف قائل به حركت است و همچنين در اضافه و جده به تبع ، قائل به حركت است ، ولى اين دو مقوله را ساكن مىداند ؟ آيا مرحوم آخوند در .\r\n\r\n\r\n\r\n\r\n","description":"","footnote":"\r\n( 1 ) . [ افتادگى از اصل نوار است . 
  ]\r\n( 2 ) . [ اين رساله بعداً در سال 1368 همراه با ترجمهء آيت اللَّه محمدى گيلانى منتشر شد . 
  ]\r\n( 3 ) . [ استاد به تبع متن اسفار ، بحث « متى » را در پايان بحث از فعل و انفعال مطرح خواهند كرد . 
  ]\r\n","page_name":" 333 ","page_number":333},
  {"content":"\r\n\r\nطبيعت قائل به ثبات هم هست ولى در دو مقوله ، كه مقولهء فعل و انفعال باشد ؟\r\nمطلب از اين قرار نيست .\r\nايشان مىگويد تدرج ، جزء تعريف مقولهء فعل و انفعال است يعنى جزء ماهيت آنهاست . تدرج در ماهيت مقولات ديگر [ غير از متى كه بعداً بحث مىشود 
  ] دخالت ندارد و لهذا جاى اين بحث هست كه آيا آن مقولات ، در وجود ، فرد متدرج دارند يا ندارند ؟ ولى تدريج در مقولهء فعل كه به معناى تأثير تدريجى است خوابيده است و انفعال هم يعنى تأثر تدريجى كه باز در آن تدريج خوابيده است . حتى ايشان مىگويد در ماهيت ايندو « حركت » خوابيده است . حال اگر بگوييم كه حركت در مقوله‌اى صورت مىگيرد كه ماهيت آن مقوله را خودِ حركت تشكيل مىدهد بايد به « حركت در حركت » قائل شويم در حالى كه به نظر مرحوم آخوند و ديگران حركت در حركت محال است . پس حركت در مقولات أن يفعل و أن ينفعل كه حركت در ماهيت آنها اخذ شده است واقع نمىشود .\r\nحتى مرحوم آخوند مىگويد اصلًا مقولهء أن يفعل و أن ينفعل يعنى حركت ، منتها حركت به اعتبار نسبتش به فاعل مىشود مقولهء أن يفعل ، و به اعتبار نسبتش به منفعل مىشود مقولهء أن ينفعل . ولى اين حرف ايشان ، هم مورد اعتراض حاجى قرار گرفته است و هم مورد اعتراض آقاى طباطبايى ، و ناچار هر دوى آنها توجيه كرده‌اند كه لابد تسامح در تعبير است . حاجى مىگويد به حركت از جهت انتسابش به فاعل مقولهء أن يفعل گفته نمىشود بلكه در تعريف مقولهء أن يفعل چنين گفته‌اند كه هيئتى است كه براى فاعل از نظر تأثير تدريجى آن در منفعل پيدا مىشود . همين طور مقولهء أن ينفعل هيئتى است كه براى متأثر پيدا مىشود .\r\nآقاى طباطبايى اعتراض بهترى مىكنند : شما مىگوييد مقولهء أن يفعل و أن ينفعل همان حركت است به اين بيان كه اگر حركت را به فاعل نسبت دهيم مىشود أن يفعل ، و اگر آن را به قابل نسبت دهيم مىشود أن ينفعل ، در حالى كه مقولات متباين بالذات و مستقل از يكديگر هستند . مگر مىشود يك چيز به اعتبارى بشود يك مقوله و به اعتبار ديگر بشود مقولهء ديگر ؟ ! چطور مىشود كه ذوات اشياء به سبب اعتبار مختلف شود ؟ ! بعد ايشان سخن مرحوم آخوند را توجيه مىكنند « 1 » .\r\n\r\n\r\n\r\n\r\n","description":"","footnote":"\r\n( 1 ) . [ استاد در جلسهء بعد ايراد مرحوم حاجى و نيز مرحوم علامهء طباطبايى را مجدداً طرح كرده و به هر دو ايراد پاسخ مىدهند . 
  ]\r\n","page_name":" 334 ","page_number":334},
  {"content":"\r\n\r\n\r\nبرهان مرحوم آخوند بر استحالهء « حركت در حركت »\r\nمطلبى كه در آخر جلسهء گذشته توضيح دادم براى اين بود كه مفهوم اين استدلال روشن شود . گفتيم معناى حركت در يك چيز اين است كه آن چيز - كه « ما فيه الحركه » است - به گونه‌اى باشد كه « للمتحرك فى كل آن فرد منه بالقوه » و روى « بالقوه » تأكيد كرديم . پس « ما فيه الحركه » بايد چيزى باشد كه بالقوه بتواند فرد آنى داشته باشد يعنى فردى كه بتواند در « آن » وجود پيدا كند . أن يفعل يا أن ينفعل هيچ كدام نمىتواند در « آن » وجود داشته باشد چون تدريج يعنى چيزى كه هر فردش بايد در زمان وجود پيدا كند . حركت امرى است ممتد و منطبق بر زمان . تنها حد حركت منطبق بر « آن » است نه خود حركت . نمىشود حركت كه اول و وسط و آخر دارد در « آن » وجود پيدا كند كه نه اول دارد ، نه وسط و نه آخر . اگر بخواهد حركت در حركت صورت بگيرد معنايش اين است كه « للمتحرك فى كل آن فرد من الحركة » در حالى كه متحرك نمىتواند در « آن » ، فردى از امرى داشته باشد كه لازمهء طبيعت آن امر ، زمان است .\r\nمرحوم آخوند همچنين مىگويد لازمهء حركت در حركت « تدريج در تدريج » است . لازمهء حركت در شىء اين است كه خروج ولو بالقوه از فردى به فرد ديگر و باز از فردى به فرد ديگر صورت گيرد . آيا خود تدريج ، دفعى الوجود است يا تدريجى الوجود ؟ تدريج ، در تدريج بودن خودش ديگر تدريجى نيست . اين همان بحث ثابت و متغيرى است كه در گذشته اشاره كرديم . گفتيم موجود تقسيم مىشود به ثابت و متغير . متغير در نسبتش به اشياء ديگر مثلًا نسبت به مقولات متغير است ، اما متغير در تغير خودش ثابت است . امر تدريجى ، تدريجى است در آن چيزى كه حركت در آن هست . أين است كه وجود تدريجى دارد ، اما خود تدريج كه وجود تدريجى ندارد . وجود امر تدريجى ، نسبت به خودش دفعى است . پس حركت در حركت امرى است محال .\r\n\r\nنظر خاص علامهء طباطبايى دربارهء « حركت در حركت »\r\nدر اينجا آقاى طباطبايى ابتدا نظر مرحوم آخوند را به خوبى تقرير مىكنند و بعد نظر\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nخودشان را بيان مىكنند كه يك مطلب بسيار نفيس و عالى است منتها همان را « حركت در حركت » مىنامند . البته ايشان اين برهان مرحوم آخوند را در اينجا رد نكرده‌اند و حال آنكه لازم بود كه اين استدلال را رد مىكردند ولى در جاهاى ديگر اين برهان را رد كرده‌اند . دربارهء نظر ايشان بايد دو مطلب را مورد بحث قرار دهيم :\r\nيكى اينكه آيا نظر ايشان فى حد ذاته درست است يا درست نيست ؟ ديگر اينكه بنا بر اينكه اين نظر درست باشد آيا مصداقِ حركت در حركتى است كه مرحوم آخوند نفى كرده‌اند ؟ ابتدا ببينيم استدلال ايشان چيست ؟ .\r\nآقاى طباطبايى مىگويند بر حركت جوهرى كه مرحوم آخوند اثبات كرده‌اند - و ايشان از مرحوم آخوند تشكر هم مىكنند - فروع زيادى مترتب مىشود ولى مرحوم آخوند برخى از فروع اصلى را كه خودشان تأسيس كرده‌اند بيان نكرده‌اند .\r\nمثلًا مرحوم آخوند گفته است كه حركت در اعراض تابع حركت در جوهر است ولى بيشتر جلو نرفته است و مراد ايشان از حركت در اعراض همين حركات ظاهرى است كه ما مىبينيم مثل حركت در أين ، حركت در كم و حركت در كيف . غير حركات محسوس را ايشان سكون اعتبار مىكند . اگر يك شىء الآن در اين مكان است ساكن است و در اين لحظه حركت در أين ندارد .\r\nآقاى طباطبايى مىگويند لازمهء آنچه كه مرحوم آخوند در باب حركت جوهرى بيان كرده‌اند كه اعراض به تمام شئون خود تابع جوهرند و از طرف ديگر براى جوهر سكونى نيست ، اين است كه در همان حالى هم كه احساس مىشود كه شىء در يك عرض ساكن است ، باز در همان عرض متحرك است . شيئى كه در مكان ساكن است ، باز در مكان متحرك است . منتها گاهى انتقال از فرد بالقوه‌اى از مكان به فردى « مغاير » از مكان صورت مىگيرد و گاهى انتقال از فرد بالقوه‌اى از مكان به فردى « مماثل » از مكان صورت مىگيرد . محال است كه جوهر آناً فآناً تغيير كند ولى أين شىء ثابت بماند . اين مكانى كه شىء در آن قرار دارد أين نيست بلكه أين عبارت از هيئتى است كه عارض اين شىء است از آن جهت كه با محيط اطراف خودش نسبت دارد . محيط شىء ساكن است ولى نسبت شىء با محيط تغيير مىكند چون خود شىء تغيير مىكند . وقتى دو شىء با يكديگر نسبت دارند ، اين نسبت فقط وقتى ثابت است كه هر دو طرف ثابت باشند ، ولى اگر يكى از آن دو تغيير كند نسبت هم تغيير مىكند . پس شىء در حالى كه ساكن در مكان است متحرك در\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nمكان است ، ولى متحرك از فردى از مكان به فردى مثل خودش « 1 » .\r\nحال اين سؤال مطرح مىشود كه وقتى حركت محسوس ( انتقال ) پيدا مىشود مطلب چه صورتى پيدا مىكند ؟ ايشان مىگويند اين حركت محسوس « حركتِ در حركت » است ؛ حركت « جوهر متحرك در أين » در أين است . به عقيدهء آقاى طباطبايى حركت جسم از نقطه‌اى به نقطهء ديگر حركت در أين نيست - آن‌طور كه تلقى همهء فيلسوفان گذشته بوده است - بلكه حركت « جسم متحرك در أين » در أين است ؛ يعنى حركت جسم متحركِ به نوعى از حركت در أين ، در نوعى ديگر از أين است . پس تمام حركات محسوسى كه در عالم داريم از قبيل حركت در حركت است .\r\nآنچه باقى مىماند اين مسئله است كه جواب برهان مرحوم آخوند چه مىشود ؟\r\nبرهان مرحوم آخوند را شيخ و ديگران هم آورده‌اند . شيخ و امثال او كه مىگويند در مقولهء أن يفعل و أن ينفعل حركت نيست روى معيارى است كه هم مرحوم آخوند قبول دارد و هم خود آقاى طباطبايى ، و آن اين است كه معناى حركت در مقوله اين است : « يكون للمتحرك فى كل آن فرد مما فيه الحركة » . بعد گفته شد كه اگر « ما فيه الحركه » از سنخ حركت باشد نمىتواند فرد آنى داشته باشد . جواب آن چيست ؟ بعد در اين باره بحث مىكنيم « 2 » .\r\n\r\nحركتِ حركت\r\nما در اينجا مطلبى را به عنوان سؤال از مرحوم آخوند طرح مىكنيم و آن اين است كه صرف نظر از اينكه « حركت در حركت » محال است يا محال نيست ، آيا به عقيدهء شما « حركتِ حركت » محال است ؟ « حركتِ حركت » غير از « حركت در حركت » است . « حركتِ حركت » يعنى حركت ، خودش موضوع حركت باشد ، ولى « حركت در حركت » يعنى حركت خودش مسافت حركت باشد .\r\n\r\n\r\n\r\n\r\n","description":"","footnote":"\r\n( 1 ) . حركت أينى از نظر آقاى طباطبايى حركتى است كه با حركت در جوهر تغيير مىكند ، حال مىخواهد نسبت شىء با اشياء خارج عوض شود و يا نشود . به عقيدهء ايشان اگر نسبت شىء با اشياء خارج عوض شود مىشود حركت وضعى . فعلًا اين مطلب محل بحث ما نيست .\r\n( 2 ) . [ اين « جواب » در جلسات بعدى مطرح نشده است گرچه نظر مرحوم علامهء طباطبايى درباب حركت در حركت در جلسهء بعد مورد بحث واقع شده است . 
  ]\r\n","page_name":" 337 ","page_number":337},
  {"content":"\r\n\r\nشما خودتان اين را قبول داريد كه حركت نياز به مسافت و نيز نياز به زمان دارد .\r\nمثلًا گاهى يك شىء متحرك فاصلهء ده متر را با سرعت ثابت در دو ثانيه طى مىكند ، يعنى در هر ثانيه پنج متر طى مىكند . اين در حركات يكنواخت است . ولى گاهى سرعت حركت تدريجاً كاهش يا افزايش پيدا مىكند « 1 » . اينجاست كه حركت ، حركت پيدا مىكند ، يعنى تغيرى در نفس حركت پيدا مىشود .\r\nپس ما دو نوع حركت داريم : يكى حركت ثابت و ديگر حركت غيرثابت كه آناً فآناً بر سرعتش افزوده مىشود و يا آناً فآناً از سرعت آن كاسته مىشود . نام اين را حركت در حركت بگذاريم يا حركتِ حركت ، به هرحال امرى است كه در عالم خارج واقع مىشود . اما اينكه تحليل ماهيت آن چيست ، امرى است كه بعداً بحث مىكنيم . البته آقاى طباطبايى به چنين چيزى استناد نكرده‌اند .\r\n\r\n\r\n\r\n\r\n","description":"","footnote":"\r\n( 1 ) . [ تغيير سرعت در علم مكانيك ، « شتاب » ناميده مىشود و استاد در جلسات بعد همين اصطلاح را به كار مىبرند . 
  ]\r\n","page_name":" 338 ","page_number":338},
  {"content":"\r\n\r\n\r\nجلسهء بيست و هشتم\r\nبسم اللَّه الرحمن الرحيم .\r\n« أما تعلق الحركة بما فيه الحركة فهو الصق حتى ذهب جماعة الى أنّها نفس المقولة . . . » « 1 » . .\r\nبحث ما دربارهء اين مطلب بود كه حركت در چه مقوله‌اى ممكن است و در چه مقوله‌اى محال است . مقدمه‌اى ذكر كردند و آن اين بود كه حركت با شش چيز نسبت دارد : فاعل ، قابل ، مبدأ ، منتهى ، زمان و مسافت يا ما فيه الحركه . آن پنج مورد را به طور مختصر بيان كردند و بحث دربارهء امر ششم بود .\r\nمرحوم آخوند مىگويند نسبت حركت به « ما فيه الحركه » يا مقوله ، الصق است تا آنجا كه بعضى ادعا كرده‌اند كه حركت عين آن مقوله‌اى است كه حركت در آن واقع مىشود و ميان ايندو تفاوتى نيست . همچنين مىگويند اين مطلب كه حركت عين مقوله‌اى باشد كه حركت در آن واقع مىشود به‌طور مطلق صحيح نيست يعنى به طور غيرمطلق صحيح است . حركت عين مقولهء كم ، كيف ، أين ، وضع و يا جوهر نيست گرچه در مورد مقولهء أن يفعل و مقولهء أن ينفعل اين مطلب درست است كه حركت عين مقوله است و به همين دليل كه حركت عين مقولهء أن يفعل و نيز أن ينفعل .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 23 ، ص 76 .\r\n","page_name":" 339 ","page_number":339},
  {"content":"\r\n\r\nاست ( از جهت انتسابش به فاعل ، مقولهء أن يفعل و از جهت انتسابش به قابل مقولهء أن ينفعل است ) حركت در اين دو مقوله محال است « 1 » .\r\n\r\nايراد حاجى و علامه بر مرحوم آخوند\r\nچنان كه قبلًا اشاره كرديم در اينجا حاجى و آقاى طباطبايى ، هركدام از يك جهت ، بر اين كلام مرحوم آخوند كه حركت عين مقولهء أن يفعل و مقولهء أن ينفعل است ايراد گرفته‌اند . حاجى نظرشان به اين جهت است كه حركت روى مبناى مرحوم آخوند اصلًا داخل در ماهيات و از سنخ ماهيات نيست تا بعد بگوييم عين يك مقوله هست يا عين يك مقوله نيست . باب مقولات باب ماهيات است و باب حركت باب نحوهء وجود است و به همين جهت است كه حركت در مقولات مختلف پيدا مىشود ، و الّا يك ماهيت محال است كه داخل در چند مقوله باشد ولى آنچه از سنخ وجود است مىتواند در چند مقوله تحقق داشته باشد . خود مرحوم آخوند كه موجود را به ثابت و سيال تقسيم مىكند و حركت را نحوهء وجود مىداند چطور مىتواند قائل شود كه .\r\n\r\n\r\n\r\n\r\n","description":"","footnote":"\r\n( 1 ) . در اينجا يك انتقاد كوچك بر مرحوم آخوند مىشود گرفت كه شايد اين انتقاد را بتوان انتقاد لفظى ناميد و در اينجا يك تناقض ظاهرى در عبارات مرحوم آخوند هست . ايشان مىگويند بعضى گفته‌اند كه حركت عين آن مقوله‌اى است كه حركت در آن واقع مىشود . بعد گفتند اين مطلب به‌طور مطلق صحيح نيست ، يعنى حركت عين همهء مقولاتى كه در آنها واقع مىشود نيست ، بلكه عين بعضى از آنهاست . معنى اين عبارت اين است كه در ميان مقولاتى كه حركت در آنها هست ، در بعضى از آن مقولات ، حركت عين آن مقوله نيست و در بعضى از آن مقولات ، حركت عين آن مقوله هست . پس معنى عبارت مرحوم آخوند اين است كه حركت عين بعضى از مقولاتى است كه حركت در آنها واقع مىشود و عين بعضى از مقولاتى كه حركت در آنها واقع مىشود نيست . آن دو مقوله‌اى كه حركت عين آنهاست و حركت در آنها واقع مىشود مقولهء أن يفعل و أن ينفعل است . بعد مىگويد : « و لهذا يمتنع أن تقع الحركة فى شىء منهما » : لهذا حركت در اينها محال است .\r\nاين سخن درست نيست زيرا شما مىگوييد بعضى گفته‌اند حركت عين مقوله‌اى است كه حركت در آن واقع مىشود و بعد مىگوييد اين در همه جا درست نيست و تنها در بعضى موارد درست است و آن در مقولهء أن يفعل و أن ينفعل است . پس در اينجا حركت ، عين مقوله‌اى است كه حركت در آن واقع مىشود و اين با جملهء بعدى كه مىگوييد لهذا در اين مقولات حركت واقع نمىشود نمىسازد . اين يك تضاد و تناقض ظاهرى در كلام مرحوم آخوند است و البته مقصود روشن است ولى اگر كسى بخواهد مؤاخذهء لفظى و عبارتى بكند اين تناقض هست . مقصود ايشان اين است كه حركت ، عين بعضى از مقولات است كه در آن مقولات حركت نيست و حركت غير بعضى از مقولات است و در آن مقولات است كه حركت واقع مىشود .\r\n","page_name":" 340 ","page_number":340},
  {"content":"\r\n\r\nچيزى كه از سنخ وجود است عين دو ماهيت باشد ولو به دو اعتبار ؟ اين يك ايراد .\r\nايرادى كه علامهء طباطبايى مىگيرند اين است كه مقولات ، اجناس عاليه هستند و اجناس ، متباين بالذات‌اند نه متباين بالاعتبار . اين‌طور نيست كه يك شىء به يك اعتبار بتواند اين مقوله باشد و به يك اعتبار مقولهء ديگر ؛ مثلًا يك شىء به يك اعتبار جوهر باشد و به يك اعتبار كيف . مقولات به ذات شىء ارتباط پيدا مىكنند و ذاتيات اشياء با اعتبار قابل تغيير نيستند . پس درست نيست كه بگوييم مقولهء أن يفعل و مقولهء أن ينفعل هر دو همان حركت هستند ، ولى حركت به اعتبار نسبتش به فاعل ، مقولهء أن يفعل مىشود و همين حركت به اعتبار نسبتش به قابل مقولهء أن ينفعل مىشود زيرا معنايش اين است كه تفاوت مقولات بالاعتبار باشد .\r\n\r\nراهى براى رفع هر دو ايراد\r\nاين دو ايراد بر ظاهر حرف مرحوم آخوند وارد است ولى در اينجا يك احتمال هست و بنا بر اين احتمال كلام مرحوم آخوند قابل توجيه است به نحوى كه هيچ يك از اين دو ايراد وارد نباشد . توضيح اينكه باب مقولات ، باب ماهيات است و ماهيات معقولات اوليه هستند نه معقولات ثانيهء فلسفى يا منطقى . مقولات ذواتى هستند كه مابازاء آنها در خارج وجود دارد . جنس و فصل واقعياتى هستند كه در خارج موجودند . ارسطو در منطق خود مقولات را ده تا دانسته است ، جوهر و نه مقولهء معروف عرض كه بعد اين بحث جزء فلسفه شده است . البته چنان كه گفتيم بعضى با ده مقولهء ارسطويى مخالفت كرده‌اند مثل شيخ اشراق كه قائل به پنج مقوله شده است و معتقد است كه حركت ، خود يك مقولهء مستقل است . همچنين ابن سهلان ساوجى صاحب البصائر النصيريه - كه مرحوم آخوند در جلد دوم اسفار از او مطلبى نقل مىكند - قائل به ده مقولهء ارسطويى نيست « 1 » . بسيارى از كسانى كه ده مقوله را قبول كرده‌اند ، باز عملًا منكر ده مقوله هستند . مثلًا كسانى كه معتقدند كه كم متصل عين جسم است و تفاوت ايندو به ابهام و تعيين است و عروض كم متصل بر اجسام عروض تحليلى و ذهنى است نه عروض خارجى ، معناى سخنشان اين است .\r\n\r\n\r\n\r\n\r\n","description":"","footnote":"\r\n( 1 ) . كتاب البصائر النصيريه كه حدود سى سال پيش در مصر چاپ شده است كتاب بسيار دقيق و خوبى است و شايد بر همهء كتب منطق موجودى كه اكنون تدريس مىشود ترجيح داشته باشد .\r\n","page_name":" 341 ","page_number":341},
  {"content":"\r\n\r\nكه اصلًا كميات و لااقل كم متصل از معقولات اوليه و از ماهيات نيست ولى در عين حال آن را تسامحاً در باب مقولات آورده‌اند .\r\nمقولهء اضافه در بسيارى جاها از جمله در باب معقولات ثانيهء منظومه از معقولات ثانيه شمرده شده است و خود مرحوم آخوند هم تصريح مىكند كه اضافه از معقولات ثانيه است و بنابراين از مفاهيم انتزاعى است نه از ماهيات و تسامحاً آن را مقوله گفته‌اند . مقوله بودن أن يفعل و أن ينفعل ، به اندازهء مقوله بودن اضافه قابل مناقشه است . بنابراين مقوله ناميدن ايندو نيز نحوى تسامح است .\r\nاما توجيهى كه كسانى از جمله حاجى در منظومه گفته‌اند كه مقصود از أن يفعل و أن ينفعل هيئتى است كه به شىء عارض مىشود از تأثير يا تأثر تدريجى ، درست نيست زيرا هيئتى در خارج عارض نمىشود و تازه آن هيئت هم يك امر انتزاعى است ، براى اينكه مقولهء أن يفعل چه « تأثير تدريجى » باشد و يا « هيئت حاصل از تأثير تدريجى » و همچنين مقولهء أن ينفعل چه « تأثر تدريجى » باشد و يا « هيئت حاصل از تأثر تدريجى » ، همهء اينها به تأثير و تأثر باز مىگردد . باب تأثير و تأثر باب ايجاد است و نظير عليت و معلوليت و بلكه عين عليت و معلوليت است . عليت و معلوليت را اگر در شكل مادى و طبيعى آن تصور كنيم مىشود أن يفعل و أن ينفعل .\r\nبه عبارت ديگر اگر علت ، علت مادى باشد كه تأثير آن در معلول آن تدريجى است و اگر معلول ، امر مادى باشد كه اثر را تدريجاً مىپذيرد ، اسم عليت و معلوليت مىشود أن يفعل و أن ينفعل . اينكه امثال حاجى مىگويند « هيئت عارض » ، ما يك هيئت واقعى نداريم كه تأثير تدريجى موجب آن باشد و چنين هيئتى وجود ندارد .\r\nپس أن يفعل و أن ينفعل چيزى است نظير عليت و معلوليت ، يعنى از ايجاد و وجود انتزاع مىشود و از معقولات ثانيه است ، زيرا هرچه كه به باب وجود و ايجاد باز گردد و از شئون وجود باشد ، مفهومش جزء ماهيات نخواهد بود و از معقولات ثانيه است .\r\nبنابراين وقتى مرحوم آخوند مىگويد حركت عين مقولهء أن يفعل و أن ينفعل است ، از ايشان بعيد است كه از نظريهء خودش در باب حركت غافل شده باشد كه حركت نحوهء وجود است ، يا اين جهت را توجه نداشته باشد كه مقولات ، متباين بالذات‌اند و شىء نمىتواند به يك اعتبار يك مقوله باشد و به يك اعتبار مقولهء ديگر . ايشان در واقع اعتقادش در باب مقولهء أن يفعل و مقولهء أن ينفعل نظير\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nاعتقادش در باب مقولهء اضافه است ، يعنى مقوله ناميدن اينها را « بالمجاز و المسامحه » مىداند و اينها را مقولهء واقعى نمىداند . اينها در واقع از معقولات ثانيهء فلسفى هستند و وقتى أن يفعل و أن ينفعل مقولهء واقعى نباشند هيچ يك از آن دو ايراد وارد نيست .\r\n\r\nدليل امتناع حركت در حركت\r\nحال باز مىگرديم به سخن مرحوم آخوند كه گفتند چون مقولهء أن يفعل و مقولهء أن ينفعل عين حركت است معناى حركت در اين دو مقوله « حركت در حركت » است و بنابراين حركت در اين دو مقوله محال است « 1 » . ممكن است كسى بگويد چه مانعى دارد حركت در حركت هم داشته باشيم ؟ حركت در أين جايز است ، در جوهر ، كيف ، كم و وضع جايز است ، چرا در خود حركت جايز نباشد ؟ اينجاست كه ايشان بيانى كرده‌اند كه همهء آن از خود ايشان نيست ؛ يا از شيخ است و يا از بهمنيار در التحصيل « 2 » . البته يك نوع بىنظمى در بيان مرحوم آخوند در اينجا هست و به همين دليل محشين ، مطلب را به‌طور مختلف تقرير كرده‌اند . از كلام مرحوم آخوند مجموعاً سه نكته بيرون مىآيد كه محشين در اينكه آيا مىشود اين سه نكته را به يك مطلب تحليل كرد و يا سه مطلب جداگانه در اينجا هست اختلاف نظر دارند .\r\nمطلب اول اين است كه حركت در حركت ، از آن جهت جايز نيست كه معنى حركت در يك شىء - كه آن چيزى را كه حركت در آن واقع مىشود « مسافت » مىناميم - اين است كه شىء در هر آنى فردى از مسافت را دارد و آناً فآناً افراد مسافت تغيير مىكند . مثلًا وقتى جسمى حركت مكانى دارد ، در هيچ جزء از اجزاء مكان در دو آن نبوده و در هر آن فقط يك فرد از افراد مسافت را دارد . مكرر گفته‌ايم .\r\n\r\n\r\n\r\n\r\n","description":"","footnote":"\r\n( 1 ) . چنان كه قبلًا عرض كردم معناى اينكه در مقولهء أن يفعل و أن ينفعل حركت نيست و يا در مقولهء اضافه و نيز متى حركت نيست اين نيست كه در عالم طبيعت در پنج مقولهء جوهر ، أين ، وضع ، كم و كيف حركت واقع مىشود ولى ديگر مقولات ثابت هستند ، بلكه از باب اين است كه آنها يا خودشان عين ذات حركت هستند و يا وجودشان وجود انتزاعى است . پس نتيجه اين نيست كه ما شىء ثابتى در عالم داريم .\r\n( 2 ) . اين بار در تهران توفيق مطالعه از روى نسخهء خودم را پيدا نكردم و اكنون يادم نيست كه در حاشيهء نسخهء خودم چه نوشته‌ام ولى اينقدر مىدانم كه اين بيان در التحصيل بهمنيار آمده است و گمان مىكنم اصل بيان از خود او باشد .\r\n","page_name":" 343 ","page_number":343},
  {"content":"\r\n\r\nكه اين افراد ، بالقوه هستند نه بالفعل . اين‌طور نيست كه شىء در يك آن در اين مكان ساكن مىشود و در آنِ ديگر در مكان ديگر ، به نحوى كه مكانهاى جداى از يكديگر پهلوى يكديگر باشند ، بلكه اين به يك معنى يك مكان مستمر است ، و در هر آن يك فرد از مكان براى اين شىء قابل انتزاع است . پس آن شيئى كه حركت در آن واقع مىشود بايد به نحوى باشد كه شىء متحرك در هر آن يك فرد از آن را داشته باشد . حال اگر چيزى نمىتواند فرد آنى داشته باشد ، يعنى شىء در « آن » نمىتواند متلبس به افراد آن شود بلكه فرد آن بايد در زمان يعنى در يك مقدار ممتد باشد ، قهراً حركت در آن محال است . چيزى كه بالقوه هم نمىتواند در يك آن يك فرد داشته باشد ، حركت در آن محال است . خود حركت از اين قبيل است . طبيعت حركت طبيعتى است كه افرادش زمانى هستند نه آنى ، چون هر جزء حركت ، هر قدر هم كه آن را كوچك در نظر بگيريم باز مقدارى از زمان را اشغال كرده است . پس محال است كه حركت فرد آنى داشته باشد . اين يك بيان .\r\n\r\nتدريج در تدريج محال است\r\nمطلب يا بيان دوم اين است كه معناى اينكه شىء حركت مىكند ، اين است كه آناً فآناً از فردى به سوى فرد ديگر متلبس مىشود . تلبسش به فردى و خروجش از فردى ، با يكديگر مقارن است و لذا مىگوييم در اين گونه اشياء ، حدوث و زوال شىء مقارن يكديگر است . حركت يعنى تدرج وجود ، تدريجى الوجود بودن .\r\nبنابراين حركت در حركت يعنى تدريج در خود تدريج . يك وقت شىء دفعتاً متلبس به تدريج مىشود . وقتى شىء شروع به حركت مىكند تلبسش به حركت ( تدريج ) دفعى است و اين حركت به اعتبار جنبهء توسطىاش تا آخر زمان حركت باقى است . مرحوم آخوند مىگويد اگر تدريج بخواهد تدريجاً صورت بگيرد ، مستلزم « امعان در تدريج » است ، نه مستلزم خروج از تدريج . اگر شىء بخواهد تدريجاً به تدريج متلبس بشود ، آنچه دارد تلبس به تدريج است [ نه خود تدريج 
  ] .\r\nاگر بگوييم اين اتومبيل تدريجاً اين مسافت را طى مىكند ، به اين معناست كه آناً فآناً مسافت را طى مىكند . اما اگر چنين تعبير كنيم كه اتومبيل تدريجاً دارد حركت مىكند [ يعنى تدريجاً دارد متلبس به حركت مىشود 
  ] آيا اتومبيل حركت مىكند يا نه ؟ اگرچه در عرف مجازاً چنين تعبيرى مىكنيم ولى اگر شىء واقعاً\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nبخواهد تدريجاً حركت كند ، پس نفس تلبس آن به حركت يك امر تدريجى است . وقتى مىگوييم « شىء تدريجاً مسافتى را طى مىكند » يعنى بعضى از مسافت را طى كرده و بعضى از مسافت را طى نكرده است ؛ به همين منوال وقتى مىگوييم « شىء تدريجاً دارد حركت مىكند » يعنى هم حركت كرده و هم حركت نكرده است و به تعبير ديگر هنوز اين شىء كاملًا حركت نكرده و راه نيفتاده است . پس وقتى مىگوييم يك شىء تدريجاً حركت مىكند خود راه افتادن را تبعيض كرده‌ايم و اين ملازم با اين است كه مادامى كه اين تدريج باقى است ذره‌اى از مسافت طى نشود ، زيرا اگر ذره‌اى از مسافت را طى كند ، به‌طور كامل به حركت متلبس شده است .\r\nاين است كه ايشان مىگويد لازمهء تدريج در تدريج در يك شىء ، امعان در آن شىء است . اگر بگوييم شىء مسافت را تدريجاً طى مىكند ، معنايش امعان در مسافت نيست ، معنايش اين است كه اين مسافت را آناً فآناً طى مىكند . اما اگر بگوييم كه اين شىء تدريجاً حركت مىكند ، به اين معنا كه پيدايش حركت آن ، امرى تدريجى است و مثلًا يك ساعت است كه مشغول به حركت در حركت است ، لازمه‌اش اين است كه در همان حالت اوليه‌اى كه از نظر مسافت بوده باقى بماند .\r\nپس شىء حركت نكرده است و بنابراين حركت در حركت هم صورت نگرفته است .\r\nاين هم بيان دوم .\r\nحال مىپردازيم به بيان يا جهت سومى كه مرحوم آخوند ذكر كرده است . در اينجا ايشان مطلبى مىگويد كه چنان كه عرض كردم عبارت ابهام دارد و روشن نيست كه آيا دنبالهء حرف پيش است و يا امرى است على حده . فرض كنيم آن مقولهء أن يفعل تسخين است . تسخين يعنى گرم كردن تدريجى و تسخّن به معناى گرم شدن تدريجى است ، همچنان كه تبريد يعنى سرد كردن تدريجى و تبرّد به معناى سرد شدن تدريجى است . وقتى ما شيئى را گرم مىكنيم مثلًا آب را به وسيلهء آتش گرم مىكنيم درجهء حرارت آن تدريجاً بالا مىرود . اگر تسخين ، يعنى اين تدريج در گرم كردن بخواهد خودش تدريجى باشد ، يعنى مثلًا آتش « تدريجاً » دارد « تدريجاً » گرم مىكند ، لازمه‌اش اين است كه اين حركت به سوى تبريد باشد نه به سوى تسخين و حال آنكه حقيقت تسخين اين است كه اين شىء تدريجاً گرم شود ، يعنى درجهء حرارتش تدريجاً بالا برود . پس اگر تسخين ( تدريجاً پيدا شدن گرما ) تدريجى باشد ، لازمه‌اش اين است كه اين حركت كيفى به جاى سخونت به سوى\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nبرودت باشد .\r\nمقصود مرحوم آخوند در اينجا چيست ؟ حاجى به نحوى اين استدلال را توجيه كرده است ولى آقاى طباطبايى [ دربارهء چگونگى تبديل تسخين تدريجى به تبريد 
  ] توضيحى نداده‌اند اما مطلب را به نحوى بيان كرده‌اند كه معلوم است آن را دنبال حرف پيشين گرفته‌اند . مرحوم حاجى خواسته است با مقدمه‌اى اين مطلب را توضيح دهد . آن مقدمه اين است كه لازمهء جواز حركت در يك مقوله اين است كه همان‌طور كه انتقال از فردى به فردى جايز است ، انتقال از نوعى به نوعى هم جايز باشد . حال اگر حركت در مقولهء أن يفعل جايز باشد ، حركت از تسخين به تبريد هم بايد جايز باشد و اگر حركت از تسخين به تبريد جايز باشد لازم مىآيد كه شىء در حالى كه آناً فآناً دارد گرم مىشود آناً فآناً سرد شود ، كه مىشود اجتماع ضدين . پس حاجى كلام مرحوم آخوند را مبتنى بر اين مقدمهء مطويه كرده است و خيال هم نمىكنم كه غير از اين ، توجيه ديگرى داشته باشد . عمده دليل بر بطلان حركت در حركت همان بيان اول است . از اين هم مىگذريم .\r\n\r\nنظريهء خاص علامهء طباطبايى\r\nعرض كرديم كه آقاى طباطبايى بيانى دارند كه فى حد ذاته بيانى بسيار عالى است ، منتها در اينجا دو مطلب است . يكى اينكه اصل مطلبى كه ايشان در اينجا مىگويند چيست و ديگر اينكه آيا اين مطلب واقعاً داخل در باب حركت در حركت است يا نه ؟ ايشان آن را داخل در « حركت در حركت » دانسته‌اند ولى اين جهت را توضيح نداده‌اند كه چگونه داخل در آن است .\r\nبيان ايشان مبتنى است بر آنچه خود مرحوم آخوند در باب حركت جوهرى بيان كرده‌اند . يكى از براهين مرحوم آخوند در اثبات حركت جوهرى مسئلهء تبعيت اعراض از موضوعات است . رابطهء عرض و موضوع چگونه است ؟ آيا عرض چيزى است كه روى موضوع سوار شده و يك علاقهء اضافى و يا يك اضافهء اعتبارى ميان آنهاست مثل راكب و مركوب ؟ اين‌طور نيست ، بلكه نحوهء وجود عرض نحوهء وجود تعلقى به موضوع است و در واقع همان‌طور كه مرحوم آخوند و ديگران اين مطلب را ثابت كرده‌اند عرض از مراتب وجود جوهر است ، كه در مورد اين مطلب در آينده بحث مىكنيم .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nمرحوم آخوند مىگويد محال است كه حركت در عرض صورت بگيرد و در جوهر صورت نگيرد . پس در همين حركات ظاهرى اعراض ، نمىشود كه تنها اين اعراض بر روى جوهرها بلغزند ولى خود جوهر ثابت باشد ؛ رابطهء عرض و جوهر ، قويتر از اين است . پس ايشان مىگويد به حكم اينكه در اين چهار عرض ( كم ، كيف ، أين و وضع ) حركت هست و عرض تابع جوهر و از شئون جوهر است ، تا جوهر متحرك نباشد عرض متحرك نيست . اين حرفى است كه مرحوم آخوند در آنجا مىگويد .\r\nآقاى طباطبايى مىفرمايند ما از اينجا مىتوانيم يك برهان ديگر اقامه كنيم .\r\nوقتى كه ثابت كرديم جوهر متحرك است ، يك امر ديگرى بر ما ثابت مىشود و آن اين است كه همهء اعراض متحرك هستند ، چرا ؟ چون گفتيم عرض از توابع جوهر است و بنابراين محال است كه جوهر متحرك باشد و عرض متحرك نباشد . آن استدلال اين بود كه محال است عرض متحرك باشد و جوهر متحرك نباشد و به دليل حركت در چهار عرض تحرك جوهر را ثابت كرديم . اين استدلال مىگويد همين كه تحرك جوهر را اثبات كرديم مىگوييم محال است جوهر متحرك باشد و ما عرض غيرمتحرك داشته باشيم .\r\nدر اينجا اين سؤال پيش مىآيد كه در مورد سكون در حركات مختلف چه بايد گفت ؟ پاسخ مىدهند ما به يك معنا اصلًا سكون نداريم . وقتى كه شىء حركت در كيف ندارد و ساكن است باز كيف ثابت ندارد و آنجا هم كه شىء به ظاهر كمّ ثابت دارد كمّ ثابت ندارد . شيئى كه الآن مكان ثابت دارد چون خودش متغير است در همين مكان دائماً دارد تغيير مىكند و اين يك نوع تغيير مكان است غير از تغيير مكانى كه معمولًا سراغ داريم . پس ما در حالى كه در اين مكان هستيم دائماً تغيير أين مىدهيم و اين تغيير أين از اين جهت است كه نسبت ما با اين أين از ناحيهء ما دائماً دارد تغيير مىكند . حال اگر در همان حال كه يك شىء به تبع جوهر خود دارد تغيير مىكند حركتى هم از خارج به آن بدهيم و مثلًا اين شىء را از اينجا بلند كنيم معنايش اين مىشود كه « شىء متحرك در أين » حركت در أين مىكند ؛ شيئى كه اگر ساكن هم بود در أين خودش متحرك بود حال دارد يك نوع حركت ديگرى هم مىكند . پس « شىء متحرك در أين » به نوع ديگرى در أين حركت مىكند . به هر حال آقاى طباطبايى همين قدر اجمالًا مىگويند اين « حركت در حركت » است .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n\r\n« حركت در حركت » يا « حركت مركّب » ؟\r\nاصل نظر آقاى طباطبايى مطلب درستى است ، ولى اينكه ما آن را « حركت در حركت » بدانيم قابل مناقشه است . اين يك نوع حركت مركب است و حركت در حركت شمردن آن محل اشكال است . يك مثال براى حركت مركب حركت زمين است . زمين حركت وضعى دارد و در همان حال حركت ديگرى هم دارد كه حركت انتقالى است . اين حركت ، مركب هست ولى حركت در حركت نيست . ( البته وضعى شمردن حركت زمين به دور خود محل اشكال است « 1 » . ) زمين در حالى كه حركت وضعى دارد حركت انتقالى هم دارد ، نه اينكه حركت وضعى آن در حركت انتقالى است تا نوعى حركت در حركت باشد . حال اگر كسى به مطلبى كه آقاى طباطبايى مىفرمايند قائل شود ، به نوعى از حركت قائل شده كه اسم ندارد و در واقع چون محسوس نيست عرف براى آن اسم نگذاشته است . ايشان براى اولين بار يك نوع حركت عرضى مثل حركت در أين ، حركت در كم ، حركت در كيف و حركت در هر عرضى را كشف كرده‌اند و درست هم كشف كرده‌اند . معناى اين نوع حركت كه بايد براى آن اسمى پيدا كرد اين است كه شىء در حالى كه يك حركت را انجام مىدهد حركت ديگرى را هم انجام مىدهد . پس اين « حركت در حركت » نيست گرچه حركت مركب هست .\r\n\r\n\r\n\r\n\r\n","description":"","footnote":"\r\n( 1 ) . اين بحث را بعداً مطرح مىكنيم كه آيا [ با توجه به تعريف حركت وضعى 
  ] اين مطلب صحيح است كه زمين در عين حركت وضعى حركت انتقالى دارد ؟ اگر شىء در مكان خودش ثابت باشد و فقط دور خودش بچرخد ، مثل كره‌اى كه حول يك محور ثابت مىچرخد ، اين يك حركت وضعى است . شىء بدون اينكه مكانش تغيير كند ، نسبتش با محيط عوض مىشود . ولى گاهى يك شىء كه به دور خودش مىچرخد حركت انتقالى هم مىكند ، مثل چرخهاى اتومبيلِ در حال حركت . اگر اتومبيل بالاتر از سطح زمين نگه داشته شود و چرخهاى آن بچرخد اين حركت وضعى است ، ولى وقتى اتومبيل در حال حركت است آيا واقعاً مىشود گفت كه يك شىء ، هم به دور خودش مىچرخد و هم حركت انتقالى مىكند ؟ اين به يك معنا درست است و به يك معنا درست نيست و بستگى به تعريف دارد .\r\nبراى اينكه بفهميم حركت چرخ اتومبيل چگونه است نقطه‌اى سفيد بر روى چرخ به عنوان علامت مىگذاريم . وقتى اتومبيل حركت مىكند نقطهء سفيد يك حركت انتقالى روى خط منحنى [ يعنى يك نوع حركت نوسانى 
  ] خواهد داشت . پس چيزى به دور خودش نچرخيده و مسير دايره مانندى طى نشده است . [ تفصيل اين مطلب در جلسهء سىام آمده است . 
  ]\r\n","page_name":" 348 ","page_number":348},
  {"content":"\r\n\r\n\r\nآيا « حركت در حركت » مصداق دارد ؟\r\nما قبلًا مطلبى عرض كرديم كه ممكن است كسى ادعا كند كه آن مطلب مصداق حركت در حركت است . آن مطلب اين بود كه شىء حركت مىكند ولى اين حركتش آناً فآناً شتاب [ مثبت يا منفى 
  ] پيدا مىكند .\r\nيك وقت اتومبيل با سرعت يكنواخت حركت مىكند كه در اينجا مورد نظر ما نيست ولى گاهى بر سرعت حركت آناً فآناً افزوده مىشود و يا آناً فآناً از آن كاسته مىشود . همچنين سنگى كه از بالا رها مىشود ، هرچه به مركز زمين نزديكتر شود بر سرعتش افزوده مىشود و كوچكترين جزئى از زمان را نمىتوانيم پيدا كنيم كه سرعت سنگ در طول آن ثابت بماند . يا اگر سنگى را به طرف بالا پرتاب كنيم آناً فآناً از سرعتش كاسته مىشود . ممكن است كسى اينها را « حركت در حركت » بنامد كه درستى آن را مورد بحث قرار خواهيم داد ولى به هرحال در اين مورد آن ايرادى كه در مورد حركت در حركت گرفته شد - كه مىگويد لازمه‌اش اين است كه حركت ، فرد آنى داشته باشد - به نظر ما قابل حل است [ يعنى آن ايراد در اينجا نمىآيد چون اساساً در اينجا « حركت در حركت » نداريم بلكه « حركتِ حركت » داريم . 
  ] تفصيل مطلب را در جلسهء بعد عرض خواهيم كرد .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nجلسهء بيست و نهم\r\nبسم اللَّه الرحمن الرحيم .\r\n« و كذا لايمكن الحركة فى مقولة متى ، و أما الاضافة فإنها وإن وقعت . . . » « 1 » .\r\nبحث به اينجا رسيد كه در باب حركت در حركت چه بايد گفت ؟ آيا حركت در حركت محال است يا محال نيست ؟ گفتيم كه واقعيتى در خارج وجود دارد و آن عبارت است از افزايش متوالى سرعت حركت ( متوالى به معناى على الدوام ) ، و ديگر كاهش متوالى و على الدوام سرعت يك حركت . وقتى سنگى به سمت پايين رها مىشود و يا از پايين به بالا پرتاب مىشود ، در اين موارد ، حركت ثابت نيست بلكه متغير است . آيا اين را ما مىتوانيم « حركت در حركت » بناميم و اگر آن را حركت در حركت مىناميم جواب آن برهان را چگونه بدهيم ؟ به نظر مىرسد كه اين هم « حركت در حركت » به آن معنا كه فلاسفه رد مىكنند نيست يعنى در اينجا حركت ، مسافت براى حركت واقع نمىشود ولى شايد نوعى « حركتِ حركت » باشد و لهذا آن اشكال هم وارد نيست .\r\nتوضيح مطلب اينكه حركت داراى صفتى است به نام سرعت . ما هيچ حركتى .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 23 ، ص 79 .\r\n","page_name":" 350 ","page_number":350},
  {"content":"\r\n\r\nنداريم كه خالى از سرعت باشد . سرعت چيست ؟ سرعت عبارت است از نسبت ميان مسافت حركت و زمان حركت . مثلًا اتومبيلى در يك ساعت شصت كيلومتر طى مىكند و اتومبيل ديگرى در يك ساعت صد كيلومتر طى مىكند . در اينجا زمان يكى است ولى سرعتها مختلف هستند . سرعت اگر به صفر برسد ديگر سكون است نه حركت . اگر سرعت به لايتناهى برسد باز حركت نيست ، چون در اين صورت سرعت به حدى مىرسد كه [ حركت 
  ] زمان ندارد و بنابراين باز حركت محال است ؛ حركت بالاخره بايد داراى سرعتى باشد . هميشه سرعتى ميان صفر و لايتناهى در حركت لازم است .\r\nسرعت بر دو قسم است : سرعت ثابت و سرعت متغير . مراد از سرعت متغير در اينجا سرعتى است كه آناً فآناً كم يا زياد شود . بنابراين با حركتى كه سرعت آن مدتى متغير و مدتى ثابت است كارى نداريم .\r\nحركت در حركت به اين معنا كه يك حركت براى حركت ديگر مسافت باشد و شىء در تدرج وجودش متدرج باشد بر حركت با سرعت متغير صدق نمىكند زيرا در حركت با سرعت متغير ، شىء در تدرج وجودش متدرج نيست ، بلكه وجود تدريجى دارد ، ولى اين تدرج وجود ، صفتى دارد كه عبارت است از سرعت . پس اين صفت ، صفتى است براى حركت . سرعت و بطؤ دو صفت براى حركت هستند كه مانند بسيارى صفات ديگر در عالم ، ممكن است به نحو ثابت و يا به نحو متغير وجود داشته باشند . بنابراين اين نوع حركت را مىتوان « حركتِ حركت » ناميد چون سرعت تغيير مىكند و با تغيير سرعت ، در واقع خود حركت ، حركت مىكند .\r\n« حركت ، حركت مىكند » غير از اين است كه شىء ، در حركت ، حركت مىكند . اگر شىء بخواهد در حركت ، حركت كند همان محالى لازم مىآيد كه حكما مىگويند ، ولى به اين معنا كه عرض كرديم محال لازم نمىآيد پس « حركتِ حركت » داخل در مسئلهء « حركت در حركت » نيست .\r\n\r\nبررسى امكان وقوع حركت در متى ، جده و اضافه\r\nگفتيم از ميان ده مقولهء ارسطويى ، در چهار مقوله به عقيدهء جمهور و در مقولهء جوهر به عقيدهء مرحوم آخوند ، حركت مسلّم است . از ميان پنج مقولهء ديگر در دو مقولهء أن يفعل و أن ينفعل حركت نيست از باب اينكه اين دو مقوله خودشان حركتند و حركت\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nدر حركت معنى ندارد . سه مقولهء ديگر باقى مىماند : متى ، جده و اضافه . البته در مورد اضافه و جده قبلًا هم بحث كرديم .\r\nايشان مىگويند در مقولهء متى هم حركت واقع نمىشود چون مقولهء متى ، در مقوله بودنش به اين معنا كه ماهيت ( معقول اول ) باشد شك است و بلكه در واقع مقوله نيست . برخى [ براى توجيه مقوله بودن متى 
  ] گفته‌اند متى عبارت است از هيئتى كه عارض شىء مىشود از آن جهت كه در زمان واقع است .\r\nزمان ظرف موجودات زمانى است و آنها واقع در زمان هستند ولى اين تعبيرِ بودن در زمان ، تحليلى است نه عينى مثل در اتاق بودن ، كه تفصيل اين بحث خواهد آمد . حال كه اين ظرفيت و مظروفيت ، تحليلى ، ذهنى و اعتبارى است و شىء تنها به اعتبار ، در زمان واقع است قهراً « هيئت حاصله از نسبت شىء به زمان » امرى كاملًا انتزاعى مىشود .\r\nفرضاً از اين هم صرف نظر كنيم آيا اساساً « حركت در نسبت شىء به زمان » معنى دارد يا معنى ندارد ؟ اين هم معنى ندارد زيرا چنان كه در آينده خواهيم گفت زمان و حركت يك چيز است . اگر مقدار حركت را مبهم در نظر نگيريم و متعين در نظر بگيريم ، مىشود زمان . هر چيزى كه متحرك است زمانى است و هر چيزى كه زمانى است متحرك است . اگر چيزى زمانى باشد ، محال است كه متحرك نباشد « 1 » . حال كه حركت و زمان يك چيز است چون حركت در حركت معنى ندارد حركت در زمان هم معنى ندارد و بنابراين « حركت در نسبت شىء با زمان » هم معنى ندارد .\r\nسراغ مقولهء « جده » مىرويم . مقوله بودن جده هم محل بحث است . به هرحال اين‌طور گفته‌اند كه جده عبارت است از « هيئت احاطهء شىء محيط بر محاط » مثل تقمّص و تعمّم . وقتى انسان پيراهنى مىپوشد ، آن هيئتى را كه از احاطهء اين لباس براى او پيدا مىشود جده مىنامند .\r\n\r\n\r\n\r\n\r\n","description":"","footnote":"\r\n( 1 ) . به عدد حركات عالم زمان وجود دارد ، منتها ما يك حركت از حركات عالم را به عنوان معيار و مقياس سنجش ساير حركات در نظر مىگيريم و زمان را از آن انتزاع مىكنيم . اين زمانِ اصطلاحى است . مدت زمان حركت زمين به دور خود را به بيست و چهار قسمت تقسيم مىكنيم و هر قسمت را ساعت مىناميم و آن را به دقايق و ثانيه‌ها تقسيم مىكنيم . همچنين مدت زمان حركت زمين به دور خورشيد را يك سال و مدت زمان حركت ماه به دور خورشيد را ماه اعتبار مىكنيم و حركات ديگر را با اين مقياسها مىسنجيم .\r\n","page_name":" 352 ","page_number":352},
  {"content":"\r\n\r\nجده هم امرى است مثل مقولهء اضافه ، يعنى اصالت ندارد . در خود اضافه حركت نيست زيرا اضافه در متحرك بودن تابع طرفين خود است . اگر در طرفين اضافه حركت باشد ، در اضافه هم حركت هست و اگر در طرفين آن حركت نباشد ، در اضافه هم حركت نيست . در مقولهء جده يا مِلك اگر در طرفين حركت باشد در اين مقوله هم حركت هست . پس مقولهء جده به اين دليل كه اصالت ندارد حركت ندارد .\r\nدر اينجا بحث اينكه حركت در چه مقوله‌اى تحقق پيدا مىكند و در چه مقوله‌اى تحقق پيدا نمىكند پايان مىپذيرد .\r\n\r\nتقابل سكون و حركت\r\nدر دنبالهء اين فصل وارد بحث « سكون » مىشوند كه بحث خوب و مهمى است .\r\nحركت را در گذشته تعريف كرديم ولى خوب بود كه در همان جا سكون را هم تعريف مىكرديم . در اينجا هم نمىخواهيم سكون را تعريف كنيم بلكه تنها مىخواهيم نوع تقابل حركت و سكون را بيان كنيم كه آيا اين تقابل از قبيل تقابل تضاد است يا تقابل عدم و ملكه . اگر از قبيل تقابل عدم و ملكه است آيا چون عدم است هيچ واقعيتى ندارد ، هيچ حظّى از وجود ندارد يا نوعى از عدم است كه « له حظ من الوجود » ؟ در باب « عدم مضاف » مىگويند : « العدم المضاف له حظ من الوجود » .\r\nحال اگر قائل شديم كه سكون ، عدم مضاف است و حظى از وجود دارد ، اين سؤال مطرح مىشود كه چگونه يك شىء هم عدم است و هم حظى از وجود دارد ؟ .\r\nمرحوم آخوند در اينجا راجع به اينكه چرا تقابل سكون و حركت ، تقابل عدم و ملكه است نه تضاد ، بحث را به شفا احاله مىكند و در اينجا اين را مسلّم مىگيرد كه اين تقابل ، تقابل عدم و ملكه است و وارد اين بحث مىشود كه چگونه سكون با اينكه عدم است حظى از وجود دارد . ما ابتدا بحث اول را مختصراً بيان مىكنيم و بعد به بحث دوم مىپردازيم .\r\nبرخى حكما - همچنان كه حاجى در حاشيه آورده است - گفته‌اند كه سكون عبارت است از قرار . وجود قار يعنى وجود ساكن ، و وجود غير قار يا وجود سيال يعنى وجود متحرك . پس سكون عبارت است از قرار و يا به تعبيرى وجود قار .\r\nلازمهء سيلان اين است كه شىء در هر « آن » مرتبه‌اى از « مافيه الحركه » را داشته باشد ولى قرار معنايش اين است كه شىء در قطعه‌اى از زمان يك فرد خاص از\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nمقوله را دارد . پس سكون عبارت است از : « قرار الموضوع فى المقولة » همچنان كه حركت عبارت است از : « سيلان الموضوع فى المقولة » .\r\nدر اينجا مىتوان بحثى را كه در فصل پيش مطرح بود عنوان كرد . در بحث نسبتِ حركت به مقوله ، مرحوم آخوند در ابتدا مطلب را اين‌طور عنوان كرد كه تسود « اشتداد السواد » نيست بلكه « اشتداد الموضوع فى سواديته » است . ولى بعد ديديم خود مرحوم آخوند در آخر كلام ، به شكل ديگرى اين مطلب را قبول كرد كه در عين اينكه در اينجا « اشتداد الموضوع فى سواديته » هست به يك معنى « سواد اشتدّ » هم درست است . در فصل بعد باز اين مسئله تكرار خواهد شد . حال با توجه به اين بحث ، در اينجا كه مىگويند : « السكون هو قرار الشىء » مراد چيست ؟ آيا سكون « قرار المقوله » است يا « قرار الشىء فى المقوله » ؟ به عبارت ديگر آيا قرار ، صفت موضوع است يا صفت مقوله ؟ .\r\nپاسخ اين است كه اگر در باب حركت قائل شويم كه معناى تسود ، « اشتداد السواد » نيست و فقط « اشتداد الموضوع فى سواديته » است ، در اينجا هم بايد بگوييم كه سكون به معناى « قرار الموضوع فى صفته » است . اما اگر هر دو تعبير را درست دانستيم مىتوانيم بگوييم معناى سكون شىء در مكان ، هم « قرار الجسم فى زمان فى مكانه » است و هم « قرار المكان فى زمان » .\r\nمتكلمين در باب سكون نظرى دارند . اين نظريه اگرچه درست نيست ولى حاكى از دقتى است كه متكلمين به خرج داده‌اند . گفته‌اند : « السكون هو الكون فى المكان الاول فى الآن الثانى » . البته آنها قهراً فقط در مورد سكون در أين اين مطلب را گفته‌اند . پس ، از نظر متكلمين سكون به همين محقق مىشود كه شىء در دو « آن » در يك مكان باشد . آنها نگفته‌اند : « كون فى الآن الاول فى المكان الاول و كون فى الآن الثانى فى المكان الاول » بلكه سكون را از كون دوم در همان مكان اول انتزاع كرده‌اند . منتها آنها قائل به اكوان و كونها هستند يعنى اين‌طور فكر مىكنند كه وقتى شىء ساكن است داراى اكوان متعددى يكى پس از ديگرى است و به عدد آناتى كه در اينجا هست اكوان وجود دارد كه حكما آن را قبول ندارند . به عقيدهء حكما اگر شىء مثلًا يك دقيقه در يك مكان است اين خودش يك كون است ، نه اينكه به عدد آناتى كه در اينجا فرض مىشود - كه آنات غيرمتناهى مىتوان فرض كرد - اكوان وجود دارد .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nدر اينجا مطلبى به ذهن مىرسد كه نظر آقاى طباطبايى را تأييد مىكند كه مىگويند شىء در حال سكون هم دارد حركت مىكند . متكلمين مىگويند شىء حتى وقتى كه ساكن است اكوان متعدد پيدا مىكند . اين فى حد ذاته نظر دقيقى است .\r\nآنها هم حتى در حال سكون ، ثبات را انكار مىكنند و عرفا با نظريهء تجدد اكوان نظر متكلمين را تأييد مىكنند . عرفا مىگويند هر شيئى را كه در حال سكون و يكنواختى مىبينيد و فكر مىكنيد كه اين حالتى كه يك شىء ساكن در يك آن دارد عين حالتى است كه در آنِ قبل داشته است اشتباه است ؛ شىء در هر آنى كونى دارد . منتها ظاهر نظر متكلمين و عرفا اين است كه اين اكوان منفصل از يكديگر و واقعاً متعددند ؛ يعنى فصل و وصل مىشوند و متتالى هستند . فيلسوف اين را قبول نمىكند . فيلسوف قائل به يك كون واحد مستمر است . وقتى مىگوييم اين شىء يك دقيقه در آنات متعدد در مكان اول قرار دارد ، اين قرار به معنى مجموع اكوان نيست بلكه به معنى كون واحد قار است .\r\n\r\nآيا سكون امرى « زمانى » و « وجودى » است ؟\r\nاينجا قهراً اين سؤال پيش مىآيد كه آيا بر شىء ساكن ، زمان مىگذرد يا زمان نمىگذرد ؟ من كه به اندازهء يك دقيقه در اينجا ساكن هستم ، آيا اين سكون من يك امتداد يك دقيقه‌اى دارد يا ندارد ؟ اگر ندارد پس غلط است كه من بگويم يك دقيقه اينجا بودم . وقتى مىگويم يك دقيقه اينجا بودم يعنى يك دقيقه زمان بر بودن من انطباق دارد و تنها يك امر ممتد بر يك امر ممتد قابل انطباق است . پس اگر بودن من امتداد دارد پس بايد حركت داشته باشد و اگر امتداد ندارد ، چگونه يك امر ممتد بر يك امر غيرممتد قابل انطباق است ؟ اين مثل اين است كه بگوييم يك نقطه را بر اين متر انطباق مىدهيم . كسانى كه اين حرف را زده‌اند ناچار بايد بگويند كه سكون امر زمانى نيست بلكه « بالعرض و المجاز » زمانى است . وقتى يك شىء يك ساعت حركت مىكند اين حركت واقعاً امتدادى به امتداد زمان دارد و در سكون هم همين طور است منتها در حركت دو امتداد است ، امتدادى به امتداد زمان و امتدادى به امتداد مسافت ، و سكون در واقع امتدادى است به امتداد زمان . به عبارت ديگر ، حركت حقيقتى است دو بعدى كه بعدى به حسب زمان و بعدى به حسب مسافت دارد ولى سكون ، حقيقتى يك بعدى است كه بعد زمانى دارد ولى بعد مسافتى ندارد\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nعلت اينكه سكون بعد دارد اين است كه خودش نوعى از حركت است ، ولى حركت شىء است در جاى خودش و لذا زمان دارد . به اين اعتبار است كه همان‌طور كه واقعاً يك ساعت حركت ، منطبق بر يك ساعت زمان است ، يك ساعت سكون هم واقعاً منطبق بر يك ساعت از زمان است . شىء چون در جاى خودش حركت داشته بر زمان منطبق مىشود و الّا صرف يك قرار بدون زمان سكون نيست .\r\nاگر اين‌طور بگوييم پس هر سكونى هم امر وجودى است ؛ يعنى عدم محض و لاوجود محض نيست . شىء در حالى كه ساكن است متلبس به امرى وجودى است كه آن امر وجودى نوعى از حركت است . پس ، از اين جهت زمانى بودن سكون درست مىشود .\r\nپس بنا بر قول حكما كه از سكون به قرار تعبير كرده‌اند و يا متكلمين كه به اكوان متتالى تعبير كرده‌اند ، سكون مىشود امر وجودى . بنابراين ، هم حركت عبارت مىشود از نحوى از اكوان به قول متكلمين و نحوه‌اى از كون به قول حكما و هم سكون ، و به هرحال طبق اين نظر ، سكون امر وجودى مىشود . بنا بر اين قول ، نسبت ميان سكون و حركت نسبت تضاد است . اين يك قول .\r\n\r\nنظر مرحوم آخوند دربارهء تقابل سكون و حركت\r\nبعضى ديگر گفته‌اند سكون يك نوع عدم حركت است . شىء متحرك يعنى شيئى كه قابليت تحرك را دارد . گاهى اين تحرك براى شىء فعليت دارد و گاهى فعليت ندارد . اگر تحرك براى شىء فعليت پيدا كند متحرك است و اگر شىء امكان تحرك را داشته باشد ولى حركت برايش فعليت پيدا نكرده باشد ساكن است . پس سكون يعنى « عدم الحركة ممّا من شأنه الحركة » . پس عدم تحرك به‌طور مطلق را سكون نمىگوييم بلكه عدم تحرك شيئى را كه امكان حركت دارد سكون مىگوييم .\r\nمرحوم آخوند هم اين تعبير را پذيرفته‌اند و اين مطلب درستى است . ما فرضاً اگر بگوييم شىء در حال سكون داراى قرار است ، آن‌طور كه جمهور حكما مىگويند ، و يا داراى اكوان است ، آن‌طور كه متكلمين مىگويند ( خواه آن قرار را قرار ثابت بدانيم كه نظر جمهور حكماست و يا براى قرار نوعى سيلان قائل شويم كه نظر آقاى طباطبايى است ) در هر صورت سكون خودِ آن قرار نيست ؛ يعنى شىء از آن جهت كه داراى قرار است ساكن نيست بلكه از آن جهت ساكن است كه امكان\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nيك سيلان را دارد و فاقد آن است .\r\nپس ما دو مطلب داريم و ممكن است هر كسى چيزى را [ به عنوان سكون 
  ] اصطلاح كند . من يك ساعت كه در اينجا باشم دو حيثيت بر من منطبق مىشود .\r\nيكى قرار در اين مكان در ظرف يك ساعت و ديگر عدم حركت در اين يك ساعت با آنكه امكان حركت براى من وجود داشته است . اولى امرى است كه براى وجود من فى نفسه در نظر گرفته مىشود و دومى عدم چيزى در اين يك ساعت است كه امكان داشت وجود پيدا كند . پس وقتى مىگوييم تقابل حركت و سكون ، اگر مقصود از سكون ، قرار است كه امر وجودى است در مقابل حركت ، تقابل آنها تقابل تضاد است ولى اگر مقصود از سكون ، عدم حركت است از آن جهت كه امكان حركت وجود دارد ، تقابل سكون با حركت ، تقابل عدم و ملكه است ، نظير عِمى و بصير بودن كه نسبتشان نسبت عدم و ملكه است « 1 » .\r\n\r\nآيا عدم ملكه حظّى از وجود دارد ؟\r\nحال اگر ما سكون را عدم ملكه بدانيم ، آيا داراى حظى از وجود هست يا نه ؟ اين همان جملهء معروفى است كه مىگويند : « العدم المضاف له حظ من الوجود » . در اينجا بايد توضيحى عرض كنم . عدم مضاف و عدم مطلق گاهى به معنايى به كار برده مىشوند كه با معنايى كه در اينجا مقصود است تفاوت دارد . يك وقت ما عدم را به هيچ چيزى اضافه نمىكنيم و آن را به‌طور مطلق اعتبار مىكنيم و مىگوييم « عدم مطلق » ، همچنان كه وجود را به‌طور مطلق اعتبار مىكنيم . اما گاهى همان‌طور كه وجود را مضاف به يك ماهيت يا مفهوم اعتبار مىكنيم و مىگوييم : « وجود الانسان » عدم را هم مضاف به چيزى اعتبار مىكنيم و مىگوييم : « عدم الانسان » .\r\nاين مىشود « عدم مضاف » . پس عدم مطلق يعنى عدم بدون اينكه اضافه به چيزى شده باشد و عدم مضاف يعنى عدم در حالى كه اضافه به شيئى شده است . در مباحث وجود و عدم منظومه ، كه عدم مطلق و عدم مضاف را توضيح مىدهد ، مقصود همين .\r\n\r\n\r\n\r\n\r\n","description":"","footnote":"\r\n( 1 ) . سؤال : پس آيا سكون طبق هر دو قول زمانى است ؟ .\r\nاستاد : اگر سكون به معناى قرار باشد زمانى است ولى اگر به معناى عدم ملكه باشد در آينده خواهد آمد كه آيا عدم ، زمان دارد يا ندارد و اگر زمان دارد اين زمان داشتن به چه معنى است . خواهيم ديد كه عدمى كه از نوع عدم ملكه باشد زمان دارد .\r\n","page_name":" 357 ","page_number":357},
  {"content":"\r\n\r\nاست ولى در اينجا مقصود اين نيست .\r\nگاهى به عدم ملكه « عدم مضاف » هم گفته مىشود . آنجا كه مىگويند : « العدم المضاف له حظ من الوجود » مقصود عدم مضاف به معنى عدم ملكه است نه عدم مضاف به معنايى كه ابتدا توضيح داديم و الا « عدم العنقاء » و « عدم القرنين للانسان » ( شاخ نداشتن براى انسان ) عدم مضاف است و حظى از وجود هم ندارد . عدمى داراى حظى از وجود است كه به شىء نسبت داده شود در حالى كه آن شىء امكان آن را دارد . به اين معنى ، اين عدم يك صفت وجودى مىشود . اين ، عدم محض نيست ، بلكه عدم توأم با شأنيت داشتن است . « شأنيت داشتن توأم با فعليت نداشتن » امرى است وجودى . البته آن حيثيت وجودى را از نداشتن فعليت كسب نمىكند ، بلكه از داشتن شأنيت كسب مىكند . مرحوم آخوند مىگويد سكون به اين معنى امرى است وجودى . دربارهء ذات واجب تعالى مىگوييم متحرك نيست ولى آيا ساكن است ؟ ذات واجب تعالى ساكن نيست زيرا سكون در آنجا معنى ندارد ولى ثبات معنى دارد . سكون صفت شيئى است كه شأنيت تحرك دارد ولى تحرك را ندارد .\r\nسكون امرى است كه به قول مرحوم آخوند هم قابل دارد و هم فاعل . قابل همان ماده است و ماده در اينجا متصف به عدم است . پس به اين معنا عدم در اينجا مقبول است و البته در اينجا نوعى مجاز هم هست . فاعل امورى مثل سكون همان عدم فاعل وجود است . فاعل حركت ، علت حركت است و عدم فاعل حركت ، علت است براى سكون : « وجود العلة علة لوجود المعلول و عدم العلة علة لعدم المعلول » كه در باب عدم ملكه « عدم العلة علة لعدم المعلول » صادق است . اين خلاصهء نظرى است كه مرحوم آخوند در باب سكون دارند « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : حيثيت وجودى سكون را از شأنيت گرفتيد و گفتيد حظى از وجود دارد . حال « عدم العلة علة لعدم المعلول » چگونه مىتواند در شأنيت جارى باشد ؟ .\r\nاستاد : سكون حيثيت وجودى خود را به اعتبار اين شأنيت دارد ولى خود شأنيت از آن جهت كه شأنيت است يك وجود آميختهء به عدم است . در تعريف شأنيت اين معنى خوابيده است : « صلاحيت شيئى را داشتن و خود آن را نداشتن » .\r\nما در باب اتصافات ، گاهى اتصاف را سلب مطلق مىكنيم . آيا وقتى قرنين را از انسان سلب كنيم در « ليس الانسان بذى قرنين » ، انسان و ذى قرنين بودن را تصور مىكنيم و بعد « ليس » ، ذى قرنين بودن را از انسان بر مىدارد ؟ در اينجا هيچ چيزى براى انسان ثابت نشده است و انسان موصوف به هيچ چيزى حتى موصوف به عدم القرنين نشده است . ما ذى قرنين بودن را از انسان سلب كرده‌ايم ، نه اينكه غير ذى قرنين بودن را براى انسان اثبات كرده‌ايم . در اينجا هيچ عدمى را براى انسان اثبات نكرده‌ايم و فقط وجودى را از انسان نفى كرده‌ايم كه اين مىشود « سلب تحصيلى » يا « سلب مطلق » .\r\nاگر بخواهيم « لا ذى قرنين » بودن را به عنوان يك صفت براى انسان اثبات كنيم و بگوييم : « الانسان متصف بأنه لا ذى قرنين » غلط است زيرا اتصاف ، مناط مىخواهد گرچه سلب مناط نمىخواهد . وقتى عدم را به عنوان يك صفت براى انسان اثبات مىكنيم در انسان بايد چيزى باشد كه مناط اتصاف به آن عدم باشد . پس يك نحو وجودى براى اين عدم بايد باشد و يا بايد براى اين وجود عدم اعتبار كرده باشيم تا بتوانيم موضوع را به آن متصف كنيم و الا اتصاف يك موضوع به عدم از آن جهت كه عدم است محال است . عدم از آن حيث كه عدم است ، صفت براى هيچ چيز واقع نمىشود . پس در چه صورت مىتوانستيم عدم ذى قرنين بودن را صفت براى انسان قرار دهيم ؟ اگر در انسان شأنيت ذى قرنين بودن بود ولى قرنين را نمىداشت مىتوانستيم او را به لاذى قرنين بودن متصف كنيم كه معنى اتصاف اين است كه در اين موضوع فقط اين شأنيت وجود دارد يعنى استعداد هست و فعليت نيست .\r\nالبته چنان كه گفتيم در اينجا بالأخره اعتبار و مجاز دخالت كرده است .\r\n","page_name":" 358 ","page_number":358},
  {"content":"\r\n . \r\n","description":"","footnote":"","page_name":" 359 ","page_number":359},
  {"content":"\r\n . \r\n","description":"","footnote":"","page_name":" 360 ","page_number":360},
  {"content":"\r\n\r\n\r\nتحقيق در وقوع حركت در مقولات پنجگانه\r\n\r\nجلسهء سىام\r\nبسم اللَّه الرحمن الرحيم .\r\nفى تحقيق وقوع الحركة فى كل واحدة من هذه المقولات الخمس .\r\n« أمّا الأين فوجود الحركة فيه ظاهر ، و كذا الوضع فإنّ فيه حركة كحركة الجسم المستدير » « 1 » . .\r\nاين فصل مانند فصل قبل دربارهء اين مطلب است كه در كدام يك از مقولات ، حركت ممكن الوقوع است و در كدام يك ممكن الوقوع نيست . در فصل پيش دربارهء چهار مقوله كه حركت در آنها ممكن نيست بحث كرديم و در اين فصل دربارهء مقولاتى بحث مىكنيم كه حركت در آنها واقع مىشود ، يعنى أين ، وضع ، كم ، كيف و پنجم جوهر كه محل اختلاف مرحوم آخوند با ديگران است .\r\nمرحوم آخوند مىگويد اينكه حركت در مقولهء أين صورت مىگيرد ، ظاهر و محسوس است و قهراً محل خلاف هم نيست . در حركت مكانى يا « نقْلة » كه امروزه گاهى از آن به « حركت انتقالى » تعبير مىشود جسم به تمام وجودش تمام مكان خود را رها كرده و مكان ديگرى را اشغال مىكند .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 24 ، ص 80 .\r\n","page_name":" 361 ","page_number":361},
  {"content":"\r\n\r\nدر حركت وضعى نسبت اجزاء شىء با اجزاء مكان شىء تغيير مىكند . شىء ، ذى اجزاء است و مكان آن هم ذى اجزاء است و نسبت اجزاء شىء با اجزاء مكان شىء تغيير مىكند اما ضرورتى ندارد كه مجموع مكان براى مجموع جسم هم تغيير كند ؛ مجموع مكان براى مجموع جسم احياناً ثابت است . قدر مسلّم در آنجا كه شىء در مكان خودش ثابت است مثل كره‌اى كه در محلى ثابت است و بر گرد محور خود حركت مىكند حركت وضعى صادق است . مكان چنين كره‌اى در هنگام حركت وضعى كوچكترين تفاوتى نمىكند ولى دائماً نسبت اجزاء اين كره با اجزاء مكان عوض مىشود . اگر فرض كنيم كه يك كره بر روى محورى شرقى - غربى حركت مىكند جزئى از كره كه چند لحظه قبل جزء بالاى اين مكان را اشغال كرده بود اكنون جزء پايينِ اين مكان را اشغال كرده است و به اين ترتيب نسبت اجزاء شىء به اجزاء مكان آن تغيير مىكند .\r\nقبلًا عرض كرديم كه در دورهء قبل از بوعلى سينا نامى از حركت وضعى در ميان نبوده است و حركاتى كه ما امروز « وضعى » مىناميم گذشتگان قبل از بوعلى « أينى » مىشمردند . بوعلى گفت اين حركات در واقع حركت در أين نيست بلكه حركت در وضع است . بعد از او اين نظريه مورد قبول واقع شده و هنوز هم مورد قبول است و حركت أينى يا انتقالى را غير از حركت وضعى مىدانند .\r\n\r\nآيا حركت وضعى بدون امكان حركت أينى متصور است ؟\r\nممكن است كسى بگويد همين حركتهايى كه شما مىگوييد وضعى است در واقع حركت مكانى است . قدما در پاسخ مىگويند « فلك محدّد الجهات » مكان ندارد و در عين حال حركت دارد . پس اين حركت وضعى است نه مكانى ( أينى ) . براى روشن شدن مطلب بايد در مورد « فلك محدّد الجهات » و نيز « مكان » توضيحاتى بدهيم .\r\nتقريباً همهء قدما معتقد بودند كه ابعاد متناهى است و جسمى وجود دارد كه « محدّد الجهات » است . جسم محدد الجهات جسمى است كه جهات را تحديد مىكند و به عبارت ديگر جهات به آن محدود مىشود و بر همهء عالم احاطه دارد . در ميان افلاك تنها فلكى كه فلاسفه بر وجود آن برهان اقامه مىكنند همين فلك محددالجهات است .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nاما در مورد مكان . اين مسئله در ميان قدما مورد اختلاف بوده است كه حقيقت مكان چيست ؟ اينكه مىگوييم « اين جسم در اين مكان است » و يا « من در اين مكان هستم » به چه معناست و اساساً تعريف مكان چيست ؟ .\r\nاشراقيون مدعى هستند كه مكان ، خودش حقيقتى مستقل از اجسام است .\r\nاجسام مادى در فضايى قرار گرفته‌اند كه آن فضا خودش غير از اجسام است . اين فضا ثابت است و اين اجسامند كه متحركند . وقتى جسم حركت مىكند ، قسمتى از فضا را رها مىكند و قسمتى ديگر از فضا را مىگيرد . راجع به آن فضا كه « بعد مجرد » ناميده مىشود اين سؤال مطرح مىشود كه آيا متناهى است و يا غيرمتناهى . كسانى كه به « بعد مجرد » قائل هستند آن را متناهى مىدانند . اين يك نظريه در باب مكان است كه نظريهء اشراقيون است و مرحوم آخوند هم تمايلى به همين نظريه دارد و لذا نظريهء بعدى را كه مشائين به آن قائلند با « عندهم » مىآورد .\r\nمشائين مىگويند مكان از خود اجسام به وجود مىآيد و اگر اجسام نباشند مكانى هم نيست . طبق نظريهء شيخ اشراق اگر تمام اجسام عالم در يك آن معدوم شود باز چيزى وجود دارد و آن فضاى خالى از اجسام است ولى مطابق نظر بوعلى اگر تمام اجسام معدوم شوند ديگر فضايى هم وجود نخواهد داشت . معدوم شدن اشياء ، مساوى است با معدوم شدن همهء ابعاد ، و آنچه فضا مىناميم امرى است كه ذهن ما در درون خودش خلق مىكند و الّا در عالم خارج فضاى غير از اجسام وجود ندارد . هر جسمى به اندازهء خودش قسمتى از فضا را تشكيل داده است و فضا يعنى مجموع اين اجسام . ما به اندازهء حجم بدنمان همين مقدار فضا ايجاد كرده‌ايم و اگر ما نبوديم جسم يا اجسام ديگرى اين فضا را پر مىكرد . مسئلهء امتناع خلأ هم بيشتر بر همين اساس بود . مىگفتند خلأ معنايش اين است كه فضا باشد و جسم نباشد . فضا را جسم به وجود مىآورد و بنابراين اينكه فضا باشد و جسم نباشد امرى محال است .\r\nحال اين سؤال مطرح مىشود كه بنا بر اين نظريه كه اساساً فضا را همين اجسام به وجود مىآورند مكان به چه معناست ؟ مطابق اين نظريه ، مكان جسم محاط عبارت است از سطح مقعر [ اجسام يا 
  ] جسمى كه محيط بر آن است . هر جسمى محاط به اجسامى است . ما كه در اينجا روى زمين نشسته‌ايم محاط به اجسام هستيم . قسمتى از بدن ما محاط به زمين است و قسمتهايى از آن محاط به ديوار ،\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nلباسهاى ما و نيز هواى مجاور است . مكان هريك از ما عبارت است از سطح مقعر اجسامى كه محيط بر ما هستند . در اين صورت تغيير مكان به معناى عوض كردن محيط است . وقتى كه من حركت مىكنم محيط خود را عوض مىكنم . مكان جز همان سطحى از اجسام ديگر كه بر ما احاطه پيدا كرده چيز ديگرى نيست . اين هم نظريهء مشائين . مىگويند ارسطو هم در باب مكان چنين نظرى داشته است .\r\nحال اگر بپذيريم كه جسمى وجود دارد كه محدد الجهات است و فوق آن جسمى نيست و نيز بپذيريم كه مكان جسم عبارت است از سطح مقعر جسم محيط ، پس جسم محدد الجهات يا فلك الافلاك در عين اينكه جسم است مكان ندارد زيرا محاط به جسم ديگر نيست و بنابراين حركت مكانى ندارد گرچه حركت وضعى دارد . مكان از محدد الجهات شروع مىشود ولى خود محدد الجهات مكان ندارد زيرا جسم ديگرى بر آن محيط نيست . حال كه مكان از خود آن شروع مىشود نسبت اجزاء آن با اشياء ديگر و حتى از يك جهت نسبت اجزاء آن با يكديگر مىتواند تغيير كند . پس حركتى كه فلك محدد الجهات مىكند حركت وضعى است نه حركت أينى . اما اگر مكان را عبارت از فضا بدانيم آن جسم محيط محدد الجهات ، فضايى را اشغال كرده است و بنابراين مكان دارد . از بحث فلك محدد الجهات مىگذريم و سراغ اجسامى مىرويم كه واقعاً مكان دارند .\r\nمرحوم آخوند مىگويد گاهى جسم بتمامه تمام مكان را رها مىكند و گاهى بجزئه جزء مكان را رها مىكند . ايشان ديگر توضيح نمىدهد كه وقتى جسم بتمامه كل مكان را رها مىكند آيا مىتواند حركت وضعى داشته باشد يا نه ، و عبارت ايشان تا اندازه‌اى مبهم است كه بعد از روى عبارت توضيح مىدهيم « 1 » . ايشان [ طبق يك تفسير 
  ] آن حالتى را توضيح مىدهد كه جزء شىء جزء مكان را رها مىكند مثل آنجا كه شيئى بر محور ثابتى حركت مىكند كه در اين حالت نسبت اجزاء شىء به اجزاء مكان تغيير مىكند . اين حركت ، حركت وضعى است همچنان كه وقتى جسم كل مكان را رها مىكند حركتش حركت مكانى است .\r\n\r\n\r\n\r\n\r\n","description":"","footnote":"\r\n( 1 ) . [ اين توضيحات در بخش پايانى كتاب آمده است . 
  ]\r\n","page_name":" 364 ","page_number":364},
  {"content":"\r\n\r\n\r\nآيا حركت أينى و وضعى توأمان ممكن است ؟\r\nآيا شىء مىتواند در آنِ واحد هم حركت مكانى داشته باشد و هم حركت وضعى ؟\r\nسيبى را پرتاب مىكنيم . اين سيب حركت مكانى مىكند و از يك نقطه به نقطهء ديگرى مىرود ولى در عين حال دور خودش مىچرخد . آيا سيب در اينجا واقعاً حركت وضعى دارد ؟ مثال ديگر حركت زمين است . زمين بر روى مسير بيضى شكل به دور خورشيد مىچرخد و در همان حال به دور خودش هم مىچرخد . مثالى كه خود قدما ذكر مىكردند « الكرة المُدَحْرَجة » بود ، يعنى كره‌اى كه روى زمين غلت مىخورد . در اين گونه موارد چه بايد گفت ؟ .\r\nدر گذشته [ در جلسهء بيست و هشتم 
  ] عرض كرديم كه ممكن است كسى حركت وضعى را منحصر به مواردى بداند كه محور ثابتى وجود دارد و جسم حركت مكانى نداشته ، نسبت شىء با محيط آن تغيير نمىكند و شىء فقط به دور خودش مىچرخد . اما آنجا كه در عين اينكه شىء به دور خود مىچرخد حركت مكانى هم مىكند ممكن است كسى بگويد اين ديگر حركت وضعى نيست زيرا اين‌طور نيست كه جزء شىء نسبتش را با جزء مكان تغيير مىدهد بلكه در اين حالت واقعاً كل شىء كل مكان خود را تغيير مىدهد .\r\nدر ابتدا چنين به نظر مىآيد كه چرخ اتومبيل يا كرهء مدحرجه دو حركت دارد و در آنِ واحد ، هم به دور خودش حركت مىكند و هم حركت انتقالى مىكند . ولى ممكن است كسى اين اشكال را مطرح كند كه در واقع و نفس الامر در اينجا بيش از يك حركت وجود ندارد ، براى اينكه اگر خط سير شيئى را كه به دور خود مىچرخد و در همان حال حركت انتقالى هم مىكند دقيقاً بررسى كنيم مىبينيم كه يك خط منحنى را طى مىكند كه بالا و پايين رفته [ و حركت نوسانى مىكند 
  ] . قبلًا گفتيم كه اگر يك نقطهء سفيد به عنوان علامت روى چرخ اتومبيل بگذاريم و بعد چرخ به حركت درآيد و ما حركت آن نقطهء سفيد را با چشم تعقيب كنيم حس نمىكنيم كه يك چيزى دارد به دور خودش مىچرخد و آن نقطهء سفيد يك منحنى [ نوسانى 
  ] را طى مىكند . از اين نظر ممكن است كسى بگويد اصلًا در اينجا يك حركت بيشتر نيست و آن حركت روى خط منحنى [ به شكل نوسان 
  ] است . اگر به جاى چرخ اتومبيل فقط يك گلوله بود كه همان مسير منحنى را طى مىكرد آيا مىگفتيد اينجا دو حركت است ؟ چطور در مورد گلوله مىگوييد يك حركت است ولى در مورد\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nچرخ اتومبيل مىگوييد دو حركت است ؟ در عين حال اين آقايان ( حكما ) معتقدند كه اين گونه حركتها دو حركت است نه يك حركت .\r\n\r\nراهى ديگر در بررسى مسئله\r\nاين مسئله را از جنبهء ديگرى نيز مىتوان تحليل كرد كه اين مطلب در شرح هدايه آخوند و در شفا ى بوعلى آمده است . آن جنبهء ديگر اين است كه هر حركتى هم فاعل مىخواهد و هم قابل ، همچنان كه هر حركتى نيازمند مبدأ و منتهى هم هست . هرگاه يك حركت داشته باشيم اين حركت بايد با يك نيرو حركت كند و اگر دو حركت داشته باشيم بايد با دو نيرو حركت كند . آيا وقتى كه شىء به دور خود حركت مىكند و در عين حال يك حركت انتقالى هم دارد در اينجا دو نيرو وجود دارد كه يكى اين شىء را به دور خودش حركت مىدهد و ديگرى آن را حركت انتقالى مىدهد ؟ اگر اين‌طور باشد اين واقعاً دو حركت است . ولى اگر نيروى حركت دهنده ، يك نيرو باشد ولو اينكه اين نيرو منتج [ و برآيند 
  ] دو نيرويى باشد كه يكى مىخواهد حركت را ايجاد كند و ديگرى مقاومت مىكند ، در اين صورت فقط يك حركت داريم .\r\nفرض كنيد ماسوره‌اى داريم كه روى محور ثابتى قرار دارد و دور اين ماسوره ، نخ پيچيده شده است . ما فقط با يك نيرو فشار مىآوريم و نخ را مىكشيم . اگر ماسوره به اين محور گير نكرده بود خود ماسوره حركت مىكرد ولى در فرض ما چون محور مانع است ، در نتيجهء نيرويى كه وارد مىكنيم و مقاومت اين محور ، ماسوره به دور خود حركت كرده نخ باز مىشود . در اينجا [ مثل حركت چرخ 
  ] كه معمولًا گفته مىشود هم حركت وضعى و هم حركت انتقالى وجود دارد ، ممكن است كسى بگويد - و اين حرف درست است - كه در واقع نيروى حركت دهنده يا محرك ، يك نيروست ولى اين نيرو مواجه است با مقاومت . اين است كه وقتى يك شىء هم حركت انتقالى دارد و هم به دور خود مىچرخد ، اين به دور خود چرخيدن در واقع حركت وضعى نيست .\r\nچنان كه گفتيم در اينجا عبارت مرحوم آخوند چندان صراحت ندارد كه به كدام يك قائل است و شايد تمايل ايشان - همان‌طور كه در ساير كتابها ديگران و خود ايشان اختيار كرده‌اند - اين باشد كه اين موارد ، هم مصداق حركت وضعى است و هم مصداق حركت انتقالى ، كه امروزه همچنين مىگويند .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nآيا هر حركتى لزوماً اشتدادى است ؟\r\nدر اينجا مرحوم آخوند وارد مطلب ديگرى مىشوند . تا اينجا بحث در اين بود كه در ميان مقولاتى كه حركت در آنها واقع مىشود حركت در مقولهء أين ظاهر است و حركت در مقولهء وضع مصاديقى دارد . بحثى كه در اينجا مطرح مىكنند مقدمه‌اى است بر بحثى كه در آينده در باب حركت جوهرى دارند .\r\nبعضى از مقولاتى كه حركت در آنها واقع مىشود مسلّماً قبول اشتداد مىكنند مثل حركت در كيف . طبق نظر قدما در باب حرارت ، وقتى كه شىء [ در حرارت 
  ] حركت مىكند اين حركت از مرتبه‌اى به مرتبهء ديگر است و هر مرتبهء بعدى اشد از مرتبهء قبلى است . قدما همچنين در باب رنگها - كه آن را كيفيت مىدانند - معتقدند كه جسم هميشه از رنگ خفيف‌تر به رنگ شديدتر مىرود . حال ، اينكه ملاك شدت و ضعف در باب الوان ( رنگها ) چيست ، در باب جواهر و اعراض بيان كرده‌اند . حكما معتقدند كه حركت الوان هرگز از اشد به سوى اضعف نيست . قرمزى از زردى اشد است و خود قرمزى مراتبى دارد و طبيعت هميشه از قرمزى به قرمزى شديدتر مىرود نه برعكس . البته ممكن است شما بخواهيد اين مطلب را با ذكر مواردى نقض كنيد كه بعد در اين باره توضيح خواهم داد .\r\nبعد ايشان مىگويد در مورد مقولهء كم مطلب واضح است . اينكه شىء رشد و نمو مىكند خودش قبول اشديت است ولى در مقولهء أين و نيز در مقولهء وضع ، مطلب ظاهر نيست . پس آيا حركت در طبيعت و ذات خودش بر دو قسم است : حركت اشتدادى و حركت غير اشتدادى و به عبارت ديگر حركت تكاملى و حركت غيرتكاملى ، يا هر حركتى مساوى است با اشتداد و تكامل ؟ اگر هر حركتى مساوى است با اشتداد و تكامل پس آيا حركت أينى يا وضعى هم اشتدادى و تكاملى است ؟ اما وقتى يك جسم از يك نقطه به نقطهء ديگر مىرود اشتداد پيدا نمىكند .\r\nپس مطلب از چه قرار است ؟ .\r\nاينجا مرحوم آخوند همين قدر مىگويد كه حق اين است كه مقولهء أين و وضع هم قبول اشتداد مىكنند ولى بعد اضافه مىكند : « فإنّ كلًاّ منهما يقبل التزيد و التنقص » يعنى هر كدام از حركات أينى و وضعى قبول تزيد و تنقص مىكنند . پس نتيجه اين مىشود كه بعضى حركات ، اشتدادى است و بعضى حركات اشتدادى نيست . دربارهء اين تزيد و تنقص نه خود مرحوم آخوند و نه محشين هيچ توضيحى نمىدهند ولى\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nظاهراً مقصود اين است كه شىء در حركت أينى يا وضعى قبول سرعت و بطؤ مىكند . اگر مقصود اين باشد مسئلهء سرعت و بطؤ حركت ، ربطى به اشتداد مقوله ندارد و بحث ما دربارهء اشتداد مقوله است . با اين فرض ، بيان مرحوم آخوند كافى نيست و به نظر ما قابل توجيه هم نيست .\r\nاصل مطلب همچنان باقى مىماند كه آيا حركت مساوى با اشتداد و تكامل است ؟ در اينجا حاشيه‌اى است كه امضاى حاجى دارد ولى از سبك قلم چنين به نظر مىرسد كه اين حاشيه از آقاى طباطبايى است و احتمالًا اشتباه چاپى صورت گرفته است . ايشان مىفرمايند اصلًا حركت مساوى است با اشتداد و ما حركت غير اشتدادى نداريم . ايشان بر اين مطلب چنين برهان اقامه مىكنند كه اصل حركت يعنى خروج شىء از قوه به فعليت ، خروج شىء از نقص به كمال . اصلًا حركت معنايى جز خروج از قوه به فعل ندارد . چون نسبت فعليت به قوه نسبت كمال به نقص و نسبت شدت به ضعف است پس هر حركتى اشتدادى است . شىء در هر مقوله‌اى كه حركت كند يعنى آن مقوله دارد از مرحلهء قوه به مرحلهء فعليت ، از ضعف به قوّت و از نقص به كمال مىرسد . پس مسئله برهانى است و غير قابل خدشه .\r\nممكن است كسى اشكال كند كه در مواردى قضيه برعكس است ، زيرا ما سه نوع حركت داريم : حركت اشتدادى كه رو به كمال است ، دوم حركت غير اشتدادىِ همسطح كه نه رو به كمال است و نه رو به نقص ( مثل حركت أينى ) و سوم حركت تنقصى . ايشان دربارهء حركت أينى و وضعى توضيحى نمىدهند اما در مورد قسم سوم مىگويندگو اينكه گاهى انسان احساس مىكند كه يك شىء حركت تنقصى دارد ولى واقعيت چيز ديگرى است . مثلًا واقعيت اين است كه يك عرض به عرض ديگر تبديل مىشود ولى انسان خيال مىكند كه حركت تنقصى واقع شده است . مثلًا در باب حرارت و برودت ، شيئى كه تدريجاً گرم مىشود از نقص به كمال و از ضعف به شدت حركت مىكند . چنين به نظر مىرسد كه وقتى شىء دوباره سرد مىشود از شدت به ضعف مىآيد . معناى حركت از شدت به ضعف اين است كه شىء از فعليت به سوى قوه برود و اين محال است . پس در مورد برودت نه اين است كه شيئى كه فعليت پيدا كرده رو به نقصان مىرود بلكه در واقع نوعى تبدل صورت مىگيرد و حرارت كه يك عرض است به چيز ديگرى تبديل مىشود و از نظر ماهيتش كمال پيدا مىكند . ما از بين رفتن حرارت را مىبينيم ولى متبدل شدن آن به چيزى ديگر را\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nاحساس نمىكنيم و لذا خيال مىكنيم كه اين حرارت دارد آناً فآناً كم مىشود .\r\nآنچه گفتيم طبق تفسير قدما از حرارت و برودت بود . مسئلهء حرارت از نظر علم امروز واضح است و جاى هيچ اشكالى نيست زيرا وقتى كه شىء سرد مىشود از فعليت به نقص نمىرود بلكه تنها تبادل انرژى صورت مىگيرد و انرژى از جايى به جايى ديگر منتقل مىشود . به هرحال آقاى طباطبايى اين برهان را اقامه مىكنند كه برهان درستى است « 1 » .\r\n\r\nراه حلى دربارهء علت عدم اشتداد در حركات أينى و وضعى\r\nاما بالاخره در مورد حركت أينى و حركت وضعى چه بگوييم ؟ شما ( علامهء طباطبايى ) گفتيد حركت تنقصى در عالم نيست و حركت تنقصى را به نحو تبديل حل كرديد . اما در حركت أينى وقتى كه شىء از نقطه‌اى به نقطه‌اى ديگر حركت مىكند در اينجا تنقص نيست ولى تكامل هم نيست . در اين مورد ايشان بيانى نكرده‌اند .\r\nبه نظر مىرسد كه در باب حركت أينى راه حل چيز ديگرى است . جسم محال است كه در آنِ واحد بيش از يك مكان را اشغال كند و بنابراين لازمهء حركت مكانى اين است كه شىء ، مقارن با اخذ مكان بعدى مكان قبلى را رها كند . به هر اندازه كه جسم مكان جديد را اشغال مىكند به همان اندازه مكان قبلى را رها مىكند و به اين علت است كه تكامل رخ نمىدهد . به عنوان مثال ، فرض كنيد ظرفى داريم كه مقدار معينى آب وارد آن مىشود و از طريق يك مجرا درست برابر آنچه كه آب وارد مىشود آب خارج مىشود . نتيجه چيست ؟ نتيجه اين است كه حجم آب ظرف هميشه ثابت مىماند .\r\nدر حركت مكانى ، جسم ، بالقوه مكان بعدى را دارد و وقتى مكان بعدى فعليت پيدا مىكند اين يك تكامل است زيرا امر بالقوه تبديل به فعليت مىشود ولى چون جسم ، برابر فعليتى كه مىگيرد فعليتى را رها مىكند نتيجه اين است كه اگر يك شىء تا ابد هم حركت كند نتيجهء اين حركت ، تكامل در مكان نخواهد بود . پس اين .\r\n\r\n\r\n\r\n\r\n","description":"","footnote":"\r\n( 1 ) . [ استاد در جلسهء 32 ميان دو معناى اشتداد تفكيك كرده و توضيحات تكميلى دربارهء نظر علامهء طباطبايى ( ره ) ارائه مىدهند . 
  ]\r\n","page_name":" 369 ","page_number":369},
  {"content":"\r\n\r\nمسئله را كه چرا حركت مكانى اشتدادى نيست مىتوان به اين شكل حل كرد .\r\nالبته حركت مكانى ، تنقصى هم نيست زيرا تنقص اين است كه امر بالفعل تبديل به بالقوهء خودش بشود . اگر شىء ، مكانى را رها كند و اين فعليت تبديل به قوهء قبلىِ خودش بشود اين مىشود تنقص كه امرى است محال ولى اينكه يك شىء در حركات اشتدادى خودش دور بزند و به قوه‌اى مثل قوهء قبلى برگردد مانعى ندارد چنان كه در حركت دورى چنين است . در حركت دورى ، شىء دوباره به نقطهء اول و به قوه‌اى مثل همان قوهء اول مىرسد اما اين قوه عين قوهء اول نيست و تنها مثل آن است . آن چيزى كه محال است اين است كه يك فعليت به عين همان قوه‌اى كه قبلًا بوده است تبديل شود ، اما اينكه آن فعليت رها شود بدون آنكه به قوهء قبلى تبديل شود مانعى ندارد . مراتب حركت با زمانِ خودشان موجودند و هر مرتبه‌اى از حركت [ تنها 
  ] در زمان خودش موجود است « 1 » .\r\n\r\n\r\n\r\n\r\n","description":"","footnote":"\r\n( 1 ) . [ در جلسهء بعد توضيحات تكميلى در مورد حركت أينى و نيز مثال ظرف آب ارائه شده است . 
  ]\r\n","page_name":" 370 ","page_number":370},
  {"content":"\r\n\r\n\r\nجلسهء سى و يكم\r\nبسم اللَّه الرحمن الرحيم .\r\n« و اعلم أن الحركة كما ذكرناه مراراً هى نفس خروج الشىء من القوة الى الفعل . . . « 1 » » .\r\nمرحوم آخوند در اينجا وارد مطلبى مىشوند كه ظاهراً علت طرح آن اين است كه اين مطلب مقدمه‌اى است بر رفع اشكالاتى كه امثال شيخ بر حركت جوهرى وارد كرده‌اند . اين مطلب كه در دو فصل پيش هم به مناسبت بحث دربارهء نسبت حركت و مقولات ذكر شده بود اين است كه حركت ، نفس خروج شىء از قوه به فعل است نه چيزى كه به سبب آن ، شىء از قوه به فعل خارج مىشود .\r\nيك وقت چنين تعبير مىكنيم كه حركت سبب خروج شىء از قوه به فعليت مىشود . مثلًا مىگوييم وقتى جسم در مكان حركت مىكند اين حركت سبب مىشود كه أين‌هاى بالقوهء جسم تبديل به أين‌هاى بالفعل شود و حركت سبب خروج جسم است از أين بالقوه به أين بالفعل . چه بسا كسى نه فقط نسبت به موضوع بلكه نسبت به خود مقوله هم اين تعبير را بكند و بگويد حركت سبب خروج مقوله از مرحلهء قوه به مرحلهء فعليت است . در هر حال اين حرف غلط است ، زيرا ما دو چيز نداريم يكى .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 24 ، ص 81 .\r\n","page_name":" 371 ","page_number":371},
  {"content":"\r\n\r\nحركت و يكى خروج تدريجى از قوه به فعليت ، تا بگوييم حركت « سبب خروج از قوه به فعليت » است ، بلكه حركت همان « نفس خروج تدريجى از قوه به فعليت » است .\r\nبعد ايشان مىگويد : « و لذلك « 1 » قالوا إن التّسود ليس سواداً اشتدّ ، بل اشتداد الموضوع فى سواديته » . مرحوم آخوند اين مطلب را در دو فصل پيش هم گرچه تحت عنوان ديگرى ( نسبت حركت به مقولات ) طرح كردند . بعضى گفته بودند كه نسبت حركت به يك مقوله اين است كه آن مقوله موضوع حركت است يعنى مقوله قبول كنندهء حركت است . حركت در كيف يعنى كيف حركت را قبول مىكند كه اگر حركت ، اشتدادى باشد يعنى كيف اشتداد را قبول مىكند . جواب دادند كه مطلب از اين قرار نيست . معنى حركت در كيف اين است كه جسم حركت در كيف را قبول مىكند نه اينكه كيف حركت را قبول مىكند . پس نسبت حركت به مقوله نسبت « فى » است ، نه نسبت « بِ » ؛ آن كه حركت با آن ، نسبت « ب » دارد - يعنى نسبت قابليت دارد - موضوع است [ و لذا موضوع « ما به الحركه » ناميده مىشود 
  ] . اين بحث را در آنجا به اين مناسبت طرح كردند ولى علت طرح اين مطلب در اينجا امر ديگرى است .\r\nدر جلسهء گذشته گفتيم كه به عقيدهء مرحوم آخوند هر حركتى اشتدادى است و همهء مقولات حتى مقولهء أين و وضع قبول اشتداد مىكنند . لذا وارد اين مطلب مىشوند كه معنى اشتداد سواد چيست . آيا تسود به اين معناست كه واقعاً سواد قبول اشتداد مىكند ؟ مرحوم آخوند مىگويد چنين نيست و دليلى كه مىآورد عين همان دليلى است كه در دو فصل پيش مطرح كرد گرچه آن دليل مفصل‌تر و مشروح‌تر بود .\r\nايشان مىگويد اگر بگوييد كه معنى تسود اين است كه سواد اشتداد را قبول مىكند و به عبارت ديگر سواد موضوع اشتداد است از شما سؤال مىكنيم كه آيا وقتى كه شىء حركت اشتدادى مىكند ما در اينجا يك « سواد اصل » كه در همهء اين مراحل باقى است داريم يا يك سواد اصلِ باقى و به تعبيرى ذات محفوظ نداريم ؟\r\nهركدام از اين دو شق را بگوييد به نوعى دچار اشكال مىشويد . اگر بگوييد اصل سواد باقى است و از اولين مرحلهء اشتداد تا آخرين مرحلهء اشتداد يك « سواد اصل .\r\n\r\n\r\n\r\n\r\n","description":"","footnote":"\r\n( 1 ) . اين « لذلك » كه مرحوم آخوند در اينجا ذكر كرده قابل خدشه و مناقشه است كه فعلًا بحثش را نمىكنيم .\r\n","page_name":" 372 ","page_number":372},
  {"content":"\r\n\r\nباقى » داريم و تدريجاً هم سواد اضافه مىشود ، مىگوييم اين اجتماع مثلين است و معنايش اين است كه يك شىء كه در مرتبهء قبل سياه است در مرتبهء بعد باز سياه مىشود . سياه كه ديگر نمىشود سياه بشود . اين مثل اين است كه بگوييم شىء در آنِ واحد دو رنگ از نوع واحد را داراست . نمىشود سياه سياهى را بپذيرد ؛ آن چيزى كه سياه است ديگر سياه است . اما اگر آن چيزى كه اضافه مىشود از نوع سواد نيست پس در اينجا سواد با غير سواد مخلوط شده و اين اشتداد نيست . اين در صورتى است كه بگوييم يك سوادِ اصلِ باقى داريم .\r\nاما اگر بگوييد كه در حين تسود يك سواد اصل باقى نداريم كه در همهء مراحل موجود باشد مىگوييم پس « سوادٌ اشتدّ » غلط است ، چون معنى « سوادٌ اشتد » اين است كه ما موضوعى داريم كه اشتداد را قبول مىكند . اگر موضوع باقى نباشد ديگر در اينجا سيلان نداريم . در سيلان هميشه يك موضوع باقى كه در همهء مراتب محفوظ باشد لازم است . اگر بنا بشود آن چيزى كه اين اشتداد را قبول مىكند سواد باشد ولى اين قابل ، خودش وجود نداشته باشد پس سيلان تحقق پيدا نمىكند .\r\nبعد در مسئلهء موضوع خواهيم گفت كه در هر حركتى لازم است كه يك موضوع ثابت وجود داشته باشد كه حافظ مراتب حركت باشد و الّا نمىتوانيم حركت را حركت واحد بدانيم . وقتى يك شىء از يك نقطه به نقطهء ديگر مىرود اين يك حركت است زيرا يك شىء است كه اين حركت را ادامه داده است . اگر شيئى كه در آنِ اول حركت مىكند معدوم شود و شىء ديگرى حركت را ادامه دهد اين ديگر ادامهء حركت اول نيست بلكه در اينجا دو حركت داريم .\r\nبنابراين اگر بخواهيم در باب تسود بگوييم كه موضوع حركت سواد است ، نه مىتوانيم بگوييم اين سواد باقى است و نه مىتوانيم بگوييم باقى نيست ، به خاطر اشكالاتى كه توضيح داديم . پس در اينجا چه بايد گفت ؟ بايد بگوييم كه معناى تسود اين نيست كه سواد اشتداد را قبول مىكند بلكه معناى تسود اين است كه موضوع سواد ( جسم ) اشتداد را قبول مىكند . اين جسم است كه مرحله به مرحله سوادها را قبول كرده و در اسوديت خودش اشتداد پيدا مىكند .\r\nاين خلاصهء بيان مرحوم آخوند در اينجاست و اين همان مطلبى است كه ما در دو فصل پيش [ در جلسهء بيست و چهارم 
  ] آن را نقد كرديم و گفتيم اين استدلال درست نيست و عرض كرديم كه خود مرحوم آخوند هم در آخر فصل نكته‌اى را\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nبيان كرده كه اين استدلال را باطل مىكند و اين نشان مىدهد كه ايشان اين نظر را بر مبناى ديگران بيان كرده است .\r\n\r\nحركت و تكامل\r\nما قبل از اينكه سخن مرحوم آخوند در ردّ استدلال بالا را ذكر كنيم مطلبى دربارهء بحث گذشته در باب اشتداد عرض مىكنيم كه هم مكمل بحث گذشته خواهد بود و هم مكمل بحث اين جلسه . مىخواهيم ببينيم آيا واقعاً اين مسئله كه هر حركتى ملازم با اشتداد است درست است يا درست نيست و اگر درست است به چه معنا درست است ؟ البته اين مطلب به آن معنا كه آقاى طباطبايى بيان كرده بودند درست است .\r\nتوضيح اينكه حركت يعنى خروج از قوه به فعل . اين اصل را بعداً بيشتر تشريح خواهيم كرد كه قوه و فعليت يك شىء از يكديگر منفصل نيستند بلكه مراتب وجود يك شىءاند . اين‌طور نيست كه قوه چيزى است و فعليت چيز ديگرى است كه روى قوه مىآيد . قوه مرتبه‌اى از مراتب شىء است و فعليت مرتبه‌اى ديگر . هر قوه‌اى در عين اينكه قوه است مرتبه‌اى از فعليت است و هر فعليتى در عين اينكه فعليت است مقرون به قوه است . هر قوهء قبلى خودش فعليتى است نسبت به فعليت بعدى و در واقع يك فعليت ضعيف در برابر يك فعليت قوى است . پس حركت كه خروج از قوه به فعليت است قهراً خروج از نقص به كمال و خروج از ضعف به شدت است . پس به اين معنا هر حركتى ملازم با تكامل است .\r\nاصطلاح تكامل در عصر امروز به معنى ديگرى به كار برده مىشود و آن اين است كه وقتى فعليتها با يكديگر مقايسه مىشود اگر فعليت بعدى نسبت به فعليت قبلى نوعى افزايش داشته باشد آن را « تكامل » مىگويند نه اينكه نسبت ميان قوه و فعليت را در نظر بگيرند . مثلًا مىگوييم جنين در رحم متكامل است . جنين در مراحل ابتدايى به صورت يك سلول واحد است و بعد به تعداد سلولها اضافه مىشود و كم كم اين سلولها به اعضا تبديل مىشوند تا آنجا كه جنين اين قابليت را پيدا مىكند كه داراى نفس ناطقه يا نفس بالقوه ناطقه شود . در اينجا معنى تكامل اين است كه جنين در هر زمان بعدى آنچه بالفعل در زمان قبل داشته است [ در ضمن يك فعليت جديد 
  ] دارد . همچنين معناى تكامل در « حركت در كيف » اين است كه\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nيك شىء كه در ابتدا مثلًا داراى رنگ قرمزى بود در زمان بعد آن درجهء قبل را با يك امر اضافه‌اى دارد .\r\nحال سؤال اين است كه آيا ما بايد قائل شويم كه هر حركتى ملازم با تكامل است ؟ آيا لازمهء هر حركتى اين است كه هميشه فعليتهاى مرتبهء بعد ، از فعليتهاى مرتبهء قبل اشد باشد ؟ نه ، اگر همچنين چيزى باشد نمىشود آن را با آن برهان [ كه اشتداد به معناى اول در هر حركتى را اثبات مىكند 
  ] اثبات كرد .\r\nالبته تنقص به اين معنا كه فعليت شىء به قوهء قبلى تبديل شود محال است . اين مثل آن است كه زمان بخواهد به عقب برگردد و مثلًا امروز به ديروز واقعى برگردد .\r\nاز محالات مسلّم عقلى بازگشت يك شىء به فعليت قبلى و بازگشت زمان به گذشتهء خود است . ولى تنقص به معنى ديگر امكان پذير است ، به اين معنا كه امَد [ يعنى مدت 
  ] يك فعليت محدود باشد و اين غير از اين است كه يك فعليت به قوهء قبلى خود بازگردد . لازمهء حركت و لازمهء زمانى بودن اين است كه فعليتهاى زمانى امدشان محدود باشد .\r\n\r\nدو نوع تكامل\r\nلازمهء حركت اين است كه تكامل به آن معنا كه امروزه مىگويند رخ ندهد ، چرا ؟\r\nبراى اينكه هرچه كه در زمان پيدا مىشود بسته به زمان خودش است ؛ زمانش كه بگذرد ديگر نمىتواند وجود داشته باشد ( به اين نكته بايد خوب توجه كرد ) . اگر هر فعليتى به زمان خودش بستگى دارد و وقتى زمانش منقضى شد بايد منقضى شود پس اين تكاملهايى را كه در عالم هست چگونه توجيه كنيم ؟ .\r\nپاسخ اين است كه ما دو نوع تكامل داريم . يك نوع تكامل ، تكامل واقعى است .\r\nتكامل واقعىِ طبيعت به اين است كه طبيعت به ماوراء طبيعت برسد ، يعنى ماده به مجرد تبديل شود . وقتى ماده به مرحلهء تجرد مىرسد از زمان فارغ مىشود . ماده در زمان حادث مىشود ولى به فناى زمان فانى نمىشود . اين است مسأله‌اى كه صدرالمتألهين مىگويد كه نفس « جسمانية الحدوث » و « روحانية البقاء » است . اگر امرى جسمانية الحدوث و جسمانية البقاء باشد فانى است . چنين امرى با زمان است و با زمان فانى مىشود .\r\nاين فانى شدن ، [ يعنى فانى شدن جنبهء جسمانى نفس 
  ] فانى شدن واقعى [ براى\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nنفس 
  ] نيست بلكه به اين معناست كه آن مرتبهء بعد ظرف وجود اين شىء نيست .\r\nاين يك نوع تكامل است كه تكامل عمودى و رو به بالاست ؛ يعنى تكامل طبيعت به سوى ماوراى طبيعت است . در اينجا فنايى در كار نيست زيرا اگرچه شىء حدوثاً زمانى و مادى است ولى بقائاً زمانى و مادى نيست . بنابراين اگر انسان احساس مىكند يك منِ باقى دارد كه در تمام طول عمر اين من همان من است و در همهء اين زمانها محفوظ است از باب اين است كه اين من ، خودش را از افق زمان خارج كرده است و انسان چيزى را در ما فوق زمان و ما فوق حركت درك مىكند . لازمهء حركت غيبت هر مرتبه از مرتبهء ديگر است .\r\n\r\nمعناى واقعى تكامل در طبيعت\r\nاما دربارهء تكاملهايى كه در طبيعت مىبينيم مثل تكامل در رنگ يا رشد اعضا و جوارح چه بايد گفت ؟ در اينجا باز يك حرف دقيق ديگرى هست كه كاملًا بايد به آن توجه كرد . در هر مرتبه‌اى كه شىء طبيعى حادث مىشود حدوثش مساوى است با زوالش ، ولى گاهى استعدادات شدت پيدا مىكند . هر استعدادى استعداد يك مرتبهء از فعليت است . آن فعليت كه پيدا شد شىء استعداد يك فعليتِ در مرتبهء عاليتر را پيدا مىكند نه آنكه آنچه كه در مرتبهء قبل بوده باقى مىماند و اينها روى يكديگر انباشته مىشود . معمولًا اين گونه تصور مىشود كه معنى تكامل در طبيعت اين است كه طبيعت چيزى را تحصيل مىكند ، آن را نگه مىدارد ، بعد چيز ديگرى تحصيل مىكند و به قبلى اضافه مىكند و اينها روى هم انباشته مىشود مانند كسى كه پولهايى كه به دست مىآورد خرج نمىكند و پيوسته بر مقدار آن مىافزايد .\r\nاين يك نظر سطحى نسبت به طبيعت است . هرچه طبيعت به دست مىآورد ، در آنِ بعد ، ديگر از جنبهء طبيعى آن مرتبه نيست ولى طبيعت در قدم بعد استعداد مرتبهء كاملتر را دارد . از نگاه حسى و ظاهرى ، تدريجاً بر جنين از نظر مادى اضافه مىشود و جنين اضافه‌ها را نگه مىدارد ولى از نگاه دقيق فلسفى هرچه جنين در هر مرتبه‌اى به دست مىآورد آناً فانى مىشود اما اين فنا ملازم است با استعدادِ به دست آوردن مرتبهء بعد كه از مرتبهء قبل كاملتر است . آنچه جنين بعد از نُه ماه دارد ، انباشته شده‌هاى اين نُه ماه نيست و در واقع هيچ چيز انباشته نشده است بلكه در هر قدمى كه جنين جلو آمده است استعداد مرحلهء كاملتر را پيدا كرده است . اين بدنى كه\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nجنين در اين آن دارد در آنِ قبل هيچ چيزى نبوده است ولى بدن آنِ بعد ، از بدن آنِ قبل كاملتر است .\r\nدر مقامِ تشبيه مثل اين است كه اين‌طور فرض كنيم كه جنين در هر آن يك بدن پيدا مىكند ( البته در واقع اين‌طور نيست زيرا حركت امرى متصل است ) و در آنِ بعد آن بدن معدوم مىشود و بدنى كه يك درجه كاملتر است پديد مىآيد و همين طور . نتيجه اين است كه بدنِ در نُه ماهگى ، كاملتر است از آن بدنِ در ماه اول و در قدم اول ، اما اين نه به اين معناست كه آنچه در آنجا بوده دائماً ذخيره شده و بر آن افزوده شده است .\r\nلازمهء حركت جوهرى و حركت ذاتى عالم اين است كه هيچ مرتبه‌اى از طبيعت در دو آن وجود ندارد يعنى طبيعت حدوث دائم و فناى دائم است . طبيعت آناً بتمامه حادث مىشود و بتمامه معدوم مىشود ، ولى حدوث و فنايى كه به يكديگر متصلند چون به نحو حركت است ، نه اينكه در واقع معدوم شده و از نو حادث شود . پس در مورد هرچه كه به طبيعت تعلق دارد از آن جنبه كه به طبيعت تعلق دارد ، آنچه كه در آنِ قبل بود در آنِ بعد نيست . حتى جديديها اين مطلب را مىگويند ولى بدون اينكه عمق معنا را تعقل كرده باشند . مىگويند [ در ميان حكماى قديم 
  ] هراكليتوس به آب نهر مثل زده است . اين ، مثل خوبى است ولى مشروط به اينكه انسان به عمق مثل برسد . گفته است همه چيز مِثل جوى آب است و انسان هيچ وقت در يك نهر دو بار شستشو نمىكند . نهر يك امر ثابت به نظر مىآيد . مىگوييم اين همان آب ديروز است و حال آنكه آبى كه در اين آن مىبينيم در آنِ بعد نيست .\r\nطبيعت يك جريان دائم است و بنابراين هيچ مرتبه‌اى از طبيعت در مرتبهء بعد نيست همچنان كه در مرتبهء قبل نيست . در عين حال در طبيعت تكامل هست ، چون معناى تكامل اين نيست كه افزوده‌ها و تحصيل شده‌هاى قبلى و بعدى روى يكديگر انباشته شود ، بلكه معنى تكامل اين است كه طبيعت در هر مرتبه‌اى استعداد يك مرتبه از كمال را دارد و در مرتبهء بعد استعداد كمال بيشترى را دارد . اين است كه مرتبهء دوم بدن از مرتبهء اول آن كاملتر است .\r\nحتى در مثل رنگها هم بايد همين‌طور بگوييم . سيبى كه قرمز مىشود معنايش اين نيست كه مقدارى قرمزى براى آن حاصل مىشود و سيب اين را براى خودش نگه مىدارد و بعد يك مقدار ديگر به آن مىافزايد و باز آن را نگه مىدارد تا بعد در\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nآخر مىشود قرمزِ قرمز . حاصل شدن هر درجه از قرمزى براى سيب ملازم است با از بين رفتنش ، ولى هر درجه كه از بين مىرود سيب مستعد مىشود براى اينكه در مرتبهء بعد درجهء كاملتر را پيدا كند . در آن درجه‌اى كه آخرين حد قرمزى براى سيب حاصل مىشود اين مجموع قرمزيهاى قبل نيست كه در اينجا جمع شده است ؛ هيچ چيز از قبل در اينجا جمع نشده ، بلكه اين مرتبه‌اى است كه در آن آخرين استعداد براى آخرين كمال پيدا شده است . به اين ترتيب مسئلهء اشتداد و نيز مسئلهء حركت أينى حل مىشود .\r\n\r\nآيا حركات أينى و وضعى تكاملى است ؟\r\nدر حركت أينى و وضعى هر مرتبه‌اى استعداد مرتبهء ديگر است كه اگر از نظر قوه و فعل در نظر بگيريم در اينجا تكامل هست ولى اگر از نظر فعليت قبلى با فعليت بعدى در نظر بگيريم تكامل نيست ؛ يعنى شىء در حركت أينى و حركت وضعى استعداد اين را كه فعليت بعدى از فعليت قبلى كاملتر باشد ندارد و اين به طبيعت أين بستگى دارد . پس در حركت أينى هم از نظر حركتِ از قوه به فعل ، تكامل هست ولى در حركتهاى غير أينى اينچنين است كه وقتى شىء يك فعليت را رها مىكند - و گفتيم همه جا فعليت را رها مىكند و در هيچ جا به معناى انباشته شدن نيست - ماده مستعد است براى فعليت كاملتر از فعليتى كه رها كرده ، ولى در حركات أينى و وضعى چنين نيست .\r\nپس مثالى را كه در جلسهء گذشته عرض كردم بايد تكميل كنيم . مثال زديم به حوضى كه يك مقدار آب وارد آن مىشود و از طرف ديگر ، آب حوض كم مىشود .\r\nبايد بگوييم نه تنها در حركت أينى بلكه در تمام حركتهاى طبيعت چنين است كه از يك طرف وارد مىشود و از يك طرف كم مىشود ، ولى در حركات غير أينى و وضعى بيش از مقدارى كه كم مىشود وارد مىشود ، اما در حركات أينى و وضعى هميشه برابر آنچه كه وارد مىشود كم مىشود و الا در حركت غير أينى و وضعى هم هميشه تنقصِ به اين معنا هست ، يعنى هيچ فعليتى كه در مرتبهء قبل بوده در مرتبهء بعد نيست .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nنظر مرحوم آخوند دربارهء وحدت مقوله در حركت اشتدادى\r\nقبل از صدرالمتألهين مطلب را به همين اندازه كه قبل از اين مطلب آخر [ كه در تكميل بحث جلسهء گذشته بود 
  ] گفتيم توجيه كرده‌اند . گفته‌اند در باب حركت اشتدادى واقعاً مقوله نيست كه اشتداد پيدا مىكند بلكه موضوع مقوله است كه از نوعى به نوع ديگر خارج مىشود . اين تا اندازه‌اى حرف درستى است و حتى با همين حرفى هم كه ما الآن گفتيم تطبيق مىكند ، يعنى وقتى جسم دارد سياهتر مىشود در هر مرتبه‌اى يك نوع از سواد را دارد ( اين سواد قهراً سواد جنسى است ) و در مرتبهء ديگر نوع ديگر كه آن نوع ديگر كاملتر از اين نوع است . تا اينجا حرفشان عيب و نقصى ندارد . بعد يك سواد اصلِ مستمر را انكار كرده و گفتند اگر بگوييم در هر آنى نوعى از سواد وجود دارد پس حافظ وحدت اين سوادهاى متكثر چيست ؟\r\nمىگويند حافظ وحدت ، موضوع ( جسم ) است كه از يك سواد به سواد ديگر خارج مىشود . پس به عقيدهء آنها امر مستمر در اينجا موضوع يعنى جسم است ولى در سواد هيچ استمرارى در كار نيست و يك سواد مستمر در اينجا نداريم . پس خلاصهء بيان آنها اين مىشود كه جسم در حالى كه تسود پيدا مىكند داراى نوعى از سواد مىشود ، آن نوع از بين مىرود نوع كاملترى پيدا مىكند و نوع كاملترى تا آخرين مرحله .\r\nاينجاست كه مرحوم آخوند ايرادى به حرف اينها مىگيرد . ايشان قبول دارد كه ما در اينجا موضوعى داريم كه به يك اعتبار حافظ وحدت است و به اين موضوع نياز داريم . همچنين قبول دارد كه در حالى كه اشتداد پيدا مىشود انواع عوض مىشوند ، ولى مىگويد در عين حال ما نمىتوانيم منكر اين بشويم كه يك سواد مستمرى هم در اينجا وجود دارد .\r\nاما اين سواد مستمر چگونه است ؟ ايشان بحث حركت توسطى و حركت قطعى را پيش مىكشد . ( اين سه چهار صفحهء اسفار كه مقدمهء بحث حركت جوهرى است خيلى دقيق است . ) ايشان اول با يك تمثيل مطلب را روشن مىكند . مىگويد شما رأس يك مداد را در نظر بگيريد . در مقام تمثيل ، نوك مداد را كه نقطهء واقعى نيست نقطه فرض مىكنيم . وقتى رأس يك مداد يا مخروط را كه نقطه است از روى صفحه‌اى عبور مىدهيم ، معنايش اين است كه نقطه‌اى اين نقاط را طى مىكند . اين طور نيست كه اين نقطه در دو آن با يك نقطه تماس دارد ، بلكه اين نقطه استمراراً از\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nاين نقاط عبور مىكند . پس مثل اين است كه اين نقطه ( رأس مخروط ) از خودش تعينى دارد و آناً فآناً با اين نقاطى كه روى اين سطح قرار دارد متحد مىشود « 1 » .\r\nحال ايشان مىگويد در باب حركت هم مطلب از همين قرار است . نمىشود گفت كه فقط موضوع است كه استمرار دارد و ما سواد مستمر نداريم ، بلكه در اينجا يك سواد مستمر مانند يك نقطهء مستمر داريم ، به اين معنا كه ميان اين مراتب سوادات - كه يك نوع سواد و باز نوع ديگر و نوع ديگر وجود پيدا مىكند - وحدتى هست . اين طور نيست كه اينها از يكديگر منفصل باشند ، سوادى موجود شود و معدوم شود و بعد سواد ديگرى و سواد ديگرى ؛ نه ، ضمن اينكه ما اينجا مراتب سوادات داريم كه همه ، مراتب شىء واحد هستند ، به يك اعتبار يك سواد باقى هم در اينجا داريم ، عين مسئلهء حركت توسطى و حركت قطعى .\r\nمرحوم آخوند كه مىگويد هم حركت توسطى وجود دارد و هم حركت قطعى ، حرفش اين است كه اگر جسمى حركت مىكند و از يك نقطه به نقطهء ديگرى مىرود ، به يك اعتبار اين حركت يك حقيقت ممتد است كه هر جزئش بر جزئى از مسافت و نيز بر جزئى از زمان منطبق است و هيچ جزئى در مرتبهء جزء ديگر وجود ندارد . ولى همين جا به يك اعتبار مىشود گفت كه يك شىء مستمرى هست كه از اول زمان حركت تا آخر آن وجود دارد كه به آن اعتبار مىگوييم امرى به نام حركت حادث شد و اين امر تا انتهاى حركت استمرار دارد . پس بنا بر اينكه حركت توسطيه وجود داشته باشد ، در اينجا ما يك امر مستمر داريم ، ولى اگر حركت توسطيه وجود نداشته باشد امر مستمرى نداريم . البته به خاطر وجود حركت قطعى يك امر ممتد واحد داريم ، يعنى از ابتدا تا انتهاى حركت يك وجود واحد ممتد داريم كه هر جزئش غير از جزء ديگر است .\r\nپس ما در اينجا دو مطلب داريم . مرحوم آخوند به كسانى كه مىگويند سوادى كه در اينجاست يك سواد اصل مستمر نيست مىگويد شما مطلب را از جنبهء كثرت در سواد در نظر گرفته‌ايد و جنبهء وحدتش را در نظر نگرفته‌ايد . اگر ما باشيم و حرف شما ، معنايش اين است كه تنها امر واحدى كه در همهء مراحل موجود است موضوع است ولى از نظر مقوله كثرت محض حكمفرماست و حال آنكه از نظر مقوله هم يك .\r\n\r\n\r\n\r\n\r\n","description":"","footnote":"\r\n( 1 ) . [ در مورد اين تمثيل در جلسهء بعد توضيحات بيشترى ارائه شده است . 
  ]\r\n","page_name":" 380 ","page_number":380},
  {"content":"\r\n\r\nوحدتى در اينجا هست . حال اگر به صورت حركت قطعى بگوييم معنايش اين است كه يك سواد ممتد داريم ، و اگر به معنى حركت توسطى بگوييم معنايش اين است كه علاوه بر وجود ممتد سواد ، يك وجود غير ممتد بسيط مستمر هم داريم .\r\nچون مرحوم آخوند در بسيارى از كلماتش قائل به حركت توسطى مىشود اين دومى را هم قبول مىكند .\r\nپس نتيجه اين مىشود كه كسانى كه مىگويند : « التسود ليس بسوادٍ اشتدّ » و از آن نتيجه مىگيرند كه وحدت و استمرار فقط مال موضوع است و آنچه كه مربوط به مقوله است كثرت است ، سخنشان درست نيست . نوعى از وحدت و نوعى از بقا - به همين معنا كه عرض كرديم - در مورد مقوله هم وجود دارد .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\nجلسهء سى و دوم\r\nبسم اللَّه الرحمن الرحيم .\r\n« قال بعضهم : و بهذا يعلم أنّ النفس ليست بمزاج ، فإن المزاج أمر سيال متجدد . . . » « 1 » .\r\nبراى توضيح مطلب لازم است به مطالبى كه بعضاً در گذشته بيان شده است اشاره كنيم .\r\n\r\nوحدت « متحرك » و استمرار آن\r\nيكى از آن مطالب اين است كه نه تنها هر حركتى نيازمند به متحرك است ، كه بحث « موضوع » بود كه در گذشته مطرح شد ، بلكه هر حركت واحدى نيازمند به متحرك واحد است ؛ يعنى وحدت حركت وحدت متحرك را اقتضا مىكند و كثرت متحرك كثرت حركت را اقتضا مىكند . امكان ندارد كه دو متحرك يك حركت شخصى داشته باشند ، به اين نحو كه يكى ادامه دهندهء ديگرى باشد . البته در عرف و در مجاز اين گونه تعبيرات به كار برده مىشود . مثلًا در مورد فاعل حركت مىگوييم يك نفر حركتى را شروع كرد و ديگرى آن را ادامه داد . ولى در باب فاعلهاى حقيقى و .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 24 ، ص 82 .\r\n","page_name":" 382 ","page_number":382},
  {"content":"\r\n\r\nقابلهاى حقيقى امكان ندارد كه دو متحرك يا قابل داشته باشيم و در عين حال حركت يكى باشد . اگر در حركت از يك نقطه به نقطهء ديگر متحرك در ميان راه عوض شود حركت دوم ديگر ادامهء حركت اول نيست بلكه در اينجا دو حركت است ؛ يك حركت پايان پذيرفته است و حركت دوم حركتى جديد است . تا اينجا مطلب واضح است .\r\nآيا علاوه بر اينكه حركت نيازمند به متحرك يا موضوع است و علاوه بر اينكه متحرك بايد واحد باشد ، لازم است كه متحرك واحد استمرار وجود هم داشته باشد ؟ به عبارت ديگر آيا لازم است كه متحرك ثبات وجود داشته باشد يا متحرك مىتواند ثبات نداشته باشد و همان‌طور كه حركت خودش يك تغير است متحرك هم متغير باشد ؟ پاسخ اين است كه ضرورتى ندارد كه متحرك ثابت باشد بلكه ممكن است متحرك به موازات حركت ، در ذات خود متحرك باشد كه همان بحث حركت جوهرى است . بنا بر قول به حركت جوهرى ، هر حركت عرضى متحركش هم متغير است ، ولى بنا بر قول كسانى كه منكر حركت جوهرى هستند در حركت عرضى متحرك ثابت است . تا اينجا دربارهء متحرك بود .\r\n\r\nوحدت « حركت » و استمرار آن\r\nيك بحث هم در باب خود حركت است . آيا لازمهء اينكه يك حركت ، واحد باشد اين است كه مراتب حركت متصل واحد باشند ؟ شكى نيست كه همين‌طور است . اگر بنا شود حركت به صورت مجموعى از سكونات باشد يا به صورت مجموعى از حركاتى باشد كه از يكديگر فاصله دارند و بينشان سكون است باز حركت ، حركت واحد نيست . حركت آن وقت حركت واحد است كه به صورت يك امر متصل تدريجى ادامه داشته باشد و اول و آخر آن ، وحدت اتصالى و امتدادى داشته باشند .\r\nحال آيا علاوه بر اين حقيقت واحد متصل و ممتد ، يك امر مستمر هم داريم ؟\r\nتوضيح اينكه يك وقت مىگوييم حركت به صورت يك امر كشش‌دار وجود پيدا مىكند ؛ به صورت امرى كه دائماً حادث مىشود و فانى مىشود ، به اين معنا كه يك شىء واحد متصل ممتدى داريم كه هر مرتبه از آن كه حادث مىشود مرتبهء قبلىاش فانى مىشود كه در واقع در اينجا يك حدوث و فناى متصل است . آيا علاوه بر اين ، چيز ديگرى هم در اينجا وجود دارد و آن اين است كه يك امر آنىّ الحدوث و\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nمستمرّ البقاء از ابتدا تا انتهاى حركت وجود پيدا مىكند ، امرى كه در « آن » حادث مىشود و در زمان باقى است ؟ اين همان بحث حركت قطعى و حركت توسطى است كه در گذشته مطرح كرديم .\r\n\r\nآيا حركت توسطى لازمهء حركت قطعى است ؟\r\nمرحوم آخوند معتقد است كه بر خلاف نظر شيخ و بهمنيار كه مىگفتند حركت قطعى وجود ندارد ، حركت به صورت يك امر متصل و ممتد وجود دارد ، ولى لازمهء آن اين است كه حركت توسطى هم وجود داشته باشد ، چرا ؟ اين بيان را بايد كاملًا دقت كرد تا نظر مرحوم آخوند فهميده شود « 1 » .\r\nايشان مسئله را به باب كلى و جزئى برد . در باب كلى و جزئى ما دو مطلب داريم كه در علم اصول هم مطرح شده است . يك مطلب اين است كه افراد بعضى از كليات به گونه‌اى هستند كه كلِ هر فرد مصداق آن كلى هست ولى جزء هر فرد مصداق آن كلى نيست . مثلًا يك فرد انسان با همهء اعضاء و اجزاء مصداق انسان است ، اما جزء انسان مثل انگشت ديگر مصداق انسان نيست . ولى در بعضى كليات همان‌طور كه كلِ يك فرد مصداق كلى است جزء آن هم مصداق كلى است ، مثل آب . تمام محتواى يك ظرف آب مصداق كلى آب است همچنان كه قطره‌اى از آن هم مصداق آب است . زمان هم همين‌طور است . يك دقيقه يا يك ثانيه از يك زمان ، خودْ مصداق زمان است .\r\nحركت هم از همين قبيل است . حال كه قائل به حركت قطعى شديم و گفتيم حركت قطعى به صورت يك امر متصل وجود دارد ، پس حركت دو امتداد دارد :\r\nامتدادى به امتداد مسافت و امتدادى به امتداد زمان . تمام اين حقيقت متصلى كه روى يك مسافت و زمان معين كشيده شده است مصداق حركت است همچنان كه هر جزئش را كه در نظر بگيريم مصداق حركت است و جزء آن جزء را هم كه اعتبار كنيم مصداق حركت است . اين يك بحث در باب كلى است .\r\nيك بحث ديگر در باب كلى اين است كه آيا كلى طبيعى در خارج وجود دارد .\r\n\r\n\r\n\r\n\r\n","description":"","footnote":"\r\n( 1 ) . [ اندكى بعد اشاره خواهد شد كه مرحوم آخوند در جاى ديگرى وجود حركت توسطى را نفى مىكنند كه از ديد استاد نظر صحيح همين است . 
  ]\r\n","page_name":" 384 ","page_number":384},
  {"content":"\r\n\r\nيا وجود ندارد و وجودش عين وجود افراد است . اين را هم مىدانيم كه فلاسفه ثابت كرده‌اند كه كلى طبيعى كلى نيست ، همچنان كه جزئى هم نيست . كلى طبيعى يعنى آن طبيعت لابشرط از كليت و جزئيت كه به عقيدهء فلاسفه در خارج به عين وجود افراد موجود است . اگر افراد كلى طبيعى از يكديگر منفصل باشند مثل چند انسان ، در اين صورت بقاى كلى تابع بقاى هر فرد به‌طور جداگانه است . اگر سه انسان داريم به نامهاى زيد و عمرو و بكر ، وقتى زيد از بين مىرود انسان از بين رفته است ولى در واقع « انسانى » از بين رفته است و انسانهايى باقى هستند . فرد ديگر كه از بين برود باز همين‌طور است .\r\nحال برويم سراغ كلىهايى كه هم كل مصداق كلى است و هم جزء مصداق آن است مثل زمان . آيا زمان كه على الاتصال و به صورت يك واحد متصل مىگذرد كلى طبيعى آن چه حالتى دارد ؟ از نظر فرد اگر در نظر بگيريم ، مىگوييم فرد يك امر ممتدى است كه مرتبه‌اى از آن به وجود مىآيد و مرتبه‌اى از آن از بين مىرود و مجموع مراتبش هم يك واحد ممتد را به وجود آورده است . آيا مصداق كلى طبيعى فقط همين كل است و اجزاء مصداق نيستند ؟ اگر اين‌طور باشد از آنجا كه كلى طبيعى حكمى جداى از مصداق ندارد ، پس همان‌طور كه مصداق آن يك امر متصل ممتد است ، خود كلى طبيعى هم يك امر متصل ممتد است .\r\nولى ممكن است در اينجا يك حرف ديگرى بگوييم . گفتيم در اين گونه موارد همان‌طور كه كل مصداق كلى طبيعى است اجزاء هم مصداق آن هستند . پس به يك اعتبار مصداق كلى طبيعى كل است و به اعتبار ديگر مصداقهاى غير متناهى دارد كه همان اجزاى اين كل هستند . مرحوم آخوند مىگويد به اعتبار اجزاى اين كل مىتوانيم بگوييم كه كلى طبيعى با جزء اول آناً حادث شد و چون اين اجزاء على الاتصال موجود و معدوم مىشوند بدون اينكه فاصلى ميان آنها باشد ، مستمراً بقا دارد . اين مىشود حركت توسطى .\r\nپس در باب حركت به عقيدهء مرحوم آخوند ، هم مىتوانيم بگوييم وجودى داريم ممتد به امتداد زمان و قابل انقسام كه آن وجود ممتد دائماً در حال به وجود آمدن و فانى شدن است ( اعتبار حركت قطعى ) و هم مىتوانيم بگوييم كه يك امر آنى الحدوث و مستمرالبقاء داريم به اعتبار اينكه هر مرتبه از مراتب اين امر متصل مصداق آن كلى است . به اين اعتبار مىتوانيم بگوييم كه اين كلى با پيدايش مرتبهء\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nاول حادث شد و در طول زمان حركت استمرار دارد . اين مىشود حركت توسطى .\r\nولى خود مرحوم آخوند در يك جاى ديگر نظر دقيقترى دارد و آن اين است كه حركت توسطى به اين معنى وجود ندارد مگر مجازاً . اگر كل را مصداق كلى طبيعى بگيريم وجود حقيقى دارد ، ولى مادام كه اجزاى يك كل تجزيهء عينى نشده‌اند ، اجزايى بالفرض هستند نه اجزاء واقعى . وجود اجزاء وجود فرضى است گرچه اگر كل را در عالم عين تجزيه كنيم ، هركدام از اين اجزاء يك مصداق كلى است . مادام كه تجزيه در خارج صورت نگرفته است و فقط اعتبار ذهن است ، كلى مصداقى ندارد مگر اين كل . اين اجزاء ، مصداق فرضى و مجازى كل هستند و مصداق واقعى نيستند و بنابراين ما نمىتوانيم بگوييم كه در اينجا واقعاً يك امر آنى الحدوث و مستمرالبقاء داريم . پس نوعى شائبهء مجاز در كار هست . در هر صورت از اين مطلب كه ما قبول نداريم و خود مرحوم آخوند هم در جاى ديگر اين مطلب را قبول نخواهد كرد مىگذريم و فعلًا بنا را مىگذاريم بر نظر مرحوم آخوند در اينجا كه وجود حركت توسطى را قبول كرده است .\r\nبنابراين طبق نظر مرحوم آخوند در اينجا ، ما در حركت ، يك امر واحد متصل ممتد تدريجى الوجود داريم و آن حركت قطعى است و يك امر بسيط آنى الحدوث مستمرالبقاء داريم و آن حركت توسطى است . پس در مورد حركت ، هم مىتوانيم بگوييم كه هرگاه حركتى پيدا مىشود امر ثابت و باقى نداريم و هرچه كه حادث مىشود از يك طرف حدوث است و از يك طرف فنا ، و هم مىتوانيم بگوييم كه با پيدا شدن حركت ، امرى حادث مىشود كه استمرار بقا دارد ، و هردو اعتبار درست است .\r\n\r\nوحدت « مقوله » و استمرار آن\r\nتا اينجا دربارهء دو مطلب بحث كرديم ، يكى متحرك و ديگرى حركت . امر سومى كه بايد در مورد آن بحث كنيم « ما فيه الحركه » يعنى مقوله‌اى است كه حركت در آن واقع مىشود . بحث اول دربارهء جسم به عنوان موضوع بود كه گفتيم موضوع در حركت بايد واحد باشد . آيا موضوع بايد مستمر هم باشد ؟ گفتيم قائلين به حركت جوهرى مىگويند استمرار موضوع شرط نيست . بحث دوم راجع به حركت بود و گفتيم يك امر متصل ممتد داريم و يك امر « آنى الحدوث بسيط مستمرالبقاء » . اما\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nبحث فعلى دربارهء خود مقوله است .\r\nبعدها خواهيم گفت كه حركت در يك مقوله با خود آن مقوله و زمان آن مقوله در خارج اتحاد وجودى دارند و سه چيز منفك از يكديگر نيستند . يك وجود است كه مىتوانيم آن را حركت بناميم ، مىتوانيم آن را زمان بناميم و مىتوانيم آن را مقوله بناميم . پس وقتى مقوله و خود حركت يك چيز است نتيجه اين مىشود كه ما در باب مقوله هم به دو نحو مىتوانيم مطلب را بيان كنيم . مرحوم آخوند به كيف مثال زده است و ما هم به كيف مثال مىزنيم . وقتى شىء در سواد حركت مىكند هم مىتوانيم بگوييم كه سواد يك وجود متصل ممتد تدريجى دارد كه منطبق است بر حركت قطعيه ، و هم مىتوانيم بگوييم سواد يك وجود بسيط مستمر دارد ، يعنى چيزى آناً حادث شده است و تا آخر حركت بقا دارد و اين همان است كه منطبق بر حركت توسطيه است .\r\nبنابراين اگر ما دو نوع حركت در خارج داشته باشيم ، قهراً مقوله هم در خارج دو نحو وجود دارد ، چون - چنان كه گفتيم - مقوله و حركت اتحاد وجودى دارند . اگر بگوييم حركت توسطى وجود دارد و حركت قطعى وجود ندارد ، بايد در باب مقوله هم قائل شويم كه يك وجود « آنى الحدوث مستمرالبقاء » هست و بس . اگر بگوييم حركت قطعى وجود دارد و حركت توسطى وجود ندارد ، در باب مقوله هم بايد بگوييم يك امر متصل ممتد وجود پيدا مىكند و بس . و اگر مثل نظر مرحوم آخوند در اينجا بگوييم هر دو وجود دارد ، بايد بگوييم براى مقوله هم دو نحوهء وجود است ، دو اعتبار وجود است ؛ به يك اعتبار يك وجود متصل واحد ممتد است و به يك اعتبار ديگر يك وجود بسيط آنى الحدوث و مستمرالبقاء است .\r\n\r\nمقايسه‌اى با نظر قدما\r\nاين مطلب را هم در اينجا اضافه كنيم كه از اقوال قدماى قبل از مرحوم آخوند چنين به دست مىآيد كه از سه مطلبى كه دربارهء وحدت موضوع و استمرار موضوع ، وحدت حركت و استمرار حركت ، و وحدت مقوله و استمرار مقوله عرض كرديم قدما در باب موضوع كه بايد وحدت و نيز استمرار داشته باشد و همچنين در اين باب كه حركت بايد وحدت و نيز استمرار داشته باشد اتفاق نظر دارند . ولى به باب مقوله كه مىرسند مىگويند : نه ، مقوله كافى نيست ، براى وحدت مقوله وحدت\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nموضوع مىخواهيم . به اين نكته حتماً بايد توجه كرد .\r\nتوضيح اينكه اگر جسمى مثلًا در أين حركت مىكند و از يك نقطه به نقطهء ديگرى مىرود ، در اينجا جسم واحد است ، حركت هم واحد است . ولى آيا أينى كه در اينجا طى مىشود يك وجود واحد دارد يا نه ؟ قدما مىگفتند : بله ، اين هم واحد است ، ولى ملاك وحدتش وحدت موضوع است ، يعنى موضوع كه واحد است براى وحدت مقوله كافى است ؛ ديگر در خود مقوله فرض وحدت نمىكردند . نمىگفتند همان‌طور كه موضوع حركت واحد است و حركتش هم واحد است ، يك أين واحد متصل هم در اينجا وجود دارد ، بلكه چنين قائل بودند كه در اينجا أين‌هاى متعدد وارد بر موضوع مىشود و اين أين‌ها مثل دانه‌هاى تسبيح هستند كه ملاك ارتباط و اتصالشان امرى غير از خود دانه‌هاى تسبيح است . معناى حركت در مقوله اين است كه موضوع در هر آنى فردى از مقوله يا نوعى از مقوله را دارد . ملاك وحدت افراد مقوله يا انواع مقوله چيست ؟ قدما مىگفتند وحدت موضوع ، كه گفتيم در مقام تشبيه مثل اين است كه بگوييم ملاك وحدت دانه‌هاى تسبيح بند تسبيح است .\r\nاما نظر مرحوم آخوند اين شد كه درست است كه موضوعِ واحد داريم و درست است كه حركت واحد است ، ولى لازمهء وحدت ، اتصال و استمرار حركت اين است كه خود مقوله هم عيناً در مرتبهء ذات خودش وحدت ، اتصال و استمرار داشته باشد نه اينكه وحدت موضوع براى وحدت مقوله كافى باشد چنان كه قدما مىگفتند .\r\nبا اين توضيح بحثى كه در جلسهء پيش گذشت بهتر روشن مىشود . اينكه مرحوم آخوند به رأس مخروط مثال زد ، مىخواست بگويد كه ما دو چيز داريم ، يك امر واحد مستمر داريم و يك امر متصل متجدد . يك حركت قطعى داريم كه متصل و متجدد است و يك امر بسيط آنى الحدوث و مستمرالبقاء داريم . چون حركت وجوداً عين « ما فيه الحركه » است پس « ما فيه الحركه » هم كه سواد باشد يك وجود اصل دارد كه همان كلى طبيعى منطبق با مراتب است . « سواد اصلِ مستمر » يعنى آن كلى طبيعى سواد كه بر همهء مراتب سواد منطبق است ، نظير كلى طبيعى حركت كه بر همهء مراتب حركت منطبق است . در عين حال يك فرد سواد هم داريم كه كل اين سواد است كه منطبق بر اول تا آخر زمان حركت است . پس همان‌طور كه حركت دو اعتبار وجود دارد مىتوان گفت سواد هم به دو اعتبار موجود است : « اعتبار وجود بسيط آنى الحدوث مستمرالبقاء » كه وجودش منطبق بر حركت توسطى است و\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n« اعتبار وجود متصلِ متجددِ ممتد به امتداد مسافت و امتداد زمان » كه وجودش منطبق بر حركت قطعى است .\r\nاگر ما نظر آيندهء مرحوم آخوند را كه به عقيدهء ما صحيح‌تر است قبول كرده بگوييم وجود حركت توسطى وجود مجازى است و يك وجود واقعى نيست ، قهراً در باب مقوله هم بايد « سواد اصل مستمر » را انكار كنيم . نتيجه چه مىشود ؟ نتيجه همان است كه قبلًا عرض كرديم . عالم به جوهر و اعراضش حركت قطعى دارد كه همان اعتبار صحيح حركت است كه معنايش اين است كه دائماً با يك وجود متصل و ممتد به امتداد زمان در حال به وجود آمدن و فانى شدن است و چون وجود اشياء عين وجود حركت است هيچ مرتبه از مراتب وجود اشياء باقى نيست و هميشه بين گذشته و آينده است . عالم از جنبهء طبيعىاش هميشه بين حاشيه‌اى است از گذشته و حاشيه‌اى از آينده و درست در ميان دو عدم قرار گرفته است ؛ « قم فاغتنم الفرصة بين العدمين » . لازمهء وجود متصل ممتد كه دائماً در حال به وجود آمدن است اين است كه هيچ چيزى در دو آن باقى نيست . اينكه ما عالم را باقى مىبينيم به خاطر خاصيت ذهن ماست .\r\nاگر ذهن ما آن‌طور كه ماديين مىگويند خصلت طبيعت را مىداشت ، هيچ جزئش در دو آن وجود نداشت . اگر دستگاه ادراكى ما منحصر به مغز ما مىبود كه قهراً مغز انسان هميشه در حال سيلان است محال بود كه ما چيزى را درك كنيم .\r\nاينكه ما عالم را به صورت جمع و حاضر مىبينيم و حتى گذشته و حاضر را با هم مىبينيم ، براى اين است كه ما يك وجود ما فوق ماده و طبيعت داريم . آن وجود ما فوق ماده اين خصلت را داراست كه مىتواند گذشته و آينده را با يكديگر حاضر و جمع كند و در نتيجه علم و آگاهى پيدا مىشود . اگر ذهن ما مثل عالم طبيعت بود محال بود كه بتوانيم عالم باشيم و اين است كه مىگويند طبيعت مساوى با جهل است و علم مساوى است با تجرد .\r\n\r\nگريزى به مسئلهء نفس\r\nمرحوم آخوند بعد عبارتى نقل مىكند كه به عقيدهء ايشان حاكى از آن است كه بويى از حركت جوهرى به مشام گويندهء آن رسيده است . عبارت چنين آغاز مىشود : « و بهذا يعلم أن النفس ليست بمزاج » كه اشاره به همان مسئلهء معروفى است كه مورد\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاختلاف روحيون و ماديون است كه آيا نفس انسان حاصل تركيب اجزاء مادى است يا نه . مىگويند نفس يعنى حيات ، و حيات هم حاصل تركيب اجزاء مادى است .\r\nيكى از مسائلى كه در باب نفس خواهند گفت اين است كه چون مىگويند ماده در سيلان است و هيچ جزئش در دو آن باقى نيست بنابراين مزاج كه يك كيفيت مادى و تابع خود ماده است امرى سيال است و به صورت يك امر باقى و مستمر در طبيعت نيست . آن شخص مىگويد ما در خودمان يك وجود باقى و مستمر را احساس مىكنيم . من به خودم علم حضورى دارم و به علم حضورى و شهودى درك مىكنم كه همان حقيقتى هستم كه در بيست سال يا پنجاه سال پيش بودم . پس من خودم يك امر مستمر هستم ولى مزاج محال است كه استمرار داشته باشد و دائماً در حال سيلان است . اگر نفس عين مزاج مىبود عين سيلان بود و من نمىتوانستم وجود خودم را به صورت يك امر مستمر احساس كنم . تا اينجا خيلى ارتباطى به بحث ما ندارد .\r\nبعد آن شخص گفته است كه ما اگرچه دائماً در حال تغيير هستيم ولى يك موجود باقى هستيم . از اين مطلب كه نفس يك جوهر باقى است اگرچه دائماً در حال تغيير است ، چنين بر مىآيد كه بوى حركت جوهرى به مشام گويندهء آن رسيده است . مرحوم آخوند همچنين مىگويد اين مسئله كه نفس ، مزاج نيست آنقدر برهان دارد كه احتياجى به اين حرفها نيست .\r\nاين سخن كه « نفس در عين اينكه باقى است متغير است » به چه معناست و آيا حاوى تناقض نيست ؟ پاسخ اين است كه نفس بر خلاف عقل كه يك حقيقت مجرد است يك حقيقت نيمه مادى و نيمه مجرد است ، يعنى پايى در ماده دارد و سرى بيرون از ماده . نفس از آن جهت كه در ماده است متغير است و از آن جهت كه بيرون از ماده است ثابت است . پس در اينجا تناقضى نيست . اين يك مطلب داخل پرانتز بود و حال به « تنبيهٌ و توضيحٌ » مىپردازيم .\r\n\r\nبرهان بر اصالت وجود از راه حركت اشتدادى\r\nدر اين « تنبيهٌ و توضيحٌ » مرحوم آخوند سه مطلب را بيان كرده است كه هر سه مطلب جزء سخنان اختصاصى مرحوم آخوند و از نفايس نظرات ايشان است . يك\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nمطلب اين است كه ايشان در همين جا از فرصت استفاده كرده و برهانى بر اصالت وجود اقامه مىكند . يكى از براهين اصالت وجود از راه حركت اقامه شده است . به قول حاجى در منظومه :\r\n كون المراتب فى الاشتدادِ * أنواعاً استنارَ للمرادِ \r\nمرحوم آخوند مىگويد تنها با اصالت وجود حركت اشتدادى قابل تبيين است و با اصالت ماهيت قابل توجيه نيست . توضيح اينكه حكما اين مطلب را قبول دارند كه معناى حركت اشتدادى اين است كه موضوع دائماً از نوعى به نوع ديگر خارج مىشود زيرا هر مرتبهء شيئى كه آناً فآناً در حال اشتداد است با مرتبهء ديگر فرق مىكند . بنابراين اگر مرتبهء قبلى داخل در يك نوع باشد مرتبهء بعدى نمىتواند داخل در همان نوع باشد ، چرا ؟ .\r\nفرض كنيد يك شىء حركت اشتدادى مىكند و مثلًا از رنگ زرد به سوى رنگ زردتر مىرود . اگر آن مرتبهء اول از زردى يك نوع از زردى باشد آيا آن مرتبهء دوم همان نوع است يا نوع ديگرى است ؟ اگر همان نوع باشد پس اختلافشان اختلاف فردى است ؛ يعنى در آنچه كه مابه الاشتراك است يكى هستند و اختلافشان در مابه الامتياز است . پس آنچه اضافه شده است بايد از سنخ اولى نباشد ، زيرا اگر از سنخ اولى باشد مابه الاشتراك عين مابه الامتياز مىشود . معناى اشتداد اين است كه مرتبهء بعدى با مرتبهء قبلى اشتراك و امتياز دارد ولى امتياز مرتبهء بعدى از مرتبهء قبلى به همان چيزى است كه در آن اشتراك دارند نه به امرى غير از مابه الاشتراك . حال امر دائر است ميان اينكه قائل به تشكيك در ماهيت شده بگوييم ماهيت تشكيك بردار است كه اين را خود مشائين هم قبول ندارند ، و يا اينكه بگوييم هر مرتبه از مراتب شى ءِ در حال اشتداد ، مرتبه‌اى غير از مرتبهء قبل دارد : « كون المراتب فى الاشتداد انواعاً » يعنى مراتب اشتداد ، انواع هستند . اين مطلب را خود مشائين هم قبول دارند .\r\nمرحوم آخوند اين سؤال را مطرح مىكند كه آيا در اينجا آنچه كه حقيقت و واقعيت است ماهيت است يا وجود ؟ از ايندو يكى بايد واقعيت باشد و ديگرى بايد انتزاع ذهن باشد . اگر آنچه واقعيت است وجود است ، پس يك حقيقتِ واحدى داريم كه اشتداد پيدا كرده است و هر مرتبهء اين امر واحد قابليت انتزاع ماهيتى را دارد . معناى « قابليت انتزاع » اين است كه واقعاً در اينجا ماهيات متعدد وجود ندارد\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nولى ذهن هرچه بخواهد مىتواند به اعتبار هر مرتبه‌اى ماهيت انتزاع كند ، و اين اشكالى ندارد كه از يك وجود واحد در خارج ماهيات غيرمتناهى قابل انتزاع باشد .\r\nولى اگر وجود ، حقيقت نباشد و امرى اعتبارى باشد لازمه‌اش اين است كه آنچه در خارج تحقق و عينيت دارد ماهيت باشد . طبق اين مبنا وقتى شىء حركت مىكند و دائماً از نوعى به نوع ديگر خارج مىشود اين انواع واقعيت‌اند و عينيت دارند .\r\nپس ميان اين انواع ، ديگر وحدتى وجود ندارد و اين انواع مثل سكوناتى مىشوند كه در اوايل بحث حركت مطرح كرديم . وقتى شىء از مبدأ به سوى منتهى حركت مىكند انواع غيرمتناهى قابل انتزاع است و بنابراين بايد انواع غيرمتناهىِ بالفعل وجود داشته باشد ، يعنى غيرمتناهى محصور بين حاصرين باشد كه امرى است محال .\r\nپس در باب حركت اشتدادى امر دائر است ميان اينكه آنچه واقعيت است وجود باشد و ماهيات به عنوان امور انتزاعى قابل اعتبار باشند ، يا ماهيات غيرمتناهى حقيقت داشته باشد و براى هركدام وجودى انتزاع شود . اگر دومى را بپذيريم لازم مىآيد غيرمتناهى محصور بين حاصرين باشد كه محال است . اين است معناى اين برهان كه « كون المراتب فى الاشتداد . . . » . .\r\nپس خلاصهء استدلال مرحوم آخوند اين مىشود كه اگر اصالت با وجود نباشد ، اشتداد و تكامل در عالم محال است ولى چون اشتداد و تكامل در عالم وجود دارد اصالت با وجود است . به بيان ديگر اگر ماهيت اصيل باشد ، بايد در هر اشتداد و تكاملى ماهيات غيرمتناهى به دنبال يكديگر وجود پيدا كنند و [ پيدايش امور 
  ] غيرمتناهى در زمان متناهى محال است . اگر وجود اصيل باشد در حركت اشتدادى يك وجود واحدِ قابل اشتداد داريم كه ماهيات غيرمتناهى از آن انتزاع مىشود « 1 » .\r\n\r\nدو معناى اشتداد\r\nدر باب اشتداد دو مطلب بايد تفكيك شود . يك مطلب همان است كه آقاى طباطبايى در حاشيهء خود متعرض شده‌اند و آن اين است كه هر حركتى از آن جهت كه خروج از قوه به فعل است حركت اشتدادى است يعنى اگر مرتبهء قوهء هر حركتى را .\r\n\r\n\r\n\r\n\r\n","description":"","footnote":"\r\n( 1 ) . [ اين برهان در جلسهء بعد با بيانى جديد مجدداً تقرير شده است . 
  ]\r\n","page_name":" 392 ","page_number":392},
  {"content":"\r\n\r\nبا فعليت آن مقايسه كنيم بين اين قوه و آن فعليت رابطهء نقص و كمال برقرار است .\r\nاين قوه ، ناقص آن فعليت است و آن فعليت ، كامل اين قوه است . اين سخنى است درست و لازمهء آن اين است كه تنقص محال باشد زيرا اگر اشتداد را به معنى خروج از قوه به فعل بگيريم تنقص مىشود خروج از فعليت به قوه كه محال است .\r\nمعناى ديگر اشتداد آنجاست كه ما رابطهء قوه و فعليت را در نظر نگيريم بلكه رابطهء فعليتها را با يكديگر در نظر بگيريم و بگوييم فعليت آنِ ديگر نسبت به فعليت اين « آن » اشد است . چنين امرى بالحس وجود دارد كه فعليت بعدى اشد از فعليت قبلى باشد . تكاملى كه امروزه مىگويند معنايش اين است كه وقتى مراتب فعليتهايى را كه پشت سر يكديگر قرار دارند با هم مقايسه مىكنيم مىبينيم فعليت بعدى از فعليت قبلى اشد و اكمل است كه اين هم مطلب درستى است « 1 » .\r\nحال اين اشديت و اكمليت مرتبهء بعدى نسبت به مرتبهء قبلى چگونه حاصل مىشود ؟ گفتيم ممكن است كسى اين‌طور خيال كند - كه معمولًا امروزيها اين گونه فرض مىكنند - كه علت اينكه در تكامل ، مرتبهء بعد اكمل از مرتبهء قبل است اين است كه طبيعت فعليتى را به دست مىآورد و بعد اين فعليت را رها نمىكند و باز فعليت ديگرى به دست مىآورد و آن را هم رها نمىكند و همين‌طور . اين فعليتها روى يكديگر جمع مىشود و فعليتى كه در آخر وجود دارد همه را با يكديگر دارد ؛ مثل كسى كه امروز دو تومان به دست بياورد و خرج نكند ، فردا يك تومان ديگر به دست بياورد و تا آخر ماه پنجاه تومان جمع كند . طبق اين تحليل ، هر جا كه اشتداد يا تكامل هست علتش اين است كه فعليت قبلى باقى مىماند و فعليت بعدى به آن ضميمه مىشود .\r\nگفتيم كه اين با اصل حركت قطعيه جور درنمى آيد . لازمهء اصل حركت واقعى در طبيعت - كه هراكليت هم به آن اشاره مىكند - اين است كه هيچ چيزى از ماده و طبيعت در دو آن باقى نيست و بنابراين معنى ندارد كه فعليتها ذخيره شود . پس چرا اشتداد پيدا مىشود ؟ چنان كه گفتيم در اشتداد ، مرتبهء فعليتى كه در اين آن پيدا مىشود در همين آن معدوم مىشود ، ولى هميشه هر فعليتى استعداد يك فعليت .\r\n\r\n\r\n\r\n\r\n","description":"","footnote":"\r\n( 1 ) . [ استاد در اينجا در مقام پاسخ به اين سؤال نيستند كه آيا هر حركتى لزوماً اشتدادى به معناى دوم است يا خير ، بلكه در صدد بيان اين مطلب هستند كه حركات تكاملى در خارج وجود دارد . اندكى بعد خواهد آمد كه هر حركتى لزوماً اشتدادى به معناى دوم نيست . 
  ]\r\n","page_name":" 393 ","page_number":393},
  {"content":"\r\n\r\nكاملتر را دارد . آن فعليتى كه بعد پيدا مىشود از فعليت قبلى اكمل است نه اينكه آن فعليت قبلى باقى مىماند و چيزى روى آن انباشته مىشود .\r\nدر اشتداد به اين معنا تنقص هم فرض دارد ؛ يعنى همان‌طور كه هر فعليتى مىتواند حامل استعداد فعليتى برابر خود باشد و نيز هر فعليتى مىتواند حامل استعداد فعليتى اشد از خود باشد ، همچنين هر فعليتى مىتواند حامل استعداد فعليتى اضعف از خودش باشد . پس تنقص هم فرض دارد .\r\nبنابراين ، بيان آقاى طباطبايى راجع به اشتداد به معنايى كه ايشان ذكر كردند درست است ولى ما غير از اشتداد به معناى رابطهء ميان بالقوه و بالفعل ، اشتداد به معناى رابطهء ميان دو امر بالفعل هم داريم . حركت أينى اشتداد به معنى اول را دارد چون قوهء هر مرتبه‌اى نسبت به فعليت بعدى اضعف است ولى اشتداد به معناى دوم را ندارد زيرا در حركت أينى هيچ فعليتى از فعليت ديگر اشد و اكمل نيست . باقى مىماند دو مسئلهء مهم ديگر كه در جلسهء بعد دربارهء آنها بحث خواهيم كرد « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : اگر كسى فقط به حركت توسطى قائل شود آيا مىتواند قائل به اشتداد هم بشود به همان معنايى كه فرموديد ؟ .\r\nاستاد : بله ، مىتواند . برخى از كسانى كه قائل به حركت توسطى بودند - البته نه مثل مرحوم آخوند - مىگفتند يك امر واحد بسيط مستمرى وجود دارد كه آن حركت است ، ولى « مافيه الحركه » است كه اختلاف پيدا مىكند نه خود حركت . آنها قائل به وحدت « حركت » و « ما فيه الحركه » كه نبودند . در مافيه الحركه مانعى نداشت كه بگويند هر مرحلهء بعدى اشد از مرحلهء قبلى است . نتيجه اين است كه فعليت مرحلهء بعدى اكمل از مرحلهء قبل است . البته آنها اين را طرح نكرده‌اند ولى لازمهء اين قول اين است كه اشتداد را ما اين‌طور فرض كنيم .\r\n","page_name":" 394 ","page_number":394},
  {"content":"\r\n\r\n\r\nجلسهء سى و سوم\r\nبسم اللَّه الرحمن الرحيم .\r\n« والثانى : إن السواد لمّا ثبت أن له فى حالة اشتداده او تضعّفه هوية واحدة . . . « 1 » » .\r\nگفتيم كه مرحوم آخوند در « تنبيهٌ و توضيحٌ » سه مطلب اساسى را بيان مىكنند كه هر سه از بحث گذشته دربارهء حقيقت اشتداد استنتاج مىشود . اولين مطلب اصالت وجود است كه در جلسهء گذشته آن را بيان كرديم . خلاصهء آن مطلب اين است كه اشتداد و به تعبير ديگر تكامل جز با اصالت وجود توجيه پذير نيست و بنا بر اصالت ماهيت ، اشتداد و تكامل معنا ندارد و چون اشتداد و تكامل وجود دارد اين دليلى بر اصالت وجود و اعتباريت ماهيت است . در اينجا مرحوم آخوند نمىگويند كه بنا بر اصالت ماهيت ، حركت مطلقاً توجيه پذير نيست ؛ فعلًا به اين جهت كارى ندارند .\r\n\r\nبيانى جديد از برهان گذشته\r\nبيان مطلب اين است كه اگر تغييرى كه پيدا مىشود به نحو اشتداد باشد معنايش اين است كه مرتبهء بعدى از يك نظر عين مرتبهء قبلى و از يك نظر غير از آن است . مرتبهء .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 24 ، ص 84 .\r\n","page_name":" 395 ","page_number":395},
  {"content":"\r\n\r\nبعدى غير از مرتبهء قبلى است زيرا مرتبهء قبلى معدوم مىشود و مرتبهء بعدى حادث مىشود . تفاوت مرتبهء قبلى و بعدى چگونه تفاوتى است ؟ اين را مىتوان دو گونه فرض كرد .\r\nيك فرض اين است كه اين تفاوت يك تفاوت فردى يعنى از قبيل تفاوت دو فرد از يك نوع باشد مثل زيد و عمرو كه دو فرد از نوع انسان هستند و در عوارض مشخصه اختلاف دارند . وقتى اشتداد و تكامل صورت مىگيرد آيا مرتبهء شديد و مرتبهء ضعيف در ماهيت نوعيه شريكند و اختلافشان در عوارض فردى است و مرتبهء شديد از نظر عوارض فردى چيزى را دارد كه مرتبهء ضعيف ندارد ؟ اگر چنين باشد اين اساساً اشتداد و تكامل به معناى واقعى نيست زيرا وقتى دو چيز در يك امر مشترك باشند و اختلافشان در يك سلسله عوارض باشد درست است كه ممكن است يكى عوارضى را داشته باشد و ديگرى نداشته باشد ولى آن امر اضافه غير از چيزى است كه ايندو در آن اشتراك دارند . پس در اين صورت اشتداد صورت نگرفته است ؛ اشتداد در جايى صدق مىكند كه يكى از دو فرد آنچه را كه فرد ديگر دارد داراست و فرد اشد در همان چيزى كه مشترك هستند چيزى اضافه دارد ؛ يعنى مابه الامتياز عين مابه الاشتراك باشد . سواد شديد و سواد ضعيف در اصل سواد با يكديگر اشتراك دارند و سواد شديد در همان سواد ، چيزى نسبت به سواد ضعيف افزون دارد نه اينكه سواد شديد چيزى از غير سواد دارد كه سواد ضعيف ندارد . پس شديد و ضعيف مابه الاشتراك دارند و مابه الامتياز شديد از ضعيف در همان مابه الاشتراك است .\r\nاما [ در فرض ديگر 
  ] اگر فرد ضعيف و شديد هر دو را داراى يك ماهيت بدانيم [ ولى اختلاف را به عوارض مشخصه ندانيم 
  ] در اين صورت اختلاف شديد و ضعيف در نفس ماهيت است . اين معنايش اين است كه ماهيت در ذات خودش قابل شدت و ضعف است كه اين همان نظر اشراقيون است كه مىگويند :\r\n بالنقص و الكمال فى المهيه * أيضاً يجوز عند الاشراقيه \r\nمشائين به دلايلى كه مورد قبول مرحوم آخوند است و در اينجا مورد بحث واقع نمىشود اثبات مىكنند كه ماهيت قابل شدت و ضعف نيست و تشكيك در ماهيت محال است . چون مشائين خودشان اين مطلب را قبول داشته‌اند ، گفته‌اند كه در حركت اشتدادى ، موضوع دائماً از نوعى از مقوله خارج شده و وارد نوع ديگرى\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nاز آن مىشود . اگر مشائين تشكيك در ماهيت را جايز مىدانستند دليل نداشت كه بگويند در حركت اشتدادى ، موضوع از نوعى به نوعى خارج مىشود و خروج آن از فردى به فردى ملازم با خروج آن از نوعى به نوعى است . پس اينكه امثال شيخ اصرار دارند كه در حركت اشتدادى موضوع دائماً از نوعى به نوعى خارج مىشود براى آن است كه اين مطلب برايشان مسلّم است - و سخن درستى هم هست - كه تشكيك در ماهيت امكان ندارد .\r\nهمين جا مرحوم آخوند به مشائين ايراد مىكند ، مىگويد : از شما كه مىگوييد در حركت اشتدادى دائماً نوع مقوله عوض مىشود و موضوع از نوعى از مقوله وارد نوعى ديگر مىشود مىپرسيم اين موضوع چندتا نوع عوض مىكند ؟ خواهيد گفت چون حركت است و حركت الى غيرالنهايه قابل انقسام است موضوع الى غيرالنهايه از نوعى به نوع ديگر خارج مىشود . حال از شما سؤال مىكنيم كه آيا اين انواع غير متناهى ، بالفعل‌اند يا بالقوه ؟ اگر بالفعل باشند محال لازم مىآيد زيرا معنايش اين مىشود كه مثلًا رنگ يك سيب كه در مدتى معين تغيير مىكند در واقع و نفس الامر در طول اين زمان ، انواع غير متناهى محقق مىشوند و هركدام وجود پيدا كرده و معدوم مىشوند . بنابراين در يك زمان متناهى ، وجودات غيرمتناهى ، بالفعل شده‌اند . پس براى اين حركت اشتدادى در رنگ سيب ، زمان غيرمتناهى لازم است .\r\nهركدام از اين انواع اگر كوچكترين واحد زمان را هم داشته باشد اين تغيير رنگ نياز به زمان غيرمتناهى دارد در حالى كه غيرمتناهى نمىتواند محصور بين حاصرين قرار گيرد .\r\nاگر بگوييد هركدام از انواع نياز به « آن » دارند نه زمان ، مىگوييم در اين صورت لازم مىآيد آنات غيرمتناهى در كنار يكديگر قرار گيرند . قرار گرفتن حتى دو آن در كنار يكديگر محال است زيرا تشافع آنات محال است ، كه اين بحث خواهد آمد .\r\nپس اين ماهيات بالفعلِ غيرمتناهى يا در زمان وجود پيدا مىكنند و يا در آن ، و در هر دو صورت محال لازم مىآيد . پس نمىتوان گفت كه وقتى جسم در حركت اشتدادى از نوعى به نوعى خارج مىشود انواع به صورت بالفعل تحقق پيدا مىكنند .\r\nبنابراين در اينجا مطلب ديگرى بايد گفت و آن اين است كه اين انواع ، بالقوه هستند . معناى انواع بالقوه اين است كه ذهن مىتواند براى اين شىء ، انواعى انتزاع\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nكند . اين مثل اين است كه مىگوييم خط به اجزاى بالقوهء غيرمتناهى قابل تقسيم است . هرچه در تقسيم خط جلو برويم به جايى منتهى نمىشود ولى اين غير از اين است كه خط داراى اجزاى بالفعل غيرمتناهى است . وقتى مىگوييم شىء داراى ماهيات غيرمتناهى بالقوه است يعنى غيرمتناهى ماهيت ، قابل انتزاع است .\r\nحال مرحوم آخوند مىگويد اگر ماهيت اصيل باشد معنايش اين است كه وجود امرى اعتبارى است . از طرف ديگر تشكيك در ماهيت هم جايز نيست . بنابراين در حركت اشتدادى لازم مىآيد كه ماهيات غيرمتناهى تحقق بالفعل داشته باشند كه گفتيم چه اين تحقق در زمان باشد و چه در آن ، در هر دو صورت محال است . اما اگر اصالت با وجود باشد ماهيت امرى اعتبارى مىشود . پس يك وجود واحد است كه ماهيات غيرمتناهى از آن قابل اعتبار است .\r\nبه‌طور خلاصه مرحوم آخوند مىگويد كه اولًا : تشكيك در ماهيت محال است .\r\nثانياً : در حركت اشتدادى ، موضوع دائماً از نوعى به نوع ديگر خارج مىشود . ثالثاً :\r\nاين انواع يا بالفعل‌اند يا بالقوه ، و اگر بالفعل باشند محال لازم مىآيد . حال اگر قائل به اصالت ماهيت شويم چاره‌اى نداريم جز اينكه انواع را بالفعل بدانيم كه در اين صورت لازم مىآيد انواع غيرمتناهىِ بالفعل محصور بين حاصريْن واقع شوند . اما اگر اصالت با وجود باشد ماهيت امرى انتزاعى و اعتبارى مىشود و يك وجود واحد ممتد متصل مشتدّ داريم كه از آن ، ماهيات غيرمتناهى قابل انتزاع است .\r\nپس اشتداد دليل بر اصالت وجود است ؛ يعنى تنها با اصالت وجود و نه با اصالت ماهيت اشتداد قابل توجيه است . يا بايد بگوييم اصالت با ماهيت است و اشتداد در عالم نداريم و يا بايد بگوييم اشتداد وجود دارد و ماهيت اصيل نيست . چون اشتداد در عالم هست و همه قبول دارند كه اشتداد و تكامل در طبيعت هست بنابراين اصالت با وجود است . تا اينجا تكرار بحث گذشته با بيانى جديد بود « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : چگونه است كه براساس تحليل مرحوم آخوند تتالى آنات پيش نمىآيد ولى در اينجا تتالى آنات پيش مىآيد ؟ .\r\nاستاد : حرف مرحوم آخوند اين است كه ماهيت بالقوه‌اى در آنِ بالقوه داريم ؛ يعنى آنات را بالقوه و ماهيات را نيز بالقوه مىداند . به بيان ديگر اگر ماهيتى اعتبار كنيم يك آن هم اعتبار مىكنيم و اگر دو ماهيت اعتبار كنيم دو آن اعتبار مىكنيم . پس هردو امر اعتبارى است . اما اگر كسى گفت آنچه در « آن » است بالفعل است ديگر نمىتواند « آن » را بالقوه بداند .\r\nسؤال : پس چطور مرحوم آخوند در مورد حركت همين حرف را مىتواند بگويد ؟ .\r\nاستاد : ايشان مراتب را بالقوه مىداند نه بالفعل . حركت ، واحد متصل است كه شما براى آن ، مراتب انتزاع مىكنيد . آخوند كه حركت را مجموع اجزاء بالفعل نمىداند . اگر شيئى را بالقوه بدانيم ظرفش هم بالقوه است ، يعنى اگر چيزى را اعتبارى بدانيم ظرفش هم اعتبارى است و اگر امرى را بالفعل و عينى بدانيم ظرفش هم بالفعل و عينى است . اگر بگوييم دو ماهيت تحقق بالفعل دارند ناچاريم براى آنها دو آن يا دو زمان بالفعل داشته باشيم .\r\nسؤال : آيا از نظر مرحوم آخوند ماهيت در طول حركت ثابت است ؟ .\r\nاستاد : اگر ايشان مىگويد ماهيت ثابت است ، مراد ماهيت جنسى است ؛ يعنى انواع متبدل مىشوند ولى اصل مقوله ثابت است نه اينكه انواع ثابت باشند .\r\n","page_name":" 398 ","page_number":398},
  {"content":"\r\n\r\n\r\nانقلاب ذات\r\nمطلب دوم از سه مطلبى كه مرحوم آخوند در « تنبيهٌ و توضيحٌ » بيان مىكنند و نكتهء خوبى است اين است كه لازمهء حركت اشتدادى نوعى « انقلاب ذات » است . از قديم اين بحث مطرح بوده است كه آيا انقلاب ذات و به تعبير ديگر انقلاب ماهيت محال است يا خير . حكما نوعاً مىگويند انقلاب ذات يعنى اينكه شىء ذات و ماهيتى داشته باشد و بعد اين ذات و ماهيت تبديل به ماهيت ديگرى شود محال است . اگر شىء ، ذاتى داشته باشد و بعد معدوم شود و ذات ديگرى از نو موجود شود اين حرف ديگرى است ، اما اينكه همان شىء اول تبديل به شىء ديگرى شود كه ذات و ماهيت آن غير آن است محال است .\r\nدر قديم بحث كيمياگرى مطرح بود به اين معنا كه آيا امكان دارد كه در طبيعت ، يك جوهر مثل مس تبديل به جوهر ديگر مثل طلا بشود ، البته در صورتى كه ايندو را دو ماهيت مختلف بدانيم . عده‌اى مىگفتند اين امرى است محال زيرا معنايش انقلاب ذات است . وقتى يك شىء تبديل به شىء ديگر مىشود بايد يك امر محفوظى در بين باشد تا بگوييم « اين » به « آن » تبديل شد . اگر امر محفوظى در بين نباشد اين چه تفاوتى دارد با حالتى كه يك شىء به كلى معدوم شده و شىء ديگرى از نو موجود شود ؟ يك وقت مىگوييم يك شىء معدوم مىشود و شىء ديگرى از نو پديد مىآيد كه در اين صورت هيچ پيوندى ميان گذشته و آينده نيست و اين بحث كنونى ما نيست . يك وقت مىگوييم گذشته تبديل به آينده مىشود ولى اين تبديل به نحو انقلاب ذات است كه حكما مىگفتند محال است .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nانقلاب ذات ، لازمهء حركت اشتدادى\r\nمرحوم آخوند مىگويد اينكه گفته مىشود انقلاب ذات محال است و شىء واحد در عين اينكه واحد است نمىتواند در دو آن دو ذات داشته باشد بنا بر اصالت ماهيت است ولى بنا بر اصالت وجود محال نيست كه يك شىء در دو آن دو ذات داشته باشد ، دو ماهيت داشته باشد ، دو جنس و فصل داشته باشد و يا لااقل فصولش تغيير كند . نمىگوييم كه ممكن است يك شىء اساساً از مقولهء خود خارج شود ولى اين امر ممكن است كه نوعى تبديل به نوع ديگر شود و به عبارت ديگر تبدل انواع صورت گيرد ولى يك تبدل انواع فلسفى . بنا بر اصالت ماهيت ، تبدل انواع در هر شكلى محال است زيرا تبدل انواع يعنى يك ذات تبديل به ذات ديگر بشود .\r\nمرحوم آخوند مىگويد بنا بر اصالت وجود ، تبدل ذات به ذات ديگر ، تبدل نوع به نوع ديگر و در حركات اشتدادى تبدل نوع به نوع كاملتر نه تنها محال نيست بلكه واقع هم مىشود زيرا در هرجا كه اشتداد صورت مىگيرد تبدل انواع و تكامل انواع صورت مىگيرد . آنها كه قائل به اصالت ماهيت و اعتباريت وجود بودند حق داشتند بگويند تبدل انواع و تبدل يك ذات به ذات ديگر محال است چون هرچه بود همان ذات بود . ذات يعنى ماهيت ، و نوعيت شىء همان ماهيت شىء است . وقتى واقعيت از آنِ ماهيت ، و وجود امر اعتبارى باشد قهراً معناى تبدل ذات اين مىشود كه يك ذات معدوم شود و ذات ديگرى از نو موجود شود . پس چيزى نيست كه ذات « آن » تبديل به ذات ديگرى شود ؛ چيزى در بين نيست كه بگوييم اين چيز ، ذاتى را رها كرده و ذات ديگرى را گرفته است ؛ هرچه هست خود همان ذات است . بنا بر اصالت ماهيت وقتى يك ذات ، متبدل به ذات ديگر مىشود نمىتوانيم بگوييم چيزى در آنِ قبل داراى يك ذات بود و حالا « همان » داراى ذات ديگرى است ، بلكه تنها مىتوانيم بگوييم كه اين ذات به‌طور كلى معدوم شده و ذات ديگرى موجود شده است كه اين ديگر تبدل ذات و انقلاب يك ذات به ذات ديگر نيست .\r\nبنا بر اصالت وجود اين ذاتها و اين نوعيتها همه ماهياتى منتزع از حقيقت وجود هستند و وجود در يك مرحله از مراحل حركت اشتدادى مصداق يك ماهيت از ماهيات است و در مرحلهء بعد ماهيت ديگرى از آن انتزاع مىشود ؛ يعنى در مرحلهء قبل تحت يك جنس و فصل و ماهيت است و در مرحلهء بعد جنس و فصل و ماهيت ديگرى دارد .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nاگر بپرسيد پس آن چيست كه قبلًا داراى يك ذات بود و حال داراى ذات ديگرى است پاسخ مىدهيم بنا بر اصالت ماهيت چنين چيزى نمىتوانيم داشته باشيم . بنا بر اصالت وجود ، آن حقيقت وجود است كه در مراحل اشتداد در يك مرحله داراى ذاتيات خاصى است و در مرحلهء ديگر داراى ذاتيات ديگرى است .\r\nيك « او » در اينجا داريم كه همان حقيقت وجود است و اين « او » قبلًا داراى يك ذات بود و حال داراى يك ذات ديگر است و اين ذات يا ماهيت - كه بالقوه است - على الاتصال و به‌طور غيرمتناهى اعتبار مىشود .\r\nپس جواب اشكال شيخ كه مىگويد لازمهء حركت در جوهر اين است كه ماهيت و ذات شىء به ذات ديگر تبديل شود در حالى كه ذات يك شىء قابل تبديل شدن به ذات ديگر نيست اين است كه در همين حركات اشتدادى ، مثل حركت اشتدادى در كيف كه شما خودتان قبول كرده‌ايد ، دائماً يك ذات به ذات ديگر تبديل مىشود .\r\nپس چاره‌اى نداريد جز اينكه قائل به انقلاب ذات شويد .\r\nبنابراين ما دو حرف با شيخ داريم . يك مطلب اين است كه به شيخ مىگوييم شما كه قائل به حركات اشتدادى هستيد هيچ فكر كرده‌ايد كه حركت اشتدادى جز با اصالت وجود سازگار نيست و با اصالت ماهيت هيچ گونه جور در نمىآيد ؟ اين حركت اشتدادى كه شما خودتان قائل هستيد دليل بر اصالت وجود است . مطلب دومى كه به شيخ مىگوييم اين است كه شما كه منكر انقلاب ذات هستيد و مىگوييد تبدل نوع به نوع ديگر محال است و به همين دليل حركت در جوهر را محال مىدانيد هيچ فكر كرده‌ايد كه همان حركت اشتدادى هم كه مورد قبول شماست تبدل ذات به ذات ديگر و انقلاب ذات به ذات ديگر است ؟ اگر در اينجا انقلاب ذات جايز است چرا در حركت جوهرى انقلاب ذات جايز نباشد ؟ معناى هر حركت جوهرى از جنبهء ماهوى انقلاب ذات است ؛ يعنى جوهر دائماً على الاتصال ماهيت عوض مىكند و ماهيات غيرمتناهى را رها مىكند ولى در عين حال وحدتى هم در اينجا هست كه اين وحدت به وجود مربوط است . در حركت جوهرى يك وجود واحدِ ممتدِ متصل داريم كه چون دائماً مراتب مختلف اشتداد را طى مىكند ماهياتش الى غيرالنهايه عوض مىشود .\r\nپس مطلب دوم - كه گفتيم از مطالب نفيس مرحوم آخوند است - ثابت شد كه در حركات اشتدادى كه مورد قبول شيخ و نيز ارسطوست دائماً انقلاب ذات روى\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nمىدهد ، امرى كه اين حكما از آن اينقدر وحشت دارند . حال كه انقلاب ذات جايز شد پس بايد در جوهر هم جايز باشد .\r\n\r\nشىء در حال حركت ماهيت بالفعل ندارد\r\nمطلب ديگرى در اينجا مىتوان مطرح كرد كه مرحوم آخوند در اينجا بحثى از آن نمىكند ولى در دو فصل پيش آن را ذكر كرد « 1 » . آن مطلب اين است كه شى ءِ در حال حركت ، بالفعل داراى هيچ ماهيتى نيست و بالقوه داراى ماهيات غيرمتناهى است . اى كاش مرحوم آخوند در كنار سه مطلبى كه در اينجا بيان كرده است - و تاكنون دو مطلب را توضيح داده‌ايم - اين را هم در اينجا ذكر مىكرد .\r\nهمهء حكما اين مطلب را قبول دارند كه هر موجودى داراى ماهيتى و وجودى است و تنها ذات بارى تعالى است كه « لا ماهية له » ؛ فقط وجود غيرمتناهى است كه داراى هيچ ماهيتى نيست . ماهيت بارى تعالى عين وجودش است و غير ذات حق تعالى از عقل اول گرفته تا هيولاى اولى همه داراى ماهيت هستند : « كل ممكنٍ زوجٌ تركيبىٌ له ماهية و وجود » . هر ممكنى تركيبى است از امر اعتبارى و امر حقيقى زيرا يا ماهيت اصيل است و وجود ، اعتبارى و انتزاعى است و يا وجود اصيل است و ماهيت اعتبارى و انتزاعى است .\r\nاينجا ما به يك حرف جديدى رسيديم زيرا تا به حال مىگفتيم غير از خدا هيچ حقيقت ديگرى نداريم كه بدون ماهيت باشد و حال مىگوييم شى ءِ در حال حركت هيچ ماهيتى ندارد ، يعنى ماهيت بالفعل ندارد گرچه بىنهايت ماهيت بالقوه دارد .\r\n« ماهيت بالفعل ندارد » به اين معناست كه نمىتوانيم انگشت بگذاريم و بگوييم اين شى ءِ در حال حركت اكنون داراى اين ماهيت خاص است ؛ تا بخواهيم انگشت بگذاريم از آن حد رد شده است و از اين نظر درست مثل سايه است . چون زمين در حال حركت است سايه دائماً در حركت است و لذا نمىتوانيم براى سايه يك حد معين كنيم و يا يك خط بكشيم و بگوييم سايه اينجاست چون هر مرزى كه براى آن تعيين كنيم از آنجا رد شده است .\r\n\r\n\r\n\r\n\r\n","description":"","footnote":"\r\n( 1 ) . مرحوم آخوند اين مطلب را در جواب فخر رازى بيان كرده است و همين مطلب در مباحث جواهر و اعراض ، آنجا كه يكى از سؤالهاى ابوريحان از بوعلى را طرح مىكند آمده است و مرحوم آخوند آنجا اين مطلب را شايد بهتر از جاهاى ديگر بيان كرده باشد .\r\n","page_name":" 402 ","page_number":402},
  {"content":"\r\n\r\nپس شىء در حال حركت هيچ ماهيت بالفعلى ندارد و بنابراين نمىتوانيم بگوييم داخل در كدام نوع است چون توقف ندارد . البته هر جا كه شىء متوقف شود داراى يك ماهيت بالفعلِ ثابت مىشود ، ولى مادام كه در حركت است تنها ماهيات بالقوهء غيرمتناهى قابل انتزاعند . « قابل انتزاعند » يعنى ذهن در عالم خودش شىء در حال حركت را متوقف فرض مىكند و بعد ماهيتى انتزاع مىكند . اين مانند آن است كه در مورد جسم در حال حركت مىگوييم اين جسم در اين نقطه چنين است در حالى كه هيچ وقت در اين نقطه نبوده است ، زيرا دائماً سيلان داشته و در حال عبور و گذشتن بوده است ولى ذهن بودنى در اين نقطه براى جسم اعتبار مىكند .\r\nلازمهء اين مطلب بسيار عالى كه شىء در حال حركت ماهيت ندارد اين است كه در طبيعت ، شىء ثابت وجود ندارد و همه چيز در جريان است . پس ما در طبيعت هيچ چيزى كه داراى ماهيت بالفعل و ثابت باشد نداريم . هر ماهيتى كه براى يك شىء انتزاع كنيم آنِ بعد از آن ماهيت گذشته و به ماهيت ديگرى وارد شده است .\r\nالبته مرحوم آخوند به اين تعبير دربارهء طبيعت بحث نكرده ولى لازمهء حرف ايشان همين است . ايشان به‌طور خاص در مورد انسان اين را گفته است ولى اين مطلب قابل تعميم به جاهاى ديگر است ، البته با ملاحظهء اختلاف خاصى كه ميان انسان و ساير موجودات وجود دارد . آن اختلاف همان است كه مرحوم آخوند در باب انسان بدان تصريح مىكند ؛ اينكه انسان نوع واحد نيست و هر فردى از انسان يك نوع است و بلكه هر فرد در هر آنى داخل در يك نوع است . پس اگر مىگوييم انسان نوع است در واقع اين‌طور نيست ؛ انسان جنس است نه نوع . هر چيزى را بخواهيم نوع بگيريم در واقع نوع واقعى نيست زيرا بايد آن را ثابت فرض كنيم . اين هم مطلبى كه در اينجا مرحوم آخوند بيان نكرده و در جاى ديگر ذكر كرده است .\r\n\r\nحركت ، نوعى جامع اضداد\r\nآخرين مطلب از سه مطلبى كه مرحوم آخوند در اينجا بيان مىكند دربارهء ويژگى خاص حركت است . آيا شىء در حال حركت باقى است يا باقى نيست ؟ واحد است يا كثير ؟ بالقوه است يا بالفعل ؟ من مطلب را به بيان ديگرى مىگويم بعد بيان مرحوم آخوند را عرض مىكنم .\r\nدر گذشته گفتيم حركت دو اعتبار دارد ، اعتبار توسط و اعتبار قطع . حركت به\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nاعتبار توسط امرى آنىّ الحدوث و مستمرّالبقاء است و به اعتبار قطع يك امر ممتد ، متصرم و متجددالوجود است كه آناً فآناً حادث شده و زايل مىشود . چون مقوله با حركت متحد است مقوله‌اى هم كه حركت در آن واقع مىشود به اعتبار انطباقش بر حركت توسطى يك امر آنىّ الحدوث و مستمرّالبقاء است و به اعتبار انطباقش بر حركت قطعى يك امر ممتد و متجدد الوجود است كه دائماً در حال حدوث و فناست . ولى گفتيم كه حركت قطعى و حركت توسطى دو امر جدا نيستند بلكه دو اعتبار از شىء واحد هستند .\r\nلازمهء اين حرف اين است كه وقتى شىء مثلًا در مقولهء كيف حركت مىكند ، هم درست است كه بگوييم يك كيف واحد از ابتدا تا انتهاى حركت وجود دارد و هم درست است كه بگوييم يك امر واحد ممتد وجود دارد كه مراتبش موجود مىشوند و فانى مىشوند . پس اگر بگوييم يك امر باقى مستمر در عالم طبيعت و عالم حركت داريم درست گفته‌ايم و اگر بگوييم هيچ امر باقى در عالم حركت نداريم باز هم درست گفته‌ايم ، زيرا آن امر باقى همان كلى طبيعى است كه از مراتب اين امر متجدد انتزاع مىشود و گفتيم كه در نهايت امر ، مرحوم آخوند آن را يك امر مجازى مىداند .\r\nمرحوم آخوند مىگويد : « فماأعجب حال مثل هذا الوجود ! » . گويى امور متناقض دربارهء حركت صادق است . اگر بگوييم در اين « آن » موجود است درست گفته‌ايم و اگر بگوييم معدوم است باز درست گفته‌ايم ؛ اگر بگوييم باقى است درست گفته‌ايم و اگر بگوييم زايل است درست گفته‌ايم ؛ اگر بگوييم واحد است درست گفته‌ايم و اگر بگوييم كثير است باز هم درست گفته‌ايم و اينها با يكديگر تناقض ندارند . وحدت حركت نوعى وحدت است كه با نوعى كثرت مغايرت ندارد . حركت ، كثيرى است در عين واحد و مستمرى است در عين سيلان ، و زوال بالقوه‌اى است در عين فعليت ، و موجودى است در عين معدوميت . مرحوم آخوند مىگويد اين چقدر عجيب و شگفت است و عجيب‌تر اين است كه ما خودمان مصداق آن هستيم . خودمان موجودى باقى و زايل هستيم ، موجودى واحد و كثير هستيم ؛ موجودى هستيم كه در عين موجوديت معدوم است .\r\nمرحوم آخوند پس از فارغ شدن از اين سه مطلب مىگويد : « ولْنصرف العنان الى إثبات الحركة فى الجوهر » . ظاهر عبارت اين است كه ايشان مىخواهد وارد براهين\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nحركت در جوهر شود در حالى كه چنين نيست . تا اينجا يك برهان از براهين حركت در جوهر ذكر شده و آن برهان ربط متغير به ثابت است و براهين ديگر بعداً اقامه مىشود . مقصود مرحوم آخوند اين است كه مىخواهد در مورد حركت در جوهر رفع اشكال كند . آنچه تا به حال در اين فصل آمده مقدمه‌اى است به منظور رفع اشكال از حركت در جوهر .\r\nايشان مىگويد ما مطلب را در باب اشتداد و از جمله اشتدادهاى عرضى بيان كرديم و گفتيم در آنجا انواع ، غيرمتناهى است و اين انواع بالقوه هستند ولى يك امر بالفعل وجود دارد و آن وجود است . در اشتدادهاى عرضى دائماً انقلاب ذات صورت مىگيرد و بنابراين تحليل دقيق و صحيح از حركات اشتدادى عرضى ، راه را براى حركت جوهرى هموار مىكند چون در حركت جوهرى به دو چيز احتياج داريم : يكى اينكه براى حركت در جوهر برهان اقامه كنيم و ديگر كه مهمتر است اين است كه اشكالاتى كه امثال بوعلى بر حركت جوهرى وارد كرده‌اند رفع كنيم .\r\nمرحوم آخوند مىگويد با تحليلى كه ما از حركات اشتدادىِ عرضى كرديم مشكلات را از سر راه حركت در جوهر برداشتيم . معلوم شد در حركات اشتدادى عرضى هم انواع ، غيرمتناهى است و اين انواع غيرمتناهى ، بالقوه‌اند نه بالفعل و منشأ انتزاعشان هم وجود است . همچنين گفتيم كه در حركات اشتدادى عرضى دائماً انقلاب ذات صورت مىگيرد .\r\n\r\nبرهان شيخ بر امتناع حركت جوهرى\r\nمرحوم آخوند سپس اشكال شيخ بر حركت در جوهر را نقل مىكند . شيخ مىگويد :\r\nجسمى كه مىخواهد در جوهر حركت كند مصداق يك نوع است . حال وقتى اين جسم حركت در جوهر مىكند آيا اين نوع اول باقى است و تنها يك سلسله عوارض تغيير مىكند يا نوع اول باقى نيست و نوع ديگرى پيدا مىشود ؟ اگر نوع اول باقى است و يك سلسله امور ديگر غير از آنچه كه به ذات شىء مربوط است به آن اضافه مىشود پس در اينجا اشتداد حاصل نشده است زيرا اشتداد به اين است كه مابه الاشتراك عين مابه الامتياز باشد . اگر بنا باشد كه نوع ، باقى باشد و آنچه اضافه شده غير از حقيقت نوع باشد پس اشتدادى پيدا نشده است . اما اگر بگوييد اصلًا نوع اول زايل شد ، در اين صورت باز هم اشتداد حاصل نشده است زيرا چيزى\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nمعدوم شده و چيز ديگرى از نو موجود شده است .\r\nبعد خود شيخ اين سؤال را مطرح مىكند كه ممكن است گفته شود كه اين اشكال در همهء حركات اشتدادى مىآيد زيرا در هر حركت اشتدادى جوهرى يا غير جوهرى ، شىء از نوعى به نوع ديگر خارج مىشود . شيخ پاسخ مىدهد كه در غير جوهر اشكالى پيش نمىآيد زيرا در آنجا يك موضوع ثابت باقى داريم و بنابراين مانعى ندارد كه انواع عرضى دائماً متبدل شوند ، ولى اگر جوهر ، خودش بخواهد دائماً متبدل شود ديگر حافظ وحدتى نداريم چون جوهر قائم به شىء ديگرى نيست . پس به اين جهت است كه حركت اشتدادى در غير مقولهء جوهر جايز است ولى در مقولهء جوهر به هيچ شكل جايز نيست .\r\nجواب شيخ بنا بر آنچه كه مرحوم آخوند تا كنون دربارهء اصالت وجود و اصالت ماهيت بيان كرده و نيز تحليلى كه در مورد حركت اشتدادى ارائه داده روشن است ولى چون خود ايشان مطلب را دوباره بيان كرده است در جلسهء بعد توضيحات بيشترى در اين باره خواهيم داد .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\n\r\nجلسهء سى و چهارم\r\nبسم اللَّه الرحمن الرحيم .\r\n« و أما الذى ذكره الشيخ و غيره فى نفى الاشتداد الجوهرى من قولهم لو وقعت . . . » « 1 » . .\r\nمرحوم آخوند از اينجا اشكالات شيخ بر حركت جوهرى را ذكر مىكنند و جواب مىدهند . مطالب چند جلسهء گذشته را بايد به ياد داشته باشيم تا بتوانيم پيشاپيش جواب اشكالات شيخ را بدهيم . ايشان در « تنبيهٌ و توضيحٌ » سه مطلب را بيان كردند :\r\nمطلب اول : لازمهء حركت اشتدادى اصالت وجود است .\r\nمطلب دوم : انقلاب ذات - يعنى اينكه شىء داراى ذات و ماهيتى باشد و بعد داراى ذات و ماهيت ديگرى شود - در حركات اشتدادى نه تنها ممكن است بلكه واقع مىشود و نوعى تبدل ذات براى شىء واحد صورت مىگيرد .\r\nمطلب سوم : يك نوع شبه تضاد و تناقضى در باب حركت وجود دارد و حركت به نحوى جامع اضداد است . خود حركت يا شىء در حال حركت ، هم واحد است و هم كثير ، هم بالقوه است و هم بالفعل ، هم مستمرالبقاء است و هم دائم الزوال .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 24 ، ص 85 .\r\n","page_name":" 407 ","page_number":407},
  {"content":"\r\n\r\nما مطلب چهارمى از خود مرحوم آخوند اضافه كرديم و آن اين بود كه شىء در حال حركت ماهيت بالفعل ندارد زيرا ماهيت حد است و شىء در حال حركت هيچ حد ثابتى ندارد . بنابراين اصل « كل ممكن زوجٌ تركيبى له ماهية و وجود » را بايد به نحوى اصلاح كنيم . قبلًا مىگفتند كه فقط واجب الوجود است كه ماهيت ندارد و حال بايد بگوييم كه غير واجب الوجود اگر از سنخ حركت نباشد مركب از وجود و ماهيت بالفعل است ولى اگر از سنخ حركت باشد وجودى دارد و ماهيت بالقوه‌اى ، و شىء در حال حركت داراى ماهيات غيرمتناهى بالقوه است .\r\nهمچنين مطلب ديگرى در دو جلسهء پيش عرض كرديم و آن اين بود كه سه چيز ( يعنى موضوع حركت ، خود حركت و مقوله‌اى كه حركت در آن واقع مىشود ) بايد از دو نظر ، يكى از نظر وحدت و عدم وحدت و ديگر از نظر ثبات و عدم ثبات مورد بررسى قرار گيرند .\r\nيك بحث اين است كه آيا موضوع حركت بايد ثابت و باقى باشد يا نه ، كه اين مطلب را به صورت سؤال مطرح كرديم و در اين جلسه به اين مطلب خواهيم پرداخت . بحث ديگر اين است كه آيا موضوع حركت بايد واحد باشد ؟ خود حركت چطور ؟ آيا در حركت ، امر ثابت و باقى هست ؟ آيا در حركت وحدتى هست ؟ در مورد مقوله هم هر دو سؤال را مىتوان طرح كرد كه آيا مقوله ثبات و نيز وحدت دارد يا نه .\r\nچون مرحوم آخوند قائل به حركت توسطى و حركت قطعى هر دو است ، هم قائل به ثبات حركت است و هم قائل به عدم ثبات حركت . در مورد وحدت حركت هم شكى نيست كه مراتب حركت يك واحد شخصى را تشكيل مىدهند .\r\nدر مورد مقوله‌اى كه حركت در آن واقع مىشود عرض كرديم كه مقوله از جهتى كه بر حركت توسطى انطباق دارد داراى نوعى ثبات است و از جهتى كه بر حركت قطعى منطبق است داراى نوعى عدم ثبات است . در مورد وحدت هم روشن است كه وحدت در مورد مقوله هست .\r\n\r\nاشكال شيخ بر حركت جوهرى\r\nشيخ گفته است كه حركت در جوهر محال است ، به اين بيان كه اگر حركت در جوهر واقع شود آيا آن نوعى كه در اول حركت هست در وسط حركت اشتدادى باقى است\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nيا باقى نيست . اگر نوعِ در وسط اشتداد همان نوع در اول حركت است پس حركت در جوهر واقع نشده است زيرا تغييرى كه پيدا شده ، در غير نوع است ، يعنى در امر عارض بر نوع و مشخِّصات فردى است . پس در اينجا حركتى عرضى - مثلًا « استحاله » كه حركت در كيف است - صورت گرفته است نه حركت در جوهر .\r\nاما اگر بگوييد در وسط اشتداد ، نوع اوليه ديگر باقى نيست معنايش اين است كه نوع جوهرى اوليه باطل شده و نوع جوهرى ديگرى پديد آمده است . در اين صورت باز اين حركت ، حركت جوهرى نيست بلكه بطلان يك جوهر و حدوث يك جوهر ديگر است و چون حركت به‌طور غيرمتناهى قابل انقسام است ، بايد بگوييم در يك زمان محدود جوهرهاى غيرمتناهى حادث مىشود كه محال است .\r\n\r\nتوضيح اشكال\r\nدر اينجا دو اشكال است نه يك اشكال . شيخ در اينجا مطلب را در قالب يك اشكال بيان كرده است ولى در چند صفحه بعد ، همين استدلال شيخ با بيان جامعترى نقل مىشود و شيخ در بعضى كلماتش آن را به صورت دو اشكال طرح كرده است .\r\nاشكال اول اين است كه در حال اشتداد ، جوهرهاى غيرمتناهى بالفعل در زمان محدود حادث مىشود و به تعبير ديگر لازم مىآيد غيرمتناهى محصور بين حاصرين واقع شود و اين امرى است محال . اشكال دوم اين است كه اين اساساً حركت در جوهر نيست . اگر جوهرى حادث و سپس معدوم شود و باز جوهرى حادث و سپس معدوم شود و همين‌طور ، معنايش حركت در جوهر و بلكه اساساً حركت نيست ولو اينكه نامتناهى هم نباشد بلكه حدوثهاى متوالى جوهرهاست زيرا براى تحقق حركت ، وحدت ، اتصال و استمرار لازم است .\r\nبعد شيخ به خودش اشكال كرده و دفع دخل كرده است . اشكال اين است كه چه فرقى است ميان حركت در جوهر و ساير حركات اشتدادى كه اين اشكال در مورد ساير حركات اشتدادى مثل حركت اشتدادى در كيف نمىآيد ؟ چرا نمىگوييد اگر جسمى در كيف حركت كند لازم مىآيد كيفهاى غيرمتناهى محصور بين حاصرين شود و نيز لازم مىآيد به جاى حركت در كيف حدوثهاى متوالى و متعاقب انواع كيف داشته باشيم كه در كنار يكديگر قرار گرفته‌اند ؟ .\r\nشيخ پاسخ مىدهد كه فرق در اين جهت است كه در حركات اشتدادى غير\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nجوهرى مثل حركت در كيف ، موضوعى وجود دارد و آن جوهر است و بنابراين لازم نمىآيد كه اين انواع ، بالفعل باشند تا اين اشكالات لازم بيايد . اين دو اشكال در حركت در جوهر ( يعنى محصور شدن غيرمتناهى بين حاصرين و تتالى انواع ، كه چنان كه گفتيم در اينجا شيخ به صورت دو اشكال مطرح نكرده است ) از آنجا لازم مىآيد كه در حركت جوهرى ، انواع بايد بالفعل باشند نه بالقوه . اما در حركات عرضى ، لازم نمىآيد كه انواع بالفعل باشند بلكه انواع ، بالقوه هستند و لذا هيچ كدام از دو اشكال پيش نمىآيد .\r\nحال اين سؤال مطرح مىشود كه چرا در مورد حركت در جوهر لازم است انواع بالفعل باشند ولى در مورد حركت در اعراض ، انواع بالقوه‌اند ؟ .\r\nپاسخ شيخ « 1 » اين است كه ملاك اين تفاوت از اين جهت است كه هر حركتى نيازمند به يك موضوع ثابت و بالفعل است « 2 » . در حركات عرضى ، موضوع جسم است و جسم غير از ما فيه الحركه است . جسم كه جوهر است مثلًا در مقولهء أين يا كيف حركت مىكند . در آنجا ايرادى ندارد كه موضوع ، امرى بالفعل باشد ولى ما فيه الحركه امرى بالقوه باشد . ولى اگر قائل به حركت جوهرى شويم در حقيقت قائل شده‌ايم كه ما به الحركه و ما فيه الحركه يعنى موضوع حركت و مقوله‌اى كه حركت در آن واقع مىشود هردو يك چيز است . در اين صورت ما فيه الحركه يعنى مقوله‌اى كه حركت در آن واقع مىشود چون موضوع حركت هم هست و موضوع بايد بالفعل باشد ، خود بايد بالفعل باشد . بالفعل بودن ما فيه الحركه در حركت جوهرى به اين است كه اولًا انواع ، بالفعل باشند و بنابراين تتالى انواع پيش مىآيد و ثانياً لازم مىآيد انواع غيرمتناهى محصور بين حاصرين واقع شوند . اما در حركات عرضى اين دو امر لازم نمىآيد چون موضوع غير از ما فيه الحركه است . اين ، بيان اشكال شيخ است . البته بيانى كه در اين فصل اسفار نقل شده و حتى بيانى كه از شيخ در جاى ديگرى در اسفار نقل شده با اين توضيحى كه من عرض كردم نيامده ولى وقتى .\r\n\r\n\r\n\r\n\r\n","description":"","footnote":"\r\n( 1 ) . البته شيخ به اين بيان نگفته است . مرحوم ميرزاى جلوه بيانى در حاشيهء شرح هدايه دارد و ما با كمك اين حاشيه مطلب را در اينجا توضيح مىدهيم .\r\n( 2 ) . در فصل هجدهم اين مطلب بيان شد و مرحوم آخوند در فصل نوزدهم تحت عنوان « فى حكمة مشرقية » نظر خودش را بيان كرد .\r\n","page_name":" 410 ","page_number":410},
  {"content":"\r\n\r\nمطلب را بشكافيم از اينجا سر درمىآورد « 1 » .\r\n\r\nپاسخ مرحوم آخوند به ايراد شيخ\r\nجواب مرحوم آخوند به شيخ اين است كه شما در اينجا دو خلط كرده‌ايد : خلط ميان وجود و ماهيت از يك طرف و خلط ميان ما بالقوه و ما بالفعل از طرف ديگر . سؤال شما اين بود كه آيا نوع جوهر در وسط اشتداد باقى است يا باقى نيست . پاسخ مىدهيم مقصود شما چيست ؟ آيا سؤال شما اين است كه ماهيت آن باقى است يا اين است كه وجود آن باقى است ؟ .\r\nاگر مقصود اين است كه آيا اين وجود عيناً همان وجود اول است مىگوييم بله ، وجود باقى است به اين معنا كه وحدت حقيقى آن محفوظ است زيرا يك وجود واحد مستمر است . قبلًا گفتيم كه بنا بر حركت توسطى يك وجود مستمر داريم و بنا بر حركت قطعى وجود حركت يك وجود متصل ممتد است و وجود متصل ممتد به يك اعتبار باقى است يعنى همان كه شروع شده است اتصال و ادامه دارد . پس اگر سؤال شما اين است كه آيا اين وجودِ در حال اشتداد همان وجودى است كه در آغاز .\r\n\r\n\r\n\r\n\r\n","description":"","footnote":"\r\n( 1 ) . پس به‌طور خلاصه ، شيخ مىگويد حركت در جوهر محال است زيرا چنان كه گفتيم حركت به شش چيز نياز دارد كه يكى از آنها موضوع است . حركت در اعراض ، ممكن و بلكه واقع است چون اين نوع حركت يك موضوع ثابت باقى دارد كه عبارت است از جوهر ؛ ولى اگر حركت بخواهد در جوهر واقع شود حركت بلاموضوع باقى مىماند . پس به اين دليل حركت در جوهر محال است .\r\nبه اين بيان اگر بگوييم ، اين يك برهان مستقل مىشود ولى آن‌طور كه ما از خارج مطلب را تقرير كرديم اين بيان تقريباً در بطن آن تقرير قرار مىگيرد . ما مطلب را اين‌طور تحليل كرديم كه شيخ مىگويد اگر حركت در جوهر واقع شود لازم مىآيد كه انواع جوهر ، متتالى باشند و جوهرى معدوم شود و جوهر ديگرى حادث شود و در نتيجه حركتى در كار نباشد . بعلاوه ، لازم مىآيد غيرمتناهى محصور بين حاصرين واقع شود . بعد اين سؤال را مطرح كرديم كه چه فرقى است ميان اينجا و حركت اشتدادى در اعراض كه در اينجا انواع بايد بالفعل باشد ولى در آنجا لازم نيست كه انواع بالفعل باشند ؟\r\nگفتيم در حركت اشتدادىِ اعراض چون موضوع غير از ما فيه الحركه است اشكالى ايجاد نمىشود ولى در اينجا چون موضوع و ما فيه الحركه هر دو يكى است و موضوع بايد بالفعل باشد ما فيه الحركه هم بايد بالفعل باشد .\r\nپس هم مىتوانيم مسئلهء بالفعل بودن موضوع و باقى ماندن موضوع را در بطن همين برهان وارد كنيم و هم مىتوانيم آن را اساساً برهان مستقلى در نظر بگيريم كه ناظر به مسئلهء بالفعل بودن موضوع نيست بلكه ناظر به مسئلهء بقاى موضوع است .\r\n","page_name":" 411 ","page_number":411},
  {"content":"\r\n\r\nحركت بوده است يا وجود ديگرى است ، در پاسخ مىگوييم اين يك وجود متصل واحد است . اما اگر مقصود شما از بقا ، بقاى ذات و ماهيت يعنى « ما يقال فى جواب ما هو » است مىگوييم ما اثبات كرده‌ايم كه در هر حركت اشتدادى انقلاب ذات و تبدل ذات صورت مىگيرد ؛ يعنى در عين اينكه يك وجود واحد داريم ، اين وجود در هر آنى داراى ماهيتى است و بنابراين نوع آن باقى نمىماند . پس پاسخ سؤال شما كه آيا در وسط اشتداد ، نوع جوهر باقى است يا باقى نيست - و حتى مىتوانستيد سؤال كنيد آيا فردش باقى است يا باقى نيست - اين است كه از نظر وجود باقى است و همان است و از نظر ماهيت غير از آن است .\r\n\r\nنتيجه گيرى\r\nمطلب دوم مرحوم آخوند اين بود كه در حركت اشتدادى تبدل ذات صورت مىگيرد و در بيان مطلب سوم گفتيم كه در حركت ، يك شىء واحد است كه از ابتدا تا انتهاى حركت باقى است . پس هم تبدل ذات صورت گرفته و هم آن شىء باقى است . به عبارت ديگر اگر نظر به وجود كنيم يك وجود واحد متصل ممتد است و اگر نظر به ماهيت كنيم هيچ وحدتى در اينجا محفوظ نيست .\r\nاز اينجا معلوم مىشود كه از ميان سه اصلى كه مرحوم آخوند در مورد حركت اشتدادى بيان كرد و به عبارت ديگر سه نتيجه‌اى كه از حركات اشتدادى گرفت ( يعنى اصالت وجود ، انقلاب ذات و نوعى جامعيت اضداد ) ، دو نتيجهء اخير از آن اصل اولى استنباط مىشود . اين اصالت وجود است كه به ما اين امكان را مىدهد كه انقلاب يا تبدل ذات را در حركات اشتدادى تصديق كنيم و نيز آن اصل سوم را - كه ما از آن به نوعى جامعيت اضداد تعبير كرديم - بتوانيم تعقل كنيم .\r\n\r\nمرحوم آخوند و مسئلهء موضوع در حركت جوهرى\r\nاين خودش يك اشكالى است كه حركت در جوهر از اين نظر كه موضوع بايد ثابت و باقى باشد چگونه قابل توجيه است ؟ اگر هر حركتى به موضوع واحدِ ثابت باقى نياز دارد پس موضوع حركت جوهرى چيست ؟\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nدر اينجا مىتوان گفت كه كلمات مرحوم آخوند به نحوى متخالف است « 1 » . اين را حكماى بعد از مرحوم آخوند مثل مرحوم آقا على مدرس در بدايع الحكم و ديگران متوجه شده‌اند . خود حاجى هم در يكى از حاشيه‌هاى خود در اينجا تا اندازه‌اى متوجه اين مسئله هست كه مرحوم آخوند در مواضع متعدد در اسفار و در كتب ديگر اشكال بقاى موضوع در حركت جوهرى را به انحاء مختلف جواب داده است .\r\nيكى از جوابها ، جوابى است كه مرحوم آخوند در اينجا مىدهد و آن اين است كه مىگويد در باب حركت در جوهر هم ، موضوع باقى داريم و آن ماده است . در باب حركت در اعراض در فصل هجدهم ثابت كرديم - منتها بر مبناى قوم - كه موضوع حركت نه مىتواند بالفعلِ محض باشد و نه بالقوهء محض ، بلكه بايد امرى مركب از ما بالقوه و ما بالفعل باشد و آن امر منحصر در جسم است . در باب حركت در جوهر نمىتوانيم بگوييم كه موضوع جسم است چون حركت در خود جسم صورت مىگيرد . آيا اين مطلب كه مرحوم آخوند در اينجا مىفرمايد موضوع حركت ماده است مخالف با مطلب فصل هجدهم نيست كه مىگفت موضوع حركت نه مىتواند بالقوهء محض باشد و نه مىتواند بالفعل محض باشد ؟ .\r\nاگر موضوع حركت ماده يعنى هيولاى اولى باشد هيولاى اولى قوهء محض است و گفتيم قوهء محض نمىتواند موضوع حركت واقع شود و از خود هيچ حكمى ندارد ، ولى در اينجا مرحوم آخوند نمىگويد كه هيولاى محض موضوع است بلكه مىگويد « هيولى مع صورةٍ مّا » موضوع است . همين صور جوهرى كه ما فيه الحركه است ، به اعتبارى با هيولى موضوع حركت است . صور هيولى آناً فآناً تغيير مىكند و يك صورت واحد متصل داريم كه به صورتهاى غيرمتناهى تحليل مىشود . پس هيولى در هر آنى همراه با صورتى است و بنابراين از ابتدا تا انتهاى حركت يك امر ثابت باقى داريم و آن امر ثابت باقى « هيولى مع صورةٍ مّا » است .\r\nدر واقع اين صورةٌ مّايى كه مرحوم آخوند در اينجا مىگويد بر حركت توسطيه‌اى منطبق مىشود كه ايشان قبلًا بيان كرده بود . عرض كرديم كه بعد اثبات خواهيم كرد كه وقتى حركت در يك مقوله صورت مىگيرد فرق حركت و آن مقوله .\r\n\r\n\r\n\r\n\r\n","description":"","footnote":"\r\n( 1 ) . [ اين مطلب كه آيا اين تخالف ، واقعى است يا خير ، در جلسهء بعد مورد بحث قرار گرفته است . 
  ]\r\n","page_name":" 413 ","page_number":413},
  {"content":"\r\n\r\nفرق اعتبارى است و حركت عين آن مقوله است . اگر ما قائل شويم كه حركت قطعى كه يك حقيقت ممتد متصلِ حادثِ زايل است وجود دارد براى آن مقوله هم بايد وجود ممتد متصل قائل باشيم . اگر قائل شويم كه حركت توسطى كه يك امر ثابت مستمر است وجود دارد بايد بگوييم آن مقوله هم يك وجود واحد مستمر دارد . بنابراين اگر بگوييم كه هر دو وجود دارد - كه مرحوم آخوند علاوه بر حركت قطعى ، از راه كلى طبيعى و فرد به حركت توسطى هم قائل مىشود - بايد در باب حركت جوهرى قائل شويم كه اين صور يك وجود واحد ممتد متصل دارند كه منطبق بر حركت قطعى است و يك وجود واحد بسيط مستمر دارند كه منطبق بر حركت توسطى است . پس اينكه مىگوييم « هيولى مع صورةٍ مّا » وجود باقى مستمر دارد از آن جهت است كه بر حركت توسطيه انطباق دارد .\r\nبنابراين مرحوم آخوند در اينجا به يك موضوع ثابت باقى كه همان « هيولى مع صورةٍ مّا » است قائل شد . « صورة مّا » يعنى صورت لا على التعيين و به يك معنا صورت كلى ، ولى كلىاى كه هميشه با يك فرد وجود دارد و باقى است .\r\nبعد مرحوم آخوند به شيخ مىگويد شما كه قائل به كون و فساد هستيد و مىگوييد جوهرى فاسد مىشود و جوهرى حادث مىشود آيا در آنجا قائل به وحدت هيولى نيستيد ؟ وقتى جسمى منفصل مىشود شما مىگوييد صورت جسميه كثرت پيدا كرد ولى وحدتش محفوظ است . مىپرسيم وحدت به تبع چه چيز محفوظ است ؟ مىگوييد به تبع صورةٌ مّا . همان‌طور كه شما مىگوييد وحدت هيولى در كون و فساد به تبع صورةٌ مّا محفوظ است ما مىگوييم وحدت هيولى با صورةٌ مّا در حركت محفوظ است و در حركت جوهرى به طريق اولى اين وحدت محفوظ است زيرا در آنجا انفصال صور است و در اينجا انفصال صور نيست . پس در اينجا مرحوم آخوند مسئلهء ثبات موضوع را - كه موضوع حافظ وحدت ما فيه الحركه هم هست - از راه ثبات « هيولى مع صورةٍ مّا » توجيه مىكند .\r\n\r\nاقوال ديگر مرحوم آخوند در باب موضوع در حركت جوهرى\r\nدر بعضى كلمات مرحوم آخوند از جمله در الشواهد الربوبيه كه حاجى هم در حاشيه نقل كرده ، آمده است كه موضوع باقى در اينجا خود ماهيت است . اين خيلى حرف عجيبى است براى اينكه مرحوم آخوند قائل به تبدل ذات است ؛ مگر اينكه مقصود\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nما از ماهيت ماهيت جنسى باشد نه ماهيت نوعى ، يعنى همان جنس الاجناس يا خود مقوله . به فرض هم كه بگوييم ماهيت باقى است ولى به هر حال ماهيت امر اعتبارى است و از آن كارى ساخته نيست تا بتواند حافظ وحدت باشد .\r\nدر بعضى كلمات ديگر مرحوم آخوند آمده است كه ما در باب حركت از آن جهت به موضوع نياز داريم كه حافظ وحدت مراتب حركت باشد و حافظ وحدت مراتب حركت در حركت جوهرى ، امر مفارق يا مجرد است . اين هم حرف ديگرى است كه متخالف با دو نظر قبلى است . بعد خواهيم ديد كه آيا توجيهى در مورد اين اقوال هست يا خير « 1 » .\r\nمرحوم آخوند قول ديگرى هم در باب موضوع حركت جوهرى دارد و آن اين است كه ما در حركت جوهرى اساساً نيازى به موضوعى غير از خود جوهر نداريم .\r\nاگر در حركات عرضى نياز به موضوع داريم به اين جهت است كه آنها خودشان عرض هستند و عرض نياز به موضوع دارد . به عبارت ديگر ما از آن جهت نياز به موضوع داريم كه موضوع حافظ وحدت باشد . نفس اين صور جوهرى خودشان وحدت دارند و ما فيه الحركه از ابتدا تا انتهاى حركت حافظ وحدت خودش است و ديگر نيازى به موضوع نداريم .\r\n\r\nنظر علامهء طباطبايى\r\nآقاى طباطبايى در اينجا همين مطلب را به عنوان شبه اعتراض به مرحوم آخوند ذكر كرده‌اند كه شما چرا براى اثبات موضوع براى حركت جوهرى تلاش مىكنيد ؟ آخر چه آيه‌اى نازل شده است كه ما در هر حركتى نيازمند به موضوع هستيم ؟ اگر قدما قائلند كه حركت نيازمند به موضوع است از آن جهت است كه فقط در مقولات عرضى قائل به حركت بودند . چون در حركات عرضى ما فيه الحركه عرض است و عرض نيازمند به موضوع است قدما مىگويند حركت نيازمند به موضوع است و الّا ما دليلى نداريم كه حركت از آن جهت كه حركت است نيازمند به موضوع باشد .\r\nاصلًا تلاش براى اثبات اينكه در حركت جوهرى نياز به موضوع داريم و آن موضوع باقى است - حال آن موضوع باقى را « هيولى مع صورةٍ مّا » بگيريم يا ماهيت يا هر .\r\n\r\n\r\n\r\n\r\n","description":"","footnote":"\r\n( 1 ) . [ اين توجيه در جلسهء سى و پنجم بيان شده است . 
  ]\r\n","page_name":" 415 ","page_number":415},
  {"content":"\r\n\r\nچيز ديگر - تلاشى بيجاست . از اول ما چه دليلى داريم بر اينكه حركت جوهرى نياز به موضوع دارد ؟ طبق اين نظر اشكال شيخ از اساس وارد نيست و در جواب آن مىگوييم اصلًا حركت در جوهر موضوع نمىخواهد .\r\nظاهراً آقاى طباطبايى به ياد نداشته‌اند كه همين حرف را مرحوم آخوند خودش در فصل نوزدهم بيان كرد . ايشان در آخر فصل هجدهم بعد از اينكه ثابت كرد كه هر حركتى نيازمند به موضوعى است مركب از ما بالقوه و ما بالفعل ، چنين گفت كه « و ستسمع كلاماً فيه تنوير القلب » « 1 » و در فصل بعد تحت عنوان « فى حكمةٍ مشرقية » مسئلهء موضوع را طرح كرد و گفت فقط در حركات عرضى است كه ما نيازمند به موضوعى هستيم كه آن موضوع غير از ما فيه الحركه باشد . در حركت ذاتى كه همان حركت جوهرى است ما به موضوعى كه مركب از ما بالقوه و ما بالفعل باشد نياز نداريم و اگر يادتان باشد در آنجا مرحوم آخوند مىگفت فاعل و قابل در اينجا يكى هستند . پس خود مرحوم آخوند اين مطلب را در آنجا بيان كرد .\r\nبراى حكماى بعد از مرحوم آخوند مسئله به اين شكل مطرح است كه آيا كلمات مرحوم آخوند در باب موضوع حركت جوهرى متخالف و متضاد است - كه آقاى طباطبايى تقريباً همين را مىگويند - و ايشان نظر واحدى ندارد ؟ چگونه است كه مرحوم آخوند در يك جا قائل شده است كه موضوع در حركت جوهرى « هيولى مع صورةٍ مّا » است و در جاى ديگر ماهيت را موضوع دانسته است و در جاى ديگر گفته است حركت جوهرى اساساً نيازمند به موضوع نيست و در موضع ديگر گفته است كه امر مفارق اگرچه موضوع نيست ولى كار موضوع را انجام مىدهد ؟ آيا مىتوان گفت همهء اين بيانات در طول يكديگر قرار مىگيرند نه در عرض يكديگر ؟ .\r\nمرحوم آقا على مدرس در بدايع الحكم مدعى است كه حتى تخالف هم ميان بيانات مرحوم آخوند نيست و همهء آنچه مرحوم آخوند در باب موضوع حركت جوهرى گفته است قابل جمعند و اين بيانات در طول يكديگرند . چون مرحوم آخوند بحث موضوع حركت جوهرى را دوباره مطرح خواهد كرد ما بيان آقا على مدرس و نيز بيان خودمان را بعد عرض خواهيم كرد « 2 » .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، ص 61 .\r\n( 2 ) . [ به جلسهء سى و پنجم مراجعه شود . 
  ]\r\n","page_name":" 416 ","page_number":416},
  {"content":"\r\n\r\n\r\nبررسى نظر علامهء طباطبايى\r\nدر اينجا فقط يك نكته عرض مىكنيم و آن اين است كه شايد بيان آقاى طباطبايى در اينجا تمام نباشد . اگر يادتان باشد ما در بحث از فصل هجدهم گفتيم كه حكما راجع به اينكه چرا هر حركتى نيازمند به موضوع است بيان واضحى نكرده‌اند ولى سه وجه مىتوان براى آن ذكر كرد « 1 » .\r\nيك وجه كه وجه بعيدى است اين است كه حركت ، عرضى است از اعراض ، و عرض موضوع مىخواهد ؛ پس حركت موضوع مىخواهد . گفتيم نظر مرحوم آخوند به اين وجه نيست .\r\nوجه دوم اين است كه حركت از آن نظر كه در مقولاتى صورت مىگيرد كه نيازمند به موضوعند و ما فيه الحركه موضوع مىخواهد و حركت با مقوله در وجود اتحاد دارد نيازمند به موضوع است . اگر اين‌طور باشد ، حركت در جوهر ديگر موضوع نمىخواهد . بيان آقاى طباطبايى ناظر به اين وجه است .\r\nگفتيم ممكن است وجه ديگرى در كار باشد و آن اين است كه حركت از آن جهت نيازمند به موضوع است كه « كمال اول » است . حركت هرجا هست خودش قابل مىخواهد . حركت كمال اول است ؛ فعليتى است كه اين فعليت به قابلى نياز دارد كه اين قابل ، نفس حركت را قبول مىكند . به تعبير ديگر حركت خودش حادث است و بلكه عين حدوث است و « كل حادث مسبوق بقوة و مادة تحملها » . هر حادثى نيازمند به استعداد قبلى و نيز ماده‌اى است كه حامل آن استعداد باشد . پس نياز به موضوع نه از اين جهت است كه حركت در عرض صورت مىگيرد و عرض نيازمند به موضوع است بلكه از اين جهت است كه حركت امرى حادث و بلكه عين حدوث است و هر حادثى نيازمند به مادهء قبلى و محلى است كه در آن حادث شود . اين موضوع غير از موضوعى است كه در باب عرض مطرح است . موضوع در باب جوهر و عرض به معناى « محل مستغنى » است ولى موضوعى كه در اينجا مىگوييم به معناى « قابل » است و قابل امرى است كه مركب از ما بالقوه و ما بالفعل است .\r\nبنابراين حركت در جوهر هم نيازمند به موضوع است چون فرض اين است كه حركت ، حادث و بلكه عين حدوث است . به اعتبار مقوله يعنى جوهر مىگوييم .\r\n\r\n\r\n\r\n\r\n","description":"","footnote":"\r\n( 1 ) . [ استاد در جلسهء بعد وجه چهارمى هم اضافه مىكنند . 
  ]\r\n","page_name":" 417 ","page_number":417},
  {"content":"\r\n\r\nحادث و به اعتبار خود حركت مىگوييم عين حدوث . از آن جهت كه اين جوهر دائماً در حال حدوث است و هر حدوثى بايد در ماده‌اى صورت بگيرد حركت نيازمند به موضوع يعنى نيازمند به ماده و قابل است .\r\nبدين ترتيب بيان مرحوم آخوند در اينجا سر و صورتى پيدا مىكند كه چرا ايشان تلاش مىكند كه اثبات كند كه ما در حركت در جوهر هم ، موضوعى داريم و موضوع عبارت است از « هيولى مع صورةٍ مّا » ؛ ايشان در اينجا مىخواهد ماده را درست كند . پس موضوع در باب حركت يعنى « مادهء قابل » كه غير از موضوع در باب عرض است .\r\nحال بايد ببينيم كه اين بيان مرحوم آخوند كه مىگويد موضوع در حركت جوهرى « هيولى مع صورةٍ مّا » است با بيان ديگر ايشان كه مىگويد در حركت جوهرى فاعل و قابل يكى هستند تخالف دارد يا نه . اگر تخالفى بين ايندو نبينيم ، تخالف ميان ايندو و ميان دو بيان ديگر كه مىگويد موضوع ماهيت است و يا امر مفارق حافظ وحدت است به سهولت رفع مىشود .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nجلسهء سى و پنجم\r\nبسم اللَّه الرحمن الرحيم .\r\n« موضوع كل حركة و إن وجب أن يكون باقياً بوجوده و تشخصه الا أنّه . . . » « 1 » . .\r\nبحث دربارهء اشكالاتى بود كه شيخ و ديگران بر حركت در جوهر وارد كرده‌اند . يكى از اشكالات ، اشكال بقاى موضوع بود به اين بيان كه هر حركتى نيازمند به يك موضوع واحدِ باقى است . اگر حركت در اعراض واقع شود موضوع واحد مشخص باقى داريم كه جوهر است ولى اگر حركت در خود جوهر واقع شود موضوعى براى حركت باقى نيست .\r\nچون در حركت جوهرى حركت در صور جوهرى واقع مىشود وقتى مىگوييم مافيه الحركه جوهر است ، مقصود صورت جوهرى است . گفتيم مرحوم آخوند در اينجا بناى سخنشان بر اين است كه قبول داريم كه هر حركتى نيازمند به يك موضوع باقى است ولى بر خلاف آنچه شما فكر مىكنيد كه در اينجا موضوع باقى نداريم در اينجا هم موضوع باقى وجود دارد و آن ماده است .\r\nاما مادهء به اصطلاح فلسفه كه قوهء محض است از خود هيچ حكم مستقلى ندارد .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 24 ، ص 87 .\r\n","page_name":" 419 ","page_number":419},
  {"content":"\r\n\r\nو در احكام خود تابع صورت است . اگر صورت ، واحد باشد ماده هم واحد است و اگر كثير باشد كثير است . اگر صورت ، باقى باشد ماده هم باقى است و اگر صورت زايل شود ماده هم زايل مىشود . اگر صورت متغير باشد ماده هم متغير است و اگر صورت ثابت باشد ثابت است . ولى همين چيزى كه ماده است و حكم مستقل ندارد موضوع حركت در جوهر است .\r\nممكن است شما اشكال كنيد كه مادهء به اين معنى هيچ حكمى ندارد و از خود هيچ چيزى ندارد . چيزى كه همهء ارزشها را به تبع صورت پيدا مىكند ، چگونه مىتواند در حركت در جوهر موضوع واقع شود ؟ .\r\nپاسخ اين است كه كسانى كه مىگويند ماده موضوع است ، نمىگويند مادهء صرف موضوع است و صورت ما فيه الحركه است . گويى در حركت جوهرى در باب دو ركن از اركان حركت ، يعنى ما به الحركه ( موضوع ) و ما فيه الحركه ( مقوله ) ، تقسيم كار صورت گرفته باشد به اين نحو كه مادهء جوهر ما به الحركه يا موضوع حركت باشد و صورت جوهر ما فيه الحركه . آنها اين‌طور نمىگويند و به اين مطلب توجه دارند كه مادهء در اصطلاح فلسفه هيچ حكم مستقلى ندارد و نمىتواند بالاستقلال موضوع واقع شود . اگر ماده بخواهد موضوع واقع شود جزء موضوع مىتواند واقع شود . بنابراين چنين مىگويند كه در واقع ، مركّب ماده و صورت موضوع است و صورت ما فيه الحركه است .\r\n\r\n« صورةٌ مّا » چيست ؟\r\nممكن است شما سؤال ديگرى مطرح كنيد و آن اينكه چگونه است كه موضوع ، كل است و ما فيه الحركه ، جزء ؟ آيا كل در جزء خودش حركت مىكند ؟ جواب مىدهند كه اين‌طور نيست و مقصود ما چيز ديگرى است . مقصود اين است كه « ماده با صورةٌ مّا » موضوع است و صور خاصه ما فيه الحركه هستند . « صورةٌ مّا » يعنى صورت مبهم ، صورت كلى ؛ صورتى كه در آن ، خصوصيات هيچ يك از اين صور [ خاص 
  ] نيست . ما فيه الحركه ، صور خاصه است و تبدلات در صور خاصه صورت مىگيرد .\r\nپس ماده با صورةٌ مّا در صور خاصه حركت مىكند .\r\nاين صورة مّا همان است كه در باب حركت توسطى معنى كرديم . گفتيم حركت قطعى يك امر واحد ممتدّ متصل است و ممتدّات داراى اين خصلت هستند كه\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nهمچنان كه كل آنها مصداق يك ماهيت است هر جزئشان هم مصداق همان ماهيت است ، بر خلاف كلهاى ديگر كه لازم نيست كه جزء ، مصداق همان ماهيتى باشد كه كل مصداق آن است . مثلًا كل يك فرد انسان مصداق انسان است ولى از اين امر لازم نمىآيد كه مو ، دست يا پاى انسان هم مصداق انسان باشد . اينها مصداق جزء انسان هستند نه مصداق كل انسان .\r\nبا پيدايش و حدوث حركت ، « حركةٌ مّا » يعنى كلى حركت وجود پيدا مىكند . در اينجاگو اينكه مراتب حركت دائماً حادث و فانى مىشوند ولى اين كلىِ حركت يا حركةٌ مّا از همان آنِ اول در ضمن همين افرادى كه متدرج هستند و على الاتصال حادث و فانى مىشوند ، يعنى در ضمن افراد آنيه‌اى كه بالقوه هستند وجود پيدا مىكند .\r\nحركت با مقوله‌اى كه حركت در آن واقع مىشود وجوداً يكى است . پس چون يك حركةٌ مّا از ابتدا تا انتهاى حركت وجود دارد كه نامش حركت توسطى است ، در حركت جوهرى يك صورةٌ مّا از ابتدا تا انتهاى حركت وجود دارد . اين صورةٌ مّا در هر آنى با مرتبه‌اى از صورت متحد است و « ماده با صورةٌ مّا » موضوع است براى حركت در صور خاصه .\r\n\r\nرفع استبعاد در مورد « صورةٌ مّا »\r\nدر اينجا مرحوم آخوند احتجاج و در واقع جدل مىكند ؛ يعنى از گفته‌هاى خود آقايان دليل مىآورد و مىگويد شما نبايد از اين صورةٌ مّا كه ما در اينجا مىگوييم وحشت كنيد ، چون خودتان همين را در باب كون و فساد گفته‌ايد و بالاترش را گفته‌ايد و تصور آنچه شما گفته‌ايد از آنچه كه ما در باب حركت مىگوييم به درجاتى مشكلتر است .\r\nتوضيح اينكه امثال شيخ كه منكر حركت در جوهر هستند ، قائل به كون و فسادند ؛ مىگويند يك صورت فاسد مىشود و صورت ديگر كائن مىشود ، نه اينكه صورتها به يكديگر متصلند و يك واحد را تشكيل مىدهند تا بشود حركت .\r\nصورتى كه در ماده است معدوم مىشود و صورتى ديگر در ماده حادث مىشود . در اينجا اين سؤال براى فلاسفه از قديم مطرح بوده است كه آيا ماده واحد است يا كثير ؟ گفته‌اند ماده در ذات خودش نه واحد است و نه كثير و در وحدت و كثرت تابع\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nصورت خودش است . ما مطلب را در قالب يك مثال توضيح مىدهيم .\r\nقدما آب را يك عنصر مىدانند و بخار را عنصر ديگر و آن را با هوا يكى مىدانند و غير از تبديل آب به بخار ، به تبديل هوا به آب و آب به هوا هم معتقد هستند . آب مركب است از صورت مائيه و ماده . وقتى آب تبديل به هوا مىشود اين صورت زايل مىشود و صورت جديدى كه همان صورت هوائيه باشد به جاى آن مىآيد .\r\nپس ماده‌اى در اينجا وجود دارد كه قبلًا صورت مائيه داشت و حالا صورت هوائيه دارد . اين ماده در ذات خود نه واحد است و نه كثير ، يعنى مىتواند هم واحد باشد و هم كثير و در وحدت و كثرت تابع صورت است . حال سؤال مىكنيم كه آيا اين ماده‌اى كه در آب بود و حالا مادهء هواست يك ماده است يا دو ماده ؟ مىگويند يك ماده است . مىپرسيم وحدتش را از كدام صورت دارد ؟ مىگويند از يك واحد بالعموم دارد . اين ماده بايد با يك صورت باشد ، حال يا با اين صورت يا با آن صورت . مىگويند به‌طور كلى وحدت ماده مستحفظ است به دو چيز : به يك « واحد بالعدد » كه مقصودشان مفارق يا عقل مجرد است كه ماده را ايجاد كرده است ، و به يك « واحد بالعموم » كه مقصود صورى است كه بر ماده متبادل مىشود .\r\nبراى توضيح مطلب معمولًا از اين تمثيل استفاده مىشود كه خيمه احتياج به عمود دارد و اگر عمود نباشد خيمه به زمين مىافتد . خيمه احتياج به عمود دارد ولى كدام يك از عمودها ؟ آيا خيمه به عمودى بالخصوص نياز دارد كه از چوب خاص يا فلز خاص ساخته شده باشد ؟ نه ، خيمه به « عمودٌمّا » احتياج دارد . خيمه به هيچ عمود خاصى نياز ندارد ولى بىنياز از عمود هم نيست و لذا هر عمودى كه زير اين خيمه بگذاريم ، خيمه مىايستد . اگر يك عمود را برداريم و بدون هيچ فاصله‌اى عمود ديگرى زير اين خيمه بگذاريم ، خيمه سر جاى خود مىايستد چون خيمه به « عمودٌمّا » احتياج دارد و خصوصيت عمود خاصى در اينجا دخالت ندارد .\r\nمىگويند ماده هم همين‌طور است . محال است كه ماده بتواند لحظه‌اى بدون صورت باقى بماند . ماده احتياج به صورت دارد ولى كدام صورت ؟ « صورةٌ مّا » .\r\nمرحوم آخوند مىگويد شما كه قائل به كون و فساد هستيد صورتها را مثل عمودهاى خيمه متبادل مىدانيد و مىگوييد يك صورت زايل مىشود و صورتى ديگر جاى آن را مىگيرد ، ولى ما كه قائل به حركت در جوهر هستيم قائل نيستيم كه صور جداى از يكديگرند ، بلكه مىگوييم اين صور يك واحد متصل هستند كه تعدد\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nآنها بالاعتبار است ، چون به سبب حركت پديد مىآيند . پس تشخص ماده به « صورةٌ مّا » يى كه در ضمن يك صورت واحد متصل و به تعبير ديگر در ضمن صور متعددى كه تعدد آنها بالقوه است وجود دارد اسهل و اقرب به قبول عقل است از آنچه شما قائل هستيد ، زيرا شما مىگوييد ماده در ضمن صورةٌ مّايى موجود است كه اين صورةٌ مّا عبارت است از صورتى از ميان صورتهايى كه يكى بايد برود و ديگرى جايش را بگيرد . شما در آنجا مىگوييد كه « العقل غيرمنقبضٍ » از اينكه وحدت هيولى و تشخص آن به صورةٌ مّاى متبادل محفوظ باشد ؛ پس به طريق اولى عقل منقبض نمىشود از اينكه وحدت و تشخص هيولى به تبع صورةٌ مّايى باشد كه در ضمن صور منفصل از يكديگر نيست ؛ اين صورةٌ مّا در ذيل صور متعددى است كه تعدد آنها بالقوه است نه بالفعل . پس مورد اخير به طريق اولى بايد براى شما قابل قبول باشد « 1 » .\r\nپس مرحوم آخوند در اينجا اين مطلب را قبول كرد كه ما در باب حركت جوهرى هم نيازمند به موضوع هستيم ولى موضوع در اينجا ماده با صورةٌ مّا است .\r\nصورةٌ مّا همان طبيعت كلى صورت است . اين صور اتصال دارد و وقتى افراد كلى طبيعى ، يك متصل واحد را تشكيل بدهد به بقاى افراد باقى است .\r\n\r\nتخالف در كلام مرحوم آخوند در باب موضوع حركت جوهرى\r\nدر جلسهء گذشته گفتيم كه حكماى بعد از مرحوم آخوند متوجه اين نكته شدند كه ايشان در باب بقاى موضوع در حركت جوهرى متخالف سخن گفته است . در بعضى كلمات تعبير ايشان اين است كه ما در باب حركت جوهرى اصلًا احتياجى به موضوع ثابت نداريم . مثلًا در فصل نوزدهم تحت عنوان « فى حكمة مشرقية » مرحوم آخوند چنين گفت : « فما ذكر فى الفصل السابق من أن موضوع الحركة لابد و أن يكون أمراً ثابت الذات صحيح اذا عنى بموضوع الحركة موضوعها بحسب الماهية » كه موضوع به اين معنى از موضوع باب حركت به كلى خارج است . « أو عنى به موضوع الحركات الغير اللازمة فى الوجود كالنقلة و الاستحالة و النمو » . اما در حركات لازم كه مقصود حركت .\r\n\r\n\r\n\r\n\r\n","description":"","footnote":"\r\n( 1 ) . اشكال : ممكن است كسى بگويد ماده خودش در اينجا حركت جوهرى دارد و بنابراين ثباتى ندارد تا بتواند موضوع باشد .\r\nاستاد : قبلًا اين را عرض كرديم و باز هم اين مطلب را مطرح مىكنيم .\r\n","page_name":" 423 ","page_number":423},
  {"content":"\r\n\r\nجوهرى است اين مطلب را قبول نداريم كه حركت نيازمند به موضوع ثابت است .\r\nبعد ايشان مىگويد ما اين مطلب را كه موضوع بايد مركب از « مابالقوه » و « ما بالفعل » باشد در باب حركت جوهرى قبول نداريم :\r\nو ما ذكر ايضاً فيه من أن موضوع الحركة مركب من مابالقوة و من مابالفعل قول مجمل يحتاج الى تفصيل ، و هو أن الموضوعية و العروض إن كانا فى الوجود كما فى الحركات العارضة للجسم فحقّ أن موضوعها مركب فى الخارج . . . و إن كان العروض بحسب تحليل العقلى كما فى اللوازم فالقابل و الفاعل هناك أمر واحد . . . و كما أن ثبات الحركة عين تجددها و قوتها على الشىء عين فعلية القوة على ذلك الشىء فكذلك حكم ثبات مابه الحركة و هى الطبيعة الكائنة فى الأجسام « 1 » . .\r\nدر اينجا مرحوم آخوند كاملًا تصريح مىكند كه آنچه در فصل سابق بر فصل نوزدهم گفته است كه حركت نيازمند به يك موضوع ثابت است و آن موضوع ثابت بايد از ما بالقوه و ما بالفعل مركب باشد ، در غير حركت جوهرى صادق است . در حركت جوهرى ، نه نياز به موضوع ثابت داريم و نه به يك امر مركب از ما بالقوه و ما بالفعل تا وحدت حركت را حفظ كند . از آنجا كه طبيعت چيزى است كه ثباتش عين تجددش و تجددش عين ثباتش است ، در ثبات و وحدت خود نياز به چيزى ندارد .\r\nپس در فصل نوزده ايشان چنين نظرى را ارائه مىدهد .\r\nدر بعضى كلمات ديگر كه در همان فصل هم اشاره‌اى به اين مطلب هست مرحوم آخوند مىگويد كه در باب حركت جوهرى موضوع ثابت « ماهيت » است و در بعضى جاهاى ديگر بر اين مطلب تكيه مىكند كه چيزى كه حافظ وحدت موضوع است « مفارق » است ؛ يعنى آن كه كار موضوع را انجام مىدهد و وحدت حركت و وحدت مراتب مقوله را حفظ مىكند امر مفارق است . بر اين اساس چنين گفته شده است كه بيانات مرحوم آخوند در باب موضوع در حركت جوهرى متخالف است .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، فصل 19 ، ص 62 و 63 .\r\n","page_name":" 424 ","page_number":424},
  {"content":"\r\n\r\n\r\nآيا اين تخالف واقعى است ؟\r\nكوششهاى بسيارى شده است تا ببينند آيا ايشان واقعاً نظريات مختلفى ابراز كرده است و يا اين نظريات با يكديگر قابل جمع هستند ؟ .\r\nما در اينجا ناچاريم مقدارى از بحث جلسهء گذشته را دوباره مطرح كنيم . گفتيم در باب علت نياز به موضوع در حركت ، ممكن است كسى بگويد كه حركت عرض است و عرض نياز به موضوع دارد . اين را رد كرديم ؛ حركت نه عرض است و نه جوهر ، بلكه با جوهر ، جوهر است و با عرض ، عرض . حركت مثل وجود است كه با جوهر ، جوهر است و با عرض ، عرض .\r\nهمچنين ممكن است كسى بگويد كه حركت از آن جهت نيازمند به موضوع است كه در مقولات عرضى صورت مىگيرد . چون مافيه الحركه عرض است حركت موضوع مىخواهد و در واقع نياز حركت به موضوع به تبع مقوله‌اى است كه حركت در آن واقع مىشود و چون قدما فقط به حركت در مقولات عرضى قائل بوده‌اند گفته‌اند هر حركتى موضوع مىخواهد . پس مقوله‌اى كه حركت در آن هست نيازمند به موضوع است نه حركت بما هو حركت ؛ پس حركت اگر در جوهر باشد اصلًا نيازى به موضوع نداريم . بيان آقاى طباطبايى تقريباً همين است .\r\nبيان ديگر كه بيانات گذشتهء مرحوم آخوند بيشتر بر آن تكيه داشت اين بود كه حركت از آن جهت كه حادث است و بلكه عين حدوث است و هر حادثى نيازمند به قوهء قبلى و مادهء حاملِ قوه است نيازمند به موضوع يعنى نيازمند به يك قابل است .\r\nاگر حركتى در عالم صورت مىگيرد ، چاره‌اى نيست مگر اينكه يك مادهء حامل استعداد و نيز يك صورت در كار باشد - چون ماده به تنهايى نمىتواند موجود باشد - و اين مركب ماده و صورت ، حركت را قبول مىكند ولو حركت ، حركت جوهرى باشد .\r\nنظر چهارم كه قبلًا گفته بوديم و در جلسهء گذشته بيان نكرديم اين است كه حركت از آن نظر كه نياز به حافظ وحدت دارد نيازمند موضوع است . مرحوم آخوند جواب اين مطلب را در گذشته داده است و بنا بر اصالت وجود اين مسئله ديگر حل شده است . توضيح اينكه قدما مىگفتند وقتى در مقوله‌اى حركت صورت مىگيرد ، مخصوصاً اگر حركت اشتدادى باشد ، آن مقوله داراى انواع بالقوه است و هيچ كدام از انواع فعليت ندارد . اين انواع بالقوه نيازمند به يك حافظ وحدت هستند . موضوع\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nكه دائماً از نوعى از مقوله به نوع ديگر خارج مىشود ملاك و حافظ وحدت اين امور بالقوه است . مرحوم آخوند بر اساس فلسفهء خودش اثبات كرد كه وجود خود آن مقوله ملاك وحدت آن است نه موضوع . در آنجا كه قدما مىگفتند : « التسود ليس بسوادٍ اشتدّ » ايشان به ظاهر اين مطلب را قبول مىكرد ولى بعد به گونه‌اى حرف زد كه اين مطلب رد مىشد .\r\nحاصل نظر مرحوم آخوند اين بود كه اگر شىء از نوعى از سواد به نوع ديگر حركت مىكند انواع بالقوه هستند ولى در اينجا يك وجود بالفعل براى سواد وجود دارد كه حافظ وحدت مراتب سواد همين وجود است . حال اگر ما ملاك نياز به موضوع را حفظ وحدت مراتب مافيه الحركه بدانيم باز در باب حركت در جوهر ما نيازمند به موضوع نيستيم همچنان كه در باب حركت در اعراض هم نيازمند به موضوع نيستيم ، چون ملاك وحدتْ وجود است . در هيچ جا به اين دليل ، ما نيازى به موضوع نداريم ؛ اگر نياز به موضوع داشته باشيم به ملاك ديگرى است .\r\nبا اين توضيحات ، اينكه مرحوم آخوند در اينجا اصرار دارد « ماده با صورةٌ مّا » را موضوع باقى بداند ، قطعاً روى همان نظرى است كه عرض كردم ؛ يعنى اين نظر كه حركت از آن جهت نيازمند به موضوع است كه مادهء قابل مىخواهد .\r\nبنابراين سخن مرحوم آخوند كاملًا قابل توجيه است ، به اين بيان كه هر مرتبه‌اى از مراتب حركت قابل است براى مرتبهء ديگر . حركت تركيبى است از فعليت و قوه ، از قابليت و مقبوليت . در باب حركت در اعراض ، قابل ، جسم بود و مقبولْ عرض ، ولى در باب حركت در جوهر ، هر مرتبه‌اى قابل است براى مرتبهء بعد و هر مرتبه‌اى مقبول است براى مرتبهء قبل ، و در هر مرتبه‌اى ماده داريم با صورةٌ ما . چون مراتب از يكديگر منفصل نيستند ، تمام يك حركت ، سراسر قابليت است و سراسر مقبوليت ؛ تمام مراتب حركت سراسر موضوع است و سراسر مافيه الحركه . پس موضوع و ما فيه الحركه يكى است و در عين حال ما واقعاً در اينجا موضوع داريم . پس چنين نيست كه در باب حركت در جوهر قابل نداريم .\r\nمرحوم آخوند در اينجا اصرار دارد كه در مورد حركت توسطى چنين فرض كند كه يك امر باقى از ابتدا تا انتهاى حركت وجود دارد . اما ايشان در فصل سى و سوم كه تحت عنوان « فى ربط الحادث بالقديم » مىآيد ، نظر دقيقتر خود را بيان كرده است و در آنجا حركت توسطى را انكار مىكند . ايشان در آنجا مىگويد اينكه\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nمىخواهيد هرجا كه حركت قطعى هست ، حركت توسطى درست كنيد صحيح نيست . آن حركت توسطى شما عبارت است از كلىاى كه آن كلى در ضمن همهء مراتب استمرار دارد در حالى كه اين يك امر انتزاعى است . حرف آخر مرحوم آخوند در باب حركت توسطى همين است .\r\nولى ايشان در اينجا هنوز درگير حركت توسطى است . در اينجا مرحوم آخوند مىخواهد بگويد كه در حركت جوهرى تمام مراتب ، هم موضوعند و هم ما فيه الحركه ، و موضوع و ما فيه الحركه در اينجا يكى است . عقل با اعتبار خودش مرتبهء قبلى را قابل و مرتبهء بعدى را مقبول مىداند ؛ مرتبهء قبلى موضوع است و مرتبهء بعدى مافيه الحركه . به تعبير ديگرى كه خود ايشان مىگويد فعل و قبول در اينجا يكى است . اما در باب حركت در عرض ، اختلاف قابل و مقبول واقعى است يعنى واقعاً قابل غير از مقبول است .\r\nبنابراين ، سخن مرحوم آخوند در باب اينكه حركت جوهرى هم موضوع مىخواهد درست است . اگر مىگويد موضوع « ماده با صورةٌ مّا » است به اعتبار آن حرفى است كه در باب حركت توسطى مىگويد ، ولى اين بالاخره خالى از نوعى از مجاز نيست .\r\nپس چنان كه گفتيم فرق موضوع و مافيه الحركه در حركت در جوهر تحليلى است ؛ يعنى مراتب حركت را كه در نظر بگيريم ، تماماً موضوع است براى خودش ، اما به اين معنى كه هر مرتبهء قبل ، موضوع است براى مرتبهء بعد ، و تفاوت يك مرتبه با مرتبهء بعد به تحليل و تجزيهء عقل است . حرف مرحوم آخوند اين است و بنابراين تضاد يا تخالفى ميان نظرات ايشان نيست .\r\n\r\nتوجيه نظرات ديگر آخوند دربارهء موضوع حركت\r\nاما مراد ايشان از اينكه گاهى گفته است موضوع ماهيت است چيست ؟ مقصود اين است كه اگرچه ما در باب حركات اشتدادى قائل هستيم كه تبدل ذات صورت مىگيرد يعنى انواع عوض مىشوند ، اما در عين حال اجناس ، خصوصاً جنس عالى عوض نمىشوند ؛ تبدل انواع حد محدودى دارد . معناى تبدل انواع اين نيست كه اين نوع مىتواند به نوع ديگرى كه حتى در جنس الاجناس هم با آن شريك نيست تبديل شود . اگر مىگوييم در كيف تبدل انواع صورت مىگيرد چنين نيست كه كيف\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nبتواند متبدل به كم و يا جوهر شود ، بلكه يك ماهيت جنسى و لااقل همان ماهيت مقوله در اينجا محفوظ است . اين هم حرف درستى است « 1 » .\r\nمىرويم سراغ مواردى كه ايشان مسئلهء مفارق و عقل مجرد را در باب موضوع دخالت داده است . اينكه ايشان عقل مجرد را دخالت داده است ، در طول اين مطلب است نه در عرض آن . ايشان مدعى است كه وحدت حركت به خودش است چه حركت عرضى و چه حركت جوهرى ، ولى همان‌طور كه وجود عرض قائم به وجود جوهر است ، قهراً وحدت عرض هم - چون عين وجودش است - قائم به وحدت جوهر است . باز همان‌طور كه وجود جوهر مادى ، قائم به يك عقل مجرد است قهراً وحدت جوهر مادى هم تابع وحدت عقل مفارق است .\r\n\r\nموضوع در حركت كمّى\r\nدر باب حركت در كم ، حكما دچار يك مشكل علمى هستند . خيلى از مسائل هست كه از نظر حسى امر واضحى است ، ولى وقتى پاى تحليل فلسفى به ميان مىآيد به اشكال برخورد مىكند . يكى از حركات تقريباً محسوس ، حركت كمّى است كه از نظر قدما امر واضحى بوده است گرچه با توجه به نظر امروزيها كار يك مقدار مشكل شده است .\r\nحركت كمّى چيست ؟ اينكه گياهى يا كودكى رشد مىكند و بر ابعادش افزوده مىشود مثالهايى براى حركت كمى است . همچنين آنچه كه قدما « تخلخل » و « تكاثف » مىناميدند - مثلًا اينكه هوا در اثر تخلخل ابعادش اضافه مىشود و يا در اثر تكاثف حجمش كاهش مىيابد - حركت كمى است . اولى را تزيّد و دومى را تنقّص مىناميدند .\r\nچنان كه گفتيم بر مبناى نظريات امروز حركت كمّى به حساب آوردن آنچه قدما حركت كمّى مىدانستند ، مشكل است . مثلًا در مورد جنين كه در رحم حركت كمّى مىكند قدما چون جنين را يك متصل واحد مىدانستند فكر مىكردند كه دائماً بر حجم اين متصل واحد افزوده مىشود ، ولى امروز كه فرضيهء سلولها پيدا شده و .\r\n\r\n\r\n\r\n\r\n","description":"","footnote":"\r\n( 1 ) . [ استاد متأسفانه پاسخ ايرادى را كه در جلسهء سى و چهارم دربارهء موضوع بودن ماهيت در حركت جوهرى ذيل عنوان « اقوال ديگر مرحوم آخوند در باب موضوع در حركت جوهرى » ( پاراگراف اول ) مطرح كردند در اينجا متعرض نشده‌اند . 
  ]\r\n","page_name":" 428 ","page_number":428},
  {"content":"\r\n\r\nمعلوم شده است كه ازدياد حجم عبارت از ازدياد سلولهاست ، روشن گرديده كه رشد جنين در واقع حركت كمى نيست ، بلكه اضافه شدن شيئى از خارج است بر شىء ديگر . اينكه بر يك خرمن گندم ، گندم اضافه كنيم ، حركت كمّى نيست . حركت كمّى اين است كه از درون در ابعاد جسم افزايش پيدا شود . بنا بر نظريات امروز ، در ابعاد هيچ جسم [ در حال رشدى 
  ] افزايش پيدا نمىشود ، بلكه جسم به همان ابعاد اوليهء خود هست و ذراتى در كنار آن قرار مىگيرد .\r\nنظر شيخ اشراق غير از آن چيزى است كه امروزه مىگويند . او مدعى است كه وقتى مقدارى به مقدار اول اضافه مىشود ، مقدار اول به كلى معدوم مىشود نه اينكه بر حجم مقدار اول افزوده مىشود . به عقيدهء شيخ اشراق وقتى يك جسم نامى رشد مىكند هر مقدار جديد كه حاصل مىشود مقدار اول معدوم مىشود . پس اصلًا حركت نيست زيرا دائماً مقدار جديد مىآيد و مقدار اول معدوم مىشود ، نه اينكه شىء افزايش مقدارى پيدا كند .\r\nشيخ الرئيس سخت دچار اشكال شده است كه چگونه حركت كمّى نباتات و حيوانات را توجيه كند و در بسيارى از كتابهايش از حل مسئله اظهار عجز كرده است . او در پاسخ بعضى از تلاميذ خود - كه ظاهراً بهمنيار است - توضيح مفصلى داده و گفته است كه درالاصول المشرقية « 1 » ، خوض عظيمى در اين مسئله در باب حيوان كرده است . اما در باب نباتات اظهار ترديد كرده و گفته است شايد حركت نبات اين‌طور باشد و شايد آن‌طور باشد و احتمالات بسيارى به صورت « لعلّ » ذكر كرده و در آخر هم در مورد هيچ كدام جزم پيدا نكرده است . بعد هم گفته است كه بايد كوشش كرد تا حقيقت كشف شود و كسى نبايد نااميد شود : « و أما ما عليه الجمهور من اهل النظر فليجتهد . . . و لا ييأس من روح اللَّه » « 2 » . بعد شاگرد دوباره به استاد نامه .\r\n\r\n\r\n\r\n\r\n","description":"","footnote":"\r\n( 1 ) . شيخ الرئيس كتابى داشته است به نام الاصول المشرقيه كه از آن چيزى جز يك مقدمه و قسمتهاى مختصرى از منطق در دست نيست . مىگويند اگر آن كتاب به دست مىآمد از همهء كتابهاى شيخ بهتر بود ، چون شيخ در مقدمه مىگويد من در ساير كتابهايم مجبور بودم از قدماى يونانى پيروى كنم ولى حال مىخواهم كتابى بنويسم كه از پيروى ديگران آزاد باشد و عقايد خاص خودم را بيان كنم . اين كتاب كه معلوم نيست شيخ چه مقدار از آن را نوشته بوده ، اخيراً به همان صورت ناقص در مصر چاپ شده است . از بعضى از عباراتى كه مرحوم آخوند در جلد اول اسفار آورده است معلوم مىشود به قسمتهايى از الاصول المشرقيه دسترسى داشته است .\r\n( 2 ) . فصل 24 ، ص 92 .\r\n","page_name":" 429 ","page_number":429},
  {"content":"\r\n\r\nمىنويسد كه « إن أنعم الشيخ أدام اللَّه علوه باتمام الكلام . . . كانت المنة اعظم » و از او مىخواهد مطلب را تكميل كند . شيخ در جواب مىنويسد اگر بتوانم ؛ يعنى نمىتوانم .\r\nمرحوم آخوند مىگويد پس معلوم مىشود كه شيخ از حل مسئله عاجز بوده است و اين عجز از اين جهت است كه نمىتوانسته است بيان كند كه موضوع در حركت كمّى چيست .\r\n\r\nاشكال مشترك در حركت كمّى و حركت جوهرى\r\nاشكالى كه شيخ در آنجا گرفتار بوده است عين اشكالى است كه در باب حركت جوهرى مطرح است . اگر اشكال حركت جوهرى حل شود ، اشكال حركت كمّى هم حل مىشود .\r\nشيخ كه در باب حركت جوهرى در تصور موضوع دچار اشكال بوده ، جبراً بايد در باب حركت كمّى هم دچار اشكال مىشده است ، چرا ؟ اين « چرا » را در اين جلسه توضيح مىدهم و بقيهء مطلب را در جلسهء آينده بحث خواهيم كرد .\r\nگفتيم در حركت در عرض تصور موضوع با اشكال مواجه نيست . موضوع جوهر است و مافيه الحركه عرض است . پس در باب حركت در كمّ هم نبايد اشكالى وجود داشته باشد . پس شيخ على القاعده بايد اين‌طور مىگفت كه در حركت كمى ، موضوع خود جسم است و كميت جسم هم مافيه الحركه است . پس در ظاهر ، موضوع خيلى روشن است . ولى در اينجا رازى هست كه آن راز شيخ را دچار اشكال كرده است و آن اين است كه حركت كمّى به گونه‌اى است كه بسيار شبيه حركت جوهرى است و بلكه شايد بعد بگوييم كه حركت كمّى اصلًا نوعى از حركت جوهرى است .\r\nتوضيح اينكه اگرچه فلاسفه كميت را عرض براى جسم مىدانند ولى پس از تحليل دقيق به اينجا مىرسند كه كميت ، عرض تحليلى است نه عرض عينى و خارجى . در عرض عينى و خارجى ، معروض در خارج وجودى دارد و عرض هم در خارج وجودى دارد و اين وجود خارجى عرض غير از وجود خارجى معروض ، و عارض بر جوهر است . مثلًا كيف ، أين و وضع اين‌طور است . ولى كميت ، وجود مستقلى از وجود جسم ندارد تا بتوان گفت كه جسم در خارج وجودى دارد و كميت وجودى دارد و وجود كمّ عارض وجود جسم مىشود . كميت در خارج عين جسم\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nاست و فرق ميان جسم كه جوهر است و كم كه عرض است يك فرق ذهنى است از قبيل فرق ميان مبهم و متعين يا مطلق و مقيد .\r\nما در خارج ، انسان عالم و انسان غيرعالم ، انسان سفيد و انسان غير سفيد داريم ولى انسان مطلق در خارج نداريم . بله ، قيد چيز ديگرى است : « تقيدٌ جزء و قيدٌ خارجى » . فرق مطلق و مقيد فرق ذهنى است ؛ يعنى يك شىء را گاهى مطلق اعتبار مىكنيم و گاهى مقيد . جسم عبارت است از جوهرى كه قابل ابعاد سه گانه است بدون اينكه تناهى يا عدم تناهى را در نظر بگيريم ، و به فرض تناهى بدون اينكه تناهى در حد خاصى را در نظر بگيريم . همان صرف جسم را كه مبهم در نظر مىگيريم مىشود جوهر . عروض تعين براى امر مبهم ، در عقل است .\r\nاين است كه مىگوييم كميت ، عرض تحليلى يعنى عرض عقلى است . جسم تعليمى كه كميت است و جسم طبيعى در خارج عيناً يك چيز هستند و فرقشان صرفاً ذهنى و تحليلى است . پس اينكه مىگوييم وقتى جنين رشد مىكند جوهر در جسم تعليمى خودش حركت مىكند ، اين جسم تعليمى در خارج ، همان خود جسم است . پس در خارج فرقى ميان جسم و كم نيست و حركت در اين عرض در واقع حركت در خود جسم است و بنابراين در حركت كمّى ، هم موضوع و هم مافيه الحركه خود جسم است . پس اشكال در حركت كمى با اشكال در حركت در جوهر يكى مىشود و موضوعى باقى نمىماند . اين است كه شيخ درمانده است كه موضوع را چه چيز قرار دهد .\r\nمرحوم آخوند مىگويد با آنچه ما در باب حركت در جوهر گفتيم كه ماده با صورةٌ مّا موضوع است و صور خاص ما فيه الحركه هستند اشكال در حركت كمّى حل مىشود و ما مىتوانيم براى حركت كمّى موضوعى تصوير كنيم . تفصيل مطلب را در جلسهء بعد عرض خواهيم كرد .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n\r\nجلسهء سى و ششم\r\nبسم اللَّه الرحمن الرحيم .\r\n« و الشيخ الرئيس أيضاً استصعب ذلك واعترف بالعجز عن إثبات موضوع ثابت . . . » « 1 » . .\r\nبحث دربارهء ضرورت موضوع ثابت و باقى در هر حركت و از آن جمله در حركت جوهرى بود . گفتيم اينكه هر حركتى نيازمند به يك موضوع ثابت و باقى است امرى است كه مورد قبول حكما و فلاسفه است و همين خود باعث شده است كه امثال بوعلى حركت جوهرى را انكار كنند . گفته‌اند اگر حركت در مقولات عرضى باشد موضوع يا متحرك در مقوله ، جوهر است و اين متحرك در جميع مراتب حركت ، ثابت و باقى است . پس ما در اينجا متحرك و مافيه الحركه كه از اركان حركت هستند هردو را داريم ولى اگر بنا باشد خود جوهر مافيه الحركه باشد در اين صورت در مورد موضوع حركت دچار اشكال مىشويم .\r\n\r\nخلاصهء نظر مرحوم آخوند در باب موضوع حركت جوهرى\r\nديديم كه مرحوم آخوند در اينجا بناى سخنشان بر اين است كه ما قبول مىكنيم كه .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 24 ، ص 90 .\r\n","page_name":" 432 ","page_number":432},
  {"content":"\r\n\r\nهر حركتى نيازمند به متحرك است و بايد نوعى مغايرت ميان متحرك و مافيه الحركه باشد ؛ با اين حال در حركت جوهرى ، هم متحرك جوهر است و هم مافيه الحركه جوهر است .\r\nممكن است كسى اين مطلب را كه در حركت جوهرى ، هم متحرك و هم مافيه الحركه داريم به اين نحو تفسير كند كه هر مرتبه‌اى از جوهر موضوع يا قابل است براى مرتبهء ديگر ، كه اين همان بيانى است كه خود ما با استفاده از بيانات مرحوم آخوند عرض كرديم . ولى مرحوم آخوند در اينجا بيش از اين مىخواهد بفرمايد . ايشان ضمن اينكه در اينجا قبول مىكند كه حركت جوهرى هم مانند حركات ديگر موضوعى مىخواهد كه به نحوى با مافيه الحركه مغاير باشد در عين حال مىگويد هم موضوع ثابتِ باقى در جميع مراتب حركت ، جوهر است و هم آن مراتب حركت كه موضوع در آن سيلان پيدا مىكند جوهر است .\r\nمافيه الحركه در حركت جوهرى چيست ؟ مسلماً مافيه الحركه صورت است ؛ در اين بحثى نيست . البته صورت منحصر به صورت جسمانى نيست ، يعنى صورت منحصر به جرميت نيست . جرميت ، صورت جسميه است و جسم علاوه بر جرميت ، يك سلسله صور نوعيه دارد كه حالّ در جسميت است كه آنها را صور نوعيه مىناميم .\r\nدر حركت جوهرى متحرك چيست ؟ آيا در حركت جوهرى ، حركت در ماده صورت مىگيرد يا در صورت يا در هر دو ؟ ماده يعنى هيولاى اولى نمىتواند به تنهايى موضوع حركت جوهرى باشد زيرا چيزى كه فلسفه آن را ماده مىداند ، غير از چيزى است كه فيزيك آن را ماده مىداند . مادهء فيزيكى از نظر فيلسوف مجموع ماده و صورت است . مادهء فلسفى ، يك حقيقت مبهم و لامتحصل است و اصلًا به خودى خود حكمى ندارد غير از قوه بودن . اينجاست كه مرحوم آخوند مىگويد « ماده با صورةٌ مّا » موضوع است و « صور بخصوصياتها » مافيه الحركه هستند . پس موضوع يا امر باقى عبارت است از « ماده با صورةٌ مّا » ، و امرى كه اين موضوع در آن جريان دارد و مراتب آن را طى مىكند و در آن حركت مىكند خصوصيات صور متبدل است . اين نظر مرحوم آخوند در اينجاست .\r\nبعد ايشان مىگويد اينكه مىگوييم ماده با صورة مّا موضوع است و صور خاصه مافيه الحركه هستند اختصاص به حركت در جوهر ندارد [ و شبيه چنين مطلبى در\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nمورد حركات عرضى هم صادق است 
  ] . مثلًا در حركت كيفى يا أينى هم مطلب از همين قرار است . اگر در مورد حركت أينى مىگوييم جسم ، موضوع و أين ، مافيه الحركه است و جسم در أين حركت مىكند ، در آنجا هم « جسم مع أينٍ مّا » موضوع است و خصوصيات أيون ، مافيه الحركه است . آيا جسمى كه حركت مىكند بلاأين حركت مىكند ؟ ! جسمى كه حركت أينى مىكند هميشه متلبس به أينٌ مّا است .\r\nپس « جسم با أينٌ مّا » موضوع است .\r\nدر حركت وضعى هم « جسم مع وضعٍ مّا » موضوع است نه جسم مطلق ؛ هميشه جسم با وضعٌ مّا متحرك در اوضاع است . پس خيال نكنيد كه ما چون قائل به حركت جوهرى هستيم و هر حركتى نيازمند به موضوع است مىخواهيم براى حركت در جوهر موضوع دست و پا كنيم و لذا مىگوييم « ماده مع صورة مّا » موضوع است . اگر قائل به حركت جوهرى هم نبوديم باز در مورد حركات عرضى همين حرف را مىزديم و مىگفتيم كه « جسم مع كيفٍ مّا » ، « جسم مع اينٍ مّا » و « جسم مع كمّ مّا » موضوع است .\r\nپس اينكه در حركت جوهرى « ماده مع صورةٍ مّا » متحرك در مراتب صور است راه حلى است كه مرحوم آخوند در اينجا ذكر مىكند و اين بحث در كلمات خود ايشان دنباله و بلكه دنباله‌ها دارد و بعد از ايشان محل بحث و ايراد بسيارى واقع شده است كه ان شاء اللَّه اگر عمرى بود به آن بحثها هم خواهيم پرداخت .\r\n\r\nحل اشكال در حركت كمّى\r\nبعد ايشان مىگويد از اينجا راه حلى براى مشكلى كه متأخرين « 1 » در باب حركت در كمّ گرفتار آن بوده‌اند پيدا مىشود . فلاسفه به دو نوع حركت كمّى قائل هستند .\r\nيك نوع حركت كمّى كه در جمادات هم وجود دارد و از مختصات نباتات و حيوانات نيست « تخلخل و تكاثف » ناميده مىشود . قدما معتقدند كه براى جمادات مثل سنگ و آهن على رغم نداشتن قوهء ناميه و در نتيجه نداشتن نمو ، اين امكان وجود دارد كه انبساط پيدا كنند و بر ابعاد آنهاافزوده شود ( تخلخل ) ، و يا برعكس ، انقباض .\r\n\r\n\r\n\r\n\r\n","description":"","footnote":"\r\n( 1 ) . مقصود از متأخرين در اينجا فلاسفهء دورهء اسلامى است زيرا اين سؤال براى حكماى قبل از اسلام مطرح نبوده است .\r\n","page_name":" 434 ","page_number":434},
  {"content":"\r\n\r\nپيدا كرده از حجم آنها كاسته شود ( تكاثف ) « 1 » .\r\nنوع ديگر حركت كمّى ، نموى است كه در نباتات و حيوانات به وسيلهء تغذيه صورت مىگيرد . به عقيدهء قدما كار قوهء غاذيه اين است كه يك مادهء خارجى را مىگيرد و آن را آماده مىكند تا نبات يا حيوان از آن استفاده كند . اين استفاده نه به اين شكل است كه اين مادهء غذايى به گياه يا حيوان ضميمه مىشود ، بلكه اين ماده واقعاً به مادهء ديگرى تبديل مىشود به اين نحو كه صورت مادهء غذايى تغيير مىكند و صورت نبات يا حيوان را به خود مىپذيرد . پس اين‌طور نيست كه بدون اينكه ماده از خارج بيايد نبات يا حيوان ، بزرگ يا كوچك شود ( اين تخلخل و تكاثف است ) و نيز اين‌طور نيست كه مادهء خارجى با حفظ صورتش ضميمهء اين شىء شود ، بلكه در طىّ عمل جذب ، مادهء غذايى صورت خودش را رها مىكند و صورت آن نبات يا حيوان را به خود مىگيرد و مجموعاً متصل واحد مىشود . اين معنى تغذيه در نبات و حيوان از نظر قدماست .\r\nحكما امثال بوعلى ، هم در تفسير رشد و نمو و هم در تفسير تخلخل و تكاثف دچار اشكال شده‌اند . البته مرحوم آخوند در اينجا فقط رشد نبات و حيوان را مورد بحث قرار مىدهد و بحث دربارهء تخلخل و تكاثف در فصل بعد خواهد آمد . ما هم فعلًا فقط دربارهء اين نوع حركت كمّى بحث مىكنيم . اين را هم قبلًا توضيح داديم كه چرا اين اشكال در مورد اعراض ديگر مثل كيف پيش نمىآيد . كيف يك عرض محمول بالضميمه است و واقعاً منضم به جوهر مىشود ، ولى كميت ، عين خود جسم است و فرق بين كم و جسم طبيعى يك فرق اعتبارى و تحليلى است . پس وقتى مىگوييم در حركت كمّى كمّ تغيير كرده است ، در واقع خود حقيقت جسم تغيير كرده .\r\n\r\n\r\n\r\n\r\n","description":"","footnote":"\r\n( 1 ) . به عقيدهء قدما جسم توپر است ولى امروزه معتقدند كه اجسام از مجموع اتمها تشكيل شده‌اند و در داخل هر اتمى خلأ وجود دارد . يك قطعه آهن يك شىء مُسمت و توپر به نظر مىآيد ، اما در واقع خلأ درون جسم از ملأ آن به مراتب بيشتر است و لهذا امكان دارد كه يك جسم بسيار بزرگ به اندازهء يك گلولهء بسيار كوچك دربيايد .\r\nاين با بحثى كه قدما مىكردند تفاوت دارد . قدما معتقد بودند كه براى جسم - اگرچه توپر است - امكان اينكه كوچك بشود هست . مثلًا امكان اينكه زمين به اندازهء يك گردو كوچك شود هست . همچنين اين امكان وجود دارد كه زمين بسيار بزرگتر از آنچه هست بشود يعنى اين را در ذات خودش مىپذيرد . قدما اين را مىگفتند « تخلخل و تكاثف » و آن را يك نوع حركت كمّى به حساب مىآوردند .\r\n","page_name":" 435 ","page_number":435},
  {"content":"\r\n\r\nو نوعى حركت در ذات و جوهر جسم صورت گرفته است و خود جوهر جسم است كه عوض شده است . پس موضوع ثابت در اينجا چيست ؟ .\r\nشيخ در جواب اين اشكال درمانده است و در جواب سؤال شاگرد خود فقط شقوق و احتمالاتى ذكر كرده است : آيا در باب حركت در كمّ ، اساساً قائل به موضوع ثابت بشويم يا نشويم ؟ اگر قائل به موضوع ثابت نشويم ، آنوقت بايد از اين مطلب كه در هر حركتى موضوع از نوعى از مافيه الحركه به نوع ديگر خارج مىشود و در مراتب حركت ، انواع متميزند و حافظ وحدت ، موضوع است دست برداريم . ناچار بايد بگوييم كه اعداد مافيه الحركه با يكديگر اختلاف دارند . در اين صورت نمىتوانيم بگوييم اين اعداد بالقوه هستند زيرا اگر اعداد بالقوه باشند بايد موضوعى داشته باشيم كه در اين مراتب حركت كند . وقتى موضوعى در كار نيست اين مراتب كميت بايد بالفعل باشند . از طرف ديگر چون حركت مثل هر امر ممتد ديگرى تا بى نهايت قابل انقسام است اگر اين اعداد بالفعل باشند لازم مىآيد غيرمتناهى محصور بين حاصرين واقع شود . پس نمىتوانيم بگوييم در حركت كمّى موضوع ثابت نداريم .\r\nممكن است بگوييم موضوع در اينجا به تعبير من مثل آن چيزى است كه در مورد اجزاى اصلى در معاد مىگويند ؛ يك جزء اصلى باقى مىماند و باقى اجزاء جذب اشياء ديگر مىشود . چه بسا وقتى نبات حركت مىكند يكى از عناصرش ثابت مىماند و تغير در ساير عناصر روى مىدهد . شيخ مىگويد اين يك تحكم است . چه فرقى بين يك عنصر مثل خاك و عنصر ديگر مثل آب هست كه شما مىگوييد يك عنصر ثابت است و عناصر ديگر تغيير مىكنند ؟ .\r\nبعد مىگويد بياييد بحث را روى صورت ببريم و در باب نبات بگوييم آن امر ثابت نفس نباتى است و وقتى نبات تغذيه مىكند مواد آن تغيير مىكند . پس صورت ، ثابت و مواد متكثر است . صورت در ابتدا حالّ در مقدار خاصى از ماده است و بعد كه به سبب تغذيه ، مقدارى ماده افزوده مىشود اين نفس نباتى ، صورت مادهء ديگر هم هست . شيخ مىگويد اين هم امر معقولى نيست . هر صورتى حالّ در مادهء خاص خودش است و هر ماده‌اى اختصاص به صورتى خاص دارد . امكان ندارد كه صورتى متعين در ماده‌اى باشد و بعد بال خودش را روى يك مقدار ديگرى از ماده گسترش دهد .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاحتمال ديگرى كه شيخ مىدهد اين است كه صورت كه همان نفس نباتى است قائم به مقدارى از ماده است كه از ابتدا وجود داشته است و باقى موادى كه اضافه مىشود زوائدى هستند كه متعلق اين صورت يا نفس نيستند . مثلًا در مورد نبات بگوييم كه هر نباتى يك بذر اوليه دارد كه به تدريج رشد مىكند و صورتى كه محفوظ است ، از اول به مقدارى از ماده تعلق دارد . بعد اگرچه مواد ديگرى به سبب تغذيه پيدا مىشود ولى اين مواد بيگانه هستند . مادهء اين صورت همان اولى است و بس . بعد خود شيخ مىگويد اين احتمال هم صحيح نيست زيرا موادى كه وارد مىشوند با مواد قبلى تفاوتى ندارند و هر دو بر ابعاد نبات مىافزايند . بعد شيخ احتمالات ديگرى را مطرح مىكند - كه بعد ، از روى متن مىخوانيم - و در آخر هم يك نظر قطعى ارائه نمىدهد .\r\nمرحوم آخوند مىگويد پس معلوم مىشود حل اين مطلب براى شيخ امر غيرمقدورى بوده است ولى به بيانى كه ما گفتيم مشكل حل مىشود . ما در مورد حركت جوهرى گفتيم كه « ماده مع صورةٍ مّا » موضوع است ؛ در اينجا هم همين را مىگوييم . آنچه كه در حركت كمّى موضوع است و باقى است ماده است با صورةٌ مّا و مقدارٌمّا ، كه البته فرق صورت و مقدار در اينجا فرقى اعتبارى و تحليلى است . پس با اين بيان ، اشكال به كلى رفع مىشود و اين شقى است كه شيخ ذكر نكرده است .\r\n\r\nبرهان فصل و وصل\r\nبعد مرحوم آخوند مطلب ديگرى در ذيل بيان خود مختصراً ذكر مىكند و در فصل بعد كه تحت عنوان « فى توضيح ما ذكرنا فى تحقيق الحركة الكمية » خواهد آمد اين مطلب را به تفصيل بيان مىكند . يك مسئلهء تقريباً مشكلى در فلسفه مطرح است كه توضيح خواهم داد و من يك وقت كه اقوال مرحوم آخوند را جمع مىكردم از جمله موارد معدودى كه به نظرم رسيد كه در ميان كلمات ايشان نوعى تضاد و تناقض ديده مىشود ، همين جا بود « 1 » .\r\nفلاسفه در باب اثبات هيولاى اولى و مادهء اولى براهينى اقامه مىكنند كه يكى .\r\n\r\n\r\n\r\n\r\n","description":"","footnote":"\r\n( 1 ) . [ استاد در اواخر همين جلسه متذكر مىشوند كه ممكن است راهى براى توجيه اين تخالف وجود داشته باشد و تفصيل آن به مباحث فصل بعد ارجاع داده شده است . 
  ]\r\n","page_name":" 437 ","page_number":437},
  {"content":"\r\n\r\nاز آن براهين ، برهان فصل و وصل است . ما در اينجا نمىخواهيم به تفصيل همهء مقدمات آن برهان را ذكر كنيم . خلاصهء بيان حكما اين است كه هر جسمى يك متصل واحد يعنى يك امتداد و كشش واحد است و حكما معتقدند كه وحدت اتصالى مساوى با وحدت شخصى است ؛ يعنى هر متصل واحد ، شخص واحد است .\r\nوقتى متصل واحدى را كه شخص واحد است به دو قسم منقسم مىكنيم ، حس چنين خيال مىكند كه اين دو نيمه عين همان واحد قبلى است ، منتها اين دو نيمه قبلًا به هم چسبيده بودند و حال از هم جدا هستند و در اينجا هويت چيزى تغيير نكرده است .\r\nفلاسفه مدعى هستند كه مطلب از اين قرار نيست . وقتى جسمى كه متصل واحد است به صورت دو جسم درمىآيد ، واقعاً هويت در اينجا تغيير كرده است . ايندو كه الآن موجودند آن شىء واحد قبلى نيستند كه يكى نيمى از آن و ديگرى نيم ديگرى از آن باشد بلكه مشابه آن هستند . به تعبير ديگر آن صورت معدوم شده و دو صورت ديگر از نو به وجود آمده است .\r\n\r\nيك اشكال مهم\r\nمن به اينكه اين برهان درست است يا نادرست و بررسى دقيق آن فعلًا كارى ندارم و فقط مىخواهم نتيجه گيرى در اينجا [ يعنى اسفار 
  ] را عرض كنم . بر اين برهان ايراد بسيار مهمى مىتوان وارد كرد .\r\nقدما مىگويند با عمل فصل ، صورت شىء اول معدوم مىشود ولى ماده‌اش معدوم نمىشود . چنين به نظر مىآيد كه همان يك آب است كه به صورت دو آب درآمده است ؛ همان يك جسم است كه به صورت دو جسم درآمده است . به عقيدهء قدما اين‌طور نيست كه يك صورت جسميه به صورت دو صورت جسميه درآمده باشد ، بلكه آن ماده كه سابقاً داراى يك صورت جسميه بود ، صورت جسميه‌اش معدوم شده و حالا داراى دو صورت جسميه شده است . بنابراين « هذيّت » يا « اوئيت » در اينجا به ماده است نه به صورت ؛ امر باقى ميان دو حالت ، ماده است نه صورت . صورت اول معدوم شد و به جاى آن صورت ديگرى به وجود آمد ولى ماده همان ماده است . ماده قبلًا داراى صورت واحد بود و حالا داراى دو صورت شده است .\r\nاشكال اين است كه ماده از خودش تعينى ندارد و تعين آن به صورت است\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nوقتى صورت اول معدوم شد آيا ماده ولو در يك آن بدون صورت باقى ماند ؟ ماده در يك آن هم نمىتواند بدون صورت باشد . اين يك مثل عاميانه است كه بگوييم مثَل ماده مثَل يك خيمه است كه به عمودٌمّا احتياج دارد . براى تعويض عمود خيمه ، معمولًا يك عمود ديگر مىگذارند و خيمه براى مدتى داراى دو عمود است و بعد عمود اول را برمىدارند . خيمه حداقل به يك عمود نياز دارد و گذاشتن دو عمود براى آن مانعى ندارد . ولى ماده نمىتواند در يك آن داراى دو صورت باشد . ماده هميشه بايد با يك صورت باشد ولى كدام صورت ؟ صورت اول كه معدوم شده است و صورت ديگر هم بعداً حادث شده است .\r\nحكما مىگويند ماده در ضمن صورةٌ مّا محفوظ است و در كوچكترين جزء زمان هم ماده بدون صورت نبوده است ، يعنى ميان زوال يك صورت و حدوث صورت بعدى تخلل زمان نشده است . خود مرحوم آخوند در جاى ديگرى - نه در باب حركت جوهرى - برهان اقامه كرده كه چنين چيزى محال است . اگر ميان صورتها وحدت اتصالى نباشد محال است كه صورتى برود و صورت ديگرى بيايد ولو اينكه بگوييم اين امر در يك آن صورت مىگيرد . براى تحقق تبادل صورتها حتماً بايد بين صورتها وحدتى در كار باشد . در باب حركت جوهرى آقاى طباطبايى تمام تكيه‌شان روى همين مطلب است ؛ يعنى در ميان تمام براهين حركت جوهرى آن برهانى كه نظر ايشان را بيش از هر برهان ديگر جلب كرده همين است كه تبادل صورتها بدون وحدت اتصالى ميان صورتها محال است . اين يك اشكال در باب برهان فصل و وصل .\r\nدر مورد موجودات زنده اشكال بيشتر است . مثالى خود مرحوم آخوند در باب ماهيت در بحث مربوط به جنس و فصل و ماده و صورت ذكر كرده است و آن اين است كه آيا اگر درخت زنده‌اى را ببُريم چه چيزى معدوم مىشود و چه چيزى موجود مىشود ؟ صورت نوعيه معدوم مىشود اما صورت جسميه چطور ؟ اينجاست كه اضطرابى در كلمات مرحوم آخوند ديده مىشود . ايشان در بعضى كلمات خود مىگويد كه صورت جسميه هم معدوم مىشود كه اين حرفى است كه پذيرفتن آن خيلى مشكل است زيرا طبق اين نظر ما خيال مىكنيم درختى كه اينجا افتاده است همان درختى است كه يك ساعت پيش در اينجا ايستاده بود و اين جسم همان جسم است و لذا علامتى كه روى تنهء درخت زنده گذاشته بوديم همچنان هست\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nحس اين‌طور خيال مىكند ولى در واقع آن جسم و آن صورت جسميه از ماده سلب شده و يك صورت صد درصد مشابه افاضه شده است . مرحوم آخوند گاهى اين‌طور مىگويد ولى در جاى ديگر مىگويد اين حرفها چيست كه وقتى درختى را قطع مىكنيم اصلًا به كلى آن جسم زنده معدوم شده و جسم جديدى پيدا شده است ؟ ! حتى به اين تعبير مىگويد كه اين حرفها « ياوه گويى » است .\r\n\r\nجسم به معناى ماده و جسم به معناى جنس\r\nمرحوم آخوند در ميان كلماتش حرفى دارد كه ممكن است توجيه كنندهء همهء اينها باشد و آن مطلبى است كه در فصل آينده مىآيد ، كه ما نمىخواهيم بحث مفصل فصل بعد را در اين جلسه مطرح كنيم . البته ايشان در همين فصل در قالب چند سطر مطلبى را به‌طور خلاصه مىگويد و آن اين است كه ايشان مدعى مىشود كه در اين گونه حركات ، صورت نوعيه باقى است ولى ماده تغيير مىكند . اين حرف دقيقى است و ايشان از اين مطلب حتى در مسائل معاد نتايجى مىگيرد . ايشان مىگويد وقتى جسمى مثل جسم نامى ، حيوان يا انسان در مراحلى و مراتبى حركت مىكند آنچه كه ملاك وحدت است و باقى است صورت نوعيه است ولى ماده دائماً تغيير مىكند و « شيئيّة الشىء بصورته لا بمادته » . مثلًا قوهء نمو در جسم نامى باقى است ولى آن جسمى كه قوهء نمو در آن حلول كرده است دائماً متبدل مىشود ؛ آن جسم دائماً تغيير مىكند ولى [ قوهء 
  ] نمو باقى است ، نامى باقى است . وقتى كه مىگوييم يك شىء جسم نامى است يعنى جسم تغيير مىكند ولى نامى باقى است .\r\nاينجاست همان مسئلهء معروفى كه مرحوم آخوند مكرر دربارهء آن بحث مىكند كه آيا جسمى كه تغيير مىكند جسم به معناى ماده است يا جسم به معناى جنس است ؟ مىگويد جسم به آن معنى كه ماده است تغيير مىكند نه به آن معنى كه جنس است . اين توضيح را در اينجا عرض كردم تا چند سطرى كه مرحوم آخوند در ذيل كلامش در اين فصل به‌طور مجمل آورده تا حدى روشن شده باشد . فرق ميان جسم به اعتبارى كه ماده است و جسم به اعتبارى كه جنس است خودش داستان درازى دارد كه ان شاء اللَّه در ضمن فصل آينده دربارهء آن بحث مىكنيم .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nتحقيق در حركت كمّى\r\n\r\nجلسهء سى و هفتم\r\nبسم اللَّه الرحمن الرحيم .\r\nفى توضيح ما ذكرنا فى تحقيق الحركة الكمية .\r\n« إعلم أن كل ما يتقوم ذاته من عدة معانٍ فله تمامية . . . » « 1 » .\r\nبه مناسبت بحث نحوهء بقاى موضوع در حركت كمّى ، مرحوم آخوند در اينجا بحثى را مطرح كرده‌اند كه بيش از آنكه به اين فصل مربوط باشد به مباحث ماهيت مربوط است . مباحث ماهيت قبلًا در همين كتاب طرح شده و مطلبى كه در اينجا آمده قبلًا گفته شده است . بعدها باز به مناسبتهاى ديگر و مخصوصاً در سفر نفس ، اين مطلب خواهد آمد . ما نمىخواهيم وارد مبحث ماهيت بشويم ؛ همين قدر مىخواهيم كه مطالب اين فصل تا اندازه‌اى روشن شود .\r\nتوضيح مطلب اين است كه چنين گفته مىشود كه هر جسمى به اعتبار تحقق و وجود خارجى آن ، مركب از دو جزء است كه يك جزء را اصطلاحاً « ماده » و جزء ديگر را « صورت » مىنامند ، كه اين مطلب يعنى مسئلهء تركب امور طبيعى از ماده و .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 25 ، ص 93 .\r\n","page_name":" 441 ","page_number":441},
  {"content":"\r\n\r\nصورت از اركان فلسفهء ارسطويى است . يك مطلب ديگر در منطق از يك نظر و در فلسفه از نظر ديگر مطرح است و آن اين است كه ماهيات اشياء عبارتند از مجموع اجناس و فصول ، و ماهيت يك شىء از « جنس قريب » و « فصل قريب » آن شىء تشكيل شده است « 1 » .\r\nمطلب سوم بحثى است كه راجع به رابطهء ميان اين دو مطلب مىشود . آيا در فلسفهء ارسطويى كه از يك طرف « وجود خارجى اشياء » مركب است از مواد و صور ، و « ماهيت اشياء » مركب است از اجناس و فصول ، رابطه‌اى ميان اجناس و فصول از يك طرف و مواد و صور از طرف ديگر وجود دارد ؟ جواب مىدهند كه بله ، رابطه‌اى هست و آن اين است كه مواد ، منشأ انتزاع اجناس هستند و صور منشأ انتزاع فصول . نمىگوييم جنس تعبير ذهنى ماده است و ماده تعبير خارجى جنس ؛ عيناً اين را نمىخواهيم بگوييم ، بلكه مىگوييم خود ماده و صورت هم دو كلى يعنى دو ماهيت هستند . ماده خودش يكى از انواع جوهر است ولى همين ماده به يك اعتبار ديگر كه لحاظ شود ديگر ماده نيست ، بلكه جنس است . صورت هم كه يكى از انواع جوهر است به يك اعتبار نوع است و صورت ، و به اعتبار ديگر فصل .\r\nبنابراين مأخذ انتزاع جنس و فصل دو چيزند كه آن دو چيز ، خودشان به اعتبار ديگر نوع هستند .\r\nتوضيح اينكه فلاسفه مىگويند جواهر بر پنج قسم‌اند : عقل ، نفس ، ماده ، صورت و جسم . فلاسفه ماده را از آن جهت كه ماده است يكى از انواع عالم مىدانند و صورت را نيز يكى از انواع عالم مىدانند و در عين حال جسم را يك نوع ديگر در مقابل اين دو نوع مىشمارند . از اين دو نوع كه ماده و صورت باشد دو معنىِ ديگر اعتبار مىشود كه يكى جنس است و ديگرى فصل و از مجموع آن دو [ يعنى ماده و .\r\n\r\n\r\n\r\n\r\n","description":"","footnote":"\r\n( 1 ) . البته بحث ديگرى هم مطرح است كه آيا اساساً ماهيت بسيط داريم يا نداريم ؟ اگر ماهيت يا ماهيات بسيطى در عالم داشته باشيم ، يعنى ماهيتى كه نه جنس داشته باشد و نه فصل ، معنايش اين است كه نوع يا انواعى در عالم وجود دارد كه هر كدام يك مقولهء مستقل‌اند . ولى اينها به چنين چيزى اعتقاد ندارند ، بلكه معتقدند كه هر نوعى از انواع ، داخل در يك مقوله از مقولات ده گانه است و به اين جهت مابه الاشتراك يا مابه الاشتراك‌هايى و همچنين مابه الامتياز يا مابه الامتيازهايى دارد .\r\nمابه الاشتراك‌ها را « اجناس » و مابه الامتيازها را « فصول » مىگويند . در اينجا ماهيت از آن جهت كه ماهيت است مورد نظر است و نظر به تحقق خارجى نيست .\r\n","page_name":" 442 ","page_number":442},
  {"content":"\r\n\r\nصورت 
  ] نوع پنجم به وجود مىآيد كه جسم باشد . در اينجا سؤال خيلى روشنى پيش مىآيد كه اين حرف فلاسفه به چه معناست كه جسم يكى از جواهر پنجگانه و در عين حال مركب از ماده و صورت است ؟ جسم كه غير از ماده و صورت چيزى نيست و بنابراين نبايد نوع جداگانه‌اى به حساب آيد . چرا آن را يك امر جداگانه مىشمارند ؟ .\r\nپاسخ اين است كه ماده از آن جهت كه ماده است خودش يك نوع مستقل است و صورت از آن جهت كه صورت است يك نوع مستقل است ولى همين دو نوع به اعتبار ديگر يك نوع ديگر به وجود مىآورند و به اين اعتبار هيچ كدام نوع نيستند .\r\n\r\nتركيب خاص جسم از ماده و صورت\r\nحال مسئلهء ديگرى مطرح است و آن اين است كه شما مىگوييد جسم در خارج مركب از ماده و صورت است و ماهيت در ذات خودش مركب است از جنس و فصل . يك اصل واضح در مورد مركب اين است كه هر مركبى با وجود همهء اجزاء پديد مىآيد و با انتفاى يكى از اجزاء از بين مىرود : « الكل يوجد بوجود جميع الاجزاء و ينتفى بانتفاء احد الاجزاء » . سؤال اين است كه آيا در اينجا هم مطلب از همين قرار است ؟ آيا جسم كه مركب است از ماده و صورت ، با انتفاى هر يك از ايندو ، معدوم مىشود و آيا ماهيت كه مركب است از جنس و فصل ، با انتفاى هر يك از ايندو معدوم مىشود ؟ يا نه ، اين يك مركبى است كه يك وضع استثنايى دارد ؛ يعنى ممكن است كه ماده منتفى شود ولى كل كه مركب است منتفى نشود و يا جنس منتفى شود بدون اينكه كل منتفى شود ؟ اگر چنين است آنوقت اين سؤال پيش مىآيد كه مگر قاعدهء كلى عقلىِ « الكل ينتفى بانتفاء احد الأجزاء » استثناپذير است ؟ ! چگونه است كه ماده جزئى از جسم است و با انعدام ماده ، جسم معدوم نمىشود و چگونه است كه جنس جزئى از ماهيت است و در عين حال با انعدام جنس ، ماهيت معدوم نمىشود ؟ جواب اين است كه اين مركب يك وضع استثنايى دارد ولى در عين حال قاعدهء عقلى استثنا نخورده است . پس قضيه چيست « 1 » ؟ .\r\n\r\n\r\n\r\n\r\n","description":"","footnote":"\r\n( 1 ) . اين مطالب با اين توضيح و ترتيب در اينجا ذكر نشده است و من براى اينكه مطلب مفهوم باشد اين توضيحات را عرض مىكنم .\r\n","page_name":" 443 ","page_number":443},
  {"content":"\r\n\r\nبا دو تعبير مىتوانيم مطلب را بيان كنيم : يكى تعبيرى كه مرحوم آخوند در متن بر آن تكيه كرده است و دوم ، تعبير ديگرى از ايشان كه در جاى ديگرى آمده و حاجى در حاشيه به آن اشاره كرده است « 1 » . تعبيرى كه در متن آمده اين است كه علت اينكه با تبدل ماده ، مركب از بين نمىرود اين است كه ماده به نحو خصوص در مركب اعتبار نمىشود بلكه به نحو عموم اعتبار مىشود .\r\nتوضيح اينكه در جسمى كه مركب از ماده و صورت است محال است كه ماده به كلى معدوم شود و مع ذلك مركب باقى باشد ، زيرا در اين صورت ماده جزء جسم نيست بلكه مثل « ضم الحجر فى جنب الانسان » است . اگر چيزى را جزء بدانيم و در عين حال با رفتن آن ، ثلمه‌اى در كل پيدا نشود ، معلوم مىشود كه آن را اعتباراً جزء دانسته‌ايم . ولى يك وقت هست كه يك جزء به نحو خصوص جزء نيست بلكه به نحو عموم جزء است ، مثل اينكه مىگوييم جسم مركب است از اين صورت و مادةٌ مّا ؛ مىخواهد خصوص اين ماده باشد يا خصوص آن مادهء ديگر .\r\nبه عبارت ديگر بحث ما دربارهء اين است كه كل به چه چيزى منعدم مىشود ؟ و به تعبير ديگر دربارهء تشخص كل است كه آيا هويت اين كل و اينكه اين فرد اين فرد است به اين است كه صورت همان صورت باشد و ماده همان ماده ، يا به اين است كه صورت عيناً همان صورت باشد ولى مادةٌ مّايى در كار باشد ؟ پاسخ اين است كه ماده دخيل در تشخص است ، يعنى اگر نباشد آن شخص آن شخص نيست ولى نه به نحو خصوص بلكه به نحو عموم كه همان مادةٌ مّا است .\r\nدر جنس و فصل هم مطلب به همين صورت است . براى اينكه ماهيت همان ماهيت باشد ضرورت دارد كه فصل همان فصل باشد ولى ضرورت ندارد كه جنس همان فرد از جنس باشد ؛ اگر جنس ديگرى به جاى جنس اول بيايد بلامانع است .\r\nاين خلاصهء مطلبى است كه در اينجا بيان مىكنند .\r\nپس عجالتاً تا اينجا مطلب از اين قرار شد كه ماده كه در جسم اخذ شده است در تشخص جسم و در واقعيت جسم به نحو ابهام و عموم معتبر است و جنس كه در ماهيت فصل معتبر است به نحو عموم و به نحو ابهام معتبر است .\r\n\r\n\r\n\r\n\r\n","description":"","footnote":"\r\n( 1 ) . [ در كلام استاد بيان دوم كاملًا مشخص نشده است ولى مراد ايشان ظاهراً قاعدهء « حقيقة الشىء فصله الاخير » است كه در چند صفحه بعد توضيح داده شده است . 
  ]\r\n","page_name":" 444 ","page_number":444},
  {"content":"\r\n\r\n\r\nدو نوع تركيب كل از اجزاء\r\nممكن است اين سؤال مطرح شود كه چه خصوصيتى در اينجا هست كه اين مركب يك جزئش به نحو مبهم اخذ مىشود و جزء ديگر آن به نحو متعين . آيا اين ابهام در ابهام كل مؤثر نيست ؟ .\r\nراز مطلب اين است كه اين دو جزء در عرض يكديگر نيستند بلكه در طول يكديگرند و اين ، فرق اين كل با همهء كلهاى ديگرى است كه ما در عالم داريم . آنچه سبب اشتباه مىشود غفلت از اين مطلب است كه اين كل با همهء كلهاى ديگر - چه كلهاى حقيقى و چه كلهاى اعتبارى - كه در عالم داريم و اجزاء آنها در عرض يكديگر قرار دارند تفاوت دارد . مثلًا در يك كل اعتبارى مثل نماز اجزاء مثل تكبير ، قرائت ، ركوع و سجود و تسليم در عرض يكديگر قرار دارند . در اينجا دخالت اجزاء در كل مانند يكديگر است . وجود تكبير در وجود كل ( نماز ) و عدمش در عدم كل همان اندازه دخالت دارد كه وجود يا عدم تسليم دخالت دارد . در مركبات حقيقى مثل مركبات طبيعى و شيميايى آنجا كه اجزاء طبيعت با يكديگر تركيب مىشوند و از تركيب اينها يك كل به وجود مىآيد باز مطلب از همين قرار است .\r\nالبته ممكن است عناصر به نسبتهاى مختلف در كل وجود داشته باشند و مثلًا يكى پنجاه درصدِ كل را تشكيل دهد و ديگرى بيست درصد آن را ، ولى از نظر دخالت در وجود كل كه اگر هر كدام نباشد كل منتفى مىشود با يكديگر متساوى هستند . چون اجزاء در عرض يكديگر هستند هر جزئى در وجود خودش مستقل از جزء ديگر است و به ديگرى احتياج ندارد ولى كل به هر دو محتاج است . اين در جايى است كه اجزاء در عرض يكديگرند .\r\nولى گاهى اجزاء در طول يكديگر هستند يعنى رابطهء دو جزء با يكديگر رابطهء ناقص با كامل است كه ناقص در عين اينكه به يك اعتبار وجودى جداى از وجود كامل دارد به نحو ديگر در كامل موجود است و چنين نيست كه چيزى در كنار كامل آمده است : « چون كه صد آمد نود هم پيش ماست » . در مسئلهء ماده و صورت اين طور نيست كه ماده خودش چيزى است و صورت هم يك وجود مغاير و مباينى است كه بعد به اين ماده ملحق مىشود و اين دو وجود مباين ، با يكديگر تركيب مىشوند همان‌طور كه در طبيعت دو عنصر با يكديگر تركيب مىشوند ، بلكه صورت همان ماده است ولى در مرحلهء عاليه ، و نسبت ماده و صورت نسبت قوه و فعليت\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nاست . لهذا وقتى صورتى ملحق به ماده مىشود مىگوييم ماده در اين « صورت » بالفعل شده است . به همين دليل است كه تركيب ماده و صورت ، تركيب انضمامى نيست « 1 » .\r\nماده و صورت دو چيز نيستند كه در خارج در كنار يكديگر قرار گرفته باشند كه نيمى از يك شىء ماده باشد و نيم ديگر آن ، صورت . در عين اينكه دو حيثيت در اينجا وجود دارد اين شىء مركبِ از ماده و صورت در ظرف خارج به تمامش ماده است و به تمامش صورت است ، منتها ماده از جنبهء ناقص اين وجود واحد انتزاع مىشود و صورت از جنبهء كامل آن . پس نسبت اين دو جزء نسبت ناقص به كامل است همان‌طور كه عدد ناقص در عدد كامل وجود دارد . شما يك وقت عدد 5 را به عنوان عدد 5 در نظر مىگيريد كه خودش يك عددى است و يك وقت عدد 5 را در عدد 10 در نظر مىگيريد . اين‌طور نيست كه عدد 10 از ضميمه شدن عدد 5 با عدد 5 ديگرى پيدا شده باشد ، كه اين مطلب در باب ماهيت اعداد بحث مىشود . اصلًا ماهيت عدد 10 غير از ماهيت عدد 5 است و لذا هر عددى يك نوع مستقل است .\r\nعدد 10 نوع مستقلى است كه در درون خود 5 را هم دارد نه اينكه ضميمه شدن دو عدد 5 عبارت از عدد 10 باشد . صحبت از ضميمه شدن نيست بلكه عدد 10 ماهيت بسيطى است كه ماهيت ديگرى را كه مىتواند در شكل ديگرى مستقل باشد در درون خودش داراست . اين است كه مىگوييم صورت ، ماده را هم در بر دارد و فصل ، جنس را هم در بر دارد .\r\n\r\nفصل اخير ، تمام حقيقت شىء\r\nدر منظومه در مباحث ماهيات مطلبى تحت اين عنوان مطرح است كه « فى أنّ تمام حقيقة الشىء فصله الاخير » . فصل ، ماهيتى است كه در درونش جنس هم وجود .\r\n\r\n\r\n\r\n\r\n","description":"","footnote":"\r\n( 1 ) . اين بحث كه آيا تركيب ماده و صورت ، تركيب انضمامى است يا اتحادى ، در فلسفه‌هاى پيشين مثل فلسفهء بوعلى و تا زمان سيد صدرالدين دشتكى و جلال الدين دوانى اصلًا مطرح نبوده ، و مثل خيلى از مسائل تدريجاً مطرح شده است . بعدها كه كاوشهاى بيشترى دربارهء اين مسئله شد ، براى اولين بار صدرالدين دشتكى اثبات كرد كه تركيب ماده و صورت ، يك تركيب اتحادى است نه انضمامى كه صدرالمتألهين در اين مسئله ، تابع و پيرو صدرالدين دشتكى است و روى اين مطلب تأكيد هم كرده است .\r\n","page_name":" 446 ","page_number":446},
  {"content":"\r\n\r\nدارد نه اينكه فصل واقعاً يك نيمهء جدا از نيمهء ديگرى به نام جنس باشد . آيا انسان « حيوان و ناطق » است يا « حيوان ناطق » است ؟ ايندو با هم خيلى فرق دارد . اغلب در تعبيرات مسامحى اين‌طور گفته مىشود كه ماهيت انسان مركب از دو جزء است :\r\nحيوان و ناطق كه از قرار گرفتن ايندو در كنار يكديگر انسان پديد مىآيد . انسان ، حيوان و ناطق نيست ، آن‌طور كه مثلًا آب ، اكسيژن و ئيدروژن است بلكه انسان « حيوان ناطق » است يعنى « حيوانٌ هو بعينه ناطقٌ » . اين حيوانيت در ناطق وجود دارد : « الحيوان إمّا ناطق و إمّا كذا و كذا » . حيوان خودش يك ماهيت مبهمى است كه اين ماهيت مبهم حتى در ذهن هم نمىتواند استقلال داشته باشد ؛ حيوانى است كه يا در ضمن ناطق وجود دارد يا در ضمن صاهل و امثال آن . جسم هم كه مركب از ماده و صورت است همين‌طور است . نه اين است كه در خارج ، ماده‌اى داريم به علاوهء يك صورتى ، بلكه يك مادهء فعليت يافته در ضمن صورت داريم كه در عين اينكه به ماده و صورت تحليل مىشود الان وجود اين ماده در خارج ، عين وجود صورت است .\r\nپس معلوم شد كه علت اينكه آن قاعدهء كلى كه « الكل ينتفى بانتفاء احد اجزائه » به آن شكلى كه در جاهاى ديگر جارى است در اينجا مصداق ندارد ، اين است كه در اينجا يكى از اجزاء به نحو ابهام اعتبار شده است و ديگرى به نحو تعيين ، و با انتفاى شخص يكى از دو جزء - يعنى ماده - كل منتفى نمىشود بلكه با انتفاى نوع آن جزء ، كل منتفى مىشود ولى در مورد آن جزء ديگر با انتفاى شخص آن ، كل منتفى مىشود . راز مطلب چنان كه گفتيم اين است كه اينها دو جزء طولى هستند نه دو جزء عرضى .\r\n\r\nقاعدهء « شيئية الشىء بصورته لا بمادته »\r\nاز اينجا اين نتيجه را در باب ماده و صورت مىگيرند : « شيئية الشىء بصورته لا بمادته » . اين اتفاقاً يك حرف خيلى قديمى هم هست كه هويت و واقعيت يك شىء به صورتش بستگى دارد نه به ماده‌اش . اگر صورت همان صورت باشد ، ولو مادهء شىء تغيير كند و تبديل به يك مادهء ديگر شود واقعيت شىء محفوظ است و از بين نمىرود . اين مطلب را با مثالى در مورد مركبات صناعى توضيح مىدهند و از اين جهت نبايد مناقشه كرد . در امور صناعى ماهيات حقيقى نداريم چون تركيب\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nاعتبارى است . ما در عالم مصنوعات براى هر شيئى ماهيتى قائل هستيم . شيئيت و يا همان ماهيتى كه در امور صناعى اعتبار مىكنيم تابع صورت است نه تابع ماده .\r\nفرض كنيد كه از چوب ، در يا صندلى مىسازيم . اگر از ما بپرسند صندلى چيست ، مىگوييم صندلى عبارت است از مقدارى چوب كه داراى چهار پايه و محل نشستن و يك تكيه گاه است . ما اگر اين ماده را از اين صندلى بگيريم و به جاى آن ، مادهء ديگرى بگذاريم ولو صورت همان صورت باشد و مثلًا همين شكل صندلى را از آهن بسازيم آيا مىگوييم اين ديگر صندلى نيست يا مىگوييم اين همچنان صندلى است ؟ روشن است كه صندلى بودنِ صندلى را به همان صورتش مىدانيم . ولى اگر صورت را از آن بگيريم ولى ماده همان ماده باشد و مثلًا همان چوب را به شكل تخته سياه در بياوريم اين ديگر صندلى نيست و اين ماهيت آن ماهيت نيست با اينكه ماده همان ماده است .\r\nما صندلى بدون ماده نداريم . آيا مىتوانيم صندلىاى داشته باشيم كه از هيچ ساخته شده باشد ؛ نه چوب باشد ، نه آهن باشد و نه فلز ديگرى و فقط صندلى باشد ؟\r\nنه ، اين صورت احتياج دارد به ماده‌اى اما نه مادهء بالخصوص مثل چوب ، آهن يا نقره ، بلكه « مادةٌ مّا » . اين است كه مىگوييم در اين مركب ، ماده به نحو كلى و به نحو ابهام اخذ شده است ، يعنى احتياج به ماده هست اما « اىّ مادةٍ » . آنچه در ماهيت اين شىء دخالت دارد يك مادهء خاص نيست . ولى در صورت اين شىء چه اعتبار شده است ؟ آن چيزى كه مقوم ماهيت آن است چيست ؟ همين صورت بالخصوص . اگر اين صورت را عوض كنيم و مثلًا تكيه گاه صندلى را برداريم ماهيت خودش را از دست مىدهد و لذا مىگوييم اين ديگر صندلى نيست ، چهارپايه است .\r\nاين است كه در باب ماده و صورت مىگويند : شيئيت شىء به صورت شىء است نه به مادهء آن . در باب ماهيت هم همين را مىگويند : « حقيقة الشىء فصله الاخير » .\r\nاگر فصل اخير شىء باقى باشد ، حقيقت و ماهيت آن شىء باقى است ولو اينكه عين [ همهء 
  ] آن اجناس و فصولى كه در سابق بوده است باقى نماند و اجناس و فصول ديگرى جاى آنها را بگيرد . آن حيوانى كه در ناطق اخذ شده است ، يك حيوان مبهم است . در ناطق ، بايد حيوان باشد ولو آنكه حيوانى كه الان موجود است با حيوانى كه قبلًا موجود بوده است ، مختلف باشد .\r\nاين مطلبى است كه مرحوم آخوند در اينجا به مناسبت بحث ضرورت بقاى\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nموضوع در حركت جوهرى و ضرورت بقاى موضوع در حركت كمّى بيان مىكنند .\r\nموضوع در حركت جوهرى « ماده مع صورةٍ مّا » است چون ماده تشخصش به صورت است . قهراً « ماده مع صورةٍ مّا » يعنى « ماده مع تشخصٍ مّا » نه « ماده با تشخص بالخصوص » . « ماده مع تشخصٍ مّا » يعنى ماده با تبدل صورت تغيير مىكند .\r\nدر كون و فساد ، شخصى از ماده در ضمن يك صورت ، بود . اين صورت ، زايل شده و صورت ديگرى پيدا مىشود . اين شخص ديگرى است ، چون اصلًا ماده از خودش تشخص ندارد و در تشخص تابع صورت است .\r\n\r\nاشكال و پاسخ دربارهء نحوهء بقاى ماده\r\nاين فصلى كه اينجا طرح شده است براى جواب به اين اشكال است كه شما خودتان در باب ماده و صورت معتقد هستيد كه ماده ( البته مادهء فلسفى يعنى هيولاى اولى ) حقيقتى است مبهم و لا متعين كه تعينش به تعين صورت ، و تشخصش به تشخص صورت است . پس بقاء و لابقاء ماده تابع صورت است . از طرف ديگر ، شما خودتان اعتراف داريد كه در حركت جوهرى و بيشتر در كون و فسادها ، صورت زايل مىشود و صورت ديگرى جاى آن را مىگيرد . چون تشخصى كه ماده با اين صورت دارد تابع اين صورت است ، وقتى اين صورت از بين مىرود ، تشخص اين ماده هم از بين مىرود . صورت ديگر كه مىآيد ، اين ماده با تشخص ديگرى و با هويت ديگرى وجود پيدا مىكند . پس اينكه مىگوييد ماده باقى است ، چه چيزى باقى است ؟ ماده با يك هويت رفته است و با هويت ديگرى وجود پيدا كرده است . پس موضوع باقى مستمر كجاست ؟ .\r\nجواب مىدهند كه ما هم نمىگوييم ماده با تشخصش به صورت يك امر عينى و يك امر شخصى باقى است بلكه مىگوييم ماده به صورت يك امر مبهم و كلى باقى است .\r\nممكن است ايراد شود كه اينكه ماده به صورت يك امر كلى باقى باشد دردى را دوا نمىكند چون شما مىخواهيد بگوييد يك جزء [ امر مركب 
  ] باقى و ثابت است و جزء ديگر آن فانى يا متدرج الوجود است [ و بنابراين اشكال بقاى موضوع باقى مىماند . 
  ] .\r\nمرحوم آخوند مىگويد خير ، دردى را دوا مىكند چون اصلًا ماده كه جزء\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nاست ، به همان نحو كلى جزء است . اگر اعتبار جزء بودن ماده مثل اجزاء ديگر مركبات به نحو شخصى بود كه توضيح داديم و دو شخص ، جزء يك كل قرار مىگرفتند ، ايراد شما وارد بود ، در حالى كه مسئلهء تركب جسم از ماده و صورت به معناى تركب حقيقت جسم است از يك امر مبهم و كلى و يك امر شخصى و جزئى . به اين نحو است كه ماده جزء است و به اين نحو باقى است .\r\nاين خلاصهء مطلب اين فصل است . البته آن مطلبى كه در جلسهء گذشته گفتيم و آقاى طباطبايى هم اشاره كرده‌اند به قوت خودش باقى است كه اينكه در اينجا مرحوم آخوند مسئلهء كون و فساد را مستند صحت حركت جوهرى قرار داده است در واقع از باب مماشات و جدل است يعنى آنچه شما در آنجا مىگوييد ، ما در اينجا مىگوييم و الّا اصلًا آن مطلب قابل توجيه نيست . پس مرحوم آخوند كه دارد با شيخ بحث مىكند بنا بر همين اصل مماشاتى و جدلى جواب همهء اشكالات را مىدهد .\r\nپس خلاصهء اشكال اين است كه ماده در تشخصش تابع صورت است و شما مىگوييد « ماده مع صورةٍ مّا » باقى است . اين معنايش اين است كه « ماده مع تشخصٍ مّا » باقى است . اين مساوى است با اينكه بگوييم يك تشخص ماده از بين رفته است و تشخص ديگر جاى آن آمده است يعنى يك ماده رفته است و مادهء ديگرى به جاى آن آمده است . پس مادهء باقى در اينجا نداريم . جواب مىدهيم كه « ماده باقى است » يعنى به نحو كلى و به نحو مبهم باقى است .\r\nاگر بگوييد اينكه ماده به نحو كلى و مبهم باقى است دردى را دوا نمىكند ، مىگوييم اصلًا آن كه جزء است ، مادهء به نحو مبهم است . پس آنچه سرش بايد سلامت باشد و باقى بماند ، صورت است ، ماده مىخواهد باقى بماند مىخواهد باقى نماند . بله ، ماده به نحو كلى بايد باشد چون صورت نمىتواند بدون ماده باشد .\r\n\r\nنقد نحوهء استنتاج از يك استدلال معروف\r\nاز اين مقدمات ، مرحوم آخوند نتايجى در باب معاد جسمانى مىگيرد كه بعد در جاى خودش بيشتر توضيح مىدهد . بحثى معمولًا ديگران و ما در باب روح و بدن مىكنيم كه تعبير دقيقتر آن ، مطلبى است كه در اينجا آمده است . آنچه در سطح عامّهء افراد بحث مىكنيم اين است كه مىگوييم آيا شخصيت و منيّت انسان به روحش است يا به بدن او ؟ بعد استدلال مىكنيم بر اين كه واقعيت و شخصيت هر فردى به\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nروحش است . دليل ما اين است كه مىگوييم بدن متغير و متحول است و عوض مىشود و يك سلسله از سلولها كه اكثر سلولهاى بدن را تشكيل مىدهند اساساً مىميرند و به جاى آنجا سلولهاى جديدى پيدا مىشود مثل سلولهاى پوست يا سلولهاى گوشت و استخوان . يك دسته سلولهاى ديگر مثل سلولهاى عصبى اگرچه نمىميرند ولى عوض مىشوند به اين معنا كه خود آن سلولها دائماً تغذيه مىكنند و « بدل ما يتحلل » دارند و بدن آن سلولها عوض مىشود . آن اجزاء ، مواد و عناصرى كه بدن آن سلولها را تشكيل مىدهد كهنه مىشود و از بدن خارج مىشود و باز سلولهاى ديگرى جاى آن را مىگيرد .\r\nدر مجموع ، در بدن انسانى كه امروز پنجاه سال دارد يك ذره از آنچه كه در دوران طفوليتش وجود داشته است وجود ندارد ولى در عين حال اين همان آدم است . نه همان آدم است اعتباراً ، آن‌طور كه مىگوييم اين رودخانه همان رودخانه است و يا مثلًا شهر قم همان شهر قمِ هزار سال پيش است با اينكه هيچ چيزى از هزار سال پيش در آن باقى نيست و تمام خانه‌هاى هزار سال پيش خراب شده و خانه‌هاى جديد به وجود آمده است . حتى گاهى محل شهر تدريجاً تغيير مىكند و جاى شهر به كلى عوض مىشود و شهر قديمى يك فرسخ با شهر فعلى فاصله پيدا مىكند . در اين حالت گرچه مىگوييم اين شهر همان شهر است ولى اعتباراً چنين است .\r\nاما وقتى مىگوييم انسان باقى است نه اينكه اعتباراً باقى است بلكه شخصاً باقى است . آن منى كه فرد در خود احساس مىكند ، واقعاً همان من گذشته است نه اينكه يك شخص ديگرى است و انسان خيال مىكند كه اين من همان من است . لذا در مسائل جزايى مىگويند اگر واقعيت چنين باشد كه همان‌طور كه بدن عوض مىشود « من » هم واقعاً عوض مىشود و فقط به اشتباه تصور مىشود كه اين من همان من است ، مجازات كردن مجرمِ بيست سال پيش خلاف اصل عدالت است براى اينكه آن كسى و آن منى كه جرم را مرتكب شده است ، الان واقعاً معدوم شده است و اين يك من ديگرى شبيه به اوست و معنى ندارد كه او را مجازات كنيم به صرف اينكه او خودش را همان فرد مىداند . اگر مجرمى داشته باشيم كه دربارهء خودش اشتباه كرده و خود را مجرم بداند و ما مىدانيم اين فرد مجرم نيست آيا مجاز هستيم او را مجازات كنيم و بگوييم فايدهء اجتماعىاش اين است كه ديگران\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nخيال مىكنند كه مجرم دارد مجازات مىشود ؟ ! .\r\nپس وقتى در سطح عاميانه مطرح مىكنيم اين‌طور نتيجه مىگيريم كه « من واقعىِ » ما آن روح ماست و روح ما باقى است و بدن ما در من واقعى ما دخالت ندارد . اين بدن براى ما حكم جامه را دارد . آيا اين جامه در شخصيت ما دخيل است ؟ نه ، من كه اين جامه نيستم . در سطح عاميانه و در اشعار اين گونه تعبير مىشود .\r\nولى با نظر دقيق فلسفى اين تعبير [ يعنى نتيجه‌اى كه در اينجا گرفته مىشود 
  ] درست نيست . در تعبير دقيق فلسفى ، انسان واقعاً مركب از روح و بدن است . اين طور نيست كه من الان فقط روحم و بدن من يك امر عاريتى است ، يك امر عرضى است مثل لباس ؛ بلكه واقعيت من مركب است از روح و بدن . بدن من هم جزئى از هستى و كيان و واقعيت من است . وقتى بخواهيم با تعبير دقيق فلسفى مطلب را بيان كنيم مىگوييم بدن حكم ماده را دارد براى نفس و روح . بدن من جزء واقعيت من است اما آن كه در واقعيت من دخيل است بدن به نحو خاص نيست ، بدن به نحو عام است مثل همان چوب براى صندلى . يعنى واقعيت من مركب است از روح و بدن اما معناى بدن ، خصوص آن سلولهايى كه در بيست سال پيش وجود داشته است ، نيست . [ بدنٌ مّا 
  ] باقى است و الان هم من بدون بدن نيستم . هميشه واقعيت من آن فصل اخير ، آن صورت اخير است و منِ من آن صورت اخير است . آن صورت اخير من بشخصه محفوظ است ، ولى بدن من به نحو ابهام و لاتعين محفوظ است . اين به معناى اين نيست كه بدن من جزء من نيست و بدن من مثل لباس است كه اصلًا دخالتى در واقعيت من ندارد ، بلكه به معنى اين است كه بدن به نحو عموم اخذ شده است .\r\n\r\nگريزى به مسئلهء معاد جسمانى\r\nاگر مىگوييم « شيئية الشىء بصورته لا بمادته » به اين معنى نيست كه ماده در واقعيت يك شىء مادى دخالت ندارد و واقعيت مادى همين صورت شىء است و ماده مثل يك امر عرضى براى آن است . واقعيت شىء يعنى ماده با همين صورت اما نه مادهء خاص ، بلكه ماده به نحو ابهام و لاتعين . پس اينكه واقعاً بدن متبدل مىشود و واقعاً شخصيت ما وابستگى به روح ما دارد همه درست است ولى نتيجهء نهايى را به\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nاين شكل عاميانه نگيريم كه پس منِ من همان روح من است و بدن من به هيچ وجه در واقعيت من اعتبار ندارد و مثل جامه است براى من ، بلكه بايد چنين نتيجه بگيريم كه بدن من به نحو عموم اعتبار دارد نه به نحو خصوص .\r\nاينجاست كه مرحوم صدرالمتألهين در باب معاد نتيجه گيرى مىكند كه به آن فقط اشاره مىكنيم . ايشان يك جواب به حكمايى مىدهد كه معاد را صرفاً روحى مىدانند و يك جواب به كسانى مىدهد كه معاد را مادى مىدانند نه جسمانى محض . آنها كه مىگويند معاد جسمانى است مىگويند معاد نه روحانى محض است و نه مادى به شكلى كه در دنيا هست كه بخواهد تكرار دنيا باشد . اما آنها كه به معاد روحانى قائلند مىگويند انسان باقى است به بقاى روحش و در آن جهان اصلًا از جسم به هيچ نحو خبرى نيست . مرحوم آخوند مىگويد نمىتواند چنين چيزى باشد زيرا اين به معناى اين است كه اصلًا بدن و جسم در ماهيت انسان دخالت نداشته باشد و مثل « ضم الحجر فى جنب الانسان » باشد . همان‌طور كه ماده بايد به نحوى با صورت همراه باشد ، جسم هم بايد به نحوى همراه با روح باشد . روح ، صورت بلاماده نيست بلكه صورت مع الماده است ، اما هيچ بدنى به نحو خصوص حتى آخرين بدن فرد اعتبار ندارد . مگر در مدت دنيا يك بدن خاص براى ما بدن بوده است ؟ آن فضولاتى كه از بدن فرد خارج شده است ، كه اصلًا جزء بدن نشده است .\r\nاما اگر همهء آن اجزايى كه جزء بدن يك فرد مثلًا هشتاد ساله شده است و بعد ، از بدن او جدا شده و از بين رفته است دوباره جمع شود بدن هر انسانى به اندازهء يك كوه مىشود .\r\nپس بدن در واقعيت انسان دخالت دارد و دخالت ندارد . دخالت دارد به نحو عموم . « بدنٌ مّا » يى بايد در كار باشد كه رابطهء آن « بدنٌ مّا » با روح بايد رابطهء ماده و صورت باشد . بدن در واقعيت انسان دخالت ندارد به اين معنا كه يك بدن خاص بما هو خاص مثل بدن دورهء كودكى ، بدن دورهء جوانى ، بدن دورهء پيرى ، هيچ كدام دخالت ندارد . البته اين گوشه‌اى از مطلب است .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n\r\nجلسهء سى و هشتم\r\nبسم اللَّه الرحمن الرحيم .\r\n« و ليس تماميته به مجرد الجسميه بل هى مبدء قوته . . . » « 1 » .\r\nفصل 25 كه تحت عنوان « فى توضيح ما ذكرنا فى تحقيق الحركة الكمية » آمده است ، دنبالهء فصل قبل است . البته اين فصل تتمهء همهء فصل پيش نيست بلكه تتمهء قسمتى از فصل پيش است . بايد دربارهء فصل قبل توضيحاتى داده شود تا مطلب اين فصل و بلكه اصل مطلب روشن شود .\r\nبحث فصل قبل دربارهء ايرادهايى بود كه شيخ كه منكر حركت در جوهر است بر حركت جوهرى وارد كرده است . يكى از ايرادها اين بود كه اگر حركت بخواهد در جوهر واقع شود ، موضوعى كه از اول حركت تا آخر حركت باقى باشد وجود نخواهد داشت و چون محال است كه حركت باشد و موضوعِ باقى نداشته باشد ، پس حركت در جوهر محال است .\r\nاين مطلبى كه شيخ مىگويد ، خود مبتنى بر يك سلسله اصولى است كه قبلًا گفته شده است . يكى از آن اصول اين است كه حركت نيازمند به موضوع است ، كه .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 25 ، ص 94 .\r\n","page_name":" 454 ","page_number":454},
  {"content":"\r\n\r\nدر گذشته در يكى از فصول در اين باره بحث شد و خود مرحوم آخوند هم اين مطلب را قبول كرد كه حركت نيازمند به موضوع يا به تعبير ديگر « ما به الحركه » است . در آنجا اگرچه مرحوم آخوند زياد توضيح نداده بود ولى ما با چند ملاك يا در واقع چند برهان و به تعبير ديگر از چند راه ، مسئلهء ضرورت موضوع داشتن حركت را بيان كرديم كه ديگر تكرار نمىكنيم .\r\nشكى نيست كه امكان ندارد كه حركت واحد موضوعات متعدد و مختلف داشته باشد . اگر موضوع در حركت ، متعدد و مختلف شد ، حركت هم متعدد و مختلف است . محال است كه مثلًا نيمى از مسافت را يك متحرك و نيم ديگر را متحرك ديگر طى كند ولى هر دو يك حركت باشد . اگر متحرك دو تا شد ، وحدت حركت بهم مىخورد و حركت دو تا مىشود . فصلهايى در آخر اين مرحله خواهد آمد راجع به اينكه چه چيزهايى سبب تعدد حركت مىشوند و چه چيزهايى سبب تعدد حركت نمىشوند و به عبارت ديگر چه چيزهايى مشخِّص حركت هستند و چه چيزهايى مشخص حركت نيستند . قدر مسلّم اين است كه اگر موضوع حركت متعدد باشد حركت واقعاً متعدد است و حركت در وحدت و تعدد تابع موضوع خودش است .\r\n\r\nدو نحو بقاى موضوع\r\nدر اينجا مسئلهء ديگرى مطرح است و آن اين است كه آيا علاوه بر اينكه هر حركت واحد نيازمند به يك موضوع واحد است ، موضوع واحد بايد وجود استمرارى داشته باشد يا مانعى ندارد كه موضوع حركت هم مثل خود حركت ، وجود ممتد متصل داشته باشد ؟ در صورت اول ( وجود استمرارى موضوع ) همين موضوعى كه در اين آن وجود دارد ، در آنِ بعد و در آخر مدت حركت هم عيناً باقى است ولى در صورت دوم ( وجود اتصالى موضوع ) همان‌طور كه حركت ، يك حقيقت ممتد و داراى مراتب است و هر مرتبه‌اى از حركت در مرتبه‌اى از مسافت قرار گرفته است ، موضوع حركت هم يك چنين وجود كشش دارى دارد .\r\nصرف اينكه ما بگوييم حركت نيازمند به موضوع است ، براى شيخ كافى نيست .\r\nشيخ كه مىخواهد بر نفى حركت در جوهر برهان اقامه كند تكيه‌اش روى اين مطلب است كه حركت نيازمند به « موضوع باقى مستمر » است . از ابتدا تا انتهاى هر حركت ،\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nما بايد يك امر باقى مستمر داشته باشيم و مراتب حركت ، همه بر يك امر وارد شود .\r\nپس در اينجا بناى سخن بر اين است كه اولًا حركت نيازمند به موضوع است و ثانياً موضوع حركت بايد وجود « مستمر باقى » داشته باشد . اينجاست كه حركت در جوهر دچار اشكال مىشود . در حركات عرضيه بنا بر ثبات جوهر ، موضوع حركت جوهر است . وقتى كه گلوله از اين مبدأ تا آن منتها حركت مىكند موضوع حركت خود گلوله است و جوهر گلوله در تمام مدت حركت ، يك امر باقى مستمرى است و لذا در حركت در اعراض اشكالى پيش نمىآيد . ولى اگر حركت در جوهر واقع شود و به عبارت ديگر « ما فيه الحركه » خود جوهر باشد در اين صورت آنچه كه جوهر اين جسم است نظير أين مىشود . همان‌طور كه در حركت أينى يك شىء ، اين أين يك أين متدرّج در مسافت و در زمان است ، در حركت جوهرى ، خود جوهر هم بايد يك وجود متدرج در مسافت و در زمان باشد . اشكال اين است كه ما بايد يك چيزى داشته باشيم كه مراتب اين جوهر را طى كند . آن چيست ؟ آن امر باقى كه از ابتدا تا انتهاى اين وجود ممتدِّ جوهرى وجود دارد و مانند رشته‌اى كه به دانه‌هاى تسبيح وحدت مىبخشد به مراتب حركت وحدت مىبخشد ، چيست ؟ .\r\nاينكه مسئلهء بقاى موضوع در حركت جوهرى را تكرار كرديم و باز هم شايد نيازمند به تكرار باشد ، به اين دليل است كه اين مسئله از اهم مسائل در باب حركت در جوهر است ، مخصوصاً با توجه به اينكه مرحوم آخوند در همين جا به دنبال هم بيانات مختلفى در زمينهء بقاى موضوع كرده است . ممكن است كسى بگويد ذهن مرحوم آخوند روى يك بيان بالخصوص استقرار پيدا نكرده است و مانند كسى است كه در پاسخ به يك اشكال وجوه مختلف و متباينى بيان مىكند و مىگويد :\r\n« ممكن است پاسخ اينچنين باشد و ممكن است آنچنان باشد . » آيا مطلب از اين قرار است يا چنان كه متأخرينى مثل مرحوم آقاى حكيم استدلال كرده‌اند اين وجوه مختلف در طول يكديگرند نه در عرض يكديگر و همهء اين وجوه در آن واحد درست است . يكى از مسائل اسفار كه در ميان حكماى متأخر يعنى از زمان مرحوم آخوند به بعد مورد بحث و فحص و تحقيق و رد و ايراد بسيار بوده است همين مسئلهء بقاى موضوع در حركت جوهرى است كه در بعضى كتابهاى ديگر مرحوم آخوند هم مطرح شده است كه شايد بعد بعضى قسمتها را عرض كنيم .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\nدو دليل نيازمندى حركت به موضوع\r\nدر اينجا يك نظريه اين است كه اساساً ما از اول نبايد اين مطلب را قبول كنيم كه همهء حركات نيازمند به موضوع هستند زيرا دليلى بر اين مطلب نداريم « 1 » . علت اينكه حركت را نيازمند به موضوع دانسته‌اند يكى از دو امر است : امر اول اين است كه چون همهء حركتهايى كه قدما قائل بوده‌اند ، حركات در اعراض بوده و به تعبير ديگر « ما فيه الحركه » نزد آنها هميشه عرض بوده است ، گمان كرده‌اند كه حركت نيازمند به موضوع است در حالى كه در اين موارد حركت از جنبهء عرض بودنش نيازمند به موضوع است نه از جنبهء [ حركت بودن و 
  ] اينكه چون حركت است نيازمند به موضوع است . اين بيان ، همان بيانى است كه آقاى طباطبايى در اينجا فرموده‌اند و حرف بسيار درستى هم هست . البته ايشان يك مقدار مجمل بيان كرده‌اند و من مفصلتر عرض مىكنم .\r\nامر دومى كه باعث شده است حركت را نيازمند به موضوع بدانند همان است كه در كلمات خود مرحوم آخوند خوانديم و از كلام قدما و امثال شيخ است كه حركت در مقوله را چنين تفسير كرده‌اند : « أن يكون للمتحرك فى كلّ آن فرد من المقوله » و در حركت اشتدادى « نوع من المقوله » . پس وقتى كه يك شىء در مقوله‌اى حركت مىكند يعنى اين متحرك در هر آن ، فردى از « ما فيه الحركه » را دارد . وقتى كه شىء در أين حركت مىكند يعنى در هر آنى أينى دارد . اينجاست كه يك چيزى لازم است كه در هر آن أينى داشته باشد و اگر چنين چيزى نباشد كه به اين أين‌ها وحدت ببخشد اين أين‌ها با يكديگر بىارتباط خواهند بود ، بنابراين هر حركتى نيازمند به موضوع است .\r\nاين بيانى بود كه شيخ ذكر كرده بود و مرحوم آخوند در بعضى جاها همين را مىگويد .\r\n\r\n\r\n\r\n\r\n","description":"","footnote":"\r\n( 1 ) . البته اگر كسى بخواهد از جهت بحث لغوى بگويد كه چون در باب حركت در جوهر ، هم متحرك داريم و هم حركت ، پس حركت بايد غير از متحرك باشد ، اين ديگر يك بحث فلسفى نيست بلكه لغوى است و تازه خود لغت هم اين مطلب را تأييد نمىكند . اين نظير آن حرفى است كه برخى در باب « موجود » و « وجود » مىگويند كه موجود حتماً بايد « ذات له الوجود » باشد و بنابراين ذات موجود بايد غير از خود وجود باشد ، كه پاسخ اين مطلب در باب « مشتق » [ علم اصول 
  ] داده شده است .\r\n","page_name":" 457 ","page_number":457},
  {"content":"\r\n\r\n\r\nاصالت وجود ، وحدت بخش حركت است\r\nولى مرحوم آخوند بعد از اينكه اصالت وجود و اعتباريت ماهيت را اثبات كرد يك حرف بسيار اساسى مطرح كرد و آن اين بود كه اگر وجود اصيل نباشد اين بيان شما درست است كه متحرك در هر آنى فردى و بلكه نوعى از آن مقوله را دارد ، ولى مقوله ، خودش ماهيت است كه يك امر اعتبارى است . بنا بر اصالت وجود ، متحرك در تمام زمان حركت در يك مقوله ، يك فرد متدرج و سيال از آن مقوله و به عبارت ديگر يك وجود سيال از آن مقوله را دارد كه از آن وجود سيال افراد متعدد غيرمتناهى و بلكه انواع غيرمتناهى انتزاع مىشود . به عبارت ديگر آن وجود سيال است كه منشأ انتزاع اين افراد غيرمتناهى و بلكه انواع غيرمتناهى مىشود نه موضوع . اگر وجود ، ماوراء ماهيت حقيقتى نداشته باشد موضوع نمىتواند به اين ماهيات وحدت بدهد :\r\n كون المراتب فى الاشتدادِ * انواعاً استنار للمرادِ \r\nاگر وجود اصيل نباشد لازم مىآيد كه موضوع در زمان متناهى و در مسافت متناهى افراد غيرمتناهى بالفعل و بلكه انواع غيرمتناهى بالفعل از آن مقوله داشته باشد . پس اصالت وجودِ آن مقوله است كه اين مطلب را تصحيح مىكند و از موضوع كارى ساخته نيست .\r\nحال كه چنين است پس همين مطلب در حركت جوهرى هم مشكل را حل مىكند . شما خيال كرده‌ايد كه چون معناى حركت در مقوله اين است كه « أن يكون للمتحرك فى كل آن فرد من المقولة او نوع من المقوله » ، لازم مىآيد كه يك موضوع در طول حركت جوهرى وجود داشته باشد در حالى كه « اصالت وجودِ ما فيه الحركه » اين امر را تصحيح مىكند [ نه موضوع . 
  ] بنا بر اصالت وجود ، آن وجود سيال جوهرى است كه مناط انتزاع اين افراد غيرمتناهى و انواع غيرمتناهى است .\r\nپس ، از اول برهانى اقامه نشده است بر اينكه هر حركتى نيازمند به موضوع است كه آن موضوع غير از « ما فيه الحركه » باشد . به يك اعتبار حركت اگر در جوهر نباشد نيازمند به موضوع است و به يك اعتبار ديگر هر حركتى نيازمند به موضوع است ، ولى در حركت جوهرى موضوع حركت و « ما فيه الحركه » يكى است و در حركات ديگر موضوع حركت و « ما فيه الحركه » دوتاست . بنابراين جواب شيخ به اين نحو داده مىشود كه ما نيازى نداريم كه براى اثبات موضوعى غير از « ما فيه\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nالحركه » تلاش كنيم .\r\nبدين ترتيب مرحوم آخوند خودشان را در اينجا با اين بيان مستخلص كرده‌اند از اينكه بخواهند يك موضوع باقى مستمر پيدا كنند . بر مبناى ايشان بايد چنين بگوييم كه ما اساساً در هيچ جا نيازمند به موضوع باقى مستمر نيستيم . در بعضى جاها نيازمند به موضوعى غير از ما فيه الحركه نيستيم ( حركت در جوهر ) و در بعضى جاها نيازمند به موضوع هستيم اما نه موضوع باقى مستمر بلكه موضوع باقى متدرّج الوجود و آن در حركت غير جوهرى است .\r\nاين بيان ، بيان درست و تمامى است ، ولى همان‌طور كه عرض كردم از خود حرفهاى مرحوم آخوند درگذشته همين مطلب را مىتوان استنباط كرد و اتكاى آقاى طباطبايى هم به همان حرفهاى خود مرحوم آخوند است « 1 » . حال اين مطلب را كه چرا مرحوم آخوند اين تلاشها را مىكند اندكى بعد توضيح مىدهيم « 2 » .\r\n\r\nاحتجاج مرحوم آخوند با قائلين به كون و فساد\r\nبناى كلام مرحوم آخوند در اينجا بر اين است كه بله ، ما حرف شما را قبول داريم كه هر حركتى حتى حركت در جوهر نيازمند به موضوعى است كه غير از « ما فيه الحركه » بوده و باقى و مستمر هم باشد . در اينجا بايد بگوييم مرحوم آخوند اين مطلب را كه شيخ و امثال او قبول دارند بر سبيل جدل قبول كرده است ولى چون خودش هم غالباً اين را قبول كرده [ نامى از جدل نمىبرد . 
  ] ايشان مىگويد شما كه قائل به كون و فساد هستيد و همچنين در باب برهان فصل و وصل به نوعى موضوع باقى مستمر قائل هستيد . چرا در اينجا آن حرف را نمىگوييد ؟ .\r\nامثال شيخ كه قائل به حركت در جوهر نيستند و قائل به كون و فساد هستند مىگويند هر تغيير جوهرى كه در طبيعت پيدا مىشود به معنى اين است كه يك .\r\n\r\n\r\n\r\n\r\n","description":"","footnote":"\r\n( 1 ) . آن مطلبى كه روح همهء حرفهاى آقاى طباطبايى در باب قوه و فعل است و از همه بيشتر روى آن تكيه كرده‌اند و در اثبات حركت جوهرى فقط روى آن تكيه مىكنند همين است كه اگر بگوييم كه در جوهر تغييرى پيدا نمىشود ، خلاف ضرورت است . حال كه در جوهر تغييرى پيدا مىشود ، رفتن صورتى و آمدن صورتى جز به اين نحو كه صورت متدرج الوجود باشد فرض ندارد . خود مرحوم آخوند هم در بعضى كلماتش كه ظاهراً در باب حركت در جوهر نيست ( ايشان دلايل حركت در جوهر را به‌طور متفرق در جاهاى مختلف بيان كرده است ) بر همين نكته تأكيد مىكند .\r\n( 2 ) . [ اين مطلب تحت عنوان « روش مرحوم آخوند در بيان مسائل فلسفى » در همين جلسه آمده است . 
  ]\r\n","page_name":" 459 ","page_number":459},
  {"content":"\r\n\r\nصورت جوهرى زايل و فاسد مىشود و يك صورت جوهرى جديد كائن مىشود .\r\nمثلًا موجودى كه مراحل جمادى ، نباتى ، حيوانى و انسانى را طى مىكند وقتى مىخواهد به مرحلهء نباتى برسد آن صورت جمادى فاسد مىشود و صورت نباتى حاصل مىشود و باز صور نباتى كه ممكن است متعدد باشند يكى فاسد شده و ديگرى كائن مىشود .\r\nآيا وقتى صورتى فاسد مىشود تمام هويت آن شىء فاسد و معدوم مىشود ؟\r\n( فساد در اينجا به معنى « انعدام » است ) . وقتى آب تبديل به هوا ( بخار آب ) و يا هوا تبديل به آب مىشود كه قدما به آن قائل بودند و نوعى كون و فساد تلقى مىكردند ، آيا آن آب به كلى منعدم مىشود و از نو هوا به وجود مىآيد ؟ خودتان مىگوييد وقتى آب تبديل به هوا مىشود هوا به كلى معدوم نمىشود بلكه صورت مائيه معدوم مىشود و صورت هوائيه كائن مىشود اما ماده باقى است ، يعنى همان ماده‌اى كه صورت هوائيه را دارد صورت مائيه را مىپذيرد و لذا آب فعلى همان هواى سابق است .\r\nحال از شما كه مىگوييد ماده باقى است مىپرسيم آيا ماده مىتواند بلاصورت باقى باشد ؟ خودتان قبول داريد كه محال است كه ماده يك آن و يك لحظه بلاصورت باشد و تشخص ماده به صورت است و لذا مىگوييد وقتى يك صورت معدوم شده و يك صورت ديگر مىآيد ماده در اينجا متشخص است به واحد بالعمومِ صورت ، نه به واحد خاص ، يعنى ماده در وجود و تشخص خود به « صورةٌ مّا » نياز دارد نه به صورت مائيهء بالخصوص يا صورت هوائيهء بالخصوص .\r\nطبق مثال عاميانهء معروف ، ماده مثل خيمه است كه به « عمودٌ مّا » احتياج دارد نه به عمود خاص . پس شما قبول داريد كه در خلال كون و فسادهايى كه قائل هستيد يك امر باقى مستمر داريد و آن مادهء اولى يا هيولاى اولى است و تشخص آن به « صورةٌ مّا » است .\r\nحال آنچه شما در باب كون و فساد مىگوييد ما در باب حركت مىگوييم .\r\nحركت تغير تدريجى است و كون و فساد تغير و انعدام دفعى است . ما مىگوييم در حركت جوهرى هم موضوع باقى مستمر ، مادهء اولى است . اگر بگوييد موضوع بايد تشخص داشته باشد در حالى كه مادهء اولى تشخصى ندارد مىگوييم تشخصش به « صورةٌ مّا » است . پس « ماده مع صورةٍ مّا » موضوع است . « ما فيه الحركه » چيست ؟\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nباز صورت است . اما موضوع بايد غير از « ما فيه الحركه » باشد . آيا در اينجا موضوع عين صورت شد ؟ مىگوييم نه ، « ماده مع صورةٍ مّا » موضوع است و در واقع مادهء اولى است كه در اين صور حركت مىكند . مادهء اولى به اعتبار اينكه هميشه در ضمن مراتب اين صور هست پس « صورةٌ مّا » دارد . مادهء اولى به اين اعتبار كه در تمام اين مدت « مع صورةٍ مّا » است ، موضوع است و صور متشخصه و مراتب صورت « ما فيه الحركه » هستند . پس ما در باب حركت جوهرى هم عيناً موضوعى داريم كه غير از « ما فيه الحركه » است و اين موضوع به بيانى كه گفتيم باقى و مستمر است « 1 » .\r\n\r\nاشكال در حركت كمّى\r\nاز اينجا مرحوم آخوند وارد اشكال معروف در باب حركت كميه شدند . عين همين اشكالى كه در حركت در جوهر بوده و شيخ و امثال او از حل آن عاجز مانده و به اين دليل حركت در جوهر را نفى كرده‌اند ، در حركت كميه مطرح بوده است ، ولى ديگر نمىتوانسته‌اند حركت كميه را كه امرى محسوس است نفى كنند . از يك طرف مىديدند حركت كميه موجود است و از طرف ديگر همان‌طور كه در حركت جوهرى حركت بلاموضوع باقى مىماند در حركت كميه هم حركت بلاموضوع باقى مىماند . اينجا بود كه شيخ عاجز مانده بود و در جواب شاگرد خود احتمالاتى به صورت « لعلّ » چنين باشد و « لعلّ » چنان ، مطرح كرده بود كه اين « لعلّ » ها نشان مىدهد كه خود شيخ هم ايمانى به آن احتمالات ندارد و در آخرش مىگويد شايد بعدها قضيه حل شود . وقتى تلميذ اصرار مىكند كه اگر استاد لطفى بكنند ، شيخ مىگويد : اگر بتوانم ؛ يعنى نمىتوانم و حرفى ندارم . شيخ اشراق هم به نحو ديگرى در باب حركت كميه دچار اشكال شده بود . مرحوم آخوند گفت هيچ اشكالى در باب حركت كمّى هم وجود ندارد .\r\n\r\n\r\n\r\n\r\n","description":"","footnote":"\r\n( 1 ) . سؤال : پس اين ، حركت جوهرى نيست زيرا ماده كه جوهر است ثابت است .\r\nاستاد : قبلًا گفتيم كه ماده از خودش فعليت ندارد . فعليت ماده تابع فعليت صورت است . ماده با صورت كه بخواهد باقى باشد چطور مىتواند باقى باشد ؟ يكى اينكه اصلًا صورتش عوض نشود و با صورت شخصى باقى باشد . ديگر اينكه صورت به نحو تبادل عوض شود ؛ صورتى برود و صورت ديگرى بيايد كه هيچ كدام از ايندو حركت نيست . اما يك وقت هست ماده همراه با « صورةٌ مّا » باقى است و صورش متدرّجاً تغيير مىكنند . اينكه مىگوييم : « مع صورةٍ مّا » ، « صورةٌ ما » يك امر اعتبارى است و به اعتبار اينكه ماده هيچ وقت بلاصورت نيست مىگوييم « ماده مع صورهٍ مّا » موضوع است .\r\n","page_name":" 461 ","page_number":461},
  {"content":"\r\n\r\nتوضيح اشكال اين بود كه با توجه به اينكه مقدار از لوازم جسم است ، در حركت كمّى چه چيزى موضوع است ؟ آيا « جسم بلامقدار » موضوع است يا « جسم مع المقدار » ؟ جسم بلامقدار كه نداريم . اگر جسم مع المقدار بخواهد موضوع باشد با توجه به اينكه موضوع بايد باقى باشد پس جسم با مقدارش بايد باقى باشد پس مقدار جسم تغيير نمىكند . جواب اين است كه در اينجا جسم ، متحرك در مراتب مقدار است و آنچه باقى است جسم است مع « مقدارٍ مّا » . در باب فصل و وصل و امثال آن هم مطلب عيناً از همين قبيل است . اين يكى از جوابهايى است كه مرحوم آخوند به اشكال بقاى موضوع داده است .\r\n\r\nروش مرحوم آخوند در بيان مسائل فلسفى\r\nدر اينجا ممكن است چنين اشكال شود - و آقاى طباطبايى هم اشاره‌اى به اين مطلب دارند - كه چرا مثل مرحوم آخوند خودش را به اين مخمصه گرفتار كرده و در صدد توجيه موضوع باقى بر آمده است ؟ چرا ايشان در اينجا به نحوى به اشكال شيخ جواب داده است كه كأنّه حرف شيخ را كه ما در تمام حركتها نيازمند به موضوعى هستيم كه آن موضوع غير از « ما فيه الحركه » بوده و نيز باقى و مستمر باشد قبول دارد و همان توجيهى را كه آنها در باب كون و فساد كرده‌اند توجيه كنندهء حركت جوهرى و نيز حركت كمّى دانسته است ؟ .\r\nممكن است به اين ايراد اين‌طور پاسخ داد - البته آقاى طباطبايى به صورت ايراد نگفته‌اند و فقط راه حل مورد نظر خود را گفته‌اند - كه غالباً بناى مرحوم آخوند در مسائل اين‌طور است كه از راههاى مختلف وارد يك مطلب مىشود در حالى كه به بعضى از آن راهها نيازى نيست و احياناً بر خلاف مبانى خودش است . در واقع مىخواهد بگويد شما كه اين ايراد را مىگيريد ايرادتان حتى بر مبناى خودتان هم جواب دارد . پس ارزش جواب مرحوم آخوند در اينجا اين مقدار است كه به شيخ بگويد كه بقاى موضوع در حركت جوهرى ايرادى عظيم‌تر و بيشتر از كون و فسادى كه خود شما به آن قائل هستيد ندارد . چرا در اينجا اين اشكال در نظر شما چنين مهم آمده است ؟ ! همان‌طور كه در آنجا قائل به موضوع باقى مستمرى هستيد كه آن موضوع باقى « غير ما فيه الكون و الفساد » است ، در اينجا هم به همان شكل موضوع باقى مستمر داريم . مغايرت موضوع با « ما فيه الحركه » در حركت جوهرى به اندازهء\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nمغايرت موضوع در آن جايى است كه كون و فساد واقع مىشود .\r\nپس اينكه حرفهاى مرحوم آخوند پايين و بالا دارد ، نه به اين دليل است كه ايشان از حرفهاى خودش غفلت مىكرده بلكه از اين جهت است كه روى مسلك قوم حرف مىزده است . حتى خود مرحوم آخوند در بعضى از سخنانش ، ولو به ندرت ، گفته است كه كون و فساد محال است ، به همين دليل كه ماده نمىتواند در ضمن « صورةٌ ما » باقى باشد . ماده اگر بخواهد باقى باشد فقط در ضمن صورت واحد متدرج و يا در ضمن يك صورت ساكن و ثابت مىتواند باقى باشد .\r\nپس در مورد اينكه مرحوم آخوند در باب حركت در جوهر به لزوم بقاى موضوعى كه مغاير با جوهر ( ما فيه الحركه ) بوده و مستمرالوجود هم باشد قائل شده است ، چاره‌اى نداريم جز اينكه بگوييم اين فقط به عنوان مماشات با قوم است و ايشان خواسته است مطلب را حتى بر مبناى خود شيخ و امثال او تمام كرده باشد .\r\nگذشته از اين ، مرحوم آخوند در چند فصل پيش گفت كه هيچ چيزى در طبيعت ، حتى مادهء اولى باقى نيست و مادهء اولى هم باقى و مستمر نيست چون اصلًا از خودش حكمى ندارد و مثل معناى حرفى است كه تابع اسم است . مادهء اولى باقى است به بقاى صورت و فانى است به فناى آن ؛ متدرج است به تدرج صورت و ثابت است به ثبات آن . شما به تبع هيولى « صورةٌ مّا » يى فرض مىكنيد در حالى كه هيولى حكمى ندارد . حال كه مرحوم آخوند حتى براى هيولى ثبات و استمرار قائل نيست ، آنچه در اينجا مىگويد از باب مماشات با قوم بوده و خواسته بگويد بر مبناى خود شيخ هم ايراد وارد نيست .\r\n\r\nچرا « صورةٌ ما » امرى اعتبارى است ؟\r\nبه هر حال اگر كسى بگويد مسئلهء « صورةٌ ما » ( در مقابل صور شخصيه ) يك اعتبار ذهن است - گرچه حاجى خواسته است آن را توجيه كند ولى نتوانسته است - [ مىگوييم چنين اشكالى مشترك الورود است . 
  ] اما چرا « صورةٌ مّا » امرى اعتبارى است ؟ فرض كنيد در طول يك سال در هر دقيقه فردى وارد يك اتاق شده و فرد قبلى خارج شود . آيا مىتوانيم بگوييم در طول اين يك سال « انسانٌ ما » در اتاق باقى است ؟ بله ، زيرا مىتوانيم « انسانٌ مّا » را مانند يك امر باقى فرض كنيم . ولى به نظر دقيق « انسانٌ ما » جز اعتبار ذهن چيز ديگرى نيست . در مدت يك سال چيزى\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nبه نام « انسانٌ ما » در اين اتاق وجود نداشته است بلكه « انسانها » وجود داشته‌اند به اين نحو كه هر كدام در ظرف يك دقيقه وجود داشته‌اند . پس آنچه در اينجا در واقع موجود است وجود انسان است به نحو كثرت ، اما اينكه وجود انسان به نحو وحدت باقى باشد ، صرف اعتبار ذهن است . مرحوم آخوند در جاهاى ديگر مكرر گفته است كه اين حرف غلط است كه « الطبيعة يوجد بوجود فردٍ مّا و ينعدم بانعدام جميع الافراد » ، بلكه صحيح آن است كه بگوييم « الطبيعة يوجد بوجود فرد واحد و ينعدم بانعدام ذلك الفرد » ، زيرا طبيعت ( يعنى كلى طبيعى ) نه واحد است نه كثير ، بلكه واحد است به وحدت افراد ، و كثير است به كثرت افراد . پس اين « صورةٌ مّا » يى كه در اينجا مىگوييم و مخصوصاً آنچه در باب كون و فساد گفته مىشود جز يك امر انتزاعى چيز ديگرى نيست .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n\r\nجلسهء سى و نهم\r\nبسم اللَّه الرحمن الرحيم .\r\n« و ليس تماميته به مجرد الجسمية بل هى مبدء قوته و حامل إمكانه . . . » « 1 » .\r\nبحث ما دربارهء مسئلهء بقاى موضوع در حركت جوهرى و در حركت كمّى بود . گفتيم كه اين مسئله يك معضل بزرگ بوده است ، معضلى كه براى مثل شيخ در باب حركت جوهرى سبب نفى حركت جوهرى شده است و در باب حركت كمّى - با اينكه شيخ منكر حركت كمّى نيست و نمىتواند باشد - سبب شده است كه شيخ نتواند موضوع حركت كمّى را توجيه كند . او تنها چند فرض را مطرح كرده است بدون آنكه خودش به هيچ يك از آنها اعتماد كند و در آخر گفته است كه شايد بعدها ديگران اين معضل را حل كنند .\r\nمرحوم آخوند مىخواهند هم در باب حركت كمّى و هم در باب حركت جوهرى اين مشكل را حل كنند . البته باز اين مطلب را فراموش نكنيم كه در ابتدا ما راجع به اينكه اصلًا چرا در باب حركت نيازمند به فرض موضوع هستيم و آيا در باب حركت جوهرى چنين نيازى وجود دارد يا ندارد ، بحث كرديم و بعد هم شايد .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 25 ، ص 94 .\r\n","page_name":" 465 ","page_number":465},
  {"content":"\r\n\r\nبحث كنيم .\r\nمىتوان گفت كه اساساً نيازى به فرض موضوع باقىِ مستمر نيست ، ولى فعلًا فرض مرحوم آخوند اين است كه نياز به چنين موضوعى هست .\r\n\r\nراه اول در توجيه بقاى موضوع\r\nبناى سخن مرحوم آخوند در اينجا بر اين بود كه موضوع باقى همان مادهء اولى است ، براى اينكه حركت در صورت واقع مىشود و حركت در جوهر يعنى تبدل صور جوهرى ، و اين بدين معناست كه ماده در مراتب صورت ، متغير و متحرك است . در اينجا اين سؤال پيش آمد كه مگر مادهء فلسفى و هيولاى اولى شخصيت و وجود مستقلى دارد تا بتواند باقى باشد و ملاك وحدت در حركت واقع شود « 1 » ؟ اگر صورت متغير باشد و ماده باقى باشد اين مساوى است با استقلال ماده از صورت .\r\nجواب دادند كه ما نمىگوييم ماده جداى از صورت وجود دارد ؛ هميشه ماده همراه يك صورتى است . در كون و فسادها كه آقايان قائل هستند ، ماده همراه با « صورةٌ مّا » است . در كون و فساد صورتها « متبادل » مىشوند ؛ يك صورت مىرود و صورتى ديگر جاى آن را مىگيرد . پس هميشه ماده در پناه يك صورتى است ؛ در پناه آن چيزى است كه به آن تشخص مىدهد . پس آن كه باقى است « ماده مع صورةٍ مّا » است . در باب حركت ، صورتها « متبادل » نيستند بلكه « متبدل » هستند ، ولى « متبدل على نعت الاتصال » هستند ، از قبيل تبدل مراتب يك شىء واحد . در حركت به طريق اولى ماده هميشه همراه صورت است . در هر لحظه‌اى كه ماده را در نظر بگيريد در پناه يك مرتبه از مراتب صورت است . پس هيولى هميشه « مع .\r\n\r\n\r\n\r\n\r\n","description":"","footnote":"\r\n( 1 ) . در گذشته گفته شد كه مادهء اولايى كه فلسفه قائل است از خود هيچ تشخص و وحدتى و هيچ بقا و فنايى ندارد مگر به تبع صورت . ماده متشخص است به تشخص صورت ، واحد است به وحدت صورت ، كثير است به كثرت صورت ، فانى است به فناى صورت و از خود هيچ حكمى ندارد . حتى خود مرحوم آخوند در تعليقات شفا و يا در اسفار چنين تعبير كرده است كه وحدت هيولاى اولى « وحدت مبهمه » است . كلمهء مبهم باز تا اندازه‌اى مبهم است . ايشان [ در توضيح 
  ] مىگويد وحدت مبهمه مثل « وحدت جنسى » است . وحدت جنسى در مقابل وحدت شخصى است . پس وحدت هيولى وحدت جنسى است نه وحدت شخصى و لذا با كثرت شخصى منافات ندارد .\r\nالبته اين مطلب در ميان قدما هم مطرح بوده است كه وحدت هيولى چه نوع وحدتى است ؟ وحدت شخصى است يا وحدت نوعى و يا وحدت جنسى ؟ از بعضى حرفهاى مرحوم آخوند برمىآيد كه وحدت هيولى را وحدت جنسى مىداند كه حاجى مىخواهد آن را به نوعى توجيه كند و بگويد كه وحدت هيولى از يك نظر وحدت جنسى است و از يك نظر ديگر وحدت شخصى است .\r\n","page_name":" 466 ","page_number":466},
  {"content":"\r\n\r\nصورةٍ مّا » باقى است .\r\n\r\nنحوهء جزء بودن ماده براى جسم\r\nاينجا باز سؤال ديگرى پيش مىآيد و آن اين است كه وقتى هيولى همراه با صورةٌ مّا موجود باشد ، تشخص هيولى « تشخصٌّ مّا » مىشود زيرا هيولى با هر صورتى و با هر مرتبه‌اى از مراتب صورت يك تشخص دارد . پس صورت كه تغيير مىكند قهراً بايد بگوييد كه ماده هم تغيير مىكند . پس چه چيزى باقى است ؟ .\r\nجواب مىدهند كه ما بايد ببينيم اساساً نيازى كه در هر مركبى از ماده و صورت به ماده داريم چگونه نيازى است . آيا وجود هر چيزى متقوم است به يك صورت شخصى و به يك مادهء شخصى ، به طورى كه اين كل به انتفاء صورت شخصى يا مادهء شخصى منتفى مىشود ؟ نه ، چنان كه قبلًا توضيح داديم اين يك « كل » ى است كه با كلهاى ديگر تفاوت دارد . يك جزء اين كل به نحو شخصى اعتبار شده و يك جزء ديگر آن به نحو كلى و مبهم اعتبار شده است . اينكه مىگويند حقيقت جسم مركب است از ماده و صورت ، اين جسم حقيقت خودش را چه وقتى از دست مىدهد ؟ اگر اين صورت شخصى زايل شود اين جسم حقيقتش را از دست مىدهد ولو يك صورت ديگر جاى صورت قبلى بيايد ، اما اگر مادهء جسم زايل شود و مادهء ديگرى جاى آن را بگيرد ، اين جسم حقيقتش را از دست نمىدهد زيرا ماده در اشياء به نحو كلى اعتبار مىشود و صورت به نحو شخصى . به اين دليل است كه گفته‌اند : « شيئيّة الشىء بصورته لا بمادته » . مقصود اين نيست كه ماده هيچ نحو دخالتى در جسم ندارد . اگر چنين بود « ضم الحجر فى جنب الانسان » بود و ديگر نبايد گفته مىشد كه جسم مركب است از ماده و صورت . آنجا كه مىگويند جسم مركب است از ماده و صورت ، نمىخواهند ماده را كاملًا بىدخالت بدانند بلكه ماده را از جنبهء شخصى بى دخالت مىدانند ولى از جنبهء كلى دخيل مىدانند كه مثالهايش را در گذشته عرض كرديم .\r\n\r\nرابطهء ماده با جنس و صورت با فصل\r\nبعد مرحوم آخوند به يك مطلب ديگر در ضمن اشاره مىكنند . در باب ماهيت ، ميان ماده و جنس و نيز ميان صورت و فصل تفاوت قائل مىشوند . مىگويند شىء در\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nخارج مركب است از ماده و صورت ، و از نظر ذهنى مركب است از جنس و فصل .\r\nبعد مىگويند جنس به ازاى ماده است و فصل به ازاى صورت ، يعنى جنس از ماده انتزاع شده است و فصل از صورت . ممكن است گفته شود كه اگر چنين است ديگر نيازى به دو اسم نيست ، به جاى ماده و صورت بگوييد جنس و فصل يا به جاى جنس و فصل بگوييد ماده و صورت . چرا مىگوييد آنچه كه در خارج مركب است ، از ماده و صورت مركب است اما به تحليل ذهنى از جنس و فصل مركب است ؟\r\nوقتى مىگوييد جنس از ماده اخذ شده است ، پس وجود عينى جنس مىشود ماده ، و وجود ذهنى ماده مىشود جنس ؛ اختلاف فقط به ذهن و خارج است . اگر چنين است نوع هم به اعتبار وجود خارجىاش بايد نام ديگرى داشته باشد در حالى كه ندارد .\r\nپاسخ مىدهند كه ماده و جنس و نيز صورت و فصل يكى نيستند . اگر مىگوييم مأخذ جنس همان ماده است نه معنايش اين است كه جنس صد در صد همان ماده ، و ماده همان جنس است ، بلكه مقصود اين است كه شىء واحد به اعتبارى ماده است و به اعتبارى جنس . پس اگر مىگوييم « مأخذ » جنس ، ماده است ، اين اشتباه رخ ندهد كه ماده از آن حيث كه ماده است مأخذ جنس است ، بلكه شىء واحد به اعتبارى ماده است و به اعتبارى جنس .\r\n\r\nاعتبار به شرط لا و اعتبار لابشرط\r\nاين اعتبارها چيست ؟ اعتبار به شرط لائيت و اعتبار لابشرطيت . توضيح اينكه گاهى يك شىء در خارج مركب است ، به اين نحو كه كثرت دارد بدون آنكه واقعاً وحدتى داشته باشد و اگر وحدت براى آن اعتبار كنيم اعتبارى خواهد بود . همچنين گاهى يك شىء ، در خارج وحدت دارد و اگر كثرت براى آن اعتبار كنيم اعتبارى خواهد بود . اما در خارج چيزهايى داريم كه « واحد فى عين الكثره » است و « كثير فى عين الوحده » است ؛ در عين اينكه كثير است واحد است و در عين اينكه واحد است كثير است . « واحد است » يعنى واقعاً وجود واحد و مصداق نوع واحد است و « كثير است » يعنى وجود خارجى آن ذى مراتب است . براى اينكه ذهن آن را كثير اعتبار كند منشأ انتزاع واقعى دارد نه اينكه ذهن فرض انياب اغوالى كند .\r\nمثالهاى ديگرى هم دارد ولى بهترين مثالش كميات متصل است . به حكم اينكه\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nوحدت اتصالى مساوى است با وحدت شخصى ، كميت متصل اگر واقعاً كميت متصل باشد يك وجود وحدانى دارد . اما اين وجود وحدانى به گونه‌اى است كه واقعاً قابليت انتزاع يك كثرت را دارد ، زيرا ذهن مىتواند آن را به دو قسمت تقسيم كند و باز هر قسمت را مىتواند تقسيم كند . اين تقسيم در خارج وجود ندارد و اين كميت متصل ، در خارج دو قسمت نشده است ولى به اين نحو است كه ذهن مىتواند براى آن تقسيماتى اعتبار كند . پس كم متصل ، هم واقعاً وحدت دارد و هم واقعاً كثرت دارد . « واقعاً كثرت دارد » يعنى به حيثى است كه ذهن مىتواند آن را تجزيه كند « 1 » .\r\nتركيب جسم از ماده و صورت چنين تركيبى است زيرا اين تركيب ، اتحادى است و يك جسم واقعاً يك وجود واحد است . در عين اينكه اين جسم واقعاً يك وجود واحد است عقل مىتواند از آن ، دو حيثيت واقعى انتزاع كند ، حيثيت قوه و حيثيت فعليت « 2 » . معنى به شرط لائيت و لابشرطيت در اينجا اين است كه ذهن ، در مورد امورى كه واقعاً وحدت دارند و نحوهء وجودشان به گونه‌اى است كه واقعاً قابليت انتزاع كثرت دارند دو گونه لحاظ دارد . يك لحاظ اين است كه يك شىء را همان‌طور كه واحد است مىبيند و لحاظ ديگر ، لحاظ تجزيه است . همچنان كه قبلًا گفتيم شيئى كه مركب از قوه و فعليت است چنين نيست كه در خارج نيمش قوه باشد و نيمش فعليت ، و در عالم اعيان صورت روى ماده را پوشانده و در درون صورت ماده وجود داشته باشد ( چنين ماده‌اى اصلًا خودش صورت و فعليت است ) بلكه اين شىء تماماً ماده است و تماماً ( بتمامه ) صورت است . « بتمامه » كه مىگوييم يعنى از جنبهء محسوس بودن نمىتوانيم آن را تجزيه كنيم ، ولى عقل مىتواند وجود اين شىء را به دو حيثيت تجزيه كند : حيثيت ماده و حيثيت صورت . اين دو حيثيت ، .\r\n\r\n\r\n\r\n\r\n","description":"","footnote":"\r\n( 1 ) . البته چيزهايى هم هست كه واقعاً وحدت دارند ولى ذهن قادر نيست آنها را تجزيه كند كه مجردات از اين قبيل هستند . مثال ديگر نقطه است كه در خارج واقعاً واحد است ولى قابل تجزيه نيست ، و نيز خط از نظر عرْضى ، در خارج چنين حالتى دارد .\r\n( 2 ) . البته يك مطلب در اينجا هست و آن اين است كه آيا جسم فقط بنا بر حركت جوهرى مىتواند مركب از ماده و صورت باشد و اين خصلت حركت است كه قوه و فعليت در جسم توأماً وجود دارد - كه ما خود هميشه همين را گفته‌ايم - يا اگر قائل به حركت جوهرى هم نشويم و جسم را ساكن بدانيم باز نحوهء وحدت جسم به گونه‌اى است كه هم واقعاً واحد است و هم واقعاً منشأ انتزاع اين كثرت است ؟ اين بحث را فعلًا مطرح نمىكنيم .\r\n","page_name":" 469 ","page_number":469},
  {"content":"\r\n\r\nمختلف و دو درجهء از وجود است و اين دو حيثيت توأم با يكديگر هستند .\r\nحال يك وقت است كه عقل يكى از اين دو حيثيت را اين‌طور مىبيند كه در قبال يك حيثيت ديگر قرار گرفته است . اين را مىگويند « اعتبار به شرط لائيت » . اما يك وقت است كه عقل اين حيثيت را مىبيند بدون اينكه آن را در قبال آن حيثيت ديگر قرار دهد . در اين حالت ، عقل اين حيثيت را آن‌طور كه در واقع و نفس الامر هست مىبيند ، يعنى به حيثى ملاحظه مىكند كه مىتواند با ديگرى باشد و مىتواند نباشد . البته نه اينكه واقعاً مىتواند نباشد ، بلكه به اين معنا كه آن را به حيثى ملاحظه مىكند كه مىتواند در همان حال متحد با ديگرى باشد .\r\n\r\nمثالى از آيت اللَّه بروجردى\r\nدر اينجا مرحوم آقاى بروجردى در درس اصول خود در بحث « مشتق » مثالى ذكر مىكردند كه از نظر تفهيم مطلب مثال بسيار خوبى است . ايشان به همين امور متصل در خارج مثال مىزدند . مىگفتند تمام آب يك حوض ( لااقل روى فرض قدما ) متصل واحد است . اين واقعاً يك واحد است كه در اينجا وجود دارد ، اما از آن واحدهايى است كه واقعاً كثرت از آن قابل انتزاع است . مثلًا ذهن مىتواند آن را به آب اين طرف حوض و آب آن طرف حوض تقسيم كند ، ولى اين آبهاى مختلف در خارج جداى از يكديگر نيستند بلكه واحد هستند . وقتى قسمتى از آب حوض را ملاحظه مىكنيم اين لحاظ مىتواند دو شكل پيدا كند : يك شكل اين است كه به اين آب حد مىبخشد و قسمت خاصى را در نظر مىگيرد و مثلًا ذهن وترى را رسم مىكند : اين آب از اينجا تا آنجا . وقتى كه در گوشهء ديگر حوض مىايستيم آيا اين همان آب است ؟ آب در اين گوشه ، آن آب قبلى كه ذهن براى آن حدى رسم كرده بود نيست . وقتى ذهن اين قسمت آب را مىبيند - كه در واقع « قسمتى » وجود ندارد - و بعد آن قسمت ديگر را مىبيند مىگويد اين غير از آن است .\r\nاما يك وقت شما آب همين قسمت حوض را مىبينيد بدون اينكه ذهنتان آن را تحديد كرده و خطى رسم كند و به عبارت ديگر مرزى قائل شود . در اين حالت به آن طرف حوض هم كه برويد مىگوييد اين همان آب است . اعتبار به شرط لائيت و لابشرطيت چنين اعتبارى است .\r\nاگر در مورد يك انسان كه در خارج جوهر ، جسم ، نامى ، حيوان و ناطق است و\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nيك سلسله اجناس و فصول و ماده و صور دربارهء آن صادق است از ما بپرسند كه آيا جسميت در اين موجود جزئش است يا جزئش نيست و به چه شكل جزئش است و به چه شكل جزئش نيست ، پاسخ مىدهيم كه جسميت به دو نحو قابل اعتبار است . به يك اعتبار اين جسميت عين ناطقيت است ، چون روح و بدن مثل هر ماده و صورت ديگرى دو امر مجزا از يكديگر نيستند . مادام كه روح با بدن هست مجموع ايندو يك واحد واقعى را به وجود مىآورند نه يك واحد اعتبارى « 1 » .\r\nجسميت به يك اعتبار كه اعتبار لابشرطى باشد ، حتى بر روح صادق است ؛ همان روح مجرد هم جسم است . آن معنى لابشرطى كه در مورد جسم داريم حتى در مورد روح هم صدق مىكند و بلكه جدا شدنى نيست . ولى در اعتبار ديگر ( به شرط لا ) فقط جنبهء جسميت را ملاحظه مىكنيم و نظرمان محدود به همين جزء است . به اين اعتبار ، اين ماده است و صورت ( روح ) در مقابل آن است . پس اعتبار ماده و صورت اعتبار كثرت است و اعتبار جنس و فصل اعتبار وحدت . به اين دليل است كه جنس و فصل را با ماده و صورت يكى نمىگيرند و در عين حال مىگويند جنس از ماده اخذ شده است و فصل از صورت .\r\nبنابراين اگر كسى بگويد كه چگونه است كه جنس و ماده و نيز صورت و فصل يكى نيستند ، جواب مىدهيم كه جنس از همان چيزى اخذ شده است كه ماده اخذ شده ( چون ماده خودش يك ماهيت و از انواع جواهر است ) و فصل از همان چيزى انتزاع شده است كه صورت انتزاع شده است ، ولى آن چيزى كه مأخذ جنس است ، وقتى به‌طور لابشرط اعتبار شود يعنى وقتى به حالت وحدت و يگانگى و بدون .\r\n\r\n\r\n\r\n\r\n","description":"","footnote":"\r\n( 1 ) . اينكه در مورد رابطهء روح و بدن به كبوتر و آشيانه مثال زده مىشود اينها تعبيرهاى شعرى است .\r\nكبوتر و آشيانه دو موجود جدا از يكديگر هستند و هيچ وحدت واقعى ميان آنها حكمفرما نيست .\r\nيكى از انحرافاتى كه در فلسفه پيدا شد و عكس العملهاى بدترى هم پيدا كرد ثنويت دكارت بود .\r\nفرض افلاطون هم در باب روح و بدن يك فرض ثنوى است . ارسطو مسئله را به شكل ماده و صورت در آورد و از ثنويت روح و بدن كاست . در فلسفهء صدرالمتألهين كه مسئلهء حركت جوهرى مطرح مىشود از ثنويت بيشتر كاسته مىشود و جنبهء وحدت بسيار تقويت مىشود . بر عكس در اروپا قضيه در جهت عكس حركت مىكند و از زمان دكارت باز مىگردند به ثنويتى از قبيل ثنويت افلاطون ، يعنى اصلًا روح براى خودش چيزى است و بدن هم براى خودش چيزى است ؛ مصلحت اقتضا كرده است كه روح و بدن چند صباحى در كنار يكديگر زندگى كنند ، مثل زن و شوهرى كه ميان آنها زوجيت اعتبارى برقرار است .\r\n","page_name":" 471 ","page_number":471},
  {"content":"\r\n\r\nمرزهاى قابل انتزاع در نظر گرفته شود جنس از آن انتزاع مىشود و وقتى به نحو به شرط لا اعتبار شود ماده از آن انتزاع مىشود . در مورد فصل هم همين‌طور است .\r\nممكن است كسى بپرسد كه شما مىگوييد ماده به نحو شخصى اعتبار نشده است بلكه به نحو كلى و مبهم اعتبار شده است ؛ حال اگر جسميت شىء تغيير كرد ولى فصول آن مثل نامى تغيير نكرد مانند حركتهاى مقدارى ( حركت در كم ) آيا جسم زايل مىشود يا زايل نمىشود ؟ اشكال حركت در كم اين بود كه فرق كميت با جسم طبيعى يك فرق تحليلى است و اگر كميت شىء تغيير كند جسم مطلق تغيير كرده است . اگر شخص كم شخص كم نباشد ، شخص جسم شخص جسم نيست . پس آيا در حركتهاى كمّى مثل نمو و ذبول يا مثل تخلخل و تكاثف ، جسم زايل مىشود ؟ .\r\nمرحوم آخوند در پاسخ مىگويد جسم به اعتبار اينكه ماده است نوعى است در مقابل صورت . به اين اعتبار با تغيير كمّى ، اين جسم از بين مىرود و جسم ديگرى پديد مىآيد زيرا اين ماده از بين رفت و مادهء ديگر پديد آمد . ولى جسم به اعتبار لابشرطيت آن با رفتن ماده از بين نمىرود و به بقاى صورت باقى است . صورت كه باقى باشد ، جسم به اعتبار جنسيت خودش باقى است .\r\n\r\nراه دوم براى توجيه بقاى موضوع\r\nمرحوم آخوند بعد بدون آنكه متذكر شود كه از مطلبى به مطلبى ديگر رفته است ، وارد مطلب ديگرى شده است « 1 » . ايشان تا اينجا مىخواست بقاى هيولى را به اين صورت توجيه كند كه هيولى مع صورة مّا موجود است نه به اعتبار صورت خاص شخصى ، پس موضوع باقى است . يك مرتبه سخن ، رنگ و شكل ديگرى به خود مىگيرد و مىگويد تمام حقيقت يك شىء فصل اخير آن است ؛ يعنى اگر فصل باشد ، تمام حقيقت شىء هست و اگر نباشد هيچ چيزى از آن شىء ، موجود نيست نه اينكه .\r\n\r\n\r\n\r\n\r\n","description":"","footnote":"\r\n( 1 ) . همچنان كه قبلًا هم عرض كردم مسئلهء بقاى موضوع در حركت جوهرى ، خودش يك مسئلهء مشكلى است و بعدها هم اتباع شيخ كه منكر حركت جوهرى بودند ، به همين مطلب چسبيدند . گذشته از معضل بودن اين مسئله كه خيلى هم معضل نيست ، كلمات مرحوم آخوند در اينجا تا حد زيادى معضل ايجاد كرده است . ايشان مطلب را به صورت روشنى بيان نكرده‌اند و از مطلبى به مطلبى ديگر رفته‌اند ، گاهى بدون اينكه در بيان ايشان مشخص باشد . البته محشين و شارحان مثل مرحوم حاجى و آقا على مدرس در كتاب بدايع الحكم مطلب را كاملًا توضيح داده‌اند . از بيان مرحوم آخوند مطالب مختلف و متنوعى استفاده مىشود و حاشيهء حاجى در اينجا قابل توجه است .\r\n","page_name":" 472 ","page_number":472},
  {"content":"\r\n\r\nجزئش موجود نيست « 1 » .\r\nاين مسئله به بقاى موضوع چه ارتباطى دارد ؟ پاسخ اين است كه ما تا به حال مىخواستيم هيولى را به تبع صورة مّا محفوظ نگه داريم و آن صورة مّا همان مواد بود ( مواد ثانويه نه مواد اوليه ) . اين‌طور مىخواستيم بگوييم كه « هيولى مع جسمية مّا » باقى است و اين براى بقاى هيولى كافى است . حال يك قدم جلوتر مىرويم و مىگوييم آن كه اصل و اساس است ، فصل اخير و صورت اخير است و صورت اخير هميشه باقى است . چون صورت اخير هميشه باقى است ، هيولى با صورت شخصى واقعى هميشه باقى است . پس چرا در اينجا فرض صورةٌ مّا بكنيم ؟\r\n\r\nنقدى بر كليات خمس بر مبناى نظريهء « فصل اخير »\r\nمن مدتها پيش دربارهء اين مطلب فكر كردم و در بعضى از نوشته‌هاى عربى خودم هم نوشتم و يك وقت به‌طور مختصر آن را با آقاى طباطبايى در ميان گذاشتم‌گو اينكه ايشان قانع نشدند . البته خود ايشان وقتى كه نهاية الحكمه را مىنوشتند مىگفتند كه اين مطلب معضل بسيار بزرگى است و با حرفهاى قدما حل نمىشود ، و نمىدانم كه ايشان در نهاية الحكمه مطلب را چطور حل كرده‌اند . اگر ما اين حرف را قبول كنيم - كه مىتوانيم قبول كنيم - به نظر ما بنيان كليات خمس در هم مىريزد ، و بريزد .\r\nقدما كليات خمس را مسلّم گرفته‌اند و در كلمات خود مرحوم آخوند هم باز بناى سخن بر همين است كه كليات خمس عبارتند از جنس ، نوع ، فصل ، عرضى عام و عرضى خاص . روى مبنايى كه توضيح داديم ، ما ديگر كليات خمس نداريم ، .\r\n\r\n\r\n\r\n\r\n","description":"","footnote":"\r\n( 1 ) . به عبارت ديگر منطقيين تا به حال به ما اين‌طور مىگفتند كه حد تام شىء وابسته به جنس و فصل شىء هر دو هست . اگر شىء را به جنس تنها تعريف كنيم « حد ناقص » است و اگر به فصل تنها تعريف كنيم باز حد ناقص است و تنها جزئى از حقيقت شىء بيان شده است . بعد حرف ديگرى پيدا شده است كه نه ، اگر ما شىء را به فصلش تعريف كنيم ، باز هم تمام حقيقت شىء را بيان كرده‌ايم نه جزء حقيقتش را ، براى اينكه فصل شامل تمام كمالات گذشته است و از آن جمله كمال جنسى . اين‌طور نيست كه فصل به آن معناى جنسى ضميمه شود و در فصل معنى جنسى وجود نداشته باشد آنچنان كه در جنس معنى فصلى وجود ندارد . در ناطق معنى حيوانيت هم واقعاً گنجانده شده است . پس اساساً بايد حرف ديگرى بگوييم و آن اين است كه مادام كه فصل اخير شىء باقى است ، هويت شىء باقى است ؛ هميشه دعا كنيم سر فصل اخير سلامت باشد !\r\n","page_name":" 473 ","page_number":473},
  {"content":"\r\n\r\nيعنى فرق ميان نوع و فصل صرفاً فرق اعتبارى مىشود نه فرق حقيقى . اگر بنا بشود فصل را متضمن جنس بدانيم ديگر با نوع فرقى نمىكند . آنوقتى مىتوانيم فصل را فصل بدانيم كه فصل را عرضى جنس ، و جنس را عرضى فصل بدانيم يعنى دو ذات خارج از يكديگر ، كه قدما اين‌طور مىگفتند و فلسفه‌شان هم همين را اقتضا مىكرد .\r\nاما بحثهاى اصالت وجودى مرحوم آخوند كار را به اينجا كشانده است كه « تمام حقيقة الشىء فصله الاخير » و تمام حقايق اجناس و فصول گذشته در فصل اخير جمع است و فصل اخير متضمن همهء آن معانى گذشته است ولى به نحو اجمال . پس اين فصل با فصولى كه قدما مىگفتند زمين تا آسمان تفاوت دارد و چيز ديگرى است .\r\nشايد علت اينكه مرحوم آخوند بعد حرفى زده است كه به نحو ديگرى عدول از كليات خمس است اين باشد كه ايشان بعد كه ديده است تمام احكامى كه براى فصل مىگويد براى يك ماهيت خيلى زياد است ( چطور يك ماهيت مىتواند در مرتبهء ذات خودش در عين بساطت متضمن همهء اجناس و فصول ديگر باشد ) لذا آمده است آن حرف معروف را گفته است كه فصول در آخر به « انحاء وجودات » برمىگردد . پس ، از نظر ايشان اصلًا فصول حقيقى ، وجودات و انحاى وجودات هستند .\r\nاگر بخواهيم به اين حرف قائل شويم ، به نحو ديگر كليات خمس بهم مىريزد ، زيرا در واقع فصل را منكر شده‌ايم . اينكه بگوييم آن چيزى كه تا به حال به عنوان فصل مىگفتند و احكام و خواصى داشت از باب ماهيات نيست ، باعث مىشود كليات خمس از بين برود . داستان اين مطلب در باب ماهيات داستان مفصلى است .\r\nبه هر حال اينكه مرحوم آخوند در اينجا مىگويد تمام حقيقت شىء فصل اخير است و مادام كه فصل اخير شىء محفوظ است - و در واقع به يك اعتبار مادام كه صورت محفوظ است - تمام معانى آن شىء در آن محفوظ است ، به نوعى انكار كليات خمس است .\r\n\r\nتشكيك تبعى ماهيت\r\nما آنجا اين حرف را [ هم 
  ] زديم كه آقاى طباطبايى قبول نمىكردند . گفتيم لازمهء اين حرف اين است كه ما در مسئلهء « تشكيك در ماهيت » تجديد نظر كنيم و بدون اينكه\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nنظريهء مشهور را نفى كرده باشيم به « تشكيك تبعى ماهيت » قائل شويم . در مورد اينكه آيا تشكيك در ماهيت جايز است يا جايز نيست شيخ مىگويد جايز نيست و مرحوم آخوند هم مىگويد جايز نيست ؛ همه مىگويند جايز نيست و اين را يكى از دلايل اصالت وجود دانسته‌اند . ما هم مىگوييم تشكيك در ماهيت جايز نيست ولى به اين نحو كه محال است وجود اصيل نباشد و ماهيت اصيل باشد و تشكيك هم از ذات خودش برخيزد . اما يك نوع ديگر تشكيك در ماهيت مىتوان داشت كه با حرف آقايان هم منافات ندارد و آن تشكيك تبعى به تبع وجود است . ماهيت در ذات خودش قابل تشكيك نيست ولى به تبع وجود قابل تشكيك هست . مانعى ندارد كه وقتى يك وجود قابل شدت و ضعف بود ، ماهيت به اعتبار آن وجودش يعنى به نحو بالعرض و المجاز قابل شدت و ضعف باشد . در اين صورت فرق جنس و فصل چگونه مىشود ؟ تقريباً نوعى فرق شديد با ضعيف مىشود در مرتبهء ماهيت .\r\nچون اين مطلب هم خيلى مفصل است از بحث بيشتر صرف نظر كرده و از آن مىگذريم .\r\n\r\nراه سوم براى توجيه بقاى موضوع\r\nتا اينجا ما در باب ملاك بقاى موضوع دو مطلب را بيان كرديم . يكى اينكه هيولى باقى است به بقاى صورةٌ مّا ، كه مراد از « صورةٌ مّا » همان صورتهاى متوسط است كه فردش عوض مىشود و فرد ديگر مىآيد ، همانها كه به يك اعتبار ماده‌اند و به يك اعتبار صورت .\r\nمطلب دوم اين بود كه هيولى باقى است به بقاى صورت اخير و فصل اخير .\r\nبعد مرحوم آخوند كلمهء « ايضاً » را آورده كه مشعر به اين است كه مىخواهد مطلب سومى را در باب ملاك بقاى موضوع مطرح كند و آن اين است كه مىگويد ما قائل به مثالهاى افلاطونى هستيم ( ايشان تعبير به مثالهاى افلاطونى نمىكند ولى مقصود همان است ) و معتقديم كه هر حقيقتى و هر نوعى در عالم ماده و طبيعت ، ظلّ يك حقيقت ديگرى در عالم ماوراى طبيعت است كه نسبت ايندو نسبت ظل و ذى ظل و نسبت « فىء » و شىء است . ما ايندو را نبايد دو امر جداگانه فرض كنيم ، بلكه مثل دو چهره از شىء واحد است ، به اين معنا كه همهء حقايق عالم ، يك وجههء ثابت و يك وجههء متغير دارند . وجههء ثابتشان همان وجههء غيبى و ملكوتى يا\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nافلاطونى است و وجههء متغيرشان ، وجههء مادى و طبيعى است . بنابراين هر چيزى در آنِ واحد ، هم زايل است و هم باقى ؛ از وجههء مادى متصرم ، زايل و غير باقى است و از وجههء غيرمادى باقى است .\r\nحال ببينيم اصلًا ما چرا نياز به موضوع داريم ؟ براى اينكه اگر موضوع در كار نباشد ، وحدتى محفوظ نيست . مرحوم آخوند مىگويد اين وحدت محفوظ است و ضرورتى ندارد كه يك امر مادى اين وحدت را حفظ كند . بنابراين اگر از جنبهء مادى هيچ وحدتى هم در كار نباشد باز مشكلى پيش نمىآيد زيرا از جنبهء غيرمادى ، وحدت و تشخص محفوظ است . در واقع اين‌طور است كه ما موضوع را هيولى در نظر مىگيريم . حال اگر صورةٌ مّا نتواند هيولى را بشخصيته محفوظ نگه دارد و اگر فصل اخير نتواند هيولى را بشخصيته محفوظ نگه دارد ، آن عقل مجرد و مثال مىتواند حافظ وحدت و شخصيت باشد ، نه از اين باب كه حافظ وحدت ، چيز ديگرى باشد بلكه از اين جهت كه همين شىء يك نحو وجود باقى در عالم ديگر دارد و همان نحوهء وجود باقى در عالم ديگر ، كافى است براى اينكه حافظ وحدت باشد . اين هم بيان ديگرى براى بقاى موضوع در حركت جوهرى است . بيان چهارمى هم هست كه در جلسهء بعد توضيح مىدهيم .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\n\r\nجلسهء چهلم\r\nبسم اللَّه الرحمن الرحيم .\r\n« فلنرجع الى ما كنا فيه فنقول : الحق أن الحركة كما يجوز . . . » « 1 » .\r\nمطالبى راجع به مسئلهء بقاى موضوع در حركت جوهرى و اينكه موضوع باقى در حركت جوهرى چيست بيان شد و بحث اين قسمت ادامهء همان مباحث است . گفتيم كه اشكال بقاى موضوع ، اشكال مشتركى است ميان حركت در جوهر و حركت كميه ، و شيخ با اينكه قائل به حركت كميه است در تصوير موضوع حركت كميه دچار اشكال و ترديد شده است . مرحوم آخوند ، هم در مورد حركت كميه و هم در مورد حركت جوهريه تصوير خاصى از موضوع ارائه كرد . ايشان بعد از اينكه از اين بحثها فارغ مىشود مىفرمايد حق اين است كه همان‌طور كه حركت در برخى مقولات و مخصوصاً كميت جايز است ، در جوهر هم عيناً جايز است .\r\n\r\nگريزى به مسئلهء تشخص\r\nبعد در اينجا مطلبى آمده است كه مىتواند يك نوع تشبيه باشد همچنان كه مىتواند .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 25 ، ص 96 .\r\n","page_name":" 477 ","page_number":477},
  {"content":"\r\n\r\nبيان جديدى باشد همان‌طور كه حاجى گفته است . مىگويد ما مسئلهء ديگرى را در اينجا مطرح مىكنيم و آن مسئلهء « مشخِصات » است . در هر جا كه يك طبيعت ، افراد متعدد و متكثرى داشته باشد كثرت افراد بدون مشخصات يعنى بدون يك سلسله امورى كه « مابه الامتيازِ » يك شخص از ساير اشخاص باشد امكان پذير نيست . اگر يك طبيعت به نحوى باشد كه افرادش « صرف الحقيقه » و « صرف الطبيعه » باشند ، يعنى مشخِصات بالخصوص نداشته باشند ، محال است كه اين طبيعت افراد متكثر پيدا كند و قهراً طبيعتى منحصر در فرد مىشود . لهذا حكما معتقدند كه در عالم مجردات ، هر طبيعتى منحصر در فرد خودش است يعنى يك طبيعت و ماهيت داراى بيش از يك فرد نيست .\r\nدر عالم طبيعت كه يك ماهيت مىتواند افراد متعدد داشته باشد از اين جهت است كه هر فردى مىتواند مشخصات مخصوص به خود داشته باشد . مثلًا افراد انسان در عين اينكه در ماهيت انسانيت شريك هستند ، هر كدام مشخصاتى دارد كه فرد ديگر ندارد . اين مشخصات « مابه الامتياز » آن هستند . اينكه اين انسان الان در اينجا قرار گرفته است و نه در جاى ديگر ، يا محاذاتش با شىء ديگر چنين است ، امرى است كه امكان ندارد بيش از يك فرد داراى آن باشد . معمولًا فلاسفه امورى مانند زمان ، مكان ، وضع ، كم ، كيف و امثال آن را كه عارض فرد مىشوند ، « مشخِصات » مىنامند و معتقدند كه طبيعت به خاطر اين امور شخص شده است .\r\nمرحوم آخوند اين را قبول ندارد بلكه آنچه را فارابى گفته است و با مسلك خودش خوب جور درمىآيد مىپذيرد . طبق اين نظريه ، ملاك تشخص خود وجود است نه اين امورى كه ذكر كرديم . اين‌طور نيست كه انسان به علاوهء كم ، به علاوهء كيف و مانند آن مىشود جزئى . اگر ميليونها خصوصيت اينچنينى بر ماهيت اضافه كنيم از كليت خارج نمىشود . جزئى شدن تنها به وجود است و وجود هم عين واقعيت است . ايشان آنچه ديگران مشخصات مىدانند « امارات تشخص » مىنامد .\r\nالبته مرحوم آخوند گاهى در كلمات خودش همان تعبير ديگران را به كار مىبرد و از امارات تشخص به « مشخصات » تعبير مىكند كما اينكه در اينجا هم اين كلمه را به كار برده است . اين امور را چه مشخص بدانيم و چه از لوازم و امارات تشخص ، به هر حال وجود اينها در وجود يك فرد معتبر است ؛ يعنى يك فرد بدون داشتن اين مشخصات ، خودش خودش نيست .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nاشكال و جواب\r\nدر اينجا يك سؤال پيش مىآيد و آن اين است كه خود همين مشخصات متغيرند .\r\nكدام فرد انسان است كه كميت ثابت ، كيفيت ثابت ، وضع ثابت يا زمان و مكان ثابت داشته باشد ؟ حال آيا با تغيير اين مشخصات ، شخص از بين مىرود ؟ نه ، شخص باقى است . پس اينها چطور مشخِص هستند در حالى كه خودشان متغيرند ؟ .\r\nجواب مىدهند كه مشخصات با « عرْض عريض » مشخص هستند ، نظير آنچه كه اطبا در باب مزاج مىگويند كه اين مثال در گذشته مطرح شد « 1 » . حاصل تركيب چند عنصر و كيفيت حاصل از اين تركيب در يك موجود زنده را - كه خود اين تركيب يك نوع تركيب شيميايى است - « مزاج » مىگويند . قدما معتقد بودند كه از اخلاط اربعه و طبايع اربعه ، مزاجى براى فرد به وجود مىآيد كه داراى خصوصياتى مثل درجه‌اى از حرارت ، رطوبت ، يبوست و امثال آن بوده و همراه با اخلاطى يعنى ميزان معينى از خون ، صفرا ، بلغم و مانند اينهاست . اگر مزاج از بين برود ، ديگر قابليت حيات براى انسان باقى نمىماند و انسان مىميرد .\r\nآيا مزاج يك حد معين و مشخصى است ؟ آيا نسبتى از آب ، هوا ، خاك و آتش كه طبق نظر قدما مزاج را تشكيل مىدهد يك نسبت رياضى و هندسى است كه اگر اندكى به هم بخورد مزاج معدوم مىشود ؟ نه ، اين يك عرض عريضى دارد . آب از يك حد خاص نبايد كمتر باشد و از حد خاص ديگرى نبايد بيشتر باشد . همين‌طور عناصر ديگر بايد ميان دو حد خاص باشند . مزاج حالت متوسطى است ميان دو حد ، نه اينكه خودش يك حد معين باشد . لهذا اگر حرارت بدن مقدارى بالا يا پايين رود مزاج همچنان باقى است . اما اگر از درجهء معينى بالاتر برود و يا از درجهء معين ديگرى پايين‌تر برود ديگر قابليت ادامهء حيات نيست . اين نظير آن چيزى است كه امروز در مورد فشار خون مىگويند . خون انسان هم يك امر مزاجى است . فشار خون بايد ميان دو حد معين باشد تا انسان بتواند زنده بماند . شرط بقاى حيات يك حد فشار خون خاص نيست كه اگر ذره‌اى بالاتر يا پايين‌تر از آن باشد مزاج و حيات به خطر بيفتد بلكه فشار خون مىتواند ميان دو حد نوسان كند .\r\nوقتى مىگوييم زمان ، مكان ، وضع ، كيف يا كم از مشخصات است ، معنايش اين .\r\n\r\n\r\n\r\n\r\n","description":"","footnote":"\r\n( 1 ) . [ به جلسه چهاردهم ذيل عنوان « گريزى به يكى از راههاى اثبات نفس » مراجعه شود . 
  ]\r\n","page_name":" 479 ","page_number":479},
  {"content":"\r\n\r\nاست كه اين شىء بدون زمان ، مكان ، وضع و امثال آن نمىتواند موجود باشد . به عبارت ديگر زمانٌ مّا ، مكانٌ مّا ، كيفٌ مّا ، كمٌ مّا و امثال آن در تشخص اين شىء معتبر است .\r\nپس در پاسخ به اين سؤال كه آيا شيئى كه مشخصات آن متغير است ، تشخصش باقى است ، مىگوييم هم باقى است و هم باقى نيست . هيچ مشخصى به آن دقتى كه مىخواهيد باقى نيست زيرا مشخصات يك شىء تغيير مىكند ولى در عين حال اين شىء در هيچ حالى ، خالى از هيچ كدام از اين مشخصات نيست يعنى هر كدام را به‌طور « فردٌ مّا » دارد . به عبارت ديگر ، مشخصات در شىء ، به وجهى معتبرند و به وجهى غيرمعتبرند ؛ « بوجه العموم » معتبرند و « بوجه الخصوص » غير معتبر . نظير آنچه در مورد موضوع گفتيم كه ماده به وجهى باقى است و به وجهى باقى نيست ؛ باقى است « بوجه العموم » چون در ضمن صورةٌ مّا باقى است ، و باقى نيست « بوجه الخصوص » .\r\n\r\nنفى استبعاد از موضوع بودن « ماده مع صورةٍ مّا »\r\nمرحوم آخوند دو مطلب ديگر در اينجا دارند كه در آغوش يكديگر قرار گرفته و به نوعى با يكديگر مخلوط هستند . يكى ادامهء همين مطلبى است كه الان عرض كردم .\r\nايشان مىگويد در حركات عرضيه‌اى كه هيچ ايرادى در آن نيست مثل حركت در كيف و حركت در أين ، موضوع چيست ؟ شما بدون دغدغه مىگوييد موضوع ، جوهر يعنى جسم است . مثلًا جسم كه در سواد حركت مىكند ، موضوع جسم است و ما فيه الحركه سواد است ؛ يعنى جسم در هر آنى ، داراى فردى از سواد است . اين افراد ، افراد بالقوه هستند به اين معنا كه جسم فرد متصل تدريجى دارد كه از آن ، افراد آنى انتزاع مىشود . پس معناى اينكه جسم در يك رنگ حركت مىكند اين است كه جسم موضوع است براى حركت در رنگ .\r\nحال سؤال مىكنيم كه آيا جسم بلاسواد يعنى « جسم لا اسود » موضوع حركت است يا « جسم اسود » ؟ آيا جسم لا اسود در سواد حركت مىكند يا جسم اسود ؟\r\nمسلّماً جسم اسود در سواد حركت مىكند ، يعنى جسمى كه در مراتب سواد حركت مىكند خودش اسود است . پس موضوع حركت در اينجا جسم اسود است .\r\nمطلب دوم از دو مطلبى كه اشاره كرديم اين است كه وقتى جسم اسود در سواد\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nحركت مىكند آيا آن سوادى كه در موضوع اخذ شده است ، كدام مرتبه از مراتب سواد است ؟ هيچ كدام ، چون هر مرتبه‌اى را كه بگوييم ، باقى نيست و حال آنكه سوادى كه در موضوع اخذ شده است ، آن است كه به بقاى جسم باقى است . موضوع آن است كه در تمام مراحل باقى است . پس كدام سواد در موضوع اخذ شده است ؟\r\nجواب اين است كه سوادى كه در موضوع اعتبار شده است همان « سوادٌ مّا » است كه در هر آنى با يك مرتبه از مراتب سواد متحد است .\r\nپس به كسانى كه منكر حركت در جوهر هستند و اين حرف كه ماده در صورت حركت مىكند و مع ذلك موضوع حركت هم ، « ماده مع صورةٍ مّا » است به نظرشان مستبعد مىرسد مىگوييم موضوع در حركت جوهرى مثل موضوع در حركات عرضى است . در آنجا هم موضوع ، چيزى است با ما فيه الحركه ؛ يعنى نفس ما فيه الحركه در موضوع اخذ شده است ولى به نحو مبهم . همان‌طور كه متحرك ، جسم اسود است يعنى جسمى است كه هميشه سوادٌ مّايى دارد نه جسم معرّاى از سواد ، در باب حركت جوهرى هم موضوع ماده است « مع صورة ما » با اينكه ما فيه الحركه خودِ صورت است .\r\nبنابراين ، همان‌طور كه حاجى در حاشيه بيان كرده‌اند به چندين بيان بقاى ماده توجيه شد : بقاى ماده به بقاى صورةٌ مّا و تشخصش به تشخص صورةٌ مّا ؛ بقاى ماده به تبع بقاى فصل اخير ؛ بقاى ماده به تبع جوهر مفارق ( مثال افلاطونى ) و حتى بقاى ماده به خودى خود و به استقلال ، يعنى بگوييم آنچه موضوع است خود ماده است .\r\n\r\nنكتهء بسيار اساسى در باب موضوع حركت\r\nبعد مرحوم آخوند مطلبى دارد كه اگرچه آن را در ادامهء اين مطلب گفته است ولى مطلبى است كه در اين باب ، اساسِ اساس است ، و در جلسات گذشته عرض كرديم كه آقاى طباطبايى روى همين حرف تكيه كرده‌اند . به اصطلاح « حق قُراح » مطلب اين است كه اصلًا در حركت جوهرى مسئلهء موضوع چه نقشى مىتواند داشته باشد ؟ حكما و از جمله مرحوم آخوند اين‌طور مىگويند كه معناى حركت در شىء اين است كه « كون المتحرك بحيث يكون له فى كل آن فرد مما فيه الحركه » . معناى اينكه يك جسم در مكان ( أين ) حركت مىكند اين است كه اين جسم در هر آنى مكانى غير از مكان قبلى دارد . يا وقتى رنگ يك شىء تغيير مىكند به اين معناست\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nكه در هر آنى رنگى دارد غير از رنگى كه در آنِ قبل داشته است . اين مطلب درست است ولى بايد آن را بشكافيم .\r\nآيا وقتى مىگوييم كه اين شىء در هر آنى رنگى دارد يعنى مجموعه‌اى از رنگهاى جداى از يكديگر داريم و اين افراد از رنگ ، بالفعل از يكديگر متمايزند ؟\r\nآيا به عدد آناتى كه فرض مىشود ، رنگها موجود شده و معدوم مىشوند و وحدتى ميان اينها نيست ؟ آيا مقصود اين است ؟ اگر اين است اين محال است و از وحدت موضوع هم كارى ساخته نيست زيرا غيرمتناهى محصور بين حاصرين واقع شده است و يكى از ادلهء بطلان اصالت ماهيت همين است :\r\n كون المراتب فى الاشتداد * انواعاً استنار للمراد \r\nوقتى مىگوييم شىء در حال حركت در هر آنى يك فرد دارد ، اگر مقصود از اين افراد ، افراد بالفعل باشد از آنجا كه به تعداد غيرمتناهى « آن » فرض مىشود پس به تعداد غيرمتناهى بايد افراد داشته باشيم و اين محال است . اگر هم محال نباشد ، وحدتش را موضوع نمىتواند حفظ كند كه آقاى طباطبايى به اين مطلب تصريح دارند . وقتى كه نفس مافيه الحركه در ذات خود متعدد است وحدت موضوع سبب نمىشود كه افراد مافيه الحركه وحدت پيدا كنند . چه بسيار موضوعات واحدى داريم كه اعراض متعدد دارند . پس اگر آنها در ذات خود كثرت داشته باشند گذشته از اينكه اساساً چنين امرى محال است وحدت موضوع نمىتواند دردى را دوا كند .\r\nاما اگر معناى حركت در شىء اين است كه متحرك در هر آنى يك فرد غير از فرد ديگر دارد ، در اين صورت متحرك داراى دو نوع فرد است : فرد زمانى و فرد آنى .\r\nوقتى كه شىء حركت مكانى مىكند مكانى دارد ممتد به امتداد زمان كه يك فرد متدرج است ، فردى كه در ظرف مثلًا يك ساعت يك وجود واحد يك ساعتى دارد نه وجود آنى . ولى اين وجود واحدِ يك ساعتىِ زمانى ، به حيثى است كه از هر مرتبهء آن يك فرد آنى انتزاع مىشود . پس اينكه متحرك در هر آنى فردى دارد ، به اعتبار فرد زمانى آن است . چون يك فرد زمانى متصل واحد واقعى دارد كه به امتداد مكان و به امتداد زمان ممتد است و داراى دو امتداد است ، از اين فرد در هر آنى يك فرد آنى انتزاع مىشود .\r\nاگر مطلب از اين قرار است ، ملاك وحدت ، وجود زمانىِ مافيه الحركه است نه موضوع ، و قبلًا اثبات كرديم كه اين مطلب فقط با اصالت وجود قابل تفسير است\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nلازمهء اصالت ماهيت اين است كه ما فرد تدريجى نداشته باشيم و همهء افراد ، هم آنى و هم بالفعل باشند و افراد غيرمتناهى ، محصور بين حاصرين باشند . حتى وجود « موضوع باقى مستمر » هم نمىتواند مصحح وحدت باشد ، يعنى اگر افراد در ذات ، كثرت داشته باشند و فرد متدرج زمانى نداشته باشيم - گذشته از اينكه فى حد ذاته محال است - موضوع باقى مستمر نمىتواند وحدت را توجيه كند . پس در حركت در سواد هم اگر يك فرد تدريجى زمانى نداشته باشيم ، موضوع نمىتواند وحدت آن را توجيه كند . اين مطلب را خود مرحوم آخوند بيان مىكند و چنان كه قبلًا گفتيم آقاى طباطبايى همين مطلب را بيان كرده‌اند .\r\nايشان [ يعنى علامهء طباطبايى 
  ] از همين جا نتيجهء ديگرى مىگيرند كه آن نتيجهء ديگر با حرفهاى ديگر مرحوم آخوند سازگار است [ و آن اين است : 
  ] وقتى كه وحدت مراتب حركت و حتى بقا و تشخص حركت به ذات خودش است يعنى به آن فرد تدريجى زمانى خودش است ، ديگر نياز به موضوع نداريم .\r\nممكن است گفته شود كه چون حركت امرى است كه وجود براى شىء ديگرى دارد نيازمند به موضوع است . جواب مىدهند كه ما دو نوع حركت داريم . اگر حركت در اعراض واقع شود ، به حكم اينكه مافيه الحركه عرض است و عرض نيازمند به موضوع است ، حركت به موضوع نياز دارد . اما اگر حركت در اعراض نباشد و مافيه الحركه نيازمند به موضوع نباشد ، حركت هم نيازمند به موضوع نيست .\r\nبه عبارت ديگر در حركت در اعراض ، نه اين است كه طبيعت « حركت » اقتضاى متحركى غير از حركت مىكند ، بلكه « مافيه الحركه » اقتضا مىكند كه متحرك غير از حركت باشد . اما در حركت در جوهر ، مافيه الحركه موضوعى را اقتضا نمىكند . در حركت جوهرى ، حركت و متحرك يكى است ، يعنى موضوع و مافيه الحركه با هم وحدت دارند و لهذا « متحرك بالذات » داريم ، يعنى همان ذاتى كه متحرك است ، همان ذات عيناً حركت است . پس اساساً ما نيازى نداريم كه اين همه براى پيدا كردن موضوعى كه ولو بوجهٍ غير از مافيه الحركه باشد تلاش كنيم .\r\n\r\nسرّ اهتمام مرحوم آخوند به اثبات موضوع\r\nاين بيان البته بيان درستى است ولى بيانى نيست كه اضافه بر حرفهاى خود مرحوم آخوند باشد ، براى اينكه خود مرحوم آخوند است كه براى اولين بار اين مطلب را\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nطرح كرده است كه در حركت جوهرى ، متحرك عين حركت است . پس قهراً اين سؤال مطرح مىشود كه وقتى مرحوم آخوند خودش اين مسئله را طرح و مشكل را حل كرده است پس اين همه تلاشى كه در اينجا مىكند تا متحرك را با مافيه الحركه دو چيز فرض كند براى چيست ؟ اين مطلب براى حكماى بعد مورد بحث و سؤال و جواب واقع شده است .\r\nظاهراً علت اين است كه مشكل اختصاص به حركت در جوهر نداشته است . اگر مشكل مختص به حركت جوهرى بود شايد ايشان همان بيان آقاى طباطبايى را مىكرد و رد مىشد . مشكل عيناً در حركت كمّى هم وجود داشته است و ما همين جواب را در مورد حركت كمّى نمىتوانيم بدهيم . در حركت كمّى بايد به نحوى ميان موضوع و مافيه الحركه امتياز قائل شويم ولو امتياز به همان نحوى باشد كه اينجا گفتيم . مرحوم آخوند حتى در آخر بيان خود گفت كه در حركات غير كمّى هم بايد عين همين مطلب را بگوييم ، يعنى همان‌طور كه در حركات كمّى بايد موضوعى فرض كنيم ، موضوعى كه متلبس است به مافيه الحركه ولى به نحو ابهام ، در حركات كيفى و مانند آن نيز بايد موضوع را چيزى بدانيم كه متلبس است به همان كيفيت به نحو ابهام .\r\nبنابراين چون مرحوم آخوند در آنجا چاره‌اى نداشته است جز اينكه اين مطلب را حل كند ، « مماشاةً للقوم » گفته است كه عين اين مطلب در حركت جوهرى هم قابل پياده كردن است به اين نحو كه اگر شما خيلى اصرار داريد كه در باب حركت جوهرى بايد موضوعى غير از مافيه الحركه در نظر گرفته شود مىگوييم آنچه شما در جاى ديگر مىگوييد در اينجا هم صدق مىكند . پس مراد مرحوم آخوند اين نيست كه حتماً در باب حركت جوهرى بايد به نحوى موضوعى غير از مافيه الحركه فرض كنيم ، بلكه اين در واقع در جواب قوم است كه هرچه كه شما در باب حركات كمّى مىگوييد ، عين آن در حركت جوهرى و بلكه حركت كيفى هم صادق است .\r\nبا اين توضيح ، مطلب نهايى و مطلب اخير كه يك مطلب اساسى است همين است كه در كلمات آخر خود مرحوم آخوند آمده است و آن اين است كه اصلًا اگر ما باشيم و حركت جوهرى ، هيچ ضرورتى اقتضا نمىكند كه قائل به يك موضوع باقى باشيم . مكرر عرض كرديم كه سه وجه يا راه براى نياز به موضوع ذكر شده [ كه هيچ كدام در مورد حركت جوهرى جارى نيست . 
  ]\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nبله ، اگر مقصود شما از موضوع ، يك معناى اعم باشد و آن اينكه هر حركتى نيازمند به ماده‌اى است ، به اين معنى كه چيزى بايد داشته باشيم كه حركت را قبول كند ( زيرا در حركت قوه و فعليت هست و بنابراين حامل قوه‌اى لازم است و آن ماده است ) در اين صورت مىگوييم كه ماده غير از موضوع است به آن معنى كه ما در باب موضوع مىگوييم . در مورد ماده ضرورتى ندارد كه بقاى آن را فرض كنيم .\r\nوقتى ماده را به عنوان موضوع تلقى مىكنيم چاره‌اى نداريم از اينكه آن را به نحوى باقى فرض كنيم ، ولى [ اگر ماده موضوع نباشد لازم نيست كه باقى باشد زيرا 
  ] هر مرتبه‌اى ماده است براى مرتبهء بعد و مرتبهء بعد ماده است براى مرتبهء ديگر . حتى گفتيم كه در حركت ، ماده و صورت ، و قوه و فعليت هماغوش يكديگرند . خلاصه اينكه اگر موضوع را به معناى ماده بودن بگيريم حرفى نيست ولى اين از بحث فعلى ما خارج است . بحث موضوع در اينجا تمام مىشود .\r\n\r\nحركات جوهرىِ توسطى و قطعى\r\nدر انتهاى اين قسمت مرحوم آخوند مطلبى را در مورد حركت توسطى و حركت قطعى بيان مىكند . گفتيم كه مرحوم آخوند هم قائل به حركت توسطى است و هم قائل به حركت قطعى است . به اعتبار حركت قطعى ، شىء در حال حركت يك فرد زمانى متدرج الوجود از مافيه الحركه دارد . اين فرد ، در زمان موجود است به اين معنا كه تمامش در تمام زمان موجود است . فردى است ممتد به امتداد زمان ؛ اولش در اول زمان حركت موجود است ، وسطش در وسط زمان حركت ، و آخرش هم در آخر زمان حركت ، و به‌طور كلى هر مرتبه‌اش در مرتبه‌اى از زمان موجود است .\r\nاين ، اعتبار حركت قطعى است . اما به اعتبار توسطى ، حركت يك موجود بسيطى است كه بتمامه در تمام مراتب زمان حركت موجود است ؛ بتمامه در ابتداى زمان حركت موجود است و همين‌طور در وسط و انتهاى زمان حركت . وقتى كه حركت چنين دو اعتبارى داشته باشد ، در همهء حركتها چنين است و بنابراين در حركت جوهرى هم عيناً همين‌طور است . حركت جوهرى به اعتبار فرد قطعى زمانىِ خودش يك شىء متدرج الوجود در زمان و سيال به سيلان زمان است و به اعتبار فرد توسطى خودش يك موجود آنىّ الوجودى است كه در جميع مراتب زمان مستمر است .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\n\r\nتصوير رابطهء ميان حركات جوهرى و عرضى\r\nدر اينجا مرحوم آخوند مطلبى تحت عنوان « تفريعٌ » ذكر مىكند « 1 » كه بهتر بود اين تفريع در بحث زمان مطرح مىشد .\r\nمرحوم آخوند مىگويد : « فالحركة بمنزلة شخص روحها الطبيعة » . تعبير ايشان اين است كه نسبت حركت به طبيعت ، نسبت بدن به روح است . حاجى توضيح داده‌اند كه مقصود از طبيعت در اينجا همان طبيعت سيال است و در اين صورت مقصود از حركت ، حركت غير جوهرى است . حركت عرضى به منزلهء بدن است ، و طبيعت سيال يعنى حركت جوهرى به منزلهء روح است . بنابراين نسبت حركت عرضى با حركت جوهرى ، نسبت بدن با روح است . همان‌طور كه روح مقوم بدن است و به منزلهء صورت است براى بدن ، طبيعت يا حركت جوهرى ، مقوم حركات عرضى است .\r\nبعد مىگويد : « كما أن الزمان شخص روحها الدهر » . بحث زمان و به دنبال آن بحث دهر تفصيلًا خواهد آمد و ما در اينجا براى توضيح عبارت فوق مختصر توضيحى مىدهيم .\r\nمرحوم آخوند به تبع ديگران زمان را مقدار حركت مىداند . هر حركتى داراى دو مقدار است . يكى همان امتدادى است كه به حسب مسافت يا مافيه الحركه پيدا مىكند و ديگر ، مقدارى است كه آن را « زمان » مىگوييم .\r\nقدما اين زمان عمومى را كه همهء اشياء را با آن مقايسه مىكنيم مقدار حركت فلك الافلاك مىدانستند در حالى كه مرحوم آخوند معتقد است كه آن زمان عمومى مقدار حركت جوهرى است . به هر حال زمان مقدار حركت است و حركت - چه جوهرى و چه عرضى - و همچنين زمان از مختصات طبيعت است .\r\nحكما قائل به عالمى هستند كه آن را عالم دهر يا ملكوت مىگويند كه ما عجالتاً آن را عالم ماوراى طبيعت مىناميم « 2 » . نسبت موجودات ملكوتى با عالم مُلك نسبت دو موجود متباين نيست ، بلكه طبيعت ، تنزل عالم ملكوت و ظل عالم .\r\n\r\n\r\n\r\n\r\n","description":"","footnote":"\r\n( 1 ) . اجمالًا يادم هست - ولى اخيراً مراجعه نكرده‌ام - كه اين مطلب در تعليقات شفا هم آمده است و شايد اصل آن از خود شفا باشد .\r\n( 2 ) . حكما در اينجا تقسيماتى مانند دهر ايمن و دهر ايسر و ملكوت اسفل و ملكوت اعلى دارند كه محل بحث ما نيست .\r\n","page_name":" 486 ","page_number":486},
  {"content":"\r\n\r\nملكوت است .\r\nپس اين نسبت مثل نسبتى است كه شخص در همين دنيا با ظل و سايهء خودش دارد و ظل ، يك امر تبعى و نوعى انعكاس است . حكما براى عالم ملكوت و عالم طبيعت به چنين چيزى قائل هستند .\r\n چرخ با اين اختران ، نغز و خوش و زيباستى * صورتى در زير دارد آنچه در بالاستى \r\nنوع مادى يك ذات ، در عالم طبيعت وجود دارد و نوع عقلانى آن در عالم ملكوت وجود دارد . ما مثلًا انسان مُلكى و انسان ملكوتى داريم و انسان ملكوتى وجودى متناسب با آن عالم دارد . حتى به قول شيخ اشراق در اعراض هم همين‌طور است يعنى اگر حرارت مُلكى داريم ، حرارت ملكوتى هم داريم . حتى اشكال هندسى و رياضى هم به عقيدهء او همين‌طور هستند .\r\nحال ، برگردان زمان در آن عالم چيست ؟ آنچه مطابق با زمانِ اين عالم است و به تعبير ديگر وجود ملكوتى زمان چيست ؟ به هر حال ، آن وجودى كه در آن عالم ، متناسب با زمان است ، يعنى وجود ملكوتى زمان اصطلاحاً « دهر » ناميده مىشود .\r\nاين است كه مرحوم آخوند در اينجا مىگويد حركت عرضى به منزلهء بدنى است كه روحش طبيعت يا حركت جوهرى است ، كما اينكه زمان به منزلهء بدنى است كه روح آن دهر است . اين ، توضيح اجمالى مطلبى است كه تحت عنوان « تفريعٌ » آمده است .\r\n\r\nبحثى دربارهء اعيا و رعشه\r\nدر انتهاى اين فصل مطلب ديگرى تحت عنوان « بحثٌ و تحصيلٌ » آمده كه انسان گمان مىكند ادامهء مطالب همين فصل است در صورتى كه به يكى از فصول گذشته « 1 » راجع به اينكه علت مباشر حركت چيست باز مىگردد « 2 » . در گذشته خوانديم كه به .\r\n\r\n\r\n\r\n\r\n","description":"","footnote":"\r\n( 1 ) . [ اين مطلب در فصل 15 اسفار در جلسهء چهاردهم مورد بحث قرار گرفته است . 
  ]\r\n( 2 ) . همچنان كه قبلًا هم عرض كرديم ، در اسفار نوعى بىنظمى از نظر ترتيب مطالب ديده مىشود ، بى نظمىهايى كه كاملًا محسوس و مشهود است . يا مرحوم آخوند خودش اين كتاب را تنظيم نكرده است و ديگران آن را بدون توجه و دقت تنظيم كرده‌اند و يا اينكه مرحوم آخوند از ابتدا مطالب را به صورت يادداشت نوشته و ديگران آنها را جمع كرده‌اند . فصول و ابواب اين كتاب تقديم و تأخيرهايى دارد كه امكان ندارد يك مؤلف به كتاب خود چنين نظم دهد . از همه روشنتر اينكه در برخى جاها مىگويد ما مطلب را در گذشته گفته‌ايم ، در صورتى كه در اين نظم موجود ، مطلب در آينده مىآيد ؛ يا مىگويد در آينده خواهيم گفت ، در صورتى كه مطلب در گذشته گفته شده است . خيلى مطالب و حتى ابواب مهمى را وعده داده است كه در كتاب خواهد آمد در حالى كه آن مطالب در اين كتاب وجود ندارد . مثلًا مكرراً وعده مىدهد كه ما در بحث نبوات اسفار چنين خواهيم گفت ، در صورتى كه بر خلاف مبدأ و معاد كه بحث نبوات را دارد اسفار اين بحث را ندارد .\r\n","page_name":" 487 ","page_number":487},
  {"content":"\r\n\r\nعقيدهء حكما علت مباشر حركات عرضى ، خود طبيعت است . در اينجا دو اشكال بر آن مطلب ذكر مىكند و جواب مىدهد .\r\nتوضيح اينكه در بدن انسان انواع حركات و تغييرات پيدا مىشود ، اعم از حركات ارادى و اختيارى مثل حركت دست و زبان ، و حركات طبيعى و غير ارادى مثل حركت قلب . مستشكل مىگويد شما فلاسفه معتقد هستيد كه مبدأ تمام حركات انسان ، خود طبيعت موجود در اعضاست و اين حركات مقتضاى طبيعت است .\r\nهمچنين به اصل ديگرى قائليد و آن اين است كه اگر فاعل ، فعل را به اقتضاى خودش انجام دهد ، به حكم اينكه اين فعل ، طبيعى است به هيچ وجه تضادى ميان طبيعت و فعلش وجود ندارد و در نتيجه طبق اصول فلسفى ، كندى و خستگى براى فاعل در فعلى كه مقتضاى ذاتش است معنى ندارد . مطابق آنچه قدما مىگفتند ، جسم كه به طرف پايين مىآيد مقتضاى طبيعت است . آيا چنين فرضى معنى دارد كه بگوييم جسم كه به طبيعت خود مايل است كه به مركز زمين برسد از نيرويش كاسته شده و خسته مىشود ؟ ! همين‌طور در مورد قوهء مغناطيس و نظاير آن .\r\nاما ما مىبينيم در افعال طبيعت خستگى هست . شما مىگوييد كارى كه من انجام مىدهم ، خود طبيعت انجام مىدهد . اگر اين كار ، طبيعىِ اين طبيعت است بايد هر مقدار كه كار كنم خسته نشوم در حالى كه چنين نيست . مستشكل مىگويد اين اعياها و خستگيها نشان دهندهء يك نوع عدم توافق ميان طبيعت و كارش است . اين مسئلهء خستگى بود .\r\nاشكال ديگر در مورد « رعشه » است . اين چه حالتى است كه در بدن پيدا مىشود كه مثلًا دست برخى افراد ، بى اختيار مرتعش است ؟ ارتعاش ، دو حركت متضاد به سمت مثلًا بالا و پايين يا چپ و راست است . قوهء واحد از آن جهت كه واحد است ، امكان ندارد كه منشأ دو حركت متضاد باشد . بنابراين رعشه چگونه قابل توجيه است ؟ .\r\nتوجيهى كه اطباى قديم - كه فيلسوف هم بودند - در باب رعشه دارند اين است\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nكه دو نيروى متضاد دائماً در حال تصاحب اين حركت هستند . مثلًا وقتى دست از يك طرف حركت مىكند يك نيرو سبب اين حركت است و وقتى در جهت مخالف حركت مىكند نيروى ديگرى سبب آن است . اين امر چگونه صورت مىگيرد ؟\r\nمىگفتند اگر دست به كلى لمس و فلج شود ، در اين حالت رابطهء ميان نفس و قواى طبيعى دست به كلى قطع شده است و طبيعت ، همان حالت اوليهء خودش را پيدا كرده است به اين معنا كه دست مثل يك جسم عادى مىشود كه با قوهء ثقل به روى زمين مىافتد . دست فلج ، ديگر اطاعت نفس را نمىكند و اين ارتباط كه شخص اراده كند و اعصاب به تبع اين اراده به حركت درآيند ديگر برقرار نيست . اما حالت رعشه يك حالت بينابين است از اين جهت كه نوعى خلل در رابطهء ميان نفس و طبيعت پيدا مىشود . طبيعت از چنگال نفس رها مىشود و يك حركت پيدا مىشود ؛ نفس دوباره به طبيعت چنگ مىاندازد و مىخواهد آن را در اختيار بگيرد و لذا حركت ديگرى پيدا مىشود . بر اثر كشمكش ميان نفس و طبيعت ، دو حركت متضاد پديد مىآيد . اين فرضيه‌اى بوده است كه اطباى قديم مىگفتند . مستشكل مىگويد اگر قرار است كه طبيعت مسخر نفس باشد و آنچه كه طبيعت انجام مىدهد به مقتضاى ذات خودش باشد اين تنازع و كشمكش ميان نفس و طبيعت براى چيست ؟ اين دو ايراد در مورد اعيا و رعشه در اينجا مطرح شده است .\r\n\r\nدو نوع طبيعت انسانى\r\nاينجا مرحوم آخوند روى مسلك خودش جواب مىدهد « 1 » . البته ممكن است جواب ديگرى هم داشته باشد كه بعد عرض مىكنم .\r\nايشان مىگويد ما دو طبيعت داريم . ( اين مسئله اگر در اينجا مسئلهء مهمى نباشد ، در مباحث معاد مسئلهء مهمى است . ) يك نوع طبيعت ، طبيعتى است كه مُسخَّر نفس است « طوعاً » و ديگر طبيعتى است كه مسخر نفس است « كُرهاً » . يك طبيعت ، طبيعتى است كه منبعث از ذات نفس است ، مُنشَأ و معلول خود نفس است و يك طبيعت ، طبيعتى است كه معلول نفس نيست ، بلكه به نحوى مرتبط و متحد با نفس .\r\n\r\n\r\n\r\n\r\n","description":"","footnote":"\r\n( 1 ) . [ در اين جلسه تنها به اشكال در مورد اعيا پرداخته شده است ولى كل ايراد و پاسخ در مورد مسئلهء اعيا و نيز رعشه در جلسهء بعد به تفصيل مورد بحث قرار گرفته است . 
  ]\r\n","page_name":" 489 ","page_number":489},
  {"content":"\r\n\r\nاست . طبيعتى كه مرتبط و متحد با نفس است ، همين است كه محسوس است . مادهء منَويه بعد از آنكه تكامل پيدا مىكند كم كم نفس در آن پيدا مىشود .\r\nبه عقيدهء مرحوم آخوند ما كه الان در اينجا نشسته‌ايم علاوه بر طبيعت مادى محسوس خودمان ، يك طبيعت ديگرى مماثل و مشابه با آن داريم كه معلول نفس و مُنشأ به انشاء نفس است ؛ ذاتىِ نفس است و جداناشدنى از نفس . اين همان است كه از آن به « بدن برزخى » ، « بدن اخروى » و يا « بدن مثالى » تعبير مىكنند . هر انسانى درست به موازات همين بدن كه يك طبيعت است بدن ديگرى دارد كه آن هم نوعى طبيعت است ، يعنى مثل همين طبيعت طول و عرض و عمق دارد . شرط جسمانيت غير از طول و عرض و عمق داشتن ، چيز ديگرى نيست زيرا تعريف جسم « جوهر داراى ابعاد ثلاثه » است و بدن مثالى اين ابعاد را دارد . بدن مثالى مشابه با همين بدن است . به ازاى چشم ، چشم و به ازاى بينى ، بينى دارد . هرچه در اين طبيعت هست ، در آن طبيعت هم هست . آن طبيعت به حكم اينكه مُنشأ به انشاء نفس است ، جزء ذات نفس است و بيشتر جنبهء صورى دارد و جدا ناشدنى از نفس است و با مردن هم همراه نفس و روح هست .\r\nطبيعت ديگر كه طبيعت مادى باشد مادام كه نفس در دنيا هست مسخر نفس است . اما اين طبيعت ، ذاتش يك اقتضا دارد و « تسخير » براى آن اقتضاى ثانوى به وجود آورده است . طبيعت مادى مطيع نفس است ولى آن را كرهاً مطيع كرده‌اند و مادام كه با نفس هست مطيع آن است . همين كه از نفس جدا شود به حالت اوليهء خودش باز مىگردد .\r\nدر اينجا پيش از بيان و توضيح ادامهء جواب لازم است مثالى عرض كنم چون « فاعليت بالتسخير » كه از مختصات فلسفهء اسلامى است يك مسئلهء بسيار مشكلى است و تصورش هم تصور بسيار لطيف و دقيقى است . به عنوان مثال اين نوع فاعليت در مورد فرد قوىّ الاراده و نافذ الكلمه مصداق پيدا مىكند . منظور از نفوذ كلمه ، زور و جبر نيست . ممكن است كسى اراده‌اى و جاذبه‌اى داشته باشد كه ارادهء انسانهاى ديگر مسخَّر ارادهء او شود و ميلشان تحت ميل او قرار گيرد . هميشه در دنيا اين نوع اشخاص بوده‌اند گرچه برخى امروزيها مىخواهند نظريهء قهرمانان تاريخ را انكار كنند ، ولى در يك حدى قابل انكار نيست . وقتى او چيزى را اراده مىكند ، در اثر آن نفوذ خارق العاده‌اى كه دارد ديگران هم همان را واقعاً اراده مىكنند و خود را\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nدر طريق خواستهء او فدا مىكنند چون خواستهء او خواستهء خود آنها شده است .\r\nآيا اين افراد مجبورند ؟ بدون شك مجبوريتى نيست . رسول اكرمى پيدا مىشود و آن شخصيت فوق العاده و آن ارادهء عظيم و جاذبهء خارق العاده به نحوى نفوذ دارد كه افراد براى هر گونه فداكارى آمادگى دارند . در جنگ بدر در شرايطى كه قافله رفته بود و سپاه قريش آمده بودند و مسلمانان در آمادگى جنگى نبودند حضرت با اصحاب خود مشورت فرمود كه چگونه عمل كنيم ، بجنگيم يا نجنگيم ؟ چند نفر از جمله سعد بن معاذ گفتند : يا رسول اللَّه هرچه شما بگوييد ما همان مىكنيم . اگر شما بگوييد كه ما خودمان را در اين دريا ( بحر احمر ) بريزيم همين كار را مىكنيم و اگر بگوييد خود را در آتش بيندازيم همان مىكنيم .\r\nحال آيا اين جبر است ؟ كدام جبر ؟ نه چوبى است و نه فلكى ؛ هيچ اجبارى در كار نيست . اين طبيعى و عادى است ، ولى آيا اين بدين معناست كه اگر پيامبر نبود ، سعد بن معاذ « لو خُلّى و طبعه » همين خواسته‌ها را به همين شدت مىخواست ؟ نه ، اين‌طور نيست زيرا بعد كه پيامبر از دنيا رفت [ برخى اصحاب 
  ] به حال اول برگشتند درست مثل بدنى كه روحش مىرود . پس از جدا شدن روح ، اجزاى بدن لااقل تا حدى به حالت اول برمىگردد .\r\nپس قضيه چيست ؟ اينجا نوعى تسخير است ، يعنى بدون اينكه جبر و زورى در كار باشد و بدون اينكه چوبى باشد كه با آن بخواهند اينها را برانند ، اين كار را مىكنند ولى به اين معنى كه اراده و ميل اين افراد و طبيعت نفسانى آنها در اثر وضع تسخيرى ، خود به خود با خواستهء آن فرد هماهنگى پيدا مىكند .\r\nفلاسفه معتقدند كه طبيعت مادى آنجا كه با روح و نفس متحد مىشود به چنين تسخيرى مسخر نفس مىشود . مثلًا وقتى كه نفس دست اين موجود زنده و داراى طبيعت را حركت مىدهد نه اين است كه نفس ، طبيعت را مجبور كرده است آن‌طور كه يك انسان ، انسان ديگرى را مجبور مىكند ، و نه اين است كه اين كار مقتضاى ذات طبيعت « لو خلّى و نفسه » است بلكه مقتضاى ذات طبيعت است در حال اتصال به نفس ، و يك چنين حالت بينابينى در اينجا وجود دارد .\r\nپس مرحوم آخوند سخنش اين است كه ما دو طبيعت داريم . يكى طبيعتى است كه ناشى از ذات نفس است . در مورد اين طبيعت ملال ، خستگى و كسالت\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nاصلًا معنى ندارد « 1 » . مسئلهء خستگى مربوط به طبيعت مادى است نه طبيعت به اصطلاح روحانى . ايشان تعبير « كرهاً » و در عين حال تعبير « مسخر » مىكند . مقصود اين است كه آنچه كه طبيعت مادى انجام مىدهد ، به نحوى مقتضاى خود طبيعت است ، يعنى غايت خود طبيعت است ، و به نحو ديگر مقتضاى خود طبيعت نيست . گفتيم اين يك امرى است بين طبيعت اوّلى و حالت اجبار ؛ نه اجبار است و نه طبيعت اوّلى .\r\nپس نوعى كره و كراهت براى طبيعت هست . بنابراين وقتى كه طبيعت كارهايى .\r\n\r\n\r\n\r\n\r\n","description":"","footnote":"\r\n( 1 ) . در عالم برزخ و در عالم قيامت هيچ شخص متنعمى از تنعم خودش دلزده نمىشود .\r\nيكى از ايرادهايى كه بعضى افراد مطرح مىكنند اين است : اين بهشتى كه شما مىگوييد ، بايد خيلى خستگىآور باشد . اگر انسان در يك جا غرق در همهء نعمتها آن هم براى هميشه باشد دل انسان را مىزند . به انسان وقتى خوش مىگذرد كه چيزى را نداشته باشد و بعد به او بدهند و باز چيز ديگرى را نداشته باشد و به او بدهند .\r\nقرآن جواب مىدهد كه « لايبغون عنها حولًا » ( كهف / 108 ) . اين اشاره به اين است كه اتفاقاً آنجا جايى است كه در آن بر خلاف دنيا كه انسان در هر وضعى قرار بگيرد باز تحول و تغييرى مىخواهد ، به دنبال تحول نيست . يك علت اين مطلب - كه البته علت اساسىتر هم دارد - اين است كه آنچه در آنجا هست مقتضاى ذات و طبيعت نفس است . خستگى در آنجا مثل اين است كه مغناطيس يا قوهء جاذبه از كار خودش خسته شود . خستگى در اين عالم به اين علت نيست كه لازمهء نفس انسان اين است كه هم چيزى را مىخواهد هم از آن خسته مىشود . اصلًا محال است كه يك چيز مطلوب بالذاتِ يك طبيعت باشد و طبيعت بعد كه به مطلوب بالذات خود رسيد بيزارى و تنفر پيدا كند . علت خستگى در اين عالم اين است كه آنچه انسان ابتدا مطلوب خيال مىكند بعد از اينكه به آن مىرسد ، به نحو طبيعى احساس مىكند كه آن امر ، مطلوب حقيقى او نبوده است . عاشق خيال مىكند كه دنيا براى او فقط همان معشوق است و بس ، بعد كه به او مىرسد مىبيند وصال مدفن عشق است . اينكه عشقش در همان جا دفن مىشود نه از باب اين است كه به مطلوب بالذات خود رسيده و بعد تنفر پيدا شده است ، بلكه از باب اين است كه واقعاً معشوق بالذاتِ آن فرد اين نبوده است ولى خودش خيال مىكرده كه معشوق واقعى همان است . عاشق بعد از رسيدن به معشوق با نوعى استشمام فطرى احساس مىكند كه به گمشدهء اصلى خود نرسيده است نه اينكه اين گمشده و مطلوب او بوده است و حال مطلوب عوض مىكند ؛ مطلوب عوض نمىكند بلكه كشف مىكند كه مطلوب واقعى امر ديگرى است . لهذا اشياء اگر به غايت واقعى و حقيقى خود برسند محال است كه آرامش پيدا نكنند . آيهء  « أَلا بِذِكْرِ اللَّهِ تَطْمَئِنُّ الْقُلُوبُ »  ( رعد / 28 ) اشاره به همين مطلب است ، يعنى انسان طبيعتى دارد كه به هرچه برسد آرام نمىگيرد ، مگر آنكه به مطلوب بالذات خود برسد كه در اين حالت محال است آرام نگيرد و باز هم بخواهد از آنجا به جاى ديگر منتقل شود . آنجا سرمنزلى نيست كه انديشهء انتقال به منزل ديگر در آن پيدا شود .\r\n","page_name":" 492 ","page_number":492},
  {"content":"\r\n\r\nرا تحت تسخير نفس انجام مىدهد ، اين اعيا و خستگى ناشى از جنبهء استكراه طبيعت است . اين فصل به آخر نرسيد .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\n\r\nجلسهء چهل و يكم\r\nبسم اللَّه الرحمن الرحيم .\r\nبحثٌ و تحصيلٌ .\r\n« و لعلك تقول ايراداً على ما ذكرناه من أنّ الفاعل القريب لكل حركة . . . » « 1 » .\r\nدر ادامهء اين فصل مطلبى تحت عنوان « بحثٌ و تحصيلٌ » آمده است كه در جلسهء پيش مقدارى توضيح داديم . در اينجا مرحوم آخوند اشكالى را كه از شيخ است مطرح كرده و جواب مىدهد . شيخ به اين مطلب كه طبيعت تحت تسخير نفس قرار مىگيرد قائل است يعنى او هم معتقد است كه با پيدايش نفس ، طبيعت مادى « 2 » مقهور نفس مىشود .\r\nمعناى اينكه طبيعت در يك موجود ذى نفس ، مقهور نفس است اين است كه در استخدام نفس است و كارهايش را تحت تدبير نفس انجام مىدهد ، مانند افرادى كه .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 25 ، ص 98 .\r\n( 2 ) . مقصود از « طبيعت مادى » در اينجا قواى مادى جسم است . بدن از يك سلسله عناصر تركيب شده و يك مركب خاص است و قهراً يك سلسله قواى مادى و طبيعى در بدن وجود دارد كه آنها را اصطلاحاً « طبيعت » مىگوييم .\r\n","page_name":" 494 ","page_number":494},
  {"content":"\r\n\r\nدر يك تشكيلات قرار دارند و قدرت قاهرى اين تشكيلات را اداره مىكند . هر فردى در عين اينكه استقلال دارد برنامه‌اى را كه از واحد ما فوق به او محول شده است اجرا مىكند . اگر اين فرد جزء اين تشكيلات و تابع يك قدرت قاهر بر خودش نمىبود خودش آزادانه به شكل ديگرى عمل مىكرد ، ولى اكنون عمل او تابع و مقهور يك قوهء ديگر است .\r\n\r\nنحوهء مقهوريت طبيعت براى نفس\r\nاين مقدار را شيخ هم قبول دارد كه طبيعت مقهور نفس قرار مىگيرد ، ولى بحث در نحوهء مقهوريت است . آيا اين مقهوريت ، شبيه حالت اجبار و اكراه است و طبيعت بر خلاف مقتضاى خودش تحت تسخير نفس عمل مىكند ، و يا نه ، وقتى طبيعت مسخّر نفس است ديگر جنبهء كُره و اكراه و اجبار معنى ندارد و عملش صد در صد طبيعى مىشود ؟ .\r\nتوضيح اينكه از جمله تقسيماتى كه دربارهء علت و معلول شده است يكى همين تقسيم است كه حركات و علتها يا طبعى هستند و يا قسرى . اگر تقسيم را از ناحيهء معلول كه حركت است بيان كنند مىگويند حركت يا طبعى است يا قسرى ، و اگر از ناحيهء فاعل بيان كنند مىگويند فاعل يا بالطبع است و يا بالقسر . « فاعل بالطبع » آن است كه فعل فاعل به مقتضاى ذات خودش است ، يعنى اگر هيچ عامل ديگرى دخالت نكند فاعل اين كار را انجام مىدهد ، اما كارى كه « فاعل بالقسر » انجام مىدهد تحت اجبار يك عامل بيرونى است . مثال معروف همان است كه اگر سنگ را رها كنيم به طبع خود به طرف مركز زمين مىآيد ولى بالا رفتن سنگ مستلزم آن است كه نيرويى از خارج بر آن وارد شود و اگر نيرويى از خارج بر آن وارد نكنيم به طبع خودش بالا نمىرود .\r\n\r\nفاعليت بالتسخير\r\nبعد حكما به يك نوع فاعليت ديگرى رسيده‌اند كه دقيقتر است و يك فاعليت بينابين است ؛ نه مىشود آن را « طبعى » ناميد و نه « قسرى » . اين نوع فاعليت را به « فاعليت بالتسخير » اصطلاح كرده‌اند كه ظاهراً تا زمان شيخ فاعليت بالتسخير از فاعليت بالطبع و فاعليت بالقسر تفكيك نمىشد . اينكه مىگوييم فاعليت بالتسخير\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nيك فاعليت بينابين است از اين جهت است كه كار اين فاعل از يك طرف شبيه فاعل بالقسر است ، يعنى يك قوهء ما فوق وجود دارد كه اگر اين قوه نبود فاعل اين كار را انجام نمىداد ، و از طرف ديگر شبيه فاعل بالطبع است كه فاعل با يك قوهء ما فوق اتصال پيدا كرده و حالتش عوض شده است ، به اين معنا كه الان كه با آن متحد شده ، چنين نيست كه فاعل به سبب مثلًا يك ضربهء خارجى اين كار را مىكند بلكه در حال اتصال با قوهء ما فوق ، با او هماهنگ عمل مىكند .\r\nهمان مثالى كه در جلسهء قبل عرض كردم مثال خوبى است . گاهى افرادى مقهور ارادهء افراد ديگر مىشوند . در مورد افراد دو گونه مقهوريت داريم . گاهى يك فرد ، مقهور فرد ديگر مىشود به اين معنا كه مقهور « زور » او مىشود . چماق بالاى سرش گرفته كه بايد اين كار را بكنى و اگر نكنى چنين و چنان مىشود . اين حالت ، اجبار است . در اينجا اگر اين چوبِ بالاى سر نباشد او چنين كارى را نمىكند . اما يك وقت هست كه يك فرد ، مقهور « ارادهء » فرد ديگر است ، يعنى چنان مجذوب او و مريد اوست و چنان تحت تأثير اوست كه هرچه او اراده كند اين هم همان را اراده مىكند ، نه اينكه او بالجبر او را وادار مىكند . البته اين حالت تا وقتى است كه اين رابطه محفوظ است ، همين قدر كه اين رابطه قطع شود مثلًا آن شخصى كه ارادهء قاهرى دارد از دنيا برود مسير اين فرد هم تغيير مىكند و به حال اول برمىگردد .\r\n\r\nاشكال شيخ دربارهء اعيا و رعشه\r\nشيخ گفته است كه طبيعت در حالى كه مسخّر نفس است چنين نيست كه تمام كارها را از روى طوع و رضا انجام دهد بلكه نوعى كُره و اجبار در كار است . البته شايد مقصود شيخ اجبار در حد قسر نباشد و همان حالت نيمه اجبارى باشد . به عقيدهء شيخ علت اينكه خستگى براى طبيعت پيدا مىشود اين است كه طبيعت آن كار را صد در صد به مقتضاى ذات خودش نمىكند و الّا معنى ندارد كه يك قوه كارى را به مقتضاى ذاتش انجام دهد و در عين حال خستگى براى آن پيدا شود .\r\nدر مورد رعشه هم همان‌طور كه عرض كرديم ، اينها معتقدند كه رعشه يك حالت جنگ ميان دو حالت مختلف طبيعت است . در اثر بيمارى ، مثل يك دستگاه الكتريكى كه مرتب قطع و وصل مىشود ، يك حالت قطع و و صلى ميان نفس و طبيعت پيدا مىشود و اين حالت قطع و وصل است كه باعث رعشه مىشود . شيخ\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nمىگويد اگر طبيعت در حالى كه مسخر نفس است كار را از روى طاعت و رضاى محض انجام مىداد هيچ وقت براى طبيعت خستگى و يا رعشه پيدا نمىشد .\r\n\r\nپاسخ مبنايى مرحوم آخوند\r\nمرحوم آخوند در اينجا به شيخ جوابى مىدهد كه قهراً اين جواب ، مبنايى است .\r\nايشان مىگويد نفس داراى دو طبيعت است . ( البته شيخ قائل به دو طبيعت نيست و اين نظريه بعد از مرحوم آخوند پيدا شده است . ) ايندو هر كدام واقعاً طبيعت هستند و اين دو طبيعت با يكديگر به نوعى اختلاف عددى دارند . يكى مقهور نفس است طوعاً ، و در آن هيچ جنبهء كُرهى وجود ندارد ، چون منبعث و ناشى از ذات نفس است ؛ قوه‌اى است كه از خود نفس جوشيده و پديد آمده است و در عين اينكه طبيعت است جزء نفس است . اما طبيعت ديگر ، نفس را از روى كره اطاعت مىكند ، همان حالت نيمه كُرهى كه عرض كردم ؛ يعنى يك امرى است كه به واسطهء اتصال با نفس مسخّر نفس است و مادام كه اين اتصال محفوظ است ( چون وحدت ذاتى با نفس ندارد ) مطيع است . اتصال كه برداشته شود فوراً به حالت اوليه برمىگردد .\r\nاين بنا بر مبنا و مسلك خود مرحوم آخوند در باب حركت جوهرى است يعنى ايشان چون قائل به حركت جوهرى است قائل به اين دو طبيعت است . ايشان مدعى است كه مثلًا جنين در ابتدا يك طبيعت محض است و مثل همهء طبايع عادى عالم ، يك مركب صد در صد طبيعى است ، ولى صورت جوهرى ، قوهء جوهرى يا همان طبيعت تدريجاً تكامل پيدا مىكند . همين طبيعت كه براى نفس به منزلهء ماده است و تدريجاً نفس از آن پيدا مىشود تكامل پيدا مىكند ، به اين معنا كه اين مرتبه‌اى كه مرتبهء اول نفس است و صورت است براى مرتبهء طبيعى ، خودش در مراتب بعد ماده مىشود براى مراتب عالىتر نفس .\r\nنفس به عقيدهء ايشان جسمانيّة الحدوث و روحانية البقاء است « 1 » . طبيعت آنجا كه متحول به نفس مىشود ، چنين نيست كه يك مرتبه مثلًا حائلى ميان يك امر مادى محض و يك امر مجرد محض پيدا شود . در گذشته هم اشاره كرديم كه به يك معنا .\r\n\r\n\r\n\r\n\r\n","description":"","footnote":"\r\n( 1 ) . [ دربارهء معناى صحيح جسمانية الحدوث بودن نفس در جلسهء چهل و سوم در پاورقىِ ذيل عنوان « مراد از اتحاد عاقل و معقول چيست ؟ » توضيحاتى ارائه شده است . 
  ]\r\n","page_name":" 497 ","page_number":497},
  {"content":"\r\n\r\nمادى و مجرد با يكديگر مخلوط هستند ، يعنى مراتب يك شىء تدريجاً از ماديت به تجرد مىرسد ، همان‌طور كه وقتى يك جسم سبز ، زرد مىشود چنين نيست كه مثلًا تا اين زمان سبز باشد و يك مرتبه يك خط زرد در آن پيدا شود . آنجا كه طبيعت متحول به نفس مىشود تدريجاً به سوى اين مراتب مىرود ، به نحوى كه در بعضى مراتب اصلًا نمىشود مرزى تشخيص داد و گفت كه در اين مرز اين مجرد است و آن مادى .\r\nنتيجه اين مىشود كه نفس در مراحل ابتدايى خودش و مراتب نزديكى كه با طبيعت بدن دارد ، خودش يك نوع طبيعت است ، يعنى احكام اين طبيعت را در اين جهت دارد كه دارى ابعاد سه گانه است . اين همان است كه به آن « بدن مثالى » يا « بدن برزخى » مىگوييم . اين طبيعت ، بدن است واقعاً و مشابه اين بدن و از مراتب اين بدن است . جزء جوهر نفس است و از نفس جداشدنى نيست . اين طبيعت كه در مراحل اول ، ماده بوده است براى نفس ، در مراحل آخر كه اين تبدلات پيدا مىشود ( اين بدن يك امر باقى نيست ، دائماً در حال تحول است ) تدريجاً به صورت يك امر عارضى براى نفس در مىآيد و حكم فضَلات بدن را پيدا مىكند .\r\nدر بدن يك انسان ، برخى چيزهايى كه جزء مادهء بدن است تدريجاً به صورت چرك از بدن جدا مىشود . چركهايى كه روى بدن انسان است بيشتر همان پوسته‌هايى است كه قبلًا به صورت سلولهاى زنده بوده و كم كم برخى از آنها به صورت يك امر زايد در مىآيد . يا مثلًا ناخن انسان در ابتدا يك موجود زنده بوده است . البته خصلت جسم نامى را دارد چون رشد مىكند ، ولى خصلت حيوان را ندارد چون حس ندارد و لذا كوتاه كردن ناخن دردى به همراه ندارد . فضلات ديگر از قبيل موى بدن هم از همين قبيل است ، يعنى در يك مرحله‌اى جزء بدن و مادهء نفس بوده‌اند و بعد به صورت يك سلسله فضلات درآمده‌اند . مرحوم آخوند مىگويد كه اين بدن طبيعى - يعنى آنچه فعلًا از عناصر تشكيل شده است - تدريجاً به صورت امرى در مىآيد كه از جنبهء ارتباطش با نفس حكم فضلات را پيدا مىكند و جدا شدنش از نفس مثل جدا شدن فضلات ديگر است كه در عين اينكه بدن موجود است فضلات جدا مىشوند .\r\nبنابراين طبق نظر ايشان ما دو طبيعت داريم : طبيعتى كه ناشى از ذات نفس است و چون جزء ذات نفس است رضاى مطلق و رضاى محض [ دارد 
  ] و مطيع\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nكامل نفس است ؛ و طبيعتى كه همان قواى موجود در عناصر است و مسخّر نفس است به اين معنا كه نوعى كُره در كار آنها وجود دارد .\r\n\r\nتفكيك ميان قواى طبيعى مادى\r\nمرحوم آخوند پس از آنكه مىگويد : « فلها فى البدن طبيعتان مقهورتان احديهما طوعاً و الاخرى كرهاً » ، چنين مىگويد : « و لها ايضاً ضربان من القوى » يعنى براى نفس دو نوع قوه وجود دارد : قوايى كه بالطوع عمل مىكنند و قوايى كه بالكره عمل مىكنند . در واقع در اينجا مرحوم آخوند حتى ميان قواى طبيعى مادى هم نوعى تفكيك قائل مىشود . مىگويد بدن دو نوع حركت دارد ، يكى حركت طبعى مثل برخى حركات كمّى و كيفى ، و ديگر حركت اختيارى از قبيل حركات وضعى و أينى . حركت طبعىِ كمّى مثل رشد بدن ، حركت قلب و يا روده ، و حركت طبعىِ كيفى مثل تغيير رنگ يا حرارت بدن كه حركاتى اختيارى نيستند و انسان آنها را با اراده و اختيار انجام نمىدهد بر خلاف رفتن از جايى به جايى كه يك حركت اختيارى است .\r\nمرحوم آخوند مىگويد خستگى در اعمال طبيعىِ نوع دوم است و درست هم مىگويد . شما هيچ وقت ديده‌ايد كه بدن در اعمال طبيعى نوع اول خسته شود ؟ مثلًا قلب در حركت خودش خسته شده نياز به استراحت داشته باشد يعنى مدتى متوقف بشود و بعد كه رفع خستگى شد دوباره شروع به كار كند ؟ نه ، ايستادن قلب همان و مردن انسان همان . كبد هم از كار خودش به همين اصطلاحى كه در اينجا مىگوييم « خسته » نمىشود و احتياج به يك نوع استراحت پيدا نمىكند . اين حرف ايشان با آنچه كه اطباى امروز خستگى كبد يا خستگى روده مىگويند منافات ندارد . مقصود اطبا از خستگى ، تحميل كار زيادتر از ميزانى است كه يك عضو به‌طور معمولى انجام مىدهد . اين خستگى غير از خستگىاى است كه فلاسفه مىگويند .\r\nپس براى نفس دو نوع قوا و آلات طبيعى هست : نوعى كه حركت آنها حركت طبعى و به نوعى از روى رضاست و هيچ نوع كُرهى در آن نيست ، [ و نوعى كه حركت آنها اختيارى است . 
  ] در دستهء اول خستگى ، رعشه و امثال اينها معنى ندارد و تنها در زمينهء كارهاى اختيارى است كه اعيا و رعشه معنى دارد .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n\r\nبررسى ايراد حاجى\r\nحاجى در اينجا به مرحوم آخوند اعتراض كرده است كه اين با سخن اول شما چه تفاوتى دارد ؟ اول گفتيد : « فلها فى البدن طبيعتان » يعنى نفس دو نوع طبيعت دارد و هر دو طبيعت ، مقهور هستند ، يكى از روى كُرْه و ديگرى از روى رضا . بعد مىگوييد : « و لها ايضاً ضربان من القوى » . مگر مقصود شما از طبيعت غير از قواى طبيعى است ؟ پس بازگشت اين مطلب دوم به همان اولى است .\r\nممكن است كسى بگويد اين مناقشه وارد است و احياناً بخواهد آن را اين‌طور حل كند كه اگر كلمهء « أيضاً » را برداريم « و لها ضربان من القوى » نسبت به عبارت قبلى عطف تفسيرى مىشود .\r\nولى ظاهراً مرحوم آخوند در اينجا خواسته است مطلب ديگرى هم بگويد و آن اين است كه در باب حركات طبيعى اين مسئله مطرح است - اگرچه مرحوم آخوند آن را نه در اينجا بلكه در سفر نفس آورده است - كه آيا كارهاى طبيعى كه در بدن صورت مىگيرد و ما اصطلاحاً آنها را غيراختيارى مىناميم واقعاً صد در صد طبيعى است ؟ آيا هيچ نحو اراده‌اى از نفس به آنها تعلق نگرفته است ؟ يك فعل اگر فعل نفس باشد ، با ارادى بودن مساوى است . در اينجا چه بايد بگوييم ؟ .\r\nآيا همان‌طور كه برخى امروزيها مىگويند بگوييم يك سلسله كارهاى نفسانى در بدن داريم - كه همان كارهاى اختيارى است - و يك سلسله كارهاى طبيعى داريم ؟ فلسفهء دكارت بر همين اساس است . مىگويد حساب بدن انسان از روان انسان جداست . بدن انسان مثل يك مركب طبيعى مادى است كه مستقل از نفس است . نفس انسان آن است كه فكر و اراده مىكند ، همين اراده‌اى كه مىشناسيم . هر كارى كه از حوزهء انديشهء نفس و از حوزهء ارادهء نفس بيرون باشد از حوزهء نفس بيرون است . پس بدن از روح استقلال دارد كما اينكه روح از بدن استقلال دارد .\r\nرابطهء روح و بدن مثل رابطهء راكب و مركوب است ، كه آن يك موجود مستقل است و اين هم يك موجود مستقل ، و در عين حال يك علاقه و ارتباطى كه همان علاقهء ركوب باشد ميان ايندو وجود دارد . اگر ما در اينجا قائل بشويم كه كارهاى طبيعى مثل حركت قلب مستقل از ارادهء نفس است ، به همان ثنويت دكارت قائل شده‌ايم .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\n\r\nارادى بودن همهء كارهاى طبيعى بدن\r\nآيا امثال مرحوم آخوند به چنين ثنويتى قائل هستند ؟ مرحوم آخوند در اينجا مطلبى دارد كه بسيار شريف و عميق است و آن اين است كه هيچ كارى از كارهاى طبيعى در حوزهء بدن صورت نمىگيرد مگر به ارادهء ما . عمل قلب همان اندازه ارادى است كه حرف زدن ما ارادى است ، ولى ارادهء نفس به كارهاى طبيعى « احَدِىُّ التعلق » است ، يعنى يك ارادهء ثابت ، پيوسته و غيرمتغير است . تفاوت اين اراده با اراده‌اى كه در افعال اختيارى داريم اين است كه اراده در افعال اختيارى « احدىّ التعلق » نيست بلكه متغير است . الان اراده مىكنم و حركت مىكنم ولى بعد اراده مىكنم و مىايستم ؛ پشت سرش ارادهء يك كار ديگرى مىكنم . اگر در كارهاى اختيارى مثل راه رفتن وضع موجود را نمىداشتيم و بر راه رفتن ، تنها يك اراده از اول عمر تا آخر عمر تعلق گرفته بود راه رفتن مثل همان حركت قلب مىشد .\r\nممكن است كسى بگويد شما چه دليلى بر اين مطلب داريد ؟ شايد مطلب همانطور باشد كه دكارت مىگويد . يك دليل فلسفى بر اين مطلب همان مسئلهء اتحاد نفس و بدن است كه امكان ندارد بدن در هيچ فعلى ، از نفس استقلال داشته باشد .\r\nثانياً تجربيات هم اين مطلب را ثابت مىكند . چرا اشتغال نفس به يك كار حتى مانع يك كار طبيعى مىشود ؟ در يك جلسهء ديگر هم به مناسبتى اين مطلب را مطرح كرديم كه چرا اگر انسان به يك كار فكرى كه كارى است ارادى ، به‌طور دقيق و شديد بپردازد ، غذا خوب هضم نمىشود ؟ مىگويند چون توجه نفس كاملًا به آن كار فكرى است . اينكه نفس متوجه امر ديگرى باشد چه ارتباطى به هضم غذا دارد كه على الظاهر كار بدن است ؟ آيا اگر يكى از آقايان علما سوار الاغ باشد و در يك مسئلهء علمى عميقاً غور كند الاغ از راه رفتن باز مىماند ؟ ! اين به الاغ مربوط نيست ؛ الاغ كار خودش را مستقلًا انجام مىدهد . به‌طور كلى در همهء كارهاى طبيعى اين طور است كه اگر انسان از نظر كارهاى ارادى فارغ البال‌تر باشد ، بدن كارهاى طبيعى خودش را بهتر انجام مىدهد . اين براى اين است كه يك نيروست كه وقتى به يك طرف متوجه مىشود از توجهش به طرف ديگر كاسته مىشود .\r\nمرحوم آخوند در اينجا اگرچه تصريح نكرده است ولى ما بعيد نمىدانيم كه در عبارت دوم كه مىگويد : « و لها ايضاً ضربان من القوى » مىخواهد ميان همين قواى طبيعى هم نوعى تفكيك قائل شود ؛ يعنى خستگى قواى طبيعى در عضلاتى كه\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nحركاتشان با ارادهء ظاهرى صورت مىگيرد تصور دارد ، ولى آن قواى طبيعىاى كه توجه نفس به آنها « احدى التعلق » است امكان اين مقدار اعيا ، رعشه و نظاير آن را ندارد . اگر اين‌طور باشد جواب ايراد حاجى هم داده مىشود .\r\n\r\n","description":"","footnote":"","page_name":" 502 ","page_number":502},
  {"content":"\r\n\r\n\r\nبراهين ديگر بر حركت جوهرى\r\n\r\nجلسهء چهل و دوم\r\nبسم اللَّه الرحمن الرحيم .\r\nفى استيناف برهان آخر على وقوع الحركة فى الجوهر .\r\n« إعلم أن الطبيعة الموجودة فى الجسم لايفيد شيئاً من الامور الطبيعية فيه لذاتها . . . » « 1 » .\r\nبحث ديگرى كه باز ميان مرحوم آخوند و مرحوم حاجى بحث شديدى برانگيخته است بحث اين فصل است . مرحوم آخوند در اينجا براهين ديگرى غير از برهان ربط متغير به ثابت كه قبلًا گذشت « 2 » بر اثبات حركت در جوهر اقامه مىكند . متأسفانه كلمات مرحوم آخوند در كتاب اسفار در باب حركت جوهرى مثل خيلى بابهاى ديگر از جمله اصالت وجود جمع و جور نيست « 3 » . ايشان همان‌طور كه ديديم پس از .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 26 ، ص 101 .\r\n( 2 ) . [ به جلسهء بيست و سوم مراجعه شود . 
  ]\r\n( 3 ) . ايشان در اوايل كتاب اسفار در باب اصالت وجود فقط يك برهان بر اصالت وجود ذكر كرده و رد شده است ولى در اسفار مىتوان هفت هشت برهان ديگر بر اصالت وجود پيدا كرد و ايشان تصريح هم مىكند كه اينها دليل بر اصالت وجود است ؛ با اين حال آنها را در يك جا جمع نكرده است . همانطور كه ما هميشه احتمال مىدهيم ايشان موفق نشده است كه اسفار را آن گونه كه بايد ، تنظيم كند و به صورت همان يادداشتهاى اوليه باقى مانده است . مرحوم آخوند در بعضى كتابهاى ديگر خود مثل مشاعر ادلهء اصالت وجود را كه در جاهاى ديگر متفرق بوده جمع كرده است و حاجى نيز در منظومه ادلهء اصالت وجود را از اسفار و غير اسفار در يك جا آورده است .\r\n","page_name":" 503 ","page_number":503},
  {"content":"\r\n\r\nطرح برهان ربط متغير به ثابت مباحث ديگرى از جمله حركت در مقولات را مطرح كرد و باز در اينجا برهان ديگرى بر حركت جوهرى اقامه مىكند .\r\nدر باب قوه و فعل اسفار ، آن‌طور كه يادم هست ، مجموعاً بيشتر از سه برهان ذكر نمىكند ، ولى در جاهاى ديگر كتاب اسفار براهين ديگرى هم اضافه كرده است كه ما ان شاء اللَّه آنها را هم ذكر مىكنيم « 1 » و « 2 » .\r\n\r\nبرهانى بر حركت جوهرى\r\nاولين برهانى كه ايشان در اين فصل اقامه مىكند - كه دومين برهانشان بر حركت جوهرى در باب قوه و فعل است - در الشواهد الربوبيه هم آمده است و در هر دو جا حاجى سخت به اعتراض برخاسته و در هر دو جا هم ادعا كرده است كه اين برهان را مرحوم آخوند نه بر مذاق خودش بلكه بر مذاق شيخ اشراق اقامه كرده است . ظاهر برهان هم به نظر عجيب مىآيد .\r\nتا اينجا مرحوم آخوند چنين مىگفت كه فاعل همهء حركات عرَضى و بلكه تمام اعراض ، خود طبيعت است . حتى در فصل بيستم بابى به همين عنوان داشتيم : « فى إثبات الطبيعة لكل متحرك و أنها هى المبدأ القريب لكل حركة سواء كانت الحركة طبيعية او قسرية او ارادية » . آخرين مطلبى كه خوانديم يعنى همين « بحثٌ و تحصيلٌ » چنين آغاز مىشد : « و لعلّك تقول ايراداً على ما ذكرناه من أنّ الفاعل القريب لكل حركة و كل فعل جسمانى هو الطبيعة لاغير أنه . . . » . اما يكباره اين فصل تحت عنوان « فى استيناف برهان آخر على وقوع الحركة فى الجوهر » چنين آغاز مىشود كه طبيعت ، فاعل حركات و اعراض جسمانى نيست و مرحوم آخوند بر آن ، برهان اقامه كرده ، پا فشارى هم مىكند .\r\nاين امر اسباب اشكال شده است و حاجى اعتراض كرده مىگويد اين حرف ، .\r\n\r\n\r\n\r\n\r\n","description":"","footnote":"\r\n( 1 ) . يك مجموعه رسائلى از مرحوم آخوند به صورت چاپ سنگى چاپ شده كه چندين رساله در آن هست از جمله رسالة الحدوث . در اين رساله آن‌طور كه در خاطرم هست براهين حركت در جوهر جمع شده است . در الشواهد الربوبيه هم شايد بهتر از آنجا جمع شده باشد .\r\n( 2 ) . [ اين براهين در جلسهء چهل و پنجم آمده است . 
  ]\r\n","page_name":" 504 ","page_number":504},
  {"content":"\r\n\r\nهم درست نيست و هم بر ضد حرفهاى ديگر مرحوم آخوند است . ما بايد ببينيم كه آيا واقعاً همان‌طور كه حاجى مىگويد اين حرف صد در صد بر ضد حرفهاى ديگر مرحوم آخوند است و تنها راه حمل به صحتش اين است كه بگوييم ايشان خواسته است برهانى بر مبناى ديگران اقامه كند - و گاهى همچنين مىكند - و يا اينكه بگوييم اين مطلبى است در سطحى بالاتر و در عين حال با آن سخن منافات ندارد ؟ .\r\nمرحوم آخوند مىگويد طبيعت ، علت براى حركات عرضى و اعراض خود نيست . البته كلمهء « لذاتها » را نيز آورده است : « إعلم أن الطبيعة الموجودة فى الجسم لايفيد شيئاً من الامور الطبيعية فيه لذاتها » ؛ طبيعتِ موجود در جسم هيچ يك از امور طبيعى را لذاتها افاده نمىكند . در اينجا دو سؤال مطرح مىشود . يكى اينكه آيا مرحوم آخوند همان‌طور كه حاجى فرموده است مقصودش اين است كه اصلًا طبيعت مفيد اين آثار نيست يا مىخواهد بگويد طبيعت لذاتها مفيد اين آثار نيست ، يعنى تكيه روى كلمهء « لذاتها » است ؟ در اين صورت مقصود از « لذاتها » چيست ؟ ديگر اينكه آيا عبارت « الطبيعة الموجودة فى الجسم » اشاره دارد به همين مطلبى كه مرحوم آخوند در « بحثٌ و تحصيلٌ » بيان كرد آنجا كه ميان دو طبيعت - طبيعت موجود در جسم و طبيعتى كه از صقع نفس است - تفكيك قائل شد ؟ .\r\nبراى پاسخ به اين سؤالات ابتدا بايد معناى اينكه مىگوييم طبيعت مفيد آثار است روشن شود . مقصود اين است كه وقتى جسمى حركت مىكند - و حتى در حركت قسرى هم همين‌طور است - علت حركتش طبيعت خود جسم است نه يك علت بيرونى . اگر سيب تدريجاً شيرين يا قرمز مىشود ، اين آثار كه در سيب پيدا مىشود ، معلول طبيعتى است كه در درون خود سيب است . پس كسانى كه مىگويند طبيعت مفيد آثار است - و خود مرحوم آخوند تا به حال همين را مىگفت - تأكيد مىكنند كه خيال نكنيد نظام عالم به اين شكل است كه اين آثار از ناحيهء علتهايى است كه بيرون از اشياء است بلكه علتها در درون خود اشياء است ، منتها آن علت درونى كه طبيعت است از درون خودش متكى به علت ديگرى است تا مىرسد به محرك اول .\r\n\r\nطبيعت علت اعراض نيست\r\nحال مرحوم آخوند مىخواهد اين مطلب را به تعبيرى منكر شود و بگويد كه اگر مثلًا\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nرنگ يا طعم سيب تغيير مىكند ، علت آن ، طبيعتش نيست و اگر سنگ به طرف پايين حركت مىكند ، علتش طبيعت سنگ نيست . يك قياس استثنايى تشكيل مىدهد ، يعنى يك « شرطيهء متصله » ذكر مىكند و بعد تالى را باطل مىكند و بطلان مقدم را نتيجه مىگيرد . مىگويد اگر طبيعتِ موجود در جسم علت آثار طبيعىِ در خود جسم باشد لازم مىآيد كه طبيعت مستغنى از ماده‌اى باشد كه در آن حلول دارد « و التالى باطل » ، زيرا طبيعت ، صورت است و حالّ در ماده و نيازمند به ماده است و در وجود خود از ماده مستغنى نيست . اصلًا طبيعت به چيزى مىگوييم كه در وجود محتاج به ماده باشد ، و الّا اگر در وجود محتاج به ماده نباشد يا عقل است و يا نفس . ( نفس در فعل محتاج به ماده است . ) .\r\nبراى اثبات قياس استثنايى علاوه بر بطلان تالى ، بايد ملازمه هم اثبات شود . به چه دليل اگر طبيعت ، علت اين آثار باشد لازم مىآيد طبيعت در وجود خودش از ماده مستغنى باشد ؟ .\r\nابتدا مقدمه‌اى ذكر مىكند . مىگويد اين مطلب را ما اثبات كرده‌ايم و ديگران هم قبول دارند كه طبيعت در هر جا كه بخواهد مؤثر باشد ، در فعل خود نيازمند به وضع خاص است ، يعنى به اوضاع و شرايط وضعى خاص نيازمند است . اين را همه قبول دارند و حرف درستى هم هست . ( فعلًا اثر طبيعت را در مادهء خودش در نظر نگيريد بلكه در غير در نظر بگيريد ) . آتشى مىخواهد چيز ديگرى را بسوزاند و مغناطيسى مىخواهد آهنى را جذب كند . آيا آتش و مغناطيس يا هر عامل طبيعى ديگر « فى اىّ وضعٍ اتفق » اثر مىكند ؟ آيا آتش در يك مادهء قابل احتراق مثل بنزين در هر شرايطى اثر مىكند يا اين تأثير ، مشروط به وضع و محاذات خاصى است ؟ تا اتصال يا وضع و محاذات خاصى ميان دو شىء برقرار نشود چنين چيزى محال است .\r\nبرهان اين مطلب چيست ؟ مىگويند اگر جسم در تأثير - كه همان ايجاد است - بى نياز از وضع و محاذات باشد لازم مىآيد در وجود نيز بىنياز از وضع و محاذات باشد . مثلًا اگر آتشِ در اينجا بتواند در يك مادهء قابل احتراق در هر جاى عالم احتراق ايجاد كند ، معنايش اين است كه آتش در ايجاد ، نياز به ماده « 1 » ندارد . اگر .\r\n\r\n\r\n\r\n\r\n","description":"","footnote":"\r\n( 1 ) . [ مراد ، همچنان كه پيداست ، ماده در مقابل صورت است نه مادهء فيزيكى به معناى جسم . 
  ]\r\n","page_name":" 506 ","page_number":506},
  {"content":"\r\n\r\nشىء در ايجاد نياز به ماده نداشته باشد بايد در وجود هم نياز به ماده نداشته باشد ، چون ايجاد فرع وجود است . اما چون شىء در وجودش نيازمند به ماده است در ايجادش هم نيازمند به ماده است و بنابراين بايد ميان فاعل و منفعل ، وضع و محاذات خاصى برقرار شود . آن نسبت مثلًا اين است كه فاعل و منفعل در فاصلهء كم از يكديگر و يا متصل به يكديگر باشند .\r\nمرحوم آخوند مىگويد اينكه ميان فاعل طبيعى و منفعلش وضع و محاذات مخصوص شرط است ، قاعدهء عقلى است و استثناپذير نيست . بنابراين اگر طبيعت بخواهد در مادهء خودش تأثير كند لازم مىآيد كه ابتدا ميان خودش و خودش وضع و محاذات مخصوصى برقرار شود و بعد تأثير كند . اينكه وضع و محاذات مخصوصى ميان شىء با خودش برقرار شود معنى ندارد چون فرض اين است كه فاعل در همان چيزى قرار دارد كه منفعل هم در همان است . پس اگر فاعل طبيعى بخواهد در خودش اثر بگذارد لازم مىآيد كه در ايجاد ، مستغنى از وضع و محاذات و قهراً مستغنى از ماده باشد و استغناى در ايجاد مستلزم استغناى در وجود است . اين است معناى آن حرفى كه گفتيم اگر طبيعت در خودش اثر بگذارد و در مادهء خودش اثر كند ، لازم مىآيد بىنياز از ماده باشد .\r\nپس به‌طور خلاصه اگر طبيعت در خودش اثر كند لازم مىآيد از وضع و محاذات بىنياز باشد و در اين صورت در ايجاد بىنياز از ماده است و اگر در ايجاد بى نياز از ماده باشد لازم مىآيد در وجود بىنياز از ماده باشد . اين است استدلال مرحوم آخوند بر اينكه اگر طبيعت در خودش اثر كند لازم مىآيد در وجودش از ماده مستغنى باشد .\r\n\r\nدو اشكال حاجى بر مرحوم آخوند\r\nحاجى بر اين حرف ايرادهايى گرفته است . مىگويد اين سخن شما بر خلاف حرفهايى است كه خود شما در جاهاى ديگر گفته‌ايد و استدلال شما نيز به مناقشهء لفظى شبيه‌تر است از ايراد واقعى . اصلًا چرا ما وضع و محاذات خاص را شرط تأثير فاعل طبيعى در منفعل مىدانيم ؟ براى اينكه اگر وضع و محاذات نباشد فاعل و منفعل انفصال دارند و رابطه‌اى ميانشان نيست . خود شما در جاهاى ديگر مىگوييد اين وضع و محاذات به منزلهء قرب معنوى است ؛ همان‌طور كه اگر كسى قرب معنوى\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nنداشته باشد برخى افاضات به او نمىرسد اگر جسمى قرب جسمانى به جسم ديگر نداشته باشد اثر يكى به ديگرى نمىرسد . وضع و محاذات براى اين لازم است كه فاعل و منفعل به يكديگر نزديك باشند زيرا دور بودن ميانشان مانع و حاجب ايجاد مىكند . اگر آتشِ اينجا بنزينِ بيست متر آنطرف‌تر را محترق نمىكند براى اين است كه بين اينها فاصله و مانع ايجاد شده است ، ولى وقتى به هم نزديك باشند مانع از ميان رفته ، فاعل و منفعل به يكديگر اتصال پيدا مىكنند .\r\nپس شرط وضع و محاذات خاص براى ايجاد ، اتصال يا نزديكى است . چه اتصالى بالاتر از اين كه فاعل و منفعل با يكديگر اتحاد وجودى داشته باشند ؟ وقتى كه فاعل مثلًا در خود درخت سيب قرار گرفته باشد و منفعل هم همين ماده باشد آنچه كه ما در فاعلها و منفعلهاى متباين الوجود لازم داريم به طريق اولى در اينجا وجود دارد .\r\nخلاصهء ايرادهاى حاجى بر مرحوم آخوند اين شد كه اولًا سخن شما با مبانى خودتان منافات دارد و ثانياً برهان شما ناتمام است « 1 » .\r\nمرحوم آخوند بعد از آنكه برهان اقامه مىكند بر اينكه طبيعت ، فاعل قريب نيست ، چه مىخواهد بگويد ؟ اگر طبيعت فاعل قريب نيست پس فاعل قريب چيست و چه رابطه‌اى است ميان طبيعت و اين آثار و چگونه از اين راه مىتوان برهانى بر حركت جوهرى ارائه كرد ؟ .\r\nتعبير ايشان اين است كه همهء اين آثار در واقع از « لوازم و توابع » وجود طبيعت هستند نه از « آثار » طبيعت . كأنه مىخواهد بگويد كه اساساً بينونت آنچنانى ميان طبيعت و آثارش نيست تا ما به طبيعتى و مثلًا به رنگى كه خارج از طبيعت و معلول آن است قائل شويم و طبيعت را علت آن رنگ حساب كنيم . حال كه نوعى وحدت ميان طبيعت و لوازم آن برقرار است پس سيلان در يكى عين سيلان در ديگرى است و قابل تفكيك از يكديگر نيستند . اگر اين نوع وحدت ميان جوهر و عرض نبود مىتوانستيم بگوييم جوهر وجودى دارد و عرض وجودى ؛ عرض سيال است و حركت در عرض واقع مىشود ولى جوهر وجود ثابتى دارد . در مورد دو موجودى .\r\n\r\n\r\n\r\n\r\n","description":"","footnote":"\r\n( 1 ) . حاجى در حاشيهء خود بر الشواهد الربوبيه در مورد برخى تعبيرات مرحوم آخوند در مورد اين برهان مىگويد : « هذا كلامٌ خطابىٌ لا برهانى » . بايد گفت اين تعبير از حاجى كه نسبت به مرحوم آخوند هميشه نهايت احترام را دارد تعبير تندى است .\r\n","page_name":" 508 ","page_number":508},
  {"content":"\r\n\r\nكه به نحوى از يكديگر استقلال دارند مىتوانيم بگوييم كه حركت در يكى از آن دو هست و در ديگرى نيست در حالى كه جوهر و عرض چنين نيستند . پس يا بايد قائل شويم كه حركت نه در اعراض وجود دارد و نه در جوهر و يا بايد در هر دو قائل به حركت شويم . اما چون حركت اعراض قابل انكار نيست بنابراين حركت در جوهر را هم بايد پذيرفت و نمىتوانيم قائل به تفكيك شويم .\r\nمرحوم آخوند در آخر كلام خود تعبير و تشبيهى مىكند . مىگويد اصلًا رابطهء طبيعت و آثارش كه از لوازمش هستند مثل رابطهء ماده و صورت است . ( شايد نكتهء حرف مرحوم آخوند در همين جا باشد . ) اگر شما در مبحث ماده و صورت شنيده‌ايد كه صورت ، علت ماده يا « شريكة العله للماده » است ، مقصود حكما واقعاً اين نيست كه آنجا علت و معلولى وجود دارد و صورت علت است و ماده معلول ، بلكه مقصود اين است كه فيض وجود از صورت مرور مىكند و به ماده مىرسد . مرحوم آقا شيخ محمدحسين اصفهانى در حاشيهء خود بارها تكرار مىكند كه فيض وجود از فصل به جنس و از صورت به ماده مىرسد ، يعنى ماده نسبت به صورت وجود طفيلى دارد .\r\nاينجا هم به اين معنى است ، نه به معناى عليت و معلوليت واقعى كه طبيعت علت است و عرض معلول ، بلكه طبيعت و عرض دو وجودى هستند كه با يكديگر نوعى اتحاد دارند . در الشواهد الربوبيه اين مطلب را به مراتب نفس تشبيه مىكند . در باب مراتب نفس مىگوييم : النفس فى وحدتها كل القوى ؛ يعنى نسبت نفس به قواى خودش نسبت موضوع و عرض نيست كه عرضى در موضوع حلول كرده باشد ، بلكه نفس يك حقيقت گستردهء ذى مراتب است . در اينجا هم مرحوم آخوند مىخواهد بگويد طبيعت و اعراضش به منزلهء يك امر واحدِ گستردهء ذى مراتب است . ( البته ايشان اين تعبيرات را در اينجا نكرده است . ما اين تعبيرات را به كار مىبريم تا ضمناً جواب ايراد مرحوم حاجى را هم داده باشيم . ) .\r\nپس در اينجا مرحوم آخوند بيانى دارد كه ظاهرش مناقض با همهء بيانهاى گذشتهء اوست و آن نفى فاعل بودن طبيعت است براى آثار خودش . اين مطلب مورد اعتراض حاجى بود از اين جهت كه اولًا اين مطلب خلاف مبناى مرحوم آخوند است و با مبناى شيخ اشراق جور در مىآيد كه منكر صورت نوعيه است . ثانياً برهانى كه مرحوم آخوند اقامه مىكند از نظر حاجى درست نيست .\r\nدر جلسهء بعد بايد مطلب را بيشتر بسط بدهيم تا ببينيم آيا مطلب واقعاً همان\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nطور است كه حاجى فرموده است يعنى اين بيان مرحوم آخوند با ساير حرفهايش جور در نمىآيد ؟ حاجى مىگويد نمىتوانيم بگوييم كه مرحوم آخوند بلافاصله متناقض حرف زده است . اگر حرفى را در اول كتاب گفته بود و بعد در اينجا خلاف آن را مىگفت ممكن بود بگوييم در اينجا آن مطلب قبلى يادش نبوده و يا از حرف خودش برگشته است ، ولى اين مطلب بلافاصله پس از « بحثٌ و تحصيلٌ » آمده است . پس بايد اين مطلب را بر اين حمل كنيم كه ايشان مماشات كرده و چنين حرفى را بر مبناى ديگران گفته است .\r\nبايد ببينيم كدام يك از اينهاست ؛ آيا سخن حاجى درست است يا برهان مرحوم آخوند مطلب قابل دفاعى است و منافاتى هم با حرفهاى گذشتهء ايشان ندارد ؟\r\n[ چنان كه خواهيم ديد 
  ] حتى مىتوانيم به يك بيان بگوييم كه مطلب اين فصل همان مطلب گذشته است ولى در سطحى بالاتر و عالىتر ، و حاجى درست متوجه حرف مرحوم آخوند نشده است . آقاى طباطبايى هم به مرحوم آخوند ايراد مىگيرند ولى به يك بيان ديگرى كه يك قسمت آن براى من مفهوم نشد ، چون خيلى مختصر گفته‌اند و بايد در حرف ايشان بيشتر دقت كنم .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\n\r\nجلسهء چهل و سوم\r\nبسم اللَّه الرحمن الرحيم .\r\n« و برهانه أن الايجاد متقوم بالوجود متأخر عنه إذ الشىء . . . » « 1 » .\r\nبرهان اول مرحوم آخوند بر حركت جوهرى در فصل 21 تحت عنوان « فى كيفية ربط المتغير بالثابت » آمده بود و بحث ما در اين فصل دربارهء برهان دوم ايشان و ايرادهايى بود كه حاجى در حاشيه بر اين برهان وارد كرده است . عين همين برهان در الشواهد الربوبيه ذكر شده است و حاجى در آنجا هم در حاشيه كم و بيش همين ايرادها را ذكر كرده است . بيان مرحوم آخوند بر اين اساس بود كه طبيعت ، فاعل آثار موجود در ماده‌اى كه خودش در آن ماده است نيست به برهانى كه توضيح داديم . حال اگر قبول كرديم كه طبيعت فاعل آن آثار نيست و در مثالى كه عرض كرديم طبيعت سيب ، علت دگرگونىاى كه در سيب پيدا مىشود نيست ، اين سؤال پيش مىآيد كه اين دگرگونيها اگر « معلول » طبيعت سيب نيستند پس چه هستند ؟ ايشان تعبير مىكنند كه اينها از « لوازم » طبيعت هستند ؛ كميتها ، كيفيتها و حركتهايى كه در طبيعت هست لوازم و توابع طبيعت‌اند .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 26 ، ص 101 .\r\n","page_name":" 511 ","page_number":511},
  {"content":"\r\n\r\nمرحوم آخوند از اينجا مىخواهد نتيجه بگيرد كه چون اينها معلول طبيعت نيستند و از لوازم متأخرِ از طبيعت‌اند پس در وجود خودشان تابع طبيعت‌اند و هيچ گونه استقلالى از خود در مقابل طبيعت ندارند . نوعى معيت با طبيعت دارند ؛ هر حكمى كه اينها دارند طبيعت دارد و هر حكمى كه طبيعت دارد اينها دارند . به همين جهت امكان ندارد كه آنها متغير باشند و طبيعتْ ثابت ، و يا آنها ثابت باشند و طبيعتْ متغير . حال چون در اعراض - كه ما از آنها در اينجا به « لوازم » تعبير مىكنيم - تغيير و فنا و دثور هست ، اين امر كشف مىكند كه خود طبيعت چنين است . اين خلاصهء برهان دوم مرحوم آخوند بر حركت جوهرى است .\r\n\r\nخلاصهء دو ايراد حاجى بر مرحوم آخوند\r\nگفتيم حاجى اينجا بر مرحوم آخوند دو ايراد گرفته‌اند . يك ايراد اين است كه اين بر خلاف مبانى خود شماست و نوعى انكار صورت نوعيه و طبيعت است به آن معنا كه خود شما و ديگران مىشناسيد و اين همان حرفى است كه شيخ اشراق مىزند زيرا او هم صورت نوعيه را تقريباً انكار مىكند « 1 » .\r\nالبته بعد خود حاجى متوجه شده است كه اين ايراد به اين شكل كه لازمهء اين بيان انكار صورت نوعيه است وارد نيست ، چون صورت نوعيه يعنى آنچه كه مبدأ آثار جسم است . آثار جسم دو گونه است : آثارى كه شىء در جسم ديگر ايجاد مىكند و آثارى كه در خود شىء وجود دارد . اين برهان فقط مىگويد آثارى كه در خود شىء وجود دارد معلول طبيعت شىء نيست ، اما نمىگويد آثارى هم كه طبيعت جسم روى جسم ديگر مىگذارد معلول طبيعت شىء نيست . اين اشكال را خود حاجى در حاشيه جواب داده است . ولى اين اندازه [ ايراد وارد كرده 
  ] كه اين بر خلاف مبناى خود شماست ، چون تا به حال شما طبيعت را فاعل قريب حركات .\r\n\r\n\r\n\r\n\r\n","description":"","footnote":"\r\n( 1 ) . در فلسفه‌هاى امروز به طبيعت به اين معنا كه فلاسفهء اسلامى مىگويند قائل نيستند ولى حكماى اسلامى نوعاً قائل به طبيعت و به عبارت ديگر صورت نوعيه هستند . اساساً اگر طبيعت و صورت نوعيه نباشد حركت در جوهر هم معنى ندارد ، چون در آن صورت ، جوهر مراتب ندارد كه بخواهد در آن حركت كند . آنوقت ما فقط جسم و جرم داريم و جرم مراتبى ندارد مگر در حركت كمّى . طبيعت و به يك تعبير صورت وجود دارد و باز هر صورتى مىتواند براى خود صورتى داشته باشد ، و صورت قبلى ماده مىشود براى صورت بعدى و همين‌طور . اين است كه مسئلهء حركت در جوهر را تصحيح مىكند .\r\n","page_name":" 512 ","page_number":512},
  {"content":"\r\n\r\nجسمى كه طبيعت در آن قرار دارد مىدانستيد .\r\nايراد دوم حاجى اين بود كه برهان شما ناتمام است ، چون بر اساس اين است كه اگر طبيعت بخواهد در خود آن ماده‌اى كه در آن وجود دارد تأثير بگذارد لازم مىآيد طبيعت در وجود ، مستغنى از ماده باشد و حال آنكه طبيعت در وجود مستغنى از ماده نيست . چرا ؟ گفتيد براى اينكه در محل خودش ثابت شده است كه تأثير و تأثرهاى جسمانى نياز به وضع و محاذات خاص دارد و وضع و محاذات خاص مستلزم وجود دو جسم است كه با يكديگر وضع و محاذات داشته باشند .\r\nپس اگر شىء در خودش اثر بگذارد ، از آنجا كه معنى ندارد شىء با خودش وضع و محاذات داشته باشد ، پس در ايجاد و تأثيرش بىنياز از وضع و محاذات است و هر چه در تأثير و فعل بىنياز از ماده باشد به طريق اولى در ذات بايد بىنياز از ماده باشد . به تعبير ديگر ، آنچه در ايجاد ، بى نياز از ماده است در وجود هم بايد بىنياز از ماده باشد .\r\nجواب اين را هم از قول حاجى گفتيم و آن اين بود : چرا مىگوييم براى تأثير فاعلِ طبيعى به وضع و محاذات نياز است ؟ از اين جهت كه اگر وضع و محاذات خاص نباشد اتصال ميان فاعل و قابل برقرار نمىشود . بايد فاعل با مادهء قابله به هم نزديك بوده يا اتصال جسمانى داشته باشند تا فاعل بتواند اثر بگذارد و در واقع نبايد مانعى ميان آن دو وجود داشته باشد . پس اين وضع و محاذاتها در واقع - چنان كه خودتان در جاى ديگرى مىگوييد - به منزلهء قرب معنوى است . همان‌طور كه اگر انسانى قرب معنوى به حق نداشته باشد افاضات به او نمىرسد ، يك جسم هم اگر قرب جسمانى به جسم ديگر نداشته باشد اثرش به آن نمىرسد . در دو جسم ، ما قرب لازم داريم ولى در يك جسم « اتحاد » است كه بالاتر از « قرب » است ، زيرا فاعل با منفعل متحدالوجود هستند . پس در اين برهان شما هم خلل است .\r\nگفتيم حاجى پس از اين دو ايراد ، كلام مرحوم آخوند را توجيه كرده است نه اينكه بگويد ايشان از مبناى خودش كه در فصل قبل بر آن تأكيد كرده غافل شده يا مبناى خودش را انكار كرده است . محملى كه حاجى پيدا كرده اين است كه اين برهانى است كه مرحوم آخوند مماشاتاً و بنا بر مبناى شيخ اشراق بيان كرده است .\r\nمانعى ندارد كه كسى بر مدعاى خود بر مبانى مختلف برهان اقامه كند زيرا فايده‌اش اين است كه اگر فرضاً در بحث فعلى كسى بگويد برهان اول شما در باب « علة\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nالمتغير متغير و علة الثابت ثابت » بر اساس اين است كه صورت نوعيه‌اى وجود داشته باشد و حال آنكه ما اين مبناى شما را قبول نداريم و در اين مسئله تابع شيخ اشراق هستيم ، ايشان در پاسخ مىتواند بگويد كه اين برهانى است كه بر اساس آن حتى بر مبناى شيخ اشراق هم مىتوان حركت جوهرى را اثبات كرد . اين توجيهى است كه حاجى پيش خودش كرده است .\r\n\r\nپاسخ به هر دو ايراد حاجى\r\nبعيد نيست كه بشود از هر دو اشكال حاجى جواب داد و قرائن نشان مىدهد كه منافاتى در كار نيست و هر دو ايراد حاجى قابل دفع است . ايراد اول اين بود كه اين بر خلاف نظر خود مرحوم آخوند است كه طبيعت را فاعل همهء حركات اشياء مىداند . جواب اين ايراد را از لابلاى كلمات مرحوم آخوند در اينجا و بالخصوص در الشواهد الربوبيه مىشود به دست داد . اين مطلب را بايد درست توجه كرد كه اگر ان شاء اللَّه به باب اتحاد عاقل و معقول رسيديم در آنجا بايد بيشتر بحث كنيم « 1 » .\r\nدر باب اتحاد عاقل و معقول يك بحث در آنجايى است كه شىء ذات خودش را تعقل مىكند . حكما اتفاق دارند كه در اين حالت عاقل و معقول متحدند . مرحوم آخوند مدعى است كه در آنجا كه نفس غير خود را تعقل و ادراك مىكند باز هم عاقل و معقول اتحاد دارند . در گذشته هم فرفوريوس سورى قائل به اتحاد عاقل و معقول بوده است بدون آنكه تفصيلًا مراد او يا دليل و برهان او روشن باشد . بوعلى حرف او را رد كرده و حتى او را مسخره كرده است .\r\nاتحاد عاقل و معقول به چه نحو است ؟ آيا وقتى نفس انسان جهان را تعقل مىكند با جهان عينى متحد مىشود ؟ مسلماً مقصود اين نيست و هيچ كسى همچنين تفسيرى نكرده است . مقصود از اتحاد عاقل و معقول اتحاد نفس عاقل با « معقول بالذات » يعنى با صورت معقوله‌اى است كه در نفس پديد مىآيد . اين را چگونه بايد تفسير كنيم ؟ .\r\n\r\n\r\n\r\n\r\n","description":"","footnote":"\r\n( 1 ) . « اتحاد عاقل و معقول » از مسائلى است كه معركهء آراء است و محشّين و متأخرين هر كدام چيزى از حرفهاى مرحوم آخوند فهميده و يا پذيرفته‌اند و احياناً ايرادهايى گرفته‌اند . ما در اينجا نمىخواهيم در اين باره مفصل بحث كنيم .\r\n","page_name":" 514 ","page_number":514},
  {"content":"\r\n\r\n\r\nمراد از « اتحاد عاقل و معقول » چيست ؟\r\nحاجى ، هم در منظومه و هم در حواشى اسفار ايرادهايى بر براهين مرحوم آخوند بر اتحاد عاقل و معقول گرفته ولى در عين حال مدعا را قبول كرده است ، اما به اين صورت كه معنى اتحاد عاقل و معقول اين است كه نفس در ابتدا امرى است بالقوه ، و بعد به صورت يك امر بالفعل در مىآيد . به عبارت ديگر هر ادراكى كه نفس از اشياء مىكند ، براى نفس يك نوع شدن است ؛ نفس آن صورت مىشود .\r\nتوضيح اينكه ، يك وقت هست كه يك شىء داراى چيزى مىشود ، مثل اينكه جسم سفيد مىشود . « جسم سفيد مىشود » غير از اين است كه جسم واقعاً سفيد شود يعنى عين سفيدى بشود ، بلكه جسم با اينكه كينونت خودش را حفظ كرده است ( جسم جسم است ) امرى به آن ضميمه مىشود . حاجى مىگويد در باب اتحاد عاقل و معقول نبايد چنين تصور شود كه وقتى نفس چيزى را ادراك مىكند مانند آن است كه جسم ، گرم يا سفيد مىشود ، بلكه اتحاد عاقل و معقول از قبيل اتحاد ماده و صورت است ، يعنى مانند آن است كه نطفه ، انسان مىشود . « نطفه انسان مىشود » غير از اين است كه « جسم سفيد مىشود » . « نطفه انسان مىشود » يعنى نطفه متحول به انسانيت مىشود كه وقتى انسان شد ديگر نطفه نيست ، ولى در « جسم سفيد مىشود » جسم ، جسم بود گرچه سفيد نبود و حالا هم كه سفيد شده است همان جسميت محفوظ است و فقط چيزى را كه نداشت دارا شده است . پس نسبت معقولات با نفس ، نسبت صورت است با ماده ، نه نسبت عرض با موضوع . اين ، معناى اتحاد عاقل و معقول بر اساس تفسير حاجى است .\r\nبعضى ديگر - و از آن جمله آقاى طباطبايى - درست در جهت عكس حرف حاجى نظر داده‌اند . مىگويند مراد از اتحاد عاقل و معقول در واقع اين است كه هر عرضى با موضوع خودش وحدت دارد . مرحوم آخوند نمىخواهد بگويد جوهر نفس به آن معقول متحول مىشود و آن معقول به منزلهء صورت نفس مىشود ، بلكه جوهر نفس جوهر نفس است ، اگر هم حركت اشتدادى دارد غير از اين است كه اين مراحلِ صور معقول اشياء خارجى ، صورتهاى نفس باشند . نسبت اين صور معقول به نفس نسبت عرض به موضوع است ولى هر عرضى با موضوع خودش وحدت دارد و اين اختصاص به اتحاد عاقل و معقول ندارد . آقاى طباطبايى در حاشيهء خود بر مبحث اتحاد عاقل و معقول اسفار اين‌طور مىگويند و در بداية الحكمه هم اتحاد\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nعاقل و معقول را همين‌طور تفسير كرده‌اند كه اتحاد عاقل و معقول چيزى جدا از رابطهء هر « عرض و موضوعِ » ديگر نيست . هر معقولى براى نفس ، عرض است همچنان كه اعراض خارجى براى اجسام عرض‌اند .\r\n[ در باب عرض و موضوع ، مثلًا رنگ و جسم 
  ] ما دو جور تصور مىتوانيم داشته باشيم . يك تصور اين است كه ما جسم داريم و جسم يك مرتبهء محفوظى دارد و رنگ به جسم اضافه مىشود و ميان اينها كأنه مرزى برقرار است ؛ جسمى است كه به آن چيزى به نام رنگ ضميمه شده است . تصور ديگر اين است كه هر عرضى با موضوع خودش نوعى وحدت دارد ، يعنى عرض از مراتب وجود موضوع است نه يك امرى كه در كنار موضوع نهاده شده است و معقول هم از مراتب وجود عاقل است . طبق اين تفسير اصل اتحاد عاقل و معقول [ تحت 
  ] اصل اتحاد عرض و معروض قرار مىگيرد .\r\nهم حاجى و هم آقاى طباطبايى مىگويند اگر مراد مرحوم آخوند غير از اين باشد درست نيست . نمىخواهند بگويند حرف مرحوم آخوند قطعاً چيزى است كه ما مىگوييم بلكه مىگويند آنچه كه قابل قبول است اين است . ولى از عبارت مرحوم آخوند بيش از بيان حاجى و بيش از بيان آقاى طباطبايى فهميده مىشود ، يعنى ايشان مىخواهد چيزى بيش از آنچه ديگران معمولًا در باب عرض و موضوع مىگويند بگويد . مرحوم آخوند مىخواهد اين‌طور بگويد كه نفس ، در هر تعقل نوعى گسترش پيدا مىكند . گسترش غير از اتحادى است كه حاجى مىگويد كه معقول به منزلهء صورتى است كه نفس با آن متحد مىشود بلكه نفس گسترش پيدا مىكند يعنى مرتبه‌اى بر مراتب ذات نفس افزوده مىشود . مولوى مىگويد :\r\n جان چه باشد جز خبر در آزمون * هر كه را افزون خبر جانش فزون \r\nمىگويد جان يا نفس مگر جز خبر و آگاهى چيز ديگرى است ؟ جوهر ذاتش آگاهى و خبر است . هر مقدار كه خبر بر نفس اضافه شود بر جان و نفس افزوده شده است .\r\nهمان اتحاد عاقل و معقول را مىگويد . اين شعر عرفانى بر خلاف نظريهء شيخ است .\r\nشيخ مىگويد هركه را كه خبر افزون شود بر جانش هيچ فزونى پيدا نمىشود ؛ جانش همان است كه بوده است و تنها بر عوارض و زينتهاى جان چيزى افزوده مىشود ، مثل ساختمانى كه نقاشيهايى بر آن اضافه مىشود . با نقاشى كردن ، بر خود ساختمان چيزى نيفزوده‌ايم ، بلكه آب و رنگى به آن اضافه كرده‌ايم . ولى اين نظريه مىگويد\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nهرچه كه خبر ، آگاهى ، اطلاع و معقول بيشتر شود - و مراد از « معقول » در اتحاد عاقل و معقول هر نوع مُدرَكى است - و بر ادراكات حسى ، خيالى و عقلى اضافه شود در جان افزونى پيدا مىشود . در عين حال [ همهء اين مدركات 
  ] مراتب مختلف نفس هستند ولى نه مراتب از قبيل جوهر و عرض كه آقاى طباطبايى مىفرمايند ، بلكه مراتب در اينجا به نحوى است كه نوع خاصى از علت و معلول هم در كار است . به هر حال نفس يك شىء ذى مراتب است كه با حفظ مراتب پى در پى فزونى در آن پيدا مىشود ( النفس فى وحدتها كل القوى ) « 1 » .\r\n\r\nوحدت نفس با قوا و آثار آن\r\nمرحوم آخوند در عين اينكه قائل به قوا و آثار براى نفس است ، قائل به نوعى وحدت ميان نفس و آثار و قواى آن است و اين وحدت از مختصات فلسفهء مرحوم آخوند است و من اميدوارم بتوانم اين مطلب را درست توضيح دهم .\r\nدر باب نفس و قواى نفس و آثار نفس در عين اينكه نوعى عليت و معلوليت ميان اين مراتب حكمفرماست نوعى وحدت هم ميان اين مراتب حكمفرماست كه اين را بايد درست توجه كرد . ما علت و معلولهايى داريم كه وجود علت با وجود معلول مجموعاً شخص واحد نيستند . مثلًا اگر بگوييم « عقل فعال » منشأ ماده و طبيعت است ، معنايش اين نيست كه عقل فعال و طبيعت ، شخص واحدند . علت و معلول متكثر بالعدد هستند و مجموعاً شخص واحد نيستند و لهذا ما از نظر فلسفى هرگز نمىگوييم كه ذات بارى تعالى و عالَم ، شخص واحدند به دليل اينكه بارى .\r\n\r\n\r\n\r\n\r\n","description":"","footnote":"\r\n( 1 ) . سؤال : حكما از طرفى مىگويند « كل عاقل مجرد » و از طرف ديگر مرحوم آخوند مىگويد كه نفس در ابتداى وجود جسمانية الحدوث بوده است . اين امر جسمانى چطور مىتواند عاقل باشد ؟ .\r\nاستاد : « نفس جسمانية الحدوث است » يعنى از جسم حادث شده نه اينكه اول جسم است . معناى اينكه نفس جسمانية الحدوث است اين نيست كه در ابتدا هم نفس است و هم جسم ، بلكه به اين معناست كه مراحل تحول جسم است كه تبديل به نفس مىشود و لهذا بعضى از اساتيد ما مىگفتند كه اين تعبير كه « نفس جسمانية الحدوث و روحانية البقاء است » قابل مناقشهء لفظى است . « جسمانية الحدوث » تعبير موهمى است ، زيرا موهمِ اين است كه وقتى نفس حادث مىشود جسم است ، در حالى كه اين‌طور نيست . بنابراين حدوث نفس مساوى است با حدوث تعقل ، چون نفس عين تعقل است ، يعنى جوهر ذاتش همان تعقل است و علم نفس به ذات خودش علم حضورى است و عين ذات نفس است .\r\n","page_name":" 517 ","page_number":517},
  {"content":"\r\n\r\nتعالى علت است و عالم معلول ، زيرا عليت و معلوليت مناط تكثر شخصيت و فرديت است .\r\nولى در باب نفس و قواى نفس و آثار نفس ، مرحوم آخوند در عين اينكه نوعى عليت و معلوليت قائل است ، نوعى وحدت شخصيه قائل است . نفس در عين اينكه يك شخص واحد است ، ذى مراتب است و بعضى مراتبش تقدم بر بعضى ديگر دارند به نوعى تقدم كه اين تقدم را عليت هم مىناميم از باب اينكه يك مرتبه ، قائم به مرتبهء ديگر است . پس اين اصلًا يك پديدهء خاصى است در باب نفس كه در عين اينكه ميان مراتب نفس نوعى عليت و معلوليت وجود دارد ، مجموع ، شخص واحد است . به يك اعتبار مىتوانيم بگوييم اينها علت و معلول نيستند بلكه يك شىء است كه بعضى از مراتبش بر بعضى ديگر تقدم دارد . ايشان مىگويد مانعى ندارد كه ما در عالم شىء واحدى داشته باشيم كه اين شىء واحد ، وجود ذى مراتبى داشته باشد و بعضى از مراتبش بر مراتب ديگر تقدم داشته باشد . اين را در باب نفس مىگويد .\r\n\r\nبازگشت به پاسخ ايرادهاى حاجى\r\nحال مرحوم آخوند مىخواهد عين همين استدلال را در باب طبيعت و اعراض پياده كند و بگويد كه همان نسبتى كه ميان نفس و قواى نفس هست ميان طبيعت و آثار طبيعت بر قرار است . نفس بر قواى خودش تقدم دارد و قواى نفس بر افعال نفس تقدم دارند و در عين حال مجموع اينها شخص واحدى را تشكيل مىدهند و بنابراين دو وجود در كار نيست و بايد تعبير به « لوازم » بكنيم . در مورد نفس و قواى نفس اين‌طور نيست كه اول مرتبهء ذات نفس جعل مىشود و بعد مرتبهء ذات نفس مرتبهء ديگرى را جعل مىكند بلكه همهء اينها يك وجود واحد و شخص واحد و فيض واحد هستند . در باب طبيعت همچنين است ؛ يعنى قواى طبيعت با آثار اين قوا همان نسبتى را دارد كه نفس با آثار خودش دارد .\r\nپس اين حرف مرحوم آخوند انكار حرفهاى گذشته نيست ، بلكه تفسير حرفهاى گذشته است در يك مرتبهء بالاتر و عالى ترى . اين كارى است كه مرحوم آخوند مكرر مىكند ؛ يك مطلب را اول در سطحى بيان مىكند كه ديگران گفته‌اند و بعد همان مطلب را در يك سطح بالاتر مىآورد ، يعنى تعبير و تفسير ديگرى از\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nهمان مطلب مىكند ، نه اينكه آن را نسخ كرده و ضد آن را بگويد . اين كار ايشان كأنه يك مطلب را در دو كلاس درس دادن است . ايشان تصريح مىكند كه ما خيلى وقتها در بدايات طورى حرف مىزنيم كه براى ذهن مبتديان مناسب باشد و بعد همان مطلب را در سطح بالاترى مىگوييم .\r\nاگر اين‌طور بگوييم اشكال اول حاجى مرتفع است . اين سخن نه انكار طبيعت است و حتى به يك معنا انكار تأثير طبيعت هم نيست . طبيعت به يك معنا علت است براى آثار خودش و به يك معناى ديگر علت نيست براى آثار خودش ؛ همانطور كه نفس ، علت است براى قوا و افعال خودش به آن اعتبار كه ذى مراتب است ، و علت نيست براى قوا و افعال خودش به آن اعتبار كه اين مجموع شخص واحد هستند . به اعتبار شخص واحد بايد گفت كه فيض ، اول به يك مرتبه مىرسد و بعد به مرتبهء بعد ، نه اينكه اين مرتبه علت است براى مرتبهء بعد .\r\n\r\nپاسخ ايراد دوم حاجى\r\nايشان بر برهان مرحوم آخوند اشكال كردند كه اينكه ما نياز به وضع و محاذات داريم براى اين است كه نياز به قرب داريم . وقتى منفعل از فاعل ، بعيد باشد مانع و فاصله در كار است ولى وقتى با هم متحد هستند به طريق اولى قرب دارند .\r\nجواب اين است كه مرحوم آخوند ضمن بيان خود يك عبارت نيم سطرى آورده است كه به نظر ما همين نيم سطر است كه مورد توجه حاجى واقع نشده و دربارهء آن سخنى نگفته است و همين عبارت است كه جواب اشكال دوم حاجى را مىدهد . آن عبارت اين است : « و الّا لتقدّمت المادة الشخصية على المادة » يعنى اگر بنا شود كه طبيعت در خودش اثر بگذارد ، هم فاعل باشد و هم منفعل ، و به تعبير ديگر از حيثى فاعل باشد و از حيثى منفعل ، لازم مىآيد كه خودش بر خودش تقدم داشته باشد .\r\nدليل مطلب اين است كه طبيعت از آن جهت كه موجود در ماده است و تأثير مىكند فاعل است و از آن جهت كه تأثير مىپذيرد منفعل است ؛ يعنى در يك مرتبه دارد اثر مىدهد و در مرتبهء ديگر دارد اثر مىگيرد . شىء در مرتبه‌اى كه اثر مىدهد تقدم دارد بر شىء در مرتبه‌اى كه اثر مىگيرد . اين با اتحاد وجودى فاعل و منفعل سازگار نيست ، يعنى اگر فاعل و منفعل متحدالوجود باشند لازم مىآيد شىء بر\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nخودش تقدم داشته باشد و تقدم شىء بر نفس پيش مىآيد و بنابراين ملاك « دور » در اينجا وجود دارد . اگر يك جسم بر جسم ديگرى اثر بگذارد ، اين جسم از آن نظر كه فاعل است بر آن جسم از آن نظر كه منفعل است تقدم رتبى دارد و اين مانعى ندارد چون دو موجودند . اما اگر جسم ، خودش در خودش واقعاً فاعل باشد و موجِد بالاستقلال در خودش باشد لازم مىآيد خودش بر خودش تقدم داشته باشد .\r\nبنابراين تكيهء بيشتر مرحوم آخوند در اين برهان بر مسئلهء لزوم تقدم شىء بر نفس است و اين را حاجى جواب نداده است .\r\nپس اين برهان مرحوم آخوند را هم ما مىتوانيم برهان تمامى بدانيم . ممكن است در بحثهاى آينده ، ما به اين برهان عود كنيم چون اين بحث كه عرض از توابع وجود موضوع خودش است بعدها هم خواهد آمد « 1 » .\r\n\r\nبحثى در يكى از مقدمات برهان دوم\r\n« 2 » .\r\nدر برهان دومى كه مرحوم آخوند ذكر كرد و از راه تبعيت جوهر براى عرض وارد شد ايشان مطلبى را هم عنوان كرد كه آن مطلب مورد اعتراض حاجى واقع شدگو اينكه ما به آن اعتراض جواب داديم . آن مطلب اين بود كه در مقدمهء آن برهان ، مرحوم آخوند اين بحث را پيش كشيد كه اساساً طبيعت علت حركات و اعراضى نيست كه در خود آن ماده‌اى كه طبيعت در آن ماده وجود دارد [ پيدا مىشود 
  ] ، كه در جلسهء پيش بحث كرديم .\r\nحال سؤال اين است : آيا ما اساساً براى اقامهء اين برهان كه از راه تبعيت عرض .\r\n\r\n\r\n\r\n\r\n","description":"","footnote":"\r\n( 1 ) . سؤال : آيا اختلاف فاعل و قابل اختلاف حيثى نيست ؟ .\r\nاستاد : حيثى است ولى اعتبارى و حيثى محض نيست . ما قبلًا در باب اينكه حركت احتياج به محرك دارد گفتيم كه قابل نمىتواند عين فاعل باشد . حتى همان جا هم اين حرف را گفتيم كه اگر شما مىبينيد يك شىء ، خودش در خودش اثر مىگذارد ( كالطبيب يعالج نفسَه ) ، آن شىء از حيثى فاعل است و از حيثى قابل . ولى اين حيثيت ، اعتبارى نيست ، واقعى است ، يعنى براى اينكه يك شىء هم فاعل باشد و هم قابل ، در واقع و نفس الامر بايد داراى دو حيثيت باشد ؛ از حيثى فاعل باشد و از حيثى قابل . حال اينجا مىگويد اگر بنا شود كه طبيعت خودش در خودش اثر بگذارد لازم مىآيد كه از حيث واحد خودش بر خودش تقدم داشته باشد .\r\n( 2 ) . [ اين مطلب در اصل در جلسهء چهل و چهارم بيان شده است ولى به جهت حفظ انسجام مطالب در اينجا آورده مىشود . 
  ]\r\n","page_name":" 520 ","page_number":520},
  {"content":"\r\n\r\nاز جوهر وارد شديم ، نياز به چنين مقدمه‌اى داريم تا بعد مجبور باشيم با اشكال حاجى مواجه شويم يا اصلًا نياز به چنين مقدمه‌اى نيست ؟ تقريباً بسيارى از متأخرانِ مرحوم آخوند كه اين برهان را ذكر كرده‌اند به اين [ مقدمه 
  ] چندان عنايت نكرده‌اند ، شايد از اين جهت كه آن را لازم ندانسته‌اند و لازم هم نيست . يعنى حتى اگر اين مقدمه درست و قابل توجيه باشد ، ضرورتى ندارد كه ما آن را بياوريم ؛ اگر مقدمه را حذف كنيم باز برهان ما برهان كاملى خواهد بود .\r\nآنچه كه جوهر برهان را تشكيل مىدهد مسئلهء تبعيت عرض از جوهر است ، خواه علت آن عرض هم خود همين طبيعت جوهرى باشد يا نباشد ، چرا ؟ براى اينكه آن جوهرى كه علت عرض خودش است قهراً مركب است از ماده‌اى و صورتى . آنها كه مىگويند جوهر علت است - و خود مرحوم آخوند هر جا كه اين حرف را مىزند - مرادشان اين است كه اين جوهر بصورته علت اعراض خودش است و بمادته محل و موضوع اعراض خودش است . پس بنا بر اينكه خود جوهر را علت براى اعراض خودش بدانيم ، در آنِ واحد دو رابطه ميان جوهر و عرض وجود دارد : يك رابطه ، رابطهء عليت و معلوليت ميان جوهر و عرض خودش ، و يك رابطه ، رابطهء حالّيّت و محلّيّت . جوهر به اعتبار صورتش علت اعراض خودش است و به اعتبار ماده‌اش - چون آن جوهر مركب از ماده و صورت است - محل اعراض خودش است و رابطهء حالّيت و محلّيت بر قرار است . قبلًا هم گفتيم كه هيچ مانعى ندارد كه يك شىء خودش علتِ خودش باشد « كالطبيب يعالج نفسه » . طبيب كه خودش را معالجه مىكند ، خودش در آن واحد هم فاعل است و هم قابل ، فاعلٌ بصورته ( اى بنفسه ) و قابلٌ بمادته ( اى ببدنه ) .\r\nحال كه اين‌طور است ممكن است كسى به مرحوم آخوند بگويد : چه ضرورتى دارد كه شما در برهان دوم رابطهء عليتِ ميان صورت جوهرى و اعراض را نفى كنيد كه حتى شاگردهاى خودتان هم به شما اعتراض كنند . آنچه كه مادهء اصلى و جوهر برهان را تشكيل مىدهد مسئلهء تبعيت عرض از جوهر است و ملاك اين تبعيت همان وجود لنفسه جوهر براى عرض يعنى عروض عرض بر جوهر و به عبارت ديگر حلول عرض در جوهر است يعنى همان رابطهء حاليت و محليت . به بيان ديگر ملاك اين تبعيت ، رابطهء ميان مادهء جوهرى و عرض است نه رابطهء ميان صورت جوهرى و عرض .\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nبنابراين اين مطلب به نحوى ديگر تأييد برهان مرحوم آخوند است ، يعنى در جواب مرحوم حاجى و امثال او مىتوانيم بگوييم كه فرضاً ما آن قسمت از بيان مرحوم آخوند دربارهء نفى رابطهء عليت ميان صورت جوهرى و اعراض را صحيح ندانيم و حتى به قول حاجى آن را بر خلاف مبانى خود مرحوم آخوند و موافق مبناى شيخ اشراق بدانيم ، باز هم برهان دوم برهان تمامى است .\r\n\r\nنظرى ديگر بر ايراد حاجى\r\n« 1 » .\r\nدر اينجا بايد نكته‌اى را راجع به برهان دوم يادآورى كنيم ( من اين نكته را قبلًا يادداشت كرده بودم ولى اخيراً به آن مراجعه نكرده بودم ) و آن اين است كه اساساً حاجى توجه نكرده است كه اين سخن در اصل از خود مرحوم آخوند نيست ، يعنى قبل از مرحوم آخوند اين سخن را كسى ديگر كه خود شيخ باشد بيان كرده است . در جلد دوم چاپ قديم اسفار ، بحث جواهر و اعراض ( ظاهراً جلد پنجم چاپ جديد ) مرحوم آخوند از شيخ مطلبى را نقل مىكند كه با اين بيان فى الجمله اختلاف دارد .\r\nشيخ مطلب را به اين صورت تلقى كرده است كه اگر مىگوييم طبيعت ، علت براى آثار موجود در خود شىء است به اين معناست كه طبيعت « علت معدّه » است نه « علت موجده » . در آنجا اين مطلب به اين تعبير آمده واى كاش مرحوم آخوند در اينجا هم همان تعبيرى را كه در مباحث « جواهر و اعراض » به كار برده است به كار مىبُرد تا مورد اشكال و ايراد محشين واقع نمىشد .\r\nبنابراين اين جمله‌اى كه در اينجا مرحوم آخوند دارند كه « الطبيعة لايفيد شيئاً من الأمور الطبيعيه » انكار صورت نوعيه و انكار طبيعت نيست آنچنان كه حاجى فرموده‌اند بلكه « لايفيد » در اينجا به معناى « لايوجِد » است ؛ يعنى طبيعت علت موجده نيست علت معدّه است .\r\n\r\nبرهان سوم بر حركت جوهرى\r\nايشان برهان ديگرى بر حركت جوهرى اقامه مىكنند كه نزديك به برهان قبل و .\r\n\r\n\r\n\r\n\r\n","description":"","footnote":"\r\n( 1 ) . [ اين مطلب را استاد در اوايل جلسهء چهل و پنجم ذكر كرده بودند كه باز به جهت حفظ پيوستگى مطالب در اينجا آورده مىشود . 
  ]\r\n","page_name":" 522 ","page_number":522},
  {"content":"\r\n\r\nمقرّب آن است « 1 » . توضيح اينكه اگر يك طبيعت افراد كثير داشته باشد هر يك از افراد بايد يك سلسله مشخِصات داشته باشد كه مابه الامتياز اين فرد از افراد ديگر است . گاهى تعبير مىكنيم به « مشخِص » و گاهى به « مابه الامتياز » .\r\nاگر انسان محض بخواهد وجود پيدا كند يعنى چيزى كه فقط انسان است ، نه كميت دارد نه كيفيت ، نه وضع ، نه زمان و نه مكان ، اين مساوى است با اينكه يك حقيقت مجرد از ماده به وجود بيايد ، و اگر حقيقت مجرد به وجود آيد نوعش منحصر در فرد مىشود . معنى ندارد كه ما مثلًا دو انسان محض داشته باشيم .\r\nشيخ اشراق قاعده‌اى ذكر كرده كه « صرف الشىء لايتثنّى و لايتكرّر » كه حرف درستى هم هست ؛ يعنى اگر يك شىء به صرافت خودش باقى باشد و اختلاف با غير خود پيدا نكند قابل تكرر و قابل تثنّى و تعدد نيست . چه وقت يك طبيعت قابل تكرار است ؟ آن وقتى كه آميختگى با شىء ديگر پيدا كند : انسانِ سفيد ، انسانِ سياه ؛ انسانِ در اين وضع ، انسانِ در آن وضع ؛ انسانِ مضاف به آن انسان ، يعنى انسانى كه مولود آن دو انسان است ، و انسانى كه مولود دو انسان ديگر است . اينهاست كه منشأ تكثر مىشود كه اصطلاحاً مشخِصات يا عوارض مشخِصه خوانده مىشوند .\r\nدر اينجا اين سؤال مطرح مىشود كه آيا اينها مميزات‌اند يعنى فقط سبب امتياز مىشوند يا مشخِص‌اند يعنى شخصيت و فرديت ايجاد مىكنند و شىء را از كليت بيرون مىآورند ؟ .\r\nطبق يك قول وقتى مجموع مشخصات به يك كلى ضميمه شود ، كلى به شخص تبديل مىشود ، اما به عقيدهء مرحوم آخوند اينها مشخصات نيستند . اگر ميليونها مفهوم را هم به يكديگر ضميمه كنيم محال است كه تشخص پيدا شود و آن مفهوم همچنان كلى است . حتى وقتى مىگوييم « پسر عمرو » ، اين يك مفهوم كلى است ، چون افراد بسيارى مىتوانند پسر عمرو باشند . ملاك تشخص فقط وجود است و بس ؛ وجود شىء است كه مشخِص آن است . آنچه ديگران « مشخصات » مىشمارند در واقع علامات و امارات تشخص‌اند ، يعنى عناوينى هستند كه حاكى از تشخص‌اند ، حاكى از آن وجود مشخَّص هستند . وضع ، زمان ، كم ، كيف و أين خاص .\r\n\r\n\r\n\r\n\r\n","description":"","footnote":"\r\n( 1 ) . سؤال : خلاصهء برهان قبل چيست ؟ .\r\nاستاد : عرض كرديم وقتى كه عرض از توابع و لوازم و مراتب وجود جوهر است ، در تمام احكام از جمله حركت داشتن تابع جوهر است و امكان ندارد در هيچ حكمى از جوهر استقلال داشته باشد .\r\n","page_name":" 523 ","page_number":523},
  {"content":"\r\n\r\n- كه آنها مشخصات مىشمارند - عناوينى هستند كه از يك وجود واحد حكايت مىكنند ، يعنى يك وجود واحد بما هو واحد مصداق همهء اين عناوين است .\r\nاين بحث در باب كلى طبيعى به يك معناى ديگرى مىآيد . آيا كلى طبيعى كه بر فرد صدق مىكند بر تمام وجود فرد صدق مىكند يا فقط بر بعضى از وجود فرد صدق مىكند و بر مشخِصاتش صدق نمىكند ؟ آيا زيدى كه در اينجا هست به تمام وجودش انسان است يا انسان است به علاوهء وضع ، كم و كيف خاص ؟ [ پاسخ اين است كه 
  ] به قول يكى از اساتيد ما زيد با ريشش انسان است نه اينكه ريش خارج از انسانيت است .\r\nحال در اينجا مرحوم آخوند مىخواهد بگويد آنچه كه در خارج انسان است و اين همه او را تجزيه مىكنيم ، و خيال مىكنيم انسان است به علاوهء چيزهاى ديگرى مثل كميت ، كيفيت ، وضع ، زمان ، در واقع اين‌طور نيست . يك وجود واحد مصداق همهء اين عناوين است ، ولى اين عناوين با نوعى تقدم و تأخر بر اين وجود واحد صدق مىكنند ، يعنى اين وجود واحد اولًا و بالذات مصداق انسان است ، ثانياً و بالعرض مصداق كمّ ، كيف و مانند آن است . چيزى كه در خارج است ، همين وجود واحد بما هو واحد است كه « انسان متكمم متكيف زمانى مكانى » است . مشخِصات شىء با خود شىء دوگانگى ندارد و بنابراين حركت در مشخِصات ، عين حركت در جوهر است .\r\nطبق اين بيان همهء حركات عرضى جلوه‌هاى حركت در جوهر هستند . پس اين حرفها كه جوهر ثابت است و حركت در اعراض و مشخِصات است و اين همه بينونت و جدايى ميان جوهر و اعراض قائل شدن همه از « دوبينى » است . چشم احْول است كه اين دوبينىها را دارد . در نظر دقيق نمىتوانيم ميان جوهر و اعراض اين همه دوگانگى قائل شويم كه نتيجه‌اش تفكيك در حركت و سكون باشد . اگر حركت است در همه است و اگر نيست در همه نيست چون در واقع يك وجود واحد است كه مصداق همهء اينهاست .\r\nپس برهان سوم از جهت وحدت جوهر و عرض يك درجه از مسئلهء تبعيت كه در برهان دوم گفتيم جلوتر رفته است .\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n\r\nجلسهء چهل و چهارم\r\nبسم اللَّه الرحمن الرحيم .\r\n« كل جوهر جسمانى له نحو وجود مستلزم لعوارض ممتنعة . . . » « 1 » .\r\nدر اين جلسه مىخواهيم ببينيم چه برهانهايى بر حركت جوهرى اقامه شده است .\r\nاتفاقاً در اين مسئله هم ، مرحوم آخوند همان كارى را كرده كه دربارهء بعضى از مسائل مهم ديگر كرده است ، يعنى همهء براهينى را كه مىشود بر حركت جوهرى اقامه كرد و يا خود ايشان اقامه كرده‌اند در اينجا كه محل ذكر آنهاست ذكر نكرده‌اند بلكه اين برهانها در كتاب اسفار نوعاً به‌طور متفرق آمده است . در اينجا [ يعنى در بحث قوه و فعل اسفار 
  ] به سه برهان قناعت كرده‌اند .\r\n\r\nمرورى بر سه برهان گذشته بر حركت جوهرى\r\nيك برهان همان بود كه تحت عنوان برهان بر حركت جوهرى هم نبود بلكه در فصل 21 تحت عنوان « فى كيفية ربط المتغير بالثابت » آمده بود . گفتيم كه در تبيين ربط متغيرها به ثابت ، ما جز اينكه طبيعت جوهرى را سيّال بالذات بدانيم و نحوهء وجود .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 26 ، ص 103 .\r\n","page_name":" 525 ","page_number":525},
  {"content":"\r\n\r\nطبيعت را وجود سيّال بدانيم به طورى كه حركت از آن انتزاع شود - يعنى حركت لازمهء ذاتىِ وجودش باشد - راه ديگرى نداريم . اين برهان در واقع از راه عليت طبيعت براى اعراض بود ، يعنى بر اين اساس بود كه طبيعت جوهرى ، علت اعراض است و اعراض متغيرند . چون علت متغير بايد متغير باشد طبيعت جوهرى متغير است . اين برهان سؤالات و اشكالات و جوابهايى به دنبال آورد و اين بحث باز هم در آينده در فصل 33 تحت عنوان « فى ربط الحادث بالقديم » مطرح خواهد شد . پس برهان اول از راه عليت طبيعت جوهرى براى اعراض بود .\r\nبرهان دوم كه در جلسهء قبل بحث كرديم باز مربوط به رابطهء جوهر و عرض است ، يعنى در اين برهان هم مىخواهيم از رابطهء ميان جوهر و عرض حركت در جوهر را كشف كنيم ، ولى نه از رابطهء « عليت » بلكه از همان رابطهء « عروض » . عرض به حكم اينكه حقيقتى است تابع جوهر ، و لازمهء عرض بودنِ عرض اين است كه هيچ استقلالى در مقابل جوهر نداشته باشد بنابراين در تمام احكام تابع جوهر است .\r\nاگر عرض متغير باشد امكان ندارد كه جوهر متغير نباشد .\r\nپس اين برهان هم از طريق رابطهء ميان جوهر و عرض است ولى همان رابطهء عروض ، يعنى از باب اينكه « وجود العرض لنفسه عين وجوده لغيره » . اينكه وجود عرض ، لغيره است هرگونه استقلالى را از عرض نفى مىكند و بلكه به اينجا رسيديم كه عرض از مراتب وجود جوهر است نه اينكه صرفاً استقلال ندارد .\r\nاين را در باب علت و معلول هم مىشود گفت كه معلول در مقابل علت خودش استقلال ندارد ، ولى اينجا زائد بر اين مطلب كه عرض در مقابل جوهر استقلال ندارد و تابع جوهر است به چنين مطلبى اشاره شد كه عرض از مراتب جوهر است در اين حد كه مجموع جوهر و عرض شخص واحد را به وجود مىآورند نه اينكه دو شخص‌اند و دو تشخّص دارند و در كنار يكديگر قرار گرفته‌اند . در مورد علت و معلول ، فيلسوف چنين حرفى نمىزند كه علت با معلول مجموعاً شخص واحد را به وجود مىآورند . اين حرف را اگر كسانى بگويند عرفا مىگويند ولى فيلسوف چنين چيزى نمىگويد و اگر هم بگويد نه به اين معنايى است كه در اينجا مورد بحث است .\r\nبه عبارت ديگر فيلسوف آن مقدار وحدت شخصىاى كه ما ميان جوهر و عرض در تقرير برهان دوم قائل مىشويم قطعاً ميان علت و معلول قائل نمىشود .\r\nبرهان سوم باز مربوط مىشود به رابطهء ميان جوهر و عرض ، اما نه رابطه از آن\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nجهت كه عرض عارض جوهر است ؛ يعنى نقطهء اتكاى برهان ، وجود لغيره عرض نيست ، بلكه آن رابطه‌اى است كه بر اساس آن ، اعراض مشخِص جوهر هستند .\r\n\r\nدو نظريه دربارهء مناط تشخص\r\nقدما چنين تعبير مىكردند كه اعراض مشخّص جوهر هستند . توضيح اينكه جوهر در طبيعت خودش يك طبيعت كلى و قابل صدق بر كثيرين است . وقتى كه چندين عرض به يك طبيعت كلى ضميمه مىشوند اين كلى تبديل به « شخصى » مىشود .\r\nمثلًا انسان كلى است . حال اگر بگوييم « انسان سفيد » ، باز هم كلى است ولى دايره‌اش محدودتر و كوچكتر مىشود و از كليت اندكى به طرف جزئيت مىآيد . اگر بگوييم « انسان سفيد 180 سانتيمترى » باز اين دايرهء كلى مقدارى كوچكتر شده و به جزئى نزديكتر مىشود . « انسان سفيد 180 سانتيمترى با چشم و ابرو و ريش مشكى متولد در تاريخ معين » باز دايره را محدودتر مىكند . اگر قيدى مانند « آن كسى كه الآن در فلان نقطه نشسته است و در زمان خاص با مكان خاص ارتباط دارد » را اضافه كنيم اين مىشود « شخصى » . پس به عقيدهء قدما وقتى مجموعه‌اى از اعراض به يك كلى ضميمه مىشود كلى را تبديل به شخصى مىكند به اين معنا كه ضميمه شدن هر يك از اعراض ، كلى را اندكى از كليت مىاندازد تا در نهايت ، كلى يك مرتبه تبديل مىشود به جزئى و شخصى . اين تصويرى است كه قدما از اين مسئله داشته‌اند .\r\nمرحوم آخوند اين حرف را قبول ندارد بلكه نظريهء فارابى را تأييد مىكند . نظريهء فارابى با اصالت وجود جور درمىآيد ولى چون مسئلهء اصالت وجود در آن زمان مطرح نبوده او فقط اين حرف را مطرح كرده بدون اينكه بتواند برهانى بر آن اقامه كند . اين نظريه دنبال نشده تا اينكه در فلسفهء مرحوم آخوند زنده شده است .\r\nنظريهء فارابى اين است كه تشخص به وجود است ، يعنى امورى كه به عقيدهء [ مشهورِ 
  ] قدما شىء را شخصى مىكند اگر به ذات و ماهيت آنها نظر كنيم هيچ يك سبب تشخص نمىشوند . همان‌طور كه « انسان » به حسب ماهيت كلى است ، « انسان سفيد » هم كلى است و هر قدر هم كه دايرهء قابليت صدق اين ماهيت بر كثيرين كوچكتر شود ، كليت در جاى خود باقى مىماند . اگر صد هزار قيد هم به آن بزنيم ولى آن قيدها از قبيل ماهيتى باشد كه به ماهيت اول ضميمه شده است ، ممكن است\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nآن را به صورت كلّىِ منحصر در فرد در آورد اما باز كلىاى است كه منحصر در فرد است . ضمّ ماهيت به ماهيت ولو اينكه آلاف به يكديگر ضميمه شوند هيچ گاه كلى را تبديل به شخصى نمىكند ، يعنى واقعاً آن كلى ، يك امر متشخص نمىشود .\r\n\r\nجزئى بودن غير از تشخص است\r\nاساساً مفهوم تا در مرحلهء ذهن است ولو اينكه ماهيت كلى نباشد ، يعنى حتى همان مفهومى كه ما به آن ماهيت جزئى مىگوييم كلى است . شيخ هم به اين نكته توجه كرده است كه حتى تصوراتى كه ما از جزئيات داريم قابل صدق بر كثيرين است .\r\nمثلًا شخص معينى مثل آيت اللَّه بروجردى را كه صورتى از ايشان در ذهن شما هست در نظر بگيريد . ممكن است كسى بگويد اين يك تصور جزئى است زيرا جز بر فرد واحد صدق نمىكند ، در حالى كه چنين نيست . اين يك امرى است كه چون جز يك فرد واحد در خارج ندارد بر بيش از يك فرد صدق نمىكند ولى اگر به فرض محال بشود همان شخص را تكثير كرد و يك شخص در خارج با حفظ همهء مشخصات ، دو شخص يا ده شخص بشود ، اين تصور ذهنى از صدق بر افراد ديگر ابا ندارد . لذا جزئى بودن غير از تشخص است گرچه در اصطلاحات گاهى جزئى بودن را با تشخص يكى مىگيرند .\r\nجزئى بودن كه در مقابل كلى بودن است از « معقولات ثانيهء منطقى » است و عارض مفهوم است در ذهن : « المفهوم إن امتنع فرض صدقه على كثيرين فجزئىٌ و الّا فكلىٌ . » جزئيت مثل كليت صفت مفهوم است . اگر ما به شىء خارجى مثل وجود خارجى زيد « جزئى » اطلاق مىكنيم يك نوع مسامحهء در تعبير است . مفهوم زيد يك مفهوم جزئى است اما تشخص امر ديگرى است . آن چيزى كه به شىء در خارج وحدت و واقعيت مىدهد و ملاك تميّز واقعى آن از اشياء ديگر است - كه در اين صورت شىء فقط خودش است و غير خودش نمىتواند باشد - نفس واقعيت يعنى همان « وجود » است . ماهيت از آن جهت كه ماهيت است ملاك تشخص نيست .\r\nچنان كه گفتيم اين حرف را فارابى بالاجمال گفته و مرحوم آخوند آن را دنبال كرده است .\r\nپس رابطه‌اى كه قدما ميان اعراض و جوهر قائلند اين است كه اعراض مشخِص جوهر است ولى بعد اين قول ابطال شده است . مرحوم آخوند مىگويد\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nملاك تشخص وجود است و همان وجودى كه ملاك تشخص است و همان وجودى كه مشخِص معروض است ، در آنِ واحد ، هم مصداق جوهر است و هم مصداق اعراض آن جوهر . يك وجود واحد است كه مصداق انسانِ متكيّفِ متكمّمِ متحيّزِ ذى وضعِ ذى متى و چنين و چنان است . بنابراين وقتى تمام چيزهايى را كه « مشخِصات » مىنامند با جوهر در نظر بگيريم همه به منزلهء عناوين مختلف شىء واحد مىشوند . پس در اينجا باز يك قدم برداشته‌ايم براى اينكه كثرت جوهر و عرض را از بين ببريم .\r\n\r\nبحثى تاريخى - تحليلى دربارهء رابطهء جوهر و عرض\r\nگفتيم مواد اصلى اين سه برهان بر اساس رابطهء جوهر و عرض است .\r\nبرهان اول بر رابطهء عليت جوهر و عرض ، برهان دوم بر رابطهء حالّيت و محلّيت و برهان سوم بر رابطهء مشخِص بودن عرض براى جوهر بنا شده است . در دو برهان آخر و بالخصوص برهان سوم مرحوم آخوند مطلب را طورى بيان كرده است كه گويى مىخواهد اساساً اثنينيت ميان جوهر و عرض را از ميان بردارد . اين يك مسئلهء قابل توجهى است اگرچه مرحوم آخوند در اطرافش خيلى داد سخن نداده است .\r\nمىدانيم كه اصل و ريشهء مسئلهء جوهر و نُه مقولهء عرضى يا به قول شيخ اشراق جوهر و چهار مقولهء عرضى يك فكر ارسطويى است . موجودات عالم دسته بندى شده و در ده مقوله قرار گرفته‌اند ، يك مقوله كه جوهر است ، براى مقولات ديگر موضوع واقع مىشود و البته خود آن مقولات هم گاهى موضوع براى يك مقولهء ديگر واقع مىشوند ، يعنى گاهى يك عرض ، موضوع براى عرض ديگر واقع مىشود ولى بالاخره هر جا هم كه يك عرض ، موضوع براى عرضى ديگر واقع مىشود ، در نهايت امر بايد به جوهر منتهى شود .\r\nاساس اين فكر بر نوعى بينونت و جدايى ميان جوهر و عرض است ، يعنى هر مقوله‌اى از مقولات عرضى از خود ماهيتى دارد و وجودى ، جوهر هم از خود ماهيتى دارد و وجودى ؛ چيزى كه هست وجود عرض قائم به وجود موضوع است و الّا اينها دو وجودند . اين ، اساس فكر ارسطويى است .\r\nدر اطراف اين مطلب ، چه در ميان فلاسفهء اسلامى و چه فلاسفهء جديد\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nكندوكاوهايى شده است و تا حد زيادى اساس اين فكر [ گرچه در دو جهت متضاد 
  ] متزلزل شده است . فكرى كه در دنياى اروپا در باب جوهر و عرض پيدا شده در جهت نفى جوهر است . گفته‌اند اينكه ما اشياء را به جواهر و اعراض تقسيم كرده و جوهر را موضوع و محل اعراض مىدانيم و اعراض را قائم به جوهر ، نادرست است .\r\nمثلًا شيرينى ، رنگ ، حرارت ، وزن ، حجم و امثال اينها را حس مىكنيم و بعد مىگوييم چيزى هست كه همهء اينها قائم به آن است ؛ از كجا كه چنين چيزى وجود داشته باشد ؟ .\r\nبر اساس فلسفهء حسى جز به آنچه كه حس به ما مىدهد به چيز ديگرى نمىشود اعتماد كرد و بنابراين جوهر جز مجموع اعراض چيز ديگرى نيست . شما جوهر را اصل قرار مىدهيد و اعراض را به منزلهء خواص جوهر مىشماريد و مثلًا مىگوييد آنچه كه چشم من مىبيند خود سيب نيست رنگ سيب است ، آنچه كه ذائقهء من درك مىكند خود سيب نيست مزهء سيب است ، آنچه كه لامسهء من حس مىكند خود سيب نيست وزن سيب است . اگر چنين است پس خود سيب چيست ؟ مىگوييد خود سيب آن چيزى است كه همهء اين اعراض قائم به آن هستند ، يعنى اين شيرينى نمىتواند يك وجود لنفسه داشته باشد بلكه يك وجود قائم به غير است . يك « شيرين » وجود دارد كه شيرينى از آن اوست ، يك « سنگين » وجود دارد كه سنگينى از آن اوست . از كجا چنين ادعايى مىكنيد ؟ سيب جز همين مجموع اعراض چيز ديگرى نيست . در غرب ، به اين نحو در بحث جوهر و عرض ارسطويى ، پايهء جوهر را متزلزل كرده‌اند .\r\nالبته اين حرف جواب واضح و روشنى دارد . برهانى كه فلاسفه‌اى مانند بوعلى بر وجود جوهر اقامه كرده‌اند هيچ قابل خدشه و مناقشه نيست . اگر مناقشه‌اى باشد مناقشهء در صغرى است نه مناقشهء در اصل [ برهان ، 
  ] زيرا يك فيلسوف اينچنين مىگويد كه شىء يا وجود لنفسه دارد يا وجود لغيره . به حصر عقلى نمىتواند از اين دو حال بيرون باشد . اگر شىء وجود لغيره داشته باشد يعنى وجودش براى چيز ديگر باشد ، آن چيز ديگر باز يا وجود لنفسه دارد يا وجود لغيره . اگر وجود لغيره داشته باشد باز غيرى هست و در نهايت امر ، وجودهاى لغيره بايد به وجود لنفسه منتهى شود . برهان نمىگويد مثلًا اين شيرينى كه در اينجا وجود دارد يا وجود لغيره دارد يا وجود لنفسه ، بلكه مىگويد اين چيزى كه در اينجا وجود دارد ، يا وجود لغيره\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nدارد يا وجود لنفسه . اگر وجود لنفسه دارد فبها ، و اگر وجود لغيره دارد وجود لغيره مستلزم وجود لنفسه است .\r\nنتيجه اين است كه در اينجا جوهر قطعاً وجود دارد ، اگر شكى باشد در عرض است كه آيا وجود دارد يا نه ، زيرا از اين دو شق اگر وجود لنفسه وجود دارد پس جوهر وجود دارد ، و اگر وجود لغيره وجود دارد وجود لغيره مستلزم وجود لنفسه است . پس به هر حال وجود لنفسه وجود دارد . آنچه كه ممكن است در آن ترديد داشته باشيم اين است كه وجود لغيره وجود دارد يا نه ؟ آنگاه اگر وجود لغيره را به دليل ديگر اثبات كرديم ، نتيجه مىگيريم كه هم جوهر وجود دارد و هم عرض ، و اگر اثبات نكرديم آنچه كه براى ما متيقّن مىماند وجود جوهر است نه وجود عرض « 1 » .\r\nاين درست مثل برهانى است كه بوعلى و ديگران در باب اثبات واجب اقامه مىكنند . آن برهان اصلًا به اين مطلب نظر ندارد كه اين شىء موجود ، ممكن است يا واجب ، بلكه چنين تقرير مىشود كه موجود يا واجب است يا ممكن . اگر واجب است مطلوب ثابت است و اگر ممكن است وجود ممكن مستلزم واجب است . پس وقتى كه فيلسوف با نظر كلى خود به عالم هستى نگاه مىكند اولين چيزى كه براى او اثبات مىشود وجود واجب است . آنوقت اين بحث مطرح مىشود كه آيا ممكن وجود دارد يا وجود ندارد ؟ و بنابراين بايد برويم ممكن را اثبات كنيم . بعد وقتى كه اشياء را مىبينيم كه خواص واجب در آنها نيست چون محدودند ، متغيرند ، متحركند ، حادثند و امثال آن ، مىگوييم پس به اين دليل ، ممكن هم وجود دارد .\r\nبرهان مىگويد قدر مسلّم واجب وجود دارد ، حس مىگويد ممكن هم وجود دارد .\r\nپس جهان مركب است از واجب و ممكن . پس اين برهان در درجهء اول وجود واجب را اثبات مىكند .\r\nپس بر اساس برهان فلسفى در واقع اين‌طور است كه اين شيرينى يا جوهر است يا عرض ، اگر جوهر است پس جوهر موجود است ، و اگر عرض است بايد قائم .\r\n\r\n\r\n\r\n\r\n","description":"","footnote":"\r\n( 1 ) . سؤال : چه ايرادى دارد كه بگوييم تمام اين وجودات يكديگر را به وسيلهء جاذبه‌اى كه دارند نگه مىدارند ؟ .\r\nاستاد : دو وجودى كه جاذبه دارند وجود « لغيره » نمىشوند . دو جوهر هم ممكن است جاذبه آنها را نگه دارد . شما معناى وجود لغيره را درست توجه نفرموديد . وجود لغيره غير از اين است كه امر سومى دو شىء را به يكديگر پيوند بدهد .\r\n","page_name":" 531 ","page_number":531},
  {"content":"\r\n\r\nبه جوهر باشد چون وجود لغيره دارد . وجود لغيره داشتن مستلزم استقلال موجود ديگر است و لذا در مورد عرض مىگوييم حالّ در محل مستغنى است يعنى استقلالى از خود ندارد و تمام استقلالش در غير نهفته است و لهذا محال است كه دو شىء نسبت به يكديگر وجود لغيره داشته باشند . اين مثل اين است كه بگوييم دو شىء علت و معلول يكديگر باشند كه تقدم شىء بر نفس لازم مىآيد . در باب عرض و موضوع هم همين‌طور است كه اگر شىء عرض شد و موضوع داشت ، دو نسبت مختلف حكمفرما مىشود : عرض نيازمند به موضوع است و موضوع بىنياز از عرض . امكان ندارد كه يك شىء نسبت به شىء ديگر هم بىنياز باشد و هم نيازمند .\r\nنتيجه اينكه بر اساس فلسفهء حسى عرض وجود دارد ولى وجود جوهر مشكوك است ولى بر اساس برهان فلسفى مطلب بر عكس است ؛ وجود جوهر مسلّم است و وجود عرض مشكوك ( مشكوك به اين معنا كه قطع نظر از برهان ديگر مشكوك است ) .\r\n\r\nتنها بعضى از اقسام كيف عرض است\r\nجريان ديگرى به‌طور تدريجى و بدون اينكه چندان توجهى به آن بشود ، بعدها در ميان خود فلاسفه پديد آمده است كه بر اساس آن بسيارى از اعراض از عرض بودن خودشان استعفا دادند ، يعنى ديگر به معناى ارسطويى عرض نيستند . يكى از آنها مقولهء كمّ است .\r\nدر لابلاى بحثهاى گذشته هم اشاره كرديم كه لااقل از زمان بوعلى اين مطلب مسلّم شده است كه كم ، عرض تحليلى جوهر است نه عرض خارجى . چنين نيست كه واقعاً در خارج ، جوهر ماهيتى داشته باشد و كم ماهيتى ديگر ، جوهر وجودى داشته باشد و كم وجودى ، و وجود كم در ظرف خارج بر وجود جوهر عارض شده باشد . به تعبيرى كه حاجى در مورد معقولات ثانيه به كار مىبرد ، چنين نيست كه ظرف عروض و ظرف اتصاف ، هر دو در خارج باشد ، بلكه تفاوت جسم و كم يعنى تفاوت جسم طبيعى و جسم تعليمى يك تفاوت اعتبارى است . اگر جسم را لابشرط از تعين در نظر بگيريم جسم طبيعى است و اگر با تعين در نظر بگيريم جسم تعليمى است ؛ پس فرقشان به اعتبار مىشود . حال كه عروض كم بر جوهر در ظرف\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nذهن است نه در ظرف خارج ، كم از مقولات عرضى ارسطويى خارج مىشود اگرچه باز هم كم را در باب جواهر و اعراض مورد بحث قرار مىدهند . اين يك مقوله .\r\nمقولهء ديگر از مقولات عرضى « اضافه » است . باز مىبينيم كه حكما تصريح مىكنند كه اضافه هم در خارج وجودى جدا از وجود مضاف ندارد . در مورد اضافه حتى يك قدم بالاتر مىروند و مىگويند اساساً اضافه از معقولات ثانيه است نه از معقولات اوليه ؛ يعنى صرفاً يك مفهوم انتزاعى است و معناى انتزاعى بودن اين است كه ماهيتى و وجودى در خارج ندارد . پس « اضافه » را هم نمىتوانيم يك عرض بدانيم . اينكه مىگوييم اضافه عارض بر مضاف مىشود در ظرف ذهن است .\r\nكار اضافه كه به اينجا برسد كار چند مقولهء ديگر كه آنها هم نسبى هستند خراب مىشود : مقولهء جده ، مقولهء متى ، مقولهء أين ، مقولهء وضع . مقولات أن يفعل و أن ينفعل چون داخل در باب حركت مىشوند از جهت ديگرى [ نيز 
  ] اشكال پيدا مىكنند . اين مقولات از اين نظر كه مقولات نسبى هستند باز خيلى مشكل است كه از مقولات عرضى به شمار آيند . آن راه حلى هم كه امثال حاجى ارائه داده‌اند و عبارت « هيئةٌ حاصلةٌ » [ را در ابتداى تعريف مقولات نسبى اضافه كرده‌اند 
  ] دردى را دوا نمىكند و چيز مشت پركنى در خارج به دست نمىدهد .\r\nبله ، در ميان مقولات عرضى آن مقوله‌اى كه تا اندازه‌اى گردن كلفت باقى مىماند مقولهء كيف است . البته علم جديد بعضى از اقسام مقولهء كيف را از اعتبار [ و مقوله بودن 
  ] انداخته است ، زيرا امروزه كيفيات جسمانى از قبيل الوان به عنوان امورى قائم به جسم شناخته نمىشود . در قديم چنين فكر مىكردند كه وقتى يك كتاب سفيد است ، سفيدى واقعاً چيزى است كه در اينجا وجود دارد .\r\nعلم امروز مىگويد سفيدى چيزى نيست كه در اينجا واقعاً وجود داشته باشد بلكه وقتى نور كه خود از موج يا ذره تشكيل شده است روى اجسام پخش مىشود عكس العمل اجسام نسبت به آن مختلف است . بعضى از اجسام نور را به تمام اجزائش - چون نور سفيد مركب از چند نور است - جذب مىكنند و در واقع ما چيزى نمىبينيم ؛ اين مىشود جسم سياه . بعضى از اجسام تمام نور تابيده شده را منعكس مىكنند كه در مورد جسم سفيد چنين است . اجسام ديگر بعضى از اجزاى نور را منعكس كرده و بعضى را جذب مىكنند و بدين ترتيب رنگ قرمز ، بنفش و\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nديگر رنگها را مىبينيم . در واقع آنچه كه ما مىبينيم خود نور است نه چيزى كه قائم به اين جسم است ؛ آن كيفيت ، قائم به جسم نيست . اگر نور را مركب از ذرات بدانيم خود نور جوهر مىشود ، و اگر نور را موج ، و موج را كيفيت بدانيم ، نور كيفيتى مىشود كه قائم به آن ماده‌اى است كه حامل اين موج است ، حال آن ماده هرچه مىخواهد باشد .\r\nمقولهء كيف از اين جهت اشكال دارد ، ولى در عين حال به كلى از اعتبار نمىافتد ، زيرا ما كيفياتى داريم كه جسم نمىتواند خالى از آنها باشد . يكى از آنها شكل است .\r\nاگر جسمى در عالم وجود دارد - چه ما همين [ جسم ظاهرى 
  ] را جسم بدانيم و چه آن را مركب از ذرات بدانيم - شكل هم وجود دارد .\r\n\r\nتقريرى روشن‌تر براى برهان سوم\r\nديديم مرحوم آخوند هم در اين دو برهان اخير كوشش دارد كه هرچه بيشتر جوهر و عرض را در يكديگر ادغام كند . ايشان در برهان دوم چنين گفت كه امورى كه ما خيال مىكنيم اعراضند درواقع مراتب خود جوهر و به تعبير ديگر جزء شخصيت جوهر هستند . آن حرفها كه رابطهء عرض و جوهر يك رابطهء انضمامى است و عرض به جوهر ضميمه مىشود و فقط وجودش در وجود جوهر حلول مىكند [ اعتبار خود را از دست مىدهد . 
  ] اگر ما عرض را از مراتب جوهر دانستيم پس ايندو تا حد زيادى در يكديگر ادغام شده‌اند و اين گامى است به سوى قول به وحدت ميان جوهر و عرض .\r\nدر برهان سوم مرحوم آخوند براى اينكه اثنينيّت و دوگانگى جوهر و عرض را از بين ببرد كوشش بيشترى كرده است . همان‌طور كه عرض كردم در فلسفهء غرب به نفع عرض عمل شده است ، يعنى در وجود جوهر تشكيك شده است ولى در فلسفهء امثال مرحوم آخوند از عرض مايه گذاشته شده است نه از جوهر . عرض به تدريج به صورت جلوه‌اى از جوهر و امرى كه از مراتب جوهر است و نمىتواند هيچ حكم مستقلى داشته باشد درآمده و بلكه امرى دانسته شده است كه خودش عنوانى از عناوين جوهر است . به عبارت ديگر همين شىء از سر تا پا جوهر است و همين شىء از سر تا پا متكمم و متكيف است .\r\nآن حرف معروفى كه اغلب مىگوييم و خود مرحوم آخوند هم در بسيارى\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nمواضع به تبع قوم مىگويد كه مقام عرض مقام جداگانه‌اى از مقام جوهر است و مثلًا بياض ابيض بالذات است و جوهر ابيض بالعرض است درست نيست زيرا ديگر در اينجا بالذات و بالعرض در كار نيست . اين جوهر به تمام وجودش متكيف و به تمام وجودش متكمم است ، يعنى يك واقعيت است كه ماهيات متعدد و متكثر بر آن صدق مىكند ولى نه به اين معنا كه همهء اين ماهيات ، ذاتى آن جوهر باشند ، بلكه اين ماهيات عناوين متعدد و متكثرى هستند كه يك مصداق دارند و آن يك مصداق از سر تا پا مصداق همهء اينهاست . پس باز اين قدم بزرگى در راه يگانگى جوهر و عرض است .\r\nالبته اينكه مرحوم آخوند از « يگانگى » ميان جوهر و عرض سخن مىگويد معنايش اين نيست كه عرض به كلى نفى مىشود . ايشان حتى در مورد « كم » هم - به همان معنا كه گفتيم - باز شخصيتى قائل است اما نه اينكه وجود كم در خارج بر جوهر عروض داشته باشد بلكه وجود كم در خارج لااقل به صورت تعين جوهر است . جوهر در خارج تعينهايى دارد ، نه اينكه وجودهايى عارض جوهر شده باشند . تعين شىء بيرون از وجود شىء نيست و در عين حال عين وجود شىء هم نيست ، زيرا تعينات كه عوض مىشود خود شىء همچنان هست .\r\nدر باب كم مثال معروفى ذكر مىكنند كه در مورد شكل هم اين مثال مىآيد . به شمعه مثال مىزنند . شما مىتوانيد به شمعه شكلها و تعينهاى متعددى بدهيد و آن را به شكل كُره ، مكعب و سر انسان و چيزهاى ديگر درآوريد . يك چيز است كه تعينهاى مختلف پيدا مىكند . وقتى كه كروى است تعينى دارد و وقتى مكعب مىشود تعين ديگرى دارد . اين تعينها به چه معناست ؟ آيا به اين معناست كه وقتى شمعه كروى مىشود چيزى از بيرون به آن ضميمه مىشود و وقتى مكعب مىشود آن چيز را برمىداريم و يك چيز ديگر به آن ضميمه مىكنيم ؟ نه ، انضمامى در كار نيست . از كجا كه همهء كيفيات از اين قبيل نباشد ؟ شكل قطعاً از اين قبيل است . ما شكل را يك كيفيت مىدانيم . مثلًا مىگوييم شكل اين جسم كروى است . شكل براى جوهر جز يك تعين چيز ديگرى نيست . با اينكه اين تغيرات در شكل رخ مىدهد و تعينى مىرود و تعين ديگر مىآيد ولى جوهرى نرفته و جوهر ديگرى نيامده است .\r\nبا اين بيان ، برهان مرحوم آخوند را بهتر مىشود تقرير كرد كه وقتى همهء اعراض در واقع تعينات وجود هستند امكان اينكه در جوهر هيچ تغييرى پيدا نشود\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nو در مقام خودش ثابت باشد و در عين حال تعينها عوض شود وجود ندارد . اين امر [ يعنى ثبات جوهر در عين تغير تعينات 
  ] در فرضى درست است كه تعين يك وجودى باشد كه ضميمهء جوهر شده باشد و الّا تغيراتِ تعينات عين تغيرات جوهر است با اين تفاوت كه تغيرات جوهر سبب نمىشود كه ذات اين جوهر از بين برود ، ولى وقتى ذات اين تعين مىرود ذات تعين ديگرى در كار مىآيد .\r\nبعد مرحوم آخوند وارد مطلب ديگرى مىشود و بحثى از گذشته را دوباره مطرح مىكند ؛ همان بىنظمىهايى كه هميشه گفته‌ايم . مىرود سراغ شيخ و ايرادى را كه او بر حركت جوهرى بر اساس لزوم بقاى موضوع گرفته ، تكرار مىكند و به بيانهاى ديگرى جواب مىدهد و پس از دو فصل ديگر وارد بحث زمان مىشود . در لابلاى اين مباحث بعضى براهين ديگر بر حركت جوهرى اقامه مىكند و بعضى برهانها هم در غير باب قوه و فعل آمده است كه آنها را هم ان شاء اللَّه عرض مىكنيم .\r\n\r\nبرهان چهارم بر حركت جوهرى\r\nغير از اين سه برهان كه هر سه متكى بر روابط جوهر و عرض است ، بعضى از براهين ديگر متكى بر اصل ديگرى است و آن خود ماهيت قوه و فعل و ماهيت تغيير است كه اين در كلمات خود مرحوم آخوند آمده است . نمىدانم چگونه شده است كه متأسفانه مرحوم آخوند مثل خيلى جاهاى ديگر با اينكه به اين مطلب درست توجه كرده است ، آن مقدار كه بايد ، در اطراف آن داد سخن نداده است . مكرر عرض كرده‌ايم كه نقطهء اتكاى آقاى طباطبايى در باب حركت جوهرى هميشه همين برهان است و كمتر به اين سه برهانى كه توضيح داده شد تكيه مىكنند . در اينجا به اين برهان اشاره مىكنيم « 1 » .\r\nآنچه مسلّم است در طبيعت به‌طور كلى ، چه در جوهر و چه در عرض ، تغيير پيدا مىشود . منكرين حركت جوهرى مانند شيخ هم اين مطلب را انكار ندارند ، ولى آنها مىگويند تغيير در جواهر به نحو « كون و فساد » است ، يعنى يك جوهر ممكن است تغيير كند به طورى كه ماهيتش عوض شود ؛ صورتى از آن از بين برود و .\r\n\r\n\r\n\r\n\r\n","description":"","footnote":"\r\n( 1 ) . [ در جلسهء بعد گفته خواهد شد كه بيان ديگرى از مرحوم علامهء طباطبايى را مىتوان مستقل از تقرير مرحوم آخوند دانست و آن را برهان جداگانه‌اى بر حركت جوهرى به حساب آورد . به جلسهء بعد ذيل عنوان « برهان پنجم » مراجعه شود . 
  ]\r\n","page_name":" 536 ","page_number":536},
  {"content":"\r\n\r\nصورت جديدى بيايد . يكى از ابواب و فصولى كه خود ارسطو در كتابهايش نوشته « كتاب الكون و الفساد » است و مفاد آن همين است كه جواهر اين عالم به اين شكل تغيير مىكنند كه جوهرى فاسد مىشود و جوهرى كائن مىشود و به عبارت ديگر جوهرى معدوم مىشود و جوهر ديگرى موجود مىشود ، اما نه به اين نحو كه جوهرى بمادته و صورته معدوم مىشود و بعد جوهر ديگرى بمادته و صورته و بدون ارتباط با آن جوهر به وجود مىآيد . صورت يعنى قوام فعليت [ جسم 
  ] معدوم مىشود ، و بعد يك صورت جديد بر همين ماده عارض مىشود . ماده هيچ وقت بلاصورت نمىماند ولى صورتهاى مختلف مىگيرد به اين نحو كه يك صورت را از دست مىدهد و صورت ديگرى را مىگيرد ، و باز [ هنگام تغير دفعى بعدى 
  ] يك صورت را از دست مىدهد و صورت ديگرى را مىگيرد و به همين ترتيب . گفتيم كه به خيمه‌اى مثال مىزنند كه عمود آن مىرود و عمود ديگرى مىآيد ولى خيمه همچنان باقى است .\r\nدر كلمات خود مرحوم آخوند كم و بيش اين مطلب مطرح شده است كه آيا اساساً كون و فساد امكان دارد يا تغيير مساوى است با خروج تدريجى شىء از قوه به فعليت ؟ امثال ارسطو و بوعلى هم مىگويند خروج شىء از قوه به فعليت يا دفعى است يا تدريجى . خروج دفعى را كون و فساد و خروج تدريجى را حركت مىنامند .\r\nحال ادعاى اين برهان چهارم اين است كه اساساً خروج از قوه به فعل جز به نحو تدريج امكان ندارد . يا بايد قائل شويم كه اصلًا در جوهر هيچ گونه تغيير و خروج از قوه به فعلى صورت نمىگيرد و تمام جواهر عالم به همان حالتى كه ازلًا بوده‌اند ابداً هم به همان حالت خواهند بود و يا اگر قبول كنيم كه در جواهر عالم هم تغيير پيدا مىشود - كه امرى محسوس و غيرقابل خدشه است - اين تغيير مساوى است با خروج شىء از قوه به فعليت ، و خروج شىء از قوه به فعليت جز به نحو حركت و تدريج امكان ندارد .\r\nاين برهان چهارم كه در جلسهء بعد بيشتر توضيح داده خواهد شد ديگر به رابطهء ميان جوهر و عرض مربوط نيست و به تعبير ديگر مادهء برهان از رابطهء ميان جوهر و عرض گرفته نشده است . اگر عرضى هم در دنيا وجود نداشته باشد اين برهان تمام است ، چون - همچنان كه گفتيم - جوهر به هر حال در دنيا وجود دارد . مثلًا همان شيرينى يا رنگ ، يا جوهرند و يا قائم به جوهرند . در وجود عرض مىشود شك كرد\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nولى در وجود جوهر نمىشود شك كرد . بنابراين در اينكه جوهر در عالم هست ترديدى نيست .\r\nباز در برخى براهين ديگر مانند برهانى كه مرحوم آخوند در الهيات اسفار دارد و از راه زمان وارد مىشود مادهء برهان از جوهر و عرض گرفته نشده است . مىگويد شىء نمىتواند زمانى باشد مگر از طريق حركت . جواهر زمان دارند و به دليل اينكه زمان دارند حركت دارند . آيا هرچه حركت نداشته باشد زمان ندارد و به دليل اينكه جواهر زمان دارند حتماً حركت دارند ؟ اين برهان را هم در جلسهء بعد بررسى مىكنيم .\r\n\r\n","description":"","footnote":"","page_name":" 538 ","page_number":538},
  {"content":"\r\n\r\n\r\nجلسهء چهل و پنجم\r\nبسم اللَّه الرحمن الرحيم .\r\n« كل جوهر جسمانى له نحو وجود مستلزم لعوارض ممتنعة . . . » « 1 » .\r\nبحث ما در براهين حركت در جوهر بود . تا اينجا مرحوم آخوند سه برهان ذكر كردند . يك برهان را در فصل مربوط به ربط متغير به ثابت ذكر كرده بودند بر اين اساس كه « علة المتغير متغير و علة الثابت ثابت » و علل متغيرات بايد به يك علت متغير بالذات منتهى شود كه اين را در گذشته بحث كرديم « 2 » . دو برهان ديگر در اين فصل 26 خوانديم كه مرحوم آخوند در برهان دوم چنين گفتند كه طبيعت ، مفيد آثار موجود در خودش نيست بلكه آثارى كه ما مىبينيم يك سلسله « توابع » است ، و ديديم كه اين مطلب مورد هجوم مرحوم حاجى واقع شد و ايشان اين برهان را به شدت رد كردند . در برهان سوم از راه تشخص وارد شدند كه آن را هم ذكر كرديم .\r\nدر جلسهء پيش عرض كرديم كه اگرچه اين سه برهان هر كدام از يك راه خاص .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 26 ، ص 103 .\r\n( 2 ) . در آينده هم در فصلى تحت عنوان « فى ربط الحادث بالقديم » كه نزديك به بحث « ربط متغير به ثابت » است اين مسئله مطرح خواهد شد و يك سلسله مطالبى كه قبلًا وعده داديم از جمله ايرادهايى كه بر اين برهان كرده‌اند و جوابهايى كه مىتوان داد بيان خواهد شد .\r\n","page_name":" 539 ","page_number":539},
  {"content":"\r\n\r\nاست ولى هر سه راه به ملاك رابطهء جوهر و عرض منتهى مىشود . در برهان « علة المتغير متغير » از باب اينكه طبيعت ، علت عرض است و علت متغير بايد متغير باشد وارد شدند . تكيهء برهان دوم باز بر رابطهء جوهر و عرض بود اما بر اين اساس كه عرض از توابع جوهر است و استقلالى در مقابل جوهر ندارد . رابطهء مورد نظر در اين برهان رابطهء حالّيت و محلّيت است . در برهان سوم باز نظر به رابطهء جوهر و عرض است ولى رابطهء تشخص ، كه ديگران مىگويند عرض مشخص جوهر است .\r\nدر اينجا ما به بعضى از براهين ديگر و شايد عمدهء براهين ديگرى كه بشود بر حركت جوهرى اقامه كرد [ اشاره مىكنيم . 
  ] من در گذشته در هر جا كه در كتابهاى مرحوم آخوند و از جمله اسفار به برهانى بر حركت جوهرى برخورد كرده‌ام آن را يادداشت كرده‌ام . مجموعاً سه [ يا چهار « 1 » 
  ] برهان ديگر كه شايد از براهين ديگر قويتر است مىتوان بر حركت جوهرى اقامه كرد كه همهء آنها براهين خوبى است و هيچ كدام مربوط به رابطهء جوهر و عرض نيست .\r\nيك برهان ، برهانى است كه عرض كرديم تكيهء آقاى طباطبايى در نوشته‌هاى مختلفشان در باب حركت - در رساله‌اى به عربى كه در قديم نوشته‌اند « 2 » ، در اصول فلسفه ، نهاية الحكمة و شايد بداية الحكمة - بيشتر روى آن برهان است البته با يك بيان خاصى ، اگرچه شايد بتوان [ مشابه 
  ] اين بيان را از كلمات مرحوم آخوند در جاهاى مختلف - ولى نه بحث حركت اسفار - استنباط كرد . آن مطلب را مرحوم آخوند در مباحث جواهر و اعراض ، در جايى به مناسبت بحث كرده‌اند و در الشواهد الربوبيه در مباحث حركت ذكر كرده‌اند . اول ما بيان مرحوم آخوند را ذكر مىكنيم .\r\n\r\nدو نوع تغير جوهرى\r\nمقدمتاً بايد عرض كنيم كه در كلمات شيخ كه قائل به حركت در جوهر نيست و همچنين در كلمات مرحوم آخوند تغييرات جوهرى اجمالًا به دو نوع تقسيم مىشوند . گاهى شىء صورتى را رها مىكند و صورت ديگرى را كه به يك تعبير ضد .\r\n\r\n\r\n\r\n\r\n","description":"","footnote":"\r\n( 1 ) . [ همچنان كه استاد اندكى بعد متذكر مىشوند بيان خاص مرحوم علامهء طباطبايى را مىتوان برهان مستقلى به حساب آورد . بر اين اساس ، در اين جلسه چهار برهان بر حركت جوهرى اقامه مىشود . 
  ]\r\n( 2 ) . [ رسالهء « قوه و فعل » در كتاب رسائل سبعه . 
  ]\r\n","page_name":" 540 ","page_number":540},
  {"content":"\r\n\r\nآن صورت و به تعبير ديگر هم عرض آن صورت است مىپذيرد ، مثل اينكه آب تبديل به بخار ، و بخار تبديل به آب مىشود . آب و بخار دو صورت هم عرض هستند كه ماده يك صورت را رها مىكند و صورت ديگر را مىپذيرد .\r\nدر نوع دوم ، صورتها طولى است ، مثل اينكه نطفه ، انسان مىشود يا صبى رجل مىشود . حتى مثل شيخ هم كه قائل به كون و فساد هستند بالاخره قبول دارند كه [ در اين حالت 
  ] ماده صورتى را رها مىكند و صورت كاملترى را مىگيرد .\r\nدر قسم اول معمولًا اين‌طور تصور مىكنند - و حتى شايد در بسيارى از كلمات مرحوم آخوند هم به همين شكل بيان شده باشد « 1 » - كه ماده صورتى را رها مىكند و صورت ديگرى را مىپذيرد و در واقع صور ، « متبادل » مىشوند كه شيخ و ديگران جداً عقيده دارند كه در اينجا واقعاً تبادل صورت مىگيرد . ماده هميشه صورتى را دارد ولى صورتهاى على البدل ؛ صورتى مىرود و صورت ديگرى جاى آن را مىگيرد . براى تصوير مطلب به دعامه و خيمه مثال مىزنند . همان‌طور كه خيمه با برداشتن عمودى و گذاشتن عمود ديگر پابرجاست و در واقع قائم به عمودٌمّا است ، ماده هم به همين شكل مستحفظ است به واحد بالعموم يعنى به واحد على البدل .\r\nمرحوم آخوند در الشواهد الربوبيه و همچنين در مباحث « جواهر و اعراض » اين مطلب را انكار مىكند . مىگويد حتى در آنجا كه آب تبديل به بخار مىشود يا بخار تبديل به آب مىشود واقعاً اين‌طور نيست كه تبادل صورت گيرد ؛ صورتى معدوم شود و صورت ديگرى بيايد . چنين نيست كه دو صورت نوبت عوض كرده باشند ، مثل انسانهايى كه در يك جا كشيك مىدهند ؛ يكى مىرود و ديگرى مىآيد ولى به هر حال دو موجود منفصل از يكديگر هستند . در اين موارد هم اين‌طور نيست كه دو صورت منفصل و جداى از يكديگر در كار است بدون اينكه وحدت اتصالى ميان صورت اول و صورت دوم وجود داشته باشد . اينجا هم حلقهء متوسط وجود دارد اعم از اينكه انسان احساس كند يا نكند . وقتى آب بخار مىشود اين‌طور نيست كه يك دفعه صورت آب معدوم مىشود و صورت بخار به وجود مىآيد ، بلكه .\r\n\r\n\r\n\r\n\r\n","description":"","footnote":"\r\n( 1 ) . مكرر گفته‌ايم كه ايشان در بسيارى از جاها طورى سخن مىگويد كه با ممشاى ديگران مطابق باشد ولو اينكه خودش عنايت خاصى به آن مطلب نداشته باشد .\r\n","page_name":" 541 ","page_number":541},
  {"content":"\r\n\r\nآب تدريجاً به سوى بخار بودن مىرود نه اينكه در اين بين يك خلأ پيدا مىشود ، آناًمّا آب معدوم مىشود و بخار به جاى آن مىآيد . وقتى صورت آبى تدريجاً به صورت بخارى متبدل مىشود يك حالت متوسط پيدا مىشود يعنى يك حالت نه آب و نه بخار در اين بين وجود دارد .\r\nايشان مىگويد در اين موارد ، اين ذهن ابتدايى است كه خيال مىكند كه آب تا آخر آب بود و بعد يك دفعه معدوم شد و يك دفعه بخار به وجود آمد ؛ نه ، آب ابتدا به درجات متوسطى تبديل مىشود و بعد تدريجاً آن درجات متوسط تبديل به بخار مىشوند . پس در واقع صور آب و بخار دو صورت واحد متصل به يكديگر هستند يعنى يك شىء است كه تدريجاً متبدل به آن شىء شده است نه اينكه يكى معدوم شده و ديگرى به جاى آن آمده است .\r\n\r\nروابط ميان انواع\r\nبعد ايشان يك حرف عجيبى مىزند كه شايد قائلين به نظريهء « تبدل انواع » بتوانند به آن استدلال كنند . نه ايشان و نه ديگران تبدل انواع را به صورتى كه امروز مطرح است كه نوعى به نوع ديگر متبدل مىشود ، طرح نكرده‌اند ولى مطلبى در مورد روابط انواع به صورت ديگرى طرح شده است .\r\nدر ميان قدما دو نفر كه معاصر يكديگر هستند اين مسئله را مطرح كرده‌اند « 1 » .\r\nيكى ابن مُسكَوِيه رازى است در كتاب طهارة الاعراق كه مفصل هم بحث كرده است .\r\nدر آخر بحث « جواهر و اعراض » اسفار فصلى آمده است كه اين فصل با تغييرٌ مّا - كه آن تغييرٌ مّا مربوط به مبانى مرحوم آخوند است - عين مطلبى است كه ابن مسكويه آورده است . [ ابن مسكويه 
  ] بدون اينكه بحثى از تبدل انواع به ميان آورده باشد در مورد روابط انواع همين قدر مىگويد كه اگر ما انواع را كنار يكديگر بگذاريم ميان آنها خلئى وجود ندارد . جماد همين‌طور مراتب را طى كرده تا به مرحلهء نزديك به نبات رسيده است . نباتها همه در يك مرتبه نيستند ، نبات نزديك به افق جماد داريم ، نبات يك درجه بالاتر به طرف حيوان ، تا مىرسد به نباتى كه نزديك به افق حيوان است . حيوانها هم همين طورند ، از حيوان نزديك به افق نبات داريم تا حيوانى كه .\r\n\r\n\r\n\r\n\r\n","description":"","footnote":"\r\n( 1 ) . [ استاد فراموش كرده‌اند كه نام نفر دوم را ذكر كنند . 
  ]\r\n","page_name":" 542 ","page_number":542},
  {"content":"\r\n\r\nنزديك به افق انسان است و ظاهراً او هم مثال به ميمون مىزند . در آنجا سخنى از تبدل انواع به ميان نيامده است .\r\nمرحوم آخوند در الشواهد الربوبيه بدون اينكه مسئله را به اين شكل طرح كرده باشد ، در ضمن بحث تبدل [ مطلبى 
  ] ذكر كرده كه نشان مىدهد كه لااقل چنين خلجانى [ در مورد وجود حلقهء متوسط ميان انواع 
  ] در ذهنش وجود داشته است . ابتدا اين مثال را ذكر مىكند و مىگويد اگر آب به بخار ، و بخار به آب تبديل مىشود ، ناچار يكى كاملتر است و يكى ناقصتر ( نمىگويد كدام يك كاملتر است و كدام يك ناقصتر ) ، و در بين اينها يك حلقهء متوسطى هست كه آب اول متبدل به آن مىشود ، نه به اين معنى كه آب معدوم مىشود و حلقهء متوسط به وجود مىآيد ، بلكه آب آن مىشود و آن بخار مىشود .\r\nبعد مىگويد در ميان جماد و نبات ، مرجان چنين وضعى دارد . مرجان كه يك موجود دريايى است - و من خصوصياتش را درست نمىدانم - چيزى است كه از افق جماد يك درجه بالاتر است و به افق نبات نزديك است ولى نه مىشود آن را جماد ناميد و نه نبات . بايد گفت يك موجود متوسط ميان جماد و نبات است . بعد مىگويد : و مثل « وقواق » يا « واقواق » كه متوسط ميان نبات و حيوان است « 1 » . به هر حال اينچنين نيست كه گياهى ناگهان به حيوان تبديل شود ؛ گياه تا مرحلهء متوسط را طى نكند تبديل به حيوان نمىشود . بعد مىگويد : و مثل ميمون كه يك حد متوسط ميان حيوان و انسان است .\r\n\r\nبرهان چهارم\r\nبرمىگرديم به برهان چهارم مرحوم آخوند بر حركت جوهرى . استدلال ايشان اين است كه همان مواردى كه شما مىگوييد تبدل است و صور ، على البدل جانشين .\r\n\r\n\r\n\r\n\r\n","description":"","footnote":"\r\n( 1 ) . من نمىدانم وقواق يك درخت افسانه‌اى است يا حقيقى ، قدما آن را درخت حقيقى مىدانستند .\r\nحتى شخصى مثل ابوريحان بيرونى در زمانى كه در هند بوده ، شرح اين درخت را نوشته است و گويا گياه شناسان فرنگى هم اين را قبول دارند . مىگويند ميوه‌اش به شكل سر انسان يا حيوان است ولى حيوان نيست و گياه هم نيست . حتى مدعى هستند كه مىخندد و وقتى كه مثلًا انسانى را مىبيند صدايى شبيه « واقواق » مىكند و به همين جهت اين درخت « واقواق » ناميده مىشود . در عين حال مثل گياه است و اگر آن را از ريشه قطع كنند خشك مىشود .\r\n","page_name":" 543 ","page_number":543},
  {"content":"\r\n\r\nيكديگر مىشوند در واقع چنين نيست . حال به چه دليل ؟ آيا دليلش فقط همين حس است ، كه مىبينيم آب اول تبديل به يك حالت متوسط شده و بعد بخار مىشود ؟ نه ، اين مدعا برهان فلسفى دارد .\r\nمرحوم آخوند مىگويد اصلًا محال است كه ماده به صور على البدل قائم باشد .\r\nاگر صورتى ولو آناًمّا معدوم شود و در همان آن صورت ديگرى براى ماده موجود شود مستلزم استقلال ماده است و ماده نمىتواند - ولو با همان فرض آناً مّا - از صورت خالى باشد . امكان ندارد كه در آنِ واحد ماده ، هم متلبس به اين صورت باشد هم متلبس به آن صورت . پس ناچار بايد بگوييم در آنِ اول صورت اول معدوم مىشود و در آنِ دوم صورت دوم موجود مىشود . اين خودش مستلزم اين است كه آناًمّا ماده را خالى از صورت بدانيم و چون ماده به هيچ وجه خالى از صورت نمىشود پس محال است كون و فسادى در عالم داشته باشيم .\r\nاز طرف ديگر آيا تغيير جوهرى در عالم داريم يا نداريم ؟ بديهى است كه تغيير جوهرى در عالم هست ، منتها بحث در اين است كه آيا تغييرات جوهرى به صورت كون و فساد صورت مىگيرد يا به صورت حركت و به عبارت ديگر آيا تغييرات جوهرى دفعى است يا تدريجى ؟ حال كه اثبات كرديم تغيير صور جوهرى به‌طور دفعى محال است پس اين تغيرات ، تدريجى است و اين خود برهانى است بر حركت جوهرى .\r\n\r\nبرهان پنجم\r\nدر اينجا آقاى طباطبايى با مقدمات ديگرى اين مطلب را بيان كرده‌اند و چنان كه گفتيم در چند جا از جمله كتاب نهاية الحكمه - در ابتداى فصل دومى كه در بحث قوه و فعل دارند - و در جلد چهارم اصول فلسفه بر همين مبنا استدلال كرده‌اند . البته هم مىتوان آن را برهان مستقلى شمرد و هم مىتوان آن را بيان ديگرى از همين برهان مرحوم آخوند دانست . ايشان از اين راه وارد شده‌اند كه اساساً اين قوه و امكانى كه ما مىگوييم وجود دارد چيست ؟ شىء بالقوه و شىء بالفعل يعنى چه ؟ اين « 1 » را من با بيان ديگرى عرض مىكنم .\r\n\r\n\r\n\r\n\r\n","description":"","footnote":"\r\n( 1 ) . [ مراد مقدمه‌اى است كه در پاراگراف بعد آمده نه كل برهان . 
  ]\r\n","page_name":" 544 ","page_number":544},
  {"content":"\r\n\r\nما در عالم يك « نظامِ دارا شدن » داريم و يك « نظامِ شدن » . يك مثال براى نظام دارا شدن اين است : مىگوييم اين سيب سبز بود قرمز شد ، يعنى داراى سبزى بود و حالا داراى قرمزى است ؛ ولى سيب همان سيب است . اما در نظامِ شدن چنين نيست كه يك موضوع از اول تا آخر بتمامه به همان نحو كه بوده محفوظ بماند ، بلكه خودش چيز ديگرى مىشود ، مثل اينكه مىگوييم نطفه انسان شد . نه اين است كه الآن نطفه بودن اين شىء محفوظ است ولى داراى صفتى به نام انسانيت شده است .\r\nاين را مىگوييم شدن .\r\nحال كه امكانِ شدن در عالم هست ، آيا در هر چيزى امكانِ شدنِ هر چيزى هست ؟ نه . گندم امكان بوتهء گندم شدن را دارد و جو امكان بوتهء جو شدن را دارد .\r\nدانهء گندم امكانِ بوتهء جو شدن را ندارد و دانهء جو امكان بوتهء گندم شدن را ندارد .\r\nنطفهء انسان امكان گوسفند شدن را ندارد و بالعكس .\r\nاين معنايش چيست ؟ معنايش اين است كه ميان گذشته و آينده رابطه و نسبتى وجود دارد و گذشته و آينده با يكديگر مرتبطند « 1 » . واقعاً ميان شىء بالقوهء امروز و آنچه كه در آينده وجود پيدا خواهد كرد نسبتى برقرار است .\r\nبعد ايشان مىگويند نسبت ، دو طرف واقعى مىخواهد . ميان موجود و معدوم كه امكانِ نسبت نيست ، چون اين نسبت يك امر واقعى است . محال است كه دو امر منفصل با يكديگر نسبت داشته باشند ، چه رسد به اينكه ميان دو امرى كه يكى الآن موجود است و ديگرى اساساً معدوم است نسبتى باشد . اگر مىگوييم ميان گذشته و آينده نسبتى هست از اين جهت است كه آينده در حال وجود دارد ، يعنى اين چيزى كه الآن وجود دارد خودش مرتبه‌اى از مراتب آينده است و به تعبير ديگر آينده براى حال الآن به نحوى از انحاء وجود دارد . نسبت در واقع ميان يك وجود بالفعل و آن وجودى كه در آينده بالفعل مىشود و اكنون معدوم است نيست . اگر مىگوييم اين نسبت ميان گذشته و آينده هست از اين جهت است كه آينده خودش در همين حال به نحوى از وجود موجود است . از طرف ديگر وجود آينده در حال و وجودش در .\r\n\r\n\r\n\r\n\r\n","description":"","footnote":"\r\n( 1 ) . بديهى است كه « حال » چيزى در مقابل زمان گذشته و زمان مستقبل نيست . اگر زمان را يك امتداد بگيريم ، امتداد گذشته داريم و امتداد آينده ، ولى امتداد حال نداريم ، چون اگر حال به صورت امتداد باشد نيمى از آن ، گذشته است و نيمى آينده . البته يك مقدار از گذشته و آينده را مىتوانيم زمان حال عرفى بدانيم ، ولى حالِ واقعى نداريم . حال واقعى « آن » است نه زمان .\r\n","page_name":" 545 ","page_number":545},
  {"content":"\r\n\r\nاستقبال وجود واحد است نه دو وجود مباين ، يعنى مراتب متصل شىء واحدند و جز اين امكان پذير نيست .\r\nحال كه وجود [ شىء 
  ] در زمان حاضر و وجودش در زمان آينده دو وجود منفصل نيست ، پس در واقع گذشته و آينده يك وجود واحد متصل ممتد است . بنابراين امكان ندارد كه شىء ، وجود بالقوه در زمان حاضر و وجود بالفعل در زمان آينده داشته باشد و در عين حال وجود بالقوه و وجود بالفعل آن ، دو وجود متباين باشند .\r\nبنا بر كون و فساد چنين چيزى لازم مىآيد . پس وجود بالقوه و بالفعل يعنى تشكيك در وجود ، ولى تشكيكى كه يك طرفش قوه است و يك طرفش فعل و اين عين حركت است . ( اگر نيازى باشد بعد ممكن است من مفصل‌تر در مورد اين برهان بحث كنم چون خيلى احتياج به بحث دارد . ) .\r\nبه هر حال ايشان اگرچه اين برهان را از همان راه قوه و فعل كه مرحوم آخوند وارد شده است اقامه كرده‌اند ولى مرحوم آخوند از راه خود ماده وارد شده است و ايشان از راه امكان و قوه وارد شده‌اند ( امكان و قوه عبارت است از نسبتى كه ميان شىء گذشته و شىء آينده هست ) و اينكه نسبت دو طرف مىخواهد ، پس آينده بايد در حال موجود باشد .\r\n\r\nبرهان ششم\r\nمرحوم آخوند در اواخر مبحث الهيات ، فصل دوم از موقف عاشر ، برهان ديگرى ذكر كرده ، ولى خوشبختانه آن بيان را خود مرحوم آخوند منقح و به تفصيل ذكر كرده است و ما نديده‌ايم كه حتى خود ايشان در كتابهاى ديگر خود و يا كس ديگرى به آن برهان استدلال كرده باشد و حال آنكه برهان بسيار محكمى است . در اين برهان ايشان از راه زمان وارد شده است « 1 » .\r\nمعناى زمانى بودن چيست ؟ ايشان در اينجا دو مقدمه ذكر مىكند .\r\nيك مقدمه اين است كه اگر شيئى ، چه در مرحلهء عقل و چه در مرحلهء خارج ، متصف به صفتى شود بايد در مرتبهء ذات خود ، متصف به عدم آن صفت نباشد ، كه .\r\n\r\n\r\n\r\n\r\n","description":"","footnote":"\r\n( 1 ) . اين برهان را هم به اجمال عرض مىكنم . البته اگر بخواهيم هر كدام از اين براهين را به تفصيل وارد شويم چندين جلسه بايد بحث كنيم .\r\n","page_name":" 546 ","page_number":546},
  {"content":"\r\n\r\nحرف درستى هم هست . معلوم است كه جسم اگر بخواهد متصف به بياض شود نمىتواند در مرتبهء ذات متصف به سواد باشد . ماهيت اگر در مرتبهء ذات متصف به عدم باشد محال است وجود را قبول كند ، پس بايد در مرتبهء ذات لااقل لابشرط از وجود و عدم باشد . اين يك مقدمه .\r\nمقدمهء دوم اين است كه هر چيزى كه در مرتبهء ذات ، لابشرط است از اينكه متصف به صفتى بشود ، آن صفت براى اين شىء به دو نحو متصور است : گاهى آن صفت صفتى است كه مقوّم ذات شىء است و گاهى مقوّم ذات شىء نيست . به عبارت ديگر گاهى صفت به نحوى است كه مىشود شىء را عارى از آن فرض كرد و گاهى به نحوى است كه نمىشود شىء را عارى از آن فرض كرد ؛ با اينكه در مرتبهء ذاتش عارى از آن صفت است ولى امكان تحقق آن شىء بدون آن صفت نيست . اگر چنين صفتى داشته باشيم اين صفت بايد از مرتبهء وجود شىء و از حاقّ وجود شىء نه از مرتبهء ماهيت شىء انتزاع شود ؛ يعنى وجود شىء بايد آميخته به آن صفت باشد .\r\nبه عنوان مثال حرارت و برودت را در نظر بگيريد . جسم همان گونه كه در مرتبهء ذات لابشرط از حرارت و برودت است در مرتبهء تحقق هم هيچ استلزامى ندارد كه حتماً حارّ يا بارد باشد . ممكن است كه يك جسم نه حارّ و نه بارد باشد ، ولو در خارج چنين جسمى نداشته باشيم . به عقيدهء قدما اجسام فلكيّه اينچنين‌اند ، يعنى نه حارّند و نه بارد . به هر حال اينچنين نيست كه جسم از آن جهت كه جسم است اقتضاى حرارت يا برودت داشته باشد .\r\nولى مكان اين‌طور نيست . جسم احتياج به يك عرض به نام مكان دارد ولى اين گونه نيست كه جسم مىتواند در ذات خودش محقق شود در حالى كه مكان نداشته باشد ؛ مكان لازمهء وجود جسم است . پس معلوم مىشود كه جسم در مرتبهء ذات خودش به گونه‌اى است كه اقتضاى مكان را دارد نه اينكه مكان در مرتبهء زايد بر ذاتش بر جسم عارض شده است . ( منظور از ذات در اينجا وجود است . ) .\r\nبعد بحث را روى زمان مىبرد . مىگويد زمان هم مثل مكان است . اگر از شما بپرسيم ( در واقع امثال شيخ مخاطب مرحوم آخوند هستند ) فلان حركت ، زمانى است يا زمانى نيست ، مىگوييد : بله ، زمانى است . فرض كنيد رفتن از يك نقطه به نقطهء ديگر دو ساعت طول كشيده است . اين كشش مىتوانست بيشتر باشد همچنان كه مىتوانست كمتر مثلًا يك ساعت باشد . پس يك كشش ديگرى وراى كشش\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nمسافت وجود دارد و به اين اعتبار اين حركت زمانى است . سكون يعنى چه ؟\r\nمىگوييد « سكون دارد » يعنى شأنيت حركت در آن هست ، چون به هر لاحركتى سكون نمىگوييم . اين شىء دو ساعت سكون دارد يعنى اگر حركت مىكرد اين مقدار طول مىكشيد .\r\nبراى روشن شدن اين مطلب چند مثال ديگر عرض مىكنم . اگر مىگوييد اين طاقهء شال ده متر است ، يعنى كششى دارد كه اگر اين كشش را منطبق كنيم با آنچه كه مثلًا نيم متر است ، بيست نيم متر از آن در مىآيد . اگر اين پارچه در ذات خودش كشش نمىداشت « بيست تا نيم متر است » درباره‌اش غلط بود ؛ همان‌طور كه اگر كسى از شما بپرسد كه زرد چوبه كه زرد است چقدر زرد است و شما در جواب بگوييد بيست متر زرد است درست نيست ، چون زرد چوبه در ذات خودش كششى ندارد كه با متر قابل انطباق باشد . يا اگر كسى بيايد در قم ده سال تحصيل كند و بعد پدرش به او بگويد چقدر درس خوانده‌اى ؟ بگويد ده تُن درس خوانده‌ام درست نيست چون علم با واحد وزن قابل تقدير و اندازه گيرى نيست .\r\nبعد مىرويم سراغ جوهرها . مىگوييم آيا من به عنوان يك جوهر يك موجود زمانى هستم يا نيستم ؟ متى دارم يا ندارم ؟ كسى نمىگويد متى ندارم . اگر بگويم عمرم پنجاه سال است ، يعنى واقعاً بر من اين مقدار زمان گذشته است و واقعاً من خودم در زمانم ، نه اينكه من در زمان نيستم ولى سخنم در زمان است يا مثلًا راه رفتنم كه حركت است در زمان است ؛ نه ، من خودم در زمانم . اگر در طول عمر خود حرف هم نزده باشم و يا راه هم نرفته باشم پنجاه سال در زمان بوده‌ام .\r\nحال مىگوييم معناى اينكه من زمانى هستم چيست ؟ آيا زمان جز مقدار حركت چيز ديگرى است ؟ خود شيخ هم قبول دارد كه زمان جز مقدار حركت نيست . منتها شيخ و امثال او خيال مىكنند كه در مثال اخير ، من حركت ندارم و مقدار حركت هم ندارم و فقط با مقايسهء با اشياء ديگر زمانى هستم . مىگوييم نه ، مسئلهء مقايسه مطرح نيست . من چيزى دارم كه به خاطر آن چيز با اشياء ديگر قابل مقايسه هستم . اگر من پنجاه سال دارم و معنى پنجاه سال اين است كه زمين پنجاه بار دور خورشيد چرخيده است ، من در باطن ذات خودم و در حاقّ وجود خودم يك كشش منطبق با آن كشش دارم [ و اين جز با حركت جوهرى قابل توجيه نيست . 
  ]\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nتا اينجا به يك اعتبار دو برهان و به اعتبار ديگر [ يعنى اگر برهان علامهء طباطبايى را برهان مستقلى به حساب آوريم 
  ] سه برهان « 1 » ذكر شد .\r\n\r\nبرهان هفتم\r\nاين برهان هم برهان بسيار عالى و شريفى است ولى نه از راه ماده است ، نه از راه امكان و قوه كه آقاى طباطبايى رفته‌اند و نه از راه زمان كه برهان ديگر مرحوم آخوند است ، بلكه از راه غايت داشتن طبيعت است . ما مجبوريم اين برهان را مختصرتر از براهين ديگر توضيح دهيم .\r\nفلاسفهء اسلامى در باب علت و معلول بحث بسيار مفصلى در باب غايات دارند كه متأسفانه مرحوم آخوند بحث غايات را در اسفار خيلى مختصر بيان كرده است « 2 » . در بحث غايات ، بحثى دارند راجع به اينكه طبيعت ذى غايت است و بلاغايت نيست كه همان بحث عليت غايى به مفهوم فلسفى آن است . ذى غايت بودن طبيعت به اين معناست كه هر قوه‌اى كه در طبيعت هست به سوى غايتى است و عارى از غايت نيست ، كه اين را شيخ هم قبول دارد .\r\nحرف مرحوم آخوند اين است كه اين اصلى كه شما قبول داريد كه در طبيعت ، هر قوه‌اى و به تعبير ديگر هر طبيعت و صورت نوعيه‌اى متوجه غايت است ، با كون و فساد قابل توجيه نيست و تنها با حركت جوهرى قابل توجيه است . شما بر اساس كون و فساد مىگوييد ماده‌اى داريم و صورتى ، بعد اين صورت معدوم مىشود و صورت ديگرى به جاى آن مىآيد ، آن صورت نيز معدوم مىشود و صورت ديگرى به جاى آن مىآيد ؛ گويى اين صور كشيك مىدهند . با اين فرض ، طبيعت نمىتواند غايت داشته باشد زيرا غايت در جايى متصور است كه مُغَيّى به سوى آن غايت در حركت باشد و بخواهد به آن برسد در حالى كه اين صور بنا بر كون و فساد يكى پس از ديگرى معدوم مىشوند . بله ، موجود ديگر كه اين صور را متبادل مىكند مىتواند .\r\n\r\n\r\n\r\n\r\n","description":"","footnote":"\r\n( 1 ) . [ غير از سه برهانى كه در مبحث قوه و فعل اسفار آمده و قبلًا توضيح داده شد . 
  ]\r\n( 2 ) . همچنان كه در گذشته [ در جلسهء سوم 
  ] عرض كرديم اين بحث را شيخ در الهيات شفا و بالاخص در طبيعيات شفا از مرحوم آخوند بهتر بيان كرده است گرچه ايشان آنچه كه شيخ گفته به اختصار و اشاره آورده است . به نظر من اگر كسى بحثهاى طبيعيات شفا را نديده باشد متوجه اشارات مرحوم آخوند نمىشود . البته باز قهراً ايشان روى مبانى خودشان مطالبى دارند كه شيخ نگفته است .\r\n","page_name":" 549 ","page_number":549},
  {"content":"\r\n\r\nغايت داشته باشد .\r\nيك مثال عاميانه شايد مطلب را روشن كند . فرض كنيد ما براى اين مدرسه سه نگهبان داشته باشيم كه در هر هشت ساعت يكى از آنها نگهبانى مىدهد . اينها سه موجود جدا هستند كه هر كدام براى خود غايتى دارند . فرض كنيد غايت هر كدام از اين سه نگهبان از نگهبانى دادن حقوقى است كه مىگيرد . آقاى شرعى « 1 » مىتوانند از كار همهء اينها غايت ديگرى داشته باشند ، كه آن غايت ، غايت هيچ كدام از اين سه نفر نباشد . اين غايت ، غايت واحد آن قوه‌اى است كه ما فوق آنهاست . اين سه نفر نمىتوانند براى يك غايت كار كنند .\r\n[ در كون و فساد 
  ] وقتى صورتى معدوم مىشود و صورت ديگرى موجود مىشود ، و باز اين صورت معدوم مىشود و صورت ديگرى موجود مىشود ، اصلًا اتصالى ميان اينها با غاياتشان نيست « 2 » . پس در اينجا بايد صورت واحدى باشد كه از اول تا به آخر به سوى آن غايت حركت كند . بنابراين جز اينكه بگوييم اين صورتها در واقع واحد هستند يعنى يك صورتِ واحد است كه از همان مرحلهء اول تا آن مرحلهء آخر به غايتش مىرسد و يك شىء است كه يك راه را طى مىكند تا به آنجا مىرسد ، [ راه ديگرى براى توجيه ذى غايت بودن طبيعت وجود ندارد . 
  ] .\r\nاگر طبيعت غايت نداشته باشد توجيه عالم همان گونه است كه متكلمين گفته‌اند .\r\nآنها براى خودِ عالم غايتى فرض نمىكنند ، بلكه فقط موجوداتى را كه ما فوق عالم هستند ذى غايت مىدانند كه لازمه‌اش اين است كه آنها بخواهند متكامل بشوند و حال آنكه خود طبيعت غايت دارد .\r\n\r\nاشكال و پاسخ\r\nدر اينجا ممكن است اشكالى مطرح شود كه تقريباً همين سؤالى است كه اندكى قبل مطرح شد . ما اين سؤال را به صورت ديگرى طرح مىكنيم .\r\nبحثى است كه هم شيخ و هم مرحوم آخوند تحت عنوان « فى شوق الهيولى الى الصورة » مطرح كرده‌اند و از حرفهايى كه شيخ آن را خيلى مسخره كرده همين حرف .\r\n\r\n\r\n\r\n\r\n","description":"","footnote":"\r\n( 1 ) . [ مدير آن مدرسه . 
  ]\r\n( 2 ) . سؤال : چه ايرادى دارد كه بگوييم ذوغايت ، ماده است ؟ .\r\nاستاد : حرفتان حرف خوبى است و من متوجه آن بودم كه حالا عرض مىكنم .\r\n","page_name":" 550 ","page_number":550},
  {"content":"\r\n\r\nاست . مىگويد اشبه به تخيلات صوفيه است كه كسى بگويد ماده شوق به صورت دارد . شيخ با آن همه نبوغى كه داشته و شايد به خاطر غرورى كه نسبت به معاصرين خودش دارد آنها را به چيزى نمىگيرد ، ولى در عين حال در مقابل كل علما - چه گذشتگان و چه آيندگان - هميشه متواضع است . اين يك خصلتى است در شيخ كه هم در مقابل گذشتگان و هم در مقابل آيندگان هميشه تواضع به خرج مىدهد . اينجا هم در عين اينكه اين مطلب را اشبه به تخيلات صوفيه دانسته است ، مىگويد شايد اين مطلبى است كه ما نمىفهميم و شايد در آينده افرادى پيدا شوند كه معنى اين حرف را درك كنند . آخوند به اينجا كه مىرسد مىگويد ما از آنهايى نيستيم كه شيخ به آنها حواله داده ، اما بيانى داريم كه با آن مىتوانيم اين مطلب را توجيه كنيم . پس مرحوم آخوند بر خلاف شيخ شوق هيولى به صورت يعنى شوق ماده به صورت را توجيه مىكند .\r\nحال ممكن است همين مطلبى كه سؤال شد مطرح شود . روى مبناى شيخ كه قائل نيست ماده شوق به صورت داشته باشد استدلال مرحوم آخوند درست است ، ولى روى مبناى خود ايشان چه مانعى دارد كه آن موجودى كه مشتاق [ و ذى غايت 
  ] است خود ماده باشد ؟ ولى اين سؤال هم جواب دارد براى اينكه [ اولًا : 
  ] شوق ماده به صورت غير از شوق ماده به غايت است . [ ثانياً : 
  ] اگر ماده شوق به غايت هم داشته باشد به اعتبار صورت است ، پس بايد صورتى باشد تا ماده غايت داشته باشد .\r\nشيخ و همچنين مرحوم آخوند دربارهء رابطهء علت غايى و علت صورى و پيوستگى ايندو بحث عميقى دارند ؛ مىگويند اين صورت است كه متوجه غايت است و اگر هم ماده متوجه غايت باشد به تبع صورت است . به هر حال شوق ماده به صورت ، شوق ماده به غايت را بدون صورت توجيه نمىكند . تا ما قائل به شوق صورت به غايت نشويم نمىتوانيم [ شوق ماده به غايت 
  ] را توجيه كنيم و شوق صورت به غايت جز اينكه تمام صور در واقع يك صورت باشند و به تعبير ديگر لبس بعد از لبس باشد نه خلع و لبس ، به گونهء ديگرى قابل توجيه نيست . در اينجا بحث ما دربارهء سه يا چهار برهان ديگرى كه در باب حركت جوهرى مىشود اقامه كرد پايان مىيابد .\r\n\r\n","description":"","footnote":"","page_name":" 551 ","page_number":551},
  {"content":"\r\n\r\n\r\nبازگشت به بحث حافظ وحدت در حركت\r\nدر انتهاى اين فصل مرحوم آخوند مطلبى تحت عنوان « تنبيهٌ تمثيلى » دارد كه به طور خلاصه توضيح مىدهيم . اين قسمت مطلب مشكلى ندارد و يك تمثيل و تشبيه است و به يك معنا يك نوع بازگشت به مسئلهء بقاى موضوع در حركت جوهرى است .\r\nمىگويد در هر حركتى يك امر باقى وجود دارد و يك امر زايل ، و به عبارت ديگر يك امر ثابت وجود دارد و يك امر متصرّم . همان‌طور كه انسان داراى روح مجرد و بدن مادى است و به اعتبار روح مجردش ثابت و به اعتبار بدن مادىاش متحول ، متصرم و دائماً در حال سيَلان و ذَوَبان است تمام طبيعت هم همين‌طور است ولى با اين تفاوت كه در انسان آن حقيقت ثابت ، روح مجرد خودش است ؛ يعنى جنبهء ثبات انسان در خودش و متحد با خودش است . انسان يك موجود دو وجهه‌اى است : وجههء يَلِى الطبيعه‌اى و يلى الخلقى دارد و وجههء يلى الربى و يلى الامرى دارد . به وجههء يلى الامرى خودش ثابت است - كه همان وجههء روح مجرد است - و به وجههء يلى الخلقىاش كه وجههء بدنى او باشد متصرم و متغير است و در دو « آن » به يك حال نيست .\r\nولى موجودات ديگر آن جنبهء يلى الامرى در خودشان نيست كه به منزلهء نفس و روحشان باشد بلكه موجودى است در عالم ديگر كه حافظ ، نگهبان و نگهدار وجههء يلى الخلقى آنهاست . اگر مىبينيد يك درخت شخصيت و تشخص خود را حفظ مىكند و مىگوييد از ابتدا تا انتهاى حياتش يك موجود است ، حافظ وحدت و ملاك ثباتش عبارت است از آن چيزى كه از آن تعبير به مثال افلاطونى و رب النوع و امثال آن مىكنند كه اگر آن نباشد اين هم باقى نيست . اين تشبيهى است كه مرحوم آخوند در اينجا ذكر كرده است .\r\nبا اين تشبيه ضمناً به يكى از براهينى كه شيخ اشراق بر وجود مثال افلاطونى اقامه كرده ، اشاره كرده است ، كه آن خودش يك بحث طولانى است و در مبحث ماهيت مطرح مىشود . استدلال شيخ اشراق بنا بر حركت جوهرى قوّت بيشترى پيدا مىكند و ما بيان شيخ اشراق را روى حركت جوهرى پياده مىكنيم .\r\nشيخ اشراق مىگويد مثلًا يك درخت از اول تا به آخر يك نظام واحدى است و وحدت و شخصيت خودش را حفظ مىكند . از همان زمانى كه به وجود مىآيد\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nشروع مىكند به جذب كردن مواد ديگر و آنها را جزء خودش مىكند . جذب و دفع مىكند ، نمو مىكند ، ولى با وجود همهء اين فعل و انفعالات شخصيت [ و فرديت 
  ] خودش را حفظ مىكند . در اينجا بايد يك حافظ شخصيت وجود داشته باشد . آن حافظ شخصيت چيست ؟ .\r\nطبيعت مخصوصاً بنا بر حركت جوهرى نمىتواند خودش حافظ خودش باشد چون فرض اين است كه هيچ چيزى از طبيعت در دو « آن » به يك حال نيست ، مثل آبى كه از يك جوى مىگذرد . حجم معينى از آب از يك مجرا مىآيد و از مجراى ديگر مىرود . البته آب يك منبع و مصبّى دارد ولى طبيعت اين‌طور نيست ، از يك طرف موجود مىشود و از طرف ديگر معدوم مىشود . وقتى چيزى مراتبش در حال موجود شدن و معدوم شدنِ على الاتصال است به اين معناست كه آنچه كه در آنِ قبل موجود شده الآن معدوم است و آنچه كه الآن موجود است در آنِ بعد معدوم مىشود و آنچه كه در « آن » هاى بعد مىخواهد موجود شود الآن موجود نيست . چه چيزى اين مجموعِ شخصيت و نظام را حفظ مىكند ؟ طبيعت نمىتواند حافظ نظام خودش باشد . پس بايد يك قوهء ديگرى كه اين سيلان را نداشته باشد حافظ طبيعت باشد و نظام طبيعت را حفظ كند .\r\n گشت مبْدل آب اين جو چند بار * عكس ماه و عكس اختر برقرار \r\nپس يك ملاك ثبات در اينجا بايد وجود داشته باشد . به درخت مثال زديم . در مورد انسان هم اگر روح و نفس نمىبود بدن نمىتوانست شخصيت خودش را حفظ كند . از ابتدا تا انتهاى عمر انسان ، بدن يك قيافه ، يك وضع ، يك رنگ ، يك هيئت دارد و خلاصه خصوصيات خودش را حفظ مىكند با اينكه اجزاى بدن دائماً تغيير كرده و اجزاى جديدى جايگزين مىشوند . مثلًا اگر در صورت يك نفر يك خال وجود دارد تا آخر عمر همان خال هست با اينكه هزاران بار آن خال عوض شده است . رنگ چشم يك فرد در طول عمر ثابت است با اينكه هزاران بار مادهء اين چشم حتى سلول عصبى آن عوض شده است . ( سلول عصبى اگرچه نمىميرد ولى موادش دائماً در حال عوض شدن است . ) اينكه اين هيئت و تركيب و اين خصوصيات محفوظ است براى اين است كه يك حافظ شخصيتى در اينجا وجود دارد .\r\nشيخ اشراق مىگويد حافظ شخصيت اشيايى كه در عالم هستند حقيقتى است\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nدر عالم ديگر كه در عين حال آن حقيقت با اين شىء متحد است . به تعبير مرحوم آخوند آن حقيقت موجود است به وجود حق ، و باقى است به بقاى حق نه به ابقاى حق . مىخواهد بگويد كه آن حقيقت آنچنان جنبهء تجرد دارد كه او را بايد از شئون حق شمرد نه از مخلوقات . اين تعبيرى است كه مرحوم آخوند در چندين جا به كار برده و دربارهء آن بحث كرده است . هر چيزى كه در طبيعت است در حال سيلان ، ذَوَبان ، تحلّل ، حدوث تدريجى و انعدام تدريجى است و آن چيز هميشه يك روح ، معنى و حقيقتى دارد كه اين رقيقهء آن است ؛ يك حقيقت ثابتى دارد كه آن حقيقت ثابت مبقى آن است يعنى نظام و شخصيت آن را حفظ مىكند .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\n\r\nرد استدلال شيخ و ديگران بر اينكه حدوث صور جوهرى به سبب حركت نيست\r\n\r\nجلسهء چهل و ششم\r\nبسم اللَّه الرحمن الرحيم .\r\nفى هدم ما ذكره الشيخ و غيره من أن الصور الجوهرية .\r\nلايكون حدوثها بالحركة بوجه آخر .\r\n« حاصل ما ذكروه كما مرّ أن الصورة لاتقبل الاشتداد و ما لايقبل الاشتداد . . . » « 1 » .\r\nمطالب اين فصل بازگشت به مطلبى است كه در فصل 24 گفته شد اگرچه در عنوان فصل چنين آمده : « فى هدم ما ذكره الشيخ و غيره من أن الصور الجوهرية لايكون حدوثها بالحركة بوجه آخر » . آنچه مرحوم آخوند در فصل 24 از شيخ نقل كرده و جواب دادند ، با آنچه كه اينجا نقل كرده‌اند كم و بيش يكى است و تفاوت زيادى ندارد ولى اينجا غير شيخ را هم داخل كرده‌اند : در هدم آنچه كه شيخ و غير شيخ ذكر كرده‌اند . بعد هم با قيد « بوجه آخر » مىخواهند بگويند به بيانى ديگر اين مطلب را رد مىكنيم ولى اگر آنچه را كه در گذشته گفته‌اند با آنچه كه در اينجا گفته‌اند مقايسه كنيم تنها كمى با يكديگر اختلاف دارند ، يعنى چيزى در اينجا گفته شده كه در آنجا گفته نشده است .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 27 ، ص 105 .\r\n","page_name":" 555 ","page_number":555},
  {"content":"\r\n\r\nاگر ايندو با يكديگر ادغام شده بود بهتر بود .\r\nاشكال شيخ اين بود كه حركت در جوهر به اين دليل امكان ندارد كه اگر جوهر بخواهد تغيير كرده و اشتداد پيدا كند ، در حال اشتداد يا نوع باقى است و يا باقى نيست . به عبارت ديگر اين جوهر كه متغير است يا در آن ، تبدل نوع واقع مىشود و يا نمىشود . اگر بگوييد نوع باقى است ، در اين صورت تغييرى كه پيدا شده در خود نوع نيست يعنى در خود جوهر نيست بلكه در عوارض و لوازم است . پس اين حركت در جوهر نيست ، حركت در عرض است كه اسمش را حركت در جوهر گذاشته‌ايد .\r\nمثلًا انسان نوع واحد است . شما مىگوييد كه اين انسان حركت جوهرى دارد .\r\nمىگوييم آيا اين انسان در خلال حركت جوهرى خودش ، به انسانيت خودش كه نوعيت و ماهيت جوهرى او را تشكيل مىدهد باقى است ؟ آنِ اول مصداق نوع انسان بود ، آيا در آنِ دوم و سوم هم همان نوع بر او صدق مىكند ؟ اگر بگوييد نوع باقى است و اين جوهر قبلًا ماهيتش انسان بوده و در آنات بعدى هم ماهيتش انسان است ، در اين حالت تغييراتى كه پيدا شده ، در انسانيت كه جوهريت شىء است نيست بلكه در عوارض و لوازم است . اما اگر بگوييد كه در خلال حركت ، اين نوعيت باطل مىشود يعنى در آنِ اول مصداق نوع انسان هست ولى در آن دوم مصداق نوع ديگرى است - اعم از اينكه اسم آن نوع ديگر را بدانيم يا ندانيم - در اين صورت بايد قائل شويم كه آن صورتى كه ملاك نوعيت انسانى بود از بين رفت و صورتى ديگر پيدا شد .\r\nحال آن صورت ديگر كه پيدا شده است چگونه است ؟ اگر بيش از يك آن باقى مىماند ، پس ساكن است و اگر فقط در يك آن باقى مىماند ، لازم مىآيد كه در هر آن ، يك صورت جداگانه‌اى وجود داشته باشد يعنى مصداق يك نوع باشد . پس در هر آن ، داراى ماهيتى است جدا از ماهيتى كه در آنِ قبل داشته و جدا از ماهيتى كه در آنِ بعد دارد . وقتى كه ماهيتها جداى از يكديگر باشند پس در اينجا يك وجود نيست ، بلكه مجموع وجودهاى متتالى يعنى انواع كثيرهء متتالى و حتى غيرمتناهى است كه در كنار يكديگر واقع شده‌اند و اين ، تتالى اشياء است نه حركت ، زيرا\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nحركت نوعى اتصال و ارتباط است « 1 » .\r\n\r\nطرح اشكال به دو تقرير\r\nمرحوم آخوند مىگويد اين حجت يا استدلال را مىتوان به دو حجت تحليل كرد .\r\nاگر حركت بخواهد در جوهر واقع شود يا نوع در وسط حركت [ يعنى در حين حركت 
  ] باقى است يا باقى نيست . اگر نوع باقى است ، پس تغيير در جوهر نيست بلكه در اعراض است و اگر نوع باقى نيست ، دو شق پيدا مىكند و از اينجاست كه مىتوان مطلب را به صورت دو استدلال تقرير كرد : يا اين است كه آن صورت اول معدوم شده و صورت جديدى به وجود آمده است كه در اين صورت تتالى آنات مىشود .\r\nاين يك تقرير .\r\nمرحوم آخوند مىگويد اگر اين را بگوييد پس همهء حركتهاى عالم ايراد دارد زيرا اين بيان را در مورد همهء حركتها مىشود گفت . مثلًا اگر شىء در كيف خودش حركت كند ، آيا در وسط اين تغيير و در حال اين اشتداد ، آن نوع اول اين كيف باقى است يا باقى نيست ؟ اگر باقى است ، پس تغيير در خود كيف نيست ، بلكه در عوارض كيف است و نقل كلام در عوارض كيف مىشود ؛ و اگر نوع اول كيف معدوم مىشود و نوع ديگر كيف به وجود مىآيد آيا اين نوع ديگر بيش از يك آن وجود دارد يا نه ؟ اگر چنين است اين معنايش سكون است . اما اگر در هر آن يك نوع وجود دارد ، لازمه‌اش تتالى انواع است كه محال است . پس اشكال در مورد حركت در اعراض هم مىآيد . هرچه شما در آنجا جواب بدهيد ما در اينجا جواب مىدهيم .\r\nمرحوم آخوند مىگويد اين حجت را به نحو ديگر هم مىشود تقرير كرد ، كه اگر به نحو دوم تقرير كنيم اين ايرادى كه اكنون ذكر كرديم لغو مىشود . تقرير دوم اين است كه آيا وقتى جوهر تغيير مىكند و حركت در جوهر واقع مىشود ، در وسط اشتداد ، نوع باقى است يا نه ؟ اگر باقى است ، پس حركت در جوهر نيست و اگر باقى نيست ، پس نياز به يك موضوع داريم تا حافظ وحدت باشد . مراتب حركت ، حادث و فانى مىشوند و لذا هر حركتى نيازمند يك امر باقى است كه آن امر باقى .\r\n\r\n\r\n\r\n\r\n","description":"","footnote":"\r\n( 1 ) . قسمتى از اين ايراد كه مسئلهء تتالى آنات باشد ظاهراً كلام غير شيخ است و [ شايد 
  ] از اين جهت كل اين ايراد در اين فصل تكرار شده است .\r\n","page_name":" 557 ","page_number":557},
  {"content":"\r\n\r\nهمان است كه ما آن را متحرك و موضوع مىناميم . اگر حركت در اعراض واقع شود همراه حركت كه يك امر متصرم است يك امر باقى داريم كه آن ، جوهر است ولى اگر حركت در خود جوهر باشد ، [ همهء شىء 
  ] تغيير و سيلان است و ديگر امر باقى نداريم زيرا جوهر ديگر موضوعى ندارد .\r\nاگر به اين بيان بگوييم ، بر خلاف تقرير اول نمىتوان آن را به كيف نقض كرد زيرا در مورد عرض اين ايراد وارد نيست . پس بيان اول لغو است و زائد ، و ضرورتى ندارد اشكال را به بيان اول بگوييم . كأنه مرحوم آخوند مىخواهد بگويد بيان درست اشكال همين تقرير دوم است و بيان اول نظم و سياق برهان را از بين برده است . خلاصهء بيان دوم اين شد كه اگر نوع باقى است ، پس حركت در جوهر نيست و اگر نوع باقى نيست ، پس حافظ وحدت چيست ؟ يك موضوع باقى بايد داشته باشيم تا ملاك وحدت همهء مراتبى باشد كه بر اين شىء مىگذرد .\r\nبنابراين بحث موضوع مطرح است . وقتى چنين است همان جوابهايى كه در گذشته داديم ، در اينجا هم مىدهيم . پس پاسخ تقرير دوم اشكال طبق آنچه در گذشته گفتيم كاملًا واضح و روشن است . مىگوييم در حركت جوهرى هم موضوع باقى داريم . موضوع باقى چيست ؟ « ماده مع صورةٍ مّا » . ماده متحرك است ، ولى ماده هميشه با صورةٌ مّا موجود است .\r\nبعد ايشان مىگويد ما اين اشكال را به كون و فساد نقض مىكنيم . در كون و فساد صور جوهرى تغيير مىكنند ولى نه به نحو حركت بلكه به نحو دفعى . مىگوييم در كون و فساد موضوع باقى چيست ؟ مىگوييد ماده باقى است . مىگوييم در اينجا هم ماده باقى است . آنجا سؤال مىشد كه ماده كه استقلال ندارد و بنابراين صلاحيت بقا ندارد و شما در پاسخ مىگفتيد « ماده مع صورةٍ مّا » موضوع است . مىگوييم مگر از نظر نياز به يك امر باقى ميان كون و فساد و حركت در جوهرچه تفاوتى هست ؟\r\nچرا همان را در اينجا نمىگوييد ؟ مرحوم آخوند مىگويد عجب از شيخ است كه اين همه بر بقاى موضوع در حركت جوهرى اصرار دارد در حالى كه خودش در باب كون و فساد اين حرف را مىزند .\r\n\r\nخلاصهء پاسخ به اشكال بقاى موضوع\r\nبراى يادآورى بحثهاى گذشته جواب جامعتر را كه در گذشته در خلال حرفهاى\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nخود مرحوم آخوند هم مطرح شد دوباره مطرح مىكنيم . شما گفتيد آيا نوع در وسط اشتداد باقى است يا باقى نيست ؟ اگر باقى است ، پس تغيير در جوهر نيست و اگر باقى نيست و دائماً نوع ديگرى به جاى نوع قبلى آمده است احتياج به يك حافظ وحدت داريم و آن حافظ وحدت جز موضوع چيز ديگرى نمىتواند باشد .\r\nجواب اين است : مقصود شما از اينكه « آيا جوهر در وسط اشتداد باقى است » ماهيت جوهر است يا وجود جوهر ؟ ( شيخ چون اصالت ماهيتى فكر مىكرده اصلًا [ اين تفكيك 
  ] براى او مطرح نبوده است ) . اگر مراد شما از جوهر وجود جوهر است مىگوييم يك وجود شخصى ولى يك وجود متصرِم متصل و متدرج كه در عين تدرج وحدت دارد باقى است . پس اگر مقصود وجود است ، باقى است و بشخصه هم باقى است ، اما به اين معنى باقى است كه بقايش عين بقاى سيلان است . اگر حركت را به نحو توسطى اعتبار كنيم ، بقا هم براى آن فرض مىشود و اگر به نحو قطعى اعتبار كنيم ، يك وجود متدرج كه به هر حال يك وجود شخصى است از ابتدا تا انتهاى زمان حركت باقى است .\r\nاما اگر مقصود ماهيت است ، ماهيت باقى نيست . اگر ماهيت باقى نيست ، پس حافظ وحدت چيست ؟ حافظ وحدت وجود جوهر است و ماهيت امرى اعتبارى است . وقتى كه وجود متدرج شد ، در هر آنى براى اين وجود متدرج يك ماهيت اعتبار مىشود . در گذشته گفتيم « 1 » كه شىء متدرج از نظر ماهيت لغزان است . اين از حرفهاى بسيار نفيس مرحوم آخوند است كه اساساً شىء در حال حركت ماهيت بالفعل ندارد . اين در كلمات ايشان آمده بود واى كاش اين مطلب از مطالبى بود كه تكرار مىشد . گاهى ايشان بعضى از مطالبى را كه آنقدر ارزش و اهميت ندارد خيلى تكرار مىكند و بعضى از مسائلى را كه خيلى ارزش و اهميت دارد و بايد تكرار كند ، تكرار نمىكند .\r\nما هميشه مىشنيديم كه فقط يك موجود است كه ماهيت ندارد و آن ذات واجب الوجود است از باب اينكه كمال لايتناهى است در حالى كه مرحوم آخوند مىگويد هيچ شيئى در حال حركت ماهيت ندارد ولى نه از باب اينكه يك وجود نامتناهى و نامحدود است ، بلكه از باب اينكه حد ثابت ندارد و هميشه در ميان .\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به جلسهء سى و سوم ، ذيل عنوان « شىء در حال حركت ماهيت بالفعل ندارد » . 
  ]\r\n","page_name":" 559 ","page_number":559},
  {"content":"\r\n\r\nحدود لغزان است . شى ءِ در حال حركت در دو آن در يك حد نيست و اگر بخواهيم براى آن ، ماهيت اعتبار كنيم ، بايد آن را در يك آن ، ثابت اعتبار كنيم .\r\n\r\nمراد از ماهيت بالقوه\r\nچرا مىگوييم شىء در حال حركت ماهيت بالفعل ندارد ، مگر ماهيت بالقوه دارد ؟\r\nبله ، ماهيت بالقوه دارد اما بالقوه در اينجا در برابر فعليت نيست . همچنان كه در گذشته گفتيم قوه در اينجا به معنى اجمال در مقابل تفصيل است ؛ يعنى بر اين وجود واحد ، ماهيات غيرمتناهى صدق مىكند ، چون اين قابليت را دارد كه برايش ماهياتِ غيرمتناهى اعتبار شود . در هر مرتبه از مراتب غيرمتناهىِ شى ءِ در حال حركت ، يك ماهيت اعتبار مىشود . پس به يك اعتبار ، شى ءِ در حال حركت ماهيت ندارد آن‌طور كه اشياء ساكن ماهيت دارند و به يك اعتبار ديگر شى ءِ در حال حركت به عدد مراتبى كه براى آن قابل اعتبار است - يعنى به تعداد غيرمتناهى - ماهيت دارد . شى ءِ در حال حركت به اين معنى ماهيت دارد ولى اين ماهيت ملازم با حد داشتن نيست بلكه ماهيت لابشرط است . در گذشته گفتيم كه اگر ماهيات را به نحو به شرط لا اعتبار كنيم با يكديگر تضاد دارند ولى ماهياتى كه به نحو لابشرط اعتبار مىكنيم ، همه در شى ءِ در حال حركت جمع هستند . اين مثل نبات و حيوان و انسان است كه انسان به يك اعتبار نبات نيست اما نباتِ به شرط لا نيست . انسان حيوان هم نيست يعنى حيوان به شرط لا نيست و همين‌طور جماد به شرط لا نيست .\r\nاما به يك اعتبار ديگر انسان مجمع تمام اينهاست ؛ هم نبات است ، هم حيوان است و هم جماد . از همين باب است كه مىگوييم عدد 100 به يك اعتبار شامل عدد 90 نيست كه همان اعتبار به شرط لاست و به يك اعتبار ديگر كه همان اعتبار لابشرط است عدد 90 در ضمن 100 هم هست .\r\nپس جواب شيخ اين شد كه اگر مقصود شما از جوهر آنجا كه مىگوييد : « آيا اين جوهر در وسط اشتداد باقى است يا باقى نيست ؟ » وجود جوهر است مىگوييم وجود جوهر باقى است به اين معنا كه محفوظ است و حتى بشخصه محفوظ است ، و اگر مراد شما ماهيت جوهر است ، ماهيت آن محفوظ نيست و نيازى هم نداريم كه محفوظ باشد .\r\nپس حافظ وحدت چيست ؟ حافظ وحدت بايد موضوع باشد و جوهر موضوع\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nندارد . پاسخ اين مطلب را در گذشته گفتيم و مخصوصاً آقاى طباطبايى در يك حاشيه اين مطلب را خوب بيان كرده بودند كه حتى در حركات عرضى هم موضوع نقشى در حفظ وحدت ندارد . در حركات عرضى ، يك عرض در هر مرتبه‌اى يك نوع مستقل است . اگر قائل به اصالت وجود بشويم باز همان وجود واحد است كه به مراتب عرض وحدت مىدهد ولى اگر قائل به اصالت وجود نشويم ، حتى موضوع نمىتواند حافظ وحدت باشد ، يعنى موضوع نمىتواند شخصيت اعراض را حفظ كند و اين همان برهانى است كه مرحوم آخوند و به تبع ايشان حاجى در منظومه اقامه كرده‌اند :\r\n كون المراتب فى الاشتداد * انواعاً استنار للمراد \r\nيعنى اينكه در مراتب اشتداد ، انواع زيادى وجود دارد حتى در حركات عرضى ، جز با اصالت وجود جور در نمىآيد و موضوع نمىتواند مشكل را حل كند . در حركات عرضى در هر آنى موضوع داراى يك ماهيت از آن ماهيت عرضى است و مىدانيم ماهيات با يكديگر تباين دارند و تشكيك در ماهيت راه ندارد . اگر اصالت با ماهيت باشد لازم مىآيد كه وقتى يك جسم از مرتبه‌اى از يك عرض مثل رنگ به مرتبه‌اى بالاتر از آن حركت مىكند ، انواع غيرمتناهى از رنگ ، منفصل از يكديگر و در كنار يكديگر وجود داشته باشند يعنى غيرمتناهى محصور بين حاصرين باشد .\r\nپس اگرچه در اينجا موضوع داريم ولى از موضوع كارى ساخته نيست . لهذا تأكيد كرديم كه اصالت وجود است كه اين مسئله را حل مىكند نه موضوع . همچنين گفتيم كه اصلًا در باب حركت جوهرى ضرورتى ندارد كه اين همه تلاش كنيم و به دنبال موضوع بگرديم كه موضوع در حركت جوهرى چيست ؟ ماده است يا « ماده مع صورةٍ مّا » ؟ البته همچنان كه گفتيم « 1 » مرحوم آخوند كه اين تلاش را مىكند مىخواهد بگويد حتى بر مبناى شما هم در حركت جوهرى موضوع وجود دارد ، ولى اگر فرضاً نتوانستيم در باب حركت جوهرى موضوعى تصوير كنيم مشكلى پديد نمىآيد .\r\n\r\n\r\n\r\n\r\n","description":"","footnote":"\r\n( 1 ) . [ اين مطلب در جلسهء سى و هشتم ذيل عنوان « روش مرحوم آخوند در بيان مسائل فلسفى » بيان شده است . 
  ]\r\n","page_name":" 561 ","page_number":561},
  {"content":"\r\n\r\n\r\nيك دليل مردود در ابطال حركت جوهرى\r\nبعد مرحوم آخوند مىفرمايد كه شيخ از ديگران دليل ديگرى در رد حركت جوهرى نقل كرده و آن را خود شيخ رد كرده است . گفته‌اند به اين دليل حركت در جوهر ممكن نيست كه لازمهء حركت اين است كه شىء از ضدى به ضد ديگر حركت كند و از حالتى به حالتِ ضد آن حالت منتقل شود . اين امر در باب اعراض تصور دارد كه يك شىء از يك عرض به عرضى ضد آن منتقل شود ولى ثابت شده است كه بين جواهر تضاد نيست ، پس حركت در جواهر متصور نيست .\r\nشيخ به اين استدلال اين‌طور جواب داده است كه مقصود شما از تضاد چيست ؟\r\nاگر مراد شما تضاد اصطلاحى است ، اين سخن درستى است كه ما در باب جواهر تضاد نداريم زيرا تضاد در اصطلاح اين گونه تعريف مىشود : « امران وجوديان متعاقبان على موضوع واحد داخلان تحت جنس قريب بينهما غاية الخلاف » . دو امرى كه در جنس قريب شريكند و بر موضوع واحد متعاقب مىشوند قهراً بايد موضوع داشته باشند و اين جز در اعراض تصور ندارد . اما اگر مقصود شما از تضاد معناى اعم آن است يعنى شى ءِ در حال حركت از مرتبه‌اى به مرتبهء ديگرى كه با مرتبهء قبل ناسازگار است منتقل مىشود و در آنِ واحد نمىتواند هر دو مرتبه را با هم داشته باشد ، به اين معنا در جواهر هم تضاد هست .\r\nما هيچ دليلى نداريم كه در « انتقال از يك حالت به حالت ضد خودش » ، ضد را به اصطلاح اول معنا كنيم . آن مقدارى كه دليل داريم اين است كه در حركت ، شىء از وضعى به وضع ديگر تغيير حالت مىدهد و ميان وضع جديد با وضع سابق يك نوع ناسازگارى وجود دارد . ناسازگارى به اين معنا ، در جواهر هم فرض مىشود . به اين معنى بين آب و بخار هم تضاد است ، چون يك مادهء واحد در آنِ واحد نمىتواند هم مايع باشد و هم گاز .\r\n\r\nدو اصطلاح « تضاد »\r\nقبلًا عرض كرديم « 1 » كه اصطلاح تضاد خيلى سبب اشتباه مىشود . تضادى كه در منطق اصطلاح كرده‌اند همان تضاد به معنى اول است : « امران وجوديان متعاقبان .\r\n\r\n\r\n\r\n\r\n","description":"","footnote":"\r\n( 1 ) . [ به جلسهء ششم مراجعه شود . 
  ]\r\n","page_name":" 562 ","page_number":562},
  {"content":"\r\n\r\nعلى موضوع واحد داخلان تحت جنس قريب بينهما غاية الخلاف » . اينجاست كه مىگويند جمع ميان دو ضد محال است ، چرا ؟ چون هر دو مىخواهند بر موضوع واحد وارد شوند و حلول كنند و جمعشان قهراً محال است ، مانند اينكه مىگوييم بين شكل كره و شكل مكعب تضاد است . هر دو عرضند و مىخواهند بر موضوع واحد وارد شوند و روشن است كه يك جسم نمىتواند در آنِ واحد هم مكعب باشد و هم كره ؛ هم سفيد باشد و هم سياه . متضادين به اين اصطلاح ، اختصاص به اعراض دارد و مناط امتناعش هم اين است كه هر دو در عين اينكه بينشان غايت خلاف هست مىخواهند محل واحد را اشغال كنند و اين محال است .\r\nيك اصطلاح ديگر در باب تضاد داريم كه در باب شرور مطرح است و در باب جواهر هم گفته مىشود . هر دو چيزى كه با يكديگر به نوعى ناسازگار باشند با يكديگر تضاد دارند به اين معنى كه اثر يكديگر را خنثى مىكنند . به اين معنى آب و آتش تضاد دارند يعنى وقتى يكديگر را ملاقات مىكنند ، يا آتش آب را تبديل به بخار مىكند يا آب آتش را خاموش مىكند . امروز اين اصطلاحات با يكديگر مخلوط شده است . اينكه در منطق گفته‌اند اجتماع ضدين محال است مقصودشان از اجتماع ضدين همان « امران وجوديان . . . » است كه برخى اين را با تضادى كه ميان جواهر است - به اصطلاحى كه شيخ در اينجا مىگويد - اشتباه كرده‌اند . مىگويند اينها اجتماع متضادين را محال مىدانند و چون هرچه كه محال باشد وجود ندارد پس اينها قائل به تضاد در عالم نيستند . وقتى كه قائل به تضاد در عالم نباشند ، پس به هماهنگى ميان اجزاى عالم قائل هستند و تأثير دو امر مخالف در يكديگر را نمىپذيرند ! .\r\nاين حرف شبيه حرف طلبهء خشك مقدسى است كه گفته بود چرا حكما گفته‌اند اجتماع ضدين محال است و حال آنكه در حديث وارد شده است كه پيامبر در شب معراج ملكى را ديدند كه نصف بدنش آتش و نصف ديگر آن برف بود ! اين دو حرف در نامربوط بودن درست در يك حد است . در جلسهء بعد به فصل 28 مىپردازيم .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nاين صفحه سفيد است ( فصل جديد )\r\n\r\n","description":"","footnote":"","page_name":" 564 ","page_number":564},
  {"content":"\r\n\r\n\r\nتأكيد بر حركت در جواهر طبيعى\r\n\r\nجلسهء چهل و هفتم\r\nبسم اللَّه الرحمن الرحيم .\r\nفى تأكيد القول بتجدّد الجواهر الطبيعية المقوّمة للاجرام السماوية و الارضية .\r\n« و لعلّك تقول هذا إحداث مذهب لم يقل به أحد من الحكماء . . . » « 1 » .\r\nاين فصل همان‌طور كه عنوان آن حكايت مىكند ، مطلب تازه‌اى نيست و تأكيدى بر بحثهاى گذشته است و به تعبيرى مىتوان آن را رفع يك شبهه و يا رفع يك استبعاد دانست . آن شبهه يا استبعاد اين است كه آنچه شما در باب حركت جوهرى مدعى هستيد كه طبيعت ، متجدد بالذات و متحرك بالذات است حرفى است كه تا به حال احدى نگفته است : « لم يقل به احد من الحكماء » . اين اگر شبهه نباشد لااقل استبعاد است .\r\nمستشكل يا مستبعدِ فرضى مىگويد حكما امور غير قارالذات را دو چيز بيشتر ندانسته‌اند : يكى زمان و ديگرى حركت . لازمهء نظريهء شما اين است كه ما يك امر غيرقارالذات ديگرى هم داشته باشيم به نام طبيعت و اين قولى است كه احدى به آن .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 28 ، ص 108 .\r\n","page_name":" 565 ","page_number":565},
  {"content":"\r\n\r\nقائل نيست .\r\n\r\nنفى استبعاد از حركت جوهرى به چهار وجه\r\nمرحوم آخوند به چهار نحو به اين استبعاد پاسخ مىدهند . اولًا متَّبَع برهان است يعنى انسان بايد تابع برهان باشد نه تابع اقوال . ما بايد خودمان را تابع دليل كنيم نه اينكه چون كسى نگفته است پس ما هم نگوييم . مىگويند : « نحن ابناء الدليل نميل حيث يميل » . مرحوم آخوند در مباحث « جواهر و اعراض » مسأله‌اى نظير اين مسئله را طرح مىكند . معمولًا در هر زمانى بعضى از مردم در مورد افكار تازه‌اى كه معاصرين مىآورند چنين مىگويند كه اين حرفهايى كه شما مىزنيد هيچ كس نگفته است و بنابراين حرف شما درست نيست . ايشان آنجا مثَل بسيار خوبى ذكر مىكند . مىگويد انسان خوب است در مسائل علمى هم مانند مسافر باشد نه مانند قاطن و ساكن .\r\nبعضى در مسائل علمى مانند كسانى هستند كه جايى را براى مجاورت انتخاب كرده‌اند . اگر به يك فرد « مجاور » گفته شود كه چرا از آنجا نمىرود مىگويد ما در جوار حضرت هستيم و نمىخواهيم از اينجا دور بشويم . بعضى ، مسائل علمى را در حكم جوار حضرت قرار داده‌اند و نمىخواهند از جوار مسائلى كه به آنها خو گرفته‌اند جدا بشوند . ولى بعضى ديگر حكم مسافر را دارند كه مرتب از شهرى به شهرى منتقل مىشوند . يك شهر را كه تماشا مىكنند قانع به آن شهر نيستند ، باز به شهر ديگرى مىروند .\r\nايشان يك مطلب ديگر هم مىگويند كه نكتهء خوبى است . مىگويند هيچ وقت آدم عاقل بدون دليل با سخن بزرگان و سخن مشهور مخالفت نمىكند . اين يك حالت افراطى است كه بعضيها اساساً « بيمارى تازه گويى » دارند و همين‌طور يك حرفهايى ولو بىمبنا هم باشد مطرح مىكنند . مرحوم آخوند مىگويد ما بدون دليل از سخن جمهور عدول نكرده‌ايم . اين اولًا .\r\nثانياً ، ما مىتوانيم اين سخن حكما را كه امر غير قارالذات را منحصر در زمان و حركت دانسته‌اند و طبيعت را ذكر نكرده‌اند توجيه كنيم به طورى كه با حرف ما منافات نداشته باشد . آن توجيه اين است كه يك وقت سخن دربارهء ماهيت است .\r\nامورى كه در ماهيت و مفهوم آنها عدم قرار خوابيده و در تعريف آنها عدم قرار اخذ شده است ، تنها حركت و زمان است . ما كه مىگوييم طبيعت غير قارالذات است\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nمرادمان غير قارالماهية نيست ؛ نمىگوييم در نفس مفهوم طبيعت ، عدم القرار اعتبار شده است بلكه مىگوييم وجود جوهر طبيعى غير قارالذات است .\r\nبهتر اين بود كه ايشان به جاى حركت و زمان به مقولهء « أن يفعل و أن ينفعل » مثال مىزدند . در چند فصل پيش خوانديم - اگرچه آقاى طباطبايى اعتراضى در آنجا داشتند « 1 » - كه اصلًا مقولهء « أن يفعل » همان حركت است با انتساب به فاعل ( تحريك ) و مقولهء « أن ينفعل » همان حركت است با انتساب به منفعل ( تحرك ) .\r\nتحريك تدريجى يعنى « أن يفعل » و تحرك تدريجى يعنى « أن ينفعل » . در آنجا مىگفتيم اصلًا جزء تعريف و مفهوم اين دو مقوله ، تدرّج و غير قارالذات بودن هست ولى در باب حركت جوهرى چنين نيست كه در مفهوم جوهر ، عدم القرار اخذ شده است بلكه وجود جوهر طبيعى ، وجود غيرقارالذات است . وجود غيرقارالذات غير از ماهيت غير قارالذات است . شايد كسانى كه گفته‌اند امر غير قارالذات منحصر است به حركت و زمان ، نظرشان فقط به ماهيت بوده است نه به وجود .\r\nمعلوم است كه اين فقط توجيهى براى حرف قدماست و الّا آنها هيچ وقت ميان وجود و ماهيت تفكيك نمىكردند تا بگوييم نظرشان به وجود نبوده است .\r\n\r\nمعناى انتزاعى و نسبى بودن حركت\r\nاما ثالثاً يا وجه سوم . در اينجا مرحوم آخوند سخنى دارد كه بعد در باب « ربط حادث به قديم » بيشتر تحليل مىشود و در اينجا مختصرتر گفته شده است . اين مطلب بسيار قابل تعمق است .\r\nايشان مىخواهد حتى اين مطلب را كه حركت و همچنين زمان غير قارالذات هستند انكار كند . مىگويد ما بايد ماهيت حركت را تحليل كنيم تا معلوم شود كه آيا حركت يك امر غير قارالذات است يا خير . حركت ، نفس خروج تدريجى شىء از قوه به فعل است نه « الخارج من القوة الى الفعل تدريجاً » . يك وقت مىگوييم :\r\n« الحركة هو الأمر الخارج من القوة الى الفعل تدريجاً » و يك وقت مىگوييم : « الحركة هو نفس خروج الشىء من القوة الى الفعل تدريجاً » . حركت اين دومى است . خروج شىء از قوه به فعل تدريجاً ، يك مفهوم « نسبى » است . مراد از نسبى در اينجا .\r\n\r\n\r\n\r\n\r\n","description":"","footnote":"\r\n( 1 ) . [ به ابتداى جلسهء بيست و هشتم مراجعه شود . 
  ]\r\n","page_name":" 567 ","page_number":567},
  {"content":"\r\n\r\n« انتزاعى » است ، يعنى يك موجود ، در ذهن وجود دارد ولى به خارج نسبت داده مىشود از باب اينكه منشأ انتزاعش در خارج وجود دارد ، و به عبارت ديگر از « معقولات ثانيهء فلسفى » است ، نظير حدوث .\r\nچه در حدوث دفعى و چه در حدوث تدريجى ، ما يك حدوث داريم و يك حادث . ما بحث را روى حدوث دفعى مىآوريم كه البته بنا به عقيدهء قائلين به حركت جوهرى ( منكرين كون و فساد ) حادثهاى دفعى منحصرند در وصولات . يك حادث دفعى را در نظر بگيريد . مثلًا يك شىء كه به طرف شىء ديگر حركت مىكند ، در يك آن ، به آن شىء و اصل مىشود و اين وصول دفعى است . در اينجا چه چيز حادث است ؟ وصول . خود حدوث وصول چطور ؟ آيا « حدوث اين وصول » حادث است يا قديم ؟ مسلّم است كه حدوثش قديم نيست ؛ اين‌طور نيست كه حدوث اين وصول در ازل پيدا شده است و خود وصول در زمان حال . اما اگر بگوييم حدوث وصول حادث است پس دو حادث در اينجا پيدا مىشود يكى « وصول » و ديگرى « حدوث وصول » . نقل كلام مىكنيم به « حدوثِ حدوث وصول » . آيا آن هم باز يك امر حادث است ؟ « حدوثِ حدوثِ حدوث وصول » چطور ؟ نه ، يك چيز بيشتر حادث نشده است و آن وصول است . از اين « وجود بعد العدم » ما مفهوم حدوث را انتزاع مىكنيم . از اين جهت است كه مىگوييم حدوث به اين معنا ، امرى است نسبى ، زيرا اين مفهوم از مقايسهء وجود شىء در زمان حال و عدم وجود شىء در گذشته انتزاع مىشود . حدوث ، حادث است نه به حدوث ديگر بلكه به حدوث منشأ انتزاعش . به تعبير ديگر حدوث ، وجود دارد به عين وجود منشأ انتزاعش كه همان وجود بعد از عدم باشد . پس حدوث ، وجودى غير از وجود حادث ندارد .\r\nحركت همان حدوث است ولى حدوث تدريجى . گفتيم حدوث بر دو قسم است : حدوث دفعى و حدوث تدريجى . ما اسم حدوث تدريجى را حركت مىگذاريم .\r\n\r\nحركت محسوس است يا معقول ؟\r\nمسأله‌اى هست كه مرحوم آخوند در باب حركت مطرح نكرده ولى در مباحث نفس مطرح كرده است كه آيا حركت محسوس است يا معقول ؟ انسان در ابتدا تصور مىكند كه حركت محسوس است همچنان كه تصور مىكند كه حدوث محسوس\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nاست در حالى كه اشتباه است . حركت و همچنين حدوث معقول‌اند نه محسوس . آن كه محسوس است وجود شىء در اين لحظه در اين مكان است اما اينكه اين وجود بعد از عدم است ، يعنى « عدم » و « بعديت اين وجود از براى عدم » محسوس نيست .\r\nمفهوم حدوث را ذهن انتزاع مىكند و بنابراين مفهومى است معقول ، ولى « معقول باعانة الحس » . عقيدهء مرحوم آخوند در باب حركت هم همين است . منتها اين مطلب را به دو تعبير بيان مىكند . گاهى مىگويد حركت معقول است به اعانت حس ، گاهى مىگويد محسوس است به اعانت عقل ، ولى هر دو به يك معناست . مراد اين است كه عقل و حس به كمك يكديگر آمده‌اند تا حركت براى انسان متصور و معقول شود .\r\nپس در واقع حركت « لا ذات له » همچنان كه « الحدوث لا ذات له » . شى ءِ متحرك و همچنين « ما فيه الحركه » است كه ذات دارد . حركت امر غير قارالذات نيست بلكه عين عدم قرارالذات است و ايندو خيلى با يكديگر تفاوت دارند .\r\nپس در « اولًا » مرحوم آخوند خيلى نرمش به خرج مىدهد و مىگويد متّبع برهان است و انسان بدون دليل با مشهور مخالفت نمىكند . در « ثانياً » مىگويد شايد قدما كه گفته‌اند فقط دو امر غير قارالذات داريم نظر مباركشان بر اين بوده است كه از نظر ماهيت دو امر غير قارالذات داريم و نظر به وجود نداشته‌اند . در « ثالثاً » كه اكنون مورد بحث است مىگويد اصلًا اين حرف كه حركت يك امر غير قارالذات است غلط است ؛ يعنى اصلًا قدما در همين هم كه گفته‌اند حركت امر غير قارالذات است اشتباه كرده‌اند براى اينكه حركت نه امر قارالذات است و نه امر غيرقارالذات ، بلكه نفس عدم قرارالذات است . « عدم قرارالذات » غير از « امر غير قارالذات » است . حال اگر كسى ماهيتى را غيرقارالذات بداند آن ماهيت غير از حركت است چون حركت عبارت است از عدم قرار ذات آن ماهيت ؛ و اگر كسى وجود را غيرقارالذات بداند - همچنان كه ما مىدانيم - در اين صورت حركت مىشود عدم قرار ذات آن وجود .\r\nپس حركت خودش امرى نيست كه آن را غيرقارالذات بدانيم مگر به اين معنا كه حدوثِ امرى انتزاعى است كه به وجود منشأ انتزاعش موجود است .\r\n\r\nتجدد ، ما به التجدد ، متجدد\r\nبنابراين ما يك « تجدد » داريم ، يك « ما به التجدد » و يك « متجدد » كه اينها را نبايد\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nبا يكديگر خلط كرد . تجدد ، همين امر نسبىِ انتزاعى است . البته كلمهء « انتزاعى » نبايد موجب اشتباه شود . گاهى مراد از انتزاعى « انياب اغوالى » است . انتزاعى در اينجا يعنى موجود به وجود منشأ انتزاع ؛ يعنى آن كه اولًا و بالذات موجود است منشأ انتزاع است ، كه آن چيزى است كه اين امر انتزاعى از آن قابليت انتزاع دارد . امر انتزاعى يك موجود درجه دوم است كه به اعتبار يك شىء ديگر موجود است .\r\n« متجدد » آن است كه متصف به صفت تجدد مىشود كه همان متحرك است . « ما فيه التجدد » كه از آن به « ما به التجدد » هم تعبير مىشود عبارت است از مقوله‌اى كه حركت در آن مقوله واقع مىشود .\r\nدر مورد جسم و بياض هم شبيه اين تعبير را داريم . يكى « ابيضية هذا الجسم » يا « كون هذا الجسم ابيضاً » ، دوم بياض و سوم جسم . آنچه اولًا و بالذات موجود است ، جسم است و بياض . بياض همان نفس ابيضيت است و همان است كه « ابيض بالذات » است . جسم ، آن حقيقتى است كه « ذو بياض » است و به تعبير ديگر آن چيزى است كه وجود بياض وجود ناعت است براى آن . اينجا يك مفهوم ديگر هم انتزاع مىكنيم و آن مفهوم « ابيضية هذا الجسم » است كه يك امر سومى در كنار جسم و بياض نيست بلكه يك مفهوم انتزاعى است .\r\nبا آنچه در اينجا در مورد حركت و تجدد بيان كرديم نمىخواهيم بگوييم كه حركت موجود نيست بلكه در صدد تحليل معناى حركت هستيم . يك وقت كسى اشتباه نكند كه « حركت يك امر نسبى و انتزاعى است » يعنى حركت وجود ندارد و نقطهء مقابلش يعنى سكون وجود دارد . ما مىگوييم وقتى همان را كه ما و شما حركت مىناميم تحليل مىكنيم ، مىبينيم آن چيزى كه غيرقارالذات است خود حركت نيست . ما قائل به غير قارالذات هستيم ولى مىخواهيم بگوييم آن كه غير قارالذات است ، در واقع طبيعت و هر مقوله‌اى است كه در آن مقوله حركت واقع مىشود . اما حركت ، نفس عدم قرار الذات است نه چيز ديگر .\r\n\r\nبرخى نتايج انتزاعى بودن حركت\r\nاين مطلب براى آنچه كه در باب ربط حادث به قديم گفته خواهد شد مفيد است . در باب ربط متغير به ثابت كه قبلًا گذشت گفتيم كه قدما امثال بوعلى مىگويند آن چيزى كه ميان ثابت و متغير و ميان قديم ازلى و حادث ، رابطه است حركت است\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nحركت ، حقيقتى است كه از يك وجهه ثابت است و از يك وجهه متغير . از وجههء ثابتش مرتبط است با ثابتها يعنى با ازليها و از وجههء متغيرش مرتبط است با عالم كه متغير است .\r\nاين مطلب را بعد مرحوم آخوند در بحث ربط حادث به قديم به كار خواهد برد كه اصلًا حركت ، خودش يك حقيقت نيست تا ارزش و لياقت اين را داشته باشد كه رابط ميان حادث و قديم واقع شود . آن چيزى مىتواند رابط ميان حادث و قديم باشد كه حركت صفت آن باشد و به تعبير ديگر حركت از لوازمش باشد . رابط ميان حادث و قديم بايد امرى باشد كه حركت از حاقّ ذاتش انتزاع شود و آن طبيعت است . بنابراين رابط ميان متغير و ثابت و ميان حادث و قديم « طبيعت جوهرى » است . حركت از آن جهت كه حركت است صلاحيت رابط واقع شدن ميان ايندو را ندارد و اين حرف صحيحى است . اين مطلب را به ذهن بسپاريم چون همهء حرفهاى مرحوم آخوند با اين حرف هماهنگ نيست .\r\nاگر اين مطلب را قبول كنيم مهمترين تعريفى كه براى حركت كرده‌اند و خود مرحوم آخوند هم در باب تعاريف آن را قبول كرد قابل خدشه و مناقشه مىشود .\r\nطبق اين تعريف كه از ارسطوست و بوعلى هم آن را پذيرفته است حركت عبارت است از « كمالٌ اولُ لما بالقوة من حيث إنّه بالقوة » . در باب تعريف حركت چنين اعتبار مىشد كه حركت ، خودش چيزى است ، امرى است حادث ، و نوعى كمال است و امر بالقوه‌اى به واسطهء حركت به فعليت مىرسد . ولى بيان مرحوم آخوند در اينجا ، از آن بيان كاملتر است . ما در بحث ربط حادث به قديم مجدداً اين مطلب را مطرح كرده تعابير مختلف مرحوم آخوند را با يكديگر مقايسه مىكنيم .\r\n\r\nدو معناى « ما به التجدد » و وجه آن\r\nمرحوم آخوند در كتابهايش و از جمله اسفار مكرراً اين سه تعبير تجدد ، ما به التجدد و متجدد را به كار مىبرد . گاهى ما به التجدد را بر مقوله‌اى كه متحرك در آن مقوله حركت مىكند ، تطبيق مىكند و مىگويد مقصود از « ما به التجدد » آن چيزى است كه از قوه به فعل خارج مىشود . در بعضى از تعبيرات ، ما به التجدد بر موضوع منطبق مىشود . [ آيا مىتوان وجهى براى اين دو كاربرد مختلف بيان كرد ؟ 
  ] .\r\nما در گذشته اين سؤال را مطرح كرديم كه در حركت چه چيزى از قوه به فعل\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nخارج مىشود ؟ در آنجا اين مطلب را كه مسئلهء مهم و لازمى است - و باز در بحث ربط حادث به قديم تكرار خواهيم كرد - مطرح كرديم كه اگر حركت ، جوهرى باشد هم متحرك جوهر است و هم ما فيه الحركه . در آنجا مسلّماً آنچه از قوه به فعل خارج مىشود خود جوهر است . در وقتى كه حركت در اعراض باشد چطور ؟ وقتى كه مثلًا جسم ، در أين يا كيف حركت مىكند ، آيا آن چيزى كه از قوه به فعل خارج مىشود موضوع است ؟ يعنى آيا جسم است كه تدريجاً از قوه به فعل خارج مىشود به اين معنا كه جسم مىتواند در اين مكان يا در آن مكان باشد و بودن جسم در اين مكان و آن مكان است كه به فعليت مىرسد ؟ يا خود مقوله است كه تدريجاً از قوه به فعل مىرسد ، يعنى أين بالقوه به أين بالفعل و كيف بالقوه به كيف بالفعل تبديل مىشود ؟ .\r\nدر آنجا عرض كرديم كه ايندو در واقع به يك مطلب برمىگردد ، براى اينكه در مورد عرض ، وجود فى نفسه عين وجود لغيره است . بنابراين در آنِ واحد هم أين از قوه به فعل خارج مىشود و هم جسم در أين و در تأيّن خودش از قوه به فعل خارج مىشود ولى اينها دو چيز نيست . أين ، وجود مستقل از جسم ندارد ؛ وجود أين عين وجودش براى جسم است . پس چه اين‌طور تعبير كنيم كه جسم است كه از قوه به فعل خارج مىشود و چه اين‌طور تعبير كنيم كه خود آن مقوله است كه از قوه به فعل خارج مىشود ، هر دو صحيح است و در واقع يك امر را دو گونه اعتبار كرده‌ايم .\r\nبنابراين اگر مرحوم آخوند از اين جهت « ما به التجدد » را به دو معنا به كار برده باشد در واقع اختلافى در اينجا نيست .\r\nبعد مرحوم آخوند تعبير ديگرى دارد كه آن تعبير شايد با اين هم سازگار نباشد و مقدارى مسامحه در بر داشته باشد كه هنگام تطبيق عرض مىكنيم . در اينجا بحث « ثالثاً » تمام شد و اثبات گرديد كه اصلًا حركت يك امر نسبى و انتزاعى است .\r\n\r\nحركت جوهرى در آيات قرآن\r\nاما رابعاً يا وجه چهارم در نفى استبعاد از حركت جوهرى . مرحوم آخوند مىگويد اين سخن شما كه قول به حركت جوهرى قولى است كه « لم يقل به احد من الحكماء » كذب و ظلم است زيرا خداى كريم كه « اصدق الحكماء » است در قرآن اين مطلب را گفته است . بعد ايشان چند آيه از آيات قرآن را طبق برداشت خودشان به دنبال هم ذكر مىكنند ، از جمله آيهء معروفى كه در ذيل آيات مربوط به قيامت آمده است . البته\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nايشان در اينجا آيات را تفسير نمىكنند ، يعنى نحوهء برداشت خودشان را ذكر نمىكنند . آيهء شريفه اين است :  « وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ السَّحابِ »  اين كوهها را تو جامد و ساكن مىبينى و حال آنكه مثل ابرها در حركتند . ( ايشان « جامد » را به معناى ساكن گرفته است و با توجه به قرينهء بعدى ظاهر هم همين است ) . در ادامه مىفرمايد :  « صُنْعَ اللَّهِ الَّذِي أَتْقَنَ كُلَّ شَيْءٍ »  « 1 » يعنى صنع الهى را ببينيد كه هر چيزى را متقن كرده است . اين آيه به دليل اينكه ذيل آيات قيامت آمده است معمولًا مفسرين آن را در مورد قيامت تفسير كرده‌اند . مرحوم آخوند به بعضى از قرائن مىتواند بگويد - و ظاهراً گفته است - [ كه اين آيهء شريفه در مورد كوهها در اين دنياست . 
  ] اولًا ما در مورد قرآن چنين اصلى نداريم كه اگر آيه‌اى ذيل آيهء ديگرى آمده باشد ، حتماً دليل بر اين است كه از نظر مضمون هم به آن آيات مرتبط است و در روايات هم تصريح به اين مطلب شده است . ممكن است جزئى از يك آيه ناظر به يك مطلب باشد و جزء ديگرى از آن ، ناظر به مطلب ديگرى باشد ؛ به تعبير ديگر وحدت سياق در آيات قرآن يك امر قاطعى نيست . مصداق روشن آن آيهء شريفهء  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  « 2 » است كه در ذيل آيات نساء النبى آمده است . اين آيه مسلّماً در مورد « نساء النبى » نيست چون ضمير از « كنّ » به « كم » تبديل شده است علاوه بر اينكه روايات زيادى در شأن نزول اين آيه آمده است .\r\nثانياً آيات ديگرى كه راجع به وضعيت كوهها در هنگام قيامت آمده است به اين شكل نيست كه تو خيال مىكنى كه كوهها جامد است ولى در واقع مسيَّر است ، مانند اين آيات :  « وَ سُيِّرَتِ الْجِبالُ فَكانَتْ سَراباً »  « 3 » ،   « يَوْمَ يَكُونُ النَّاسُ كَالْفَراشِ الْمَبْثُوثِ . وَ تَكُونُ الْجِبالُ كَالْعِهْنِ الْمَنْفُوشِ »   « 4 » ، بلكه آنچه از آيات قيامت مىفهميم وضع پراكندهء كوهها در قيامت است . ثالثاً در ذيل آيه مىفرمايد :  « صُنْعَ اللَّهِ الَّذِي أَتْقَنَ كُلَّ شَيْءٍ »  صنع الهى را ببينيد كه چطور همه چيز را متقن كرده است . تناسب ندارد كه وقتى كه كوهها تبديل به گرد و غبار شده است سخن از اتقان صنع الهى شود . پس معلوم مىشود كه .\r\n\r\n\r\n\r\n\r\n","description":"","footnote":"\r\n( 1 ) . نمل / 88 .\r\n( 2 ) . احزاب / 33 .\r\n( 3 ) . نبأ / 20 .\r\n( 4 ) . قارعه / 4 و 5 .\r\n","page_name":" 573 ","page_number":573},
  {"content":"\r\n\r\nآيه به مرحلهء آبادى مربوط است نه به مرحلهء خرابى .\r\nاز جمله آيات ديگرى كه براى حركت جوهرى مورد استناد قرار گرفته است آياتى از قبيل  « أَلا إِلَى اللَّهِ تَصِيرُ الْأُمُورُ »  « 1 » و  « إِلى رَبِّكَ مُنْتَهاها »  « 2 » و امثال آن است ، اگر اين آيات را حمل بر مجاز نكنيم و البته مادام كه حقيقت [ و حمل بر معناى ظاهرى 
  ] ممكن است دليلى وجود ندارد كه آنها را حمل بر مجاز كنيم .\r\nمعمولًا از باب اينكه نمىتوانند تصور كنند كه اشياء به حقيقت و بدون هيچ شائبهء مجازى به سوى مبدأ خودشان در حركت هستند ، آن را حمل بر معنايى مجازى مىكنند و مىگويند مقصود معناى ديگرى است . مثلًا در مورد اينكه قرآن مىفرمايد :\r\n « وَ أَنَّ إِلى رَبِّكَ الْمُنْتَهى »  « 3 » ( به سوى پروردگار ، نهايتِ همه چيز است ) مىگويند چون « به سوى پروردگار » معنى ندارد ، مقصود « به سوى عدالت پروردگار » يا « به سوى حساب پروردگار » است . اما وقتى حقيقت [ و معناى ظاهرى 
  ] معنى داشته باشد ، داعى نداريم كه معناى آيه را عوض كنيم . به عقيدهء مرحوم آخوند وقتى كه در قرآن تدبر مىكنيم از آيات قرآن چنين معنايى را مىفهميم . البته برخى استنادات ايشان به آيات مقدارى ضعيف‌تر است و به اين صراحت و روشنى نيست .\r\nمرحوم آخوند از كلام قرآن كه فارغ مىشود مىگويد تصريحات و تنبيهاتى بر حركت جوهرى در كلمات فلاسفه و عرفا از جمله ارسطو ، زنون اكبر و محيى الدين آمده است و از هر سه عباراتى نقل مىكند . جمله‌هايى كه به ارسطو نسبت مىدهد ، از دو جهت ضعيف است . يكى از جنبهء سند ، چون عبارت ارسطو را از اثولوجيا نقل مىكند كه قدما آن را از ارسطو مىدانستند و امروزه مسلّم شده است كه اين كتاب از ارسطو نيست و بلكه از افلوطين است . خود مرحوم آخوند هم در باب اعادهء معدوم مىگويد : اثولوجيا منسوب به ارسطوست ، گويى خودش هم ترديد دارد كه از ارسطو باشد .\r\nاز نظر مضمون هم عبارت مورد استناد ضعيف است چون ايشان كلمهء « سيَلان » را بر حركت جوهرى حمل كرده است و حال آنكه كاملًا روشن است كه مراد حركت .\r\n\r\n\r\n\r\n\r\n","description":"","footnote":"\r\n( 1 ) . شورى / 53 .\r\n( 2 ) . نازعات / 44 .\r\n( 3 ) . نجم / 42 .\r\n","page_name":" 574 ","page_number":574},
  {"content":"\r\n\r\nجوهرى نيست . افلوطين در اثولوجيا گفته است كه عالَم ، حكم يك موجود زنده را دارد و يك نفس و قوهء مدبر بر آن حكومت مىكند مثل بدن انسان كه نفس بر آن حكومت مىكند . اگر اين نفس وجود نداشته باشد ، طبيعت بدن انسان بر گسيختگى و از هم پاشيدگى است . افلوطين از اين از هم پاشيدگى به سيلان تعبير كرده و گفته است اگر نفسى بر عالم حكومت نمىكرد ، نظام عالم بر قرار نبود و عالم از هم مىپاشيد . مرحوم آخوند مىگويد مقصود از « سيلان » در اينجا حركت جوهرى است .\r\nايشان از كلمات زنون اكبر هم جملاتى نقل مىكند كه هيچ دلالتى بر حركت جوهرى ندارد ولى دأب مرحوم آخوند اين است كه براى فرار از تنهايى و براى فرار از اين ايراد كه تو حرفى مىزنى كه حكما نگفته‌اند ، كوشش مىكند كه از هر طريق ممكن شواهدى از حكما و عرفاى پيشين بياورد .\r\nبعد جمله‌اى از محيى الدين نقل مىكند . اين جمله از جملات منسوب به ارسطو و زنون روشنتر است ولى مراد او هم حركت جوهرى نيست بلكه چيزى شبيه به آن است . عرفا به « تجدد امثال » قائلند كه معنايش اين است كه عالم آناً فآناً نو مىشود ولى نه به سبك حركت . حركت ، تجدد اتصالى است يعنى ميان مراتب نو و كهنه ، يك وحدت اتصالى حكمفرماست . حرف عرفا بر اساس وحدت اتصالى نيست ، بلكه بر اين اساس است كه آناً فآناً و دائماً تجليات حق تعالى بر عالم فرو مىريزد و عالم دائماً معدوم شده ، نو مىشود . مولوى مىگويد :\r\n هر نفس نو مىشود دنيا و ما * بى خبر از نو شدن اندر بقا \r\nآنها كه مىگويند هر زمان دنيا نو مىشود مرادشان تجدد امثال است و لهذا از نظر عرفا - همچنان كه در كلمات محيى الدين به آن تصريح شده است - از اين جهت فرقى ميان دنيا و آخرت نيست . ولى طبق نظريهء حكما حركت اختصاص به عالم مادى دارد و عالم غيرمادى نمىتواند حركت داشته باشد و لذا حكما در مورد عالم غيب و عالم آخرت ، قائل به حركت نيستند . پس جملهء محيى الدين هم تأييدى بر حرف ايشان نيست . توضيحات بيشتر را هنگام تطبيق عرض مىكنيم .\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nاين صفحه سفيد است ( فصل جديد )\r\n\r\n","description":"","footnote":"","page_name":" 576 ","page_number":576},
  {"content":"\r\n\r\n\r\nويژگيهاى حركت وضعى مستدير\r\n\r\nجلسهء چهل و هشتم\r\nبسم اللَّه الرحمن الرحيم .\r\nفى أن اقدم الحركات الواقعة فى مقولة عرضية و أدومها هى الوضعية .\r\nالمستديرة و هى ايضا اتمّها و اشرفها .\r\n« اما أنها اقدم الحركات فلأنّ الحركة فى الكم مثل النمو و الذبول يفتقر . . . » « 1 » .\r\nاين فصل كه فصل مهمى نيست و حتى مىتوان گفت فصل لازمى هم نيست ، تحت اين عنوان است كه در ميان حركات عرضيه - يعنى چهار نوع حركت عرضى در مقولات أين ، كيف ، وضع و كم - يك حركت است كه اقدم ، ادوَم ، اتم و اشرف همهء حركات عرضى ديگر است . روشن است كه حساب حركت جوهرى جداست .\r\n« اقدم از همهء حركات است » يعنى تقدم زمانى بر همهء حركات دارد و « ادوم از همهء حركات است » يعنى دوامش بيشتر است . « اتم است » يعنى تمامتر است و هيچ گونه نقص و ناتمامى در آن نيست ( ناتمامى به معنى اين است كه امكان يك حركتى در متحرك باشد و متحرك آن حركت را انجام ندهد ) و حتى اشرف همهء حركات .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ، مرحلهء 7 ، فصل 29 ، ص 113 .\r\n","page_name":" 577 ","page_number":577},
  {"content":"\r\n\r\nديگر است . آن حركت عبارت است از « حركت وضعيهء مستديره » . مقصود فلاسفه از « حركت وضعيهء مستديره » يا « حركت وضعى دورى » چيزى است كه قدما به آن حركت فلك مىگفتند چون به عقيدهء آنها تنها حركت وضعىِ مستديرى كه دوام دارد حركت فلك است كه البته امروزه [ حتى اصل وجود فلك 
  ] مورد انكار است .\r\nحال چرا اين حرف را مىزنند كه حركت وضعى دورى حركتى است كه اقدم ، ادوم ، اتم و اشرف ساير حركات است و به عبارت ديگر اين مقدمه براى چيست ؟\r\nذكر اين مقدمه براى اين است كه بعد از اين فصل ، فصول مربوط به زمان شروع مىشود كه بحث فوق العاده مهمى است و ذكر اين بحث براى قدما كه قائل به حركت در جوهر نبودند لازم و ضرورى بوده است گرچه پرداختن به اين بحث براى مرحوم آخوند چنين ضرورت و لزومى ندارد . در فصلهاى آينده ، ما روى اين قضيه بحث خواهيم كرد و در آنجا بعضى از محشّين نظريه‌اى در همين زمينه دارند « 1 » .\r\nحال ببينيم چرا حركت وضعىِ مستديرهء فلك بر فرض وجود ، اقدم ، ادوم ، اتم و اشرف حركات عرضى است . اين را به‌طور خلاصه عرض مىكنيم .\r\nاما اينكه حركت وضعى دورى اقدم است از اين جهت است كه ساير حركات يا حركتِ دركمّ است يا در كيف و يا در أين . حركت كمّى بر حركت أينى توقف دارد و حركت أينى بر حركت وضعى متوقف است . پس حركت وضعى بر حركت أينى و نيز بر حركت كمّى تقدم دارد . حركت كيفى هم همين‌طور است يعنى متوقف بر حركت أينى است . نتيجه اين است كه حركت وضعى اقدم از هر سه نوع حركت ديگر يعنى حركات أينى ، كمّى و كيفى است . بيان مطلب چيست ؟\r\n\r\nتوقف حركت كمّى بر حركت أينى\r\nحركت كمّى دو نوع است : يا به نحو نموّ و ذبول است و يا به نحو تخلخل و تكاثف .\r\nنمو به معناى رشد كردن يك شىء نامى است ، كه در گياه ، حيوان و انسان هست .\r\nذبول هم نقطهء مقابل آن است مثل لاغر و ضعيف شدن يك موجود نامى . تخلخل و .\r\n\r\n\r\n\r\n\r\n","description":"","footnote":"\r\n( 1 ) . [ در ادامهء همين جلسه ذيل عنوان « اثبات حركت وضعى دائمى » اشارهء كوتاهى به نظر مرحوم علامهء طباطبايى در اين زمينه شده است . 
  ]\r\n","page_name":" 578 ","page_number":578},
  {"content":"\r\n\r\nتكاثف باز دو نوع است : حقيقى و غيرحقيقى ، و قبلًا گفتيم « 1 » كه فلاسفه قائلند كه تخلخل و تكاثف حقيقى ممكن است .\r\nمرحوم آخوند مىگويد حركت كمّى ، چه به صورت نمو و ذبول باشد و چه به نحو تخلخل و تكاثف ، توقف بر نوعى نقل و انتقال در طبيعت دارد . يك موجود نامى كه نمو مىكند ، اجزايى از ماده را در خود جذب ، تبديل و حل مىكند به طورى كه جزء آن مىشود . به عقيدهء قدما كه صورت موجودات نامى را يك صورت متصل مىدانستند مادهء جذب شده جزء واقعى شىء نامى مىشود و مجموع به صورت يك واحد متصل در مىآيد . قدر مسلّم از آنچه امروز دربارهء [ فرآيند جذب 
  ] گفته مىشود اين است كه يك دگرگونى واقعى و كيفى پيدا مىشود و يك مادهء بىجان به يك مادهء آلى و جاندار تبديل مىشود . به هر حال تا مادهء ديگرى كه موجود نامى آن را به خود منتقل مىكند وجود نداشته باشد و تا يك نوع نقل و انتقال مكانى رخ ندهد امكان اينكه موجود نامى آن ماده را جذب و جزء خودش كند نيست .\r\nدر موجودات متحرك بالاراده مثل انسان و حيوان هم همين‌طور است . يك كودك كه از غذا تغذيه كرده و رشد مىكند يا به اين نحو است كه كودك حركت مىكند و به طرف غذا مىرود و يا غذا به طرف كودك حركت داده مىشود و يا هر دو . اگر فرضاً يك دفعه به عالم از نظر حركت مكانى ايست بدهند و به هيچ جزئى از اجزاء عالم اجازهء حركت و نقل مكان داده نشود ، نمو هم متوقف مىشود ، چون تا ماده از جايى به جايى منتقل نشود قابل تبديل شدن به جزئى از موجود نامى نيست .\r\nپس هر جا كه حركت كمّىِ نموّى وجود دارد بايد نقل و انتقال هم وجود داشته باشد .\r\nدر مورد ذبول هم به همين منوال است . وقتى يك شىء ذابل و لاغر مىشود ، جزء موجود در شىء معدوم نمىشود بلكه جزء يا اجزايى از آن خارج و به نحوى دفع مىشود و دفع شدن نوعى نقل و انتقال است . نتيجه اينكه اگر حركت مكانى نباشد حركت كمّى به نحو نمو يا ذبول هم وجود نخواهد داشت .\r\n\r\n\r\n\r\n\r\n","description":"","footnote":"\r\n( 1 ) . [ به جلسهء سى و ششم ذيل عنوان « حل اشكال در حركت كمى » مراجعه شود . 
  ]\r\n","page_name":" 579 ","page_number":579},
  {"content":"\r\n\r\n\r\nتخلخل و تكاثف\r\nمىرويم سراغ تخلخل و تكاثف . تخلخل به اين معناست كه يك جسم بدون آنكه چيزى از خارج به آن اضافه شود بر حجمش افزوده شود و تكاثف يعنى اينكه يك جسم بدون آنكه چيزى از آن كاسته شود از حجمش كاسته شود . قدما كه قائل به تخلخل و تكاثف حقيقى بودند در مورد تخلخل چنين مىگفتند كه مثلًا هوايى كه در اين فضا هست مقدار معينى است . حال اگر مقدارى از اين هوا را بيرون بكشيم مقدار هوايى كه باقى مىماند بر حجم خود مىافزايد بدون اينكه از خارج چيزى بر آن اضافه شود . اگر مقدار ديگرى از هوا را بيرون بكشيم ، باز همان مقدارى كه هست بر حجم خودش مىافزايد . اگر بخواهيم خلأ ايجاد كنيم خلأ واقعى ايجاد نمىشود و هواى باقيمانده هر قدر كه كم باشد باز انبساط پيدا مىكند . به عقيدهء قدما همهء اجزاء عالم قابليت انبساط واقعى دارند . در مورد تكاثف هم مىتوان مثال مشابهى آورد .\r\nپس اگرچه در تخلخل و تكاثف نقل و انتقال‌هايى كه در باب نمو و ذبول رخ مىدهد مطرح نيست ولى باز تخلخل و تكاثف بدون نقل و انتقال ممكن نيست زيرا اجسام به خودى خود تخلخل و تكاثف پيدا نمىكنند ، بلكه بايد علتى در خارج وجود داشته باشد تا منشأ تخلخل يا تكاثف بشود .\r\nقدما معتقد بودند كه حرارت منشأ تخلخل مىشود و برودت منشأ تكاثف .\r\nامروزه مىگويند مثلًا آهن در اثر حرارت انبساط و در اثر برودت انقباض پيدا مىكند ولى اين را تخلخل و تكاثف حقيقى نمىدانند بلكه معتقدند كه در ميان ذرات و مولكولهاى آهن فواصلى وجود دارد كه با حرارت افزايش و با برودت كاهش پيدا مىكند . از نظر علم جديد اينكه ريلهاى قطار كه با فاصله در امتداد يكديگر قرار داده شده‌اند در تابستان به هم نزديكتر مىشوند نه به دليل انبساط واقعى ريل قطار كه به دليل افزايش فاصلهء ميان مولكولها و ذرات آهن است ولى قدما معتقد بودند كه در اثر حرارت بدون اينكه فواصلى در كار باشد انبساط واقعى پيدا مىشود .\r\nپس اگرچه تخلخل يا تكاثف احتياج به اينكه ماده‌اى به نحوى به درون يا بيرون منتقل شود ندارد ولى بايد يك علت خارجى مثلًا علت مسخّن يا مبرّدى روى جسم اثر بگذارد تا در آن تخلخل يا تكاثف ايجاد شود . در نمو و ذبول ، نقل و انتقال در ناحيهء مادهء غذايى است ولى در تخلخل و تكاثف نقل و انتقال در ناحيهء علت تخلخل يا تكاثف است . پس باز اگر فرض كنيم كه عالم يك مرتبه ساكن شود و\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nقدرت بر حركات انتقالى به كلى سلب شود تخلخل و تكاثف هم رخ نمىدهد زيرا هميشه علت تخلخل يك امر حادث است . مثلًا حرارت ابتدا از شىء قابل تخلخل دور بوده و بعد به آن نزديك شده و سبب انبساط آن مىشود . نتيجه اينكه تمام حركات كمّى متوقف بر حركت انتقالى يعنى حركت أينى و مكانى است .\r\n\r\nتوقف حركت كيفى بر حركت أينى\r\nحركت كيفى هم همين‌طور است يعنى بدون حركت أينى هرگز تحقق پيدا نمىكند .\r\nتا در ناحيهء علتِ حركات كيفى نقل و انتقالى رخ ندهد حركت كيفى امكان ندارد .\r\nيك شىء بىجهت تغيير نمىكند ، و علت ولو علت معدّه بايد به آن نزديك شود تا تغييرى در آن پيدا شود . درست است كه مثلًا مىگوييم جوهر ، علت زردى يا سرخى سيب است ولى ما در عين حال قائل به يك سلسله علل معدّه هستيم و اجزاء عالم را به اصطلاح « مكتفى به ذات » نمىدانيم . در گذشته گفتيم كه جوهر علت حركات عرضيه است . آيا مقصود از علت بودن جوهر اين است كه اين شىء از غير خودش يعنى از علل عرْضى بىنياز است ؟ فلاسفه مىگويند هيچ چيزى در عالم نيست كه از علل عرْضى خودش بىنياز باشد . اگر هوايى در كار نباشد ، نورى در كار نباشد ، حرارتى در كار نباشد نمو [ و يا مثلًا تغيير رنگ سيب از زردى به سرخى 
  ] هم در كار نخواهد بود . پس حركت كيفى هم متأخر از حركت مكانى است .\r\n\r\nتوقف حركت أينى بر حركت وضعى\r\nحركت مكانى به نوبهء خود متأخر از حركت وضعى است . فلاسفه در اينجا بيانى دارند كه بعدها بايد روى آن بيشتر بحث كنيم . مىگويند حركت مكانى بر سه قسم است : يا مستقيم است يا منعطف و يا راجع . در حركت مستقيم ، متحرك روى خط مستقيم ، حركت مىكند و حركت منعطف حركتى است كه [ يكباره تغيير مسير داده و به تعبير ديگر 
  ] زاويه مىخورد . حركت راجعه حركتى است كه رفت و برگشت داشته باشد ، مثل سنگى كه روى خط مستقيم به سمت بالا پرتاب مىشود و پس از رسيدن به يك نقطهء معين برمىگردد . حكما چون قائل به تناهى ابعاد هستند معتقدند كه حركت مستقيم غيرمتناهى نداريم . حال كه هر حركت مستقيمى متناهى است پس [ در صورت برگشت 
  ] يا بايد راجع باشد و روى خط مستقيم برگردد و يا بايد\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nمنعطف باشد .\r\n\r\nمسئلهء تخلّل سكون در حركت راجعه\r\nاز قرن سوم [ يعنى 
  ] از زمان كسانى مثل ثابت بن قرّه مسأله‌اى مطرح بوده است - كه بعد در خود اسفار هم خواهد آمد - و آن اين است كه آيا جسمى كه روى خط مستقيم حركت مىكند و بعد برمىگردد ، اين رفت و برگشت به هم متصل است ؟ مثلًا وقتى سنگى را روى خط مستقيم به طرف بالا پرتاب مىكنيم و بعد برمىگردد آيا هيچ سكونى ولو براى زمان بسيار كوتاه ميان اين حركت رو به بالا و حركت رو به پايين وجود ندارد ؟ به عبارت ديگر آيا اين سنگ ولو براى يك لحظه ساكن مىشود و بعد برمىگردد و يا بدون اينكه متوقف شود برمىگردد ؟ .\r\nعده‌اى معتقدند كه در حركات راجعه تخلل سكون صورت نمىگيرد و اين دو حركت به يكديگر متصل است و در واقع يك حركتِ متصل واحدِ متدرج الوجود است . وقتى سنگ بر مىگردد ادامهء همان حركتِ متصلِ واحدِ متدرج الوجود است منتها در اينجا يك حركتِ واحد متصلى داريم كه از جهت مبدأ و منتها با حركات ديگر تفاوت مىكند . مانعى ندارد كه ما شخص واحدى از حركت داشته باشيم كه نيمى از حركت يك مبدأ و يك منتها داشته باشد و بخش ديگرى از آن ، مبدأ و منتهاى ديگرى داشته باشد . زيرا طبق اين قول مبدأ و منتها « مشخِص » حركت نيستند .\r\nاين بحث بسيار خوب در آينده خواهد آمد كه مشخِصات حركت چيست ؟\r\nعوض شدنِ چه چيزى يك حركت را تبديل به دو حركت مىكند ؟ بعضى قائل‌اند كه مبدأ و منتها مشخِص حركت است يعنى وحدت مبدأ و منتها سبب وحدت حركت ، و تعدد مبدأ و منتها سبب تعدد حركت است . اينها ناچار مىگويند كه وقتى شىء به سمت بالا مىرود حتماً پيش از آنكه به سمت پايين حركت كند سكونى براى آن حاصل مىشود ولى عدهء ديگرى از فلاسفه به چنين حرفى قائل نيستند .\r\nمرحوم آخوند از كسانى است كه قائل‌اند در حركات راجعه سكون متخلل مىشود . ايرادهاى مهمى بر اين نظريه وارد آورده‌اند كه خود مرحوم آخوند هم نقل مىكند . از جمله مىگويند حرف شما لازمه‌اى دارد كه نمىتوان پذيرفت ولى امثال مرحوم آخوند به اين اشكال جواب مىدهند . توضيح اينكه قائلين به تخلل سكون\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nمىگويند كه فرض كنيد يك جسم فوق العاده سنگين به وزن مثلًا صد تُن از بالا به سوى زمين حركت مىكند . اگر سنگريزه‌اى را به طرف آن پرتاب كنيم پس از اصابت به آن برمىگردد . حال اگر اين سنگريزه كه به طرف بالا مىرود براى لحظه‌اى سكون پيدا كرده و بعد برگردد لازمه‌اش اين است كه آن سنگ صد تنى هم در همان لحظه ساكن شود . پاسخ اين اشكال در آينده خواهد آمد . به هر حال كلام مرحوم آخوند در اينجا مبنى بر اين است كه در حركت راجعه تخلل سكون پيدا مىشود .\r\n\r\nاثبات حركت وضعى دائمى\r\nدر اينجا بايد مقدمه‌اى ذكر شود و آن اين است كه سكون به نوبهء خود نيازمند زمان است . در گذشته گفتيم و در آينده هم خواهيم گفت كه فرق است ميان ثبات و سكون ؛ مسئلهء ثابت و متغير غير از مسئلهء ساكن و متحرك است . شىء ثابت يعنى شيئى كه نحوهء وجودش وجود جمعى و بالفعل است و هيچ جنبهء بالقوه و امكان تغيير در آن نيست ، كه بر مجردات منطبق مىشود . شىء ساكن يعنى شيئى كه امكان حركت براى آن هست ولى حركت نمىكند . حركت از شىء ثابت به نحو « سلب تحصيلى » نفى مىشود در حالى كه سكون براى شىء ساكن به نحو « عدم ملكه » ثابت است و عدم الحركه به نحو « عدم عدولى » بر آن حمل مىشود . از اين جهت است كه شىء ساكن مانند شىء متحرك زمان دارد ولى شىء ثابت زمان ندارد .\r\nمرحوم آخوند مىگويد شيئى كه در مكان حركت مىكند همين قدر كه حركتش مستدير نباشد منتهى به سكون مىشود ولو به مقدار « آنٌ مّا » « 1 » و گفتيم كه سكون هم مانند حركت به زمان نياز دارد .\r\nحال با توجه به اينكه در همهء حركات اعم از مستقيم ، منعطف و راجعه نحوه‌اى از سكون وجود دارد اين سؤال مطرح مىشود كه زمان يك شىء چيست ؟ در مورد شىء مادامى كه در حال حركت است ممكن است بگوييد زمان آن ، مقدار حركت خودش است . اما وقتى شىء ساكن مىشود يا ساكن است زمان آن چيست ؟ به تعبير مرحوم آخوند در اينجا زمان نيازمند حركتى است كه حافظ آن باشد . پس بايد هميشه چيزى در عالم وجود داشته باشد كه آن ، مقدار زمان همهء امور زمانى اعم از .\r\n\r\n\r\n\r\n\r\n","description":"","footnote":"\r\n( 1 ) . [ مراد از « آن » در اينجا لحظه است نه « آن » به معناى حد زمان . 
  ]\r\n","page_name":" 583 ","page_number":583},
  {"content":"\r\n\r\nمتحركها و ساكنها باشد و آن جز حركت وضعى دائمى ( حركت فلك ) چيز ديگرى نيست . معناى حرف مرحوم آخوند در اينجا اين است كه اگر حركت وضعى مستدير دائمى در عالم نداشته باشيم ، لازم مىآيد زمان لااقل براى اشياء ساكن معنى نداشته باشد و حال آنكه اشياء ساكن هم زمان دارند .\r\nهمان‌طور كه آقاى طباطبايى در بعضى از حواشى خود بر يكى از فصول آينده گفته‌اند اين مطلب با مبناى خود مرحوم آخوند جور در نمىآيد چون اين حرف همان نظر قدمايى مثل شيخ است كه معتقدند زمان از حركت وضعى فلك انتزاع مىشود . خود مرحوم آخوند بارها تصريح مىكند كه زمان از حركت جوهرى طبيعت انتزاع مىشود نه از حركت وضعى فلك . پس اگر حركت وضعى فلك هم وجود نداشته باشد باز يك زمان مستمر دائم وجود دارد .\r\nدر آينده اين بحث مطرح خواهد شد كه آيا براهين اثبات زمان ، ثابت مىكنند كه در عالم فقط يك زمان داريم يعنى فقط يك حركت است كه منشأ انتزاع زمان است ؟ بر اين اساس معنى زمانى بودن اشياء اين است كه در آن زمان قرار گرفته‌اند ، حال آن زمان ، زمان حركت وضعى فلك باشد يا زمان حركت جوهرى يا زمان چيز ديگر . در اين فرض يك حركت دائم و غيرساكن و غيرمتوقف در عالم هست و زمان عبارت است از مقدار آن حركت . اين فرض - همچنان كه در آينده خواهيم گفت - درست نيست .\r\nفرض ديگر اين است كه به عدد حركات موجود در عالم ، زمان وجود دارد همان‌طور كه به عدد اجسام عالم كميت وجود دارد . منتها از ميان كميتها يك كميت را اعتبار مىكنيم براى اينكه مقياس كميتهاى ديگر واقع شود . اين فقط يك اعتبار است و آن مقدار خاص از كميت هيچ اولويتى ندارد . مثلًا ما يك چهل ميليونيم محيط كرهء زمين را به عنوان « متر » اعتبار مىكنيم و كميت اشياء ديگر را با آن مىسنجيم . هر چيزى براى خودش كميتى دارد و اين متر « 1 » در كميت داشتن با پارچه و يا اندام انسان هيچ تفاوتى نمىكند . منتها از ميان مقدارها يكى را به عنوان مقياس اعتبار مىكنيم همچنان كه از ميان اوزان مقدار معينى مثل كيلو را به عنوان مقياس اعتبار كرده و وزن اشياء ديگر را با آن مىسنجيم .\r\n\r\n\r\n\r\n\r\n","description":"","footnote":"\r\n( 1 ) . [ متر در اين جمله به معناى ابزار اندازه گيرى است نه واحد اندازه گيرى . 
  ]\r\n","page_name":" 584 ","page_number":584},
  {"content":"\r\n\r\nزمان هم همين‌طور است . هر چيزى كه در عالم حركت دارد زمان دارد . اگر حركت در عالم متعدد است زمان هم متعدد است ولى در ميان زمانهاى عالم يكى را مقياس سنجش ديگر زمانها قرار مىدهيم . به قول قدما حركت فلك به دور زمين يا به قول امروزيها حركت سالانهء زمين به دور خورشيد يا حركت شبانه روزى زمين به دور خودش را مقياس زمان قرار مىدهيم . مدت زمانى را كه در آن ، زمين يك دور كامل به دور خودش گردش مىكند به 24 قسمت مساوى تقسيم كرده ، آن را « يك ساعت » اعتبار مىكنيم . مثلًا زمان تكلم من در اينجا را مىسنجيم و مىگوييم يك ساعت طول كشيده است . اين بدين معناست كه اين كميت منطبق است با 124 آن كميت ، ولى از نظر زمان بودن ، هيچ يك اولويتى بر ديگرى ندارد و هر كدام براى خودش زمان است . پس اينكه مرحوم آخوند مىگويد زمان از حركت وضعى فلك انتزاع مىشود بر مبناى قدماست نه بر مبناى خود ايشان . تا اينجا ما « اقدميت » حركت وضعى بر ساير حركات را بيان كرديم .\r\n\r\nادوم و اتم و اشرف بودن حركت وضعى دورى\r\nاما اينكه چرا حركت وضعى فلك « ادوم » از ساير حركات عرضى است كاملًا روشن است . هيچ حركت كمّى الى الابد ادامه پيدا نمىكند يعنى هر شيئى كه حركت كمّى دارد بالاخره متوقف مىشود و به عبارت ديگر همهء حركات كمّى ، اول و آخر دارند .\r\nهمچنين هيچ حركت كيفى يا مكانى الى الابد ادامه پيدا نمىكند . تنها حركتى كه امكان دارد الى الابد ادامه پيدا كند حركت وضعى يعنى حركتى است كه يك شىء حول يك محور انجام مىدهد . قدما معتقد بودند حركت فلك چنين حركتى است كه از ازل شروع شده و تا ابد هم ادامه دارد . « از ازل شروع شده » تعبير لفظى است و مراد از آن حركتى است كه لااول له و لاآخر له . پس تنها حركتى كه ادوم همهء حركات عرضى است حركت وضعى است .\r\nاما اينكه اين حركت « اتم » از ساير حركات است باز واضح است . ناتمام بودن يا نقصان حركت در جايى است كه شىء امكان حركتى را داشته باشد ولى حركت آن به علت مانعى متوقف شود . حركتى كه هميشه ادامه دارد هيچ وقت نقصان پيدا نمىكند و بنابراين حركت فلك اتمّ حركات عرضى هم هست .\r\nاتم بودن حركت وضعى مستديره كه مقصود از آن حركت وضعى فلك است\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nدليل ديگرى هم دارد . قدما در مورد فلك به خصوصيت ديگرى هم قائل بودند و آن اين است كه فلك را داراى نفس مىدانستند و معتقد بودند كه محرك فلك يك شوق است و نفس فلكى يك محرك عقلى دارد . بنابراين غايت حركت فلكى را يك غايت عقلانى مىدانستند . اين هم دليل دومى است بر اينكه حركت وضعى اتمّ از ساير حركات است زيرا حركات أينى ، كيفى و كمّى هيچ كدام غايت عقلانى ندارند .\r\nاشرفيّت چطور ؟ اتمّيت كه ثابت شود اشرفيت هم ثابت شده است . اين خلاصهء اين فصل بود و همچنان كه در ابتدا گفتيم فصل مهمى نيست .\r\n\r\n","description":"","footnote":"","page_name":" 586 ","page_number":586},
  {"content":"\r\n\r\n\r\nمتن اسفار\r\n( همراه توضيحات استاد هنگام تدريس )\r\n\r\n","description":"","footnote":"","page_name":" 587 ","page_number":587},
  {"content":"\r\n . \r\n","description":"","footnote":"","page_name":" 588 ","page_number":588},
  {"content":"\r\n\r\n\r\nفصل 10\r\nفى الحركة و السكون « 1 » و « 2 » .\r\nفإنّهما يشبهان القوّة و الفعل و هما بالمعنى الأعم من عوارض الموجود بما هو موجود إذ لا يحتاج الموجود فى عروضهما له إلى أن يصير نوعا خاصاً طبيعياً أو تعليمياً .\r\nفنقول : الموجود إمّا بالفعل من كلّ وجه فيمتنع عليه الخروج عما كان عليه و إمّا بالقوّة من كلّ جهة ، و هذا غير متصور فى الموجود إلّافيما كان له فعليّة القوّة ، فيكون فعله مضمّناً فى قوّته ، و لهذا من شأنه أن يتقوّم و يتحصّل بأىّ شىء كان كالهيولى الأولى . و إمّا بالفعل من جهة و بالقوّة من جهة اخرى ، و لا محالة ذاته مركّبة من شيئين بأحدهما بالفعل و بالآخر بالقوّة ، و له من حيث هو بالفعل سبق ذاتى على ما له من حيث هو بالقوة ، و ستعلم عن أنّ جنس الفعل له التقدم على جنس القوّة بجميع أنحاء التقدم . ثمَّ القسم الأوّل الّذى هو بالفعل من كلّ وجه الّذى لايمكن عليه التغير و الخروج من حالة إلى حالة أصلا يجب أن يكون أمراً بسيطاً حقيقياً ، و مع بساطته لابد أن يكون كلّ الأشياء و تمام الموجودات كلّها كما سنبرهن عليه . و الّذى هو بالفعل من .\r\n\r\n\r\n\r\n\r\n","description":"","footnote":"\r\n( 1 ) . الاسفار الاربعه ، دورهء نه جلدى ، ج 3 ، مرحلهء 7 ، فصل 10 .\r\n( 2 ) . [ همان‌طور كه قبلًا ذكر شد ، نوار جلسات اول و دوم موجود نيست و لذا توضيحات استاد در هنگام تطبيق درس بر متن از سه صفحهء بعد آغاز مىشود . 
  ]\r\n","page_name":" 589 ","page_number":589},
  {"content":"\r\n\r\nوجه و بالقوّة من وجه له من حيث هو بالقوّة أن يخرج إلى الفعل بغيره من حيث هو غيره و إلّالم يكن ما بالقوّة ما بالقوّة ، و هذا الخروج إمّا بالتدريج أو دفعة ، و الخروج بالمعنى الأعمّ من الأمرين يعرض لجميع المقولات ، فإنّه لا مقولة إلّاو فيها خروج عن قوّة لها إلى فعل لكنَّ المصلح عليه فى استعمال لفظ الحركة هو ما كان خروجاً لا دفعة فهو المسمّى بالحركة ، و عدم ذلك الخروج عن الموضوع القابل هو المسمّى بالسكون ؛ فحقيقة الحركة هو الحدوث التدريجى أو الحصول أو الخروج من القوّة إلى الفعل يسيراً يسيراً أو بالتدريج أو لا دفعة و كلّ هذه العبارات صالحة لتحديد الحركة .\r\nو ليس لك أن تقول : الدفعة عبارة عن الحصول فى الآن ، و الآن عبارة عن طرف الزمان ، و الزمان عبارة عن مقدار الحركة فقد انتهى تحليل تعريف الدفعة و هو جزء هذا التعريف إلى الحركة فقد أخذ الشىء فى تعريف نفسه و هو الدور المستحيل ، و كذلك إذا قلنا يسيراً يسيراً أو بالتدريج فإنّ كلا منهما لايعرف إلّابالزمان الّذى لا يعرف إلّابالحركة .\r\nلأنا نقول كما قال بعض الفضلاء : إنّ تصوّرات هذه الامور أى الدفعة و التدريج و نحوه بديهيّة بإعانة الحس عليها و إن كان معرفتها بحدودها محوجة إلى مقوماتها الذاتية من الزمان و الآن فذلك هو المحتاج إلى البرهان ، فمن الجائز أن يعرف حقيقة الحركة بهذه الامور ثمّ يجعل الحركة ذريعة لمعرفة الزمان و الآن اللّذين أحدهما مقدارها و الآخر طرف مقدارها و هما سببا هذه الامور الأوّلية التصوّر . و هكذا حال كثير من الامور الّتى هى ظاهرة الإنيّة خفية الماهية و حينئذ لا يلزم الدور . و هذا الجواب ممّا ذكره صاحب المطارحات ، و استحسنه الإمام الرازى فى المباحث المشرقيّة لكنّ المتقدمين لم يلتفتوا إلى هذا التعريف لاشتماله على دور خفى إذ لابد أن يعتبر فى تلك الامور الإنطباق على أمر ممتد تدريجى الحصول و لذلك قال الشيخ فى الشفاء : جميع هذه الرسوم يتضمّن بياناً دورياً فاضطر مفيدنا هذه الصناعة إلى ان سلك مسلكاً آخر ؛ فالقدماء عدلوا عن ذلك فقالوا : الحركة ممكن الحصول و كلّ ما يمكن حصوله للشىء فإنّ حصوله كمال لذلك الشىء فإذن الحركة كمال لما يتحرّك ، و لكنّها تفارق سائر الكمالات من حيث إنّه لا حقيقة لها إلّاالتعدى إلى الغير و السلوك إليه ، فما كان كذلك فله لا محالة خاصيتان إحداهما إنّه لابد هناك من مطلوب ممكن الحصول ليكون التوجه توجّهاً إليه . الثانية إنّ ذلك التوجّه مادام كذلك فإنّه بقى منه شىء بالقوّة فإنّ المتحرّك إنّما يكون متحرّكاً بالفعل إذا لم يصل إلى\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nالمقصود فما دام كذلك فقد بقى منه شىء بالقوّة ؛ فإذن هوية الحركة متعلّقة بأن يبقى منها شىء بالقوّة ، و بأن لايكون الّذى هو المقصود من الحركة حاصلا بالفعل . و أمّا سائر الكمالات فلا يوجد منها واحدة من هاتين الخاصيتين فإنّ الشىء إذا كان مربعاً بالقوّة صار مربعاً بالفعل فحصول المربعية هى من حيث هى لايوجب أن يقتضى و يستعقب شيئاً . و أيضاً فعند حصوله لايبقى منه شىء بالقوّة .\r\nفإذا عرفت هذا فنقول : الجسم إذا كان فى مكان و هو ممكن الحصول فى مكان آخر ففيه إمكانان : أحدهما الحصول فى ذلك المكان و الثانى إمكان التوجه إليه ، و قد سبق أنّ كلّ ما يكون ممكن الحصول فإنّ حصوله يكون كمالا له . فإذن التوجه إلى ذلك المطلوب كمال ، لكنّ التوجه إلى المطلوب متقدّم لا محالة على حصول المطلوب و إلّالم يكن الوصول إليه على التدريج و كلامنا فيه ؛ فإذن التوجه كمال أول للشىء الّذى بالقوّة لكن لامن كلّ وجه فإنّ الحركة لاتكون كمالا فى جسميته و إنّما هى كمال له من الجهة الّتى هو باعتبارها كان بالقوّة ، فإذن الحركة كمال أوّل لما بالقوّة من جهة ما هو بالقوّة ، و هذا الرسم للفيلسوف الأعظم أرسطاطاليس . و أمّا أفلاطون « 1 » الالهى فإنّه رسمها بأنّها خروج عن المساواة أى « 2 » كون الشىء بحيث لا يكون حاله فى آن « 3 » مساوياً لحاله قبل ذلك الآن و بعده ، و أمّا فيثاغورس فإنّه نقل عنه فى تعريف الحركه أنّها عبارة عن الغيرية « 4 » و هذا قريب ممّا ذكره أفلاطون ، إذ فيه إشارة إلى أنّ حالها فى صفة من الصفات فى كلّ آن مغايرة لحالها قبل ذلك الآن و بعده .\r\nو يمكن توجيه كلامهما « 5 » بما يدلّ على تمام التعريف من أخذ التدريج « 6 » .\r\n\r\n\r\n\r\n\r\n","description":"","footnote":"\r\n( 1 ) . مرحوم آخوند غالباً « افلاطون » را در كتاب خودش بدون واو مىنويسد ( افلاطن ) ولى بيشتر با واو مىنويسند و بسيارى هم با واو ( افلاطوُن ) مىخوانند كه درست نيست .\r\nاين نام در كتب عربى به صورت « فَلاطُن » يا « افلاطُن » آمده ولى چون ضمه را با واو مىنوشتند ، كم كم « افلاطون » در السنه معروف شده است .\r\n( 2 ) . با اين « أى » در واقع چيزى را اضافه مىكنند تا اين تعريف شامل تغير دفعى نشود .\r\n( 3 ) . يعنى « فى كل آنٍ » .\r\n( 4 ) . معلوم است كه فيثاغورس نمىخواهد بگويد كه هر غيريتى حركت است ؛ ناچار بايد بگوييم غيريتِ شىء با خودش .\r\n( 5 ) . مرحوم آخوند با آن حسن ظنى كه دارد ، به اين گونه موارد كه مىرسد هرطور هست توجيه و تأويل مىكند كه در اينجا اين توجيه ، تمام نيست .\r\n( 6 ) . در كلام افلاطون و فيثاغورس كلمهء « تدريج » نبود و بنابراين تعاريف آنها شامل امور دفعى هم مىشد ولى ايشان مىخواهد به نوعى توجيه كند . در جملهء بعد « فان الشىء إذا . . . » مىخواهد [ براى شيئى كه حالش در هر زمان ، متفاوت از حالش در زمان ديگر است 
  ] لازمه‌اى بيان كند در حالى كه چنين لازمه‌اى ندارد . مرحوم آخوند هر وقت در مقام توجيه نظرات ديگران برمىآيد خيلى [ بى محابا 
  ] حرف مىزند !\r\n","page_name":" 591 ","page_number":591},
  {"content":"\r\n\r\nالاتّصالى فيه ، فإنّ الشىء إذا كان حاله فى كلّ حين فرض مخالفاً لحاله فى حين آخر قبله أو بعده كانت تلك الأحوال المتتالية امورا متغايرة تدريجية على نعت الوحدة و الاتّصال ، فأفلاطون عبّر عن هذا المعنى بالخروج عن المساواة ، و فيثاغورس عبّر عنه بالغيرية ، و المقصود واحد ، و لا يرد عليهما أنّ كلا من هذين المعنيين أمر بسيط لايعقل فيه الامتداد و الاتّصال ؛ فليس شىء منهما تمام حقيقة الحركة ، لكنّ الشيخ لم يلتفت إلى التوجيه المذكور ، و قال فى الشفاء : إنّ الحركة قد حُدّت بحدود مختلفة مشتبهة « 1 » و ذلك لاشتباه الأمر فى طبيعتها إذ كانت لا يوجد أحوالها ثابتة بالفعل و وجودها فيما يرى أن يكون قبلها شىء قد بطل و شىء مستأنف الوجود ، فبعضهم « 2 » حدّها بالغيرية إذ كانت توجب تغير الحال و إفادةً لغير ما كان « 3 » و لم يعلم أنّه ليس يجب أن يكون ما يوجب إفادة الغيرية فهو نفسه غيرية فإنه ليس كلّ ما يفيد شيئاً يكون هو إيّاه ، و لو كانت الغيرية « 4 » حركة لكان كل غير متحركاً و ليس كذلك . و قال قوم : إنها طبيعة غير محدودة ، و الأحرى أن يكون هذا إن كان صفة لها صفة غيرخاصة فغير الحركة كذلك أيضاً كاللانهاية و الزمان . و قيل « 5 » إنّها خروج عن المساواة كأنّ الثبات على صفة واحدة مساواة الأمر بالقياس إلى كلّ وقت يمر عليه و أنّ الحركة لايتساوى نسبة أجزائها و أحوالها إلى الشىء فى أزمنة مختلفة ، فإنّ المتحرّك فى .\r\n\r\n\r\n\r\n\r\n","description":"","footnote":"\r\n( 1 ) . حركت از امورى است كه مشتبه است . قبلًا عرض كرديم كه همان‌طور كه آيات تدوينى برخى محكم و برخى متشابه هستند آيات تكوينى هم برخى محكم و برخى متشابهند . ( حاجى هم به « كالايات المتشابهة » تعبير مىكند ) [ آيات تكوينى متشابه 
  ] با يكديگر اشتباه مىشوند ؛ مىبينيد براى يك چيز دو تعريف مىكنند كه با هم متناقض از كار درمىآيند . مثل تعريفى كه براى حركت به معنى توسط و حركت به معنى قطع مىكنند . وجود حركت ، امرى واضح و بديهى است ولى همين امر حقيقتش چيست ؟\r\nهزاران حرف از آن درآمده است .\r\n( 2 ) . يعنى فيثاغورس .\r\n( 3 ) . مرحوم آخوند بعد به اين مطلب اشكال مىكند و مىگويد حركتْ موجب غيريت نيست ، بلكه مصداقاً عين غيريت است .\r\n( 4 ) . اين ، ايراد دوم شيخ است .\r\n( 5 ) . مراد ، قول افلاطون است .\r\n","page_name":" 592 ","page_number":592},
  {"content":"\r\n\r\nالأين فى كلّ آن له أين آخر ، و المستحيل « 1 » فى كلّ آن له كيف آخر ، و هذه رسوم إنما دعا إليها الاضطرار و ضيق المجال ، و لا حاجة بنا إلى التطويل فى إبطالها و مناقضتها ، فإنّ الذهن السليم يكفيه فى تزييفها ما قلناه . انتهى كلامه « 2 » .\r\nأقول : ما ذكره الشيخ فى تزييف التعريف الفيثاغورسى من أنّ الحركة ليست نفس الغيرية و إنما هى مفيدة الغيرية فليس بذاك ، إذ الحركة نفس التجدد و الخروج من حاله « 3 » إلى غيره لا ما به يتجدد الشىء و يخرج بل نفس خروج الشىء عن حاله نفس غيريته لها فى التحقق و الثبوت و إن تغايرا فى المفهوم و ذلك كاف فى الرسوم . و أمّا الّذى « 4 » نقل من قوم وزيّفه و هو أنها طبيعة غير محدودة فستعلم فى موضعه من إثبات تجدد الأكوان الجوهرية « 5 » و تحول الطبيعة السارية فى كل جسم ، و أنّ تجددها و تبدّلها فى ذاتها و جوهرها أصل جميع الحركات و الاستحالات الأرضيّة « 6 » العرضية .\r\n\r\nعقدة و حل\r\nقال الإمام الرازى فى المباحث المشرقية و شرحه لعيون الحكمة : إنّ لى فى خروج الشىء من القوّة إلى الفعل على التدريج تشكيكاً مع أنّه اتفقت آراء الحكماء عليه ؛ فإنّ الشىء إذا تغيّر فذلك التغير إمّا أن يكون لحصول شىء فيه أو لزوال شىء عنه « 7 » ، فإنّه إن لم يحدث فيه شىء ممّا كان معدوماً و لم يزل عنه شىء ممّا كان موجوداً وجب أن يكون حاله فى ذلك الآن كحاله قبل ذلك ، فلم يوجد فيه تغير و قد فرض ذلك هذا خلف ، فإذن الشىء إذا تغير فلابد هناك من حدوث شىء فيه أو زوال شىء عنه ، فلنفرض أنّه حدث فيه شىء . فذلك الشىء قد كان معدوماً ثمّ وجد و كلّ ما كان .\r\n\r\n\r\n\r\n\r\n","description":"","footnote":"\r\n( 1 ) . « مستحيل » يعنى آنچه تغيير كيفى پيدا مىكند . استحاله را در مورد كيفيات به كار مىبرند .\r\n( 2 ) . شيخ بر خلاف مرحوم آخوند در مقام توجيه اين اقوال برنمى آيد .\r\n( 3 ) . « حالةٍ » درست است نه « حالِهِ » .\r\n( 4 ) . اين توجيه مرحوم آخوند ضعيفتر از توجيه قبلى است .\r\n( 5 ) . همان‌طور كه حاجى مىگويد مرحوم آخوند طبيعت به معناى ماهيت را بر طبيعت به معناى جوهر حمل كرده است و بعد گفته است كه ما هم قائليم كه در جوهر ، حركت واقع مىشود . اين يك توجيه [ تكلف آميز 
  ] است .\r\n( 6 ) . « الارضية » زائد است .\r\n( 7 ) . انصافاً فخر رازى عالى تشقيق مىكند .\r\n","page_name":" 593 ","page_number":593},
  {"content":"\r\n\r\nكذلك فلوجوده ابتداء و ذلك الابتداء غيرمنقسم و إلّالكان أحد جزئيه هو الابتداء لا هو . فذلك الّذى حدث إمّا أن يكون فى ابتداء وجوده موجوداً أو لايكون ، فإن لم يكن فهو بعد فى عدم لا فى ابتداء وجوده « 1 » ، و إن حصل له وجود فلا يخلو إمّا أن يكون قد بقى منه شىء بالقوّة أو لم يبق . فإن لم يبق فالشىء قد حصل بتمامه فى أوّل حدوثه فهو حاصل دفعة لايسيراً يسيراً ، و إن بقى منه شىء بالقوّة فذلك الشىء الّذى بقى إمّا أن يكون عين الّذى وجد و هو محال ، لاستحالة أن يكون شىء واحد موجوداً و معدوماً دفعة واحدة « 2 » ، و إمّا أن يكون غيره « 3 » ، فحينئذ الّذى حصل أولًا فقد حصل بتمامه ، و الّذى لم يحصل فهو بتمامه معدوم ، و ليس هناك شىء واحد له حصول على التدريج بل هناك أمور متتالية ، فالحاصل أنّ الشىء الأحدى الذات « 4 » يمتنع أن يكون له حصول إلّادفعة بل الشىء الّذى له أجزاء كثيرة أمكن أن يقال إنّ حصوله على التدريج على معنى أنّ كلّ واحد من تلك الأفراد إنما يحصل فى حين بعد حين ، و أمّا على التحقيق فكلّ ما حدث فقد حدث بتمامه دفعة و ما لم يحدث فهو بتمامه معدوم ، فهذا ما عندى فى هذا الموضع . هذا كلامه .\r\nو أقول : إنّ بهمنيار ذكر هذه الشبهة ناقلا إيّاها عمن سبقه من الأقدمين و أبطلها بأنها إنما تنفى وجود الحركة بمعنى القطع و هى غيرموجودة فى الأعيان و الموجود من الحركة إنما هو التوسط المذكور و هو ليس إلّاأمراً سيّالًا لايكون متقضّياً « 5 » و لاحقاً ، و جمهور المتأخرين سلكوا هذا المنهج زاعمين أنه منهج الحكمة إلّامولانا و .\r\n\r\n\r\n\r\n\r\n","description":"","footnote":"\r\n( 1 ) . يك مغالطه همين است كه « ابتدا » را به معناى آنى كه شىء در آن « آن » وجود پيدا مىكند مىگيرد . اما اگر ابتدا را به معناى حد وجود بگيريم ، مىتوانيم بگوييم بله ، شىء در ابتداى وجودش موجود نيست بلكه حد وجودش در ابتداى وجودش موجود است .\r\nوجودش و نيز زمان وجودش حدى دارد . وجودش در زمان موجود است و ابتداى وجودش در ابتداى زمان .\r\n( 2 ) . بعد در جواب گفته مىشود كه مانعى ندارد كه شىء ، « دفعة واحدة » موجود و معدوم باشد ، اما به اين معنا كه مرتبه‌اى از آن ، موجود و مرتبهء ديگرى از آن ، معدوم است .\r\n( 3 ) . در اينجا هم جواب مىدهند كه به يك اعتبار ، غير آن است و به يك اعتبار ديگر عين آن است . به اعتبار اينكه وجودِ واحد است ، غير آن است و به اعتبار اجزاء ، يك جزء غير از جزء ديگر است و در هر وجود ممتدى همين‌طور است .\r\n( 4 ) . مىگويد امور تدريجى « غير احدىّ الذات » هستند ، يعنى امورى هستند كه در واقع متكثرند و ما خيال مىكنيم امر واحدى هستند .\r\n( 5 ) . « متقضّى » يعنى آناً فآناً حادث و آناً فآناً فانى مىشود .\r\n","page_name":" 594 ","page_number":594},
  {"content":"\r\n\r\nسيّدنا الأستاد دام ظله العالى « 1 » حيث أفاد إنّ النافين للحركة بمعنى القطع قائلون بأنّ التوسط المذكور يرسم فى الوهم أمراً حادثاً تدريجيّاً على نعت الاتّصال « 2 » و إن اجتمعت هناك أجزاؤه الحادثة على التدريج « 3 » ، و إذا كان حصول الشىء الواحد على سبيل التدريج غير معقول فلم يتصوّر ذلك ، سواءٌ كان فى الأعيان أو فى الأوهام ، و هذا القياس المغالطى لو صح لكان حجة ناهضة هناك أيضاً إذ لا اختصاص له بأحد الوجودين أصلا و اللازم خلف ؛ و قد اجتمعت الآراء على بطلانها ، كيف و قد برهن على اتصال الجسم و عدم انفصاله إلى غير المنقسمات الوضعية كما سيجىء فى مباحث الجوهر ، و خروج الجسم من أين إلى أين آخر مشاهد محسوس ، و ذلك الخروج أمر تدريجى منطبق على المسافة المتصلة ، فوجود كمية متصلة غير قارة منطبقة على كمية متصلة قارة و لو فى الخيال من الضروريات الّتى لايمكن إنكارها ؛ فالحرى قلع أساس الإشكال و تخريب بنائه بإفشاء وجه الغلط فيه ، و ذلك غير متعسّر على من وفق له بل ميسّر لمن خلق له ، فإنّ وجود الشىء بتمامه فى الآن غير وجوده فى الزمان إذ قد يكون للشىء وجود فى الزمان و ليس وجوده و لا وجود جزء منه فى الآن بل وجود نهاية منه ، و نهاية الشىء خارجة عنه لأنه عدمه و انقطاعه ، و وحدة الشىء لا يأبى ذلك أصلا ، لأنّ الحركة و الزمان و ما يجرى مجراهما من الامور الضعيفة الوجود الّتى وجود كل جزء منها يجامع عدم غيره ؛ و التدريج فى الحدوث لاينافى وجود الشىء الممتد الواحد بتمامه فى مجموع الزمان الّذى هو أيضاً متصل واحد شخصى فى نفسه بل إنما ينافى وجوده بتمامه أو وجود بعض منه فى الآن . ثمّ لايلزم أن يكون لكلّ حادث ابتداء آنى يوجد هو أو جزء منه فى ذلك الآن ، و هذا الغلط إنما نشأ من اشتراك لفظ الابتداء بين معنيين متغايرين ؛ فإنّ لفظ الابتداء قد يطلق على طرف الشىء و نهايته و قد يطلق على الآن الّذى يوجد فيه الشىء الدفعى الحدوث المستمر الذات أولا ، و الحركة ليست مما يوجد دفعة ثمّ .\r\n\r\n\r\n\r\n\r\n","description":"","footnote":"\r\n( 1 ) . مقصود « ميرداماد » است . مرحوم آخوند براى ميرداماد احترام بسيارى قائل است ، اگرچه از نظرات ميرداماد كمتر حرفى است كه قبول كرده باشد و مخصوصاً حرفهاى اساسى او مثل « حدوث دهرى » را قبول ندارد . در عين حال نهايت احترام را براى او قائل است زيرا غير از مسئلهء استاد و شاگردى ، به ميرداماد ارادت دارد .\r\n( 2 ) . مىگويد اين اشكال اگر وارد باشد بر حركت قطعى در ذهن هم وارد است .\r\n( 3 ) . گرچه [ اجزاء حركت قطعى در ذهن 
  ] در زمان ، اجتماع وجود دارند ولى حدوثشان تدريجى است .\r\n","page_name":" 595 ","page_number":595},
  {"content":"\r\n\r\nيستمر ، فليس لها آن أول الحدوث و لا لجزء منها لأنّ جزء الحركة أيضاً حركة بل لها طرف و نهاية يختص به آن هو منطبق على طرفها .\r\nو من تعاريف الحركة ما ذكره الشيخ فى النجاة و هو أنّ الحركة تبدّلُ حال قارة فى الجسم يسيراً يسيراً على سبيل اتجاه نحو شىء و الوصول به إليه و هو بالقوة أو بالفعل « 1 » .\r\nفلنبين قيود هذا التعريف و احترازاته . فقوله « تبدّل حال قارة » احتراز عن انتقال من حال غير قارة إلى حال غير قارة اخرى كانتقال من متى إلى متى أو من فعل إلى فعل أو من انفعال إلى انفعال إذ تلك الامور أحوال غير قارة « 2 » ، و الانتقال منها ليس حركة كما أنّ التلبس بها ليس به سكون . و قوله « فى الجسم » احتراز عن تبدّل الأحوال القارّة للنفوس المجردة « 3 » من صفاتها و إدراكاتها ، إذ ذلك لايكون حركة ، لا عن تبدل الهيولى الاولى فى صفاتها على ما قيل ، فإنّ للهيولى حركة فى استعداداتها و انفعالاتها . و قد يقال إن المتحرك فى الحركة الكمية ليس إلّاالمادة « 4 » بل المراد من .\r\n\r\n\r\n\r\n\r\n","description":"","footnote":"\r\n( 1 ) . سؤال : در نسخهء نجات « لا بالفعل » آمده است .\r\nاستاد : همان « أو بالفعل » درست است و مرحوم آخوند هم براى آن ، « وجه » ذكر كرده است .\r\nكتاب النجاة چاپ مصر غلطهاى زيادى دارد . بهمنيار در كتاب التحصيل عين عبارتهاى شيخ را از كتب مختلف او آورده است و مسلّماً نسخه‌هاى مصحَّح نزد بهمنيار بوده است .\r\nمن زمانى كه التحصيل را تصحيح مىكردم ، گاهى التحصيل را از روى نجات تصحيح مىكردم ، چون نسخهء التحصيل غلط بود و گاهى نجات را از روى التحصيل تصحيح مىكردم و آنچه در آن موارد در نجات آمده بود قطعاً غلط بود .\r\n( 2 ) . يعنى در ماهيت آنها عدم القرار و تدريج خوابيده است .\r\n( 3 ) . در ميان چهار جوهر ديگر ، قيد « فى الجسم » احتراز از عقل مجرد نيست . در مورد صورت هم جاى اشتباه نبوده است . امر دائر است ميان اينكه قيد « فى الجسم » براى احتراز از نفس باشد يا هيولى . مرحوم آخوند مىگويد اين قيد براى احتراز از نفس است .\r\n( 4 ) . عقيدهء مرحوم آخوند همين است . در حركت كمّى ، موضوع حركتْ هيولى است نه مجموع هيولى و صورت . اين بحث هم در آينده مىآيد كه از مباحث خيلى سنگين است . موضوع در حركت كمّى از جاهايى است كه بهمنيار شيخ را سؤال پيچ مىكند و شيخ در نهايت ، اظهار عجز مىكند . شيخ نظرياتى را مطرح مىكند كه « لعلّ » اين طور باشد و يا آن‌طور و احتمالهاى بسيارى را مطرح مىكند . بهمنيار مىگويد اميدواريم استاد انعام فرموده مطلب را به آخر برسانند . شيخ مىگويد : اگر بتوانم ، و در آخر هم نمىتواند . مرحوم آخوند بالاخره قبول مىكند كه موضوع حركتِ كمّى ، همان هيولاست .\r\n","page_name":" 596 ","page_number":596},
  {"content":"\r\n\r\nالجسم ما يعمه و مادته « 1 » . و قوله : « يسيراً يسيراً » يخرج تبدّلا لايكون كذلك فى الجسم و تبدّل الهيولى فى صورها الجوهرية ، فإنّ ذلك عند الشيخ و جمهور الحكماء لايمكن أن يكون على سبيل التدريج ، و سينكشف لك الحق الّذى فيه . و قوله : « على سبيل اتجاه نحو شىء » احترز به عن تبدل الجسم فى ضوئه مثلا و الانتقال عنه يسيراً يسيراً إلى الظلمة ، فإنه و إن كان فيه تبدّل فى حال قارة تدريجاً إلّاأنه ليس بحركة لعدم كونه على سبيل التوجه نحو شىء ، و أراد بالسببية المعبر عنها بالباء القريبة الذاتية احترازاً عن تبدّل أحوال قارة تدريجاً لايكون الوصول إلى مايترتب عليه أولياً أو ذاتياً كما ستعلم فى مباحث العلة الغائية من أنّ الغاية قد تكون ذاتية و قد تكون عرضية ، و بذلك يخرج عن الحدّ الانتقال من جدة إلى جدة أو من اضافة إلى اضافة ، إذ كل منهما و إن كان تدريجياً إلّاأنّ شيئاً منهما ليس غاية ذاتية أو أولية بل التبدل فيهما مسبوق بتبدّل فى غيرهما ، و إنما عمّم فى الغاية المذكورة ليشمل ما لها غاية بالفعل كمالاتدوم من الحركات المستقيمة ، و ما ليس لها غاية بالفعل كما تدوم من الحركات الدورية ، إذ ما يحصل لها إنما هو وضع تدريجى صالح لأن يفصل إلى أوضاع لايكون شىء منها بالفعل بل بالقوة القريبة من الفعل .\r\nو من تعاريفها ما ذكره رهط من حكماء الاسلام وفاقاً للمتقدمين و هو أنّ الحركة زوال من حال أو سلوك من قوة إلى فعل . و فى الشفاء : إنّ ذلك غلط لأنّ نسبة الزوال و السلوك إلى الحركة ليست كنسبة الجنس أو ما يشبه الجنس بل كنسبة الألفاظ المترادفة إياها ؛ إذ هاتان اللفظتان و الحركة وضعت أولا لاستبدال الشىء فى المكان ، ثم نقلت إلى الأحوال .\r\nو أقرب التعاريف هو أن يقال الحركة هى موافاة حدود بالقوة على الاتصال ، و السكون هو أن تنقطع هذه الموافاة و تلك الحدود تفترض بالموافاة و الحركة على هذا النحو يتبعها وجود الحركة بمعنى القطع الّذى سنذكرها .\r\n\r\n\r\n\r\n\r\n","description":"","footnote":"\r\n( 1 ) . [ متأسفانه بخش تطبيق تا انتهاى اين فصل در نوار موجود نيست . 
  ]\r\n","page_name":" 597 ","page_number":597},
  {"content":"\r\n\r\n\r\nفصل 11\r\nفى تحقيق القول فى نحو وجود الحركة .\r\nقال الشيخ فى الشفاء : الحركة اسم لمعنيين ، الأول الأمر المتصل المعقول للمتحرك من المبدء إلى المنتهى و ذلك مما لاحصول له فى الأعيان لأنّ المتحرك « 1 » مادام لم يصل إلى المنتهى فالحركة لم توجد بتمامها ، و إذا وجدت فقد انقطع و بطل فإذن لا وجود له فى الأعيان أصلا بل فى الذهن ، و ذلك لأنّ المتحرك يستند إلى المكان الّذى تركه و إلى المكان الّذى أدركه ، فإذا ارتسمت صورة كونه فى المكان الأول فى الخيال ثم قبل زوالها عن الخيال ارتسمت صورة كونه فى المكان الثانى فقد اجتمعت الصّورتان فى الخيال « 2 » ، فحينئذ يشعر الذهن بأنّ الصورتين معاً على أنهما شىء واحد ، و أما فى الخارج فلا يكون لها فى الوجود حصول قائم « 3 » كما فى الذهن إذ الطرفان لا .\r\n\r\n\r\n\r\n\r\n","description":"","footnote":"\r\n( 1 ) . يك دليل مىآورد كه چرا در اعيان وجود ندارد كه همين دليل است و بعد دليل ديگرى مىآورد كه چرا در اذهان وجود دارد ، آنجا كه مىگويد : « بل فى الذهن ، و ذلك لأنّ . . . » .\r\n( 2 ) . اينكه حركت آتش گردان به صورت دايره ديده مىشود دليلش همين مطلب است .\r\n( 3 ) . بعد مرحوم آخوند از « حصول قائم » در عبارت شيخ اين‌طور استفاده مىكند كه شيخ نمىخواهد حركت قطعيه را به نحوى كه مورد نظر آخوند است نفى كند . كلمهء « قائم » در انتهاى اين عبارت شيخ دوباره آمده است .\r\n","page_name":" 598 ","page_number":598},
  {"content":"\r\n\r\nيحصل فيهما المتحرك فى الوجود و لا الحالة الّتى بينهما لها وجود قائم .\r\nالثانى و هو الأمر الوجودى فى الخارج و هو كون الجسم متوسطاً بين المبدء و المنتهى بحيث كل حد فرض فى الوسط لايكون قبله و لا بعده فيه « 1 » ، و هو حالة موجودة مستمرة مادام كون الشىء متحركاً ، و ليس فى هذه الحالة تغير أصلا بل قد يتغير بحدود المسافة بالعرض « 2 » ، لكن ليس المتحرك متحركاً لأنه فى حد معين من الوسط ، و إلّالم يكن متحركاً عند خروجه منه بل لأنه متوسط على الصفة المذكورة ، و تلك الحالة ثابتة فى جميع حدود ذلك الوسط ، و هذه الصفة توجد فى المتحرك و هو فى آن « 3 » لأنه يصح أن يقال له فى كل آن يفرض فى حد متوسط لايكون قبله و لا بعده فيه .\r\nو الّذى يقال من أنّ كل حركة ففى زمان ، فإما أن يعنى بالحركة الأمر المتصل فهو فى الزمان و وجودها فيه على سبيل وجود الامور فى الماضى و إن كان يباينها بوجه ، فإنّ الامور الموجودة فى الماضى قد كان لها وجود فى آن من الماضى كان حاضراً فيه و لا كذلك هذا ، و إن عنى به المعنى الثانى فكونه فى الزمان لا على معنى أنه يلزم مطابقة الزمان بل على معنى انه لايخلو من حصول قطع ، و ذلك القطع مطابق للزمان فلا يخلو من حدوث زمان ، و لانه ثابت فى كل آن من ذلك الزمان فيكون ثابتاً فى هذا الزمان بواسطته . هذا كلامه .\r\nو فيه موضع ابحاث نقضاً و أحكاماً :\r\nالأول « 4 » إنا نقول : لكل ماهية نحو خاص من الوجود ، و كونها فى الأعيان عبارة عن صدقها على أمر و تحقق حدها فيه كما ذكره الشيخ فى باب المضاف ، و إنه موجود فى الخارج بمعنى أنه يصدق حده على أشياء كثيرة فيه ، و لا يعنى بموجودية الشىء إلّا ذلك ، و من هذا القبيل ماهية « 5 » الحركة و الزمان و القوى و الاستعدادات و .\r\n\r\n\r\n\r\n\r\n","description":"","footnote":"\r\n( 1 ) . « لايكون قبله و لا بعده فيه » معناى درستى ندارد . عبارت صحيح اين است : « لايكون قبل آن الوصول الى هذا الحد و لا بعده فيه » كه حاجى هم در منظومه چنين تعبيرى دارد .\r\n( 2 ) . اين عبارت هم درست نيست . عبارت صحيح اين است : « بل يتغير حدود المسافة بالفرض » . حدود مسافت است كه تغيير مىكند كه اين حدود ، فرضى است .\r\n( 3 ) . ظرف اين متحرك ، « آن » است نه زمان .\r\n( 4 ) . اين بحث اول ، نقضى است .\r\n( 5 ) . مراد از « ماهيت » در اينجا معناى خاص ماهيت نيست تا گفته شود حركت كه ماهيت ندارد . مراد ماهيت به معناى اعم است .\r\n","page_name":" 599 ","page_number":599},
  {"content":"\r\n\r\nغيرها « 1 » . و العجب « 2 » أنّ الشيخ ذاهب إلى وجود الزمان المتصل فى الخارج لأنه الّذى ينقسم إلى السنين و الشهور و الأيام و الساعات ، و الحركة بالمعنى الأول يطابقه و الحركة عنده محل الزمان « 3 » و علته ، فالمعدوم كيف يكون محلا للموجود و علة له .\r\nالثانى إنا نقول : لعلّ غرض الشيخ من نفى وجود الحركة بالمعنى الأول أنّ الحركة وصف للجسم ، و الجسم جوهر ثابت موجود فى كل آن من زمان وجوده « 4 » ، و الحركة لا وجود لها فى الآن ، و لو كان ذلك المعنى نعتاً للجسم يلزم وجود الحركة فى كل آن يوجد فيه الجسم المنعوت به لاستحالة انفكاك الموصوف عن الصفة الّتى وصف بها عنه حين وصف بها . فالموجود من الحركة هو المعنى الآخر لاستمراره كاستمرار الجسم لا المعنى الأول ، لتبدله و تجدده مع ثبات الجسم ، لكنا نقول « 5 » : إنّ محل الحركة و قابلها ليس الجسم بما هو أمر ثابت بل الجسم بواسطة اشتماله على المادة المنفعلة المتأثرة آناً فآناً كما أنّ فاعلها أيضاً سواءٌ كانت طبيعة أو قسراً أو إرادة لابدّ و أن يلحقه ضرب من تبدّل الأحوال و الحيثيات ليصير بانضمام تلك الأحوال موجباً لحصول الحركة فى القابل كما بينه الشيخ فى موضعه ، لأنّ علّة المتغير متغير « 6 » و علة الثابت ثابت لامحالة ، و كذلك حكم القابل للشىء .\r\nالثالث إنّ نفى وجود الحركة بمعنى القطع مطلقاً غيرصحيح « 7 » فكيف حكم بنفيها . و الأولى أن يحمل كلامه على أن ما رامه هو نفى أن يكون لوجودها صورة فى الأعيان كوجود الامور الثابتة المستمرة الذات الغير المتجددة ، و يرشدك إلى ذلك قوله :\r\n\r\n\r\n\r\n\r\n","description":"","footnote":"\r\n( 1 ) . گويى شما ( شيخ ) در مورد حركت ، نحوهء وجود ديگرى را غير از نحوهء وجودِ امرِ متصل تدريجى فرض كرده‌ايد و مىگوييد حركت آن نحوهء وجود را ندارد .\r\n( 2 ) . اين ايراد ديگرى به شيخ است .\r\n( 3 ) . « محل زمان » يعنى معروض زمان .\r\n( 4 ) . عرض كرديم كه مرحوم آخوند اين حرف را على مذاق القوم مىگويد و الّا خودش آن را قبول ندارد .\r\n( 5 ) . مىگويد اين وجه ، ممكن است مورد نظر شيخ باشد ولى وجه درستى نيست .\r\n( 6 ) . اين بحثى است كه در آينده مطرح خواهند كرد كه فاعل متغير ، متغير است و چون حركت عين تغير است ، فاعل آن نمىتواند ثابت باشد كه اشكال معروف ربط متغير به ثابت پيش مىآيد كه اگر متغيرها به ثابتها منتهى مىشود ، رابط چيست كه بحثهاى زيادى را به دنبال مىآورد .\r\n( 7 ) . منظور از « غير صحيح » اين است كه باوركردنى نيست كه شيخ چنين سخنى را گفته باشد .\r\n","page_name":" 600 ","page_number":600},
  {"content":"\r\n\r\n« لايجوز أن يحصل بالفعل قائماً » حيث قيّد الحصول بالقيام أعنى قرار الذات و ثباتها ، و كذا قوله : « و لايكون لها فى الوجود حصول قائم « 1 » كما فى الذهن إذ الطرفان » إلى آخره ؛ فإنّ ما فى الذهن منها و إن كان بحسب الحدوث تدريجى الحصول لكنه دفعى البقاء بخلاف ما فى الأعيان منها فإنه تدريجىّ الحدوث و البقاء جميعاً .\r\nالرابع إنّ نفى وجود الحركة بالمعنى الأول كما ينص عليه عبارة الشيخ هاهنا مناقض لما قاله فى الشفاء « 2 » فى فصل حلّ الشكوك المقولة فى الزمان بهذه العبارة : و أما الزمان فإنّ جميع ما قيل فى أمر اعدامه « 3 » و أنه لا وجود له فهو مبنى على أنه لا وجود له فى الآن ، و فرق بين أن يقال لا وجود له مطلقاً و بين أن يقال لا وجود له فى آن حاصلا ، و نحن نسلّم و نصحح أنّ الوجود المحصَّل على هذا النحو لا يكون للزمان إلّا فى النفس و التوهم ، و أما الوجود المطلق المقابل للعدم المطلق فذلك صحيح له ، فإنه إن لم يكن صحيحاً له صدق سلبه فصدق أن نقول : إنه ليس بين طرفى المسافة مقدار إمكان لحركة على حدّ من السرعة يقطعها « 4 » و إن كان هذا السلب كاذباً فالإثبات الّذى يقابله صادق ، و هو انّ هناك مقدار هذا الإمكان ، و الإثبات دلالة على وجود الأمر مطلقاً و إن لم يكن فى آن أو على جهة مّا ، و ليس هذا الوجه له بسبب التوهم فإنه و إن لم يتوهم كان هذا النحو من الوجود حاصلًا و مع هذا فإنه يجب أن يعلم أنّ الموجودات منها ما هى محققة الوجود و محصّلته « 5 » ، و منها ما هى أضعف فى الوجود ، و الزمان يشبه أن يكون أضعف وجوداً من الحركة . انتهى كلامه . و الشيخ قدس سره أجلّ شأناً و أرفع محلا من أن يناقض نفسه فى كتاب واحد إذ ظهر من كلامه أنّ الحركة أقوى فى الوجود ممّا يوصف فى الأعيان بنحو من الوجود مطلقاً أعنى الزمان .\r\n\r\n\r\n\r\n\r\n","description":"","footnote":"\r\n( 1 ) . اين كلمهء « قائم » را كه شيخ دوبار آورده ، معلوم مىشود كه مىخواسته است « وجود قار » را از حركت نفى كند نه « وجود غير قار » را .\r\n( 2 ) . ظاهر عبارت مرحوم آخوند به گونه‌اى است كه انسان خيال مىكند كه شيخ يكى را در شفا و ديگرى را در جاى ديگرى گفته است ، در حالى كه شيخ هر دو را در شفا منتها در دو مقاله گفته است .\r\n( 3 ) . چه « فى امر إعدامه » باشد و چه « فى امر أعدامه » ، غلط است . بايد مثلًا « فى أمر عدميته » يا « فى أمر عدمه » و يا « فى أمر أنه معدوم » باشد .\r\n( 4 ) . از خارج توضيح داديم كه اين ، برهان براى اثبات زمان است .\r\n( 5 ) . مقصود از « محققة الوجود و محصلته » موجوداتى است كه در همهء زمانها و يا برهه‌اى از زمان مىتوانند وجود داشته باشند .\r\n","page_name":" 601 ","page_number":601},
  {"content":"\r\n\r\nفيكون لها وجود فى الأعيان بالضرورة ، كيف و هو علة الزمان و محله ، فيكون أولى بالوجود كما نص عليه . فعلم أنّ معنى ما رامه من نفى وجود الحركة هو الّذى أومأنا إليه « 1 » .\r\nالخامس إنّ الحركة بمعنى التوسط المذكور لا وجود له فى الأعيان لأنه كلىّ و الكليات بما هى كليات أى معروضة للعموم و الاشتراك غير موجودة فى الخارج فالموجود من الحركة المعينة هى الحصول فى حد معين و ذلك أمر آنىّ « 2 » ، و لهذا ذهب جمع إلى أنّ الحركة حصولات متعاقبة فى حدود من المسافات متتالية فيلزم تتالى الآنات و تشافع الحدود ، و هو باطل ، كيف و لو كان كذلك لم يكن كل واحد من تلك الحصولات كمالا أولياً بل هو الكمال الثانى « 3 » ، لأنّ الحركة هو السلوك إلى الحصول فى حد معين و الطلب له ، لا أنه نفس ذلك الحصول ، إذ طلب الشىء ليس ذلك الشىء بعينه و السلوك إليه غير الحصول فيه .\r\nو الجواب « 4 » انّ الحركة بهذا المعنى و إن كان لها إبهام « 5 » بالقياس إلى الحصولات الآنية و الزمانية « 6 » الّتى يعتبرها العقل إلّاأنها مع ذلك لها تعين من جهة تعين الموضوع و وحدة المسافة و وحدة الزمان و الفاعل المعين « 7 » و المبدء الخاص و المنتهى الخاص « 8 » ، و هى أيضاً كما مرّ من الموجودات الضعيفة الوجود ، فيكفيها من التعين هذا .\r\n\r\n\r\n\r\n\r\n","description":"","footnote":"\r\n( 1 ) . يعنى وجود قائم و قار الذات را نفى مىكند .\r\n( 2 ) . در اينجا مرحوم آخوند مصداق حركت توسطى را « حصول آنى » گرفته است كه درست است ولى در جواب ، چنان كه از خارج توضيح داديم ، حصول آنى و حصول زمانى را با هم خلط كرده است .\r\n( 3 ) . اگر هر حصولى جداى از حصول ديگر باشد ، حركت ديگر « طلب » نخواهد بود ، بلكه مجموعى از وصولات خواهد بود . طلب ، آن وقت است كه حركت ، قطعى باشد و الّا اگر يك شىء را دائماً موجود و معدوم كنند و يا اگر يك شىء يك آنْ در اينجا ساكن باشد و آنِ ديگر در جاى ديگر ساكن باشد ، اينها ديگر حركت نيست ، چون مىشود كمال ثانى .\r\nديگر كمال اول كه سلوك به سوى شىء ديگر است نخواهيم داشت .\r\n( 4 ) . گفتيم كه ايراد وارد است و جواب مرحوم آخوند درست نيست .\r\n( 5 ) . يعنى كليت .\r\n( 6 ) . قيد « الزمانيه » را بىجهت در اينجا آورده است چنان كه توضيح داديم .\r\n( 7 ) . حاجى در اينجا ايراد درستى مىگيرد كه فاعل ، تشخص دهندهء به حركت نيست .\r\n( 8 ) . خلاصه اينكه مرحوم آخوند مىگويد كه اگر از يك جهت كلى است از جهت ديگر متشخص است . اين حرف عجيبى است . مگر مىشود يك شىء از يك جهت كلى باشد و از جهت ديگر متشخص . شما خودتان به ديگران آموخته‌ايد كه كلى از آن جهت كه كلى است فقط در ذهن وجود دارد نه در خارج . آنچه شما مىگوييد مثل اين است كه كسى بگويد شىء واحد ، در آنِ واحد هم وجود ذهنى دارد و هم وجود خارجى . مگر چنين چيزى مىشود ؟ مگر اينكه به قول حاجى بگوييم كه يك دليل اقتضا مىكند كه تشخص داشته باشد و دليل ديگر اقتضا مىكند كه كلى باشد و « اذا تعارضا تساقطا » ؛ اين دو دليل متعارض‌اند پس هيچ كدام اعتبارى ندارد . البته مراد حاجى در اينجا آن تعارض و تساقطى نيست كه در اصول فقه مىگويند ، بلكه مراد اين است كه چون اين دو دليل بر ضد يكديگرند هيچ كدام براى ما اعتبار ندارند .\r\n","page_name":" 602 ","page_number":602},
  {"content":"\r\n\r\nالقدر و إن كان فيها ضرب من الاشتراك « 1 » ؛ فإنّ نسبة تلك الحصولات إلى معنى التوسط المستمر نسبة الجزئيات إلى الكلى و نسبتها إلى معنى القطع المتصل نسبة الأجزاء و الحدود إلى الكل « 2 » .\r\nالسادس إنّ لقائل أن يقول « 3 » : الحركة إمّا مركبة من امور كل واحد منها غير منقسم أصلا أو ليس كذلك ، و الأول باطل كما بيّن فى مباحث الجسم و المقادير ، و الثانى أى كونها قابلة للقسمة أبداً فالأجزاء الفرضية منها لايوجد بأسرها دفعة لأنها غير قارّة ، فلا محالة يوجد منها شىء بعد شىء ؛ فالجزء الموجود منها إن لم يكن منقسماً فكذلك الّذى يحصل بعد انقضائه مقارناً له أيضاً أمر غيرمنقسم ، فالحركة إذن مركّبة من امور غيرمنقسمة هذا خلف ؛ و إن كان منقسماً كان بعضه قبل و بعضه بعد فلايكون كلّه حاصلا فلايكون ما فرضناه حاصلًا حاصلًا هذا خلف .\r\nأقول : هذه الشبهة من الإمام الرازى و هى قريبة المأخذ مما سبق ذكره سؤالا و جواباً ، و الغلط إنما نشأ من الذهول عن أنّ وجود الشىء مطلقاً أعم من وجوده فى الآن ، ففى هذه الشقوق نختار الشق الأخير « 4 » و هو أنّ الموجود من كلّ جزء من الحركة .\r\n\r\n\r\n\r\n\r\n","description":"","footnote":"\r\n( 1 ) . گفتيم كه اين سخن درست نيست .\r\n( 2 ) . از خارج عرض كرديم كه اگر حصولات را « آنيه » بگيريم - كه درست نيست - نسبتش به حركت توسطى نسبت جزئى به كلى مىشود ولى اگر حصولات را « زمانيه » بگيريم نسبت ، نسبت جزئى به كلى و نيز جزء به كل مىشود ولى اين نسبت ، نسبت به حركت قطعى است نه حركت توسطى .\r\n( 3 ) . گفتيم كه بهتر بود اين‌طور گفته مىشد كه « لقائل أن يقول » كه حركت قطعى وجود ندارد .\r\n( 4 ) . مستشكل خيال كرده است كه اگر يك شىء بخواهد وجود داشته باشد بايد در « آن » موجود باشد . ما مىگوييم جزء حركت اصلًا در « آن » وجود ندارد تا اين بحثها پيش بيايد ، بلكه در زمان وجود دارد كه در مورد زمان اين ايرادات وارد نيست .\r\n","page_name":" 603 ","page_number":603},
  {"content":"\r\n\r\nأمر منقسم بالقوة إلى أجزاء بعضها سابق و بعضها لاحق و هكذا بالغاً ما بلغ إلى حيث يقف العقل عن اعتبار التجزية و القسمة « 1 » .\r\nالسابع إنّ الاتصال بين الماضى من الحركة و المستقبل منه « 2 » اتصال بين موجود و معدوم .\r\nو الجواب « 3 » إنّ الحركة و الزمان من الامور الضعيفة الوجود الّتى وجودها يشابك عدمها « 4 » و فعليتها تقارن قوتها ، و حدوثها عين زوالها ، فكل جزء منها يستدعى عدم جزء آخر بل هو عدمه بعينه ؛ فإنّ الحركة هى نفس زوال شىء بعد شىء و حدوث شىء قبل شىء « 5 » ، و هذا النحو أيضاً ضرب من مطلق الوجود « 6 » كما أنّ للاضافات ضرباً .\r\n\r\n\r\n\r\n\r\n","description":"","footnote":"\r\n( 1 ) . اعتبار تجزيهء عقل بالاخره محدود است ولى قابليت تجزيه آن جزء ، تا بىنهايت است .\r\n( 2 ) . « منها » صحيح است .\r\n( 3 ) . جواب اين است كه مراد از معدوم چيست ؟ اگر مراد ، معدوم در « آن » است ، ماضى هم در « آن » معدوم است . اما اگر سخن شما در مورد زمان است ، ماضى در ماضى موجود است و مستقبل هم در مستقبل .\r\n( 4 ) . وجودش با عدم ، شبكه تشكيل داده‌اند يعنى در درون يكديگر فرو رفته‌اند .\r\nهمين‌طور است فعليتش با قوه‌اش ؛ يعنى فعليتش جدا از قوه نيست . هر مرتبه‌اى را كه در نظر بگيريم ، فعليت است به اعتبارى و قوه است به اعتبارى ديگر و باز خودش به دو جزء تجزيه مىشود . جزء اولش قوه است و جزء دومش فعليت است . باز آن قوه تجزيه مىشود به قوه و فعليتى . اين مطلبى است كه قبلًا گفته‌ايم و در آينده هم خواهيم گفت كه بنا بر اين نظريه ، ماده و صورت از يكديگر جدايى ندارند . آنوقت فرق بين ماده و صورت يك فرق اعتبارى مىشود ولى نه اعتبار نيش غولى . يك شىء به اعتبارى فعليت است و به اعتبارى قوه است .\r\nبوعلى و حتى خود مرحوم آخوند در برخى از كلماتش در باب هيولى و صورت اين طور فكر مىكنند - و قول معروف هم همين است - كه هيولاى مادة المواد خودش جوهرى مستقل است كه صورت عارض آن شده است . صورت كه از بين مىرود هيولى باقى مىماند و صورت ديگرى را مىپذيرد . اما مطابق اين نظر كه بعدها آن را توضيح خواهيم داد اصلًا هيولى و صورت دو وجهه از شىء واحد هستند نه اينكه بتوان آنها را دو جوهر تلقى كرد .\r\n( 5 ) . حركت عين زوال است و عين حدوث ؛ در حركت ، زوال و حدوث عين يكديگرند ، نه اينكه يك جزءِ مجزّا زوال است و جزء مجزاى ديگر حدوث . هر جزئى كه مىگوييم حدوث است خودش نيمى زوال و نيمى حدوث است ، و همان نيمْ حدوث باز نيمى حدوث و نيمى زوال است و آن نيم زوال هم نيمى حدوث و نيمى زوال است و اين اعتبار تا بىنهايت ادامه دارد .\r\n( 6 ) . مكرراً گفتيم كه هرچيز كه مىگوييم موجود است يعنى به نحو خاصِ خودش موجود است .\r\n","page_name":" 604 ","page_number":604},
  {"content":"\r\n\r\nمن الوجود ، و فى وجود الحركة شكوك و شبه كثيرة و لها أجوبة لانطول الكلام بذكرها و نصرف عنان القلم إلى ما هو أهمّ من ذلك .\r\n\r\n","description":"","footnote":"","page_name":" 605 ","page_number":605},
  {"content":"\r\n\r\n\r\nفصل 12\r\nفى إثبات المحرك الاول .\r\nإنك قد عرفت حدّ الحركة فهى فعل « 1 » أو كمال أول للشىء الّذى هو بالقوة من جهة ما .\r\n\r\n\r\n\r\n\r\n","description":"","footnote":"\r\n( 1 ) . آقاى طباطبايى در اينجا در حاشيهء خودشان سؤالى طرح كرده‌اند كه چرا مرحوم آخوند لغت « فعلٌ » را در اينجا اقحام كرده است و حال آنكه در تعريف حركت بيش از اين نبود كه « كمال اول لما بالقوة من حيث انه بالقوه » . ايشان احتمال داده‌اند شايد مرحوم آخوند مىخواهد بگويد كه حركت ، فعل است ، يعنى مىخواهد بگويد كه اگر حركت را به فاعل نسبت بدهيم از مقولهء « أن يفعل » است ، كما اينكه اگر آن را به قابل نسبت بدهيم از مقولهء « أن ينفعل » است و اين تمهيدى است براى برهانى كه بعد مىخواهند ذكر كنند .\r\nبعد خود ايشان دو ايراد بر اين حرف مىگيرند . اولًا مىگويند كه اين حرف معنى ندارد كه يك چيز به سبب اعتبار ، داخل در دو مقوله بشود ؛ بگوييم از يك حيث ، داخل در مقولهء « أن يفعل » است و از حيث ديگر داخل در مقولهء « أن ينفعل » . ثانياً خود مرحوم آخوند مطلبى را به ديگران ياد داده است كه اين مطلب ، فوق العاده نفيس است و اين همان مطلبى است كه اشاره كردم ( ص 112 ) ما را به اصل جبر نيوتن نزديك مىكند و آن اين است كه اصلًا حركت داخل در هيچ مقوله‌اى نيست . بعضى گفته‌اند حركت ، عرضى است كه بر چند مقوله عارض مىشود و خودش از مقولهء « أن يفعل » است يا از مقولهء « أن ينفعل » . بعضى ديگر مثل شيخ اشراق گفته‌اند حركت يك مقولهء مستقل است .\r\nمرحوم آخوند اين مطلب را اثبات كرده است كه حركت از تقسيمات وجود و از شئون وجود است و همچنان كه وجود ، بالذات داخل در هيچ ماهيتى نيست ، حركت نيز داخل در هيچ ماهيتى نيست . چرا شما در اينجا حركت را به عنوان فعل مىناميد و داخل در مقولهء « أن يفعل » و « أن ينفعل » مىكنيد ؟ اين ايراد ديگر آقاى طباطبايى است .\r\nاينكه مرحوم آخوند « أن يفعل » و « أن ينفعل » را به كار مىبرد تا اندازهء زيادى تأييد مىكند كه مىخواسته يك چنين حرفى را بگويد ولى ناچار على رغم اينكه ظاهر عبارت ايشان اين است ، با توجه به اينكه مرحوم آخوند بارها گفته است كه حركت داخل در هيچ مقوله‌اى نيست ، به نظر مىرسد كه مرحوم آخوند از كلمهء « فعل » در اينجا منظور ديگرى دارد . فعل در اينجا به معناى « أن يفعل » نيست بلكه فعل در مقابل قوه است . مرحوم آخوند مىگويد : « فعلٌ او كمالٌ اول » . پس مراد « فعلٌ اول » در مقابل « فعلٌ ثانى » است . خود مرحوم آخوند و آقاى طباطبايى قبول دارند كه فعليت ( در مقابل قوه ) با كمال ( در مقابل نقص ) متساوى هستند . پس آنجا كه گفته است « فعلٌ او كمالٌ اول » در واقع خواسته است بگويد « فعل اول » نه « فعل ثانى » ، « كمال اول » نه « كمال ثانى » . اگر مقصود اين باشد ديگر اين ايراد بر مرحوم آخوند وارد نيست .\r\nاشكال : تفسيرى كه شما فرموديد مستلزم تكرار است .\r\nاستاد : تكرار اگر براى خصوصيتى باشد اشكالى ندارد . مرحوم آخوند « كمال » را آورده است براى اينكه كمال در تعريف حركت آمده است و « فعل » را آورده است براى اينكه مىخواهد بگويد حركت فعليتى است كه در عين حال مساوى با قوه است . مىخواسته است مسئلهء بالقوه بودن حركت را اثبات كند ، چون مدعايش اين بوده كه حركت چيزى است كه قوه از آن جدا نيست . حركت ، فعل اول است نه فعل ثانى . پس « فعلٌ » به معناى « فعليّة » است و كلمهء فعليت را كه آورده است ، مىخواهد بگويد اين فعليت چون فعليت اول است ملازم با قوه است .\r\n","page_name":" 606 ","page_number":606},
  {"content":"\r\n\r\nهو بالقوة ، فالقوة للمتحرك بما هو متحرك بمنزلة الفصل المقوم له و يقابله السكون تقابل العدم و العينية « 1 » . فنقول : الحركة لكونها صفة وجودية إمكانية لابدّ لها من قابل ، و لكونها حادثة بل حدوثاً لابدّ لها من فاعل ، و لابد « 2 » من أن يكونا متغايرين لاستحالة كون الشىء قابلا و فاعلا فعلا و قبولا تجدديين ، واقعين تحت مقولتين .\r\n\r\n\r\n\r\n\r\n","description":"","footnote":"\r\n( 1 ) . « القنية » صحيح است . « تقابل العدم و القنية » يعنى همان تقابل عدم و ملكه .\r\n( 2 ) . اين « و لابد . . . » پاسخ سؤال مقدر است كه چه مانعى دارد كه فاعل و قابل يكى باشند .\r\nاين ايرادى است كه فخر رازى در بعضى جاها مطرح كرده است كه همچنان كه « اربعه » ، هم فاعل زوجيت است و هم قابل زوجيت ، شىء مىتواند هم فاعل حركت باشد و هم قابل آن . اين تعبير ديگرى از اين است كه چه مانعى دارد كه حركت ، ذاتى شىء باشد .\r\nجواب مىدهد كه فرق است ميان فعل و قبول تحليلى و فعل و قبول عينى خارجى . البته بعد خواهيم رسيد كه مرحوم آخوند به نوعى فعل و قبول تحليلى هم در مورد حركت قائل است و آن در باب حركت جوهريه است كه آن را بعد ، خودش استثنا مىكند .\r\n","page_name":" 607 ","page_number":607},
  {"content":"\r\n\r\nمتخالفتين ، و هما مقولة أن يفعل و أن ينفعل « 1 » ، و المقولات أجناس عالية متبائنة « 2 » ، و لاستحالة كون المفيض مستفيضاً بعينه فالمحرك لا يحرك نفسه « 3 » بل الشىء « 4 » لايكون فى نفسه متحركاً « 5 » ، و المتحرك لا يتحرك عن نفسه فيكون حركته بالفعل من جهة ما هو بالقوة و هذا محال . و المسخّن لا يسخّن نفسه بل لأمر يكون سخونته بالقوة فلابد أن يكون قابل الحركة متحركاً بالقوة لا بالفعل و فاعلها لابد و أن يكون .\r\n\r\n\r\n\r\n\r\n","description":"","footnote":"\r\n( 1 ) . به بيانى كه عرض كرديم ، مقصود مرحوم آخوند اين نيست كه حركت تحت مقولهء « أن يفعل » و « أن ينفعل » هر دو است . مىخواهد بگويد هرجا كه حركت هست فعل و قبول تجددى هست و آن كه حركت در آن واقع مىشود خودش يك ماهيت جداگانه دارد . در عين حال مقولهء « أن يفعل » و « أن ينفعل » هم ، در اينجا صادق است كه آن بحث ديگرى است .\r\n( 2 ) . يعنى محال است كه يك شىء ، در آنِ واحد ، هم تحت مقولهء « أن يفعل » باشد و هم تحت مقولهء « أن ينفعل » .\r\n( 3 ) . عبارتى كه عرض كردم ( 114 ) مبهم است در همين جاست . حاجى مىگويد اين « فالمحرك لايحرك نفسه » غلط است و آنچه در بعضى نسخ ديگر آمده كه « المتحرك لا يحرك نفسه » درست است . آنچه حاجى مىگويد چندان دلچسب نيست ، چنان كه خواهيم گفت .\r\n( 4 ) . « بل الشىء » غلط است ، « بل لشى ءٍ » درست است . در شواهد الربوبيه و نيز رسالة الحدوث ، مرحوم آخوند عين اين عبارت را با « بل لشى ءٍ » آورده است .\r\n( 5 ) . حاجى مىگويد اين جمله بايد از « بل لشى ءٍ » جدا شود و به تعبير امروز بعد از « بل لشىء » يك ويرگول لازم است . او همچنين يك « حتى » قبل از « لايكون » در تقدير مىگيرد . طبق اين تفسير ، جملهء بعدى يعنى « و المتحرك لايتحرك عن نفسه » تكرار مفاد جملهء قبلى « فالمتحرك لايحرك نفسه » مىشود . باز حاجى مىگويد در سطر بعد به جاى « المسخّن » بايد « المتسخّن » باشد . اين‌طور كه حاجى عبارت را معنا كرده است ، هم با ظاهر عبارت جور در نمىآيد و هم بايد چيزهايى در تقدير بگيريم و علاوه بر اينها مستلزم تكرار است و لهذا توضيح دلچسبى نيست .\r\nبهتر آن است كه همان ظاهر عبارت را حفظ كنيم و بگوييم در « المحرك لايحرك نفسه » مرحوم آخوند بحث را روى محرك برده است و در عبارت « المتحرك لا يتحرك عن نفسه » در مورد متحرك بحث مىكند .\r\nدر واقع ، حاجى با دو اشكال مواجه است . يكى اينكه « المحرك لايحرك نفسه » ايراد دارد ، چون بحث ما در متحرك است نه محرك . ديگر اينكه « لشىء » در « بل لشىء » نمىتواند درست باشد ، چون « يحرك » متعدى بنفسه است نه متعدى به لام . هيچ كدام از اين ايرادها وارد نيست . اما در مورد ايراد اول ، درست است كه بحث در مورد متحرك است اما ايندو [ يعنى محرك و متحرك 
  ] ملازم يكديگر هستند . اما در مورد تعدى بنفسه و تعدى به لام بايد گفت كه از اين اشتباهات نحوى در كلمات علما زياد است !\r\n","page_name":" 608 ","page_number":608},
  {"content":"\r\n\r\nبالفعل فيما يحرك الشىء إليه أعنى الكمال الوجودى الّذى يقع فيه الحركة و إن لم يكن بالفعل فى نفس الحركة « 1 » و لا بالقوة إذ ليست الحركة كمالا لما هو موجود بالفعل من جهة ما هو موجود بالفعل . لكن هنا دقيقة مستعلم « 2 » بها و هى أنه لابدّ فى الوجود من أمر غير الحركة و غير قابل الحركة و هو متحرك بذاته « 3 » متجدد بنفسه و هو مبدء الحركة على سبيل اللزوم « 4 » ، و له فاعل محرك بمعنى موجد نفس ذاته المتجددة « 5 » لا بمعنى جاعل حركته ، لعدم تخلّل الجعل بين الشىء و ذاتياته ، و ذلك « 6 » لانّ فاعل الحركة المباشر لها لابدّ و أن يكون متحركاً و إلّالزم تخلف العلة عن معلولها ؛ فلو لم ينته إلى أمر وجودى متجدد الذات لأدّى ذلك إلى التسلسل أو الدور ، و سنرجع إلى تحقيق ذلك الأمر إن شاء اللَّه تعالى . فالآن نقول قولا مجملا « 7 » : إنّ قابل الحركة أمر بالقوة إمّا من هذه الجهة أو من كلّ جهة « 8 » ، و فاعلها أمر بالفعل إمّا من هذه الجهة و إمّا من كل جهة « 9 » و لا محالة ينتهى جهات الفعل إلى ما هو بالفعل من كل وجه .\r\n\r\n\r\n\r\n\r\n","description":"","footnote":"\r\n( 1 ) . نمىگويد خودِ حركت را بايد داشته باشد ، بلكه بايد كمال آن را داشته باشد . اينكه « معطى شىء فاقد شىء نمىتواند باشد » براى بعضى مايهء اشتباه مىشود . فكر مىكنند كه مقصود اين است كه هر علتى به هر معلولى هر چيزى مىدهد بايد خودش همان را داشته باشد . آيا خدا كه جسم را خلق كرده ، خودش بايد داراى جسميت باشد ؟ ! مقصود اين نيست ؛ مقصود اين است كه معطى يك كمال فاقد آن كمال نيست ، بلكه واجد آن كمال در مرتبهء اعلى است ؛ يعنى آن كمالى را كه در مرتبهء پايين‌تر مىدهد خودش آن را در مرتبهء بالاتر دارد .\r\n( 2 ) . « ستعلم » صحيح است .\r\n( 3 ) . تأكيد كرديم كه مقصود از « متحركٌ بذاته » اين نيست كه بىنياز از محرك است ، بلكه بدين معناست كه قابل حركت ، عين حركت است . وقتى قابل حركت ، عين حركت شد پس حركتْ عارض آن نيست ، بلكه ذاتى آن است . ولى چنان كه گفتيم با اينكه ذاتى است بىنياز از محرك نيست .\r\n( 4 ) . بعداً خواهيم گفت كه عروض حركت در اينجا تحليلى است نه عينى و خارجى .\r\n( 5 ) . يعنى جعل بسيط است نه جعل تأليفى .\r\n( 6 ) . در اينجا اشاره‌اى به برهان حركت جوهرى مىكنند كه شايد اگر اين اشاره را نمىكردند بهتر بود ، چون بايد به تفصيل در جاى خودش بحث شود .\r\n( 7 ) . دربارهء مطلبى كه تا به حال بحث مىكرديم نه دربارهء تحقيقى كه در آينده خواهد آمد .\r\n( 8 ) . مرحوم آخوند در اينجا آن مطلبى را كه در چند سطر قبل گفته است اصلاح مىكند .\r\nقبلًا گفتيم كه « قابل حركت » از جهتى بالفعل و از جهتى بالقوه است . حال مىگويد وقتى حركت جوهرى داريم قابل حركت ، هيولاى اولى است كه « قابل من كل جهة » است .\r\n( 9 ) . قبلًا گفتيم فاعل حركت ، امر بالفعل است اما نه از حيث حركت . حال مىگوييم فاعل حركت امر بالفعل است يا از حيث حركت و يا از همهء جهات . پس مرحوم آخوند مطلب قبل را به اين صورت اصلاح مىكند .\r\n","page_name":" 609 ","page_number":609},
  {"content":"\r\n\r\nدفعاً للدور أو التسلسل ، كما أنّ جهات القوة ترجع إلى أمر بالقوة من كل وجه إلّاكونه بالقوة لانّ القوة قد حصلت فيه بالفعل « 1 » و بذلك يمتازعن العدم المطلق ؛ فثبت أنّ فى الوجود طرفين « 2 » أحدهما الحق الأول و الوجود البحت جلّ ذكره ، و الآخر الهيولى الاولى ، و الأول خير محض ، و هذه شر لاخيرية فيه إلّابالعرض « 3 » ، و لكونها قوة جميع الموجودات يكون خيراً بالعرض بخلاف العدم فإنه شرّ محض . و من هاهنا ظهر أنّ الجسم مركب من هيولى و صورة ، لأنّ الجسم فيه قوة الحركة و له الصورة الجسمية أعنى الاتصال الجوهرى و هو أمر بالفعل ففيه كثرة . اشارة « 4 » إلى أنّ كل بسيط الحقيقة .\r\n\r\n\r\n\r\n\r\n","description":"","footnote":"\r\n( 1 ) . قوه در قوه بودنش فعليت دارد .\r\n( 2 ) . گاهى به جاى « طرفيْن » ، « حاشيتيْن » مىگويند .\r\n( 3 ) . حاجى در اينجا [ اشكال مىكند 
  ] كه هيولى شرّ محض نيست . [ استاد اين نظر مرحوم حاجى سبزوارى را در جلسهء هفدهم ( ص 225 ) مورد نقد قرار داده‌اند . 
  ]\r\n( 4 ) . اين همان جمله‌اى است كه گفتيم ( ص 122 ) از نظر لفظ و معنا اشكال دارد . اگر حتى به صورت « ففيه اشارة » هم باشد از نظر معنا درست نيست ، چون بحث هيولى و صورت ، ربطى به مسئلهء « بسيط الحقيقه » ندارد . آقاى طباطبايى يك وقت اين احتمال را مىدادند كه اين جمله در حاشيه بوده است ، به اين صورت كه مرحوم آخوند يك حاشيهء « منه » داشته كه به چند سطر قبل مىخورده است ( آنجا كه مىگويد همهء فعليتها به فعليت محض منتهى مىشود ) ، بعد نساخ ، اين حاشيه را وارد متن كرده‌اند كه به اين صورت درآمده است . البته آقاى طباطبايى در حاشيهء خود بر اسفار در اينجا ، اين مطلب را ذكر نكرده‌اند .\r\nاين احتمال البته احتمال خوبى است .\r\nاحتمال ديگرى هم در اينجا مىتوان داد . مرحوم آخوند همين فصل را در رسالة الحدوث آورده است و بعد تحت عنوان مستقل « تنويرٌ » همين قاعدهء « بسيط الحقيقة كل الاشياء و ليس بشىء منها » را استنتاج كرده است . احتمالى كه من مىدهم اين است كه كلمهء « اشارةٌ » به صورت يك عنوان در اينجا بوده است و نساخ چون خيال كرده‌اند كه اين معنى ندارد ، يك « الى أنّ » از خودشان اضافه كرده‌اند . به هرحال به اين شكل كه در اينجا آمده غلط است .\r\nمرحوم آخوند به دليل آن ابتهاج فوق العاده‌اى كه نسبت به مبانى خودش دارد به تناسب فوراً به آن مبانى اشاره مىكند . ايشان راجع به اين مطلب در مورد بسيط الحقيقه ، در جلد سوم اسفار ( چاپ قديم ) در الهيات بالمعنى الاخص بحث كرده است .\r\nقاعدهء « بسيط الحقيقه كل الاشياء » تا اندازهء كمى ريشه در كلمات عرفا و غير عرفا دارد و حتى بعضى خواسته‌اند بگويند كه اين در تعليمات افلاطونيان جديد كه كتاب اثولوجيا از كتب آنهاست وجود دارد ولى به دقت عقلى ، آن چيز ديگرى است و با اين يك مقدار فرق مىكند . در كلمات عرفا احياناً بشود چيزى پيدا كرد ولى به اين صورت كه با برهان فلسفى تحقيق شده باشد از مختصات مرحوم آخوند است و لهذا در مورد آن مبتهج است تا آنجا كه مىگويد در همهء كرهء زمين احدى را سراغ ندارم كه اين مطلب را درك كرده باشد و اين از مختصات من است و مكرر دربارهء اين مطلب در مواضع مختلف بحث مىكند . عجيب اين است كه يكى از نويسندگان عصر جديد كه به تتبع هم خيلى معروف است ، مىنويسد كه اولين كسى كه اين نظريه را ابراز كرد حاجى سبزوارى بود ، در حالى كه چنان كه گفتيم در كلمات مرحوم آخوند به اين مطلب مكرراً اشاره شده است .\r\n","page_name":" 610 ","page_number":610},
  {"content":"\r\n\r\nيجب أن يكون جميع الاشياء بالفعل ، و هذا مطلب شريف لم أجد فى وجه الأرض من له علم بذاك .\r\n\r\n","description":"","footnote":"","page_name":" 611 ","page_number":611},
  {"content":"\r\n\r\n\r\nفصل 13\r\nفى دفع شكوك أوردت على قاعدة كون كل متحرك له محرك « 1 » .\r\nإنّ الموروث من الحكماء فى اثبات هذا المرام حجج متكثرة .\r\nالأولى : لو كان الشىء متحركاً لذاته امتنع سكونه لأنّ ما بالذات يبقى ببقاء الذات و فساد التالى يستلزم فساد المقدم .\r\nالثانية : لو تحرك لذاته كان أجزاء الحركة مجتمعة ثابتة لأنّ معلوم « 2 » الثابت ثابت ، و لو كان ثابتاً لم يكن حركة .\r\nالثالثة : لو كان متحركاً لذاته فلا يخلو إما أن يكون « 3 » له مكان أو حالة ملائمة أو يكون . فعلى الشق الاول لم يكن طالباً لذلك المكان أو ما يجرى مجراه فلايكون متحركاً ، و لا أيضاً حركته إلى جانب أولى من حركته إلى جانب آخر « 4 » ؛ فإمّا أن يتحرك إلى كل الجوانب و ذلك محال أو لايتحرك أصلا ، هذا خلف ، و إن كان له ما .\r\n\r\n\r\n\r\n\r\n","description":"","footnote":"\r\n( 1 ) . گفتيم كه اگر عنوان فصل « فى ذكر الحجج و دفع شكوك . . . » بود بهتر بود و در آخر عنوان هم مناسب بود كه كلمهء « غيره » اضافه مىشد .\r\n( 2 ) . « معلول » صحيح است .\r\n( 3 ) . « لايكون » صحيح است .\r\n( 4 ) . اين در واقع برهانى است بر اينكه هر حركتى بايد غايت داشته باشد .\r\n","page_name":" 612 ","page_number":612},
  {"content":"\r\n\r\nيلائمه فإذا وصل إليه سكن فلايكون متحركاً لذاته .\r\nالرابعة : لو تحرك الجسم لأنّه جسم لكان كل جسم كذلك لاشتراك الكل فى الجسمية و هو كذب أو لأنه جسم مخصوص « 1 » فالمحرك هو تلك الخصوصية .\r\nالخامسة : ما مرّ ذكره فى الفصل المقدم من اختلاف جهتى القوة و الفعل ؛ فالمحرك إذا حرك لم يخلُ إما بأن يحرّك لا أن يتحرك « 2 » أو بأن يتحرك . فعلى الأول يكون هو غير المتحرك و على الثانى فمعنى أنه يتحرك أنه وجدت فيه الحركة الّتى هى بالقوة فيكون الحركة فيه بالقوة و الفعل معاً هذا محال « 3 » .\r\nالسادسة : إن نسبة المتحرك القابل إلى الحركة بالإمكان و نسبته من حيث هو فاعل بالوجوب ، و الوجوب و الإمكان متنافيان فالمحرك غير المتحرك .\r\nقال صاحب كتاب المباحث المشرقيّة معترضاً على الثلاث الأُوَل أليست الطبيعة محركة لذاتها مع أنّها لا تحرك « 4 » أبداً « 5 » ، و لا يبقى « 6 » الأجزاء المفروضة فى الحركة و هى طالبة لمكان معين « 7 » فلم لايجوز أن يكون الجسم محركاً لذاته و لم يلزم شىء مما قلتموه ، فلئن قلتم إنّ الطبيعة إنّما تقتضى الحركة به شرط حالة منافية أو زوال حالة ملائمة فيتجدد أجزاء الحركة لأجل تجدد القرب و البعد من تلك الحالة الملائمة « 8 » و السكون إنّما يحصل عند الوصول إلى الملائم ، و العلّة إن كانت فى ايجابها معلولها متوقفة على شرط لم يستمر ذلك الإيجاب لفوات ذلك الشرط . فنقول : إذا جوّزتم ذلك فلم لاتجوّزون أن يكون اقتضاء التحريك به شرط حصول حالة منافرة حتى .\r\n\r\n\r\n\r\n\r\n","description":"","footnote":"\r\n( 1 ) . يعنى داراى طبيعت نوعيهء خاص .\r\n( 2 ) . « لا بأن يتحرك » صحيح است .\r\n( 3 ) . بيان اين مطلب در فصل پيش گذشت .\r\n( 4 ) . « لا تتحرك » صحيح است .\r\n( 5 ) . تا اينجا اشاره به برهان اول است . مىگويد طبيعتْ ساكن است به طبيعت جوهرى ، ولى متحرك است به حركت عرضى . سنگ كه از بالا به پايين مىآيد اين حركت را طبيعت ايجاد مىكند . حال كه سنگ حركت مىكند ، خود طبيعت هم حركت مىكند چون همراه سنگ است . پس طبيعت در اينجا خودش محرك ذات خودش است .\r\n( 6 ) . اجزاء حركت باقى نيستند ، به اين معنا كه مجتمع نيستند . اين اشاره به برهان دوم است .\r\n( 7 ) . اشاره به برهان سوم است .\r\n( 8 ) . اين بحث را بعداً مطرح خواهيم كرد . حالت ملائم براى سنگ كه به سمت پايين حركت مىكند رسيدن به پايين است و هر مرتبه‌اى [ از حركت سنگ 
  ] شرط مرتبهء ديگر است .\r\n","page_name":" 613 ","page_number":613},
  {"content":"\r\n\r\nيتجدد أجزاء الحركة بسبب القرب و البعد من تلك الحالة المنافرة و ينقطع الحركة عند زوالها « 1 » ، و حينئذ لايمكن أن يدفع ذلك إلّابأن يقال لو كانت الجسمية لذاتها تطلب حالة مخصوصة كان كل جسم كذا و هذا هو الحجّة الرابعة « 2 » ، فإذن يحتاج فى تقرير تلك الطرق الثلاثة إلى الاستعانة بالطريقة الرابعة فلنتكلّم عليها . فنقول : إنّ كل جسم فله مقدار و له صورة و له هيولى . أما مقداره فهو الأبعاد الثلاثة و لا شك أنّها طبيعة « 3 » مشتركة بين الأجسام كلّها ، و أما الصورة الجسمية فلابد من إقامة البرهان على أنّها أمر واحد فى الأجسام كلّها ، و ذلك لأنّ الصورة الجسمية لايمكن أن تكون عبارة عن نفس القابلية لهذه الأبعاد لأنّها أمر أضافى و الجسمية من مقولة الجوهر فكيف يكون نفس هذه القابلية ، بل تلك الصورة عبارة عن ماهية جوهرية يلزمها هذه القابلية ، و إذا ثبت أنّ الجسمية أمر يلزمه هذه الأبعاد فمن الجائز أن يكون ذلك الأمر مختلفاً فى الأجسام و إن كانت مشتركة فى هذا الحكم و هو قابلية هذه الأبعاد ، و الامور المختلفة يجوز اشتراكها فى لازم واحد .\r\nثمَّ قال : و إن سلّمنا أنّ الأجسام مشتركة فى الصورة الجسمية و لكنها غيرمشتركة فى مادة الجسم ، فهب انّ الجسمية ليست علة للحركة فلم لايجوز أن يكون علّتها هى مادتها المخصوصة ؟ .\r\nأقول : كون الأجسام مشتركة فى الجوهر القابل للأبعاد أمر بديهىّ لا حاجة إلى إقامة البرهان عليه و ذلك يكفينا لاثبات المبادى الطبيعة و المحركات الخاصة « 4 » ، إذ يعلم أنّ الحركات و الأوضاع و الأيون كلّها عوارض و أوصاف لذلك الأمر المشترك ، فإنّ الكون فى المكان لايوصف به إلّاالجسمية أعنى الجوهر الطويل العريض العميق و كذا الوضع « 5 » أعنى نسبة أجزاء الشىء بعضها إلى بعض و إلى أمر .\r\n\r\n\r\n\r\n\r\n","description":"","footnote":"\r\n( 1 ) . فخر رازى مىگويد عين آنچه را كه شما در مورد طبيعت مىگوييد ما دربارهء خود جسم مىگوييم .\r\n( 2 ) . پس آن سه برهان ديگر مستقل از برهان چهارم نيستند .\r\n( 3 ) . « طبيعت » اصطلاحات متعددى دارد . در اينجا آن را به « صفت » يا « امر » معنا مىكنيم .\r\n( 4 ) . در عين حال ، بعد [ در انتهاى پاراگراف 
  ] مرحوم آخوند مىگويد كه برهان هم بر اين مطلب اقامه شده است ولى خود برهان را ذكر نمىكند كه ما از خارج [ در صفحهء 139 
  ] عرض كرديم .\r\n( 5 ) . گاهى مراد از « ذى وضع » بودن شىء ، اين است كه شىء قابل اشارهء حسيه است و گاهى مراد از « ذى وضع » بودن شىء ، اين است كه شىء داراى اجزايى است كه آن اجزاء با يكديگر نسبت دارند و شىء با اشياء خارج از خودش هم نسبت دارد .\r\n","page_name":" 614 ","page_number":614},
  {"content":"\r\n\r\nخارج و كذا الانتقال من مكان إلى مكان . فالقابل لهذه الأوصاف و الانتقالات هو الجسم لا محالة و هو سبب قابلى فلابدّ لهذه الأوصاف من سبب فاعلى أيضاً لكن لهم فى اثبات ذلك السبب الفاعلى طرق « 1 » بعضها « 2 » يبتنى على اثبات الإمكان و القوة لوجود هذه الأوصاف للجسم « 3 » إذ لازم الماهية بل لازم الوجود للشىء يجوز أن يكون الفاعل و القابل فيه أمراً واحداً « 4 » ، و .\r\n\r\n\r\n\r\n\r\n","description":"","footnote":"\r\n( 1 ) . براى اثبات اينكه « هر متحركى نياز به محرك دارد » حكما راههايى را ذكر كرده‌اند كه شش راه قبلًا ذكر شد .\r\n( 2 ) . عجيب اين است كه در اين تفصيلى كه مرحوم آخوند مىدهد به سه راه اول هيچ اشاره‌اى نمىكند . البته ممكن است به دليلى باشد كه خواهيم گفت [ در توضيح « و بعض تلك الطرق » در پاراگراف بعد 
  ] .\r\n( 3 ) . مراد ، دو برهان پنجم و ششم است كه حاجى هم به آن اشاره مىكند . نسبت قابل به اين شىء [ يعنى حركت 
  ] نسبت امكان است نه نسبت وجوب و نيز نسبت قوه است نه نسبت فعليت ، و چون محال است كه شىء از حيث واحد ، هم وجوب داشته باشد و هم امكان ، پس نياز به دو منشأ داريم . همچنين چون محال است يك شىء در آنِ واحد ، هم واجد يك فعليت باشد و هم فاقد آن ، پس نياز به دو مبدأ داريم . بنابراين محرك غير از متحرك است .\r\n( 4 ) . در اينجا مرحوم آخوند مسامحهء در تعبير كرده است . ايشان مىگويد در باب لوازم ماهيت ، مانعى نيست كه فاعل و قابل يكى باشد ، همچنان كه در لوازم وجود همچنين مانعى نيست . اين مطلب موهم اين است كه در برهانى كه بر امتناع يكى بودن فاعل و قابل اقامه شد ، ميان لازم ماهيت و لازم وجود از يك طرف با غير لوازم از طرف ديگر ، يعنى امورى كه لازم ماهيت و وجود نيستند ، فرقى هست .\r\nبهتر بود مرحوم آخوند اين تعبير را نمىكرد . خود ايشان در جاهاى ديگر گفته است كه اگر در باب لوازم ماهيت ، مثل زوجيت براى اربعه ، مىگوييم فاعل و قابل يكى است ، مجازاً تعبير فاعل و قابل را به كار مىبريم و الّا اصلًا فاعليت و قابليتى در آنجا در كار نيست ، كه قبلًا توضيح داديم .\r\nمراد مرحوم آخوند از لوازم وجود در اينجا صفات واجب تعالى است و همهء شئون وجود همين‌طور است . در آنجا هم مجازاً تعبير مىكنند كه فاعل و قابل يكى است ، يعنى همان حيثيتى كه به اعتبارى فاعل اين اوصاف است ، به اعتبارى قابل اين اوصاف است ، ولى واقع مطلب اين است كه در آنجا نيز نه فاعليتى است و نه قابليتى .\r\nظاهر عبارت مرحوم آخوند به گونه‌اى است كه گويى از اين قاعده ، چيزهايى را استثنا مىكند و تخصيصى به قاعده وارد مىشود ، در حالى كه « تخصيص » نيست ، « تخصص » است . البته چنان كه گفتيم خود مرحوم آخوند همين نظر را در جاهاى ديگر گفته است .\r\n","page_name":" 615 ","page_number":615},
  {"content":"\r\n\r\nبعضها « 1 » يبتنى على اثبات جهة الاشتراك بين الموصوفات بهذه الصفات مع اختلاف الصفات ، فلو كان شىء منها من لوازم الماهية المشتركة لكان كموصوفه متّفقاً فى الكل إذ لازم الماهية لازم لجميع الأفراد ، و هم مع ذلك قد أقاموا البرهان على أنّ الجسمية طبيعة نوعية مشتركة بين أنواع الأجسام و أجناسها فى موضعه كما سيأتى ذكره « 2 » .\r\nو أما قوله يجوز أن يكون الامور المختلفة مشتركة فى لازم واحد ، فنقول : إنّ ذلك إنما جاز به شرط أن يكون منشأ اللزوم جهة الاشتراك لا جهة الاختلاف كما بيّن فى مقامه ، و نحن نعلم يقيناً أنّ قابلية الأبعاد و إن كان أمراً نسبياً فانّما يقتضيه الجسم بما هو جسم لا بما هو مختلف فيه « 3 » ، و ذلك معنى مشترك بين الأجسام ضرورة و اتفاقاً و إن كانت الأجسام متخالفة الماهيات ، و بعض تلك الطرق « 4 » يدفع كون الهيوليات المتخالفة فى الأجسام مبادى للحركات و الآثار المتفنّنة المختصة كل قسم منها بنوع من الجسم لأنها محض القوة و الاستعداد و ليست هى أيضاً مختلفة إلّامن جهة اختلاف الطبائع و الصور ، و بهذا يدفع قوله لمَ لا يجوز أن يكون علة الحركة هى المادة المخصوصه و لم يعلم أن لا معنى لتخصيص المادّة إلّابصورة سابقة عليها « 5 » و ستعلم أنّ الفعل أقدم من القوة بحسب أصناف التقدّم .\r\nثمّ قال إنّ الفلك غير قابل للكون و الفساد ، فيكون ما له من الشكل و الوضع و المقدار واجب الحصول له . فذلك الوجوب « 6 » إن كان لجسميته مع أنه لم يلزم أن يكون كل جسم كذلك فلتكن الحركة أيضاً لجسميته و إن لم يكن كل جسم متحركاً ، و إن كان لأمر موجود فى الجسمية « 7 » فذلك الأمر إن لم يكن ملازماً لها لم يكن اللازم بسببه .\r\n\r\n\r\n\r\n\r\n","description":"","footnote":"\r\n( 1 ) . اشاره به راه چهارم است .\r\n( 2 ) . در مباحث جواهر و اعراض .\r\n( 3 ) . مراد امور نوعيه است .\r\n( 4 ) . در اينجا هم باز مرحوم آخوند اسمى از براهين اول و دوم و سوم كه ما بر آن ايراد وارد كرديم نبرده است و اينها مىرساند كه چه بسا مرحوم آخوند هم اعتمادى به آن سه برهان نداشته است .\r\n( 5 ) . مرحوم آخوند در مورد اينكه مادهء فلسفى را چگونه بايد تصور كنيم - كه ما مقدارى توضيح داديم - بعداً بحث خواهد كرد .\r\n( 6 ) . يعنى لزوم اين لوازم .\r\n( 7 ) . مراد فخر رازى از « امر موجود در جسميت » عرض يا عارض است . مرحوم آخوند در جواب خود به همين مطلب ايراد مىگيرد كه امر موجود در جسميت دو جور است :\r\nيك وقت از قبيل صورت در ماده است كه تحقق ماده به تبع تحقق صورت است و يك وقت از قبيل تحقق عرض در موضوع است كه تابع وجود موضوع است . شما فرض كرده‌ايد كه اگر چيزى در جسم موجود باشد هميشه بايد از قبيل عرض باشد .\r\n","page_name":" 616 ","page_number":616},
  {"content":"\r\n\r\nملازما لجسميّته ، و إن كان ملازماً عاد التقسيم « 1 » و لا ينقطع إلّابأن يقال تلك الأوصاف غيرلازمة لجسمية الفلك ففيه تجويز للخرق و الفساد ، أو إنها لازمة للجسمية المطلقة إمّا به غير واسطة أو بواسطة مايلازمها مع أنّ تلك الأوصاف غير مشتركة فى الجميع ، فلتكن الحركة أيضاً كذلك « 2 » . و إن قيل « 3 » إنّ تلك الملازمة لما حلّت فيه الجسمية و هو المادة فإنّ الأفلاك لكون مادّتها مخالفة لسائر الموادّ و كانت مقتضية لتلك الأشكال و المقادير الجسمية أيضاً حصلت الملازمة بين الجسمية و تلك الامور ، فعلى هذا نقول لمَ لا يجوز أن يكون لبعض الأجسام مادة مخصوصة مخالفة لسائر المواد و هى لذاتها تقتضى حركة مخصوصة و لا يلزم منه اشتراك الأجسام فى ذلك .\r\nأقول : أمّا الّذى ذكره فى الفلك فمبناه على الغفلة عن أحوال الماهية و كيفية ارتباط الجنس بالفصل المحصل إياه فى النوع المحصل فى الذهن و عن كيفيّة الملازمة بين مادتها و صورتها فى النوع المركب فى الخارج « 4 » ، و عن معرفة أنّ الصورة الفلكية بل كل صورة من الصور المخصوصة التى فى الأجسام محصّلة لجسميتها « 5 » لا أنّ الجسمية فيها و فى غيرها مقتضية للفلكية أو النارية أو المائية « 6 » ، و بالجملة .\r\n\r\n\r\n\r\n\r\n","description":"","footnote":"\r\n( 1 ) . يعنى نقل كلام مىكنيم كه منشأ آن لازم چيست ؟ خود جسم است و يا امر موجود در جسميت ؟\r\n( 2 ) . مىگويد اگر در عين اينكه لازمهء جسميت است همهء اجسام اينچنين نيستند ، قاعدهء شما كه اگر چيزى لازمهء جسميت است همهء اجسام بايد آن را داشته باشند نقض مىشود . پس در مورد حركت هم مىتوان همين حرف را گفت .\r\n( 3 ) . اين « إن قيل » ادامهء مطلب فخر رازى است .\r\n( 4 ) . فخر رازى رابطهء جنس و فصل و نيز رابطهء ماده و صورت را نتوانسته درست درك كند . فكر كرده است كه جنس ولو در ذهن ، از خود تحققى دارد و فصل عارضش مىشود . ماده را هم امر مشخصى تصور كرده است ؛ فكر كرده است كه ماده امرى موجود در جايى است مثل گِلى كه قبلًا وجود دارد و به آن شكل مىدهند . اينها را قبلًا توضيح داديم .\r\n( 5 ) . محصلِ جسميت است نه عارض جسميت .\r\n( 6 ) . فخر رازى خيال كرده است كه جسميت اقتضاى يكى از صور نوعيه مثل فلكيت ، ناريت و مائيت را دارد ، در حالى كه صورت نوعيه است كه اقتضاى يك ماده را دارد .\r\n","page_name":" 617 ","page_number":617},
  {"content":"\r\n\r\nللخواص و اللوازم المخصوصة فى نوع نوع كما سيأتى فى مباحث الصور . و أما الّذى ذكره من تجويز كون المادة مقتضية للحركة المخصوصة و سائر الخواص فهذه المسمّاة بالمادة هى بالحقيقة و المعنى صورة فلم يبق لها من معنى المادّة إلّااسمها دون معناها ؛ فإنّ المعنى المذكور هو معنى الصورة بعينها إذ لانعنى بالصورة إلّامبدأ الآثار المختصة ، و لانعنى بالطبيعة إلّامبدأ الحركة الذاتية ، و لا حاجة بنا إلى الاسم بعد تحصيل الحقيقة بالبرهان . ثمّ قال « 1 » فالحاصل إنّ الحجة المذكورة لا تدل على اثبات القوى و الطبائع « 2 » إلّاإذا بيّنا أنّ المادة مشتركة و متى تعذّر ذلك لم تكن الحجّة منتجة .\r\nفإن قيل « 3 » : إنّ المادة لا تصلح أن تكون مبدء الحركة لأنّها من حيث هى هى قابلة و الشىء الواحد لايكون قابلا و فاعلا .\r\nقلنا : قد ثبت فى باب العلة فساد هذا الأصل و بتقدير صحته يكون كافياً فى إثبات المطلوب و هو الطريقة الخامسة « 4 » و ليكن البيان فيه ، و أقوى ما يتوجّه عليه أنّ الماهيات فاعلة للوازمها و قابلة لها و ذلك يبطل ما قالوه .\r\nأقول : قد علمت بيان اختلاف جهتى أن يفعل و أن ينفعل ، و اختلاف جهتى القوة و الفعل أعنى الإمكان الوقوعى « 5 » و الإيجاب بلامرية ، و أما النقض بلوازم الماهيات فغير وارد ، إذ مبنى الايراد على المغالطة الناشئة من اشتراك لفظ القابل و وقوعه تارة بمعنى الانفعال التغيرى و تارة بمعنى الاتصاف اللزومى « 6 » .\r\n\r\n\r\n\r\n\r\n","description":"","footnote":"\r\n( 1 ) . اين ايرادى است كه خود فخر رازى مىكند و بعد پاسخ مىدهد .\r\n( 2 ) . مراد از « قوا و طبايع » در اينجا همان است كه ما محرك مىگوييم . بعد خواهيم گفت كه محرك در اجسام ، قوا و طبايعى است كه در درون خود اجسام است نه در بيرون آن .\r\n( 3 ) . « إن قيل » از خود فخر رازى است و به برهان پنجم برمىگردد .\r\n( 4 ) . يعنى برهان قوه و فعل .\r\n( 5 ) . مراد از « امكان وقوعى » در اينجا « امكان استعدادى » است .\r\n( 6 ) . « انفعال تغيرى » امرى عينى و خارجى است بر خلاف « اتصاف لزومى » كه امرى ذهنى و انتزاعى است .\r\n","page_name":" 618 ","page_number":618},
  {"content":"\r\n\r\n\r\nفصل 14\r\nفى تقسيم القوة المحركة و فى اثبات محرك عقلى « 1 » .\r\nإنّ من المحرك ما يحرك بالذات ، و منه ما يحرك بالواسطة « 2 » كالنجار بواسطة القدوم ، و منه ما يحرك على سبيل المباشرة و أن يفيد صفة الحركة ، و منه ما يحرك لاعلى .\r\n\r\n\r\n\r\n\r\n","description":"","footnote":"\r\n( 1 ) . دربارهء عنوان اين فصل و اينكه چرا نيمى از عنوان ، تكرار عنوان فصل دوازدهم است ، در ابتداى درس [ در صفحهء 160 
  ] توضيح داديم . عناوين فصول مرحوم آخوند گاهى انسان را به اشتباه مىاندازد . گفتيم كه عنوان مطلب كه « فى تقسيم القوة المحركة و فى اثبات محرك عقلى » است طورى است كه انسان خيال مىكند دو مطلب مستقل مورد نظر است ، در حالى كه مسئلهء مورد نظر ، اثبات محرك عقلى است و تقسيم قوهء محركه مقدمه‌اى است براى آن .\r\n( 2 ) . چنان كه گفتيم دو تقسيم اول به صورت يك تقسيم به نظر مىرسد در حالى كه دو تقسيم است . مقصود اين است كه « من المحرك ما يحرك بالذات و منه ما يحرك بالعرض » . تقسيم دوم اين است : « و منه ما يحرك بالواسطه كالنجار بواسطة القدوم و منه ما يحرك لا بالواسطه » . مرحوم آخوند قسم دوم اين دو تقسيم را ذكر نكرده ، چون فرضش اين بوده كه هر دانشجويى كه اينها رامى خواند قبلًا اينها را مىداند . ولى در تقسيم سوم چون فقط با فلسفهء خود مرحوم آخوند جور درمىآيد هر دو قسم را ذكر كرده است .\r\n","page_name":" 619 ","page_number":619},
  {"content":"\r\n\r\nسبيل المباشرة « 1 » بل بأن يفيد الذات المتحركة لا حركتها فقط كما ستعلم . و أيضاً منه « 2 » ما يحرك بأن يتحرك و منه ما يحرك لابأن يتحرك ، كالمعشوق إذا حرَّك العاشق و المعلم إذا حرك المتعلّم ، و لاستحالة وجود أجسام بلانهاية يستحيل أن يتحرك متحركات معاً إلى غير نهاية ، و بيان ذلك أمّا أولًا « 3 » فانّ المتحرك يجب أن يكون جسماً او مادياً و يلزم لاتناهى الأجسام ، و أمّا ثانياً فلأنّ العلل يجب أن تتناهى و ذلك لأنّه إن كان متحرك أخير و يحركه محرك و هو أيضاً متحرك ، فمحال أن يتحرك إلّابعد أن يحركه محرك آخر ، فالمتوسط من هذه الثلاثة له نسبتان و له من بينها هذه الخاصية ، و هو أنّه يحرك و يتحرك و سواءٌ كانت هذه الواسطة واحدة أو كثيرة متناهية أو غير متناهية فإنّه لا يصح الحركة مادام حكمها حكم الواسطة فيجب أن ينتهى إلى محرك لايكون حكمه حكم الواسطة ، و هذا مخرج الامور من القوّة إلى الفعل و الموجد ينتهى إلى أمر بالفعل فيجب أن يكون أمراً بالفعل و موجوداً بذاته ، فالمحرك « 4 » الذى لا يتحرك إمّا أن يحرك بأن يعطى للجسم المتحرك المبدء القريب الّذى به يتحرك أو يحرك على أنّه غاية يتم بها « 5 » و خير يتوجه إليه و معشوق ، و معلوم أنّ كل قوة فى جسم يحرك فإنّها تتحرّك أيضاً بالعرض « 6 » فالمحرك الّذى لايتحرك لا يصلح أن تكون قوة جسمانية ، و قد علمت « 7 » إثبات أنّ كل جسم يفعل فعلا خاصاً أو حركة مخصوصة ليس بعرض و لا باتّفاق أو قسر فإنّه بقوّة زائدة على الجسمية ، فهى .\r\n\r\n\r\n\r\n\r\n","description":"","footnote":"\r\n( 1 ) . گفتيم كه « لا على سبيل المباشره » مربوط به بحث حركت جوهرى است كه بعداً مىآيد .\r\n( 2 ) . سه تقسيمى كه تا اينجا ذكر شده در حكم مقدمه‌اى است براى ذكر تقسيم چهارم ، چون اين تقسيم است كه در اين فصل به كار مىآيد .\r\n( 3 ) . گفتيم كه دو برهان ذكر كرده‌اند : يكى از راه تناهى اجسام و ديگرى از راه تناهى علل . برهان تسلسل اختصاص به علل دارد و در مورد اجسام غير متناهى جارى نمىشود .\r\n( 4 ) . گفتيم كه نحوهء محركيتِ « محرك لايتحرك » اين گونه نيست كه معطىِ حركت به يك موضوعِ موجود است ، مثل دستى كه چرخى را به حركت درمىآورد ، بلكه به يكى از دو معناست : يا غايت حركت است يعنى طبيعت در حركت خود ، آن را جستجو مىكند ، مثل محركيت معشوق براى عاشق ، و يا به اين نحو است كه ماوراى طبيعت ( محرك غير متحرك ) موجد آن است كه ايجاد و خلقش عين تحريكش است .\r\n( 5 ) . « يُؤتَمّ بها » هم صحيح است چنان كه در بعضى نسخ آمده است .\r\n( 6 ) . گفتيم اين مطلب قابل خدشه است .\r\n( 7 ) . بهتر بود « ستعلم » گفته مىشد ، چون اين مطلب در فصل بعد خواهد آمد ، گرچه در گذشته هم به آن اشاره شده است .\r\n","page_name":" 620 ","page_number":620},
  {"content":"\r\n\r\nإمّا طبع أو أرادة نفسانية « 1 » متعلّقة ، و على التقديرين لابد أن يكون لتلك القوة تعلق بالجسم و لا تكون مفارقة عنه بالكلّية « 2 » ، فان الفعل الخاص إذا صدر عن فاعل مفارق بالكلّية غيرمخالط للأجسام وجب أن يكون المفارق يطلب بالحركة أمراً ليس له ، و هذا باطل كما علمت ؛ فإذن إن كان مفارق مشاركاً له فى التحريك فإنّه يحرك على أحد الوجهين المذكورين لا غير كالحال فى الحركات الفلكية .\r\n\r\n\r\n\r\n\r\n","description":"","footnote":"\r\n( 1 ) . هر جسمى كه كارى را انجام مىدهد ، منشأ آن ، قوه‌اى است كه در خود جسم وجود دارد . آن قوه در غير شاعرها طبيعت است و در شاعرها و ذى اراده‌ها ارادهء نفسانى است .\r\n( 2 ) . اين مقدمه‌اى است براى بحث آينده كه آن قوه‌اى كه به جسم حركت عرضى مىدهد نمىتواند يك امر مجرد باشد . حركتهاى عرضى را طبيعت انجام مىدهد و مفارق يا موجود عقلى آن طبيعت را ايجاد مىكند .\r\n","page_name":" 621 ","page_number":621},
  {"content":"\r\n\r\n\r\nفصل 15\r\nفى أن المبدء القريب لهذه الافاعيل و الحركات المخصوصة ليس أمرا مفارقاً عن المادة .\r\nفنقول : إختصاص هذا الجسم بقبول هذا التأثير عن مفارق لا يخلو إمّا لأنّه جسم أو لقوّة فيه أو لقوّة فى المفارق « 1 » أمّا الأول فيلزم أن يشاركه فيه كل جسم كما عرفت و ليس الأمر كذا . و أمّا الثانى و هو أن يكون بقوة « 2 » فيه « 3 » فهو المطلوب . و أمّا الثالث فتلك القوة فى المفارق « 4 » إمّا أن يكون نفسها يوجب هذا التأثير فيكون الكلام فيه كالكلام فى المفارق و قد مرّ ، و إن كان على سبيل الإرادة فلا يخلو إمّا أن يكون .\r\n\r\n\r\n\r\n\r\n","description":"","footnote":"\r\n( 1 ) . حاجى در توضيح « لقوة فى المفارق » مىگويد : « كالقوى الثلاث العقلية للعقل النظرى بل كالعقل المستفاد » . مقصود آخوند اينها نيست . ايشان « لقوة فى المفارق » را فقط از آن جهت آورده است كه سخن كسانى را جواب دهد كه مىگويند چه مانعى دارد مفارق به حكم آنكه شاعر و مريد است اراده‌اش به صورت قوه‌اى در مفارق ، اختصاص دهنده باشد ، كه مرحوم آخوند در توضيح ، همين را مىگويد . پس « لقوة فى المفارق » نظر به چيزى مثل اراده دارد .\r\n( 2 ) . « لقوة » صحيح است ، اگرچه در نسخهء چاپ سنگى هم « بقوة » آمده است .\r\n( 3 ) . يعنى آن قوه‌اى كه در جسم است منشأ باشد . اين منشأ را مىتوان منشأ فاعلى و يا قابلى گرفت . گرچه منشأ فاعلى است ولى بعدها خواهيم گفت كه از يك نظر آن را مىتوان منشأ قابلى هم شمرد .\r\n( 4 ) . گفتيم كه در اينجا نظر به اراده دارد .\r\n","page_name":" 622 ","page_number":622},
  {"content":"\r\n\r\nالإرادة ميّزت هذا الجسم بخاصية فيه أو لا ، بل أثّر فيه جزافاً ، فإن كان تأثيره جزافاً كيف اتفق لم يستمر أوضاع العالم سيّما الأفلاك على هذا النظام الدائمى أو الأكثرى إذ الاتفاقيات كما ستعلم « 1 » ليست بدائمة و لا أكثرية ، لكنّ الامور الطبيعية أكثريّة أو دائمة و ليس فيها شىء بالاتفاق و الجزاف « 2 » كما ستعلم أنّ جميعها متوجهة نحو أغراض كليّة فليست إذن باتفاقية . فبقى أن يكون بخاصية فيه ، و يكون تلك الخاصية لذاتها موجبة للحركة و هى القوة و الطبيعة و هى الّتى بسببها يطلب الجسم بالحركة كمالاتها الثانية « 3 » من أحيازها و أشكالها و غير ذلك ، و سنتكلم فيها فى باب الصور الجسمانية « 4 » ، و مثل هذه الطبيعة « 5 » إذا عرضت للأجسام حالة غريبة كالماء إذا سخن « 6 » ، و الأرض « 7 » إذا ارتفعت و الهواء إذا انضغط بالقسر « 8 » ، ردتها الطبيعة بعد زوال المبدء الغريب و القاسر إلى حالتها الطبيعية « 9 » و حفظت عليها تلك الحالات « 10 » فردت الماء إلى .\r\n\r\n\r\n\r\n\r\n","description":"","footnote":"\r\n( 1 ) . اين مطلب در بحث علت و معلول گذشته است و لذا « كما علمت » صحيح است . در جلسهء اول گفتيم كه اينها دليل بر اين است كه خود مرحوم آخوند موفق نشده است اسفار را تنظيم نهايى بكند .\r\n( 2 ) . اصلًا اتفاق و جزاف در واقع وجود ندارد و در جاى خود گفته شده است كه اتفاقها امورى نسبى هستند .\r\n( 3 ) . مراد از « كمال اول » صورت نوعيه و مراد از « كمال ثانى » چيزهايى است كه شىء در مرتبهء بعد از وجودش به دست مىآورد . البته كمال اول و كمال ثانى ، در فلسفه اصطلاح ديگرى هم دارد كه همان است كه در اول باب حركت مطرح كرديم . در اول بحث نفس اسفار ، مرحوم آخوند اين دو اصطلاح را توضيح مىدهد .\r\n( 4 ) . بحث قواى طبيعيه در باب صور جسمانيه يعنى در مبحث « صور نوعيه » مطرح خواهد شد .\r\n( 5 ) . مراد از طبيعت در اينجا طبيعتى است كه غير نفس باشد . بسيارى اوقات « طبع » را در مقابل « نفس » به كار مىبرند . در حركت نفسانى هم طبيعت هست ولى طبيعت ، مسخَّر نفس است كه از محل كلام ما خارج است . اينجا بحث در طبيعتى است كه مسخّر نفس نباشد ؛ به عبارت ديگر ، بحث در مورد حركتى است كه طبيعى باشد ولى نفسانى نباشد .\r\n( 6 ) . اينها معتقدند كه طبيعت آب بر برودت است ، و گرمى حالتى غيرطبيعى براى آب است .\r\n( 7 ) . مقصود ، كل زمين نيست . جزئى از زمين ولو يك سنگ مراد است . « إذا ارتفعت » يعنى هنگامى كه از مركز خودش دور مىشود .\r\n( 8 ) . يعنى وقتى هوا توسط قوهء خارجى تحت فشار قرار گيرد .\r\n( 9 ) . و لذا مىگويند : « القسر لايدوم » .\r\n( 10 ) . طبيعت ، حالات موجود را حفظ كرده ، حالات غريب را دفع كرده و يك سلسله حالات جديد را هم جستجو مىكند .\r\n","page_name":" 623 ","page_number":623},
  {"content":"\r\n\r\nبرودته ، و الأرض إلى مكانها الأسفل ، و الهواء إلى قوامه و رقته ، و كذا الأبدان إذا انحرفت امزجتها و مرضت باستيلاء بعض العناصر ، فاذا قويت الطبيعة المدبرة إياها ردتها إلى المزاج الموافق . و من هاهنا أيضاً يعلم أنّ النفس ليست بمزاج « 1 » فانّ المزاج المعدوم لا يعيد ذاته إلى الحالة الأصلية لاستحالة إعادة المعدوم .\r\n\r\n\r\n\r\n\r\n","description":"","footnote":"\r\n( 1 ) . [ استاد در اينجا توضيحات مفصلى داده‌اند كه در اواخر جلسهء چهاردهم تحت عنوان « گريزى به يكى از راههاى اثبات نفس » ( صص 188 - 190 ) آورده شد . 
  ]\r\n","page_name":" 624 ","page_number":624},
  {"content":"\r\n\r\n\r\nفصل 16\r\nفى أن كل حادث يسبقه قوة الوجود و مادة تحملها « 1 » .\r\nكل ما لم يكن يسبقه قوة الوجود فيستحيل حدوثه ، و كل كائن بعد ما لم يكن بعدية لا يجامع القبلية فإنه يسبقه مادة « 2 » ، و ذلك لأنه قبل وجوده يكون ممكن الوجود لذاته « 3 » ، إذ لو كان ممتنعاً لم يكن يوجد أصلا ، و لو كان واجباً لم يكن معدوماً ؛ فإمكان « 4 » وجوده غير قدرة الفاعل عليه لأنّ كون الشىء ممكن الوجود حالة له بالقياس إلى وجوده لا إلى أمر خارج عنه ؛ فإذن لإمكان وجوده حقيقة يسبق وجودها وجود ذلك الممكن و هذا الإمكان عرض فى الخارج ليس من الامور العقلية المحضة « 5 » و الاعتبارية الصّرفة .\r\n\r\n\r\n\r\n\r\n","description":"","footnote":"\r\n( 1 ) . چنان كه گفتيم برخى عبارات اين فصل ابهام دارد و ممكن است ديگران اضافاتى از خود كرده باشند و به هر حال از نظر نهايىِ مرحوم آخوند نگذشته است . ما سعى مىكنيم تا حد امكان ابهامها را رفع كنيم .\r\n( 2 ) . اين جمله و جملهء قبل از آن هر دو يك مطلب است .\r\n( 3 ) . تعبير « لذاته » نشان مىدهد كه امكان ذاتى مراد است .\r\n( 4 ) . « و امكان » صحيح است .\r\n( 5 ) . در اينجاست كه همين قدر مىگويد كه اين امكان با امكان ذاتى متفاوت است به اين دليل كه نوعى اضافه است . اشكال اين است كه شما كه از راه امكان ذاتى وارد شديد چگونه « اضافه » را وارد استدلال كرديد ؟ اين البته اشكالى است كه در اينجا [ جلسهء پانزدهم 
  ] طرح مىكنيم تا بعد ببينيم پاسخ آن چيست . [ براى توضيحات بيشتر و دو تقرير صحيح اين برهان به جلسهء شانزدهم مراجعه شود . 
  ]\r\n","page_name":" 625 ","page_number":625},
  {"content":"\r\n\r\nلأنه إضافة مّا منسوبة إلى ما هو إمكان وجوده ، فيكون الإضافة مقوّمة له « 1 » . و ليس إمكان الوجود المطلق « 2 » جوهراً و لا عرضاً غير نفس الإضافة ، و لو كان الإمكان جوهراً لكان له وجود خاص مع قطع النظر عن الإضافة ، و لو كان كذلك لكان قائم الوجود بذاته لا منشأ لامكانه « 3 » ، و كذا لو كان عرضاً قاراً « 4 » ، فقدعلم أنه ليس لإمكان الوجود مطلقاً « 5 » وجود فى الخارج ثم يعرض له الإضافة من خارج « 6 » ، بل الموجود من إمكان الوجود هو الإمكانات المخصوصة حتى يكون مضافاً مشهوريّاً لا حقيقياً « 7 » ؛ .\r\n\r\n\r\n\r\n\r\n","description":"","footnote":"\r\n( 1 ) . يعنى شىء داراى اضافه نيست كه اضافه ، خارج از ذاتش باشد . ذاتِ داراى اضافه نيست ، ذاتى است كه عين اضافه است .\r\n( 2 ) . « المطلق » در اينجا معناى درستى ندارد ، گرچه حاجى آن را به وجود محمولى معنا مىكند كه با مطلب تناسب ندارد . شايد به جاى « المطلق » ، « مطلقاً » بوده است به قرينهء اينكه در سه سطر بعد مىگويد : « أنه ليس لامكان الوجود مطلقاً . . . » . گاهى در كتب چاپ سنگى « مطلقا » را به صورت « مط » مىنويسند و ممكن است در نسخهء اصلى « مط » بوده است و نساخ به جاى « مطلقا » ، « المطلق » نوشته باشند .\r\n( 3 ) . اين ضمير در اينجا مرجع درستى ندارد . اگر به جاى « لامكانه » ، « للامكان » يا « لامكان شىء » بود درست بود .\r\n( 4 ) . مراد از « عرض قار » در اينجا عرض غيراضافه است . يك اشكال لفظى در اينجا اين است كه چرا مرحوم آخوند از عرض غيراضافه تعبير به عرض قار كرده است در حالى كه اصطلاح مسلّم فلاسفه اين است كه عرض قار را در مقابل عرض غير قار به كار مىبرند . مىگويند اعراض يا قارالذات هستند مثل كم و كيف و يا غير قارالذات هستند كه مراد ، سه مقولهء أن يفعل ، أن ينفعل و متى است . اينكه كسى مقولات غير اضافه را « اعراض قارّه » بنامد تعبيرى است كه هيچ فيلسوفى نكرده است و اين قرينهء ديگرى است كه در عبارات اين فصل [ تصرف 
  ] صورت گرفته است .\r\n( 5 ) . همچنان كه ملاحظه مىشود در اينجا « لامكان الوجود المطلق » گفته نشده است ، كه گفتيم قرينه است بر اينكه در سه سطر قبل هم « امكان الوجود مطلقاً » صحيح است .\r\n( 6 ) . يعنى از قبيل « مضاف مشهورى » نيست كه ذاتى باشد كه داراى اضافه است مثل اب .\r\nپس « ذات له الاضافه » نيست بلكه « ذات هو الاضافه » است .\r\n( 7 ) . ظاهراً عبارتى در حاشيه بوده و نساخ آن را در جاى نادرستى قرار داده‌اند و جمله به اين صورت نادرست است . عبارت « حتى يكون مضافاً مشهورياً لا حقيقياً » بايد بعد از عبارت « له الاضافة من خارج » قرار گيرد .\r\nمضاف بر دو قسم است : حقيقى و مشهورى . خود اضافه را « مضاف حقيقى » و شىء صاحب اضافه و به بيان ديگر طرف اضافه را « مضاف مشهورى » مىنامند . اگر زيد پدر عمرو باشد ، زيد و عمرو هركدام مضاف مشهورى هستند ، اما خود « ابوّت » را كه اضافه‌اى ميان زيد و عمرو است و نيز بنوّت را كه اضافهء ديگرى است ، « مضاف حقيقى » مىنامند . مرحوم آخوند مىگويد اين امكان ، ذات داراى اضافه نيست تا مضاف مشهورى باشد ، بلكه عين اضافه است .\r\n","page_name":" 626 ","page_number":626},
  {"content":"\r\n\r\nفهى أعراض لموضوعات ، و الإضافة مقومة لإمكان وجود كذا « 1 » ، و الجوهر لايقومه العرض فهو عرض « 2 » فيجب أن يكون موجوداً فى موضوع ، فلنسمّ هذا الإمكان قوة الوجود « 3 » و حاملَه موضوعاً و مادة و هيولى « 4 » باعتبارات ؛ فهذا الإمكان أمر وجودى « 5 » و إن صحبه العدم « 6 » ، و هو عام عموم التشكيك مثل الوجود المطلق يدخل تحته معان هى إمكانات مجهولة الأسامى « 7 » يعبَّر عنها بإمكان وجود كذا و كذا ؛ فإذن كلّ حادث .\r\n\r\n\r\n\r\n\r\n","description":"","footnote":"\r\n( 1 ) . تأكيد همان مطلب است كه عين اضافه است نه « ذات له الاضافة » .\r\n( 2 ) . تا اينجا اثبات شد كه امكان ، وجود دارد و عرض هم هست . حال ، عرضْ حامل مىخواهد كه آن را « ماده » مىنامند .\r\n( 3 ) . گفتيم كه به اعتبار حامل ، آن را « قوه » و به اعتبار حادث ، آن را « امكان » مىگويند .\r\n( 4 ) . اينجا كه مىگويد « موضوعاً و مادةً و هيولى » نظر مرحوم آخوند به تفصيل نيست كه مثلًا اگر محمول ، عرض باشد حامل را موضوع مىناميم و اگر محمول ، صورت باشد حامل را ماده و اگر محمول ، نفس باشد آن را هيولى مىناميم . اگر مراد اين بود بهتر بود « موضوعاً و مادة و بدناً » گفته مىشد و علاوه بر اين ، كلمهء « باعتبارات » آمده است كه نشان مىدهد كه مراد همان است كه در باب علت و معلول تحت عنوان « فى القاب العلة العنصريه » بحث مىشود كه مراد از علت عنصرى در آنجا علت مادى است . در آنجا مىگويند علت مادى نامهاى متعددى دارد كه همه اسم يك چيز هستند ولى به اعتبارات مختلف . گاهى به آن « عنصر » مىگويند ( كه غير از عنصر به اصطلاح طبيعيات است ) و گاهى « ماده » و گاهى « هيولى » . حتى به آن « موضوع » هم گفته مىشود كه هركدام از اينها به اعتبارى است .\r\n( 5 ) . چون « امكان استعدادى » اضافه است و اضافه ، امرى وجودى است ولو اينكه موجود به وجود منشأ انتزاعش باشد .\r\n( 6 ) . امكان استعدادى مصاحب عدم است چون عدم ملكه است ؛ استعدادِ چيزى است كه فعليت ندارد و اين نداشتن فعليت ، جزء مفهومش است .\r\n( 7 ) . در جلسهء پيش عرض كرديم كه بحثى مطرح است كه آيا نسبت مفهوم اين امكان به امكانات مخصوصى كه وجود دارد نسبت نوع است به افراد و يا نسبت جنس است به افراد و يا حتى نسبت عرضى عام است به افراد ؟ قدر مسلّم اين است كه اين نسبت ، نسبت نوع به افراد نيست . اگر از قبيل نسبت جنس به افراد بگيريم ، بايد بگوييم انواعى [ به پاورقى صفحهء 204 مراجعه شود . 
  ] .\r\nاز امكانات وجود دارد ، منتها براى ما قابل تعريف نيست و « مجهولة الاسامى » است يعنى براى ما قابل شناخت نيست . اما اينكه بگوييم اين نسبت از قبيل نسبت عرضى عام به افراد است ، بدين نحو كه اين اضافه در هرجا مىتواند از مقولهء خاصى باشد ، حرف درستى نمىتواند باشد .\r\n","page_name":" 627 ","page_number":627},
  {"content":"\r\n\r\nقد سبقه المادة - و المادة هى سبب من أسباب الحدوث « 1 » - و حيث يكون حدوث و كون و فساد ، يجب أن يكون الهيولى للكائن و الفاسد واحدة و إلّالكان يلزم حدوث الهيولى رأساً و هذا محال ، لأنه يلزم أن يكون الهيولى الحادثة يسبقها إمكان الوجود فيكون لإمكانها هيولى اخرى فيتسلسل ، و هذا محال إلّاعلى وجه ستقف عليه من تجدّدها مع تجدد الصورة على الاتصال « 2 » .\r\nو اعلم أنّ موضوع الإمكان يجب أن يكون مبدعاً « 3 » و إلّايسبقه موضوع آخر « 4 » و كذلك إلى ما لانهاية له لأنه متى فرض كذلك يلزم أن يسبق للإمكان إمكان « 5 » . و مما يجب أيضاً أن يعلم أنّ الإمكان الذى يعدم مع الفعل فله سبب و لا محالة يكون حادثاً ، و يسبقه لا محالة إمكان آخر سبقاً زمانياً إلى لانهاية « 6 » . ثم الهيولى و كذا كل مادة بما هى مادة لها قوة أن يصير بالفعل شيئاً لا على أن يوجد ، و إمكان الصّورة هو أن يوجد لاعلى أن يصير بالفعل شيئاً فإنها هى فعل « 7 » ؛ .\r\n\r\n\r\n\r\n\r\n","description":"","footnote":"\r\n( 1 ) . پس معلوم شد كه هر جا كه حادث زمانى هست يك علت مادى مورد احتياج است .\r\nپس ماده از اسباب حدوث زمانى است .\r\n( 2 ) . بنا بر حركت جوهريه حتى هيولى هم تجدد پيدا مىكند ، چون آنقدر ضعيف است كه از خود حكمى ندارد .\r\n( 3 ) . اين مطلب جديدى نيست و تكرار مطلب چند سطر قبل است كه هيولى حادث نيست .\r\n( 4 ) . مراد از موضوع ، همان هيولى است .\r\n( 5 ) . قبلًا گفتيم كه بر خلاف آنچه در اينجا گفته شده است « تسلسل امكانات » پيش نمىآيد . پس برهان مبتنى بر تسلسل هيولىهاست نه تسلسل امكانات . به نظر مىآيد كه به جاى « يسبق للامكان امكان » عبارت بايد به صورت « يسبق له امكان » مىبود كه ضمير به موضوع برمىگردد .\r\n( 6 ) . اينجا يك نوع تضادى ميان اين جمله و جملات قبل هست . البته اگر جملهء قبل نمىبود اين جمله خودش فى حد ذاته قابل اصلاح بود .\r\n( 7 ) . در اينجا نكتهء ديگرى مرحوم آخوند ذكر مىكند كه از خارج توضيح نداديم و آن اين است كه وقتى ما دربارهء امكان هيولى بحث مىكنيم با وقتى كه دربارهء امكان صورت بحث مىكنيم فرق مىكند . هيولى امكان اين را دارد كه بالفعل شىء ديگر بشود . اين امكان ، « امكان وجود الهيولى » نيست ، چون هيولى الآن وجود دارد ، بلكه « امكان أن تصير الهيولى الموجودةُ بالفعل » است . پس وقتى امكان را به هيولى نسبت مىدهيم بايد بگوييم « امكان فعليّة الهيولى الموجودة » و وقتى امكان را به صورت ، نسبت مىدهيم بايد بگوييم « امكان وجود الصورة » ، كه اين حرف ، حرف درستى است .\r\n","page_name":" 628 ","page_number":628},
  {"content":"\r\n\r\nفنقول « 1 » : إنّ إمكان وجود الصورة صفة موجودة فى هيولاها إذا عقلت تلك الصّفة عقلت أنها إمكان وجود الصّورة ، مثال ذلك سعة الحوض فإنها صفة للحوض فإذا أحضره الذهن و أحضر قدر ما يسعه من الماء كانت إمكان وجود الماء « 2 » ؛ و كذا صحن الدار صفة الدار فإذا عُقل و عُقل ما يسعه من الرجال كان إمكان وجودهم . فبهذا ينحلّ شبهة من يقول إنّ الموجود كيف يكون مضافاً إلى المعدوم ؛ فإنّ حد المضاف كون الشىء بحيث إذا عقل عقل معه اتصاف إليه ، و إن قيل « 3 » إنّ سعة الحوض و صحن الدار كل منهما معنى وجودى و القوة معنى عدمى كان كل منهما « 4 » بالقياس إلى ما يسعه و هو الماء مثلا لا إلى الوجود هو معنى عدمياً ، و القوة التى هى بالاطلاق معنى عدمى هى ما .\r\n\r\n\r\n\r\n\r\n","description":"","footnote":"\r\n( 1 ) . در اينجا « فنقول » گفته است كه انسان خيال مىكند دنباله يا نتيجهء مطلب بالاست ، در صورتى كه مطلب جداگانه‌اى است و قاعده اين بود كه « ثم نقول » گفته مىشد . اين قرينهء ديگرى است بر تشويش لفظى عبارات اين فصل . مطلب در مورد اضافه ميان موجود و معدوم است .\r\n( 2 ) . يك حوض گنجايش معينى دارد . اين معنايش اين است كه اين حوض داراى اين صفت است كه امكان گنجايش اين مقدار از آب را دارد . مىخواهد بگويد اين رابطه ميان حوض و آبى كه الآن معدوم است فقط در عالم عقل و ذهن ماست .\r\n( 3 ) . اين « إن قيل » ربطى به مسئلهء اضافهء به معدوم ندارد . مىگويد مقايسهء ميان سعه و گنجايش حوض با قوه‌اى كه در اشياء هست مع الفارق است ، چون سعه ، امرى وجودى است در حالى كه قوه امرى عدمى است . جواب مىدهد كه سعه هم به يك اعتبار ، امر عدمى است و به يك اعتبار امر وجودى است و قوه هم به يك اعتبار ، امر وجودى و به يك اعتبار امر عدمى است . وقتى مىگوييم در نطفه قوهء انسانيت هست ، اين قوه به اعتبار فعليت انسانيتْ امرى است عدمى ، ولى خودش فى نفسه يك امر وجودى است ؛ اضافه يك امر موجود در خارج است . اگر سعهء حوض را از اين جهت در نظر بگيريم كه اين امكانِ آن آب است كه فعليت ندارد ، اين امرى است عدمى ، ولى اگر سعه را فى حد ذاته در نظر بگيريم خودش يك صفت وجودى است .\r\n( 4 ) . اين عبارت هم خالى از تشويش نيست . در بعضى از نسخه‌ها كه شايد تصحيح ذوقى باشد به جاى « كان كل منهما » ، « كان الجواب أنّ كلًا منهما » و به جاى « هو معنى عدمياً » ، « معنىً عدمىٌ » آمده است . در برخى نسخ ديگر « كان الجواب » ندارد ولى « هو » هم ندارد . « هو » به هرحال زائد است . در هر صورت « كان كل منهما » نمىتواند از نظر معنا جواب « و إن قيل » باشد .\r\n","page_name":" 629 ","page_number":629},
  {"content":"\r\n\r\nيكون بالقياس إلى الوجود مطلقاً « 1 » .\r\nتنبيه إنّ بعض الحوادث يكون إمكان وجوده بأن يكون موجوداً فى المادة ، و بعض الأشياء يكون إمكان وجوده بأن يكون مع المادة لا فيها ؛ فالأول كالصور الجسمية « 2 » و الثانية كالنفوس الإنسانية « 3 » ليس وجودها فى المادة و لكن مع المادة كما ستعلم فى علم النفس ، و المادة هى المرجحة لوجود النفس على عدمها « 4 » إذ كل ما هو ممكن الوجود فقوته على الوجود و العدم سواءٌ ؛ فيجب أن يكون له سبب مرجّح يميله إلى أحد الطرفين « 5 » ، لأنّ الواهب جواد يكفيه أقل مرجح « 6 » يخرج الشىء عن الحد المشترك بين الوجود و العدم ؛ فتبين لك أن المادة علة لوجود النفس على هذا الوجه لا غير إذ المادة يحتاج إليها لوجهين : أحدهما لأن يتقوم بها الموجود عنها و هذا ليس للنفس النطقية . و الثانى لأن يرجح وجود الشىء على عدمه ، و المحتاج إليها من المادة فى النفس هو هذا فالمادة بالحقيقة للحوادث لأن يحمل إمكان الوجود ليرجح وجود ممكن الوجود على عدمه . ثمّ هذا الأمر الممكن هو صورة فبأنّ فى بعض الصور أنها توجد فيها فيحتاج إليها لمعنيين « 7 » أحدهما للحدوث و ثانيهما لأن يتقوم بها وجود الصّورة ، و أما النفس الإنسانية فإنما يحتاج إليها للحدوث ، و زيادة التحقيق فى هذا المعنى و حلّ الشبهة فى سببية المادة للنفس مما سنذكره فى باب بيان بقائها بعد الموت . و اعلم أنّ المفارق المحض لا إمكان له بحسب الواقع « 8 » و إلّالكان لوجوده حامل « 9 » و إنما إمكانه اعتبار صرف يعتبره الذهن عند ملاحظة ماهية كلية له فيجد .\r\n\r\n\r\n\r\n\r\n","description":"","footnote":"\r\n( 1 ) . مىگويد آن قوه‌اى كه شنيده‌ايد عدمىِ مطلق است آن است كه به وجود مطلق نسبت مىدهيم . آن ، امكان ذاتى است كه گاهى به آن قوه هم اطلاق مىكنيم .\r\n( 2 ) . و همچنين مانند اعراض .\r\n( 3 ) . قيد « الانسانية » براى خارج كردن نفوس حيوانى نيست ، چون مرحوم آخوند در باب نفوس حيوانى قائل به نوعى تجرد است .\r\n( 4 ) . نقش ماده براى نفس ، نقش مرجّحيت است نه نقش محليّت .\r\n( 5 ) . گفتيم ( ص 217 ) كه اين حرف قابل مناقشه است .\r\n( 6 ) . براى واهب ، عدم امتناع و يا تساوى كافى است نه اقل مرجح .\r\n( 7 ) . در اين عبارت تشويش وجود دارد گرچه مقصود روشن است . عبارت بايد چنين چيزى باشد : « ثم هذا الامر الممكن إن كان صورةً فيحتاج اليها لمعنيين » .\r\n( 8 ) . منظور از « امكان واقعى » امكانى است كه در خارج وجود داشته باشد كه همان امكان استعدادى است .\r\n( 9 ) . و در اين صورت حادث زمانى بودند در حالى كه آنها مبدع هستند .\r\n","page_name":" 630 ","page_number":630},
  {"content":"\r\n\r\nنسبتها إلى الوجود بالإمكان كما مرّ .\r\n\r\n","description":"","footnote":"","page_name":" 631 ","page_number":631},
  {"content":"\r\n\r\n\r\nفصل 17\r\nفى أن الفعل مقدم على القوة .\r\nإنّ الفصول الماضية أوهمت أنّ القوة متقدمة على الفعل مطلقاً « 1 » و هذا مذهب أكثر الناس و جلّهم حيث زعموا أنّ المادة قبل الصّورة و الجنس قبل الفصل ، و لا نظام العالم قبل نظامه « 2 » ، و ماهية الممكن قبله وجوده و ليس الأمر كذلك .\r\nو الشيخ حكى فى الشفاء مذاهب أقوام زعموا أنّ القوة قبل الفعل ، و هم تفرقوا فى هذا فرقاً و تحزبوا أحزاباً « 3 » .\r\nفمنهم من جعل للهيولى وجوداً قبل الصورة ثمّ ألبسها الفاعل كسوة الصورة إمّا ابتداء أولداع دعاه إليه كما ظنّه بعض عامة القدماء فقال : إنّ شيئاً كالنفس وقع له فلتة ان اشتغل بتدبير الهيولى و تصويرها فلم يحسن التدبير و التصوير فتداركها البارى فأحسن تصويرها « 4 » .\r\n\r\n\r\n\r\n\r\n","description":"","footnote":"\r\n( 1 ) . چون ما در فصل گذشته اين بحث را مطرح كرديم كه « كل حادث يسبقه قوة الوجود و مادة تحملها » ، ممكن است اين توهم پيدا شود كه قوه بر فعليت مطلقاً مقدم است .\r\n( 2 ) . اشاره به نظرى است كه مىگويد ماده قبلًا بوده ، در حالى كه صورتى نبوده است .\r\n( 3 ) . مرحوم آخوند در اينجا به تفصيل در مورد اين اقوال بحث نمىكنند . در مباحث غايات در اسفار و نيز در شفا در اين مورد بحث شده است .\r\n( 4 ) . اين از افسانه‌هاى قديمى يونان است .\r\n","page_name":" 632 ","page_number":632},
  {"content":"\r\n\r\nو منهم من قال : إنّ هذه الأشياء كانت فى الأزل تتحرك بطباعها حركة غيرمنتظمة فأعانها البارى طبيعتها فأخرجها من لا نظام إلى نظام .\r\nو منهم من قال : إنّ القديم هو الظلمة أو الهاوية « 1 » أو خلأ غير متناه لم يزل ساكناً ثمّ حرّك .\r\nو منهم من قال بالخليط « 2 » الّذى يقول به انكساغورس و ذلك لأنهم قالوا إنّ القوة قبل الفعل كما فى البزور و النطف و فى جميع ما يصنع .\r\nفنقول : إنّ الحال فى الامور الجزئية من الكائنات الفاسدة كالحال فى المنى و الإنسان من أنّ للقوة المخصوصة تقدماً على الفعل بالزمان و التقدم بالزمان غير معتدّ به ، ثمّ القوة مطلقاً متأخرة عن الفعل بوجوه التقدم فإنها لاتقوم بذاتها بل يحتاج إلى جوهر تقوم به ، و ذلك الجوهر يجب أن يكون بالفعل فانه ما لم يصر بالفعل لم يكن مستعدّاً لشىء ؛ فإنّ ما ليس موجوداً مطلقاً ليس ممكناً أن يقبل شيئاً . ثمّ إنّ فى الوجود أشياء بالفعل لم يكن و لايكون بالقوة أصلا كالأول تعالى و العقول الفعالة « 3 » . ثمّ القوة تحتاج إلى فعل يخرجها إلى الفعل و ليس ذلك الفعل مما يحدث فإنه يحتاج إلى مخرج آخر « 4 » و ينتهى لا محالة إلى موجود بالفعل ليس بمحدث كما بيّن فى تناهى العلل « 5 » . و ايضاً فإنّ الفعل يتصوّر بذاته و القوة يحتاج تصوّرها إلى تصوّر .\r\n\r\n\r\n\r\n\r\n","description":"","footnote":"\r\n( 1 ) . اينها تعبيرات كنايى است .\r\n( 2 ) . همان‌طور كه حاجى هم در حاشيه گفته است اينكه مرحوم آخوند « نظريهء خليط » را در رديف ساير اقوال شمرده است خالى از اشكال نيست . نظريهء خليط يك نظريهء قديمى يونانى است كه معتقد است كه به عدد انواع موجودات ، عنصر وجود دارد و در هر شىء همهء عناصر وجود دارد . مثلًا در انسان ، گوسفند و يا طلا همهء عناصر وجود دارد ولى در هر موجودى يك عنصر بروز دارد و عناصر ديگر در خفا هستند . هرچه در انسان هست در گچ ديوار هم هست ، ولى در گچ ، گچ ظهور دارد و در انسان عنصر خاصى كه نام آن را انسان گذاشته‌اند ظهور دارد . اين را « نظريهء خليط » مىگويند . مرحوم آخوند مىگويد اين نظريه به نحوى قائل است كه قوه بر فعليت تقدم دارد چون مىگويد همه چيز در همه چيز به نحو بالقوه وجود دارد .\r\n( 3 ) . مىگويد ما قوهء بدون فعليت نداريم ولى فعليت بدون قوه داريم .\r\n( 4 ) . قوه ، بر خلاف فعليت ، پس از آنكه حادث شد نياز به علتى دارد كه آن را به فعليت برساند .\r\n( 5 ) . هر قوه‌اى احتياج به فعليتى دارد كه آن را از قوه به فعليت خارج كند . اگر خود آن فعليت هم طبيعى و مقرون به قوه باشد ، نياز به فعليت ديگرى دارد ، كه در نهايت به علت نخستين منتهى مىشود كه در مبحث مربوط به « محرك اول » دربارهء آن بحث كرديم .\r\n","page_name":" 633 ","page_number":633},
  {"content":"\r\n\r\nالفعل « 1 » . و أيضاً فإنّ الفعل قبل القوة بالشرف و الكمال كيف و الفعل كمال و القوة نقص ، و كلّ قوة على فعل فذلك الفعل كمالها ، و الخير فى كلّ شىء إنما هو مع الكون بالفعل و حيث يكون الشر فهناك ما بالقوة « 2 » ، و الشىء لايكون من كل وجه شرّاً و إلّا لكان معدوماً ، و كلّ شىء من حيث هو موجود ليس بشر و إنما هو شر من حيث هو عدم كمال مثل الجهل أو لأنه يوجب فى غيره عدما كالظلم « 3 » ؛ فالقوة لأنّ لها فى الخارج ضرباً من الكون يتقوم ماهيتها بالوجود إذ الوجود « 4 » كما علمت مقدم على الماهية تقدّماً بالحقيقة فالقوة بما هى قوة لها تحصّل بالفعل عقلا . فقد بان أنّ الفعل مقدم على القوة تقدماً بالعلية و بالطبع و بالشرف و بالزمان و بالحقيقة كما أومانا إليه .\r\nو هم و اندفاع فإن قلت : إنّ القوة فى بعض المواضع خير من الفعل و الفعل شرّ من القوة فإنّ القوة على الشر خير من الفعل الّذى بإزائه و الكون بالفعل شرّ أشر « 5 » من الكون بالقوة شراً كما أن الكون بالفعل خير أخير « 6 » من الكون بالقوة خيراً إذ لايكون الشرير شريراً بقوة الشرّ فيه بل بملكة الشرّ . قلنا : صدقت و لكن هذا أمر عارض بالقياس « 7 » فقوّة الشر بما هو قوة و القوة عدم مّا فهى شرّ كما أنّ الفعل الّذى بإزائها كالظلم و المرض و أشباههما من حيث هو بالفعل و الفعل وجود خيرٌ ، لكنّ الفعل من حيث يؤدى إلى عدم مّا عرض له أنه شرٌّ فالقوة على ذلك الفعل من جهة أنها عدم أمر يؤدى وجوده إلى عدم شىء آخر كانت خيراً من فعله ، حيث إنّ عدم العدم يلزمه وجود ؛ فجهة الخيرية فى القوة على الشر رجعت أيضاً إلى الفعل كما أنّ جهة الشرية .\r\n\r\n\r\n\r\n\r\n","description":"","footnote":"\r\n( 1 ) . در آينده خواهد آمد كه امكان استعدادى ، چيزى شبيه « معناى حرفى » است و جز به تبع فعليت قابل تصور نيست ، در حالى كه فعليت « معناى اسمى » و قابل تصور است .\r\nاين ، جهت ديگرى براى شرف فعليت بر قوه است .\r\n( 2 ) . اين مطلب را به تفصيل از خارج توضيح داديم .\r\n( 3 ) . جهل و ظلم هر دو شرّند . جهل شر است از آن جهت كه نيستى است . ظلم هم شر است ولى ظلم نيستى نيست . ظلم از آن جهت شر است كه منشأ نيستى مىشود ، مثلًا حقوق ديگران را سلب مىكند و به عبارت ديگر سلب كمال از ديگران مىكند .\r\n( 4 ) . همان‌طور كه حاجى در حاشيه مىگويد به جاى « اذ الوجود » بهتر است « و الوجود » باشد .\r\n( 5 ) . « شرّاً شرٌّ » صحيح است .\r\n( 6 ) . « خيراً خيرٌ » صحيح است .\r\n( 7 ) . يعنى شما در اينجا « امر بالعرض » را با « امر بالذات » اشتباه كرده‌ايد .\r\n","page_name":" 634 ","page_number":634},
  {"content":"\r\n\r\nفى فعل الشر رجعت إلى القوة .\r\n\r\n","description":"","footnote":"","page_name":" 635 ","page_number":635},
  {"content":"\r\n\r\n\r\nفصل 18\r\nفى تحقيق موضوع الحركة و أن موضوعها هل الجسم‌ام غيره « 1 » .\r\nلمّا علمت أنّ الحركة حالة سيالة « 2 » لها وجود بين القوة المحضة و الفعل المحض يلزمها أمر متصل تدريجى قطعى لاوجود له على وصف الحضور و الجمعية الّا فى الوهم « 3 » يجب أن يكون شىء ثابت بوجه حتى يعرض له الحركه ؛ فإما أن يكون هذا الثابت أمراً بالقوة أو أمراً بالفعل ، و محال أن يكون بالقوة ، إذ ما لا وجود له بالفعل لا يوصف .\r\n\r\n\r\n\r\n\r\n","description":"","footnote":"\r\n( 1 ) . الاسفار الاربعه ، ج 3 ، مرحلهء 7 ، فصل 18 ، ص 59 .\r\n( 2 ) . دربارهء تعبير « حالة سياله » در ضمن درس [ در جلسهء هجدهم 
  ] به تفصيل توضيح داده شد .\r\n( 3 ) . مرحوم آخوند در اينجا اشاره‌اى به بحث حركت قطعيه و حركت توسطيه مىكند .\r\nگفتيم كه برخى معتقدند كه آن حركتى كه در خارج وجود دارد حركت توسطيه است كه يك شىء ثابت ، باقى و مستمر است اما شى ءِ سيلانى و ممتد به امتداد زمان كه نامش حركت قطعيه است اصلًا در خارج وجود ندارد . برخى مىگويند حركت قطعيه كه دائماً حادث و فانى مىشود وجود دارد و ما يك امر باقى به نام حركت توسطى در خارج نداريم . قبلًا ديديم كه خود مرحوم آخوند تمايل به اين نظر داشت كه هردو در خارج وجود دارد ؛ يعنى حركت داراى دو حيث است ، از يك حيث امرى است ثابت و مستمر و از حيث ديگر امرى است كه سيلان دارد . ايشان در اينجا بر همين اساس مطلب را بيان كرده است .\r\n","page_name":" 636 ","page_number":636},
  {"content":"\r\n\r\nبشىء أصلا لا بالقوة و لا بالفعل . فبقى أن يكون موضوعها أمراً ثابتاً بالفعل ، و ذلك إمّا أن يكون بالفعل من كل وجه أو لايكون كذلك ؛ و الاول محال إذ الّذى يكون بالفعل من كلّ الوجوه يكون مفارقاً لا علاقة بينه و بين المادة أصلا ، و كل ما كان كذلك فلا معنى لكونه خارجاً من القوة الى الفعل ، فلا معنى لكونه متحركاً إذ قد حصل له بالوجوب جميع ما يمكن له بالامكان العام « 1 » ، فكل ما هو بالفعل من جميع الوجوه يمتنع عليه الحركة ، و به عكس النقيض كل ما يصح عليه الحركة ففيه مابالقوة إذ كل طالب للحركة يطلب شيئاً لم يحصل له بعد فلايصح أن يكون المجرد عن المادة يطلب بالحركة أمراً . و أيضاً الحركة أمر طار على الشىء المتحرك و يجب أن يكون فى الشىء الّذى يطرء له شىء معنى مّا بالقوة فيجب فيما يفرض له الحركة معنى مّا بالقوة ، و المفارق برىء من ذلك فموضوع الحركة يلزمه أن يكون جوهراً مركب الهوية ممابالقوة و ممابالفعل جميعاً و هذا هو الجسم .\r\nو اعلم أنه لايجوز أن يكون الحركة صورة لنوع من الجواهر الجسمانية لوجوه من البيان « 2 » : .\r\nالأول : لانّ الحركة عرض بل أضعف الأعراض ، لأنها متحركيّة الشىء بالمعنى النسبى « 3 » لا ما به يتحرك الشىء « 4 » ، فلايصح أن يكون صورة لموجود جوهرى و لايتحصّل الشىء بما هو أنقص وجوداً منه « 5 » .\r\n\r\n\r\n\r\n\r\n","description":"","footnote":"\r\n( 1 ) . در باب مجردات مىگويند : « كل ما امكن له بالامكان العام فهو حاصل له » . هرچه براى مجرد حاصل نيست محال است براى آن حاصل شود و هرچه حصول آن براى مجرد محال نيست قطعاً بالفعل براى آن حاصل است و بنابراين حركت در مجردات معنا ندارد .\r\n( 2 ) . اشاره به اينكه ديگران به چند صورت براى اين مطلب دليل آورده‌اند ولى ما آن را قبول نداريم .\r\n( 3 ) . اعراض نسبى را « اضعف الاعراض » مىگويند .\r\n( 4 ) . در بحث تعريف حركت كه در گذشته مطرح كرديم شيخ از فيثاغورس اين تعريف را نقل كرده بود كه حركت عبارت است از غيريت . شيخ گفت اين تعريف درست نيست زيرا حركت عين غيريت نيست بلكه « ما به الغيريه » است . مرحوم آخوند به شيخ ايراد گرفت و گفت تعريف فيثاغورس قابل توجيه است زيرا از حرف شيخ چنين برمىآيد كه حركت « ما به التجدد » است ، يعنى چيزى است كه ملاك تجدد است در صورتى كه حركت « نفس تجدد » است .\r\n( 5 ) . منوّع شىء ، ملاك فعليت شىء و ملاك تحصل آن است . امكان ندارد جوهر كه از عرض « اقوى وجوداً » است به عرض متحصل شود .\r\n","page_name":" 637 ","page_number":637},
  {"content":"\r\n\r\nو الثانى : لأنك علمت أنّ موضوعها الجسم بالفعل ، و لايصح أن يوجد جسم عام مبهم إلّافى العقل بل الموجود من الجسم ما قد تحصّل نوعاً خاصاً .\r\nو الثالث : لأنّ الحركة لا توجد أنواعها بالفعل مستقرة و ما لايوجد بالفعل لاينوّع أمراً بالفعل « 1 » .\r\nو الرابع : إنّ الحركة لو كانت مقومة لنوع لَعُدم « 2 » بالسكون ، و لَعُدم بعدم أجزاء تلك الحركة « 3 » فيكون النوع بالقوة فاحتاج إلى ثابت بالفعل ، فثبت أنّ الحركة تعرض للجسم بعد تقومه . هذا غاية ما قيل فى هذا المقام و ستسمع كلاماً فيه تنوير القلب .\r\n\r\n\r\n\r\n\r\n","description":"","footnote":"\r\n( 1 ) . اين البته حرف دقيقى است كه بعد بايد ببينيم مرحوم آخوند چگونه به اين استدلال جواب مىدهد .\r\n( 2 ) . اين « لَعُدِمَ » به نوع برمىگردد نه به حركت .\r\n( 3 ) . چون بخشى از منوع هم كه از بين برود آن نوع بايد معدوم شود .\r\n","page_name":" 638 ","page_number":638},
  {"content":"\r\n\r\n\r\nفصل 19\r\nفى حكمة مشرقية .\r\nاعلم أنّ الحركة لمّا كانت متحركية الشىء لأنها نفس التجدد و الانقضاء فيجب أن يكون علته القريبة أمراً غيرثابت الذات و إلّالم ينعدم أجزاء الحركة ، فلم تكن الحركة حركة و التجدد تجدداً بل سكوناً و قراراً ؛ فالفاعل المزوال « 1 » لها أمر تكون الحركة لازمة له فى الوجود بالذات « 2 » ، و كل ما كانت الحركة من لوازم وجوده فله ماهية غير الحركة لكنّ الحركة لا تنفك عنه وجوداً ، و كل ما يكون من لوازم وجود الشىء .\r\n\r\n\r\n\r\n\r\n","description":"","footnote":"\r\n( 1 ) . « المزاول » صحيح است نه « المزوال » .\r\n( 2 ) . گفتيم كه علت قريب حركت بايد امرى « غيرثابت الذات » باشد . امر غيرثابت الذات را دو جور مىتوان فرض كرد كه مرحوم آخوند آن را بيان نكرده‌اند . يك فرض اين است كه امر غيرثابت الذات به معناى غير ثابت الماهيه باشد كه عدم القرار جزء ماهيت آن است مثل مقولهء « أن يفعل » و « أن ينفعل » . فرض دوم اين است كه مراد از ذات در « غيرثابت الذات » هويت وجودى باشد ؛ يعنى ماهيت آن امر داراى ثبات باشد ولى وجود آن متصرم باشد . سخنى كه مرحوم جلوه در اينجا دارد به همين جمله مىخورد .\r\nايشان مىگويد چه مانعى دارد كه فاعل مزاول حركت به نحوى باشد كه حركت عين « ذات » آن باشد نه اينكه عين وجودش باشد . اين مطلب را بعد مطرح مىكنيم .\r\n","page_name":" 639 ","page_number":639},
  {"content":"\r\n\r\nالخارجى فلم يتخلل الجعل بينه و بين ذلك اللازم « 1 » بحسب نحو وجوده الخارجى فيكون وجود الحركة من العوارض التحليلية لوجود فاعلها القريب « 2 » ؛ فالفاعل القريب للحركة لابدّ أن يكون ثابت الماهية متجدد الوجود . و ستعلم أنّ العلة القريبة فى كلّ نوع من الحركة ليست إلّاالطبيعة « 3 » ، و هى جوهر يتقوّم به الجسم و يتحصّل به نوعاً « 4 » و .\r\n\r\n\r\n\r\n\r\n","description":"","footnote":"\r\n( 1 ) . چون مناط تخلل جعل ، امكان است . دو امرى كه ميانشان رابطهء ضرورت يا امتناع برقرار است از جعل مستغنى هستند . اولى را « استغناى فوق جعل » و دومى را « استغناى دون جعل » مىنامند .\r\n( 2 ) . اين عبارت اخير مشوش است و مرحوم حاجى هم در اينجا به زحمت افتاده است .\r\nمعناى عبارت به اين نحو كه در متن آمده چنين است : « پس وجود حركت از عوارض تحليلى وجود فاعل قريب حركت است » . اين معنايش اين است كه اگر مثلًا يك حركت أينى داشته باشيم وجود اين حركت أينى از عوارض تحليلى وجود فاعل اين حركت يعنى طبيعتى است كه آن را به وجود آورده است . اين مطلب نادرست است .\r\nحاجى چنين توجيه مىكند كه منظور از « وجود الحركه » ، « تجدد وجود الطبيعه » است در حالى كه وجود حركت غير از تجدد وجود طبيعت است [ و بنابراين 
  ] اين توجيه ، تبرّعى است . گذشته از اين ، در اين صورت مرجع ضمير در « فاعلها القريب » چيست ؟ حاجى مىگويد در اينجا صنعت « استخدام » به كار رفته است . اينجا مقام فصاحت و بلاغت نيست تا جاى به كارگيرى صنعت استخدام باشد . معناى عبارت طبق توجيه حاجى چنين مىشود : « پس تجدد وجود طبيعت از عوارض تحليلى وجود تجدد طبيعى است كه فاعلِ حركت عرضى است » .\r\nبهتر آن است كه بگوييم اين غلط نسخه است . كلمهء « وجود » را كه برداريم جمله اصلاح مىشود و در اين صورت معناى عبارت چنين است : « پس حركت از عوارض تحليلى وجود فاعل قريب حركت مىشود » و ديگر احتياجى هم به استخدام نيست . در باب طبيعت ، حركت فاعل ندارد چون حركت از لوازم ذات است ، از لوازم وجودِ فاعل حركت است . هرجا كه حركت ، فاعل داشته باشد حركت از لوازم وجود فاعلش است ولى آن حركتى كه از لوازم است خودش ديگر فاعل ندارد .\r\n( 3 ) . ما تا اينجا به‌طور سربسته گفتيم كه علت حركت بايد ثابت الذات يعنى ثابت الماهيه و متجدد الوجود باشد ولى نگفتيم علت حركت چيست . حال مىگوييم علت حركت ، خود طبيعت است چون ما قبلًا اثبات كرديم كه علت حركات عرضى خود طبيعت است . پس طبيعت هميشه عين سيلان است .\r\n( 4 ) . اين پاسخ سؤالى است كه قبلًا توسط يكى از حضار [ در جلسهء بيستم 
  ] مطرح شد كه مراد از اين طبيعت چيست ؟ مىگويد طبيعت ، صورت نوعيه است و صورت نوعيه مقوم جسم است يعنى ماهيت جسم به آن وابسته است نه اينكه ماهيت جسم مثلًا به ماده و صورت جسميه است و صورت نوعيه هم يك امر عرضى و خارج از ذات باشد آن‌طور كه شيخ اشراق مىگويد .\r\n","page_name":" 640 ","page_number":640},
  {"content":"\r\n\r\nهى كمال أول لجسم طبيعى من حيث هو بالفعل موجود . فقد ثبت و تحقق من هذا أنّ كل جسم أمر متجدد الوجود سيّال الهوية و إن كان ثابت الماهية « 1 » ، و بهذا يفترق عن الحركة لأنّ معناها نفس التجدد و الانقضاء ، و بهذا ثبت حدوث العالم الجسمانى و جميع الجواهر الجسمانية و سائر أعراضها « 2 » فلكية كانت أو عنصرية « 3 » . فما ذكر فى .\r\n\r\n\r\n\r\n\r\n","description":"","footnote":"\r\n( 1 ) . مراد اين است كه در اينجا بر خلاف مقولهء أن يفعل و أن ينفعل ، تجدد عين ماهيت نيست زيرا وقتى كه وجود متجدد است ماهيت هم به تبع وجود متجدد است و ديگر ثبات در ماهيت معنى ندارد چرا كه ماهيت از خودش حكمى ندارد .\r\n( 2 ) . از كلمهء « سائر اعراضها » آقاى طباطبايى خواسته‌اند چنين استفاده كنند كه چون يك معناى « سائر » جميع است ، معلوم مىشود كه جميع اعراض در حركتند . اين به ظاهر منافى است با بحثهايى كه مرحوم آخوند در آينده مطرح خواهد كرد كه حركت فقط در پنج مقوله واقع مىشود ( جوهر ، كم ، كيف ، أين و وضع ) ولى در پنج مقولهء ديگر ( أن يفعل ، أن ينفعل ، متى ، اضافه و جده ) حركت واقع نمىشود .\r\nآيا اين دو نظر با يكديگر منافات دارند ؟ آقاى طباطبايى مبنايى در اينجا دارند كه از مختصات ايشان است و بحث عالى و لطيف و خوبى هم هست و كلًا ايشان يك سلسله نظرات ابتكارى در باب حركت دارند . ايشان معتقدند كه اعراض به تبع جوهر هميشه در حركتند . به عنوان مثال جسم حتى در وقتى كه در مكان ساكن است ، در مكان در حركت است . يا اين جسم كه الآن سفيد است در سفيدىاش در حال حركت است . اينكه مىبينيم جسم دارد حركت مىكند و يا سفيدى آن در حال تغيير است از باب « حركت در حركت » است . ايشان از باب حسن ظن مىگويند اين سخن مرحوم آخوند در اينجا كه جوهر در جميع اعراض خود حركت مىكند اشاره به همان مبنايى است كه ما داريم و مرحوم آخوند در اينجا قبول كرده كه حركت اختصاص به پنج مقوله ( جوهر و چهار مقولهء عرضى معروف ) ندارد .\r\nالبته در اينجا فقط اشاره‌اى در كلام مرحوم آخوند است و اگر ايشان به اين مبنا معتقد بود بايد [ تغييرى 
  ] در حرفهايى كه بعد مىآيد مىداد . [ توضيح نظريه مرحوم علامهء طباطبايى در اواخر جلسهء بيست و هفتم آمده است . 
  ] .\r\n[ نوار نامفهوم است . 
  ]\r\n( 3 ) . اين يكى از نتايجى است كه مرحوم آخوند از حركت جوهرى مىگيرد . ديگران كه قائل به كون و فساد بودند مىگفتند صورتها ، نفوس و نيز اعراض ، حادثند ولى قائل بودند كه ماده حادث نيست و همچنين اجسام فلكى و نفوس فلكى حادث نيستند چون كون و فسادى در آنها نيست . اما بنا بر مسلك مرحوم آخوند اصلًا در عالم طبيعت ، اعم از فلكى و عنصرى ، هيچ امر ثابتى نداريم . حتى مرحوم آخوند در اينجا تعبير مىكند كه جوهر و جميع اعراضش در حركت است . در عالم دست روى هيچ چيزى نمىتوان گذاشت كه ثابت باشد . از مادهء جوهرى تا صور جسميه ، صور نوعيه ، نفوس انسانى ، نفوس فلكى و حتى اجسام فلكى كه به نظر ما ثابت مىآيند همه در حركتند يعنى دائماً در حال تجدد و حدوث هستند . پس ديگر قديم زمانى نداريم . هرچه داريم نه تنها حادث است بلكه عين حدوث است . اين تنها اشاره‌اى است كه مرحوم آخوند در اينجا مىكنند و بعد در جاهاى ديگر از جمله الهيات بالمعنى الاخص مفصلًا در اين باره بحث مىكنند .\r\n","page_name":" 641 ","page_number":641},
  {"content":"\r\n\r\nالفصل السابق من أنّ موضوع الحركة لابدّ و أن يكون أمراً ثابت الذات صحيح إذا عنى بموضوع الحركة موضوعها بحسب الماهية « 1 » لأنّ موضوع التجدد يكون التجدد عارضاً له ، فهو بحسب ذاته و ماهيته غيرمتجدد ، أو عنى به موضوع الحركات الغير اللازمة فى الوجود « 2 » كالنقلة و الاستحالة و النمو .\r\nو ما ذكر أيضاً فيه من أنّ موضوع الحركة مركب من ما بالقوة و ما بالفعل قول مجمل يحتاج إلى تفصيل ، و هو أنّ الموضوعية و العروض إن كانا فى الوجود « 3 » كما فى الحركات العارضة للجسم فحقٌّ أنّ موضوعها مركب فى الخارج من أمر به يكون بالفعل موجوداً ثابتاً مستمراً فى كلّ زمان الحركة و من أمر يكون بالقوة متحركاً ، لأنّ كلّ جزء من الحركة يوجد فيه بعد ما لم يكن و يزول عنه و هو هو بحاله و إن كان العروض بحسب التحليل العقلى « 4 » كما فى اللوازم ؛ فالقابل و الفاعل هناك أمر واحد « 5 » ، و القوة و الفعليّة « 6 » جهة واحدة أى ما بالقوة عين مابالفعل ، كلّ منهما متضمن للآخر ، و كما أنّ ثبات الحركة عين تجددها و قوتها على الشىء عين فعلية القوة على ذلك .\r\n\r\n\r\n\r\n\r\n","description":"","footnote":"\r\n( 1 ) . چنان كه گفتيم ، اين « إذا » يى است كه هيچ كس نگفته است .\r\n( 2 ) . آقاى طباطبايى در مورد عبارت « الحركات الغيراللازمة فى الوجود » مىگويند اين عبارت « مفهوم » دارد : معلوم مىشود كه حركات عرضىاى داريم كه از جوهر قابل انفكاك نيستند . پس برخى حركات عرضى داريم كه سكون پذير هستند و برخى حركات عرضى داريم كه سكون پذير نيستند . مثلًا يك نوع حركت در أين داريم كه قابل سكون نيست بر خلاف حركت ظاهرى أين كه سكون پذير است .\r\n( 3 ) . يعنى اين عروض ، عينى باشد نه تحليلى .\r\n( 4 ) . يعنى اگر عروض ، عروض تحليلى باشد و بحث روى لوازم ذاتى بيايد .\r\n( 5 ) . شايد كسى گمان كند كه مرحوم آخوند مىخواهد بگويد همان نوع قابليت و فاعليتى كه در حركات عرضى هست در اينجا هم هست با اين تفاوت كه در اينجا قابل و فاعل يكى است . مرحوم آخوند قبلًا توضيح دادند كه در جاهايى كه فعليت و قبول واقعى نيست محال است قابل و فاعل در كار باشد و بنابراين مقصود روشن است . در مواردى كه قابليت و فاعليتى در كار نيست و فقط انتزاع است ( مثل زوجيت و اربعه ) اصطلاح اين است كه مىگويند قابل و فاعل يكى است . پس اين مساوى است با اينكه بگوييم در اينجا قابليت و فاعليتى نيست .\r\n( 6 ) . قوه و فعليتى كه در اينجا مىگوييم قوه و فعليت ذهنى است و غير از قوه و فعليتى است كه در باب حركات مىگوييم .\r\n","page_name":" 642 ","page_number":642},
  {"content":"\r\n\r\nالشىء فكذلك حكم ثبات مابه الحركة و هى الطبيعة الكائنة فى الاجسام فإنه عين تجددها الذاتى « 1 » .\r\nو تحقيق هذا المقام أنه لمّا كانت حقيقة الهيولى هى القوة و الاستعداد كما علمت و حقيقة الصورة الطبيعية لها الحدوث التجددى كما سينكشف لك زيادة الانكشاف فللهيولى فى كلّ آن صورة اخرى بالاستعداد ، و لكلّ صورة هيولى اخرى يلزمها بالإيجاب « 2 » لما علمت أنّ الفعل مقدم على القوة ، و تلك الهيولى أيضاً مستعدة لصورة اخرى غير الصورة الّتى توجبها لا بالاستعداد و هكذا لتقدم الصورة على المادة ذاتاً و تأخر هويتها الشخصية عنها زماناً « 3 » ؛ فلكل منهما تجدد و دوام بالاخرى لا على وجه الدور المستحيل كما « 4 » يستبين عليك كيفيته فى مباحث التلازم بينهما ، و لتشابه الصور فى الجسم البسيط ظُنّ فيه صورة واحدة مستمرة لا على وجه التجدد « 5 » و .\r\n\r\n\r\n\r\n\r\n","description":"","footnote":"\r\n( 1 ) . از « و كما أن ثبات الحركة . . . » مرحوم آخوند پاسخ آن سؤال مقدرى را مىدهد كه قبلًا توضيح داديم واى كاش ايشان آن سؤال مقدر را ظاهر كرده بود چون خيلى به آن احتياج داريم . مرحوم آخوند گاهى اطنابهاى زيادى دارد و گاهى ايجازهاى مخل .\r\nگفتيم سؤال مقدر اين است كه ما در حركت جوهرى از حركت به عنوان حركت صرف نظر مىكنيم ، نمىگوييم حركت نيازمند به موضوع است تا گفته شود حركت از لوازم است نه از عوارض ، پس موضوع نمىخواهد . ما بحث را روى منشأ انتزاع حركت يعنى خود متحرك مىبريم . در اينجا خود متحرك در نيازمند بودن به موضوع نظير حركت در حركات عرضى است . در حركت جوهرى اگرچه حركت موضوع نمىخواهد ولى چون متحرك امرى است كه آناً فآناً حادث مىشود موضوع مىخواهد .\r\n( 2 ) . رابطهء هيولى با صورت ، رابطهء استعدادى است و رابطهء صورت با هيولى رابطهء ايجابى است چون صورت علت فاعلى هيولى است و هيولى علت استعدادى صورت .\r\n( 3 ) . بحث تقدم و تأخر ماده و صورت [ در فصل هفدهم 
  ] گذشت .\r\n( 4 ) . هركدام از هيولى و صورت به تبع ديگرى تجدد و دوامى دارد يعنى هر دو به هم نيازمندند : هيولى نياز ايجابى به صورت دارد و صورت نياز استعدادى به هيولى دارد ، ولى اين دو نياز چون از دو جهت مختلف است مستلزم دور نيست .\r\n( 5 ) . صور در جسم بسيط با يكديگر متشابه هستند ولى در واقع اين صور دائماً در حال جريان هستند ، مثل آبى كه جريان داشته باشد . آنچه در اين لحظه حضور دارد در لحظهء بعد نيست و آنچه در لحظهء بعد مىآيد در لحظهء قبل نبوده است ولى آنقدر درجات اين آب شبيه به يكديگرند كه انسان گمان مىكند در مدتى كه كنار آب مىنشيند يك شىء را تماشا مىكند و حال آنكه در هر لحظه چشمش به چيزى مىافتد كه غير از آن چيزى است كه در لحظهء قبل بوده است .\r\nگشت مبدل آب اين جو چند بار .\r\nعكس ماه و عكس اختر برقرار\r\n","page_name":" 643 ","page_number":643},
  {"content":"\r\n\r\nليست كذلك بل هى واحد بالحدّ و المعنى لا بالعدد الشخصى « 1 » لأنها متجددة متعاقبة فى كل آن على نعت الاتصال « 2 » لا بأن يكون امور متباينة متفاصلة ليلزم ما يلزم على أصحاب الجزء « 3 » .\r\n\r\n\r\n\r\n\r\n","description":"","footnote":"\r\n( 1 ) . اينكه مرحوم آخوند در اينجا مىگويد « لا بالعدد الشخصى » قابل مناقشه است و با مبناى خودشان جور در نمىآيد زيرا اين صورت حتى به حسب عدد شخصى هم يكى است . بعد ايشان توضيح مىدهد كه مقصود اين است كه اين صور اين گونه نيست كه جداى از يكديگر باشند .\r\n( 2 ) . « على نعت الاتصال » يعنى وحدت شخصى ، چون هميشه خود مرحوم آخوند مىگويد وحدت اتصالى مساوى است با وحدت شخصى . ناچار بايد بگوييم مقصود مرحوم آخوند از عدد شخصى كه در « لا بالعدد الشخصى » نفى كرده است شخصيت وحدت اتصالى نيست ، بلكه از قبيل شخصيتى است كه در امور بسيطى كه هيچ مراتبى ندارند وجود دارد . نمىتوان گفت كه مرحوم آخوند در تعبير « لا بالعدد الشخصى » اشتباه كرده است چون اين ، امرى است كه از مسلّمات نظريات ايشان است .\r\n( 3 ) . يعنى يك نوع جزء لايتجزى در مراتب حركت قائل شويم .\r\n","page_name":" 644 ","page_number":644},
  {"content":"\r\n\r\n\r\nفصل 20\r\nفى إثبات الطبيعة لكل متحرك و أنها هى المبدء القريب لكل حركة ، سواء .\r\nكانت الحركة طبيعية او قسرية او إرادية .\r\nأما إذا كانت الاولى فظاهر أنّ فاعلها الطبيعة ، و أما إذا كانت قسرية فلأنّ القاسر العلّة المعدة و المعد علّة بالعرض و لذلك يزول القسر و الحركة غيرمنقطعة بعد . و أيضاً لابدّ من انتهاء القواسر إلى الطبيعة أو الإرادة ، و أما إذا كانت إرادية فإنّ النفس إنما تحرّك الجسم باستخدام الطبيعة ، و كثير من اولى البحث و إن زعموا أنّ النفس هى الفاعلة القريبة للحركات المنسوبة إلى الإرادة لكنّ التحقيق أنّ المبدء القريب لها بعد تحقق التخيل و الإرادة و الشوق هو القوة المحركة للعضلة و الاوتار و الرباطات « 1 » ، و تلك القوة هى بعينها طبيعة تلك الأعضاء و الآلات جعلت مطيعة إياها لأنها منبعثة عن النفس على الأعضاء لتدبير البدن بواسطتها ، و نحن نتيقن بالوجدان فضلا عن البرهان أنّ الأمر المميل للجسم و الصارف له من مكان إلى مكان أو من حالة إلى حالة لا يكون الّا قوة فعلية قائمة به و هى المسمّاة بالطبيعة .\r\n\r\n\r\n\r\n\r\n","description":"","footnote":"\r\n( 1 ) . تا وقتى كه نفس هست اين قوا در استخدام نفس هستند و نفس است كه به اينها جهت مىدهد . مسئلهء استخدام و « فاعليت بالتسخير » مسئلهء مهمى است و فاعليت تسخيرى از ابتكارات فلاسفهء اسلامى است .\r\n","page_name":" 645 ","page_number":645},
  {"content":"\r\n\r\nفالمبدء القريب للحركة الجسمية قوة جوهرية قائمة بالجسم إذ الأعراض كلّها تابعة للصورة المقومة و هى الطبيعة ، و لهذا عرّفها الحكماء بانها مبدء أول لحركة ما هى فيه و سكونه بالذات لا بالعرض ، و قدبرهنوا أيضاً على أنّ كل ما يقبل الميل من خارج فلابدّ و أن يكون فيه ميل طباعى « 1 » . فثبت أنّ مزاول الحركة « 2 » مطلقاً لايكون إلّا طبيعة ، و قد علمت أنّ مباشر الحركة أمر سيال متجدد الهوية ، و لو لم يكن سيالًا متجدداً لم يمكن صدور هذه الحركات الطبيعية عنه لاستحالة صدور المتجدد عن الثابت .\r\nو الحكماء كالشيخ الرئيس و غيره معترفون بأنّ الطبيعة ما لم يتغير لا يمكن أن تكون علة الحركة إلّاأنهم قالوا لابدّ من لحوق التغير لها من خارج « 3 » كتجدد مراتب .\r\n\r\n\r\n\r\n\r\n","description":"","footnote":"\r\n( 1 ) . يكى از آقايان پس از پايان درس قبل سؤال كردند كه آيا ما دليلى داريم بر اينكه در هر جسمى بايد طبيعتى وجود داشته باشد و به عبارت ديگر هر جسمى بايد صورت نوعيه داشته باشد ؟ عقيدهء اين فلاسفه اين است كه ما « جسم مطلق » يعنى جسمى كه متعين به هيچ تعينى از تعينات صورت نوعيه نباشد و نفس جسميت منوعش باشد نداريم . مىگويند محال است جسمى داشته باشيم كه فقط جسم باشد و مبدئيت براى هيچ اثرى در آن وجود نداشته باشد . يكى از ادلهء آنها - چنان كه خواهد آمد - اين است كه مىگويند آيا اگر چنين جسمى داشته باشيم ، مىتوان از خارج در آن حركتى ايجاد كرد ؟ بعد مىخواهند اثبات كنند كه هر چيزى كه ميلى از خارج بپذيرد بايد مبدأ ميل در درون خودش باشد . حال اين برهان درست است يا درست نيست در آينده بحث خواهد شد . مرحوم آخوند در اينجا فقط به اين مطلب اشاره مىكند و مىخواهد بگويد كه ديگران اين مطلب را قبول دارند .\r\n( 2 ) . يعنى علت قريب حركت .\r\n( 3 ) . بوعلى اين مطلب را قبول دارد كه علت متغير ، متغير است و باز قبول دارد كه اگر جسمى حركت مىكند علت حركت ، خود طبيعت جسم است . حتى اين را هم مىپذيرد كه مادام كه براى آن علت ( طبيعت ) تغيرى پيدا نشود ، آن علت نمىتواند منشأ حركت باشد ؛ اگر جسمى حركتى به وجود مىآورد بايد در خود آن جسم هم تغيرى پيدا شود .\r\nولى از نظر بوعلى آن تغيرى كه بايد پيدا بشود يك سلسله تغيرات عرضى است و او سخنى از تغير ذاتى به ميان نمىآورد . اگر سنگى از بالا به سمت پايين مىآيد طبيعت سنگ علت اين حركت است . طبيعت سنگ اگر ثابت باشد نمىتواند اين حركت را به وجود بياورد ، پس بايد متغير باشد . چگونه متغير باشد ؟ بوعلى آن تغير را يك تغير عرضى فرض مىكند نه يك تغير ذاتى ؛ يعنى بايد تغيرى از خارج بر جسم عارض شود .\r\nمثلًا يك جسم الآن داراى يك درجه از قرب به مركز است . اين جسم با درجه‌اى از قرب كه دارد مبدأ مىشود براى درجهء اول حركت ، ولى درجهء اول حركت به نوبهء خود درجهء ديگرى از قرب به وجود مىآورد . مثلًا قربى كه صد سانتيمتر است به قرب نود و نه سانتيمتر تبديل مىشود . پس بر اثر حركت ، جسم در حالت جديد قرار مىگيرد .\r\nجسم در حالت سابق ، علت مرتبهء اول حركت بود و در حالت دوم علت مرتبهء دوم حركت است و باز مرتبهء دوم حركت ، حالت سوم را براى جسم به وجود مىآورد . پس براى جسم حالات جديد به وجود مىآيد و جسم در هر حالتى منشأ مرتبه‌اى از حركت مىشود . اينجاست كه مرحوم آخوند به شيخ ايراد مىگيرد و مىگويد چنين چيزى محال است . تجدد مراتب قرب و بعد تا به يك تجدد ذاتى بازنگردد مشكلى را حل نمىكند كه در اين باره به تفصيل بحث خواهد شد .\r\nپس شيخ اين اصل را كه مبدأ حركات عرضى طبيعت است قبول دارد و باز اصل دوم را كه تا براى طبيعت تغيرى رخ ندهد نمىتواند منشأ حركت باشد مىپذيرد ولى به عقيدهء او آن تغيراتى كه بايد براى طبيعت رخ بدهد تغيرات عرضى است كه همان تجدد مراتب قرب و بعد است .\r\n","page_name":" 646 ","page_number":646},
  {"content":"\r\n\r\nقرب و بعد من الغاية المطلوبة فى الحركات الطبيعية و كتجدد أحوال اخرى فى الحركات القسرية و كتجدد الإرادات و الأشواق الجزئية المنبعثة عن النفس على حسب تجدد الدواعى الباعثة لها على الحركة « 1 » .\r\n\r\n\r\n\r\n\r\n","description":"","footnote":"\r\n( 1 ) . شيخ در مورد حركات ارادى چه مىگويد ؟ مىگويد در حركات ارادى من با ارادهء خودم علت حركت مىشوم . مثلًا از اينجا حركت مىكنم و تا مدرسهء فيضيه مىروم . من حركتِ تا مدرسهء فيضيه را اراده مىكنم و بعد هزار قدم برمىدارم . در اصول هم اين بحث مطرح شده كه آيا در اينجا من در ابتدا يك اراده مىكنم و همان يك اراده است كه منشأ اين هزار قدم متوالى مىشود يا هر قدمى يك ارادهء جداگانه دارد منتها در شعور آگاه من منعكس نيست ؟ بعضى مىگويند من در اينجا تنها يك اراده مىكنم و براى هر قدمى يك اراده نمىكنم ؛ همان اراده‌اى كه من در ابتدا كردم كافى است كه مرا به مقصد برساند البته اگر مانعى پيش نيايد . لهذا در حال راه رفتن با ديگران حرف مىزنم ، يا دارم فكر مىكنم و در يك عالم ديگرى هستم و يك مرتبه متوجه مىشوم كه به مقصد خودم رسيده‌ام .\r\nشيخ و امثال او اين مطلب را قبول ندارند و حق هم با آنهاست . مىگويند : ارادهء اول يك ارادهء كلى است و ارادهء كلى محال است كه مبدأ يك عمل شخصى شود . مطلب از اين قرار است كه از آن ارادهء كلى ابتدا يك ارادهء جزئى منبعث مىشود . وقتى اراده مىكنم كه تا مدرسهء فيضيه بروم از اين ارادهء كلى ارادهء برداشتن قدم اول منبعث مىشود . به دنبال آن يك ارادهء جزئى ديگر براى برداشتن قدم دوم حاصل مىشود و همين‌طور .\r\nدائماً ارادهء بعد از اراده و شوق بعد از شوق و ميل بعد از ميل در من پيدا مىشود ولى لزومى ندارد كه انسان به هركدام از اين اراده‌هاى جزئى توجه هم داشته باشد . ممكن است انسان اراده و شوق برايش تجديد بشود و بدان توجه هم داشته باشد و ممكن است اراده و شوق براى انسان پيدا بشود و به آن توجه نداشته باشد يعنى يك « شعور غيرملتفت اليه » باشد .\r\nشيخ مىگويد من كه فاعل اين حركت هستم ، در من هم دائماً تغيير پيدا مىشود ولى نه به اين معنا كه در جوهر من تغيير پيدا مىشود ، بلكه اين تغيير ، عرضى است . اراده يك صفت نفسانى است و دائماً ارادهء بعد از اراده براى من پيدا مىشود . ارادهء اول من منشأ قدم اول مىشود و بعد قدم اول منشأ پيدايش ارادهء دوم ، و ارادهء دوم منشأ قدم دوم ، قدم دوم منشأ ارادهء سوم مىشود و به همين ترتيب مرتباً حركتى علت اراده‌اى ، و اراده‌اى علت حركتى مىشود و به اين ترتيب تا انتهاى حركت ادامه پيدا مىكند .\r\nدر روان شناسى نيز نظير اين مسئله مطرح است كه البته نظر روان شناسان با نظر فلاسفهء ما متفاوت است و در واقع دو نوع تفسير است نه اينكه آزمايشهاى علم روان شناسى نظرى مخالف نظر فلاسفه را اثبات كرده باشد . وقتى انسان براى اولين بار مىخواهد يك كار فنى را انجام بدهد ، شعور و قواى ادراكى او روى آن كاملًا متمركز مىشود . انسانى كه براى اولين بار مىخواهد بنويسد ، وقتى قلم به دست مىگيرد ، چنان حواسش متوجه نوشتن است كه حتى وقتى نوك قلم را روى كاغذ فرود مىآورد با توجه اين كار را انجام مىدهد . اما پس از مدتى تمرين بدون اينكه اصلًا توجهى داشته باشد در مدت بسيار كوتاهى يك صفحه مطلب مىنويسد . يا انسانى كه تازه مىخواهد به زبان جديد صحبت كند با تأنى بسيار زيادى سخن مىگويد ولى همين قدر كه تكلم به آن زبان به صورت ملكه و عادت درآمد اين كلمات پشت سر يكديگر از دهانش بيرون مىآيد بدون اينكه متوجه باشد . تفسير علم روان شناسى اين است كه هرچه ملكه و عادت در مورد يك كار زيادتر شود از حوزهء شعور و آگاهى خارج مىشود و به حوزهء كارهاى طبيعى وارد مىشود و گويى يك نوع حركت نزولى پيدا مىشود ، زيرا امرى كه مربوط به مرتبهء شعور است كم كم حالت طبيعى پيدا مىكند و طبيعت ، بدون شعور و آگاهى آن را انجام مىدهد . برعكس ، اين فلاسفه معتقدند كه دليل اين امر آن است كه آگاهى به حد كمال مىرسد نه اينكه عادت سبب مىشود كه شىء از حوزهء آگاهى بيرون برود . فلاسفه معتقدند كه اين در نتيجهء كمال آگاهى است ، منتها من « علم به علم » ندارم ، توجه به آگاهى خودم ندارم . گاهى انسان كارى را آگاهانه انجام مىدهد و توجه به آگاهى خودش هم دارد ولى گاهى انسان كارى را آگاهانه انجام مىدهد بدون اينكه توجه داشته باشد و اين ناشى از كمال آگاهى است نه خروج از حوزهء آگاهى و ورود به حوزهء ناآگاهى . البته در نظريات متأخرتر در روان شناسى گفته‌اند كه شعور ناآگاه ، هم شعور است و هم ناآگاه و اين با نظر فلاسفهء ما تطبيق مىكند كه مىگويند آگاهى هست ولى توجه به آگاهى نيست .\r\n","page_name":" 647 ","page_number":647},
  {"content":"\r\n\r\nأقول : ما ذكروه غيرمجد فى صحة ذلك « 1 » فإنّ تجدد هذه الأحوال و تغيرها فى آخر الأمر ينتهى لامحالة إلى الطبيعة لما قدعرفت من انتهاء القسر إلى الطبيعة ، و علمت أنّ النفس لاتكون مبدء الحركة إلّاباستخدام الطبيعة فالتجددات بأسرها منتهية إلى الطبيعة معلولة لها . فتجددُ ما هى مبدء له يستدعى تجددها ألبتة .\r\n\r\n\r\n\r\n\r\n","description":"","footnote":"\r\n( 1 ) . يعنى ، اينكه طبيعت به كمك مراتب قرب و بعد علت حركات باشد كافى نيست .\r\n","page_name":" 648 ","page_number":648},
  {"content":"\r\n\r\nفإن قيل : إنهم صحّحوا استناد التغير كالحركة إلى الثابت كالطبيعة على زعمهم بأن أثبتوا فى كل حركة سلسلتين : إحداهما سلسلة أصل الحركة و الاخرى سلسلة منتظمة من أحوال متواردة على الطبيعة كمراتب قرب و بعد من الغاية . قالوا فالثابت كالطبيعة مع كل شطر من إحدى السلسلتين علة لشطر من الاخرى و بالعكس لا على سبيل الدور المستحيل كما ذكروا فى ربط الحادث بالقديم .\r\nأقول : هذا الوجه غيركاف فى استناد المتغير إلى الثابت و ارتباط الحادث بالقديم فإنّ الكلام « 1 » فى العلة الموجبة للحركة لا فى العلة المعدة لها ، و لابدّ فى كل معلول من علة مقتضية . ففرض السلسلتين نعم العون على وجود أمور مخصّصة « 2 » لأجزاء الحركة العارضة للمادّة المستعدة لها و كلامنا فى العلّة الموجبة لأصل الحركة ، فإنّ الحركة معلولة و كل معلول لابدّ له من موجب لاينفك و لايتأخّر عنه زماناً ، و لو كان كلّ من السلسلتين علة للاخرى يلزم تقدم الشىء على نفسه و لامخلص عن هذا إلّابأن يذعَن بأنّ الطبيعة جوهر سيال إنّما نشأت حقيقتها المتجددة بين مادة شأنها القوّة و الزوال ، و فاعل محض شأنه الافاضة و الافضال ، فلا يزال ينبعث عن الفاعل أمر و ينعدم من القابل ، ثم يجبره الفاعل بايراد البدل على الإتصال .\r\nو أيضاً من راجع إلى وجدانه فى حال السلسلتين معاً بجميع أجزائهما و لامحالة أنّهما جميعاً متأخّرتان فى وجودهما عن وجود الطبيعة علم أنّ الكلام فى لحوقهما معاً بأمر ثابت عائد من رأس من أنّهما من أين حصلتا بعد ما فرض الأصل ثابتاً و الأعراض تابعة ، و هذا على قياس ما ذكر فى البرهان المسمّى بالوسط و الطرفين على بطلان اللاتناهى فى تسلسل العلل ، من أنه إذا كان جميع الآحاد ماسوى الطرف الأخير أوساطا من غير أن يكون لها طرف أول فمن أين حصلت تلك السلسلة ؟\r\nفهكذا نقول هيهنا إذا لم يكن هيهنا وجود أمر شأنه التجدد و الانقضاء لذاته فمن أين حصلت المتجددات سواءٌ كانت سلسلة واحدة أو سلاسل ، و ممَّ حصل تجدد السلسلتين ؟ .\r\n\r\n\r\n\r\n\r\n","description":"","footnote":"\r\n( 1 ) . اين « فانّ الكلام . . . » به گونه‌اى گفته شده كه انسان گمان مىكند فقط ناظر به « إن قيل » است ، در صورتى كه به اصل ايراد هم مىخورد ؛ يعنى اگر يك سلسله را تماماً علت سلسلهء ديگر بدانيم [ و قائل به تشطير هم نشويم 
  ] باز هم اين سخن مرحوم آخوند مورد دارد .\r\n( 2 ) . « أمور مخصصة » يعنى امور مرجّحه .\r\n","page_name":" 649 ","page_number":649},
  {"content":"\r\n\r\nعلى أنّ مراتب القرب و البعد الّتى فرضوها سلسلة اخرى هى ليست غير نفس الحركة فإنّ تجدّد القرب و البعد ليس أمراً غير الحركة جعلا و وجوداً .\r\nفقد وضح أنّ تجدد المتجددات مستند إلى أمر يكون حقيقته و ذاته متبدّلة سيالة فى ذاتها و حقيقتها و هى الطبيعة لاغير « 1 » لأنّ الجواهر العقلية هى فوق التغير و الحدوث ، و كذا النفس من حيث ذاتها العقلية ، و أما من حيث تعلّقها بالجسم فهى عين الطبيعة كما سيجىء . و أما الأعراض فهى تابعة فى الوجود لوجود الجواهر الصورية ، و أما نفس الحركة « 2 » فقد علمت أنّه لا هوية لها إلّاتجدد أمر و تغيره لا المتجدد ، فهى نفس نسبة التجدد لا الّذى بها التجدد « 3 » .\r\n\r\n\r\n\r\n\r\n","description":"","footnote":"\r\n( 1 ) . ممكن است كسى اشكال كند كه شما فقط اثبات كرديد كه يك امر متجدد بالذات بايد وجود داشته باشد . از كجا معلوم كه آن ، طبيعت است ؟ پاسخ اين است كه در اينجا يك نوع « سبر و تقسيم » است . آنچه در عالم هست يا جوهر است يا عرض ، و گفتيم كه حركات اعراض بايد به جوهر منتهى شوند . جوهرها هم يا مجرد محض هستند ( عقل ) و يا مجردى هستند كه تعلق به ماده دارند ( نفس ) و يا مادى هستند ( ماده ، صورت و جسم ) . به حصر عقلى ، ما جوهر ديگرى نداريم و تجدد بالذات در هيچ كدام از اينها غير از طبيعت ممكن نيست . بنابراين طبيعت است كه متجدد بالذات است .\r\n( 2 ) . آنچه پاسخ امثال مرحوم جلوه است همين است كه مرحوم آخوند در چند كلمه : « و أما نفس الحركه . . . » گفته است و در گذشته هم به آن اشاره كرديم و به تفصيل در اين باره بحث خواهيم كرد .\r\n( 3 ) . مختصراً اين عبارت را توضيح مىدهم و در آينده به تفصيل توضيح خواهيم داد .\r\nمرحوم آخوند مىگويد حركت « تجدد بالذات » است ولى « متجدد بالذات » نيست در حالى كه ما به يك متجدد بالذات نيازمنديم . اين است كه در اول « فى حكمة مشرقية » مرحوم آخوند تأكيد كرد كه « اعلم أن الحركة لمّا كانت نفس متحركية الشىء ، لأنها نفس التجدد و الانقضاء . . . » . ايشان اصرار داشت كه بگويد حركت ، متحركيت است نه متحرك ، تجدد است نه متجدد . البته بعد خواهد آمد - و آقاى طباطبايى هم روى آن اصرار دارند - كه اگر حركت ، جوهرى باشد در عين اينكه تجدد است متجدد هم هست .\r\nاما حركات عرضى تجددند نه متجدد و ما به متجدد بالذات نيازمنديم .\r\n","page_name":" 650 ","page_number":650},
  {"content":"\r\n\r\n\r\nفصل 21\r\nفى كيفية ربط المتغير بالثابت .\r\nلقائل أن يقول : إذا كان وجود كل متجدد مسبوقاً بوجود متجدد آخر يكون علة تجدده ، فالكلام عائد فى تجدد علته و هكذا فى تجدد علة علته ، فيؤدى ذلك إما إلى التسلسل أو الدور أو إلى التغير فى ذات المبدء الأول تعالى عن ذلك علوّاً كبيراً .\r\nلكنّا نقول إنّ تجدد الشىء إن لم يكن صفة ذاتية له ففى تجدده يحتاج إلى مجدد و إن كان صفة ذاتية له ففى تجدده لايحتاج إلى جاعل يجعله متجدداً بل إلى جاعل يجعل نفسه جعلًا بسيطاً لا مركباً يتخلّل بين مجعول و مجعول إليه ، و لا شك فى وجود أمر حقيقته مستلزمة للتجدد و السيلان و هو عندنا الطبيعة و عند القوم الحركة و الزمان ، و لكلّ شىء ثبات مّا و فعلية مّا و إنّما الفائض من الجاعل نحو ثباته و فعليته « 1 » ؛ فإذا كان ثبات شىء ثبات تجدده ، و فعليتُه فعليّة قوته ، فلا محالة يكون الفائض من الأول عليه هذا النحو من الثبات و الفعليّة ، كما أنّ لكل شىء نحواً من .\r\n\r\n\r\n\r\n\r\n","description":"","footnote":"\r\n( 1 ) . اين همان مطلب دقيقى است كه مرحوم آخوند در اينجا مختصراً بيان كرده است .\r\nگفتيم اين مطلب را بايد با توجه به تقسيمات مقايسه‌اى وجود توضيح داد كه هميشه يكى از دو قسيم شامل ديگرى مىشود و آنچه كه از علت افاضه مىشود جنبهء غيرمقايسه‌اى است .\r\n","page_name":" 651 ","page_number":651},
  {"content":"\r\n\r\nالوحدة و هى مساوقة للوجود و عينه ، فإذا كانت وحدته عين كثرة ما بالقوّة أو بالفعل « 1 » كانت الفائض عليه من الواحد الحق وحدة الكثرة بأحد الوجهين « 2 » ، و الّذى من الموجودات ثباته عين التجدد هى الطبيعة ، و الّذى فعليته عين القوّة الهيولى ، و الّذى وحدته عين الأكثرة « 3 » بالفعل هو العدد ، و الّذى وحدته عين قوة الكثرة هو الجسم و ما فيه .\r\nفالطبيعة بما هى ثابتة مرتبطة إلى المبدأ الثابت ، و بما هى متجددة يرتبط إليها تجدد المتجددات و حدوث الحادثات ، كما أنّ الهيولى من حيث لها فعليّة مّا صدرت عن المبدء الفعال بانضمام الصورة إبداعاً ، و من حيث أنّها قوّة و إمكان يستصح بها الحدوث و الانقضاء و الدثور و الفناء ، فهذان الجوهران بدثورهما و تجددهما الذاتيتين واسطتان للحدوث و الزوال فى الامور الجسمانيّة و بهما يحصل الارتباط بين القديم و الحادث ، و ينحسم مادة الإشكال الّتى أعيت الفضلاء فى دفعه .\r\n\r\n\r\n\r\n\r\n","description":"","footnote":"\r\n( 1 ) . تعبير مرحوم آخوند در اينجا خالى از مناقشه نيست . ما دو نوع كثرت داريم : كثرت بالقوه ( كثرت مقدارى ) و كثرت بالفعل ( كثرت عددى ) . در مورد كثرت بالقوه اين مطلب قابل قبول است كه افاضهء وجود افاضهء حقيقى است اما در جايى كه كثرت بالفعل داشته باشيم ( مثل عشره ) بايد بگوييم مراد مرحوم آخوند از افاضه ، اعم از افاضهء حقيقى و اعتبارى است زيرا خود ايشان وجود كل مجموعى را وجود اعتبارى مىداند .\r\n( 2 ) . يعنى كثرت بالقوهء مقدارى و كثرت بالفعل عددى .\r\n( 3 ) . « عين الكثرة » صحيح است .\r\n","page_name":" 652 ","page_number":652},
  {"content":"\r\n\r\n\r\nفصل 22\r\nفى نسبة الحركة الى المقولات .\r\nإذا قلنا حركة فى مقولة كذا « 1 » احتمل وجوهاً أربعة . أحدها : إنّ المقولة موضوع حقيقى لها . و الثانى : إنّ الموضوع و إن كان هو الجوهر و لكن بتوسط تلك المقولة « 2 » . الثالث :\r\nإنّ المقولة جنس لها . الرابع : إنّ الجوهر يتبدل و يتغير من نوع تلك المقولة إلى نوع أو من صنف إلى صنف آخر تبدلًا و تغيراً على التدريج ، و الحق هو هذا القسم الأخير دون البواقى .\r\nأما الأول فنقول : التسود ليس هو أنّ ذات السواد يشتد فإنّ ذات السواد إن بقيت بعينها و لم يحدث فيها صفة فلم يشتد بل هى كما كانت ، و إن حدثت فيه صفة زائدة و ذاته باقية كما كانت فلايكون التبدل فى ذات السواد بل فى صفاته - و صفاته غير ذاته .\r\n\r\n\r\n\r\n\r\n","description":"","footnote":"\r\n( 1 ) . گفتيم ممكن است كسى بگويد چه لزومى دارد كه ما در اينجا كلمهء « فى » را به كار ببريم ؟ لفظ « فى » در اينجا خصوصيتى ندارد ؛ مىخواهيم معناى اينكه حركت را به مقوله نسبت مىدهيم - حال با هر لفظى و هر حرف جرّى كه باشد - روشن كنيم .\r\n( 2 ) . گفتيم كه چون واسطه در اينجا واسطهء در عروض است قول دوم همان قول اول است و تنها يك نسبت دادن مجازى به آن اضافه شده است .\r\n","page_name":" 653 ","page_number":653},
  {"content":"\r\n\r\n- و قد فرضنا التبدل فى ذاته هذا خلف « 1 » . و إن لم يبق ذاته عند الاشتداد فهو لم يشتد بل عدم و حدث سواد آخر و هذا ليس بحركة . فعلم أنّ موضوع هذه الحركة محل السواد لانفسه ، و الاشتداد يخرجه من نوع إلى نوع أو من صنف إلى صنف ، فله فى كل نوع آخر أو صنف آخر .\r\nو كذا الحركة فى المقدار « 2 » فإنّ الشىء إذا تزايد مقداره فإمّا أن يكون هناك مقدار واحد باق فى جميع زمان الحركة أو لايكون . فإن كان فالزيادة إما أن تداخَلُه « 3 » أو تنضم إليه من خارج . الأول باطل لاستحالة التداخل و لأنّه على فرض ذلك لم يزد المقدار على ما كان و كلامنا فيه ، و الثانى أيضاً باطل لأنّ ذلك كاتصال خط به خط مازاد شىء منهما و لا المجموع على ما كان أولًا و إن كان المقدار الأول لايبقى عند الزيادة فلا يكون هو موضوع بل محله أعنى الهيولى فقط أو مع مقدارمّا على العموم « 4 » كما هو التحقيق عندنا ، فهناك مقادير متعاظمة متتالية على الجسم بلا نهاية بالقوّة .\r\nو اعلم أنّ الإمام الرازى لمّا نظر فى قولهم « إنّ التسود يخرج سواداً من نوعه » زعم أنّ معناه أنّه يخرجه إلى غيرالسواد « 5 » ، و لأجل ذلك قال فى بعض تصانيفه : « إنّ اشتداد السواد يخرجه من نوعه و يكون للموضوع فى كلّ آن كيفيّة بسيطة واحدة ، لكن الناس يسمون جميع الحدود المقاربة من السواد سواداً و جميعَ الحدود المقاربة .\r\n\r\n\r\n\r\n\r\n","description":"","footnote":"\r\n( 1 ) . اينجا بود كه گفتيم شق ديگرى مىتوان فرض كرد و آن اين است كه « بقيت بعينها و حدث فيها أمر ( لاصفة ) حادث » . آن امر حادث ، صفت نيست بلكه عين ذات امر باقى است . اگر سؤال شود مگر ممكن است كه ذات ، هم باقى باشد و هم حادث شود ( كه همان اشتداد در ذات است ) ، مىگوييم اگر مقصود از ذات ، ماهيت است چنين چيزى محال است ولى اگر مقصود از ذات ، وجود باشد چنين چيزى ممكن است و چه مانعى دارد ؟\r\nاين عين همان حرفى است كه در باب حركت در جوهر خواهد آمد .\r\n( 2 ) . در بحث فعلى اين مثال ضرورتى نداشت و مرحوم آخوند آن را از آن جهت ذكر مىكند كه مىخواهد با فخر رازى معارضه كند ، كه بحث آن مىآيد .\r\n( 3 ) . تداخل محال است مانند اينكه مقدارى به اندازهء يك متر داشته باشيم و يك متر ديگرى عين همان يك متر اول بشود . ضمناً بايد آن را به صورت « تداخَلُه » خواند كه در اصل « تتداخله » بوده است .\r\n( 4 ) . مقدار خصوصيتى دارد كه آن را از ساير اعراض متمايز مىكند و لذا مىگويند موضوع حركت مقدارى جسم نيست بلكه « جسم همراه مقدارٌ مّا » است كه [ در فصل 24 
  ] توضيح آن خواهد آمد .\r\n( 5 ) . در صورتى كه معناى آن اين است كه « يخرجه من سواد الى سواد » يعنى « من سواد جنسى الى سواد جنسى » .\r\n","page_name":" 654 ","page_number":654},
  {"content":"\r\n\r\nمن البياض بياضاً ، و السواد المطلق فى الحقيقة واحد و هو طرف خفى ، و البياض كذلك و المتوسط كالممتزج لكن يعرض لما يقرب من أحد الطرفين أن ينسب إليه ، و الحس لايميز فيظن أنها نوع واحد » ، انتهى ما ذكره . و قد صوّبه بقوله « هذا كله حقّ و صواب ، لكن يجب طرد القول به فى الحركة المقدارية » .\r\nأقول : فساده ممّا لايخفى على من له اطلاع على هذه المباحث ، و لست أدرى أىّ حدّ من حدود السواد سواد عنده و البواقى كلّها غيرسواد ، مع أنّ كل واحد من تلك الحدود يوجد بالفعل عند الثبات و السكون و إذا لم يكن سواد فأىّ شىء كان ؟ .\r\nثمّ اعترض على قولهم : « إنّ للمتحرك فى المقدار فى كل آن مقداراً آخر بحيث لايوجد مقدار واحد منهما فى زمانين و إلّالم تكن الحركة فيه » بأنّه يلزم عليهم القول بتتالى الآنات . قال : « و الّذى وجدنا فى التعليقات جواباً عن ذلك من أنّ تلك الأنواع بالقوّة ، فيه نظر لأنّ الأنواع إن لم يكن لها وجود فى الخارج لم يكن لحركة الجسم فى كيفية واحدة وجود فى الخارج ؛ فالجسم لايكون متحركاً بل يكون ممكناً أن يتحرك و إن كانت موجودة بالفعل ، و قد دل الدليل على تخالفها بالنوع و أنّ كلا منها لا يوجد فى غير آن و هى متتالية لا يتخلّلها زمان يلزم ما ذكرناه « 1 » ، و الّتى هذا شأنها كيف يقال إنّ وجودها بالقوّة . بل هذا الشك يستدعى حلا أصفى و أشفى من هذا الكلام و سيكون لنا إليه عود عنقريب » انتهى .\r\nأقول : إنّ الموجود من السواد مثلًا فى أثناء الحركة أمر وحدانى متوسط بين الحدود و ذلك مستمر « 2 » ، و له فرد زمانى متصل تدريجى منطبق على زمان الحركة ، و لها أفراد آنية وجودها بالقوة القريبة من الفعل و الوجود « 3 » و قد علمت أنّه متقدم على .\r\n\r\n\r\n\r\n\r\n","description":"","footnote":"\r\n( 1 ) . يعنى « تتالى آنات » كه حكما آن را محال مىدانند .\r\n( 2 ) . اشاره به حركت توسطى است .\r\n( 3 ) . قبلًا گفتيم كه برخى قائلند كه حركت توسطى و حركت قطعى هردو در خارج موجودند و كلام مرحوم آخوند در اينجا به نحوى است كه نشان مىدهد همين نظريه را پذيرفته است . مىگويد : در اثناى حركت ، سواد يا مقدار ، فرد وحدانى بسيطى دارد كه در همهء مراتب زمان مستمر است و نيز يك فرد زمانى دارد كه منطبق بر زمان است و هيچ كدام از اين فرد وحدانى و زمانى ماهيت ندارند . ولى براى آن شىء ، افراد آنى غيرمتناهى اعتبار مىشود و در حركت اشتدادى انواع آنى غيرمتناهى اعتبار مىشود .\r\nپس اينكه شما گفتيد كه آيا وقتى شىء در مقدار حركت مىكند آيا اين مقادير وجود دارد يا ندارد ، پاسخ آن اين است كه مقدار به معناى يك امر وحدانى مستمر وجود دارد بدون اينكه حدى داشته باشد و باز به صورت يك امر زمانى منطبق بر زمان وجود دارد بدون اينكه براى آن حدى اعتبار شود ولى در همان حال براى همهء مراتب ، امكان اينكه حدّى اعتبار كنيم هست كه به آنها « افراد آنيّه » مىگوييم . پس افراد آنيه همانهايى است كه برايشان ماهيت اعتبار مىشود .\r\n","page_name":" 655 ","page_number":655},
  {"content":"\r\n\r\nالماهية فهيهنا لمطلق السواد « 1 » وجود بالفعل لكن هذا الوجود بحيث يصح أن ينتزع العقل منه فى كل آن نوعاً آخر من السوادات الموجودة بوجودات متمايزة آنيّة ، و لا فساد فى ذلك بل هذا الوجود للسواد أقوى من الوجودات الآنية حيث يكون مصداقاً لأنواع كثيرة ، و هذا كما أنّ وجود الحيوان أقوى من وجود النبات لأنّه مع وحدته يكون مصداقاً لجميع المعانى الموجودة فى النبات و الموجودة فيه الّتى كلٌ منها يوجد على حدة فى موضوع آخر ، و هكذا حكم الشديد من السواد حيث يوجد فيه كلّ ما يوجد فى السوادات الضعيفة من المعانى بالقوّة ، و كذا المقدار العظيم هذا حكمه ، و معنى بالقوة و بالفعل هيهنا يرجع إلى الجمع و التفصيل .\r\nثمّ إنّ الحل الذى اعتمد عليه فى هذا المقام انّ للسواد فى اشتداده تبدلات دفعية للموضوع كلٌّ منها يبقى زماناً قليلًا لايدرك بالحس بقاؤه لصغر زمانه فيظنّ أنّ له فى كل آن فرداً آخر ، و هكذا فى الكم ، و بالجملة لابدّ عنده من القول بنفى الحركة بالحقيقة فى هاتين المقولتين « 2 » .\r\n\r\n\r\n\r\n\r\n","description":"","footnote":"\r\n( 1 ) . به معناى امر جنسى .\r\n( 2 ) . راه حل فخر رازى اين است كه معناى اينكه شىء انواعى دارد و دائماً نوعش عوض مىشود اين است كه شيئى كه داراى نوعى از رنگ مىشود لحظه‌اى در آن نوع توقف مىكند ، بعد آن را رها مىكند و لحظه‌اى ديگر در نوع ديگرى توقف مىكند و همين‌طور ، منتها حس اين توقفها را درك نمىكند . پس در واقع اين مراتب كه طى مىشود به نحو سكونات طى مىشود اما نه سكونات آنى . فخر رازى نمىخواهد آن حرف اول را بگويد كه شىء در هر آنى مرتبه‌اى دارد بلكه مىگويد در زمانهاى كوتاه مرتبه‌اى دارد .\r\nاين مسئله كه چشم انسان تغييراتى را كه در زمان بسيار كوتاه رخ مىدهد درك نمىكند حرف خوبى است . وقتى جسمى دائماً حركت كرده و توقف مىكند و باز اين تكرار مىشود اگر مدت زمان حركت و توقف ، بسيار كوتاه - مثلًا يك بيستم ثانيه - باشد چشم انسان آن را درك نمىكند .\r\nمرحوم آخوند مىگويد اين استدلال فخر رازى بىمعنى است زيرا معنايش اين است كه وقتى شىء حركت مقدارى مىكند در يك لحظه يك مقدار خاص پيدا مىكند و بعد به حال خودش مىماند و بعد در لحظهء ديگرى آناً و به‌طور جهشى مقدارى به آن افزوده مىشود و اين محال است . ضمن اينكه چنين امرى در حركات أينى مستلزم « طفره » است و خود فخر رازى طفره را محال مىداند . معناى طفره اين است كه يك شىء بدون اينكه تدريجاً فاصله تا مكان بعدى را طى كند به نقطهء بعد برسد . ما اگر فرضاً در مقادير به چنين چيزى قائل شويم در مورد حركت أينى نمىتوانيم به آن قائل شويم .\r\n","page_name":" 656 ","page_number":656},
  {"content":"\r\n\r\nأقول : و هذا ممّا لافائدة فيه لدفع الإشكال المذكور ، لأنّ مثله يرد على وقوع الحركة فى الأين و فى الوضع أيضاً إلّاأن يرتكب فيه وجود الطفرة الّتى يكذّبها الحس أيضاً فالمصير إلى ما ذكرناه فقد ظهر بطلان القسم الأوّل .\r\nو أمّا بطلان القسم الثانى فهو أيضاً يعلم مما ذكر لأنّه إذا لم يجز كون شىء موضوعاً لعارض لم يجز كونه واسطة فى العروض إلّاأن يعنى بكونه واسطة معنى آخر ، و هو كون الطبيعة المطلقة باعتبار وحدة مّا ، أىّ وحدة كانت ، واسطة بينها و بين الموضوع كما ذكر فى الحركة المقداريه .\r\nو أما القسم الثالث و هو كون المقولة جنساً لهذا « 1 » فقد ذهب إليه بعض فزعموا بأنّ الأين منه قار و منه غيرقار و هو الحركة المكانية ، و الكيف منه قارٌ و منه سيال و هو الاستحالة ، والكم منه قارٌ و منه سيال و هو النموّ و الذبول « 2 » فالسيال من كلّ جنس هو الحركة ، و هذا غيرصحيح « 3 » بل الحق أن الحركة تجدد الأمر لا الأمر المتجدد كما أنّ السكون قرار الشىء لا الشىء القار ؛ لكن هيهنا شىء « 4 » و هو أنّ ثبوت الحركة للفرد المتجدد السيال « 5 » ليس كعروض العرض للموضوع المتقوم بنفسه لا بمايحلّه بل هى من العوارض التحليلية - و العوارض التحليلية نسبتها إلى المعروض نسبة الفصل إلى الجنس « 6 » - و كذا الكلام فى نسبة السكون إلى الفرد القار . فإذا تقرر هذا فالقول بأنّ .\r\n\r\n\r\n\r\n\r\n","description":"","footnote":"\r\n( 1 ) . به نظر مىآيد كه بايد « لها » باشد نه « لهذا » ، كه به حركت برمىگردد .\r\n( 2 ) . ديگر ، تقسيم وضع بعد از ذكر تقسيمات سه مقولهء ديگر نيامده است چون دو قسم آن اسم خاصى نداشته است .\r\n( 3 ) . به اين دليل صحيح نيست كه اين قول نمىگويد كه « الكيف منه قرار و منه عدم القرار » تا [ قسم دوم 
  ] بر حركت منطبق شود . حركت « عدم القرار » است نه « غير القار » ؛ سيلان است نه سيال .\r\n( 4 ) . گفتيم كه اين حرفِ ديگر اين نيست كه نظريهء اخير درست است ، بلكه اين است كه اين تقسيم ( الكيف منه قار و منه غير قار ) به وجهى و عنايتى درست است بدون آنكه جنس بودن مقوله درست باشد .\r\n( 5 ) . اينجاست كه همان سؤالى كه از خارج عرض كرديم مطرح مىشود . مقصود از فرد متجدد سيال همان فرد كيف ( سواد ) است در حالى كه مرحوم آخوند قبلًا اين را نفى كرد .\r\nگفتيم كه آن سخن قبلى بر مبناى قوم گفته شده بود و سخن اينجا درست است .\r\n( 6 ) . نمىخواهد بگويد كه فصل واقعى است بلكه مقصود اين است كه همان‌طور كه فصل ، ذاتى نوع است ، اين هم ذاتى است و از حاق ذات انتزاع شده است .\r\n","page_name":" 657 ","page_number":657},
  {"content":"\r\n\r\nالكيف منه فرد قار و منه فرد سيال حق و صواب « 1 » ، و أنّ « 2 » الكيف السيال حركة بمعنى أنّ ما به الحركة عين وجوده لا أمر زائد عليه أيضاً غيربعيد « 3 » .\r\nثمّ إنّ هؤلاء اختلفوا فمنهم من جعل المخالفة بالسيلان و الثبات مخالفة نوعية محتجين بأنّ السياليّة داخلة فى ماهية السيال فيكون فى ماهيته مخالفاً لما ليس بسيال .\r\nو منهم من جعلها مخالفة بالعوارض لأنّه كزيادة خط على خط ، و الحجتان كلتاهما باطلتان .\r\nأمّا الأولى فيرد عليه أنّ البياض داخل فى حقيقة الأبيض مع أنّ امتياز الأبيض عن الأسود قد لايكون بالفصل المنوع ، و هذا غيروارد على ما احتججنا به . و أمّا الثانية فيرد عليها أنه ليس كل زيادة غيرمنوّع كزيادة الفصول و كزيادة الآحاد فى العدد فإنها زوائد منوّعة ، لكن يجب أن يعلم كيفية زيادة الفصول و امتيازها عن زيادة الخواص المميّزة غيرالمنوّعة ، و إذا بطلت الأقسام الثلاثة فتحقق الرابع و هو أنّ المعنى بوقوع الحركة فى مقولة أن يكون الموضوع « 4 » متغيراً من نوع إلى نوع أو من صنف إلى صنف « 5 » تدريجياً لا دفعياً .\r\n\r\n\r\n\r\n\r\n","description":"","footnote":"\r\n( 1 ) . تقسيم را مىگويد حق و صواب است نه جنس بودن مقوله را ، كه درست هم هست .\r\n( 2 ) . يعنى « فالقول بأن . . . » .\r\n( 3 ) . اين ، ردّ قول خود مرحوم آخوند در ردّ قول اول است .\r\n( 4 ) . مراد از موضوع همان جسم است .\r\n( 5 ) . و يا حركت از فردى به فردى ، كه تفاوت اينها را بعد بيان مىكنيم .\r\n","page_name":" 658 ","page_number":658},
  {"content":"\r\n\r\n\r\nفصل 23\r\nفى تعيين أنّ اىّ مقولة من المقولات تقع فيها الحركة .\r\nو أيّها لم تقع فيها .\r\nو اعلم أنّ الحركة لكونها ضعيفة الوجود تتعلق بأمور ستة : الفاعل و القابل و مافيه الحركة و مامنه الحركة و ماإليه الحركة و الزمان .\r\nأمّا تعلقها بالقابل فبيّنّا ، و أمّا تعلقها بالفاعل فقد علمت أيضاً بوجهين « 1 » ، إذ قد علمت أنّ تعلقها بالفاعل و القابل على ضربين : ضرب يوجب اختلافهما بالحقيقة كما يتخالف مقولة أن يفعل و مقولة أن ينفعل « 2 » ، و ضرب لايوجب اختلافهما كما فى لوازم الذوات و لوازم الماهيات كحرارة الصورة النارية « 3 » و زوجية الأربعة .\r\nو أمّا تعلقها بما منه و ما إليه فيستنبط من حدّها لأنّها موافاة حدود « 4 » بالقوة على .\r\n\r\n\r\n\r\n\r\n","description":"","footnote":"\r\n( 1 ) . گفتيم كه تعلق به فاعل به دو نحو است . فاعل در حركات غيرجوهرى ، فاعل حركت است و در حركات جوهرى فاعل وجود است .\r\n( 2 ) . يعنى در غير مقولهء جوهر كه ايشان مىگويد هرجا حركت هست أن يفعل و أن ينفعل هم هست .\r\n( 3 ) . در مورد آتش دو نوع حرارت داريم . يكى حرارتى كه از آتش به غير آتش مىرسد و ديگر حرارتى كه مقوم صورت نوعيه است كه جوهر است و عرض نيست .\r\n( 4 ) . ما به جهت‌دار بودن حركت تعبير كرديم و ايشان اين تعبير را نكرده است ولى بر سخن ايشان منطبق مىشود . يكى از تعاريف حركت « موافاة حدود بالقوة » بود . شىء متحرك حدودى را يكى پس از ديگرى استيفا مىكند و مىگذرد . در معناى موافات ، « يكى پس از ديگرى » هست ؛ متحرك از يك حد شروع مىكند و به سوى حد ديگرى مىرود .\r\n","page_name":" 659 ","page_number":659},
  {"content":"\r\n\r\nالاتصال ، و ربما كان ما منه و ما إليه ضدّين ، و ربما كانت أموراً متقابلة بوجه فلا يجتمعان معاً « 1 » ، و ربما كان ما منه و ما إليه مما يثبت ( يلبث خ ل ) الحصولان فيهما زماناً حتى يكون عند الطرفين سكون كما فى الحركات المنقطعة ، و ربما لم يكن كالحال فى الفلك .\r\nقال بعض الحكماء : و ربما كان المبدء فيه هو المنتهى بعينه كما فى الفلك « 2 » ؛ فباعتبار أنّ منه الحركة هو المبدأ و باعتبار أنّ إليه الحركة هو المنتهى ، و هذا غيرصحيح فإن وصول الفلك فى الحركة اليومية إلى الوضع اليومى عند الطلوع مثلًا غير وضعه الأمسى عنده بالشخص و الهوية بل مثله ، فيكون المبدأ غير المنتهى بالذات . و لا حاجة فيه إلى اعتبار الجهتين إلّاعند المقايسة إلى السابق و اللّاحق كما فى جميع الحدود الآنية ؛ فإنّ كلا منها مبدء لشىء و منتهى لشىء آخر . و اعلم أنّ تسمية حدود الحركة الوضعية الفلكية بالنقط على المسامحة ، فإنّ تلك الحدود بالحقيقة أوضاع آنية وجودها بالقوة إلّاأنها قوة قريبة من الفعل « 3 » .\r\nأمّا تعلق الحركة بما فيه الحركة فهو ألصق حتى ذهب جماعة ألى أنها نفس المقولة الّتى وقعت فيه الحركة « 4 » ، و ليس ذلك بصحيح مطلقا « 5 » بل هى كما أشرنا إليه تجدد تلك المقولة « 6 » ، نعم ، هى بعينها مقولة أن ينفعل إذا نسبت إلى القابل ، و مقولة أن يفعل إذا نسبت إلى الفاعل ، و لهذا يمتنع أن تقع الحركة فى شىء منهما لأنها الخروج .\r\n\r\n\r\n\r\n\r\n","description":"","footnote":"\r\n( 1 ) . مثلًا اينكه شىء از پايين به طرف بالا حركت كند . در اينجا پايين و بالا بر خلاف سفيدى و سياهى ضدّين نيستند ولى متقابلين هستند .\r\n( 2 ) . همچنان كه مرحوم آخوند مىگويد اين مطلب نادرست است زيرا در حركت فلك هم ، مبدأ و منتهى يكى نيستند . مبدأ ، « نوعاً » عين منتهاست و « شخصاً » غير از آن است .\r\n( 3 ) . منظور از « قوة قريبة من الفعل » اين است كه به گونه‌اى است كه عقل مىتواند واقعاً اين حدود را انتزاع كند و انتزاع آن نيش غولى نيست .\r\n( 4 ) . به قول حاجى اين قولى است غير از چهار قولى كه در گذشته گفته شد .\r\n( 5 ) . يعنى اين را به صورت مطلق قبول نداريم . در مقولهء أن يفعل و أن ينفعل آن را قبول داريم و در غير آن قبول نداريم كه مرحوم حاجى و آقاى طباطبايى به اين مطلب مرحوم آخوند اعتراض مىكنند .\r\n( 6 ) . در غير دو مقوله‌اى كه خواهيم گفت حركت ، تجدد مقوله است نه عين مقوله .\r\n","page_name":" 660 ","page_number":660},
  {"content":"\r\n\r\nعن هيأة و الترك لهيأة ، فهى يجب أن يكون خروجاً عن هيأة قارة لأنها لو وقعت فى هيأة غيرقارة لما كان خروجاً عنها بل إمعاناً فيها « 1 » .\r\nو بالجملة « 2 » معنى الحركة فى مقولة عبارة عن أن يكون للمتحرك فى كل آن فرد من تلك المقولة ، فلابدّ لما يقع فيه الحركة من أفراد آنية بالقوة ، و ليس لتينك المقولتين فرد آنى . مثلا « 3 » إن وقعت الحركة فى التسخين يجب أن يكون إلى التبريد فيلزم أن يكون الجسم فى حالة تسخنه متبرّداً مع أنه لم يخرج عن التسخن ( التسخين خ ل ) حتى يكون متحركاً فيه و إن كان فى اثناء حركته ترك التسخن ، فالحركة فى غير مقولة أن ينفعل . و كذا لايمكن الحركة فى مقولة متى « 4 » .\r\nو أمّا الإضافة فإنها و إن وقعت فيها التجدد لكن وجود الإضافة غيرمستقل بل الإضافة تابعة لوجود الطرفين فلا حركة فيها بالذات كما مرّ ، و كذا الجدة فإنّ حركتها تابعة لحركة أينيّة فى العمامة أو نحوها « 5 » فلم يبق من المقولات الّتى يتصور فيها الحركة إلّاأربع عند الجمهور و خمس عندنا : الجوهر و الكيف و الكم و الأين و الوضع .\r\nو السكون يقابلها تقابل الضد أو العدم ، و تفصيله فى كتاب الشفاء ، و لكن هذا العدم يصح أن يعطى رسماً من الوجود لأنّ الذى هو عدم بالإطلاق ليس بموجود أصلا ، و الجسم الّذى ليس فيه الحركة و هو بالقوة متحرك ، فلا محالة له وصف زائد « 6 » .\r\n\r\n\r\n\r\n\r\n","description":"","footnote":"\r\n( 1 ) . اگر هيئت غيرقاره باشد آناً فآناً از فردى به فردى خارج مىشود ولى اگر « مافيه الحركه » تدريج باشد ، تدريج در تدريج ، خروج ندارد كه توضيح داديم .\r\n( 2 ) . گفتيم در اينجا مطلب در سه قسمت بيان شده است كه عبارت مرحوم آخوند مقدارى مغشوش است .\r\n( 3 ) . ظاهر اين است كه دنبال مطلب بالاست ولى مطلب جداگانه‌اى است .\r\n( 4 ) . در مورد « متى » مطلب توضيح داده نشده است . متى نسبت شىء به زمان است و زمان با حركت يكى است . وقتى حركت در حركت محال باشد حركت در متى هم محال خواهد بود .\r\n( 5 ) . جده هم مثل اضافه اصالت ندارد . أين اصالت دارد و لذا اگر لباس يا هرچه كه چيز ديگرى را دربرگرفته حركت أينى يا وضعى كند ، به تبع اين حركت ، حركت در جده هم حاصل مىشود .\r\nاز اينجا معلوم مىشود كه آنچه [ در جلسهء بيست و هشتم در نقد ايرادهاى حاجى و علامهء طباطبايى 
  ] گفتيم كه مرحوم آخوند در مقولهء أن يفعل و أن ينفعل قائل به اصالت نيست درست است .\r\n( 6 ) . اين وصف زائد همان است كه شأنيت حركت را دارد .\r\n","page_name":" 661 ","page_number":661},
  {"content":"\r\n\r\nيتميز به عن غيره ، و لو لم يكن زائداً لما فارقه إذا تحرّك « 1 » . فإذن هذا الوصف للجسم لمعنى مّا فيه فلا محالة له فاعل و قابل « 2 » ، و ليس كعدم لاحاجة فى الاتصاف به إلى شىء كعدم القرنين فى الإنسان مما لا ينسب إلى وجود و قوة « 3 » بخلاف عدم المشى له ، فإنه يوجد عند ارتفاع علة المشى و له وجود بنحو من الأنحاء « 4 » و له علة هى بعينها علة الوجود بالقوة « 5 » ، و من هيهنا يعلم أنّ علة الحركة يتضمن فيها معنى العدم كما مرّت الإشارة إليه ، و هذا العدم المعلول ليس هو الأشياء على الإطلاق « 6 » بل هو لا شيئية شىء فى شىء مّا معين به حال مّا معينة و هى كونه بالقوة .\r\n\r\n\r\n\r\n\r\n","description":"","footnote":"\r\n( 1 ) . شأنيت از بين مىرود و به فعليت تبديل مىشود .\r\n( 2 ) . اين تعبيرات خالى از نوعى مجاز در تعبير نيست .\r\n( 3 ) . قوه ، هم مىتواند به معناى « قابل » باشد و هم به معناى « نيرو » ، و در هر دو صورت مىتوان عبارت را معنى كرد .\r\n( 4 ) . اين « بنحو من الانحاء » در آخر به مجاز و اعتبار برمىگردد .\r\n( 5 ) . علت وجود اگر بالفعل باشد علت حركت مىشود و اگر بالقوه باشد علت سكون .\r\n( 6 ) . عبارت « ليس هو الأشياء على الاطلاق » غلط نسخه است . من نسخهء خودم را اين بار نگاه نكردم ولى گمان مىكنم عبارت اين‌طور باشد : « ليس هو اللّاشيئية على الاطلاق » .\r\n","page_name":" 662 ","page_number":662},
  {"content":"\r\n\r\n\r\nفصل 24\r\nفى تحقيق وقوع الحركة فى كل واحدة من هذه المقولات الخمس .\r\nأما الأين فوجود الحركة فيه ظاهر ، و كذا الوضع فإنّ فيه حركة كحركة الجسم المستدير على نفسه . أمّا الجسم الّذى لا يحيط به مكان كالجرم الأقصى الّذى لايحف به خلأ و لاملأ إذا استدار على نفسه ، يكون حركته لامحالة فى الوضع إذ لامكان له عندهم « 1 » ، و أمّا الّذى فى مكان فإما أن يباين كليّته كليّة مكانه أو يلزم كليته كلية المكان و يباين أجزائه أجزاء المكان ؛ فقد اختلف نسبة أجزائه إلى أجزاء مكانه ، و كل ما كان كذلك فقد تبدل وضعه فى مكانه « 2 » ؛ فهذا الجسم تبدل وضعه بحركته .\r\n\r\n\r\n\r\n\r\n","description":"","footnote":"\r\n( 1 ) . اين « عندهم » نوعى تعريض است . مرحوم حاجى مىگويد مرحوم آخوند در اينجا مىخواهد بگويد كه ما مكان را فضاى مجرد مىدانيم و بنابراين حرف آنها را قبول نداريم .\r\n( 2 ) . اين همان عبارتى است كه گفتيم ابهام دارد . طبق يك معنا مرحوم آخوند دربارهء « فإما أن يباين كليتُه كليةَ مكان » هيچ بحثى نمىكند و بحث خود را به « يلزم كليته كلية المكان و يباين اجزائه اجزاء المكان » اختصاص مىدهد و مىگويد اين حركت وضعى است .\r\nاگر عبارت را اين‌طور معنا كنيم معناى حرف مرحوم آخوند اين مىشود كه هرجا كل جسم از كل مكان خارج شود آنجا ديگر حركت وضعى نيست . پس حركت كرهء مدحرجه يا حركت زمين را نبايد حركت وضعى دانست چون كل آنها از كل مكان خارج مىشود گرچه به دور خود مىچرخند .\r\nولى ممكن است عبارت راطور ديگرى معنا كنيم و بگوييم بحث مرحوم آخوند به « استدار على نفسه » اختصاص دارد يعنى بحث در آنجاست كه شىء به دور خود مىچرخد . طبق اين معنا مرحوم آخوند مىخواهد بگويد شيئى كه به دور خود مىچرخد يا تمام آن از تمام مكان خارج شده و يا جزئى از آن از جزئى از مكان خارج شده است . در اين صورت « فقد اختلف نسبة أجزائه الى أجزاء مكانه » را به قسم دوم ( يباين اجزائه اجزاء المكان ) اختصاص نمىدهيم . در اين حالت معنا چنين مىشود كه همين قدر كه شىء به دور خود بچرخد چه كل شىء كل مكان را تغيير دهد و چه تغيير ندهد حركت وضعى وجود دارد . در حالت اول ، هم حركت وضعى داريم و هم انتقالى و در حالت دوم فقط حركت وضعى داريم . به قرينهء آنچه مرحوم آخوند در كتب ديگر گفته است احتمال دوم ترجيح دارد .\r\nاشكال : وقتى جزئى از مكان جسم عوض مىشود كل آن عوض مىشود . وقتى يك جسمِ يك متر مكعبى پنج سانتيمتر حركت كند مكان كل جسم عوض مىشود .\r\nاستاد : اين‌طور نيست . وقتى جسمى مكانى را اشغال مىكند آيا ما يك مكان و يك ذى مكان داريم و يا به عدد اجزاء شىء مكان داريم ؟ پاسخ اين است كه اگر شىء ، واحد حقيقى باشد يك ذى مكان و يك مكان داريم و تمام شىء يك مكان دارد ولى در جايى كه شىء داراى اجزاى واقعى و متكثر است ، نه مكان و نه ذى مكان وحدت واقعى ندارند . حكما در مورد فلك كه آن را جسم واحد مىدانند مىگويند مكانش مكان واحد است . اگر بگوييد اين جزء از مكان مال اين جزء از فلك است درست نيست زيرا اين تجزيهء ذهن شماست و آن جسم اصلًا جزء ندارد . در اينجا يك واحد مكان و يك واحد ذى مكان داريم كه براى آن جزء اعتبار مىكنيم . اگر حركت چنين جسمى انتقالى نباشد اصلًا مكان آن تغيير نمىكند . ايراد شما از اينجا ناشى مىشود كه ميان كثير واقعى و كثير اعتبارى فرقى نمىگذاريد . از نظر حكما تمام فلك و تمام زمين يك واحد است .\r\n","page_name":" 663 ","page_number":663},
  {"content":"\r\n\r\nالمستديرة لكن المقولة التى فيها الحركة لابدّ « 1 » أن يقبل الاشتداد و الاستكمال . و هذا فى الأين و الوضع غيرظاهر عند الناس و ذلك متحقق فيهما فإنّ كلا منهما يقبل التزيد و التنقص « 2 » . و أما الحركة فى الكيف فهو اشتداده أو تضعّفه .\r\n\r\n\r\n\r\n\r\n","description":"","footnote":"\r\n( 1 ) . گفتيم اين « لابدّيت » به يك معنا درست است و به معناى ديگر لابدّيتى در كار نيست .\r\n( 2 ) . با توضيحى كه داديم بيان آقاى طباطبايى در حاشيه را بايد تكميل كرد . بايد گفت در باب حركت دو نوع اشتداد داريم . يك اشتداد ، لازمهء طبيعت حركت است و ايشان فقط همين نوع را ذكر كرده‌اند . ولى يك نوع اشتداد ديگرى داريم كه بيشتر مورد توجه قوم است و آن اين است كه فعليت زمان قبل ، از فعليت زمان بعد كاملتر باشد كه اين نوع اشتداد لازمهء طبيعت حركت نيست . اشتداد به معناى دوم اين است كه طبيعت در مرتبهء بعد ، استعداد كمال بيشترى داشته باشد گرچه چنان كه توضيح داديم آن كمالى كه در مرتبهء قبل پيدا كرده از دست مىدهد . پس در ترقى يا تكامل بودن يعنى هر مرتبه‌اى استعداد كمالى را دارد و مرتبهء بعد استعداد كمال بيشترى را دارد و همين‌طور . اين مطلب بعد خيلى به كار مىآيد .\r\n","page_name":" 664 ","page_number":664},
  {"content":"\r\n\r\nو اعلم أنّ الحركة كما ذكرناه مراراً هى نفس خروج الشىء من القوة إلى الفعل لا ما به يخرج منها إليه ، و لذلك قالوا إنّ التسوّد ليس سواداً اشتد بل اشتداد الموضوع فى سواديته « 1 » . قالوا : فليس فى الموضوع سوادان ، سواد اصل مستمر و سواد زائد عليه ، لامتناع اجتماع المثلين فى موضوع واحد ، بل يكون له فى كل حدّ مبلغ آخر ، فيكون هذه الزيادة المتصلة هى الحركة لا السواد « 2 » ، اذ لايخلو « 3 » انا إذا فرضنا سواداً فإما أن يكون ذلك السواد بعينه موجوداً و قد عرضت له عند الاشتداد زيادة ، أو لايكون موجوداً ؛ فإن لم يكن موجوداً فمحال أن يقال ما عدم قد اشتد ، لأنّ المتحرك يجب أن يكون ثابت الذات ، فإن كان السواد ثابت الذات فليس بسيال كما ظن من أنها كيفية واحدة سيالة . فظهر من هذا أنّ لها فى كل آن مبلغاً آخر ، فيلزم أنّ اشتداد السواد يخرجه من نوعه الأول ، اذ يستحيل أن يشير إلى موجود منه و زيادة عليه مضافة إليه بل كل ما يتعلقه من الحدود فكيفية واحدة بسيطة .\r\nأقول « 4 » : إذا فرضنا نقطة كرأس مخروط يمرّ على سطح فهيهنا نقطة واحدة موجودة فى زمان الحركة هى مثال الحركة بمعنى التوسط ، و نقط اخرى يتحد تلك النقطة الواحدة بواحدة واحدة منها بحيث يجامع تعينها المطلق تعينات تلك النقط المفروضة فى الحدود . فهكذا فى كل حركة شىء كالنقطة السيّالة مستمرة و أشياء كنقط مفروضة من وقوع المتحرك فى كل واحد من الحدود . ففى اشتداد السواد يصح أن يقال من السواد شىء كالأصل مستمر و له وحدة ضعيفة و أشياء كل منها يشتمل .\r\n\r\n\r\n\r\n\r\n","description":"","footnote":"\r\n( 1 ) . مرحوم آخوند بعداً به نحو خاصى به اين مطلب ايراد مىگيرد .\r\n( 2 ) . احتمال مىدهم عبارتِ « فيكون هذه الزيادة المتصلة هى الحركة لا السواد » اشكال داشته باشد . در نسخهء سنگى ما كه از روى نسخهء ديگرى اصلاح شده ، به جاى « لا السواد » ، « الى السواد » دارد . عبارت اخير گرچه بهتر است اما دلچسب نيست .\r\n( 3 ) . استدلالى كه در اينجا آمده شبيه همان استدلالى است كه در گذشته مطرح شد . از جهاتى بيان قبل كاملتر بود و شايد از جهاتى اين بيان بهتر باشد و بايد ايندو را ضميمه كرد .\r\n( 4 ) . مرحوم آخوند با اين تمثيل مىخواهد بگويد صرف وحدت موضوع كافى نيست و در مقوله هم بايد يك نحو بقا و وحدت وجود داشته باشد . بعد بحث مىكنيم كه آيا در مورد مقوله بقا لازم است يا وحدت .\r\n","page_name":" 665 ","page_number":665},
  {"content":"\r\n\r\nعلى السواد الأصل و على زيادة و لكن بحسب التحليل فى العقل لا بحسب الخارج « 1 » . و من هذا يظهر أنّ السواد من أول اشتداده إلى منتهاه له هوية شخصية واحدة يستكمل فى كل حين . و قولهم : إنّ الاشتداد يخرجه من نوعه إلى نوع آخر منه و إنّ له فى كل حد نوعاً آخر ، لاينافى ما ذكرناه إذ وجود هذه الأنواع و امتياز بعضها عن بعض هو بالقوة و بحسب العقل لا بحسب الخارج ، إذ بحسب الخارج لايمكن تحقق نوعين متبائنين بالفصل « 2 » موجودين بوجود واحد بالفعل .\r\nقال بعضهم : « و بهذا يعلم أنّ النفس ليست بمزاج ، فإنّ المزاج أمر سيال متجدد له فيما بين كل طرفين أنواع غيرمتناهية بالقوة ، و معنى بالقوة أنّ كل نوع فانه غيرمتميز عما يليه بالفعل كما أن النقط و الأجزاء فى المسافة غيرمتميزة بالفعل ، و كل إنسان يشعر من ذاته أمراً واحداً بالشخص غيرمتغير و إن كان بمعنى الاتصال واحداً إلى انقضاء العمر » .\r\nأقول : هذا القائل كأنه وصل إليه شىء من رائحة تجدد الذات فى الانسان حيث قال « و إن كان بمعنى الاتصال واحداً إلى انقضاء العمر » إذ الاتصال الزمانى لاينفك عن التبدل فى نفس ذلك المتصل ، و ستعلم هذا فى مستأنف الكلام . ثم إنّ مغايرة النفس للمزاج لايحتاج إلى ما ذكر ، فإنّ لها من قواطع البراهين ما وقع به الاستغناء عن ذلك .\r\n\r\nتنبيه و توضيح\r\nاعلم أنّ السواد مثلا كما أومأنا إليه من أول اشتداده إلى النهاية له هوية واحدة اتصالية « 3 » ، و له فى كل آن مفروض معنى نوعى آخر غير ما له قبل و ما له .\r\n\r\n\r\n\r\n\r\n","description":"","footnote":"\r\n( 1 ) . چون مرتبهء بعد ، از مرتبهء قبل شديدتر است گويى اولى هست و چيزى به آن اضافه شده است ، در صورتى كه دومى از نو پيدا شده است ولى دومى چون كاملتر است مىگوييم مشتمل بر اصل است .\r\n( 2 ) . در نسخهء ما كلمهء « بالفصل » را به « بالفعل » تبديل كرده‌اند و اساساً « نوعين متباينين بالفصل » معنا ندارد . من احتمال مىدهم كه به همين صورت باشد يعنى به جاى « بالفصل » ، « بالفعل » بوده و كلمهء « بالفعل » در آخر جمله زائد باشد .\r\n( 3 ) . اين همان هويت قطعيهء سواد است ، زيرا گفتيم حركت قطعى هويت اتصالى دارد و قهراً مافيه الحركه هم كه وجواً عين حركت است هويتى اتصالى دارد .\r\n","page_name":" 666 ","page_number":666},
  {"content":"\r\n\r\nبعد « 1 » ، إذ مراتب الاشتداد كمراتب السوادات و الحرارات أنواع متخالفة عند المشائين « 2 » . فعلى اعتراف القوم يلزم و يثبت هيهنا أحكام ثلاثة « 3 » : .\r\nالأول : لمّا كان عند الاشتداد حصول أنواع بلانهاية موجودة بوجود واحد اتصالى ، إذ المتصل الواحد له وجود واحد عندهم « 4 » ، فقد ثبت و تحقق أنّ الوجود أمر متحقق فى الخارج غير الماهية ، بمعنى أنّ الأصل فى المتحققية هو الوجود ، و الماهية معنى كلى معقول من كل وجود منتزعة عنه ، محمولة عليه ، متحدة معه ضرباً من الاتحاد و لو كانت الماهية موجودة و الوجود أمراً معقولا انتزاعياً كما ذهب إليه المتأخرون لزم فى صورة الاشتداد وجود أنواع بلا نهاية بالفعل متمايزة بعضها عن بعض محصورة بين حاصرين ، و يلزم منه مفاسد تشافع الأجزاء الّتى لاتتجزى كما يظهر بالتأمل .\r\nو الثانى : إنّ السواد لمّا ثبت أنّ له فى حالة اشتداده أو تضعّفه هوية واحدة شخصية « 5 » ظهر أنها مع وحدتها و شخصيتها تندرج تحت أنواع كثيرة و تتبدل عليه معانى ذاتية و فصول منطقية حسب تبدل الوجود فى كماليته أو نقصه ، و هذا ضرب من الانقلاب و هو جائز ، لأنّ الوجود هو الأصل و الماهية تبع له كاتباع الظل للضوء « 6 » فليجز مثله فى الجوهر « 7 » .\r\nو الثالث : إنّ هذا الوجود الاشتدادى مع وحدته و استمراره فهو وجود متجدد .\r\n\r\n\r\n\r\n\r\n","description":"","footnote":"\r\n( 1 ) . يعنى اين نوعى تكامل انواع است ولى نه به معنايى كه امروزه مىگويند كه در طول صدها هزار و يا ميليونها سال نوعى به نوع ديگر تبديل مىشود بلكه اينها مىگويند آناً فآناً نوع عوض مىشود و انواع لغزان هستند .\r\n( 2 ) . اشراقيون چون به تشكيك در ماهيت قائل هستند چنين چيزى نمىگويند .\r\n( 3 ) . چنان كه گفتيم هر سه مطلب از مطالب لطيف مرحوم آخوند است .\r\n( 4 ) . مراد از « عندهم » اين نيست كه ما قبول نداريم بلكه مراد اين است كه خودشان هم اين مطلب را قبول دارند .\r\n( 5 ) . ملاك اين هويت واحد شخصى همان وجود است .\r\n( 6 ) . اين گونه تشبيهات قهراً ضعيف است .\r\n( 7 ) . پس معلوم شد كه در حركات اشتدادى عرضى ما دائماً انقلاب ذات داريم . پس با تحليلى كه از اين حركات كرديم سنگ بزرگى را از راه اثبات حركت جوهرى برداشتيم زيرا انقلاب ذات تنها در حركت جوهرى نيست .\r\n","page_name":" 667 ","page_number":667},
  {"content":"\r\n\r\nمنقسم « 1 » فى الوهم إلى سابق و لاحق « 2 » ، و له أفراد بعضها زائل و بعضها حادث و بعضها آتٍ ، و لكل من أبعاضه المتصلة حدوث فى وقت معين و عدم فى غيره ، و ليس اشتماله على أبعاضه كاشتمال المقادير على غير المنقسمات عند القائلين بها لاستحالته ، بل ذلك الوجود المستمر هو بعينه الوجود المتصل الغيرالقار ، و هو بعينه أيضاً كل من تلك الأبعاض و الأفراد الآنية « 3 » ، فله وحدة سارية فى الأعداد « 4 » لأنها جامعة لها بالقوة القريبة من الفعل . فإن قلنا إنه واحد صدقنا ، و إن قلنا إنه متعدد صدقنا ، و إن قلنا إنه باق من أول الاستحالة إلى غايتها صدقنا ، و إن قلنا إنه حادث فى كل حين صدقنا ؛ فما أعجب حال مثل هذا الوجود و تجدده فى كل آن ، و الناس فى ذهول عن هذا مع أنّ حالهم بحسب الهوية مثل هذه الحال « 5 » و هم متجددون فى كل حين لأنّ إدراكه يحتاج إلى لطفِ قريحة و نور بصيرة « 6 » يرى كون ما هو الباقى و ما هو .\r\n\r\n\r\n\r\n\r\n","description":"","footnote":"\r\n( 1 ) . يعنى يك وجود جامع متناقضات است ولى در واقع تناقضى در كار نيست . ما اين مطلب را در مقالهء « اصل تضاد در فلسفهء اسلامى » گفته‌ايم و بعد توضيح مىدهيم كه در باب حركت هميشه يك نوع شبه تناقض و شبه تضاد وجود دارد . در باب حركت ، شىء هم موجود است و هم معدوم ، هم واحد است و هم كثير ، هم مستمر البقاء است و هم دائم الزوال . اين شبه تناقض است نه آن تناقضى كه منطق آن را محال مىداند . در فلسفه‌هاى جديد به اين شبه تناقضها كه برخورد كرده‌اند نتوانسته‌اند درك كنند كه اينها شبه تناقض است نه تناقض واقعى و لذا سروصدا راه انداخته‌اند كه بنا بر آنچه كه در باب حركت كشف كرده‌اند اصلًا اجتماع نقيضين محال نيست و لذا منطق ارسطويى از اساس غلط است .\r\nمطلب مرحوم آخوند مىرساند كه ايشان به آنچه در فلسفه‌هاى جديد در باب حركت مطرح است رسيده و بدون آنكه استنتاج غلط آنها را بكند تحليلى عالى ارائه داده است .\r\nايشان بعداً تصريح مىكند - و در گذشته هم گفتيم - كه حركت اتحاد قوه و فعل است ، اتحاد وجود و عدم است ، اتحاد وحدت و كثرت است ، اتحاد استمرار و زوال است و همهء اينها نوعى از جمع است كه با آنچه منطق محال مىداند فرق دارد .\r\n( 2 ) . اگر شىء از حيث واحد ، هم واحد باشد و هم كثير ، اشكال دارد ولى از دو حيث ، شىء مىتواند هم واحد باشد و هم كثير .\r\n( 3 ) . پس وجود حركت قطعى عيناً وجود حركت توسطى است . پس دو وجود نيست بلكه دو اعتبار است از يك وجود .\r\n( 4 ) . يعنى وحدت سارى در كثرت دارد .\r\n( 5 ) . يعنى با اينكه مردم خودشان در متن آن واقعند .\r\n( 6 ) . تنها فكر بلند و استعداد عالى كافى نيست بلكه يك دل روشن هم مىخواهد و الّا بوعلى هم فكر بلند داشت آن هم بلندتر از همه . لطف قريحه و نور بصيرت هر دو لازم است . قبلًا گفتيم كه فلسفهء مرحوم آخوند بر اساس فكر و ذوق هردو است .\r\n","page_name":" 668 ","page_number":668},
  {"content":"\r\n\r\nالزائل المتجدد واحداً بعينه . ولْنصرف العنان إلى إثبات الحركة فى الجوهر « 1 » تتميماً لما سبق ذكره فيه .\r\nفنقول : لمّا علمت أنّ الوجود الواحد قد يكون له شؤون و أطوار ذاتية و له كمالية و تنقص ، و القائلون بالاشتداد الكيفى و الإزدياد الكمى و مقابليهما قائلون بأنّ الحركة الواحدة أمر شخصى فى مسافة شخصية لموضوع شخصى ، و استدلوا عليه بأنّ الكون فى الوسط الواقع من فاعل شخصى و قابل شخصى بين مبدء و منتهى معيّنين ليس كوناً مبهماً نوعياً بل حالة شخصية يتعين بفاعلها و قابلها و ساير ما يكتنفها ، و كذا المرسوم منه « 2 » يكون واحداً متصلا لاجزء له به وصف الجزئية و إنما له أجزاء و حدود بالقوة ، فنقول : إذا جاز فى الكم و الكيف و أنواعهما كون أنواع بلانهاية بين طرفيها بالقوة مع كون الوجود المتجدد أمراً شخصياً من باب الكم أو الكيف ، فليجزْ مثل ذلك فى الجوهر الصورى ، فيمكن اشتداده و استكماله فى ذاته بحيث يكون وجود واحد شخصى مستمر متفاوت الحصول فى شخصيته و وحدته الجوهرية بحيث ينتزع منه معنى نوع آخر بالقوة فى كل آن يفرض « 3 » .\r\nو أمّا الذى ذكره الشيخ و غيره فى نفى الاشتداد الجوهرى من قولهم : « لو وقعت حركة فى الجوهر و اشتداد و تضعّف و ازدياد و تنقص ، فإما أن يبقى نوعه فى وسط الاشتداد مثلا أو لايبقى ؛ فإن كان يبقى نوعه فماتغيرت الصورة الجوهرية فى ذاتها بل إنما تغيرت فى عارض ، فيكون استحالة لا تكوّنا ، و إن كان الجوهر لايبقى مع الاشتداد مثلا فكان الاشتداد قد أحدث جوهراً آخر ، و كذا فى كل آن يفرض للاشتداد يحدث جوهراً « 4 » آخر فيكون بين جوهر و جوهر آخر إمكان أنواع جواهر غيرمتناهية بالفعل ، و هذا محال فى الجوهر ، و إنما جاز فى السواد و الحرارة حيث كان أمر موجود بالفعل أعنى الجسم ، و أما فى الجوهر الجسمانى فلايصح هذا إذ .\r\n\r\n\r\n\r\n\r\n","description":"","footnote":"\r\n( 1 ) . گفتيم مرحوم آخوند فعلًا در مقام رفع موانع است نه اثبات به معناى اقامهء برهان .\r\n( 2 ) . « المرسوم منه » يعنى آن امر ذهنى ، چون آنها حركت قطعى را امر ذهنى مىدانستند .\r\n( 3 ) . ممكن است جواب دهند كه ما ملاك وحدت در حركات عرضى اشتدادى را موضوع مىدانيم نه وجود . مرحوم آخوند به اين نكته توجه دارد و بعد خواهد گفت كه موضوع نمىتواند حافظ انواع غيرمتناهى باشد ، بلكه بايد وجود واحدى منشأ انتزاع اين انواع باشد .\r\n( 4 ) . در برخى نسخه‌ها به جاى « يُحدث جوهراً » ، « يَحدث جوهرٌ » آمده است كه سليس‌تر است . در صورت اول ، فاعل ، « الاشتداد » است .\r\n","page_name":" 669 ","page_number":669},
  {"content":"\r\n\r\nلايكون هناك أمر بالفعل حتى فرض فى الجوهر حركة » انتهى .\r\nفاقول : فيه تحكّم و مغالطة نشأت من الخلط بين الماهية و الوجود ، و الاشتباه فى أخذ ما بالقوة مكان ما بالفعل . فانّ قولهم « 1 » : « إمّا أن يبقى نوعه فى وسط الاشتداد » ، إن اريد ببقائه وجوده بالشخص فنختار أنه باق على الوجه الّذى مرّ ، لأنّ الوجود المتصل التدريجى الواحد أمر واحد زمانى ، و الاشتداد كمالية فى ذلك الوجود ، و التضعف بخلافها ، و إن اريد به أنّ المعنى النوعى الّذى قد كان منتزعاً من وجوده أوّلا قد بقى وجوده الخاص به عند ما كان بالفعل بالصفة المذكورة الّتى له فى ذاته فنختار أنه غيرباق بتلك الصفة ، و لايلزم منه حدوث جوهر آخر أى وجوده بل حدوث صفة اخرى ذاتية له « 2 » بالقوة القريبة من الفعل ، و ذلك لأجل كماليّته أو تنقّصه الوجوديين ؛ فلا محالة يتبدل عليه صفات ذاتية جوهرية ، و لم يلزم منه وجود أنواع بلا نهاية بالفعل بل هناك وجود واحد شخصى متصل له حدود غيرمتناهية بالقوة بحسب آنات مفروضة فى زمانه ، ففيه وجود أنواع بلانهاية بالقوة و المعنى لا بالفعل و الوجود « 3 » .\r\nو لافرق بين حصول الاشتداد الكيفى المسمّى بالاستحالة و الكمّى المسمى بالنمو و بين حصول الاشتداد الجوهرى المسمّى بالتكوّن « 4 » فى كون كل منهما استكمالا تدريجياً و حركة كمالية فى نحو وجود الشىء ، سواء كان ما فيه الحركة كماً أو كيفاً أو جوهراً . و دعوى الفرق بأنّ الأوّليْن ممكنان و الآخر مستحيل تحكّم محض بلا حجة ؛ فانّ الأصل فى كل شىء هو وجوده و الماهية تبع له كما مرّ مراراً .\r\nو موضوع كلّ حركة و إن وجب أن يكون باقياً بوجوده و تشخصه إلّاأنه يكفى « 5 » .\r\n\r\n\r\n\r\n\r\n","description":"","footnote":"\r\n( 1 ) . اينكه به جاى « قوله » ، « قولهم » مىگويد براى اين است كه حرف شيخ را ديگران هم گفته‌اند .\r\n( 2 ) . مراد از « صفة اخرى ذاتية له » ماهيت است .\r\n( 3 ) . در چند جلسهء قبل عرض كرديم كه قدما چنين تصور مىكردند كه در حركات عرضى ، انواع اعراض ، غيرمتناهى و بالقوه هستند و ملاك وحدت آنها موضوعشان است . گفتيم اتفاقاً در آنجا هم ملاك وحدت ، وجود است . موضوع نمىتواند ملاك وحدت باشد ؛ ملاك وحدتِ اعراض وحدت وجود عرض است ؛ وجود ، واحد است و ماهيت كثير .\r\n( 4 ) . اين را « تكوّن » نمىگويند زيرا تكوّن در كون و فساد است .\r\n( 5 ) . گفتيم اگر مرحوم آخوند اين‌طور مىگفت كه « و إن وجب أن يكون لكل حركة موضوع الّا أنه يكفى [ هيهنا التحليل بالقابل و المقبول 
  ] » ( يعنى اگرچه براى هر حركتى موضوع لازم است ولى همين كه حركت در اينجا به قابل و مقبول تحليل مىشود كفايت مىكند ) درست‌تر بود ، به اين معنا كه با آخرين حرف ايشان بيشتر منطبق بود . در اينجا مرحوم آخوند هنوز درگير حركت توسطى است و معتقد است كه حركت توسطى يك واقعيتى است و باقى است و لذا اصرار دارد بگويد كه يك امر باقى در اينجا هست .\r\n","page_name":" 670 ","page_number":670},
  {"content":"\r\n\r\nفى تشخص الموضوع الجسمانى أن يكون هناك مادة تتشخص بوجود صورة مّا و كيفية مّا و كمية مّا فيجوز له التبدّل فى خصوصيات كلّ منها « 1 » ، أوَلاترى أنّ تبدّل الصورة على مادة واحدة يكون وحدتها مستفادة من واحد بالعموم و هى صورة مّا ، و واحد بالعدد و هو جوهر مفارق عقلى مما جوّزه الشيخ و غيره من الحكماء « 2 » ؟ و صرّحوا بأنّ العقل غيرمنقبض عن استناد وجود المادة المستبقاة فى كل آن « 3 » إلى صورة اخرى بدل الاولى مع انحفاظ تشخّصها المستمر بصورة مّا لا بعينها و استناد كل صورة شخصية بعينها إلى تلك المادة . فإذا جاز ذلك فى أصل الجسمية و هى نوع - .\r\n\r\n\r\n\r\n\r\n","description":"","footnote":"\r\n( 1 ) . يك نتيجه در اينجا ذكر كنيم . تفاوت بيانى كه ما كرديم - كه متكى بر آخرين نظر خود مرحوم آخوند بود - و بيان آقاى طباطبايى اين مىشود كه آقاى طباطبايى در باب موضوع تكيه‌شان روى اين است كه نياز به موضوع از آن جهت است كه ما فيه الحركه عرض است و در حركت جوهرى كه مافيه الحركه عرض نيست اصلًا نيازى به موضوع نداريم . پس ايرادشان به مرحوم آخوند اين است كه اصلًا چرا در اينجا ملتزم به موضوع مىشويد و در پى تعيين موضوع هستيد ؟ من عرض كردم كه مرحوم آخوند نياز به موضوع را از آن جهت قائل است كه در هر حركتى بايد مادهء قابل داشته باشيم . همچنين عرض كردم كه اگر آخرين حرف مرحوم آخوند را در نظر بگيريم بايد اين‌طور بگوييم كه ما نياز به موضوع داريم ولى چه لزومى دارد كه آن موضوع از ابتدا تا انتهاى حركت باقى باشد ؟ هر مرتبه ، موضوع مرتبهء ديگر است و در سرتاسر حركت ، جميع مراتب آن ، هم موضوع است و هم مافيه الحركه . پس نياز به موضوع داريم ولى نياز به موضوع ثابت و باقى نداريم . آن برهانى هم كه مىگفت حركت نيازمند به مادهء قابل است ، همين قدر مىگفت « مادهء قابل » ؛ نمىگفت حركت نيازمند به « مادهء قابل باقى » است . پس اگر بخواهيم مطابق آخرين حرف مرحوم آخوند مطلب را بيان كنيم بايد اين‌طور بگوييم .\r\nاما در اينجا چون مرحوم آخوند درگير حركت توسطى است مىگويد موضوع از ابتدا تا انتهاى حركت باقى است .\r\nپس بيانى كه ما [ با توجه به آخرين نظر مرحوم آخوند 
  ] كرديم و بيان مرحوم آخوند در اينجا كه مبتنى بر حركت توسطى است از اين جهت وحدت دارند كه هر حركتى نيازمند به موضوع است و از اين جهت اختلاف دارند كه بيان ما مىگويد لزومى ندارد كه موضوع را امرى باقى در سرتاسر حركت بدانيم و بيان مرحوم آخوند در اينجا مىگويد موضوع در سرتاسر حركت باقى است و اين مطلب را به اعتبار حركت توسطى مىگويد .\r\n( 2 ) . اگر به عنوان مثال آب تبديل به هوا مىشود وحدت هيولى محفوظ است به صورةٌ مّا و اينجاست كه مثال به عمود خيمه مىزنند .\r\n( 3 ) . « فى كل آنٍ » متعلق به « استناد » است نه « المستبقاة » .\r\n","page_name":" 671 ","page_number":671},
  {"content":"\r\n\r\nأى الجسم بالمعنى الّذى « 1 » هو مادة غيرمحمولة و إن لم يكن كذلك بالمعنى الّذى يحمل على الأجسام المتخالفة ، إذ الجسمية بهذا الاعتبار جنس - فليجز مثل ذلك فى النوعيات الصورية التى مادتها القريبة نفس الجسمية الطبيعية .\r\nو بذلك ينحلّ إشكال الحركة فى مقولة الكم الّذى اضطرب المتأخرون فى حلّه حتى أنكرها صاحب الإشراق و متابعوه حيث قالوا إضافة مقدار إلى مقدار آخر يوجب انعدامه و كذا انفصال جزء مقدارى عن المتصل يوجب انعدامه « 2 » ، فالموضوع لهذه الحركة غير باق .\r\nو الشيخ الرئيس أيضاً استصعب ذلك واعترف بالعجز عن إثبات موضوع ثابت فى النبات بل فى الحيوان لهذه الحركة حيث قال فى بعض رسائله المكتوبة إلى بعض تلاميذه ، و قد سئله عن هذه المسألة ، بهذه العبارة : « أمّا الشىء الثابت فى الحيوانات فلعله أقرب إلى البيان « 3 » ، و لى فى الأصول المشرقية خوض عظيم فى التشكيك ثم فى الكشف ، و أما فى النبات فالبيان أصعب ، و إذا لم يكن ثابت كان تميزه ليس بالنوع فيكون بالعدد ، ثم كيف يكون بالعدد إذا كان استمراره فى مقابل الثبات غيرمتناهى القسمة بالقوة « 4 » و ليس قطعٌ أولى من قطع « 5 » ، فكيف يكون عدد غيرمتناه متجدداً فى زمان محصور . لعل العنصر هو الثابت ثم كيف يكون ثابتاً و ليس الكم يتجدد على .\r\n\r\n\r\n\r\n\r\n","description":"","footnote":"\r\n( 1 ) . در اينجا مرحوم آخوند مطلبى كه مكرر در كتب حكما از جمله اسفار آمده ذكر مىكند و آن اين است كه جسم دو اعتبار دارد : به يك اعتبار نوع است و به اعتبار ديگر جنس .\r\nبحث ما در اينجا در مورد جسم به اعتبار نوعيت است .\r\n( 2 ) . شيخ اشراق مدعى است كه وقتى مقدارى به مقدار اول اضافه مىشود ، مقدار اول به كلى معدوم مىشود نه اينكه بر حجم مقدار اول افزوده مىشود . به عقيدهء شيخ اشراق وقتى يك جسم نامى رشد مىكند هر مقدار جديد كه حاصل مىشود مقدار اول معدوم مىشود . پس اصلًا حركت نيست زيرا دائماً مقدار جديد مىآيد و مقدار اول معدوم مىشود ، نه اينكه شىء افزايش مقدارى پيدا مىكند .\r\n( 3 ) . اگرچه شيخ در اغلب كلماتش نفس حيوان را مادى مىداند ولى در برخى بيانات خود قوهء خيال را مجرد و نفس حيوان را ثابت دانسته است . بنابراين در حيوان فرض امر باقى اخف المؤونه است .\r\n( 4 ) . همان‌طور كه حاجى در حاشيه گفته است مىخواهد بگويد اين « بالقوه » بايد بالفعل باشد . اگر موضوعى در كار بود بايد بالقوه مىبود ولى حال كه موضوعى نيست كه حافظ وحدت باشد بايد بالفعل باشد .\r\n( 5 ) . يعنى هيچ مرتبه‌اى اولى از مرتبهء ديگر نيست .\r\n","page_name":" 672 ","page_number":672},
  {"content":"\r\n\r\nعنصر بل يرد عنصر على عنصر « 1 » بالتغذية . فلعل الصورة الواحدة يكون لها أن يكتسيها مادة و أكثر منها ، و كيف يصحّ هذا و الصورة الواحدة معينة لمادة واحدة . و لعل « 2 » الصورة الواحدة محفوظة فى مادة واحدة اولى يثبت إلى آخر مدة بقاء الشخص ، و كيف يكون هذا و أجزاء النامى تتزايد على السواء فيصير كل واحد من المتشابهة الأجزاء أكثر مما كان ، و القوة « 3 » سارية فى الجميع ليس قوة البعض أولى من أن يكون الصّورة الأصلية دون قوة البعض الآخر . فلعل قوة السابق وجوداً هو الأصل المحفوظ لكن نسبتها إلى السابق كنسبة الاخرى إلى اللاحق . فلعل « 4 » النبات الواحد بالظن ليس واحداً بالعدد فى الحقيقة بل كل جزء ورد دفعة هو آخر بالشّخص متصل « 5 » بالأول ؛ أو لعل « 6 » الأول هو الأصل يفيض منه التالى شبيهاً به ، فإذا بطل الأصل بطل ذلك من غير انعكاس . و لعلّ هذا يصح فى الحيوان أو أكثر الحيوان و لا يصح فى النبات « 7 » ، لأنها لا تنقسم إلى أجزاء ، كل واحد منها قد يستقل فى .\r\n\r\n\r\n\r\n\r\n","description":"","footnote":"\r\n( 1 ) . « عنصر على عنصر » غلط است و « على عنصر عنصر » صحيح است .\r\n( 2 ) . اين احتمال در ضمن درس توضيح داده شد .\r\n( 3 ) . يعنى صورت نوعيه .\r\n( 4 ) . اين حرف امروزيهاست . اين احتمال مىگويد اصلًا اشتباه مىكنيد كه نبات را يك شىء متصل واحد مىدانيد . نبات در واقع اشياء متعدد و متكثرى است كه در كنار يكديگر قرار گرفته‌اند مثل نظريه‌اى كه امروزه دربارهء سلولها مىگويند . ولى اين نظر با مبانى قدما كه هر جسمى را چه جماد ، چه نبات و چه حيوان متصل واحد مىدانند جور در نمىآيد . شيخ همين قدر احتمال داده و رد شده است و البته رد هم نكرده است .\r\n( 5 ) . همان‌طور كه حاجى در حاشيه مىگويد « متصل » در اينجا به معناى اين است كه در كنار يكديگر قرار گرفته‌اند .\r\n( 6 ) . اين احتمال مىگويد مادهء اول و صورت اول اصل است و از اين مادهء اول و صورت اول صورت دوم افاضه مىشود . صورت دوم وابسته به صورت اول هست ولى صورت اول وابسته به صورت دوم نيست . اگر صورت اول باطل شود صورت دوم هم باطل مىشود ولى عكس آن صحيح نيست . مثلًا بگوييم جوهر نفس كه پيدا مىشود صور ديگر به منزلهء قواى نفس هستند . اگر جوهر نفس باطل شود قواى نفس باطل مىشوند ولى اگر قوا باطل شوند جوهر نفس باطل نمىشود .\r\n( 7 ) . به عقيدهء قدما بدن حيوانات داراى اجزاى اصلى و فرعى است و بقاى حيوان بستگى به اجزاى اصلى دارد ولى در نبات چنين نيست كه برخى اجزاء اصلى باشند و برخى فرعى .\r\n","page_name":" 673 ","page_number":673},
  {"content":"\r\n\r\nنفسه « 1 » ؛ أو لعلّ « 2 » للحيوان و النبات أصلا غير مخالط « 3 » ، لكن هذا مخالف للرأى الّذى يظهر منا ؛ أو لعلّ المتشابه بحسب الحس غيرمتشابه فى الحقيقة ، و الجوهر الأول ينقسم فى الحوادث من بعد انقساماً لايعدمه مع ذلك اتصالا و فيه المبدء الأصلى ؛ أو لعل النبات لا واحد فيها بالشخص مطلقاً إلّازمان الوقوف الّذى لابدّ منه . فهذه أشراك و حبائل إذا حام حواليها العقل و فرّع عليها و نظر فى أعطافها رجوت أن يجد من اللَّه مَخلصاً إلى جانب الحقّ . و أما ما عليه الجمهور من أهل النظر فليجتهد « 4 » كما عنينا فى أن يتعاون على درك الحق فى هذا و لا ييأس من روح اللَّه » ، انتهى كلامه .\r\nفعلم من ذلك أنه متحير فى هذه المسألة ، ثم كتب إليه ذلك التلميذ أو غيره : « إن أنعم الشيخ أدام اللَّه علوه باتمام الكلام فى اثبات شىء ثابت فى سائر الحيوانات سوى الإنسان و فى النبات كانت المنة أعظم » . فكتب فى جوابه : « إن قدرت » . انتهى . فعلم أن ذلك أمر تحقيقه غيرمقدور عليه للشيخ قدس سرّه .\r\nو وجه الانحلال أنّ موضوع هذه الحركة هو الجسم المتشخص لاالمقدار المتشخص ، و تشخص الجسم يلزمه مقدارمّا فى جملة ما يقع من حدّ إلى حدّ كما قالته الأطباء فى عرْض المزاج الشخصى « 5 » ، و الحركة واقعة فى خصوصيات المقادير .\r\n\r\n\r\n\r\n\r\n","description":"","footnote":"\r\n( 1 ) . شيخ نمىگويد كه به شكل غيرمستقلند بلكه همهء اجزاى نبات مىتوانند به شكل مستقل وجود داشته باشند و همه به منزلهء اجزاى اصلى هستند . مثلًا مىشود از همهء اجزاء قلمه زد .\r\n( 2 ) . اين نظر اشراقيون است كه قائل به مُثل هستند . مىگويند هر نوعى يك رب النوع دارد كه حافظ وحدت آن است . شيخ مىگويد ما اين حرف را در جاى ديگرى ابطال كرده‌ايم .\r\n( 3 ) . « غير مخالط » يعنى مجرد .\r\n( 4 ) . در برخى نسخ « فليجتهد جماعتنا » آمده است يعنى جماعت ما فلاسفه .\r\n( 5 ) . حكما در مورد مزاج مىگويند مزاج در عرْض عريض مزاج است . حيات قائم به اين است كه مزاج محفوظ باشد ولى مزاج در يك عرض عريض محفوظ است . مقصود از مزاج حالت متوسطى است كه از تركيب طبايع و عناصر پيدا مىشود . طبايع عبارت است از حرارت ، برودت ، رطوبت و يبوست . مزاج به طبايع و عناصر نياز دارد ، اما به چه ميزان ؟ هركدام از طبايع و عناصر مىتوانند در حدود معينى نوسان كنند كه اگر خارج از اين حد برود حيات به خطر مىافتد . مثل فشار خون در پزشكى امروز كه بايد از حدود معينى كمتر يا بيشتر نباشد .\r\nمزاج كه قدما مىگويند ، يك كيفيت متوسط است . هميشه حيات با يك مزاج يعنى كيفيت متوسط وجود دارد . كيفيت متوسط چيست ؟ مزاجٌ مّا . در ميان مراتب مزاج ، مزاجٌ مّايى بايد وجود داشته باشد .\r\n","page_name":" 674 ","page_number":674},
  {"content":"\r\n\r\nو مراتبها ، فما هو الباقى من أول الحركة إلى آخرها غير ما هو المتبدل ، و الفصل و الوصل لا يُعدمان إلّاالمقدار المتصل المأخوذ بلامادة طبيعية بحسب الوهم أو الجسمية المجردة عن الزوائد الصورية ، لأنّ وجودها الشخصى بما هى جسمية فقط يقتضى مقداراً معيناً ، و أما الجسم الطبيعى النوعى المتقوم من الجسمية و صورة اخرى ينحفظ نوعه بالصورة المعينة المنوعة التى هى مبدء الفصل الأخير له مع جسمية مّا التى بإزاء جنسه القريب « 1 » ، و الجنس يعتبر مبهماً و الفصل محصّلا ، فتبدل آحاد الجنس و المادة لا يقدح فى بقاء الموضوع مادامت الصورة باقية . و قولهم انضمام شىء مقدارى إلى شىء مقدارى يوجب ابطاله إنما يصح فيما لكل واحد وجود بالفعل فاضيف أحدهما إلى الآخر « 2 » ، و غيرصحيح إذا كانا بالقوة إضافة تدريجية « 3 » .\r\n\r\n\r\n\r\n\r\n","description":"","footnote":"\r\n( 1 ) . اين يك مطلب بسيار شيرين و عالى است كه در فصل بعد مىآيد و عرض كرديم كه مرحوم آخوند از اين بحث در باب معاد هم نتيجه گيرى مىكند .\r\n( 2 ) . مثل اينكه مقدارى آب را روى مقدار ديگرى آب بريزيم .\r\n( 3 ) . مثل نمو و نيز تخلخل .\r\n","page_name":" 675 ","page_number":675},
  {"content":"\r\n\r\n\r\nفصل 25\r\nفى توضيح ما ذكرنا فى تحقيق الحركة الكمية .\r\nإعلم أنَّ كلّ ما يتقوم ذاته من عدة معان « 1 » فله تمامية بما هو كالفصل الأخير « 2 » له ، فتعينه محفوظ مادام فصله الأخير متعيّن ، و باقى المقومات لماهية « 3 » من الأجناس والفصول الّتى هى من لوازم وجوده « 4 » و أجزاء ماهيته غيرمعتبرة فيه على الخصوص « 5 » ، فتبدّلها .\r\n\r\n\r\n\r\n\r\n","description":"","footnote":"\r\n( 1 ) . يعنى ماهيتش از چند معنا تشكيل مىشود كه آن معانى قهراً بايد به صورت اجناس و فصول باشد . پس بحث ما دربارهء مركبهايى مثل مركبات خارجى يا مركبات اعتبارى نيست .\r\n( 2 ) . تماميت ذات به فصل اخير است ، يعنى اگر فصل قريب محفوظ باشد ، ماهيت شىء محفوظ است ولو اينكه اجناس قريب و بعيد و فصول بعيد آن محفوظ نباشد . البته اين بحث كه آيا فصول ديگر ( غير از فصل اخير ) تبديل به اجناس مىشوند يا خير ، در اينجا مطرح نمىشود .\r\n( 3 ) . « لماهية » صحيح نيست ، « لماهيته » صحيح است .\r\n( 4 ) . عبارت « لوازم وجوده » در اينجا بر مبناى اصالت وجود است كه بر اساس آن ، ماهيت از لوازم وجود است يعنى ماهيت از وجود ، انتزاع و اعتبار مىشود و فقط يك فرد اصالت وجودى مىتواند چنين تعبير كند . فرد اصالت ماهيتى هرگز نمىگويد اجزاى ذات شىء از لوازم وجود شىء هستند .\r\n( 5 ) . يعنى هر مصداقى از آن باشد تفاوتى ندارد .\r\n","page_name":" 676 ","page_number":676},
  {"content":"\r\n\r\nلايقدح فى بقاء ذاته « 1 » فالاتصال و قبول الأبعاد مثلا فصل للجسم بما هو جسم بالمعنى الّذى هو به مادة ، و هو فى ذاته نوع برأسه . و له قوة كالهيولى الأولى إذ هى قوة الاتصال و مقابله ، و تماميّته هو كونه بالفعل و تبدّله يوجب تبدّل الجسم بما هو جسم فقط « 2 » ، و كذلك النامى فصل للجسم النامى و به تمامية ذاته ، و ليس تماميته به مجرد الجسمية بل هى مبدء قوته و حامل إمكانه ، فلا جرم تبدل أفراد الجسمية لايوجب تبدل ذات الجوهر النامى « 3 » لأنها معتبرة فيه على وجه العموم و الاطلاق لا على وجه الخصوصية و التقييد .\r\nو هكذا حكم الحيوان و تقومه من النامى و الحسّاس ، و كذا كل ما يتقوم وجوده من شىء كالمادة و من شىء كالصورة مثل الانسان بحسب نفسه و بدنه « 4 » ؛ فالنامى إذا تبدّلت مقاديره فعند ذلك يتبدل جسميته بشخصها « 5 » و لا يتبدل ذاته و جوهره النامى بشخصه ، فهو بما هو جسم طبيعى مطلق قد انعدم شخصه عند النمو و الذبول ، و بما هو جسم طبيعى نامٍ « 6 » لم ينعدم شخصه لا هو و لا جزؤه لأنَّ ما هو جزؤه ليس إلّامطلق الجسمية « 7 » فى أىّ فرد تحققت على الاتصال الوجودى « 8 » ، و على هذا القياس حكم بقاء الحيوان ببقاء الجوهر الحساس فيه و هو نفسه الحسّاسة ؛ ففى سن الشيخوخة .\r\n\r\n\r\n\r\n\r\n","description":"","footnote":"\r\n( 1 ) . چنان كه گفتيم مرحوم آخوند از اين مقدمات نتايجى درباب معاد جسمانى مىگيرد و اندكى بعد هم به آن اشاره مىكند .\r\n( 2 ) . جسميت به اعتبار جنسيتش در ضمن نامى باقى است ولى به اعتبار ماده بودنش از بين رفته است .\r\n( 3 ) . تبدل افراد جسميت موجب تبدل « جسم بما هو جسم » مىشود به اعتبار اينكه مستقل است ( يعنى جسم بما هو مادة ) ، اما موجب تبدل « جسم بما هو جسم نامٍ » نمىشود .\r\n( 4 ) . با رفتن يك بدن بالخصوص ، شخصيت محفوظ است ولى اگر نفس زايل شود حقيقت انسان از بين مىرود . پس شيئيت شىء به خصوصِ صورتش هست ولى به خصوصِ ماده‌اش نيست .\r\n( 5 ) . چون مقدار اگرچه عرض جسم است ولى چون عرض تحليلى است وجودش در خارج با وجود جسم يكى است . عوض شدن مقدار مساوى با عوض شدن جسميت است . همين مطلب است كه براى بوعلى مشكل ايجاد كرده و از حل آن درمانده است كه حركت چگونه در كم صورت مىگيرد و حال آنكه فرق كم با خود جسم فرق تحليلى و ذهنى است ؛ چگونه امكان دارد كه جسم باقى باشد و كم آن تغيير كند ؟\r\n( 6 ) . در اين حالت جسم به عنوان جنس اخذ شده است .\r\n( 7 ) . يعنى جسميت به نحو لابشرط .\r\n( 8 ) . نه اينكه فردى برود و فردى جاى آن را بگيرد كه در كون و فساد چنين است .\r\n","page_name":" 677 ","page_number":677},
  {"content":"\r\n\r\nيزول كثير من القوى النباتية و الشخص بعينه باق .\r\nفاذا أحكمت هذه القاعدة و تقررت لديك « 1 » فقد علمت بوجود الحركة فى الكم ، .\r\n\r\n\r\n\r\n\r\n","description":"","footnote":"\r\n( 1 ) . مرحوم آخوند در اينجا مطلبى در باب حركت كمّى مىگويد . حكما قائل هستند كه حركت كمّى دو نوع است . نوع اول يا به نحو نمو است و يا به نحو ذبول . در حالت دوم كه يك نوع حركت تنقصى است نباتات و حيوانات كوچك مىشوند و تنقص پيدا مىكنند .\r\nنوع دوم حركت كمى ، تخلخل و تكاثف است . دربارهء تخلخل و تكاثف قبلًا به‌طور مختصر بحث كرديم . تخلخل يعنى ازدياد مقدار جسم و تكاثف يعنى تنقص و كاهش مقدار جسم .\r\nهر يك از تخلخل و تكاثف دو جور است : حقيقى و مجازى . اگر جسمى را بكشيم و حجم آن زياد شود ، اين تخلخل واقعى نيست زيرا درون شىء خُلل و فُرَج وجود دارد [ و با كشيدن آن اين خلل و فرج بيشتر شده است . 
  ] همچنين اگر تحت فشار ، جسمى مثل پنبه را كوچك كنيم تكاثف واقعى نيست و در واقع از خلل و فُرج آن كاسته شده است .\r\nمثال پنبه يك مثال عاميانه است ؛ درواقع همه چيز قابل تخلخل و تكاثف است . اگر آهنى را با پتك بكوبيم و اين آهن از يك طرف فرورفتگى پيدا كند ، بدون اينكه از طرف ديگر برآمدگى پيدا كند ، اين هم باز تكاثف واقعى نيست زيرا در اينجا هم برخى خلأهاى موجود پر شده است . اينها محل بحث نيست .\r\nاين مسئله در ميان قدما مطرح بوده است كه آيا ممكن است جسم تخلخل واقعى و تكاثف واقعى پيدا كند ؟ بحثى كه فلاسفه مىكنند يك بحث كلى است و آن اين است كه آيا امكان دارد كه يك جسمِ [ مسْمت 
  ] و توپر واقعى بر حجمش افزوده شود ، بدون اينكه از خارج چيزى بر آن اضافه شود ؟ همچنين آيا ممكن است يك جسم توپر واقعى بدون اينكه چيزى از آن كم شود از حجمش كاسته شود ؟ مثل اينكه عالم را كوچك كنيم بدون اينكه چيزى از آن برداريم ( قدما قائل به خلأ در عالم نيستند ) و عالم را بزرگ كنيم بدون اينكه چيزى از خارج بر آن بيفزاييم .\r\nحكما مدعى هستند كه هم تخلخل واقعى ممكن است و هم تكاثف واقعى . تخلخل و تكاثف [ واقعى 
  ] نوعى حركت كمى است اما با نمو و ذبول فرق مىكند . در نمو و ذبول شىء نامى تغذيه مىكند ، يعنى از خارج ماده‌اى مىگيرد . البته اين‌طور نيست كه آن امر خارجى به همان نحو ضميمه شود مثل گندمى كه از بيرون مىآورند و در انبار مىريزند ، بلكه قوهء ناميه آن مادهء خارجى را در درون خودش به جسم ديگرى تبديل مىكند و حتى صورت جسميهء آن را مىگيرد و صورت جسميهء جديد به آن مىدهد . پس اين جسم را با نوعى تغيير دادن جزء خودش مىكند . وقتى هم كه ذبول پيدا مىكند باز قسمتى از درون خودش را بيرون مىدهد و واقعاً كوچك مىشود .\r\nمرحوم آخوند مىگويد موضوع در همهء حركتهاى كمّى يك چيز نيست . موضوع در تخلخل و تكاثف « جسم بما هو جسم » است كه تغيير كمّى پيدا مىكند . پس موضوع در اينجا هيولاى اولى است . در نمو و ذبول « جسم بما هو نامٍ » است كه رشد و زوال پيدا مىكند . موضوع در اين حالت هيولاى مجسم يعنى هيولاى ثانيه است . پس در تخلخل و تكاثف ، جسم مطلق « مافيه الحركه » است و موضوع هيولى است ولى در نمو و ذبول ، موضوع هيولى نيست بلكه خود جسم مطلق است كه در مراتب خودش حركت مىكند .\r\nجسم مطلق به يك اعتبار موضوع است و به اعتبار ديگر از مراتب حركت .\r\n","page_name":" 678 ","page_number":678},
  {"content":"\r\n\r\nو أنّ الموضوع فى النمو و الذبول هو الجسم بما هو جسم نوعى « 1 » ، و أمّا فى التخلخل و التكاثف فهى الهيولى الأولى . و علمت أيضاً أنّ جوهريات الأشياء الواقعة فى عالم الكون و هو جملة ما فى عالم الأجسام مما يجوز فيه التغير و الدثور بعد ما كان منحفظاً فيها شىء كالأصل و العمود ، و هو كوجود الفصل الأخير فى الطبائع المركبة لأنّ وجوده يتضمن لوجود جميع تلك المعانى المسمّات بذاتيات هذا النوع الّتى تثبت لانواع أخرى موجودة بوجودات متعددة بالفعل مختلفة بالماهية ؛ فمبدء الفصل الأخير للنوع الكامل كالانسان مثلا له كمالية فى الوجود يوجد له مجتمعة كلّ ما يوجد فى الأنواع الّتى دونها فى الفضيلة الوجودية متفرقة لأنّ هذا تمام تلك الأنواع و تمام الشىء مشتمل عليه مع ما يزيد .\r\nو نحن لمّا حكمنا بوجود الحركة الذاتية فى جميع الطبائع الجسمانية كما سيتضح زيادة الاتضاح بالبراهين فلا جرم حكمنا أيضاً بأنّ لكل طبيعة فلكية أو عنصرية جوهراً عقلياً ثابتاً كالأصل « 2 » ، و جوهراً يتبدل وجوده ، و نسبة ذلك الجوهر العقلى إلى هذه الطبيعة الجسمانية كنسبة التمام إلى النقص و نسبة الأصل إلى الفرع ، واللَّه أقرب إلينا من كلِّ قريب « 3 » . و تلك الجواهر العقلية بمنزلة أضواء و أشعة للنور الأول الواجبى لأنها صور ما فى علم اللَّه ، و ليست لها وجودات مستقلة بأنفسها لأنفسها و إنما هى وجودات متعلقة الذوات بالحق . مثال ذلك الصور العلمية الّتى توجد فى أذهاننا ، و لهذا ذكرت الحكماء أنّ المحسوس بما هو محسوس وجوده فى ذاته هو بعينه وجوده للجوهر الحساس ، و المعقول بما هو معقول وجوده فى نفسه وجوده للجوهر العاقل « 4 » ، و ذلك أمر محقق عند الحكماء الشامخين و العلماء .\r\n\r\n\r\n\r\n\r\n","description":"","footnote":"\r\n( 1 ) . يعنى در اين حالت هيولاى اولى موضوع نيست .\r\n( 2 ) . مراد همان « مثال افلاطونى » است .\r\n( 3 ) . منظور اين است كه همهء اينها مراتب است و اين مراتب محاط به ذات پروردگار هستند . اين اشاره براى اين است كه كسى استنباط شرك آميز نكند و عبارات بعدى تا « فلنرجع » براى رفع چنين توهمى است .\r\n( 4 ) . از همين راه اتحاد عاقل و معقول را اثبات مىكند .\r\n","page_name":" 679 ","page_number":679},
  {"content":"\r\n\r\nالراسخين و إن اشمئز عنه طبائع القاصرين « 1 » ، و موضع بيانه موضع آخر .\r\nفلنرجع إلى ما كنا فيه فنقول : الحق أنّ الحركة كما يجوز فى الكم و الكيف يجوز فى الصّور الجسمانية ، و كما أنّ كلّاً من هذه الأعراض القارة و غير القارة المسمات بالمشخّصات « 2 » معتبرة فى بقاء الجسم الطبيعى على وجه غيرمعتبرة على وجه آخر « 3 » ، إذ الباقى من كلّ واحد منها فى موضوع الحركة قدر مشترك فى ما بين طرفين « 4 » و المتبدل منه خصوصيات الحدود المعينة ؛ فكذا الحال فى الجوهر الصورى ، و كما « 5 » أنّ للسواد عند اشتداده فرداً شخصياً زمانياً مستمرّاً متصلًا بين المبدء و المنتهى « 6 » منحفظاً وحدته بواحد بالعدد « 7 » كمعروض السواد ، و واحد بالابهام « 8 » و هو مطلق سواديته ، و المجموع هو الجسم الأسود الّذى هو موضوع هذه الحركة « 9 » - فإنّ المتحرك فى السواد لابدَّ أن يكون جسماً أسود لاغير و له حدود مخصوصة غيرمتناهية بالقوة بين طرفين متخالفة بالمعنى و الماهية عندهم - فكذلك للجوهر الصّورى عند استكماله التدريجى كون واحد زمانى مستمر باعتبار و متصل تدريجى باعتبار و له حدود كذلك « 10 » . و البرهان على بقاء الشخص هنا كالبرهان على بقاء .\r\n\r\n\r\n\r\n\r\n","description":"","footnote":"\r\n( 1 ) . مقصود ، منكرين اتحاد عاقل و معقول است .\r\n( 2 ) . اينكه مىگويد « المسماة بالمشخِّصات » ، اشاره است به همان مطلبى كه عرض كرديم كه ايشان اين امور را مشخص نمىداند بلكه آنها را لوازم و امارات تشخص مىشمارد .\r\n( 3 ) . جسم بدون اين مشخصات وجود ندارد و در عين حال اين مشخصات عوض مىشوند ، زيرا چنان كه گفتيم اين مشخصات ، با عرض عريض ، يعنى على وجه العموم معتبرند .\r\n( 4 ) . « طرفين » همان حدين است كه توضيح داديم . همان‌طور كه مزاج نبايد از بين الحدين خارج باشد ، در اينجا هم همين‌طور است .\r\n( 5 ) . از اينجا وارد يك مطلب اساسى مىشود .\r\n( 6 ) . سواد ، چنين فرد شخصى زمانىاى دارد و اگر نداشته باشد از وحدت موضوع كارى ساخته نيست .\r\n( 7 ) . بايد گفت به قول آقايان چنين است نه از نظر مرحوم آخوند . چون وجودش قائم به يك واحد بالعدد است كه همان معروضش است ، قهراً بايد بگوييم وحدتش هم محفوظ به آن است .\r\n( 8 ) . يعنى در عين اينكه مراتب متعدد فصلى را طى مىكند يك جنس واحد در همهء اينها موجود است .\r\n( 9 ) . « جسم اسود » در سواد حركت مىكند و سوادى كه در موضوع اخذ شده « سوادٌمّا » است .\r\n( 10 ) . يك اشكال عبارتى در اينجا وجود دارد . مرحوم آخوند در چند سطر قبل چنين گفت : « كما أن للسواد عند اشتداده فرداً شخصياً زمانياً متصلًا . . . و المجموع هو الجسم الأسود الذى هو موضوع هذه الحركة » ، و در اينجا مىگويد « فكذلك للجوهر الصورى . . . » كه عطف به جملهء قبل است . انتظار اين است كه بعد از آن عبارت بگويد كه براى جوهر هم يك فرد زمانى متدرج وجود دارد و موضوع در اينجا ماده است با صورت جوهرى اما صورةٌ مّا ، ولى ايشان اين مطلب را به‌طور كامل بيان نمىكند .\r\n","page_name":" 680 ","page_number":680},
  {"content":"\r\n\r\nالشخص هاهنا فإنّ كلا منهما متصل واحد زمانى ، و المتصل الواحد له وجود واحد ، و الوجود عين الهوية الشخصية عندنا و عند غيرنا ممن له قدم راسخ فى الحكمة « 1 » ، ولو لم يكن الحركة متصلة واحدة « 2 » كان الحكم بأنّ السواد فى اشتداده غير باق حقاً « 3 » ، و كذا فى الصورة الجوهرية عند استكمالها و ليس الأمر كذلك « 4 » ، و السر فيه ما مرّ من أنّ الوجود الخاص لكل شىء هو الأصل « 5 » ، و هو متعين بذاته و قد يكون ذامقامات و درجات بهويته و وحدته « 6 » و له بحسب كل مقام و درجة صفات ذاتية كلية « 7 » ، و اتفقت له مع وحدته معان مختلفة « 8 » منتزعة عنه متحدة معه ضرباً من الاتحاد .\r\nتفريع : فالحركة بمنزلة شخص روحه الطبيعة كما أنّ الزمان شخص روحه الدهر فالطبيعة بالقياس إلى النفس بل العقل كالشعاع من الشمس يتشخّص بتشخصها .\r\n\r\nبحث و تحصيل\r\n« 9 » .\r\nو لعلّك تقول ايراداً على ما ذكرناه من أنّ الفاعل القريب لكل حركة و كل فعل جسمانى هو الطبيعة لا غير أنه لو استحالت الطبيعة محركة للأعضاء خلاف ما يوجبه .\r\n\r\n\r\n\r\n\r\n","description":"","footnote":"\r\n( 1 ) . يعنى آنها كه اصالت وجودى نيستند قدم راسخى در حكمت ندارند .\r\n( 2 ) . نكتهء اساسى در اينجاست .\r\n( 3 ) . يعنى موضوع در توجيه بقا و وحدت عددى در حركتِ در سواد كافى نيست .\r\n( 4 ) . يعنى چنين نيست كه متصل واحد نباشد ؛ يعنى متصل واحد است .\r\n( 5 ) . يعنى فقط بنا بر اصالت وجود است كه مىتوان اين مطلب را توضيح داد . بنا بر اصالت ماهيت چاره‌اى نداريم جز اينكه افراد را آنى بالفعل بدانيم و به فرد متصل قائل نشويم .\r\nدر اين صورت ، گذشته از اينكه لازم مىآيد امور غيرمتناهى منحصر بين حاصريْن باشد ، وحدت حركت هم محفوظ نمىماند .\r\n( 6 ) . در مورد حركت اين‌طور است .\r\n( 7 ) . يعنى از هر مرتبه‌اى ماهيتى انتزاع مىشود .\r\n( 8 ) . در عين اينكه خودش از آن جهت كه وجود است وحدت دارد از نظر ماهيت ، به تعداد غيرمتناهى ماهيت از آن انتزاع مىشود ولى همه بالقوه‌اند .\r\n( 9 ) . [ چنان كه پيداست استاد در پايان تعداد اندكى از جلسات از جمله جلسهء مربوط به اين بخش ، تطبيق درس بر متن را به حضار واگذار كرده‌اند . 
  ]\r\n","page_name":" 681 ","page_number":681},
  {"content":"\r\n\r\nذاتها طاعة للنفس فوجب أن لايحدث إعياء عند تكليف النفس إياها خلاف مقتضاها ، و لما تجاذب مقتضى النفس و مقتضى الطبيعة عند الرعشة و المرض .\r\nفاعلم و تيقن أنّ الطبيعة الّتى هى قوة من قوى النفس الّتى تفعل بتوسطها بعض الأفاعيل هى غيرالطبيعة الموجودة فى عناصر البدن و أعضائه بالعدد ؛ فإنّ تسخير النفس و استخدامها للُاولى ذاتىّ لأنها قوة منبعثة عن ذاتها ، و للأخرى عرضى قسرى و إنما يقع الإعياء و الرعشة و نحوهما بسبب تعصّى الثانية عن طاعة النفس أحياناً ؛ فلها فى البدن طبيعتان مقهورتان إحداهما طوعاً و الاخرى كرهاً ، و لها أيضاً ضربان من القوى و الخوادم الطبيعية تفعل باحداهما الأفاعيل المسماة بالطبيعية كمبادى الحركات الطبيعية الكيفية و الكمية من الجذب و الدفع و الامساك و الهضم و الإحالة و النمو و التوليد و غيرها ، و هى الّتى تخدمها طوعاً و إسلاماً و تفعل بالأخرى الأفاعيل المسماة بالاختيارية كمبادى الحركات الاختيارية الأينية و الوضعية كالكتابة و المشى و القعود و القيام و هى الّتى تخدمها كرهاً و قسراً ، و هذان جندان من عالم الحركات مقهورتان لها بما هى نفس حيوانية ، و لها بما هى نفس عقلية جنود و خوادم أخرى من عالم الإدراكات جميعها يخدمها طوعاً و رضاً و هى كمبادى الإدراكات الوهمية و الخيالية و الحسية و مبادى الأشواق و الإرادات الحيوانية و النطقية ، و هذه الطبيعة المطيعة للنفس مع قواها و فروعها التابعة لها باقية مع النفس و الاخرى بائدة هالكة ، و فى هذا سرّ المعاد الجسمانى كما سيأتى تحقيقه إن شاء اللَّه تعالى .\r\n\r\n","description":"","footnote":"","page_name":" 682 ","page_number":682},
  {"content":"\r\n\r\n\r\nفصل 26\r\nفى استيناف برهان آخر على وقوع الحركة فى الجوهر .\r\nإعلم أنّ الطبيعة الموجودة فى الجسم لا يفيد شيئاً من الامور الطبيعية فيه لذاتها لأنها لو كانت تفعل فى جسمها لكان لها فعل من دون وساطة الجسم ، و التالى باطل فالمقدم مثله .\r\nأمّا بيان بطلان التالى فلأنها قوة جسمانية ولو فعلت من غير وساطة الجسم لم تكن جسمانية بل مجردة ، و أمّا بيان حقيّة الملازمة فلأنّ الطبائع و القوى لاتفعل إلّا بمشاركة المادة و الوضع . و برهانه أنّ الايجاد متقوم بالوجود متأخر عنه إذ الشىء ما لم يوجد لم يتصور كونه موجداً فكونه موجداً متفرع على كونه موجوداً ؛ فالشىء إذا كان نحو وجوده متقوماً بالمادة فكذلك نحو ايجاده متقوم بها . ثم إنّ وجود المادة وجود وضعى و توسطها فى فعل أو انفعال عبارة عن توسّط وضعها فى ذلك فما لا وضع لها بالقياس إليه لم يتصور لها فعل فيه و لا انفعال له منها ، فلو كان لقوّة فعل بدون مشاركة الوضع لكانت مستغنية عن المادة فى فعلها ، و كل مستغن عنها فى الفعل مستغن فى الوجود ؛ فكانت مجردة عنها هذا خلف . ويلزم من هذا أن لايكون للطبيعة فعل فى نفس المادة الّتى وجدت فيها إذ لا وضع للمادة بالقياس إلى ذاتها و إلى ما حلَّ فى ذاتها و إلّالكان لذى الوضع وضع آخر هذا محال . فكل ما يفعل المادة أو\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nيفعل فى المادة فيمتنع أن يكون وجودها مادياً . فالطبيعة الجسمانية يمتنع أن يكون لها فعل فى مادتها و إلّالتقدمت المادة الشخصية على المادة .\r\nفاذن جميع الصفات اللازمة للطبيعية من الحركة الطبيعية و الكيفيّات الطبيعية كالحرارة للنار و الرطوبة للماء من لوازم الطبيعة من غير تخلل جعل و تأثير بينها و بين هذه الامور . فلابدَّ أن يكون فى الوجود مبدء أعلى من الطبيعة و لوازمها و آثارها ، و من جملة آثارها اللازمة نفس الحركة ، فيكون الطبيعة و الحركة معين فى الوجود .\r\nفالطبيعة يلزم أن يكون أمراً متجدداً فى ذاتها كالحركة بل الحركة نفس تجددها اللازم .\r\nو كذا الكيف الطبيعى و الكم الطبيعى يكون حدوث كل منهما مع حدوث الطبيعة و بقاؤها مع بقائها ، و كذلك فى سائر الأحوال الطبيعية و معيّتها مع الطبيعة فى الحدوث و التجدد و الدثور و البقاء إلّاأنّ فيض الوجود يمرّ بواسطة الطبيعة عليها ، و هذا معنى ما قالوا فى كيفية تقدم الصّورة على المادة إنها شريكة علة الهيولى لا أنّ الصّورة فاعلة لها بالاستقلال أو واسطة أو آلة متقدمة عليها لأنهما معاً فى الوجود ، و هكذا حكم الطبيعة مع هذه الصفات الطبيعية الّتى منها الحركة ، فيلزم تجدد الطبيعة و استحالتها فى جميع الأجسام ؛ فإنّ الأوضاع المتجددة للفلك تجددها بتجدد الطبيعة الفلكية كالاستحالات الطبيعية و الحركات الكمية الّتى فى العنصريات ، من البسائط و المركبات .\r\n\r\nبرهان آخر مشرقى\r\nكلُّ جوهر جسمانى له نحو وجود مستلزم لعوارض ممتنعة الانفكاك عنه نسبتها إلى الشخص نسبة لوازم الفصول الاشتقاقية إلى الانواع ، و تلك العوارض اللازمة هى المسمات بالمشخصات عند الجمهور . و الحق أنها علامات للتشخص ، و معنى العلامة هاهنا العنوان للشىء المعبّر بمفهومه عن ذلك كما يعبّر عن الفصل الحقيقى الاشتقاقى بالفصل المنطقى كالنامى للنبات و كالحساس للحيوان و الناطق للإنسان ؛ فإنّ الأول عنوان للنفس النباتية و الثانى للنفس الحيوانية و الثالث للنفس الناطقة و تلك النفوس فصول اشتقاقية ، و كذا حكم سائر الفصول فى المركبات الجوهرية فإنّ كلا منها جوهر بسيط يعبّر عنه بفصل منطقى كلى من باب تسمية الشىء باسم لازمه الذاتى ، و هى بالحقيقة وجودات خاصة بسيطة لا ماهية لها ، و على هذا المنوال لوازم الأشخاص فى\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nتسميتها بالمشخص ، فإنّ التشخّص بنحو من الوجود إذ هو المتشخص بذاته و تلك اللوازم منبعثة عنه انبعاث الضوء من المضىء و الحرارة من الحار و النار .\r\nفإذا تقرّر هذا فنقول : كلّ شخص جسمانى يتبدل عليه هذه المشخصات كلًا أو بعضاً كالزمان و الكم و الوضع و الأين و غيرها ، فتبدلها تابع لتبدّل الوجود المستلزم إياها بل عينه بوجه ، فإنّ وجود كل طبيعة جسمانية يحمل عليه بالذات أنه الجوهر المتصل المتكمم الوضعى المتحيّز الزمانى لذاته ، فتبدل المقادير و الألوان و الأوضاع يوجب تبدل الوجود الشخصى الجوهرى الجسمانى ، و هذا هو الحركة فى الجوهر إذ وجود الجوهر جوهر كما أنّ وجود العرض عرض .\r\n\r\nتنبيه تمثيلى\r\nإنّ كل جوهر جسمانى له طبيعة سيالة متجددة ، و له أيضاً أمر ثابت مستمر باق نسبته إليها نسبة الروح إلى الجسد « 1 » و هذا كما أنّ الروح الانسانى لتجرده باق و طبيعة البدن أبداً فى التحلل و الذوبان و السّيلان و إنما هو متجدد الذات الباقية بورود الأمثال على الاتصال « 2 » ، و الخلق لفى غفلة عن هذا « 3 » بل هم فى لبس من خلق من جديد « 4 » ، و كذلك حال الصور الطبيعية للأشياء ، فإنها متجددة من حيث وجودها المادى الوضعى الزمانى و لها كون تدريجى غيرمستقر بالذات و من حيث « 5 » وجودها العقلى و صورتها المفارقة الأفلاطونية باقية أزلًا و أبداً فى علم اللَّه تعالى ، و لست أقول إنها باقية ببقاء أنفسها بل ببقاء اللَّه تعالى لا بابقاء اللَّه تعالى إياها « 6 » ، و بين المعنيين فرقان كما سيأتى .\r\n\r\n\r\n\r\n\r\n","description":"","footnote":"\r\n( 1 ) . مقصود از آن امر ثابت ، همان مثال افلاطونى آن است .\r\n( 2 ) . باقى است به معناى اينكه مثلش [ باقى است 
  ] آن هم به نحو اتصال نه انفصال ، يعنى چون حركت است مجموعاً وجود واحد ممتد را تشكيل مىدهد .\r\n( 3 ) . خلق از اين حدوث دائمى و فناى دائمى غافلند كه اشاره به آيهء 97 سورهء انبياء دارد .\r\n( 4 ) . بلكه مردم در اشتباهند از خلق جديدى كه دائماً پيدا مىكنند ، يعنى مردم از نظر بدنى دائماً در حال خلق جديد هستند .\r\n( 5 ) . اما از آن حيث ديگر ، آنها روح مجرد ندارند و چون روح مجرد ندارند آن جنبهء ثابتشان همان مثال افلاطونىشان است .\r\n( 6 ) . حرفى است كه مرحوم آخوند هميشه دارد ، گاهى به اين تعبير مىگويد كه اين عقول مجرده از صقع ربوبى هستند . در واقع باز هم يك نوع تشبيه و تمثيل است . مىخواهد بگويد در آنها جنبهء وجوب بر جنبهء امكان غلبه دارد به طورى كه آنها را ديگر جزء خلق نمىشود شمرد ، جزء شئون حق و صفات حق بايد شمرد . اما اين در عين حال فقط يك تعبير است ؛ نه ، آنها هم به يك اعتبار جزء مخلوقات هستند ؛ يعنى به اعتبار آنچه كه ما مىگوييم ، جزء مخلوقات‌اند ؛ ولى به اصطلاح اينها كه خلق را در مورد امور تدريجى به كار مىبرند ، جزء عالم امرند نه عالم خلق .\r\n","page_name":" 685 ","page_number":685},
  {"content":"\r\n\r\nلك تحقيقه فى موضعه . فالأول « 1 » وجود دنيوى بائد داثر لا قرار له ، و الثانى « 2 » وجود ثابت عند اللَّه غيرداثر و لا زائل « 3 » لاستحالة أن يزول شىء من الأشياء عن علمه تعالى أو يتغير علمه تعالى « 4 » ؛  إِنَّ فِي هذا لَبَلاغاً لِقَوْمٍ عابِدِينَ  « 5 » .\r\n\r\n\r\n\r\n\r\n","description":"","footnote":"\r\n( 1 ) . يعنى طبيعت .\r\n( 2 ) . يعنى مثال افلاطونى .\r\n( 3 ) . چرا ؟ چون آنها جزء شئون حق هستند و مناط علم حق‌اند ، يكى از مراتب علم حق همانها هستند .\r\n( 4 ) . چون در باب علم گفته خواهد شد كه آنها از مراتب علم‌اند .\r\n( 5 ) . [ انبياء / 106 . 
  ]\r\n","page_name":" 686 ","page_number":686},
  {"content":"\r\n\r\n\r\nفصل 27\r\nفى هدم ما ذكره الشيخ و غيره من أن الصور الجوهرية لايكون .\r\nحدوثها بالحركة بوجه آخر .\r\nحاصل ما ذكروه كما مر أنّ الصورة لاتقبل الاشتداد و ما لايقبل الاشتداد يكون حدوثها دفعيّاً ، و ذلك لأنها إن قبلت الاشتداد فإما أن يكون نوعها باقياً فى وسط الاشتداد أو لايبقى ، فإن بقى فالتغير لم يكن فى الصورة بل فى لوازمها « 1 » ، و إن لم يبق فذلك عدم الصورة لااشتدادها « 2 » . ثم لابدّ و أن يحصل عقيبها صورة أخرى فتلك الصور المتعاقبه إما أن يكون فيها ما يوجد أكثر من آن واحد أو لايكون ، فإن وجد فقد سكنت تلك الحركة و إن لم يوجد فهناك صور متعاقبة متتالية آنية الوجود « 3 » .\r\n\r\n\r\n\r\n\r\n","description":"","footnote":"\r\n( 1 ) . يعنى در جوهر نيست بلكه در اعراض است .\r\n( 2 ) . اگر صورت باقى نيست پس معدوم شده ( نه اينكه اشتداد پيدا كرده ) و صورت ديگرى به جاى آن آمده است . اينجاست كه بيان شكل ديگرى به خود مىگيرد .\r\n( 3 ) . يعنى مجموع صورتهايى است كه آناً فآناً و هر كدام جدا جدا معدوم شده‌اند و اين حركت نيست . اين مثل اين است كه انسانى در اينجا وجود داشته باشد و بعد معدوم شود و انسان ديگرى به جاى او بيايد و اين امر پى در پى تكرار شود . حتى اگر به تعداد غير متناهى انسان بدين نحو موجود و معدوم شود حركتى صورت نمىگيرد . حركت اين است كه شىء واحد در عين اينكه وحدتش محفوظ است مراتب را طى كند ؛ شىء واحد داراى مراتب مختلف باشد نه اينكه يك شىء معدوم شود و شىء ديگر به جاى آن بيايد .\r\n","page_name":" 687 ","page_number":687},
  {"content":"\r\n\r\nو يمكن تحليل هذه الحجة إلى حجتين : إحداهما أنه يلزم تتالى الآنات « 1 » و هى منقوضة بالحركة فى الكيف و غيره « 2 » . الثانية أنّ الحركة تستدعى وجود الموضوع و المادة وحدها غيرموجودة فلايصح عليها الحركة فى الصورة بخلاف الكيف ، لأن الموضوع فى وجوده غنى عن الكيف فيصح الحركة فيه .\r\nفإذا تقررت الحجة بهذا الطريق وقع الكلام الأول لغواً ضائعاً ؛ فالعمدة فى هذا الباب هذه الحجة « 3 » . و بيانها إنّ الحركة فى الصورة إنما تكون بتعاقب صور لايوجد واحدة منها أكثر من آن ، و عدم الصورة يوجب عدم الذات ، فاذن لايبقى شىء من تلك الذوات زماناً ، و كل متحرك باق فى زمان الحركة « 4 » .\r\nو فيه بحث لأنه منقوض بالكون و الفساد « 5 » ، فإنّ قوله عدم الصورة يوجب عدم .\r\n\r\n\r\n\r\n\r\n","description":"","footnote":"\r\n( 1 ) . حاجى اينجا حاشيهء خوبى دارد . مقصود اين است كه اين دو حجت تا يك جا مشتركند . آن مقدار مشتركشان اين است كه « يا نوع باقى است يا نوع باقى نيست ، اگر نوع باقى است پس تغيير در صورت جوهرى نيست بلكه در عوارض است . » بعد « اگر نوع باقى نيست » را به دو صورت مىشود تقرير كرد . يك بيان اين است كه اگر باقى نيست پس اين صورت معدوم شده و صورت ديگرى آمده است و آن صورتهاى ديگر يا در بيش از يك « آن » باقى هستند يا باقى نيستند . اگر باقى هستند سكون است و اگر باقى نيستند تتالى آنيّات است . اين يك بيان . جواب اين است كه اگر اين حرف شما درست باشد هيچ حركتى در عالم وجود ندارد .\r\nبيان ديگر مطلب اين است كه اگر جوهر باقى نيست پس حافظ وحدت چيست ؟ ما نياز به موضوعى داريم كه [ وحدت شىء را 
  ] حفظ كند . در اعراض ، موضوع داريم كه وحدتش را حفظ كند ولى در جوهر موضوع نداريم . اين بيان قهراً نقض به اعراض نمىشود و كاملتر از بيان اول است . در اين صورت بيان اول لغو مىشود .\r\n( 2 ) . يعنى اگر اين حرف را قبول كنيم پس هيچ حركتى در عالم نيست . معلوم است كه اين ، حرف باطلى است .\r\n( 3 ) . پس عمده اين است كه ما مسئلهء موضوع را حل كنيم . اينها مىگويند اگر صورت باقى نيست و موضوعى هم در كار نيست پس رابط ميان صورتها چيست ؟ از خارج عرض كرديم كه بيان عميقترى در اينجا داشتند و آن اين بود كه ما اساساً نيازى به فرض موضوع نداريم و مسئلهء اصالت وجود اينها را حل كرده است .\r\n( 4 ) . هر متحركى بايد در زمان حركت باقى باشد و در اينجا متحركِ باقى نداريم .\r\n( 5 ) . اولًا جواب نقضى مىدهيم ، مىگوييم در كون و فساد شما چه مىگوييد ؟ هرچه شما در كون و فساد مىگوييد ما در اينجا مىگوييم ، چون آنجا هم صورت عوض مىشود ولى به‌طور دفعى به قول شما . اين غير از آن حرفى است كه ما نقل كرديم كه خود ايشان مىگويد كون و فساد در واقع تدريجى است و دفعى نيست . اين مطلب بنا بر مبناى قوم است .\r\n","page_name":" 688 ","page_number":688},
  {"content":"\r\n\r\nالذات إن عنى بها أن عدمها يوجب عدم الجملة الحاصلة منها و من محلها فذلك حقٌ « 1 » ، و لكن المتحرك ليس تلك الجملة حتى يضر عدم الجملة ، بل المتحرك هو المحل مع صورة مّا ايّة صورة كانت ، كما أنّ المتحرك فى الكم هو محل الكم مع كمية مّا ، و إن عنى أنّ عدم الصورة يوجب عدم المادة « 2 » فالأمر ليس كذلك و إلّالكانت المادة حادثة فى كل صورة كائنة بعد ما لم يكن سواءٌ كانت دفعية أو تدريجية ، و كلّ حادث فله مادة فيلزم مواد حادثة إلى غير النهاية و ذلك محال « 3 » ، و مع ذلك « 4 » فإن لم يوجد هناك شىء محفوظ الذات كان الحادث غنياً عن المادة ، و إن وجد فيها شىء محفوظ الذات لم يكن زوال الصورة موجباً لعدمه .\r\nثم من العجب أنّ الشيخ لما أورد على نفسه سؤالا فى باب كيفية تلازم الهيولى و الصورة و هو أنّ الصورة النوعية زائلة فيلزم من زوالها عدم المادة ، أجاب عنه بأنّ الوحدة الشخصية . للمادة مستحفظة بالوحدة النوعية للصورة « 5 » لا بالوحدة الشخصية .\r\n\r\n\r\n\r\n\r\n","description":"","footnote":"\r\n( 1 ) . اگر مقصود اين است كه عدمش موجب عدم مجموع است نه موجب عدم جميع ، يعنى موجب عدم صورت است نه موجب عدم ماده ، حرف درستى است . پس صورت معدوم شده ولى ماده باقى است و بنابراين ماده حافظ وحدت است . اگر بگوييد ماده به تنهايى نمىتواند حافظ وحدت باشد مىگوييم مع صورة مّا حافظ وحدت است .\r\n( 2 ) . يعنى يوجب عدم الجميع : عدم صورت و ماده هر دو .\r\n( 3 ) . اگر ماده معدوم شود پس چيزى كه موجود شده مِن رأسٍ موجود شده و با اولى هيچ رابطه‌اى ندارد و حال آنكه اين‌طور نيست . علاوه بر اين اگر شىء مِن رأسٍ موجود شود ، روى اين اصل كه « كل حادث مسبوق بمادة و قوة » باز احتياج به مادهء ديگرى دارد .\r\nنقل كلام به آن ماده مىكنيم و به اين ترتيب در نهايت تسلسل لازم مىآيد .\r\n( 4 ) . اگر اين محال هم صورت بگيرد حافظ وحدتى نداريم ، چون حافظ وحدت در آن وقتى هست كه يك مادهء باقى در كار باشد . فرض كنيم كه اصلًا تسلسل محال نيست و وقتى صورت اين شىء معدوم مىشود ماده‌اش هم معدوم مىشود و از نو يك صورت و مادهء جديد به وجود مىآيد و آن صورت و مادهء جديد هم باز احتياج به يك مادهء جديد دارد و آن هم به وجود مىآيد الى غيرالنهايه . اين امر اگر هم صورت بگيرد باز حافظ وحدت نداريم ، زيرا آنچه كه اول معدوم شده و چيزى كه اكنون موجود شده با همديگر تباين دارند .\r\n( 5 ) . يعنى همان صورةٌ مّا .\r\n","page_name":" 689 ","page_number":689},
  {"content":"\r\n\r\nفإذا كان هذا قول الشيخ فبتقدير أن تقع الحركة فى الصورة فلايلزم من تبدل تلك الصورة عدم المادة ، بل الحق « 1 » أنّ المادة باقية و الصورة أيضاً باقية بوجه التجدد .\r\n\r\n\r\n\r\n\r\n","description":"","footnote":"\r\n( 1 ) . اينجا مرحوم آخوند تعبيرى بر مبناى خودش مىكند . قوم هميشه اين‌طور مىگويند كه ماده محفوظ است مع صورة مّا ، اما اين صورة مّا در تصوير شيخ يعنى صورت على البدل ؛ صورتى مىرود و صورت ديگرى به جاى آن مىنشيند . مرحوم آخوند هم اغلب به « صورة مّا » تعبير مىكند و به گونه‌اى هم تعبير مىكند كه كأنه با حرف امثال شيخ يكى است ، يعنى صورت على البدل ، ولى در يكى از براهين حركت جوهرى خوانديم كه ايشان اصلًا صورت على البدل را در همه جا حتى جايى كه ديگران مىگويند كون و فساد ، انكار دارد . بالخصوص در باب حركت جوهرى اصلًا نمىتوان به صورت على البدل قائل شد .\r\nمقصود از صورة مّا در اينجا چيست ؟ مقصود از صورة مّا صورت على البدل نيست ، بلكه يك صورتِ در عين حال متشخص به نوعى از تشخص است .\r\nدر باب حركت قطعى و حركت توسطى اين مسئله مطرح بود كه آيا حركت توسطى موجود است و حركت قطعى امرى است كه انتزاع ذهن است يا بر عكس ؟ همان‌طور كه مرحوم آخوند گفتند كلمات شيخ در اينجا خالى از اضطراب نيست . شيخ در بعضى جاها در كمال صراحت گفته است كه حركت توسطى موجود است و حركت قطعى امرى ذهنى است . در جاى ديگرى اگرچه به صراحت نگفته است كه حركت قطعى موجود است ولى مرحوم آخوند در گذشته گفت كه چون شيخ قائل است كه زمان يك امر واقعى است و زمان را جز از حركت قطعى نمىشود انتزاع كرد پس ناچار بايد بگويد حركت قطعى امرى است موجود . ولى شاگردهاى شيخ تا زمان ميرداماد ، همه بالاتفاق گفته‌اند كه حركت توسطى موجود است و حركت قطعى امرى است ذهنى . مرحوم آخوند ثابت كرد كه حركت قطعى قطعاً موجود است ، ولى ايشان مىگويد هم حركت قطعى موجود است و هم حركت توسطى ؛ يعنى ما در باب حركت ، هم امر باقى داريم و هم امر متجدد متصرم .\r\nما در گذشته گفته‌ايم كه بيان مرحوم آخوند چيست و در آينده هم باز اين بحث مطرح خواهد شد .\r\nاساساً تلقى افراد از حركت توسطى فرق مىكند . حتى خود مرحوم آخوند هم حركت توسطى را به انحاء مختلف تعبير كرده است و در يكى از فصول آينده ايشان بيانى در باب حركت توسطى دارد و ما در آنجا موضوع را با توجه به حرفهاى گذشته مفصلتر طرح مىكنيم . آقاى طباطبايى در رساله‌ها و حواشى خود تعبيرى دربارهء حركت توسطى دارند كه قطعاً با بيان مرحوم آخوند متغاير است و نمىگويند كه بيانشان غير از بيان مرحوم آخوند است .\r\nپس مرحوم آخوند قائل به حركت توسطى است و اين « صورةٌ مّا » كه در اينجا مىگويد بر آن حركت توسطى تطبيق مىشود نه بر صورت على البدل . حاجى در اينجا فقط اشاره‌اى كرده و رد شده است . تفصيل بيشتر در فصلهاى آينده خواهد آمد .\r\n","page_name":" 690 ","page_number":690},
  {"content":"\r\n\r\nالاتصالى الّتى لا تنافى الشخصية « 1 » كما صرَّحوا فى بيان تشخص الحركة التوسطية . و قولهم أنّ كل مرتبة من الشدة و الضعف نوع آخر يراد بها مايكون بالفعل متميزاً عن غيرها فى الوجود « 2 » و هذا لاينافى كون السواد عند اشتداده شخصاً واحداً « 3 » يكون الأنواع الغيرالمتناهية فيه بالقوة ، و كذا حال الصور فى تبدلها الاتصالى .\r\nثم إنّ الشيخ أورد حجة أخرى غيرهما و بيّن ضعفها ، هى أنّ الجوهر لا ضدَّ له فلايكون فيه حركة لأنّ الحركة سلوك من ضدّ إلى ضدّ « 4 » ، ثم قدح فيها « 5 » بأنا إن اعتبرنا فى المتضادين تعاقبهما على موضوع واحد « 6 » فالصورة لا ضد لها ، و إن لم يعتبر ذلك بل يكتفى بتعاقبهما على المحل كان للصورة ضد لأنّ المائية و النارية ، معنيان وجوديان مشتركان فى محل يتعاقبان عليه و بينهما غاية الخلاف .\r\n\r\n\r\n\r\n\r\n","description":"","footnote":"\r\n( 1 ) . على البدلِ مورد نظر امثال شيخ با شخصيت تنافى دارد ولى ما مىگوييم « به نحو تجدد اتصالى » كه منافى شخصيت [ و فرديت 
  ] نيست .\r\n( 2 ) . مىگويد اگر شما شنيده‌ايد كه هر مرتبه‌اى از شدت و ضعف نوع ديگرى است و مراتب ، انواع مختلف و حتى غيرمتناهى هستند ، مقصود اين است كه انواع ، بالقوه غيرمتناهى هستند نه بالفعل . اگر بالفعل بشوند با يكديگر تباين دارند . معناى اينكه مراتب ، بالقوه انواع غيرمتناهى هستند اين است كه اگر شىء متحرك در هر لحظه از لحظات ساكن شود يك ماهيت بالفعل پيدا مىكند و در آنِ بعد اگر ساكن شود ماهيت ديگرى پيدا مىكند ، ولى مادام كه سكون پيدا نشده ماهيت بالفعل ندارد .\r\nالبته مرحوم آخوند در اينجا به « يراد بها » تعبير مىكند كه ظاهرش اين است كه قدما همچنين اراده مىكردند ، در صورتى كه فقط خود مرحوم آخوند اين چنين اراده مىكند و فقط با اصالت وجود هم جور در مىآيد .\r\n( 3 ) . به اعتبار وجودش .\r\n( 4 ) . اگر يادتان باشد در بحث تعريف حركت ، بعضى حركت را به نفس غيريت و به تعبير ديگر سلوك از غير به غير تعريف كردند . تعريف ديگر اين بود كه حركت سلوك از ضدى به ضد ديگر است و ما اين مطلب را در جاهاى مختلف مكرر گفته‌ايم كه اگر مقصود از « ضد » معنى اعم باشد درست است . امروزيها هم حركت را به همين صورت تعريف مىكنند ؛ مىگويند حركت عبارت است از سلوك از ضدى به ضد ديگر ، ولى با يك وجه خاصى كه ضد دوم نفى كنندهء اولى است ، كه اين بحث فعلًا براى ما مطرح نيست .\r\n( 5 ) . خود شيخ اين ايراد را رد كرده است .\r\n( 6 ) . به آن معنايى كه در باب اعراض صادق است صورت ضد ندارد ولى لزومى ندارد [ مراد از ضد در تعريف حركت 
  ] اين گونه اضداد باشد .\r\n","page_name":" 691 ","page_number":691},
  {"content":"\r\n\r\n\r\nفصل 28\r\nفى تأكيد القول بتجدد الجواهر الطبيعية المقومة للاجرام .\r\nالسماوية و الارضية .\r\nو لعلك تقول هذا إحداث مذهب لم يقل به أحد من الحكماء ، فإنّ الأمر الغيرالقارّ منحصر فى الزمان و الحركة « 1 » و اختلفوا فى أنّ أيهما غيرقار بالذات و الآخر كذلك .\r\n\r\n\r\n\r\n\r\n","description":"","footnote":"\r\n( 1 ) . دو چيز را غير قارّالذات دانسته‌اند و بعد اختلاف پيدا شده است . بعضى گفته‌اند حركت اصل است و زمان فرع ، به اين معنا كه آنچه كه بالذات غير قارّالذات است حركت است و زمان به تبع حركت غير قارّالذات است . اينها همان كسانى هستند كه مىگويند زمان مقدار تعين حركت است . حركت اولًا و بالذات غير قارّالذات است و زمان هم چون تعين آن است غير قارّالذات است . بعضى ديگر گفته‌اند كه زمان ، بالذات غير قارّالذات است و حركت به تبع زمان غير قارّالذات است كه تصور آن اندكى مشكل است .\r\nحاجى اين را به دو صورت تصوير كرده است . يكى اينكه مىگويد اشخاصى گفته‌اند . . .\r\nبنابراين آنها گفته‌اند غير قارّ الذات زمان است و حركت را به تبع زمان مجازاً غير قارّالذات مىگوييم . بعد اين را خودش قبول نمىكند و مىگويد كسانى كه حركت قطعى را در ذهن مىدانند چطور مىتوانند قائل شوند كه زمان مقدار حركت است ؟ حاجى خودش به شكل ديگرى مىخواهد حرف آنها را توجيه كند و آن اين است كه درست [ چند ثانيه‌اى نوار افتادگى دارد . 
  ] .\r\nاست كه زمان مقدار حركت است ولى قرار و عدم قرار ، آن وقت اعتبار مىشود كه ما براى شىء تعين اعتبار كرده باشيم ، يعنى تا براى حركت تعين اعتبار نكنيم نمىتوانيم براى آن ، قرار ذات يا عدم قرار ذات اعتبار كنيم . اين مسئلهء مهمى نيست .\r\n","page_name":" 692 ","page_number":692},
  {"content":"\r\n\r\nبالعرض ، فالجمهور « 1 » على أنّ هذا صفة الزمان و الحركة تابعة له فى عدم قرار الذات ، و ذهب صاحب الاشراق إلى العكس ، و أما كون الطبيعة جوهراً غيرثابت الذات فلم يقل به أحد .\r\nفاعلم أولًا أنّ المتّبع هو البرهان « 2 » و العاقل لايحيد عن المشهور ما وجد عنه محيصاً « 3 » .\r\nو ثانياً « 4 » إنّ كلامهم يحمل على أنه مبنى على الفرق بين حال الماهية و حال الوجود فالحركة و الزمان أمر ماهيته ماهية التجدد و الانقضاء ، و الطبيعة إنما وجودها وجود التجدد و الانقضاء و لها ماهية قارة « 5 » .\r\nو ثالثاً « 6 » إنّ الحركة عبارة عن خروج الشىء من القوة إلى الفعل تدريجاً لا الشىء الخارج عنها إليه « 7 » ، و هو معنى نسبى « 8 » و الامور النسبية و الاضافية تجددها .\r\n\r\n\r\n\r\n\r\n","description":"","footnote":"\r\n( 1 ) . انتساب اين قول به « جمهور » كه مرحوم آخوند در اينجا مىگويد محل ترديد است ؛ بعضى اين حرف را زده‌اند .\r\n( 2 ) . ما تابع برهان هستيم و بيمارى عدول از حرف مشهور و نوگويى نداريم و تا برهان محكمى نداشته باشيم هرگز از حرف مشهور عدول نمىكنيم .\r\n( 3 ) . عاقل از حرف مشهور عدول نمىكند مادام كه راه نجاتى پيدا كند يعنى بتواند حرف مشهور را تأويل و توجيه كند .\r\n( 4 ) . ما محيص و توجيهى هم براى حرف مشهور داريم نه براى حرف خودمان ، يعنى حرف آنها را به حرف خودمان تطبيق مىدهيم .\r\n( 5 ) . اين مطلب در گذشته گفته شد و در باب « ربط حادث به قديم » تكرار خواهد شد .\r\n( 6 ) . مرحوم آخوند در اينجا به تعبيرى كه من از خارج عرض كردم كه « حركت امر غير قارّالذات نيست بلكه عين عدم قرار الذات است » تصريح نكرده است ولى همهء مطلب همين است . اصلًا ما قبول نداريم كه حركت امر غير قارّ الذات باشد ، حركت عدم قرارالذات و يك مفهوم نسبى انتزاعى است . پس غير قارّالذات بايد چيزى غير از حركت باشد و حركت از آن انتزاع شود . به عبارت ديگر غير قارّ الذات چيزى است كه منشأ انتزاع حركت است نه خود حركت .\r\n( 7 ) . ضمير در « اليه » به فعل برمىگردد .\r\n( 8 ) . يعنى امرى است كه از مقايسهء دو شىء پيدا مىشود ، مثل حدوث كه از مقايسهء وجود و عدم حاصل مىشود . حركت كه خروج تدريجى است از مقايسهء همين وجود تدريجى با عدم قبلى پيدا مىشود . امور انتزاعى حكمى ندارند مگر به تبع منشأ انتزاعشان .\r\nگفتيم كه اين مطلب نبايد منشأ اشتباه شود . اين تحليلى است كه ما در معنى تجدد و عدم تجدد كرديم . معنايش اين نيست كه مرحوم آخوند كه قائل به حركت در جوهر بود و مىگفت عالم سراسر حركت است و سكونى در آن نيست ، از نظر خود برگشته و قائل به سكون شده است ! نه ، اگر ما مىگوييم حركت يك مفهوم انتزاعى است و از نحوهء وجود شىء انتزاع مىشود در اين صورت سكون هم مىشود امر انتزاعى و از نحوهء وجود شىء انتزاع مىشود . ما در اينجا تجدد و متجدد و امر غير قارّ الذات را نه تنها انكار نكرده‌ايم بلكه تثبيت كرده‌ايم زيرا گفتيم حركت و سكون از نحوهء وجود اشياء انتزاع مىشوند .\r\nاين يك نوع تحليل در معناى حركت است و در ساير مسائل غير از ربط حادث به قديم تغييرى پيدا نمىشود .\r\n","page_name":" 693 ","page_number":693},
  {"content":"\r\n\r\nو ثباتها كوجودها و عدمها « 1 » تابعان لتجدد ما نسب إليه و ثباته فضلًا عن نفس النسبة « 2 » و الاضافة كمفهوم الانقضاء و التجدد « 3 » ؛ فهاهنا ثلاثة أشياء : تجدد شىء « 4 » و شىء به التجدد و شىء متجدد ، و الأول معنى الحركة « 5 » ، و الثانى المقولة ، و الثالث الموضوع « 6 » ، و كذا خروج الشىء من القوة أو حدوث الشىء لادفعة معنا هما غير معنى الخارج من القوة كذلك أو الحادث « 7 » و غير الّذى به الخروج و الحدوث ، و كما أنّ فى الأبيض أموراً ثلاثة : أبيضية و هى معنى نسبىّ انتزاعى ، و بياض و شىء ذو بياض ، فكذلك فيما نحن فيه . فالخروج التجددى من القوة إلى الفعل هو معنى الحركة .\r\n\r\n\r\n\r\n\r\n","description":"","footnote":"\r\n( 1 ) . امور نسبى و انتزاعى به خودى خود - يعنى اگر آن را به عنوان امر مستقل بگيريم - نه موجود است و نه معدوم ، زيرا به تبع منشأ انتزاعش موجود است و به تبع منشأ انتزاعش معدوم است . حركت به خودى خود نه متجدد است و نه ثابت . متجدد است به تجدد منشأ انتزاع ، و ثابت است به ثبات منشأ انتزاع . اگر منشأ انتزاعش متجدد است اين هم متجدد است ولى به تبع ، مثل اينكه مىگوييم حدوث حادث است ؛ يعنى به تبع ، حادث بودن را به آن نسبت مىدهيم . ( مراد از « به تبع » در اينجا واسطهء در عروض است نه واسطهء در ثبوت ) .\r\n( 2 ) . تازه حركت از امور نسبى است نه اينكه خودش عين نسبت باشد . اگر عين نسبت باشد كه به طريق اولى چنين است ، مثل ابّوت و بنّوت . در باب اضافه ثابت شده كه امور اضافى و نِسب هيچ حكمى ندارند مگر به تبع طرفين خودشان .\r\n( 3 ) . اگر ما حركت را « خروج الشىء من القوة الى الفعل » بگيريم ، مىشود امر نسبى ؛ اما اگر حركت را به تجدد تعريف كنيم خودش عين نسبت است .\r\n( 4 ) . بنا بر اينكه حركت را به خود تجدد تعريف كنيم .\r\n( 5 ) . كه يك مفهوم نسبى انتزاعى است .\r\n( 6 ) . اين مطلب بنا بر اين است كه حركت را به تجدد تعريف كنيم .\r\n( 7 ) . « حركت خروج است » غير از اين است كه حركت خارج است ، « حركت حدوث است » غير از اين است كه حركت حادث است .\r\n","page_name":" 694 ","page_number":694},
  {"content":"\r\n\r\nو وجودها فى الذهن لكن بحسب الخارج « 1 » ، و أما ما به الخروج منها إليه أولًا فهى نفس الطبيعة « 2 » ، و أما « 3 » الشىء القابل للخروج فهى المادة ، و أما المخرج فهو جوهر آخر ملكى أو فلكى « 4 » ، و أما قدر الخروج فهو الزمان ؛ فإنّ ماهيته مقدار التجدد و الانقضاء ، و ليس وجوده وجود أمر مغاير للحركة على قياس الجسم التعليمى بالنسبة إلى الجسم الطبيعى « 5 » كما سيجىء من الفرق بينهما بالتعين الامتدادى و عدمه .\r\nو أمّا رابعاً فقولك هذا إحداث مذهب لم يقل به حكيم كذب و ظلم ؛ فأول حكيم قال فى كتابه العزيز هو اللَّه سبحانه و هو أصدق الحكماء حيث قال  « وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ السَّحابِ »  و قال  « بَلْ هُمْ فِي لَبْسٍ  « 6 »  مِنْ خَلْقٍ جَدِيدٍ »  و قوله .\r\n\r\n\r\n\r\n\r\n","description":"","footnote":"\r\n( 1 ) . در برخى نسخ « لا بحسب الخارج » آمده كه نادرست است و « لكن بحسب الخارج » صحيح است . آن مسلّم غلط است ، چون امور انتزاعى امورى است كه ظرف عروضشان ذهن است و ظرف اتصافشان خارج . « وجودها فى الذهن » يعنى وجود محمولىاش در ذهن است ، و « بحسب الخارج » يعنى وجود رابطش در خارج است .\r\nوقتى مىگويند ظرف عروض امور انتزاعى ذهن است و ظرف اتصافشان خارج است مقصود از ظرف عروض ، وجود محمولى است و مقصود از ظرف اتصاف ، وجود رابط .\r\n« ظرف عروضش ذهن است » يعنى وجود استقلالىاش فقط در ظرف ذهن است و « ظرف اتصافش خارج است » يعنى فقط به عنوان يك صفت در خارج وجود دارد به اين نحو كه موصوفش وجود دارد و آن امر انتزاعى و نسبى از آن انتزاع مىشود .\r\n( 2 ) . اينكه « ما به الخروج نفس طبيعت است » در حركت جوهرى كه متجدد و مابه التجدد يكى است درست است اما اگر در غير حركت جوهرى همين را بگوييم با آن حرفى كه گفتيم « ما به الخروج مقوله است » منافات پيدا مىكند .\r\n( 3 ) . مرحوم آخوند در اينجا به تناسب ، مطالب ديگرى را ذكر كرده است كه از بحث فعلى خارج است .\r\n( 4 ) . مُخرج يا فاعل حتماً بايد جوهر ديگرى باشد . « جوهر ملَكى » يعنى جوهرى از سنخ عقول ، و « جوهر فلكى » يعنى جوهرى از سنخ نفوس .\r\n( 5 ) . اين مطلب خواهد آمد كه حركت و زمان دو وجود نيستند بلكه زمان مقدار حركت است . نسبت حركت و زمان نسبت امر مبهم و امر متعين است ، يعنى همان نسبتى كه ميان جسم طبيعى و جسم تعليمى هست كه مىگوييم در خارج يك وجود دارند . اگر شىء را مبهم اعتبار كنيم مىشود جسم طبيعى ، و اگر متعين اعتبار كنيم مىشود جسم تعليمى .\r\n( 6 ) . لَبس داريم و لُبس ، و [ از جهت معنايى و لفظى 
  ] هر دو از يك ريشه هستند . لَبْس يعنى اشتباه ، لُبس يعنى پوشيدن . اينكه به « اشتباه » لَبس گفته مىشود از اين جهت است كه خودش را در زير جامه‌اى پنهان مىكند .\r\nبعضى گمان كرده‌اند كه مرحوم آخوند لَبس را در  « بَلْ هُمْ فِي لَبْسٍ مِنْ خَلْقٍ جَدِيدٍ »  به معناى پوشيدن ( لُبس ) گرفته است كه بر اين فرض معناى آيه چنين مىشود كه آنها آناًفآناً متلبس به يك خلق جديد مىشوند ، بنابراين به اصطلاح « خلع و لَبس » نيست ، بلكه « لَبْس بعد از لَبس » است . مرحوم آخوند كه خودش هم مفسر است هم لغوى لَبس را به همان معنى « اشتباه » گرفته است و مىخواهد بگويد آيهء قرآن ناظر به اين نيست كه آنها دربارهء خلق جديدى كه در قيامت صورت مىگيرد در اشتباه هستند ، بلكه آيه مىگويد اشتباه آنها اين است كه درك نمىكنند كه آناً فآناً در خلق جديد هستند .\r\n","page_name":" 695 ","page_number":695},
  {"content":"\r\n\r\nاشارة إلى تبدل الطبيعة :  « يَوْمَ تُبَدَّلُ الْأَرْضُ غَيْرَ الْأَرْضِ  « 1 » » و قوله تعالى  « فَقالَ لَها وَ لِلْأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ  « 2 » » و قوله :  « كُلٌّ أَتَوْهُ داخِرِينَ »  و قوله  « عَلى أَنْ نُبَدِّلَ أَمْثالَكُمْ وَ نُنْشِئَكُمْ فِي ما لا تَعْلَمُونَ  « 3 » » و قوله  « إِنْ يَشَأْ يُذْهِبْكُمْ وَ يَأْتِ بِخَلْقٍ جَدِيدٍ  « 4 » » و قوله  « كُلٌّ إِلَيْنا راجِعُونَ »  إلى غير ذلك من الآيات المشيرة إلى ما ذكرناه .\r\nو مما يشير إلى تجدد الطبائع الجسمانية قوله تعالى  « وَ هُوَ الْقاهِرُ فَوْقَ عِبادِهِ وَ يُرْسِلُ عَلَيْكُمْ حَفَظَةً حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا وَ هُمْ لا يُفَرِّطُونَ  « 5 » » . وجه .\r\n\r\n\r\n\r\n\r\n","description":"","footnote":"\r\n( 1 ) . روزى كه زمين غير خودش مىشود . اين آيه هم البته جزء آيات قيامت است ولى اين را بايد توجه داشت باشيد كه افرادى مثل مرحوم آخوند معتقدند كه در قيامت حقايقى كه وجود دارد مكشوف مىشود نه اينكه اين حقايق اصلًا وجود نداشته و در آنجا ظهور مىكند . حتى آياتى مانند   « إِذَا السَّماءُ انْشَقَّتْ »   و   « إِذَا السَّماءُ انْفَطَرَتْ »   ناظر به روزى است كه غطائها و پرده‌ها برداشته مىشود و حقايق آنچنان كه هستند ظهور پيدا مىكنند .\r\n( 2 ) . حرف مرحوم آخوند اين است كه از روزى كه آسمان و زمين خلق شده ، خداوند به آنها امر كرده است بياييد و آنها آمده‌اند و دارند مىآيند و تا ابد هم خواهند آمد ، نه اينكه اين امر اختصاص به يك زمان معين داشته باشد . آمدن به سوى خدا مثل آمدن يك انسان نزد يك انسان ديگر نيست بلكه آمدنِ به تمام ذات است و اين حركت جوهرى است .\r\n( 3 ) . مثل آيهء  « يَوْمَ تُبَدَّلُ الْأَرْضُ غَيْرَ الْأَرْضِ »  باز معنايش اين است كه حقيقت اين گونه آشكار مىشود .\r\n( 4 ) . قرآن مىگويد « اگر خدا بخواهد » شما را مىبرد و خلق جديدى مىآورد . صدق شرطيه كه ملازم با صدق مقدم نيست . حاجى مىگويد با توجه به اينكه واجب الوجود بالذات واجب الوجود من جميع الجهات است در مورد خداوند « اگر بخواهد » به اين معنى است كه خواسته است و چنين امرى محقق شده است و اين را ما از خارج مىدانيم . اين البته خيلى بعيد است .\r\n( 5 ) . در مقالهء « اصل تضاد » ما همين آيه را از مرحوم آخوند نقل كرده‌ايم و ايشان انصافاً استنباط بسيار لطيف و شريفى از آيه مىكند . آيه اين است :  « وَ هُوَ الْقاهِرُ فَوْقَ عِبادِهِ وَ يُرْسِلُ عَلَيْكُمْ حَفَظَةً حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا وَ هُمْ لا يُفَرِّطُونَ  » . خداست كه قاهر است و بر همهء بندگان سيطره دارد و خداست كه بر شما نگهبانهايى قرار داده است تا آنگاه كه اجل و مرگ يكى از شما فرا مىرسد و فرستاده‌هاى ما او را توفّى مىكنند و مىگيرند و مىبرند و آنها در كار خود كوتاهى نمىكنند .\r\nنكته‌اى كه مرحوم آخوند مىخواهد استفاده كند اين است كه همان نگهبانها شما را توفّى مىكنند ، يعنى اخذكنندگان و قبض كنندگان شما همان نگهبانها هستند .\r\nمىدانيم كه از بعضى آيات قرآن اين مطلب استفاده مىشود كه قوه‌ها و نيروها و ملائكه‌اى كه بسط و افاضه مىكنند ، به يك نام و آنها كه قبض مىكنند به نام ديگر خوانده مىشوند . كل عالم را كه در نظر بگيريم ، در حال قبض و بسط است .\r\nحال ، ايشان بنا بر حركت جوهرى معتقد است كه در طبيعت چنين حالتى هست كه اشياء آناًفآناً بسط پيدا مىكنند و قبض مىشوند و به تعبير ديگر وجودِ آناً فآناً و عدمِ آناً فآناً و يا به تعبير سوم وجود غير قارّالذات و عدم غير قارّالذات دارند و آوردن اشياء عين بردنشان است . مرگ چيزى نيست كه در يك « آن » به انسان مىرسد . بنا بر حركت جوهرى ، انسان از همان آنِ اولِ حدوث حياتش رو به سوى مرگ است و تدريجاً دارد مىميرد و همان زندگىاش عين موت است . اين است كه قرآن در اينجا مىگويد همانها كه نگهبان‌اند ميراننده هم هستند ، يعنى دو حيثيت و دو جهت نيست كه يك عده ملائكهء نگهدارنده باشند و يك عدهء ديگر ملائكهء ميراننده ، بلكه حياتتان عين مردن است و مردنتان عين حيات است و آمدنتان عين رفتنتان است و اين يعنى حركت .\r\n","page_name":" 696 ","page_number":696},
  {"content":"\r\n\r\nالإشارة أنّ ما وجوده مشابك لعدمه و بقاؤه متضمن لدثوره يجب أن يكون أسباب حفظه و بقائه بعينها أسباب هلاكه و فنائه و لهذا كما أسند الحفظ إلى الرسل أسند التوفى « 1 » إليهم بلاتفريط فى أحدهما و إفراط فى الأخرى .\r\n\r\n\r\n\r\n\r\n","description":"","footnote":"\r\n( 1 ) . بعضى توفّى را اشتباهاً از مادهء فوت گرفته‌اند و « اللَّه يتوفّاكم » را به « خدا شما را فائت مىكند و از بين مىبرد » ترجمه كرده‌اند . « توفّى » از مادهء وفا ( وَفَىَ ) است . وفا و استيفاء يعنى چيزى را بتمامه تحويل گرفتن . بنابراين ، اين آيهء شريفه به اين معناست كه خدا شما را به تمام وجود تحويل مىگيرد . اين است كه يكى از ادلّهء روح در قرآن همين آيات توفّى است . خداوند مىخواهد بفرمايد كه با مردن ، انسان پايان نمىپذيرد بلكه مردن مساوى است با تحويل گرفتن و به تمام وجود گرفتن و بردن .\r\nآيه‌اى هست در سورهء سجده آمده است كه آقاى طباطبايى در تفسير الميزان استنباط شيرين و خوبى از آن دارند . خداوند از قول كفار چنين نقل مىكند : «  أَ إِذا ضَلَلْنا فِي الْأَرْضِ أَ إِنَّا لَفِي خَلْقٍ جَدِيدٍ  » آيا بعد از آنكه ما در زمين گم شديم ، تمام هستى ما تكه تكه شده و هر ذره‌اى از آن به جايى پراكنده شد ، باز دوباره خلق مىشويم ؟ ! قرآن به شكل عجيبى جواب مىدهد . با اينكه قرآن مسئلهء جمع كردن ذرات را در جاهاى ديگرى بيان كرده است ولى در اينجا چون سخن سر  « ضَلَلْنا »  و گم شدن است به اين نحو جواب مىدهد :\r\n « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ »  . چه تناسبى است بين اينكه « تمام ذرات ما در عالم پراكنده شده » و اين جواب كه « بگو ملك الموت به تمام وجود شما را اخذ مىكند » ؟ نمىفرمايد خداوند در قيامت ذرات را جمع مىكند ، آن به جاى خود ، بلكه مىگويد بگو ملك الموت شما را به تمام وجود و شخصيت تحويل مىگيرد .\r\nمعناى اين سخن اين است كه تو « من » ات را اشتباه كرده‌اى . آيا خيال كرده‌اى كه اگر ذراتت پراكنده شد تو پراكنده شده‌اى ؟ ! همان لحظه‌اى كه مىميرى « خودت » را به تمام وجود گرفته و مىبرند . آنچه كه پراكنده مىشود تو نيستى .\r\n","page_name":" 697 ","page_number":697},
  {"content":"\r\n\r\nو فى كلمات الأوائل تصريحات و تنبيهات عليه . فلقد قال معلم الفلاسفة اليونانية « 1 » فى كتابه المعروف بكتاب اثولوجيا معناه معرفة الربوبية « 2 » : « إنه لا يمكن أن يكون جرم من الأجرام ثابتاً قائماً مبسوطاً كان أو مركباً إذا كانت القوة النفسانية غيرموجودة فيه و ذلك أنّ من طبيعة الجرم السيلان و الفناء ، فلو كان العالم كلّه جرماً لا نفس فيه و لا حياة لبادت الأشياء و هلكت » ، هذه عبارته ، و هى ناصّة على أنّ الطبيعة الجسمانية عنده جوهر سيال « 3 » و أنّ الأجسام كلها بائدة زائلة فى ذاتها و الأرواح العقلية باقية كما أشرنا إليه .\r\nو قال فى موضع آخر منه : « إن كانت النفس جرماً من الأجرام أو من حيّز الأجسام « 4 » ( الأجرام خ ل ) لكانت متقضية سيالة لامحالة ، لأنها تسيل سيلاناً تصيّر الأشياء كلها إلى الهيولى فإذا ردّت الاشياء كلها إلى الهيولى و لم يكن للهيولى صورة تصورها و هى علتها بطل الكون فبطل العالم إذا كان جرماً محضاً و هذا محال » « 5 » انتهى . و هذا أيضاً صريح فى تجدد الأجسام كلها ، و فيه إشارة إلى ما مر سابقا من أنّ الهيولى شأنه العدم فكلما فاضت عليها صورة من المبدء انعدمت فيها ثم أقامها بايراد البدل « 6 » .\r\nو مما يدل على ذلك رأى زينون الأكبر « 7 » و هو من أعاظم الفلاسفة الإلهيّين .\r\n\r\n\r\n\r\n\r\n","description":"","footnote":"\r\n( 1 ) . گفتيم اثولوجيا طبق تحقيقات انجام شده از افلوطين است نه ارسطو .\r\n( 2 ) . اثولوجيا معرّب تئولوژى است ، تئولوژى يعنى خداشناسى يا معرفة الربوبيه .\r\n( 3 ) . سيلان در اينجا به معنى از هم گسيختگى است و به حركت جوهرى مربوط نيست .\r\n( 4 ) . « خير الاجسام » غلط است ، حيّز الاجسام يا حيّز الاجرام است .\r\n( 5 ) . مقصود معلوم است يعنى اگر نفسى نباشد تمام اشياء متفرق و متشتت مىشود . نظام عالم كه برقرار است به اين سبب است كه يك قوهء مدبر يا نفس كه در ذات خودش باقى است آن را تدبير مىكند .\r\n( 6 ) . به اين مقدار هم نمىشود از كلام او استفاده كرد .\r\n( 7 ) . دو زنون داريم . زنون اكبر يا زنون اليائى از قدماى فلاسفه است و دوره‌اش بر ارسطو مقدم است .\r\n","page_name":" 698 ","page_number":698},
  {"content":"\r\n\r\nحيث قال : « إنّ الموجودات باقية داثرة ؛ أمّا بقائها فبتجدد صورها و أمّا دثورها فبدثور الصورة الأولى عند تجدد أخرى » « 1 » ، و ذكر « الدثور قد لزم الصورة و الهيولى « 2 » » . انتهى ما ذكره بنقل الشهرستانى فى كتاب الملل و النحل ، و سننقل أقوال « 3 » كثير من أساطين الحكماء الدالة على تجدد الأجسام و دثورها و زوالها فى مستأنف الكلام إن شاء اللَّه تعالى ، و لنا أيضاً رسالة معمولة فى حدوث العالم بجميع ما فيه حدوثاً زمانياً و من أراد الاطلاع على ذلك فليرجع إلى تلك الرسالة « 4 » .\r\nو ممّا يؤيّد « 5 » ما ذكرناه قول الشيخ العربىّ فى فصوص الحكم : « و من أعجب الأمر أنّ الإنسان فى الترقى دائماً و هو لايشعر بذلك للطافة الحجاب « 6 » و رقته و تشابه الصور « 7 » مثل قوله تعالى :  « وَ أُتُوا بِهِ مُتَشابِهاً  « 8 » » . و قال فى الفتوحات « 9 » : « فالموجود كلّه متحرك على الدوام دنياً و آخرة لأنّ التكوين لا يكون إلّاعن مكوّن فمن اللَّه .\r\n\r\n\r\n\r\n\r\n","description":"","footnote":"\r\n( 1 ) . از اين جمله‌ها تجدد تدريجى استفاده نمىشود .\r\n( 2 ) . يعنى دثور و هلاكت ملازم با اينهاست يعنى براى ابد باقى نمىمانند .\r\n( 3 ) . مرحوم آخوند در جلد دوم چاپ قديم در مبحث « جواهر و اعراض » اقوال بسيارى از حكما نقل مىكند و همه را هم توجيه مىكند .\r\n( 4 ) . رسالهء كوچكى است كه در مجموع رسائل مرحوم آخوند در قديم چاپ شده است . اين رساله چيزى اضافه بر اسفار ندارد و اگر هم داشته باشد خيلى مختصر است .\r\n( 5 ) . مرحوم آخوند در مورد برخى عبارات منقول قبلى به « نص » و « صريح » تعبير كرد ولى در مورد عبارت محيى الدين لفظ « مؤيد » ( يؤيّد ) را به كار مىبرد . اين از اين جهت است كه كتابهاى عرفا در دست است و نمىشود گفت مقصود عرفا [ همين است 
  ] گرچه حرف آنها به مقصود آخوند نزديك است .\r\n( 6 ) . انسان دائماً در ترقى و حركت است ولى خودش متوجه نيست ، زيرا فاصله‌هايى كه طى مىكند و آناً فآناً پشت سر مىگذارد آنقدر لطيف است كه خودش حس نمىكند ، مثل كودكى كه هنوز نمىداند هوايى وجود دارد و هميشه در هوا حركت مىكند ولى خودش نمىفهمد كه دارد حجابى را طى مىكند .\r\n( 7 ) . چون صور ، مشابه يكديگرند انسان احساس نمىكند كه مراتبى را طى كرده است ، همان‌طور كه چهرهء يك فرد در مقايسه با روز قبل تفاوت مىكند ولى اين امر آنقدر تدريجى صورت مىگيرد كه احساس نمىشود .\r\n( 8 ) . اين آيه هم مربوط به بهشت است و ايشان بر اين دنيا حمل كرده است .\r\n( 9 ) . در فصوص الحكم تعبير ترقى كرده بود نه تعبير حركت ، در فتوحات تعبير به تحرك كرده است ولى كلمهء آخرت را هم آورده است در حالى كه در آخرت حركت معنى ندارد . پس مقصود همان اصطلاح خود عرفاست .\r\n","page_name":" 699 ","page_number":699},
  {"content":"\r\n\r\nتوجهات على الدوام و كلمات لاتنفد » « 1 » ، و قوله :  « وَ ما عِنْدَ اللَّهِ باقٍ »  إشارة إلى ما ذكرناه من بقاء كلمات اللَّه تعالى العقلية الباقية ببقاء اللَّه و دثور أصنامها الجسمانية « 2 » .\r\n\r\n\r\n\r\n\r\n","description":"","footnote":"\r\n( 1 ) . مقصود از « كلمات الهى » همان فيضهاى دائمى الهى است .\r\n( 2 ) . از عبارت حاجى چنين فهميده مىشود كه « و قوله و ما عند اللَّه باق » را هم جزء كلمات محيى الدين گرفته است . من فرصت مراجعه پيدا نكردم ولى خيال مىكنم از اينجا به بعد كلام خود مرحوم آخوند است .\r\n","page_name":" 700 ","page_number":700},
  {"content":"\r\n\r\n\r\nفصل 29\r\nفى أن أقدم الحركات الواقعة فى مقولة عرضية و أدومها .\r\nهى الوضعية المستديرة و هى ايضاً اتمها و اشرفها .\r\nأما أنها أقدم الحركات فلأنّ الحركة فى الكم مثل النموّ و الذبول « 1 » يفتقر إلى حركات مكانية « 2 » إذ لابد للنامى و الذابل من وارد يتحرك اليه أو خارج « 3 » يتحرّك منه ، و هى و الوضعية تستغنيان عن الكمية « 4 » ، و التخلخل و التكاثف أيضاً لا يخلو عن حركة كيفية « 5 » و هى الاستحالة بتحليل « 6 » مسخّن أو تجميد مبرّد و الاستحالة لا تكون .\r\n\r\n\r\n\r\n\r\n","description":"","footnote":"\r\n( 1 ) . حركت در كم يا به نحو نمو و ذبول است و يا به نحو تخلخل و تكاثف .\r\n( 2 ) . يعنى تا يك سلسله نقل و انتقال‌ها رخ ندهد حركت كمّى رخ نمىدهد .\r\n( 3 ) . وارد در نموّ ، خارج در ذبول .\r\n( 4 ) . حركت مكانى و حركت وضعى هر دو مستغنى از حركت كمّى هستند ( حال يا همين نموّ و ذبول يا تخلخل و تكاثف كه بعد خواهيم گفت ) ، يعنى اگر حركات كمّى عالم متوقف شود مستلزم توقف حركات مكانى يا وضعى نيست ولى اگر حركات مكانى عالم متوقف شود مستلزم توقف حركات كمّى هست .\r\n( 5 ) . تخلخل و تكاثف هم خالى از حركت كيفى نيست ، يعنى هر تخلخل و تكاثفى مستلزم يك حركت كيفى است . حركت كيفى را هم گفتيم مستلزم اين است كه يك نقل و انتقالى در علتها رخ بدهد به اينكه مثلًا يك مسخّنى باشد كه شىء را تسخين كند .\r\n( 6 ) . احتمال مىرود كلمهء « تحليل » در اينجا درست نباشد . من به نسخهء خودم مراجعه نكرده‌ام .\r\n","page_name":" 701 ","page_number":701},
  {"content":"\r\n\r\nدائمة « 1 » فلا بد لها من علة محيلة حادثة مثل نار تحيل الماء بأن تقرب منه أو يقرب هو منها بعد أن لم يكن « 2 » ، فالحركة المكانية أقدم من الكمية و الكيفية ، لكنَّ المكانية « 3 » إما مستقيمة أو منعطفة « 4 » أو راجعة « 5 » ، و المستقيمات لاتدوم على اتصالها « 6 » لتناهى الأبعاد المكانية كلّها ، و الأخيرتان « 7 » غيرمتصلتين لتخلل السكون بين كل حركتين متخالفتين جهة ، و السكون لا يكون إلّافى الزمان « 8 » لأنه قوة الحركات كما مرَّ - و قوة الشىء لابد أن تكون متقدمة عليه زماناً « 9 » - و الزمان يفتقر إلى حركة حافظة له و هو لاينحفظ بحركة متصرمة « 10 » بل بمايقبل الدوام التجدّدى الاتصالى ، و الّتى تقبل هذا .\r\n\r\n\r\n\r\n\r\n","description":"","footnote":"\r\n( 1 ) . استحاله كه حركت كيفى است آن هم باز نياز به علتى از خارج دارد يعنى احتياج به نقل و انتقالى در علت خارجى دارد .\r\n( 2 ) . يعنى قبلًا نزديك نبود ، حالا نزديك شد ، پس به نقل و انتقال احتياج است .\r\n( 3 ) . خود حركت مكانيه باز از حركت وضعيه تأخر دارد . پس نتيجه اين شد كه حركت وضعيه از همه اقدم است .\r\n( 4 ) . مقصود از منعطف حركت دورى نيست بلكه حركت انحنايى است كه بعد زاويه پيدا مىكند . در اينجا اصطلاحى دارند كه بعد هم خواهند گفت .\r\n( 5 ) . تقسيم مرحوم آخوند در اينجا تقسيم خيلى بجايى نيست و با حرفهاى آيندهء خودشان نيز [ سازگار نيست . 
  ] حركت راجعه هم خودش نوعى حركت مستقيمه است ، يعنى شيئى كه حركت مستقيم مىكند ، اگر در همان مسيرى كه رفته برگردد ، آن را حركت راجعه مىگويند .\r\n( 6 ) . حركات مستقيم نمىتواند ادامه پيدا كند چون ابعاد متناهى است . امروز اصلًا قائل به حركت مستقيم نيستند . هر حركتى كه ما آن را در حس مستقيم مىدانيم مىگويند در واقع يك حركت منحنى است . كسانى كه اين حرف را مىزنند ابعاد را غيرمتناهى نمىدانند . قدما هم كه قائل به حركت مستقيم بودند باز مىگفتند چون ابعاد غيرمتناهى نيست به يك حدى كه برسد [ متوقف مىشود . 
  ] مثلًا اگر ما سنگى را بالا بيندازيم و فرض كنيم از همهء موانع هم رد شود بالاخره به جايى مىرسد كه ديگر مكان وجود ندارد و امكان ندارد بالا برود .\r\n( 7 ) . نه حركت راجعه كه روى خط مستقيم برمىگردد و نه حركت منعطفه كه روى خط منحنى برمىگردد هيچ كدام نمىتواند بدون تخلل سكون رخ دهد و يك حركت باشد .\r\nهر دو اينها مستلزم سكون است ، روى قاعده‌اى كه بعدها خواهند گفت .\r\n( 8 ) . و سكون جز در زمان رخ نمىدهد چون سكون غير از ثبات است ؛ سكون يعنى قوهء حركت ، و سكون را با ثبات نبايد اشتباه كرد .\r\n( 9 ) . همين قدر كه سكون باشد پاى قوه در كار مىآيد و قبلًا گفتيم كه قوه تقدم زمانى دارد بر فعليت ، پس سكون تقدم زمانى دارد بر حركت ، پس بايد زمانى در كار باشد .\r\n( 10 ) . از نظر قدماى قبل از مرحوم آخوند آن حركت دائم حركت وضعيهء فلك است ولى ايشان حركت دائم را حركت جوهرى مىداند و لهذا برخى مطالب مطرح شده در اينجا مثل خيلى حرفهاى ديگر مرحوم آخوند روى مبناى خود ايشان نيست .\r\nسؤال : در راجعه مىتوان آن حرف را قبول كرد كه سكون متخلل است ولى در منعطفه چگونه مىتوان قبول كرد ؟ .\r\nاستاد : اينها به چنين فرقى قائل نيستند . مىگويند وقتى كه شىء در مسير مستقيم حركت مىكند همين قدر كه بخواهد تغيير جهت بدهد اعم از اينكه روى خطى كه رفته بخواهد برگردد يا نه ، بدون سكون امكان ندارد كه برهانش در آينده خواهد آمد .\r\n","page_name":" 702 ","page_number":702},
  {"content":"\r\n\r\nالدوام هى المستديرة الّتى يجوز اتصالها دائماً ، فهى غنية عن سائر الحركات العرضية و هى لاتستغنى عن المستديرة فهى أقدم الحركات .\r\nو أمّا أنّ المستديرة أدومها فلما مر أنّ غيرها منقطعة « 1 » إلى سكون لأنه عدمها و هو لكونه عدماً خاصاً يصحبه قوة أو ملكة مفتقرتين إلى قابل زمانى متجدد الوجود يحتاج إلى زمان بعد زمان الحركة الّتى هو يقابلها ، و قد علم أنّ حافظ الزمان هو المستديرة فى المشهور « 2 » .\r\nو أمّا أنها أتمها فلأنها فى نفسها لايحتمل الزيادة فى الكمية « 3 » كباقى الحركات و لا الاشتداد و لا التضعف فى السرعة و البطؤ لما ستعلم فى مباحث الأفلاك « 4 » ، و لأنّ فاعلها و غايتها ليس أمراً محسوساً بل أمر عقلى غير متفاوت فى القرب إليه و البعد عنه لكونه خارجاً عن هذا العالم كما يتفاوت غاية الحركات الطبيعية الأينية و تشتد .\r\n\r\n\r\n\r\n\r\n","description":"","footnote":"\r\n( 1 ) . حركت مستدير تنها حركتى است كه منقطع نمىشود ، پس ادوم است . كلمهء « ادوم » در اينجا درست نيست ، بايد گفت اين دائم است و بقيه غير دائم .\r\n( 2 ) . با « فى المشهور » اشاره مىكند كه ما داريم بر مبناى ديگران حرف مىزنيم .\r\n( 3 ) . حركت فلك چون دائم است و بلكه غيرمتناهى است زياده در كميت پيدا نمىكند .\r\nحتى معتقد هستند كه حركت فلك سرعت و بُطء هم پيدا نمىكند . هر كدام در هر درجه‌اى از سرعت كه هست الى الابد به همان حالت باقى مىماند و امكان اينكه كندتر يا تندتر شود نيست .\r\n( 4 ) . در اين فصل مرحوم آخوند دو وعده داده است كه اين دو وعده وفا نشده است به همان دليلى كه مكرر گفته‌ايم كه اسفار به صورت يك كتاب يادداشت و ناتمام باقى مانده است . خيلى از مباحث را مىگويد در گذشته گفته شد در صورتى كه در آينده مىگويد ، يا مىگويد در آينده مىگوييم در حالى كه در گذشته گفته است . خيلى از ابواب و مباحث مهم را مىگويد در آينده خواهيم گفت در صورتى كه چنين بابى در اسفار موجود نيست .\r\nاز جمله در اينجا مىگويد ما در بحث فلكيات خواهيم گفت . در آخر اين فصل نيز مطلب را به مباحث جهات و فلكيات حواله مىدهد در حالى كه اسفار جهات و فلكيات ندارد .\r\nدر يك جا مىگويد ما در آينده در مباحث نبوات چنين خواهيم گفت ولى اسفار مباحث نبوات ندارد .\r\n","page_name":" 703 ","page_number":703},
  {"content":"\r\n\r\nحركتها « 1 » أخيراً كلّما قرب المتحرك من الحيّز الطبيعى ، و القسرية يضعف أخيراً كلّما بعد من القاسر و ذلك لأنّ الشىء كلما هو أقرب من مبدء و أصله فهو أشد و أقوى و كلما بعد منه فهو أضعف و أوهن .\r\nو أمّا أنها أشرف منها فلأنها تامة و التام أشرف من الناقص ، فالدورية أشرف من سائر الحركات . فحينئذ قد ظهر « 2 » أنّ الجرم المتحرك بالاستدارة وجب أن يكون أقدم الأجرام و أتمها و أشرفها طبيعة إذ شرف الفعل و تمامه و دوامه ، يستدعى شرف الفاعل و تمامه و دوامه فبقوته الممسكة له تحدّد جهات الحركات الطبيعية الأينية المستقيمة و جهات الأبعاد المكانية كما سيجىء موعد بيانه فى مباحث الجهات و مباحث الفلكيات « 3 » إن شاء اللَّه تعالى .\r\n\r\n\r\n\r\n\r\n","description":"","footnote":"\r\n( 1 ) . مىگويند در حركات افلاك شدت و ضعف نيست ولى در حركات أينى شدت و ضعف پيدا مىشود . اينكه شدت و ضعف پيدا مىشود يا از ناحيهء فاعل است يا از ناحيهء غايت .\r\nاز ناحيهء فاعل به اين نحو است كه وقتى بر ميزان نيروى علت فاعلى اضافه شود حركت شدت پيدا مىكند . اما از ناحيهء غايت اين‌طور است كه وقتى شىء متحرك به حركت طبيعى به غايتش نزديك مىشود بر شدت حركت كه مقصود سرعت است افزوده مىشود كه امروز هم همين حرف را مىزنند . اگر ما سنگى را از ارتفاع چند كيلومترى رها كنيم ، به حسب حس ممكن است چنين به نظر برسد كه با حركت يكنواخت حركت مىكند . قدما هم قائل بودند كه اگر ما يك شىء را از بالا رها كنيم آناً فآناً بر سرعتش افزوده مىشود ، چون معتقد بودند كه هرچه شىء به غايت خودش نزديكتر شود جاذبهء غايت بيشتر آن را به سوى خودش مىكشد . به عكس در حركت قسرى آناً فآناً از سرعت حركت كاسته مىشود . اگر گلوله‌اى را به طرف بالا پرتاب كنيم ، سرعتش آناً فاناً كند مىشود تا به مرحلهء سكون مىرسد .\r\nولى در افلاك اين حرفها معنى ندارد و در حركات افلاك شدت و ضعف نيست .\r\n( 2 ) . از اينجا يك نتيجهء ديگر مىگيرند . اگر ثابت شد كه حركات فلكيه ادوم و اشرف و اتمّ از ساير حركات هستند ناچار بايد بگوييم جسم فلكى هم اتمّ و اشرف از ساير اجسام است .\r\n( 3 ) . همچنان كه گفتيم اين مبحث در اسفار نيامده است .\r\n","page_name":" 704 ","page_number":704},
  {"content":"\r\n\r\n\r\nفهرستها\r\n\r\n","description":"","footnote":"","page_name":" 705 ","page_number":705},
  {"content":"\r\n . \r\n","description":"","footnote":"","page_name":" 706 ","page_number":706},
  {"content":"\r\n\r\n\r\nفهرست آيات قرآن كريم\r\nمتن آيه - نام سوره - شماره آيه - صفحه .\r\nبسم اللَّه الرّحمن الرّحيم . فاتحة الكتاب 271 ، 40 ، 49 ، 61 ، 74 ، 88 ، 98 ، 105 ، 115 ، 123 ، 137 ، 147 ، 159 ، 171 ، 181 ، 191 ، 203 ، 219 ، 227 ، 237 ، 246 ، 257 ، 265 ، 277 ، 289 ، 301 ، 313 ، 329 ، 339 ، 350 ، 361 ، 371 ، 382 ، 395 ، 407 ، 419 ، 432 ، 441 ، 454 ، 465 ، 477 ، 494 ، 503 ، 511 ، 525 ، 539 ، 555 ، 565 ، 577 .\r\nو . . . و أتوا به متشابهاً . . . بقره 69925 .\r\nالم . . . يحيى و يميت . . . بقره 195258 .\r\nالحمدللَّه الّذى . . . انعام 2441 .\r\nو هو القاهر فوق . . . انعام 69661 .\r\nانّ . . . يحيى و يميت . . . توبه 195116 .\r\nقل . . . اللَّه الّذى يتوفّيكم . . . يونس 697104 .\r\nيا . . . لا ييأس من روح . . . يوسف 42987 ، 674 .\r\nالّذين . . . الا بذكر اللَّه . . . رعد 49228\r\n\r\n","description":"","footnote":"","page_name":" 707 ","page_number":707},
  {"content":"\r\n\r\nالم . . . ان يشأ يذهبكم . . . ابراهيم 69619 .\r\nيوم تبدّل الارض . . . ابراهيم 69648 .\r\nما . . . و ما عند اللَّه . . . نحل 69996 ، 700 .\r\nخالدين . . . لا يبغون . . . كهف 492108 .\r\nو . . . كلٌّ الينا راجعون . انبياء 69693 .\r\nو اقترب الوعد الحقّ . . . انبياء 68597 .\r\nانّ فى هذا لبلاغاً . . . انبياء 686106 .\r\nثمّ خلقنا النّطفة . . . مؤمنون 24414 .\r\nاو . . . ظلمات بعضها . . . نور 14640 .\r\nو . . . كلٌّ اتوه داخرين . نمل 69687 .\r\nوترى الجبال تحسبها . . . نمل 57388 ، 695 .\r\nو . . . أ اذا ضللنا فى . . . سجده 69710 .\r\nقل يتوفّيكم ملك . . . سجده 69711 .\r\nو . . . انّما يريد اللَّه . . . احزاب 57333 .\r\nهو الّذى جعلكم . . . فاطر 24439 .\r\nثمّ . . . فقال لها و للارض . . . فصّلت 69611 .\r\nصراط . . . الا الى اللَّه . . شورى 57453 .\r\nافعيينا . . . بل هم فى لبسٍ . . . ق 68515 ، 695 ، 696 .\r\nفالمقسّمات امراً . ذاريات 1874 .\r\nو انّ الى ربّك المنتهى . نجم 57442 .\r\nو ما امرنا الّا واحدةٌ . . . قمر 18750 .\r\nعلى ان نبدّل امثالكم . . . واقعه 69661 .\r\nله . . . يحيى و يميت . . . حديد 1952 .\r\nو سيّرت الجبال فكانت . . . نبأ 57320 .\r\nفالمدبّرات امراً . . . نازعات 1875 .\r\nالى ربّك منتهيها . نازعات 57444 .\r\nاذا السّماء انفطرت . انفطار 6961 .\r\nاذا السّماء انشقّت . انشقاق 6961 .\r\nيوم يكون النّاس . . . قارعه 5734 .\r\nو تكون الجبال كالعهن . . . قارعه 5735\r\n\r\n","description":"","footnote":"","page_name":" 708 ","page_number":708},
  {"content":"\r\n\r\n\r\nفهرست احاديث\r\nمتن حديث - گوينده - صفحه .\r\nاللَّه اكبر . - 98 .\r\nمن اخلص للَّه اربعين . . . رسول اكرم صلى الله عليه و آله 145 .\r\nعليكم بدين العجائز . منسوب به رسول اكرم صلى الله عليه و آله 165 ، 166 .\r\nخدايا من دعا مىكنم . . . امام سجاد عليه السلام 187 .\r\n\r\nفهرست اشعار عربى\r\nمصرع اوّل اشعار - نام سراينده - تعداد ابيات - صفحه .\r\nبالنقص و الكمال فى المهيه حاج ملاهادى سبزوارى 3961 .\r\nفمثل شيئيةٍ او امكانٍ حاج ملاهادى سبزوارى 2011 .\r\n. . . قم فاغتنم الفرصة بين العدمين - - 389 .\r\nكون المراتب فى الاشتداد حاج ملاهادى سبزوارى 3911 ، 458 ، 482 ، 561 .\r\nكون المراتب فى الاشتداد حاج ملاهادى سبزوارى - 392 .\r\nو الجنس مغمورٌ بكلّ الاوعيه حاج ملاهادى سبزوارى - 153 .\r\nهبطت اليك من المحل الارفع ابن سينا 2061 .\r\n\r\nفهرست اشعار فارسى\r\nمصرع اوّل اشعار - نام سراينده - تعداد ابيات - صفحه .\r\nاز آن چرخى كه گرداند زن پير - 1661 .\r\nبلبل از فيض گل آموخت سخن ورنه نبود حافظ 1641 .\r\nجان چه باشد جز خبر در آزمون مولوى 5161 .\r\nچرخ با اين اختران ، نغز و خوش و زيباستى ميرفندرسكى 4871 .\r\nچون كه صد آمد نود هم پيش ماست - - 312 ، 445 .\r\nچهار طبع مخالف سركش - 1882 .\r\nخبر دارى كه سياحان افلاك نظامى 1644 .\r\nعارفان در دمى دو عيد كنند مولوى 361\r\n\r\n","description":"","footnote":"","page_name":" 709 ","page_number":709},
  {"content":"\r\n\r\nعزلت بىعين علم آن زلّت است شيخ بهايى 1451 .\r\nگشت مبدل آب اين جو چند بار مولوى 5331 ، 644 .\r\nگندم از گندم برويد جو ز جو - - 194 .\r\nهر دمى نو مىشود دنيا و ما مولوى 361 ، 575 .\r\nهيچ گندم كشته‌اى جو بر دهد ؟ مولوى 1941 .\r\n\r\nفهرست اسامى اشخاص\r\nآدم عليه السلام : 83 .\r\nابن سهلان ساوجى : 341 .\r\nابن سينا ( ابوعلى حسين بن عبداللَّه معروف به شيخ الرئيس ) : در بسيارى از صفحات .\r\nابن مسكويه رازى : 542 .\r\nارسطو : 27 ، 42 ، 49 ، 53 ، 54 ، 60 ، 105 - 112 ، 118 ، 120 ، 123 ، 124 ، 134 ، 147 ، 165 - 173 ، 176 ، 197 ، 209 ، 266 ، 290 ، 332 ، 341 ، 364 ، 401 ، 471 ، 537 ، 571 ، 574 ، 575 ، 591 ، 698 .\r\nاصفهانى ( آقا شيخ محمدحسين ) : 509 .\r\nافلاطون : 27 - 29 ، 32 ، 49 ، 471 ، 591 ، 592 .\r\nافلوطين : 574 ، 575 ، 698 .\r\nالهى قمشه‌اى ( آقا محمدرضا ) : 276 .\r\nانكساغورس : 633 .\r\nاينشتين ( آلبرت ) : 173 .\r\nبروجردى ( سيد حسين طباطبايى ) : 94 ، 470 ، 528 .\r\nبهمنيار ( ابوالحسن بهمن بن مرزبان ) : 40 ، 42 ، 44 ، 45 ، 308 ، 343 ، 384 ، 429 ، 594 ، 596 .\r\nبيرونى ( ابوريحان محمد بن احمد ) : 138 ، 402 ، 543 .\r\nپارمنيدس : 193 .\r\nتالس : 153 .\r\nجبرئيل عليه السلام : 184 - 186 .\r\nجلوه ( ميرزا ابوالحسن ) : 255 ، 256 ، 275 ، 276 ، 287 ، 300 ، 410 ، 639 ، 650 .\r\nحكيم ( آقا بزرگ ) : 185 ، 275 ، 456 .\r\nخراسانى ( آخوند ملا محمد كاظم ) : 83 .\r\nخوانسارى ( سيد محمد باقر ، صاحب روضات ) :\r\n286 .\r\nدشتكى ( سيد صدرالدين ) : 122 ، 446 .\r\nدكارت : 471 ، 500 ، 501 .\r\nدوانى ( جلاالدين ، محقق ) : 122 ، 446 .\r\nذيمقراطيس ( ديموكريت ) : 120 ، 140 ، 173 .\r\nزنون اكبر ( اليائى ) : 574 ، 575 ، 698 .\r\nزنون رواقى : 698 .\r\nسبزوارى ( حاج ملا هادى ) : 31 ، 33 ، 57 ، 70 ، 72 ، 73 ، 85 - 87 ، 97 ، 103 ، 114 ، 139 ، 140 ، 144 ، 153 ، 197 ، 201 ، 202 ، 204 ، 208 ، 210 ، 211 ، 225 ، 233 ، 234 ، 254 ، 257 ، 258 ، 262 - 264 ، 272 ، 297 ، 298 ، 303 ، 316 ، 318 ، 334 ، 340 ، 342 ، 346 ، 353 ، 368 ، 391 ، 413 ، ، 414 ، 444 ، 463 ، 466 ، 472 ، 478 ، 481 ، 486 ، 500 ، 502 - 505 ، 507 - 516 ، 518 - 522 ، 532 ، 533 ، 539 ، 561 ، 592 ، 593 ، 599 ، 602 ، 603 ، 608 ، 610 ، 611 ، 615 ، 622 ، 626 ، 633 ، 634 ، 640 ، 660 ، 661 ، 663 ، 672 ، 673 ، 688 ، 690 ، 692 ، 700 .\r\nسعد بن معاذ : 491 .\r\nسفيان ثورى : 165 .\r\nسقراط : 29 .\r\nسهروردى ( شهاب الدين يحيى بن حبش ،\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nشيخ اشراق ) : 59 ، 121 ، 188 ، 197 ، 231 ، 233 ، 319 ، 341 ، 363 ، 429 ، 461 ، 487 ، 504 ، 509 ، 513 ، 514 ، 523 ، 529 ، 552 ، 553 ، 606 ، 672 ، 693 .\r\nشفتى ( سيد محمدباقر حجة الاسلام ) : 285 ، 286 .\r\nشهرستانى ( ابوالفتح محمد بن ابوالقاسم عبدالكريم ) : 699 .\r\nشيخ بهايى ( بهاء الدين محمد بن حسين عاملى ) :\r\n144 .\r\nصدرالدين شيرازى ( محمد بن ابراهيم قوامى معروف به مرحوم آخوند ، ملاصدرا ، صدرالمتألهين ) : در بسيارى از صفحات .\r\nطباطبايى ( علامه محمدحسين ) : 66 ، 86 ، 87 ، 93 ، 95 ، 99 ، 103 ، 121 ، 122 ، 143 ، 145 ، 170 ، 211 ، 212 ، 214 ، 248 ، 282 ، 304 ، 332 - 338 ، 340 ، 341 ، 346 - 348 ، 355 ، 356 ، 368 ، 369 ، 374 ، 392 ، 394 ، 415 - 417 ، 425 ، 439 ، 450 ، 457 ، 459 ، 462 ، 473 ، 474 ، 481 - 484 ، 510 ، 515 - 517 ، 536 ، 540 ، 544 ، 549 ، 567 ، 578 ، 584 ، 606 ، 607 ، 610 ، 641 ، 642 ، 650 ، 660 ، 661 ، 664 ، 671 ، 690 ، 697 .\r\nعزرائيل عليه السلام : 185 ، 698 .\r\nعلى بن ابيطالب ، اميرالمؤمنين عليه السلام : 165 .\r\nعلى بن الحسين ، امام سجاد عليه السلام : 187 .\r\nغزالى طوسى ( ابوحامد محمد بن محمد ) : 196 .\r\nفارابى ( ابونصر محمد بن محمد بن طرخان ) : 42 ، 106 ، 170 ، 197 ، 478 ، 527 ، 528 .\r\nفخرالدين رازى ( ابو عبداللَّه محمد بن عمر ) : 33 - 41 ، 45 ، 48 ، 49 ، 90 ، 101 ، 102 ، 128 ، 130 ، 133 ، 135 ، 137 - 145 ، 147 - 151 ، .\r\n153 - 157 ، 188 ، 260 ، 289 ، 301 - 303 ، 307 - 311 ، 327 ، 402 ، 590 ، 593 ، 603 ، 607 ، 613 ، 614 ، 616 - 618 ، 654 ، 656 ، 657 .\r\nفرفوريوس سورى : 514 .\r\nفيثاغورس : 28 ، 29 ، 31 ، 49 ، 591 ، 592 ، 637 .\r\nقاضى طباطبايى ( حاج سيد على ) : 145 .\r\nكانت ( امانوئل ) : 71 ، 79 ، 113 .\r\nمحمد بن عبداللَّه ( رسول اكرم صلى الله عليه و آله ) : 145 ، 165 ، 491 ، 573 .\r\nمحمد بن على ، امام باقر عليه السلام : 145 .\r\nمحمدى گيلانى : 333 .\r\nمحيى الدين ابن عربى ( ابوبكر محمد بن على ) :\r\n574 ، 575 ، 699 ، 700 .\r\nمدرس زنوزى ( آقا على ) : 276 ، 413 ، 416 ، 472 .\r\nمولوى بلخى ( جلال الدين محمد ) : 36 ، 194 ، 516 ، 575 .\r\nميرداماد ( محمد باقر بن محمد استرآبادى ) : 39 ، 44 - 46 ، 48 ، 71 ، 85 ، 93 ، 595 ، 690 .\r\nميرزاى قمى ( ابوالقاسم بن حسن ) : 166 ، 285 .\r\nنظامى گنجوى ( ابو محمد الياس بن يوسف ) : 164 .\r\nنورى اصفهانى ( آخوند ملاعلى ) : 285 ، 286 .\r\nنيوتن ( اسحاق ) : 111 ، 606 .\r\nهايدگر ( مارتين ) : 85 .\r\nهراكليتوس : 29 ، 377 ، 393 .\r\nهگل ( جرج ويلهلم فردريك ) : 103 .\r\nيوسف بن يعقوب عليه السلام : 206\r\n\r\n","description":"","footnote":"","page_name":" 711 ","page_number":711},
  {"content":"\r\n\r\n\r\nفهرست اسامى . كتب ، مقالات ، نشريات\r\nاثبات وجود خدا : 70 .\r\nاثولوجيا : 574 ، 575 ، 610 ، 698 .\r\nاسفار اربعه : در بسيارى از صفحات .\r\nاشارات و تنبيهات : 196 ، 198 .\r\nاصل تضاد در فلسفهء اسلامى ( مقاله ) : 103 ، 668 ، 696 .\r\nاصول فلسفه و روش رئاليسم : 30 ، 86 ، 165 ، 540 ، 544 .\r\nالاصول المشرقيه : 429 .\r\nالبصائر النصيريه : 341 .\r\nالتحصيل : 343 ، 596 .\r\nالمباحث المشرقيه : 590 ، 593 ، 613 .\r\nالمطارحات : 590 .\r\nالملل و النحل : 699 .\r\nالهيات شفا : 54 ، 73 ، 182 ، 196 ، 549 .\r\nبحارالانوار : 145 .\r\nبدايع الحكم : 413 ، 416 ، 472 .\r\nبداية الحكمه : 282 ، 515 ، 540 .\r\nتعليقات : 210 .\r\nتعليقات بر شفا : 466 ، 486 .\r\nتفسير الميزان : 697 .\r\nتفسير كبير : 34 ، 144 .\r\nتهافة الفلاسفه : 196 .\r\nحاشيهء ملا عبداللَّه : 151 .\r\nحركت جوهريه ( رساله ) : 276 .\r\nدانشنامهء علايى : 140 .\r\nربط حادث به قديم ( رساله ) : 255 ، 276 .\r\nرسائل سبعه : 540 .\r\nرساله در باب قوه و فعل : 86 ، 333 ، 540 .\r\nرسالة الحدوث : 114 ، 504 ، 610 .\r\nروضات الجنات : 286 .\r\nشرح عيون الحكمه : 593 .\r\nشرح هدايه : 255 ، 276 ، 366 ، 410 .\r\nشفا : 54 ، 55 ، 61 ، 62 ، 74 ، 289 ، 318 ، 353 ، 366 ، 486 ، 590 ، 598 ، 601 ، 632 ، 661 .\r\nشواهد الربوبيه : 114 ، 414 ، 504 ، 508 ، 514 ، 540 ، 541 ، 543 .\r\nصحيفهء سجاديه : 187 .\r\nطبيعيات شفا : 54 ، 73 ، 78 ، 79 ، 549 .\r\nعيون الحكمه : 593 .\r\nطهارة الاعراق : 542 .\r\nفتوحات مكيه : 699 .\r\nفصوص الحكم : 699 .\r\nقاموس : 58 .\r\nقرآن كريم : 187 ، 244 ، 572 - 574 ، 696 ، 697 .\r\nكافى : 145 .\r\nكتاب الطبيعه : 106 .\r\nكفاية الاصول : 83 .\r\nمبدأ و معاد : 488 .\r\nمجموعه رسائل ( مرحوم آخوند ) : 504 ، 699 .\r\nمشاعر : 504 .\r\nمعالم : 41 .\r\nمنظومه : 30 ، 37 ، 66 ، 72 ، 140 ، 143 ، 155 ، 197 ، 200 ، 204 ، 242 ، 342 ، 357 ، 391 ، 446 ، 504 ، 515 ، 563 ، 599 .\r\nمنظومهء منطق : 153 .\r\nنان و حلوا : 144 .\r\nنجات : 49 ، 596 .\r\nنهاية الحكمه : 473 ، 540 ، 544 .\r\n\r\n\r\n","description":"","footnote":"","page_name":" 712 ","page_number":712}
  ]