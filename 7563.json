[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n13\r\n( جلد نهم از بخش فلسفه )\r\nمقالات فلسفى ، مسألهء شناخت ، نقدى بر ماركسيسم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n13\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمجموعه آثار استاد شهيد مطهري ( 13 )\r\nچاپ سوم : مرداد 1376 مطاب با ربيع الثاني 1418\r\nتعداد : 2000 نسخه\r\nليتوگرافي ، چاپ صحافى : مؤسسه چاپ فجر . تلفن : 3119796\r\nهمكار فنى : سازمان طرح واجراى كتاب\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 30512 - فاكس : 3119796\r\n* قم : خيابان ارام ، تلفن : 731522\r\nشابك دوره : 964 - 5600 - 06 - 5\r\nISBN 964 - 5600 - 06 - 5\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ جلد سيزدهم 
  ]\r\n\r\nمقدّمه\r\nباسمه تعالى\r\nكتاب حاضر جلد سيزدهم - و جلد نهم و آخرين جلد از بخش فلسفه - « مجموعهء آثار » استاد شهيد آية اللّه مطهرى است كه شامل سه بخش است : « مقالات فلسفى » ، « مسألهء شناخت » و « نقدى بر ماركسيسم » .\r\nنظر به اينكه اين موضوعات ، متفرق بودند و هر يك به تنهايى نيز يك مجلد از مجموعه آثار را تشكيل نمىدادند ، لذا به صورت آخرين مجلد از بخش فلسفه « مجموعه آثار » منتشر مىشوند .\r\nدر بخش اول ، غير از مقالات « اصالت روح » ، « قرآن و مسألهء حيات » ، « توحيد و تكامل » و « پرسشهاى فلسفى ابو ريحان از بو على » بقيهء مقالات پس از شهادت استاد منتشر شده و از مقالات اخير مقالهء « اصل تضاد در فلسفهء اسلامى » تركيبى است از چند سخنرانى و يك مقالهء استاد در اين زمينه كه البته به رؤيت ايشان رسيده بود و اصلاحات و اضافاتى بر آن معمول داشته بودند و پس از شهادت استاد ، با يك بازبينى كه توسط برخى شاگردان ايشان انجام شد به چاپ رسيد ؛ و ساير مقالات نوشته‌هايى نسبتا مدوّن از استاد بوده كه پس از شهادت ايشان از ميان يادداشتهايشان انتخاب و چاپ شده است . البته همهء مقالات اين بخش ، فلسفى محض نيست ، برخى از آنها جنبه‌هاى ديگر نيز دارد .\r\nبخش دوم ، مجموعهء ده سخنرانى استاد شهيد دربارهء « مسألهء شناخت » است كه\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nدر محرم 1398 برابر با آذر 1356 در « كانون توحيد » تهران و در جمعى كه اغلب دانشجو بوده‌اند ايراد شده و پس از شهادت استاد تنظيم و منتشر شده است . اين سخنرانيها در زمانى نزديك به آغاز نهضت اسلامى و در حالى ايراد شده كه استاد مطهرى ممنوع المنبر بوده‌اند ، و سرانجام نيز توسط پليس شاه تعطيل و موجب بازداشت ايشان گرديد ؛ و البته انتخاب موضوع « شناخت » توسط استاد بىجهت نبوده است ؛ در آن زمان تبليغات ماركسيستى باعث شده بود كه عده‌اى از جوانان مسلمان گرايشات ماركسيستى پيدا كنند و برخى يك مكتب التقاطى پديد آورده بودند كه هم از اسلام داشت و هم از ماركسيسم ؛ باطن و هستهء آن ماركسيسم بود و ظاهر و پوستهء آن اسلام ؛ و مسألهء شناخت از اولين مسائلى بود كه به آن مىپرداختند و احياناً دربارهء آن كتاب منتشر مىكردند . از قضا اين سخنرانيهاى استاد شهيد تأثير زيادى بر آن جوّ مسموم داشت و نوارهاى آن دست به دست مىگشت و تا حد زيادى تبليغات مذكور را خنثى نمود .\r\nبخش سوم ( نقدى بر ماركسيسم ) فراهم آمده از حدود چهل و پنج جلسه بحث دربارهء فلسفهء ماركسيسم است كه در سالهاى 1355 و 1356 هجرى شمسى در شهر مقدس قم و در يك جمع خصوصى از طلاب ايراد شده است . اين بحثها شامل دو قسمت است : قسمت اول ، سيرى است در فلسفهء ماركسيسم كه بر اساس كتاب ماركس و ماركسيسم ( نوشتهء آندره پىيتر ، ترجمهء شجاع الدين ضيائيان ، از انتشارات دانشگاه تهران ) انجام شده است . در اين قسمت نقد و بررسى فلسفهء ماركسيسم مورد نظر نبوده بلكه تنها آشنا شدن با ديدگاههاى فلسفهء ماركسيسم مورد توجه بوده است ؛ با اين حال گاهى نيز به نقد و بررسى اجمالى نظريات ماركسيسم پرداخته شده است . در اين قسمت ، سير بحث مطابق فصل بندى كتاب ماركس و ماركسيسم پيش رفته است و البته همهء بخشهاى فصول كتاب مذكور مورد بررسى قرار نگرفته ، بلكه بخشهايى انتخاب شده است . اين قسمت تا صفحه 670 را شامل مىشود . قسمت دوم مشتمل بر نقد و بررسى مسائل گوناگون ماركسيسم و بيان اختلاف نظرهاى اسلام و ماركسيسم دربارهء اين مسائل است .\r\nبخش « نقدى بر ماركسيسم » تنظيم شدهء تقريرات يكى از حاضرين در آن جلسات مىباشد ، لذا در برخى موارد ممكن است عين كلام استاد نباشد و احياناً در موارد نادر نارسا باشد ، كه اين كمبود ناشى از فقدان نوارهاى اين درسهاست . با اين حال كتاب نقدى بر ماركسيسم داراى نكات بديع فراوان و حاكى از دقت نظر و نكته‌سنجى استاد شهيد در مسائل فلسفى است و مىتوان آن را نوعى فلسفهء تطبيقى دانست و شايد كيفيت نامناسب چاپهاى قبلى اين كتاب ، مانع از ظهور اين خصوصيت بوده است .\r\nاز جناب آقاى محمد كوكب كه مسؤوليت تصحيح چاپى و نظارت بر انجام كار\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nرا به عهده داشته‌اند صميمانه سپاسگزاريم . همچنين از جناب آقاى عليرضا مختار پور به خاطر استخراج فهرستهاى آخر كتاب تشكر مىشود .\r\nاز خداى متعال توفيق بيشتر مسألت مىكنيم .\r\n12 ارديبهشت 73 شوراى نظارت بر نشر آثار استاد شهيد مطهّرى\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nفهرست مطالب\r\nمقالات فلسفى اصالت روح 29\r\nعوام زدگى برخى مسائل علمى 29\r\nنظريهء ثنوى دربارهء روح و بدن 31\r\nاشاره‌اى به نظر صدر المتألّهين در كيفيت ارتباط روح و بدن 34\r\nتفاوتهاى اصولى موجود زنده با موجودات فاقد حيات و نظريهء « اصالت نيروى زندگى » 36\r\nنظريهء « ماشينى » و اشكالات آن بر جنبهء ماوراء الطبيعى حيات و پاسخ بدانها 41\r\nقرآن و مسأله‌اى از حيات 47\r\nمنطق قرآن در مسألهء حيات 47\r\nمنطق متداول ماديون و الهيون در مسألهء « حيات و تكامل » 49\r\nمقايسهء منطق متداول با منطق قرآن در مسألهء « حيات و تكامل » 52\r\nعلت تفاوت اين دو منطق 55\r\nنفوذ يك فكر يهودى در ميان متكلمين مسلمان 57\r\nحدود توانايى علم در مسألهء حيات 58\r\nتوحيد و تكامل 61\r\nخلاصه‌اى از دو مقالهء گذشته دربارهء حيات 61\r\nرابطهء توحيد و تكامل 64\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمنشأ توهم تضاد بين فكر توحيد و تكامل 66\r\nفرضيه‌هاى مختلف در مسألهء « خلقت موجودات زنده و تكامل » 66\r\nتفسيرهاى غير علمى از تجربيات علمى 72\r\nنقش تورات در طرز فكر دانشمندان غربى نسبت به تكامل 73\r\nپرسشهاى فلسفى ابو ريحان از بو على 75\r\nمقدمه ( بحث تاريخى پيرامون سؤالات ابو ريحان از ابن سينا ) 75\r\nمقام فلسفى ابو ريحان 80\r\nابو ريحان يا بو على ؟ 83\r\nاعتراضات ابو ريحان بر ارسطو 87\r\nسؤال اول : چرا فلك بىوزن است ؟ 87\r\nجواب سؤال اول 88\r\nبررسى سؤال و جواب اول 91\r\nبو على و قانون « جبر » در حركت 94\r\nسؤال دوم : به چه دليل آسمان كون و فساد نمىپذيرد ؟ 99\r\nجواب سؤال دوم 99\r\nبررسى سؤال و جواب دوم 100\r\nتضاد ميان مسألهء قدم زمانى عالم و مخلوقيت آن 103\r\nسؤال سوم : چرا ارسطو جهات را منحصر در شش جهت مىداند ؟ 106\r\nجواب سؤال سوم 107\r\nبررسى سؤال و جواب سوم 108\r\nسؤال چهارم : چگونه مىتوان از اشكالات ناشى از قبول يا انكار جزء لا يتجزّى رهايى چيست ؟ 109\r\nجواب سؤال چهارم 110\r\nبررسى سؤال و جواب چهارم 111\r\nسه نظريهء اساسى در ماهيت جسم 112\r\nريشهء اشكال ابوريحان در رد جزء لا يتجزّى و پاسخ آن 114\r\nمسألهء « آن » و وجود جزء لا يتجزّى در زمان 116\r\nچهار نظريه دربارهء حركت 118\r\nسؤال و جواب‌هاى پيرامون مسألهء « عقل و معقول » 121\r\nسؤال اول : معنى عقل بالقوه چيست ؟ 121\r\nجواب سؤال اول 122\r\nبررسى سؤال و جواب اول 122\r\nپاسخ صحيح را جز در فلسفهء صدرايى نمىتوان يافت 125\r\nسؤال دوم : آيا پس از فعليت ، استعداد از بين مىرود ؟ 128\r\nجواب سؤال دوم 129\r\nبررسى سؤال و جواب دوم 129\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nتفكيك معانى « امكان » 130\r\nسؤال سوم : چگونه نفس پس از مفارقت از بدن از قوهء خيال بىنياز مىگردد ؟ 131\r\nجواب سؤال سوم 131\r\nبررسى سؤال و جواب سوم 132\r\nسؤال چهارم : آيا عقل فعال ، منفعل هم هست ؟ 134\r\nجواب سؤال چهارم 134\r\nبررسى سؤال و جواب چهارم 135\r\nسؤال پنجم : آيا قوهء عاقله بسيط كامل نيست ؟ 136\r\nجواب سؤال پنجم 136\r\nبررسى سؤال و جواب پنجم 137\r\nسؤال ششم : چگونه عقل صور خياليه را مطالعه مىكند ؟ 141\r\nپاسخ سؤال از سوى نگارنده 142\r\nسؤال هفتم : چه فرقى هست ميان عروض « معقولات » و عروض « وجود و وحدت » ؟ 144\r\nجواب سؤال هفتم 144\r\nبررسى سؤال و جواب هفتم 145\r\nتجرّد نفس 148\r\nسؤال هشتم : چه برهانى بر تجرّد عقول فعّاله هست ؟ 151\r\nجواب سؤال هشتم 151\r\nبررسى سؤال و جواب هشتم 152\r\nاصل تضاد در فلسفهء اسلامى 155\r\nتضاد و تصادم ، اساس تكاملها 156\r\nنقش تضاد در تركيب اجزاى عالم 156\r\nتعريف ديالكتيك : سازش تناقضها 159\r\nنظريهء فلاسفهء اسلامى در تحليل مفهوم « شدن » 160\r\nوحدت هستى و نيستى در « شدن » و « صيرورت » 161\r\nماهيت قضيهء سالبه 165\r\nعدم به اعتبار اصلى نفس الامريّت ندارد 167\r\nاعتبار دوم عدم 167\r\nنوع آميختگى هستى و نيستى در حركت ، انتزاعى و تحليلى است نه عينى 169\r\nكدام اعتبار عدم ، نقيض وجود است ؟ 169\r\nاختلاف نظر فلاسفهء اسلامى با فلاسفهء غربى در مسألهء « شدن » 171\r\nنقش تضاد در تغيير و حركت و تكامل 172\r\nانواع تقابل 173\r\nتضاد فلسفى 174\r\nپيدايش سه نظريه در طول تاريخ فلسفه دربارهء ناسازگارى به معنى دوم : 175\r\nنظريهء اول : ناسازگاريها امرى عرضى و سطحى است 175\r\nنظريهء دوم : نابجا بودن تضادها و كمال مطلوب نبودن جهان 177\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنظريهء سوم : اصيل بودن ناسازگاريها و مؤثر بودن آنها در تكامل 178\r\nناسازگاريها منشأ تنوع ، تكامل ، تركيب ، زيبايى و اعتلا هستند 178\r\nتوضيح نقش مثبت تضادها 179\r\nسازگارى ( ميل تركيبى ) در عين ناسازگارى 180\r\nتضاد ، زمينه ساز حركت 181\r\nبحث حركت 185\r\nنظريات گوناگون پيرامون حركت : 185\r\nنظريهء اول : نظريهء اليائيان 185\r\nنظريهء دوم : نظريهء اتميسم 185\r\nنظريهء سوم : نظريهء ارسطو 186\r\nتعميم قوه و فعل در اعراض اشياء 187\r\nنظريهء چهارم : نظريهء ملاصدرا 188\r\n« حركت » در فلسفهء جديد غرب 190\r\nجريان انديشهء تضاد و حركت در شرق و غرب 192\r\nعلت « رسيدن » نه علت « رساندن » 193\r\nتوجيه « حركت » در مغرب زمين 194\r\nتوضيح جهان از راه ضرورت منطقى 195\r\nديالكتيك ؛ سير از دليل به نتيجه در ذهن و عين 199\r\nايرادهاى نظريهء هگل 200\r\nشاگردان هگل 202\r\nروابط فلسفه و عرفان 209\r\nهدف فلسفه و عرفان دربارهء انسان 209\r\nموضوع فلسفه و عرفان 210\r\nوحدت و كثرت در فلسفه و عرفان 212\r\nمسألهء عليت 213\r\nنظريهء « خلق جديد » عرفا 214\r\nحركت جوهرى در كلام عرفا 216\r\nتفاوت معناى اصطلاحات عرفا با فلاسفه 217\r\nتشبيه يا تنزيه 218\r\nوحدت وجود 220\r\nفلسفهء اسلامى پيش از ملاصدرا 223\r\nعلت عجز بوعلى از حل برخى مسائل الهى 224\r\nعلت مشكل بودن تحقيق در تاريخ فلسفهء اسلامى 224\r\nدسته بندى مسائل فلسفى از نظر سير تاريخى : 225\r\n1 . مسائلى كه به صورت اوليه باقى مانده است 226\r\n2 . مسائلى كه برهان آنها تغيير كرده يا بر آن افزوده شده است 227\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n3 . مسائلى كه از ابهام خارج گرديده است 228\r\n4 . مسائلى كه براى اولين بار در جهان اسلام طرح شده است 229\r\nاشتباه مرحوم فروغى در فهم « وحدت وجود » 231\r\nنقش تخريبى متكلمين در فلسفه 233\r\nنزديك شدن فلسفهء مشّاء و اشراق و عرفان توسط ملا صدرا 234\r\nتأثير عميق معارف قرآنى بر فلسفه 235\r\nغزالى يك فيلسوف بزرگ اسلامى نيست 237\r\nانتساب غلط برخى مسائل به گذشتگان توسط حاجى سبزوارى 238\r\nفلسفهء اسلامى از ميرداماد تا عصر حاضر 243\r\n« حدوث دهرى » ميرداماد 243\r\nرشتهء عرضى و طولى موجودات 245\r\nاثبات حركت قطعى 246\r\nتقسيم وجود به نفسى و رابطى و رابط 247\r\nحكمت صدر المتألّهين 249\r\nحل اختلاف مشّاء و اشراق و عرفان توسط ملا صدرا 249\r\nفلسفهء صدرا ابتكارى است نه اقتباسى 250\r\nاركان فلسفهء ملا صدرا : 254\r\n1 . اصالت وجود 255\r\n2 . وحدت وجود 257\r\n3 . وجود ذهنى 259\r\n4 . امكان فقرى 261\r\n5 . مناط احتياج به علت 263\r\n6 . نحوهء ارتباط معلول به علت 264\r\n7 . حركت جوهرى 266\r\n8 . رابطهء ثابت با متغير 269\r\nفلسفهء ملا صدرا 271\r\nتكامل بشر در رهايى از شرايط مادى است 272\r\nارتباط جهان بينى با ايدئولوژى 272\r\nاصالت وجود 273\r\nبحث حركت 274\r\nاصل « ماده و صورت » و تكامل 276\r\nمسألهء اتحاد نفس و بدن 277\r\nمسألهء كليات 279\r\nمسألهء اتحاد عاقل و معقول 280\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nوجود ذهنى 283\r\nعلم از اقسام وجود است 284\r\nارزش و اعتبار علم 284\r\nتنها راه به سوى رئاليسم 284\r\nتاريخچهء بحث وجود ذهنى 285\r\nمواضع طرح بحث وجود ذهنى در حكمت اسلامى 286\r\nنقش تخريبى متكلمين در مسأله 288\r\nسهم عرفا 288\r\nاقوال وجود ذهنى : 290\r\n1 . نظر ماهوى 290\r\n2 . نظر اضافه ( اشعرى و فخر رازى ) 290\r\n3 . نظر اشباح 291\r\nاصول اقوال دربارهء حقيقت علم 292\r\nادلّهء وجود ذهنى 295\r\nخدا و جهان ديگر 299\r\nعلاقه‌مندى بشر به اين موضوع 299\r\nطرح مسألهء « خدا و جهان ديگر » 300\r\nمثال زمان 301\r\nيادداشتهاى مقالهء توحيد 305\r\nتفاوتهاى بعد پنجم ( بعد معنوى ) با ساير ابعاد 305\r\nنقش و محدودهء علوم حسى در خدا شناسى 309\r\nسخن گفتن انسان نمونه‌اى از خلقت عالم 311\r\nچرا با اينكه خدا شناسى فطرى است ، دربارهء آن وحدت نظر وجود ندارد ؟ 312\r\nادلّهء توحيد 313\r\nدليل اول : صرف الوجود اقتضاى وحدت دارد 313\r\nمعنى صرف الوجود بنا بر اصالت ماهيت يا اصالت وجود 314\r\nاشكال وارد بر سخن حاجى سبزوارى 317\r\nاشكال صدر المتألّهين بر برهان صرف الوجود 318\r\nبرهان دوم 321\r\nاشكال بر اين برهان 321\r\nبرهان سوم 323\r\nبرهان چهارم 327\r\nبرهان پنجم 328\r\nبرهان ششم 330\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبرهان هفتم 330\r\nبرهان هشتم 331\r\nبرهان نهم 331\r\nبرهان « فرجه » در حديث كافى 332\r\nسه مقدمهء فلسفى منطوى در روايت حضرت صادق ( ع ) 335\r\nمسألهء شناخت\r\nامكان شناخت 339\r\nرابطهء ايدئولوژى و جهان بينى 340\r\nريشهء اختلاف جهان بينىها 341\r\nاهميت و قدمت مسألهء شناخت 342\r\nامكان شناخت 343\r\nپيرهون و امكان شناخت 343\r\nشك غزالى 344\r\nدكارت و مسألهء شناخت 345\r\nپاسخ شبههء پيرهون 346\r\nزيان آورترين تحريف تاريخ 349\r\nقرآن و داستان آدم 350\r\nدعوت قرآن به شناخت 352\r\nابزارهاى شناخت 355\r\nحس ، ابزار لازم براى شناخت 356\r\nنقش قوهء عاقله در شناخت 357\r\nنظر قرآن دربارهء ابزار شناخت 359\r\nلغت « شكر » در قرآن 361\r\nابزار دل ( تزكيهء نفس ) 364\r\nتمثيل مولوى 365\r\nمنابع شناخت 371\r\nطبيعت ، منبعى براى شناخت 372\r\nعقل و دل ، دو منبع ديگر شناخت 374\r\nنظر قرآن در مورد منبع « دل » 376\r\nنمونهء يكى بودن مجاهدهء درونى و بيرونى 378\r\nقرآن و جدا نبودن درون گرايى و برون گرايى 379\r\nتوصيف على ( ع ) از « عارف » 381\r\nتاريخ ، منبع ديگر شناخت 383\r\nفلسفهء تاريخ در قرآن 384\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nمراحل و درجات شناخت 387\r\nنظريات مبتنى بر يك مرحله‌اى بودن شناخت 387\r\nمكانيزم شناخت عرفانى 389\r\nنظريات كانت و هگل 391\r\nنظريهء اسپنسر 392\r\nنظريهء طرفداران ماترياليسم ديالكتيك 393\r\nمراحل شناخت از نظر فلاسفهء اسلامى 396\r\nشناخت حسى و ويژگيهاى آن 397\r\nشناخت عقلى و گستردگى آن 399\r\nمكانيسم تعميم شناخت حسى 405\r\nتبديل شناخت سطحى به شناخت منطقى 405\r\nنظريهء ماركسيسم و منتهى شدن آن به ايده آليسم 407\r\nنظر راسل 411\r\nنظر بوعلى و خواجه نصير 412\r\nنظر فيليسين شاله 413\r\nشناخت آيه‌اى 417\r\nتشبيه ذهن به آينه 418\r\nتعصب ، سد راه شناخت 419\r\nتفاوتهاى آينه و ذهن : 422\r\n1 . انعكاس معانى 422\r\n2 . خطايابى 422\r\n3 . خود آگاهى 423\r\n4 . تعميم 424\r\n5 . تعميق 424\r\nشناخت آيه‌اى 425\r\nروان ناخود آگاه و شناخت آيه‌اى 431\r\nدو خصوصيت حوزهء روان ناخود آگاه 432\r\n« پنهانهاى روان انسان » در قرآن و دعاى كميل 433\r\nنظريهء فرويد 435\r\nنظريهء يونگ 437\r\nمسألهء تلقين 437\r\nروان ناخود آگاه و اثبات اصالت روح 438\r\nكشف روان ناخود آگاه و « شناخت آيه‌اى » 440\r\nمقايسهء شناخت ابراهيم ( ع ) و شناخت روانكاوان 441\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nشناخت حقيقى 445\r\nتعريف « حقيقت » از نظر علماى قديم و اشكالات مطرح شده 446\r\nتعاريف ديگر « حقيقت » 448\r\nرابطهء « حق » و « مفيد » در امور جزئى و كلى 450\r\nنظر قرآن دربارهء تلازم « مفيد » و « حقيقت » در امور كلى 451\r\nتعريف سوم « حقيقت » 452\r\nنظريهء چهارم 454\r\nاتهام به علماى اسلامى 457\r\nآيا عمل كليد انديشه است يا معيار آن ؟ 458\r\nبررسى تعاريف حقيقت - منطق عمل 461\r\nوجه شبه « اجماع از نظر اهل سنّت » و نظريهء اگوست كنت 462\r\nرد نظريهء اگوست كنت 463\r\nرد نظريهء نسبى بودن حقيقت 465\r\nمنشأ اين اشتباه 466\r\nفرق « ملاك شناخت » و « معيار شناخت » 467\r\nشناخت « خود معيار » 468\r\nنظر منطق ارسطو در باب تجربه 470\r\nمعيار شناخت از نظر منطق جديد 471\r\nتأثير « منطق عمل » در عقايد مذهبى 472\r\nاشكالات وارد بر « منطق عمل » 473\r\nاشكال سوم 475\r\nسخن راسل دربارهء « منطق عمل » 476\r\nدو مثال ديگر 476\r\nاشكال وارد بر « منطق عمل » 479\r\nخلاصهء اشكالات « منطق عمل » 479\r\nاشكال دوم 480\r\nاشكال سوم 481\r\n« موفقيت در عمل » در نهج البلاغه 482\r\nآيا پيشرفت مسيحيت دليل حقانيت آن است ؟ 484\r\nجريان « عمل گرايى » و « فايده گرايى » 486\r\nآيا عمل ، تنها كليد شناخت است ؟ 489\r\n« انسان فطرى » و « انسان مكتسب » 491\r\nنقدى بر ماركسيسم\r\nمقدمه 497\r\nعلل گرايش به ماركسيسم 497\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nعلل پيدايش ماركسيسم - محيط واقعيتها و محيط افكار 498\r\nماترياليسم تاريخى ، ابتكار ماركس 499\r\nجوهر مكتب ماركس 500\r\nقسمت اول : فلسفهء ماركسى 503\r\nفصل نخست : فلسفهء ماركسى - فلسفهء جدلى بخش يكم : مفهوم جدل 505\r\nفلسفهء جدلى يا منطق ماركس 505\r\nدو نوع استدلال 511\r\nمنطق صورت و منطق ماده 512\r\nجدل ، فلسفهء پيشرفت 513\r\nمسألهء « شرور » 517\r\nتضاد درونى اشياء 519\r\nماركس و فلسفهء هگل 524\r\nجدل ، منطق نيروها 531\r\nمكانيسم جدل 539\r\n1 . مكانيسم انديشه 539\r\n2 . مكانيسم عمل 550\r\nفصل دوم : فلسفهء ماركسى - فلسفهء مادى گرا 557\r\nاز خود بيگانگى 557\r\nدو استفادهء اساسى ماركس از فوئر باخ 561\r\nخداناگرايى نوين 566\r\nفرا گذشتن از فوئر باخ : مادى گرايى جدلى 570\r\nمادى گرايى و تحول 571\r\nتكامل 571\r\nفطرت 579\r\nوجوه تباين منطق ديالكتيك با اصول اسلامى 585\r\n« از خود بيگانگى » فوئر باخ تا « ماترياليسم تاريخى » ماركس 594\r\nاز مادى گرايى فلسفى به مادى گرايى اقتصادى 594\r\nيك پيشگام : موئيزهس و از خود بيگانگى بشر 597\r\nآوردهء خاص ماركس 597\r\nنظر ماركس و فوئر باخ نسبت به انسان 603\r\nبخش دوم : مادى گرايى تاريخى 611\r\nمادى گرايى تاريخى : نگرش تاريخى اقتصاد 619\r\nآيا جامعه واقعيت و حيات دارد ؟ 620\r\nجامعه يك موجود تك حياتى است يا چند حياتى ؟ 623\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nنظريات ديگر در مورد فلسفهء تاريخ 624\r\nماترياليسم ديالكتيك تاريخى و مبارزهء طبقاتى 632\r\nفصل سوم : فلسفهء ماركسى - فلسفهء پراكسيس بخش يكم : پراكسيس ، فلسفهء عمل 639\r\nطرح مسأله 639\r\nتاريخچهء پراكسيس 641\r\nماركسيسم و مسألهء پراكسيس 644\r\nتعارض « تعهد انسان » با « جبر تاريخ » در فلسفهء ماركسيسم 647\r\n« امر بين الامرين » در فلسفهء ماركسيسم 648\r\nبخش دوم : پراكسيس و بشر گرايى كار 655\r\nتأثير عمل در نظر معارف اسلامى 660\r\nمسألهء عادت 665\r\nماهيت ملكات روحى 667\r\n1 . فلسفهء « بودن » و فلسفهء « شدن » 671\r\nدو نوع فلسفه : فلسفهء « بودن » و فلسفهء « شدن » 672\r\nتاريخچهء بحث حركت 676\r\nجاودانگى حقيقت 680\r\n2 . جاودانگى حقيقت 685\r\nجاودانگى حقيقت و اصول اخلاقى 687\r\nآيا حقيقت متحول و متكامل است ؟ 696\r\nريشهء اعتقاد به موقت بودن ، نسبى بودن و تكامل حقيقت 700\r\n3 . جاودانگى اصول اخلاقى 705\r\nجاودانگى اصول اخلاقى 705\r\nعلت تفكيك حقيقت و اخلاق 712\r\nشباهت نظريهء علامهء طباطبائى با نظريهء راسل 721\r\nاعتبار استخدام 726\r\nاشكال 727\r\n« بايد » هاى ثابت و « بايد » هاى متغير 730\r\nآيا « بايد » هاى كلّى وجود دارد ؟ 732\r\nتوجيه « بايد » هاى كلى 733\r\nتوجيه اول 734\r\nتوجيه دوم 736\r\nتوجيه سوم 737\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n4 . آيا فلسفهء « بودن » خردگراست و فلسفهء « شدن » طبيعت گرا ؟ 741\r\n5 . تكامل 747\r\nالف . تكامل و مسألهء پوچى 748\r\nراه ديگر براى رهايى از يأس 753\r\nنظرى به كتاب جدال با مدعى 754\r\nاشكال 768\r\nب . مفهوم تكامل 775\r\nتكامل به معنى افزايش امكانات 780\r\nنقدى بر كتاب زمينهء جامعه شناسى 783\r\nمسألهء فطرت 786\r\nتوجيه تكامل اجتماعى انسان از نظر ماركسيسم 788\r\nتحليل فلسفى تكامل 794\r\nدو روش مطالعه در جامعه شناسى 797\r\nطراحى و مهندسى اجتماع 809\r\nتكامل اجتماعى 814\r\nراز انحطاط و تعالى جامعه‌ها 818\r\nرد نظريهء منكرين تكامل 819\r\nاشكال 820\r\nاشكال ديگر 823\r\n6 . اصول ديالكتيك 829\r\nچرا اصول ديالكتيك را « منطق » مىنامند ؟ 829\r\nلغت « ديالكتيك » 830\r\nتاريخچهء كلمهء « ديالكتيك » 831\r\nمفهوم « ديالكتيك » 834\r\nالف . اصل تضاد 841\r\nدرس اول : اصل تضاد ( 1 ) 841\r\nتقابل 842\r\nاقسام تقابل 843\r\nبحث تقابل از مسائل منطق است يا فلسفه ؟ 844\r\nتعريف تضاد 845\r\nتضادها و شرور 847\r\nدرس دوم : اصل تضاد ( 2 ) 849\r\nاجتماع وجود و عدم در حركت 851\r\nمسألهء تناقض 852\r\nحركت و غيريت 855\r\nدرس سوم : اصل تضاد ( 3 ) 856\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nتحليل مفهوم « نفى » در حركت 860\r\nطرح علمى مسألهء تضاد 862\r\nدرس چهارم : اصل تضاد ( 4 ) 864\r\nتفاوت مقام ثبوت و مقام اثبات 865\r\nوجوه اشتباه هگل از نظر ما 867\r\nدرس پنجم : اصل تضاد ( 5 ) 870\r\nتضاد به معنى تصادم 872\r\nنظريهء اول : نظريهء ثنوى 872\r\nنظريهء دوم : نظريهء ارسطو 873\r\nنظريهء سوم : نظريهء خلاقيت تضادها 874\r\nب . اصل حركت 877\r\nتاريخچهء مسألهء حركت 877\r\nنظريهء ذيمقراطيس 878\r\nنظريهء ارسطو 879\r\nنظريهء صدر المتألّهين 880\r\nنظر فلاسفهء غرب 882\r\nدرس دوم : اصل حركت ( 2 ) 884\r\nديالكتيك از نظر هگل 886\r\nايرادات وارد بر نظريهء هگل 887\r\nماركسيستها و مسألهء شناخت 890\r\nدرس سوم : اصل حركت ( 3 ) 892\r\nمبدأ ميل 895\r\nنياز حركت به محرك 897\r\nمحرك اول 899\r\nدرس چهارم : اصل حركت ( 4 ) 900\r\nتفسير مراحل سه‌گانهء « تز و آنتى تز و سنتز » 904\r\nدرس پنجم : اصل حركت ( 5 ) 905\r\nتفسير اول : تركيب تز و آنتى تز 906\r\nتفسير دوم : نفى در نفى 907\r\nفهرستها 915\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nمقالات فلسفى\r\n\r\n","description":"","footnote":"","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n\r\nاصالت روح\r\nبسيارى از مسائل علمى اين شانس و خوشبختى را دارند كه جز در محيط دانش و دانشمندان مطرح نمىشوند و جز دست صلاحيت‌دار دانشمند آنها را مس نمىكند . ولى بعضى از مسائل از اين خوشبختى بى نصيبند ، به همهء مجامع و محافل كشيده مىشوند ، هر دستى آنها را لمس مىكند و البته احتياج به توضيح ندارد كه دست مالى شدن زياد يك مسئلهء علمى از طرف هر فرد و هر دسته‌اى چهره و قيافه او را عوض مىكند و كار طالبان و پژوهندگان را دشوار مىسازد و بلكه در قدمهاى اول آنها را دچار ضلالت و گمراهى مىنمايد .\r\nمسئله « روح و بدن » و همچنين مسئلهء « خدا و عالم » از اين دسته از مسائل است كه از آن خوشبختى بىنصيبند . شايد هيچ كس يافت نشود كه اين دو مسئله را براى خود طرح نكرده باشد و به يك نوعى هم در فكر خود و به خيال خود اينها را حل نكرده باشد .\r\nالبته اين امر ، سبب و علت دارد ؛ مربوط به شانس و بخت و اتفاق نيست .\r\nاولين سؤالاتى كه طبيعت كنجكاو بشر از خود مىكند اين است كه من چيستم ؟ و جهانى كه در آن هستم چيست ؟ بشر ناچار بايد خود را به نحوى در برابر اين سؤالها قانع كند و از اين رو هر كس براى خود داراى نوعى خود شناسى و نوعى جهان بينى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاست .\r\nمسئله روح و بدن چون از مسائل دست مالى شده است و هر كسى از ابتداى زندگى ، در كودكى از زبان لله و مادر و مادر بزرگ ، بعدها از زبان واعظ منبر و يا از زبان شعرا و سخن پردازان چيزها در اين باره شنيده ، خود به خود سوابقى در اذهان به وجود آورده و هر فردى طرز فكرى نسبت به آن دارد ، لهذا ممكن است بسيارى از افراد كه عنوان بالا به چشمشان مىخورد فورا خود را آماده شنيدن اين مطلب كنند كه روح موجودى است مرموز و نامرئى كه خود را در پشت پرده بدن « بنا به مصالحى » مخفى كرده و « ماسك » بدن را به چهره زده و تصرفات مرموزتر و بىقاعده‌ترى نظير آنچه به « جن » و « غول » نسبت مىدهند از پشت پردهء مادهء محسوس بدن مىنمايد ، بدن چيزى جز يك پرده ظاهرى و ساختگى و عاريتى نيست و اين انگشتان نامرئى روح است كه از پشت اين پرده ظاهرى همه فعاليتها را انجام مىدهد .\r\nآرى ، ممكن است بسيارى از افراد خود را آمادهء شنيدن اينچنين مطلبى بكنند ؛ ممكن است آنچه تاكنون از زبان شعر و شاعرى شنيده‌اند فورا در ذهنشان تجسم پيدا كند كه : روح مرغى است ملكوتى و فقط « به علل خاصى » چند روزى قفسى از بدن برايش ساخته‌اند ، شاهباز سدره نشينى است كه بر خلاف انتظار در كنج محنت آباد بدن نشيمن كرده ، پادشاهى است كه « كوشك » بدن را براى قصر پادشاهى خود « انتخاب » كرده و احياناً به اين كوشك بيش از خودش اهميت مىدهد و برون آن را پرديبا مىكند و خودش عارى و بىزينت در جاى خود مىنشيند .\r\nمقصود انتقاد از زبان شعر و شاعرى نيست ، منطق شعر همين است و جز اين نمىتواند باشد . زبان و منطق شعر يا زبان و منطق وعظ و خطابه غير از زبان علم و فلسفه است زيرا هدف آنها غير از هدف علم و فلسفه است . زبان هر فنى كليدى است كه براى همان فن ساخته شده و بديهى است كه هر كليدى فقط در مورد همان قفلى كه براى آن قفل ساخته شده قابل استفاده است .\r\nلهذا مىبينيم افرادى كه شخصيت مركّبى دارند ، مثلًا هم شاعرند و هم فيلسوف ، با دو زبان سخن گفته‌اند ، زبان شعرشان با زبان فلسفه‌شان دوتاست ، يكى نيست .\r\nبه عنوان نمونه مىتوان زبان شيخ الرئيس ابو على سينا را در همين موضوع « روح و بدن و نوع علاقه و ارتباط بين ايندو » در كتب فلسفىاش مانند الشفا و الاشارات و التنبيهات با زبان وى در همين موضوع در قصيده معروف عينيه‌اش كه\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nمطلعش اين است :\r\n هبطت اليك من المحلّ الارفع * و رقاء ذات تعزّز و تمنّع \r\nبراى مقايسه يادآورى كرد .\r\nمقصود اين است كه ما بايد زبان علم و فلسفه را از زبان شعر يا زبان وعظ و خطابه باز بشناسيم تا مانند عده زيادى از منكرين و ماديين دچار اشتباهات عظيم و نابخشودنى نشويم .\r\nحقيقت اين است كه در ميان افكار و انظار فلاسفه هم احياناً نظريه‌هايى ديده مىشود كه كم و بيش با آنچه در زبان شعر آمده تطبيق مىكند ، مثل نظريه معروف منسوب به افلاطون كه مىگويد : روح جوهرى است قديم كه قبل از بدن موجود است ، بعداً كه بدنى آماده مىشود روح از مرتبه خود « تنزل » مىكند و به بدن « تعلق » مىگيرد .\r\nاين نظريه صد در صد يك نظريه « ثنوى » است ، زيرا روح و بدن را دو جوهر جدا و منفصل از هم ، و علاقه بين آنها را عرضى و اعتبارى مىداند ، مانند علاقه و ارتباط مرغ با آشيانه و راكب با مركوب ، هيچ علاقه جوهرى و طبيعى كه نماينده يك نوع وحدت و اتصال و ارتباط ذاتى بين آنها باشد نمىشناسد .\r\nولى همان طورى كه مىدانيم ديرى نپاييد كه اين نظريه به وسيله ارسطو شاگرد افلاطون درهم شكسته شد . ارسطو متوجه اين نكته شد كه افلاطون و پيشينيان او بيشتر متوجه جنبه ثنويت و تباين امور روحى و امور بدنى شده‌اند و به جنبه وحدت و وابستگى روح و بدن توجهى نكرده‌اند . ارسطو متوجه شد كه نمىتوان علاقه و وابستگى روح و بدن را سطحى انگاشت و از نوع رابطه مرغ با آشيانه و يا راكب با مركوب دانست ، حتما رابطه ايندو عميق‌تر و طبيعىتر از اين است . ارسطو رابطه روح و بدن را از نوع علاقه صورت و ماده كه خود مبدع آن است دانست با اين تفاوت كه قوه عاقله چون مجرد است صورتى با ماده است نه در ماده . به دنبال همين مطلب ، ديگر در فلسفه ارسطو از اينكه روح جوهرى قديم و بالفعل است اثرى نيست ؛ روح قديم نيست ، حادث است ، در آغاز كار قوه و استعداد محض است و هيچ گونه علم قبلى برايش حاصل نيست ، همه معلومات و اطلاعات خود را در همين جهان از قوه به فعل مىرساند . در فلسفه ابن سينا هم با اندكى اختلاف همين معنا منعكس است . در فلسفه ارسطو و ابن سينا از آن ثنويت و جدايى و بيگانگى كه در فلسفه افلاطون بود به\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمقدار زيادى كاسته شد و پايه اين مطلب روى نظريه معروف ارسطويى « ماده و صورت » و « كون و فساد » گذاشته شد .\r\nاين نظريه هر چند نسبت به نظريه قبل مزايايى داشت و مخصوصاً از اين جهت كه تنها به جنبه « ثنويت » و دوگانگى روح و بدن نپرداخته و يك نوع وحدت و ارتباط واقعى و جوهرى ميان روح و بدن قائل است بسيار قابل توجه است ولى در عين حال خالى از ابهامها و اشكالهاى مهمى هم نبود . آن اشكالها مربوط است به كيفيت تصوير علاقه طبيعى ماده و صورت و به مسئله كون و فساد كه در جاهاى ديگر مناسب است گفته شود . لهذا لازم بود گامهاى ديگرى در جهان علم و فلسفه برداشته شود تا پرده از روى اين معما برداشته شود و يا لااقل تصور مطلب را به صورت معقول و مقبولى درآورد . اكنون ببينيم از كجا اين گامها شروع شد .\r\nمقدمات تحول فكرى و علمى در اروپا فراهم شد و به تمام معنا « انقلاب » رخ داد . انقلاب ، تر و خشك نمىشناسد ؛ مبانى و پايه‌ها و اساسهاى گذشته همه يك جا فرو ريخت ، انقلابيون براى همه چيز طرحى از نو ريختند ، در مسئله « روح و بدن » هم نظر جديدى به وجود آمد . دكارت فيلسوف معروف فرانسوى طرح خاصى در باب « ثنويت » و دوگانگى روح و بدن ابراز داشت كه بعدها افكار متوجه رد و قبول و اصلاح همان طرح شد .\r\nدكارت در سير فكرى خود به آنجا رسيد كه خود را از اعتراف به سه حقيقت ناگزير ديد : خدا ، نفس ، جسم . وى از اين راه كه نفس ، فكر و شعور دارد و بعد ندارد و جسم بعد دارد و فكر و شعور ندارد ، معتقد شد كه نفس و بدن دو چيزند .\r\nاعتراضى كه به حق بر نظريه دكارت وارد شد ، و اولين بار هم خود اروپاييان اين اعتراض را وارد كرده‌اند ، اين است كه او تنها به بيان جنبه « ثنويت » و وجوه اختلاف و تباين روح و بدن پرداخته و درباره علاقه و ارتباطى كه بين روح و بدن است هيچ گونه توضيحى نداده كه چگونه رابطه‌اى است و چطور شده كه اين دو جوهر كه به قول خود دكارت در منتهاى تباين و جدايى هستند با يكديگر توأم شده‌اند ؛ مسئله مهم در باب روح و بدن بيان نوع علاقه و اتحاد و ارتباطى است كه بين بدن از يك طرف و روح يا\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nخواص روحى از طرف ديگر است .\r\nحقيقت اين است كه نظريه دكارت در اين باب يك نوع تقهقر و رجعت به نظريه افلاطون است و مثل اين است كه دوباره ما را به ياد مرغ و آشيانه مىاندازد . دكارت از طرفى چون به تصورات فطرى و ذاتى قائل است و از همان ابتداى امر نفس را در قسمتهايى امر بالفعل مىداند « 1 » نظريه‌اش نزديك به نظريه افلاطون است و از طرف ديگر نظريه وى از لحاظ بيان علاقه و ارتباط بين روح و بدن همان اندازه كوتاه است كه نظريه افلاطون كوتاه بود .\r\nاين رجعت و تقهقر بسيار گران تمام شد . رابطه و علاقه ذاتى و طبيعى بدن از يك طرف و روح يا خواص روحى از طرف ديگر ، چيزى نبود كه بتوان از آن چشم پوشيد و تنها به وجوه اختلاف و تباين بين جسم و امور روحى قناعت كرد . فعاليت هوشمندان بعد از دكارت متوجه كشف رابطه بين ايندو شد . كسى كه فىالجمله به تاريخ فلسفه در عصر جديد آشنا باشد مىداند كه تا چه اندازه همت فلاسفهء جديد صرف پيدا كردن نوع ارتباط امور بدنى و امور روحى شده و تا چه اندازه مكتبهاى مختلف به وجود آمده و نظريه‌هاى گوناگون پيدا شده و تا چه افراط و تفريطهايى پيش رفته‌اند ، تا آنجا كه عده‌اى نمودهاى روانى و پديده‌هاى نفسانى را خاصيت عادى و طبيعى تركيبات ماده دانستند و منكر هر نوع « ثنويت » و دوگانگى بين روح و بدن شدند ، و برخى ديگر جسم و ماده را بىحقيقت و صرفاً نمايشى براى روح دانستند و از اين راه « ثنويت » و دوگانگى روح و جسم را به خيال خود از ميان برداشتند ، گروهى هم از اين تلاشها خسته شدند و تحقيق اين بحث را از حدود قدرت بشر خارج دانستند .\r\nاگر چه بحث از ماهيت امور روحى و كيفيت علاقه و ارتباط روح و بدن در ميان دانشمندان و فلاسفه جديد به جايى نرسيد ولى البته فعاليتهاى خستگى ناپذير و مفيد دانشمندان در همه رشته‌ها و مخصوصاً در رشته‌هاى زيست شناسى و بالاخص در فيزيولوژى و روانشناسى به نتايج عظيم و شگرفى رسيد ؛ احياناً خود دانشمندان مربوط اين رشته‌ها توجهى به نتيجه تحقيقات خود راجع به ماهيت مسائل روحى و كيفيت علاقه بين روح و بدن نداشتند ولى اين تحقيقات زمينه را براى تحقيق در اين مسئله كاملًا فراهم ساخت و ما بعداً به آنها اشاره خواهيم كرد .\r\n\r\n\r\n\r\n\r\n","description":"","footnote":"\r\n( 1 ) براى توضيح اين مطلب رجوع شود به جلد دوم اصول فلسفه و روش رئاليسم .\r\n","page_name":" 33 ","page_number":33},
  {"content":"\r\n\r\nقبلًاً به نظريه ارسطو و ابن سينا اجمالًا اشاره كرديم و گفتيم در اين نظريه قدرى از « ثنويت » و دوگانگى افلاطونى كاسته شد و به جنبه رابطه و يگانگى بين روح و بدن توجه شد و اين مطلب روى اصل معروف ارسطويى « ماده و صورت » گذاشته شد .\r\nاكنون ببينيم اين مسئله در ميان فلاسفه اسلامى كه بعد از ابن سينا آمدند به چه صورتى درآمد .\r\nدر ميان فلاسفه اسلامى در دوره‌هاى بعد از ابن سينا هم تحقيق جديدى مستقيماً روى اين مسئله صورت نگرفت ، ولى در عمومىترين و اساسىترين مسائل فلسفه اولى يعنى مسائل وجود « 1 » ، تحول و پيشرفتهاى عظيمى رخ داد كه به طور غير مستقيم در روى بيشتر مسائل فلسفه و از آن جمله مسائل حركت و مسئله دوگانگى و يگانگى روح و بدن تأثير مهم و عظيم داشت .\r\nدر اين مقاله ما ناچاريم به اشاره قناعت كنيم ، همين قدر مىگوييم كه « صدر المتألّهين » كه قهرمان اين تحول در مسائل وجود بود ، از اصول نو و عالى و نيرومندى كه تأسيس كرد چنين نتيجه گرفت كه علاوه بر حركات ظاهرى و عرضى و محسوس كه بر سطح عالم حكمفرماست يك حركت جوهرى و عمقى و نامحسوس بر جوهرهء عالم حكمفرماست و آن حركت است كه اصل اين حركتهاى ظاهرى و محسوس است ؛ اگر ماده و صورتى بايد فرض كرد از طريق همين حركت بايد فرض كرد نه از طريق ديگر ؛ پيدايش و تكوّن انواع جسمانى روى قانون حركت است نه كون و فساد ؛ نفس و روح هم به نوبه خود محصول قانون حركت است . مبدأ تكوّن نفس ، ماده جسمانى است . ماده اين استعداد را دارد كه در دامن خود موجودى بپروراند كه با ماوراء الطبيعه هم افق باشد . اساساً بين طبيعت و ماوراء طبيعت ديوار و حائلى وجود ندارد . هيچ مانعى نيست كه يك موجود مادى در مراحل ترقى و تكامل خود تبديل شود به موجودى غير مادى . فكر افلاطونى در مورد مبدأ تكوّن نفس و نوع\r\n\r\n\r\n\r\n\r\n","description":"","footnote":"\r\n( 1 ) براى توضيح بيشتر اين مطلب و ترتيب سير تاريخى مسائل وجود ، رجوع شود به جلد سوم اصول فلسفه و روش رئاليسم .\r\n","page_name":" 34 ","page_number":34},
  {"content":"\r\n\r\nعلاقه‌اش به هيچ وجه صحيح نيست ؛ همچنين فكر ارسطويى ؛ نوع علاقه و رابطه ماده و حيات ، و بدن و روح ، طبيعىتر و جوهرىتر از اينهاست ؛ از قبيل نوع وابستگى درجه شديد و كامل يك شئ است با درجه ضعيف و ناقص آن ، و به تعبير ديگر - كه شايد رساتر باشد - رابطهء روح و بدن از نوع رابطهء يك بعد است با ساير ابعاد ؛ يعنى ماده در سير تحولى و تكاملى خود ، علاوه بر سه بعد جسمانى كه از آنها به « ابعاد ثلاثهء مكانى » تعبير مىكنيم و علاوه بر بعد زمانى كه مقدار حركت ذاتى جوهرى است ، در جهت جديدى بسط مىيابد ؛ اين جهت جديد ، مستقل از چهار جهت ديگر است كه زمانى و مكانى مىباشند و البته « بعد » ناميدن اين جهت از طرف ما ، نه به اين معنى است كه واقعاً از سنخ امتداد است و مانند ساير متكمّم‌ها ( اشياء ذى مقدار ) قابل تجزيه ذهنى است ، بلكه صرفاً ناظر به اين است كه ماده جهت تازه‌اى مىيابد و در سوى ديگرى بسط و گسترش پيدا مىكند ، در جهتى كه به كلى خاصيت ماده بودن را از دست مىدهد .\r\nاين مقدمه براى اين بود كه قبل از آنكه براى ما امكان تصور صحيحى از نوع رابطه بين روح و بدن پيدا شود ، بحث از اينكه آيا روح اصيل است يا اصيل نيست ، و آيا خاصيت « تركيب اجزاء ماده » است يا نيست ، بىمورد است ولى بعد از آنكه اين قسمت روشن شد ما مىتوانيم اين مطلب را پيش بكشيم كه آيا خواص روحى نتيجه امتزاج و تركيب عناصر ماده است ، مانند ساير خواصى كه ماده در حال انفراد يا تركيب از خود بروز مىدهد ، و يا اينكه ماده جسمانى تا در حد ماديت و جسمانيت است فاقد اين گونه خواص و آثار است ، اين خواص و آثار هنگامى پيدا مىشود كه ماده در ذات و جوهر خود متكامل مىشود و در ذات خود داراى درجه‌اى از وجود مىشود كه به حسب آن درجه غير مادى و غير جسمانى است و آثار و خواص روحى مربوط به آن درجه از وجود و واقعيت است ؟\r\nوقتى كه به اين مرحله رسيديم لزومى ندارد كه طبق معمول بحث را منحصر كنيم به روح انسانى و نمودهاى نفسانى بشر ، ما مىتوانيم از پايين‌تر شروع كنيم و اين بحث را در مطلق نمودها و آثار حياتى بسط بدهيم .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nفرقى كه بين آثار فكرى و ساير آثار حياتى مىتوان قائل شد از لحاظ تجرد و عدم تجرد است كه فعلًا آن مسئله مطرح نيست ، آنچه فعلًا مطرح است اين است كه روح خاصيت و اثر ماده نيست ، كمالى است جوهرى كه از براى ماده پيدا مىشود و به نوبه خود منشأ آثارى بيشتر و متنوع‌تر از آثار ماده مىشود و البته اين جهت اختصاص به روح انسان يا حيوان ندارد ، در مطلق حيات و زندگى هست .\r\nحقيقت حيات و زندگى هر چه مىخواهد باشد ، خواه درك كنه و حقيقت حيات براى ما ممكن باشد و خواه ممكن نباشد ، اين مقدار مسلّم و قطعى و غير قابل ترديد است كه برخى از موجودات كه ما آنها را موجودات زنده و جاندار مىناميم به نام نبات و حيوان ، يك نوع آثار و فعاليتهايى دارند كه آن آثار و فعاليتها در آن دسته ديگر از موجودات كه بىجان و مرده هستند ديده نمىشود .\r\nاين دسته از موجودات خاصيت « محافظت بر ذات » دارند و خود را از تأثير عوامل محيط بر كنار مىسازند ، به اين معنى كه موجود جاندار در محيطى كه قرار مىگيرد با يك نيروى كاملا داخلى خود را آماده زندگى در آن محيط مىكند و تجهيزات داخلى خود را طورى فراهم مىسازد كه بتواند با عوامل آن محيط مبارزه كند و به نفع بقاى خود در آن محيط استفاده نمايد .\r\nدر موجود زنده « خاصيت انطباق با محيط » است و اين خاصيت از يك فعاليت داخلى سرچشمه مىگيرد ؛ ولى در موجودات بىجان به هيچ وجه اين خاصيت وجود ندارد . اگر موجود بىجانى در محيطى قرار بگيرد كه عوامل انهدام آن فراهم است او از خود فعاليتى براى حفظ و بقاى خود بروز نمىدهد و عملًا در مقام مبارزه با عوامل محيط برنمىآيد .\r\nمثلًا موجود زنده داراى خاصيت « خوى و عادت » است . اگر موجود زنده در برابر عامل مزاحمى از خارج واقع شود ابتدا سخت متأثر و ناراحت مىشود و تعادلش به هم مىخورد ولى كم‌كم عادت مىكند و يك نوع مصونيتى در برابر عامل خارجى كسب مىكند . اين مصونيت در اثر فعاليت داخلى و خاصيت « انطباق با محيط » است كه تا\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nحدى كه وسائل برايش فراهم است آن را تحصيل مىكند . يك گياه و يا بدن يك حيوان و حتى يك عضو از بدن اگر در محيطى و در برابر عاملى ناهموار قرار بگيرد كه حيات و بقا و تعادلش را دچار مخاطره مىنمايد ، تدريجا خود را طورى مجهز مىسازد كه به آسانى بتواند در آن محيط و در برابر آن عامل مقاومت كند . دست انسان در حالى كه نرم و لطيف است اولين بار كه با حمل و نقل جسم سخت و درشتى مثل آجر مصادف شود تاب مقاومت نمىآورد ولى تدريجاً همين دست عادت مىكند ، يعنى يك نيروى داخلى در نسجهاى آن تغييرات متناسبى مىدهد كه بتواند در مقابل عامل جديد مقاومت نمايد .\r\nموجود زنده خاصيت تغذيه دارد ، به طور خودكار و تحت تأثير يك عامل درونى مواد خارجى را به خود جلب مىكند و از آنها با تجزيه و تركيب‌هاى مخصوص به نفع بقاى خود استفاده مىكند ، ولى در موجودات بىجان اين خاصيت وجود ندارد .\r\nموجود زنده و عنصر زنده هر كجا كه پيدا شد تدريجا رشد مىكند و نو مىشود و متكامل مىگردد ، بر نيروى خود مىافزايد ، تا آنجا كه آماده بقاى نسل مىشود ، خودش از بين مىرود و از طريق بقاى نتاج به وجود خود ادامه مىدهد .\r\nحيات و زندگى در هر جا كه پيدا مىشود بر اوضاع و احوال محيط اطراف خود غلبه مىكند و بر عناصر بىجان طبيعت پيروز مىشود ، تركيبات آنها را عوض مىكند و آنها را به وضع و تركيب جديدى در مىآورد . حيات ، مصوّر و طراح و مهندس و نقاش است و در آن خاصيت تكامل و پيشرفت وجود دارد . حيات ، هدفدار و انتخابگر است ، راه خود و مقصد خود را مىشناسد ، راهى را كه از ميليونها سال پيش انتخاب كرده است آرام آرام به سوى مقصود و مقصد مشخص كه جز حداكثر كمال ممكن نخواهد بود طى مىكند و ادامه مىدهد .\r\nاين خاصيتها همه در موجود زنده است و در موجودات بىجان وجود ندارد و به قول كرسى موريسن :\r\n« ماده از خود ابتكار ندارد و فقط حيات است كه هر لحظه نقشهاى تازه و بديع به عرصه ظهور مىآورد . »\r\nاز اينجا ما كاملًا درك مىكنيم كه زندگى به خودى خود نيرويى است مخصوص\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nو كمالى است عليحده و فعليتى است علاوه كه در ماده پيدا مىشود و آثار و فعاليتهايى متنوع و علاوه از خود بروز مىدهد .\r\nقبلًا گفتيم كه از طرف دانشمندان اروپايى ، در موضوعات زيست شناسى تحقيقات شگرفى به عمل آمد كه زمينه را براى تحقيقات فلسفى در موضوع روح و بدن كاملًا فراهم ساخت هر چند هدف خود آن دانشمندان اين تحقيقات نبوده است .\r\nحقيقت اين است كه در موضوع حيات و زندگى و خواص موجود زنده ، تحقيقات گرانبهايى صورت گرفت كه اصالت نيروى حياتى را كاملًا روشن مىسازد و عدهء زيادى از دانشمندان اين حقيقت را درك كرده و در تحقيقات خود اشاره به اصالت نيروى زندگى كرده‌اند و جداً اظهار داشته‌اند كه نيروى زندگى نيرويى است كه در جريان طبيعت بر ماده علاوه مىشود و آثار زندگى معلول اين نيروست نه صرفاً معلول تركيب و جمع و تفريق و تأليف اجزاء ماده ؛ تركيب و جمع و تفريق و تأليف اجزاء ماده شرط لازم پيدايش آثار حيات و زندگى است نه شرط كافى . كسانى هم كه مانند لامارك « 1 » دانشمند زيست شناس معروف منكر اصالت نيروى حياتى شده‌اند و رسما اظهار داشته‌اند كه طبيعت زنده را از نظر مكانيك بايد مطالعه كرد ، وقتى كه كاملًا در نظريه آنها دقيق مىشويم مىبينيم چيزى كه آنها را وادار كرده است كه اصالت نيروى حياتى را منكر شوند اين است كه اصالت نيروى حياتى را مساوى با « ثنويت » و جدايى و انفصال وجودى قوهء حياتى از ماده و آثار ماده مىدانسته‌اند ، چنين مىپنداشته‌اند كه اگر نيروى حياتى اصالت داشته باشد لازم است كه با محيط و عوامل محيط بستگى نداشته باشد ، در همه محيطها يكسان باشد ، از عوامل محيط متأثر نشود ، با فعاليتهاى فيزيكى و شيميايى بدن وابستگى نداشته باشد و حال آنكه مشاهدات علمى خلاف همه اينها را ثابت مىكند . لامارك مىگويد :\r\n« زندگى جز كيفيت فيزيكى نيست ، همه كيفيات حيات به عللى فيزيكى يا شيميايى « بستگى » دارد و « منشأ » آنها در ساختمان مادهء جاندار است . »\r\nمثل اينكه لامارك گمان كرده است اگر نيروى زندگى اصالت داشته باشد مىبايست با علل فيزيكى و شيميايى « بستگى » نداشته باشد و مىبايست منشأى در\r\n\r\n\r\n\r\n\r\n","description":"","footnote":"\r\n( 1 )  KcramaL  .\r\n","page_name":" 38 ","page_number":38},
  {"content":"\r\n\r\nساختمان ماده جاندار نداشته باشد .\r\nقبلًا گفتيم نظريه ثنوى دكارت و رجعت و تقهقر او به نظريه افلاطون خيلى گران تمام شد ، زيرا دانشمندان را بر آن داشت كه هر وقت درباره اصالت نيروى حياتى فكر كنند ، رابطه جوهرى و ذاتى حيات را با بدن از نظر دور بدارند و هميشه در دو قطب مخالف فكر كنند . خود دكارت چون از راه دوگانگى جسم ، كه خاصيتش بعد داشتن ، و نفس ، كه خاصيتش فكر و شعور است ، وارد شد و بين ايندو درهء عميقى قائل شد ، ناچار مىبايست حيات را در غير انسان به صورت يك نيروى اصيل منكر شود ، و عجب اين است كه ساختمان همهء حيوانات را - به استثناى انسان - صرفاً يك ساختمان ماشينى مىدانست و منكر ادراك و احساس در حيوانات بود ، مدعى بود حيوان دركى ندارد ، احساس و لذت و الم ندارد ، اينكه ما مىبينيم در موقع معين حركت مىكند يا آواز سر مىدهد ، از روى احساس و اراده نيست ، اين ماشينها را طورى ساخته‌اند كه در مواقع معين اين آثار را ظاهر مىكنند و ما خيال مىكنيم از روى احساس و اراده مىكنند ! !\r\nبه هر حال نظريه « اصالت نيروى زندگى » نظريه‌اى است كه در تحقيقات علمى جديد كاملا تأييد شده و مخصوصاً نظريه « تكامل انواع » بيش از پيش اصالت نيروى حيات و حكومت و تسلط آن را بر ماده و نيروهاى بىجان طبيعت اثبات كرد . داروين « 1 » كه قهرمان اصلى اين نظريه است هر چند در مقام اثبات اصالت نيروى حياتى نيست و بلكه در ابتدا كار خود را بر پايه « انتخاب طبيعى » مىنهد و انتخاب طبيعى را صرفاً نتيجه تغييرات اتفاقى و تصادفى و بدون هدف طبيعت مىداند ولى عاقبت همين كه در رمز پيشرفت و سرّ سير منظم تكاملى انواع ، دقيق مىشود ناچار مىشود كه به قول خودش « براى طبيعت زنده شخصيت قائل شود » . داروين در پى جستجوى اصالت نيروى حياتى نبود ولى خود به خود به اين نتيجه رسيد تا آنجا كه در زمان خودش برخى به او گفتند كه « تو از انتخاب طبيعى مانند يك قوه‌اى فعال و قدرتى ماوراء الطبيعى صحبت مىكنى » .\r\nكسانى كه جنبه‌هاى روانى انسانى را مورد مطالعه قرار دادند ، بدون آنكه\r\n\r\n\r\n\r\n\r\n","description":"","footnote":"\r\n( 1 ) داروينيسم ، تأليف دكتر محمود بهزاد ، چاپ پنجم صفحه 99 .\r\n","page_name":" 39 ","page_number":39},
  {"content":"\r\n\r\nدرصدد پيدا كردن اصالت حيات انسانى باشند و بدون آنكه خودشان به نتيجه فلسفى كه از تحقيقاتشان حاصل مىشود توجه داشته باشند ، به همين نتيجه رسيدند .\r\nفرويد « 1 » دانشمند روان شناس مبتكر پسيكاناليزم « 2 » ، انقلابى در روان شناسى پديد آورد . اين دانشمند در مطالعات و آزمايشها و تجربيات خود به اين نتيجه رسيد كه بررسيهاى علماى فيزيولوژى و تشريح از مغز و پيچ و خمهاى آن براى امراض عصبى كافى نيست . وى به يك دستگاه شعور مخفى پى برد كه شعور و خود آگاهى ظاهرى و معمولى انسان ، نسبت به آن خيلى سطحى است . وى متوجه شد كه علل روحى ناشى از عقده‌ها ، خود اصالت دارد و به نوبه خود منشأ امراضى مىشود ، در طريق معالجه بيمار بايد از طريق روحى و باز كردن آن عقده‌ها وارد شد تا احياناً عوارض جسمانى مرض هم رفع شود .\r\nمعالجهء بيماريهاى روانى از راههاى روحى و حتى معالجهء پاره‌اى بيماريهاى بدنى از راههاى روحى كشف تازه‌اى نيست ، چنان كه پزشكانى از قبيل محمد بن زكريا رازى و ابن سينا عملًا از آن استفاده كرده‌اند ، ولى امروز دايرهء اين فن گسترش فوق العاده يافته و در بعضى شكلهايش ( رجوع شود به كتاب تداوى روحى تأليف مرحوم كاظم زاده ايرانشهر ) واقعاً محيّر العقول است و اصالت حيات و بالاخص اصالت روح را در انسان كاملا تأييد مىنمايد . ولى آنچه در فرويديسم قابل توجه است ، كشف شعور باطن و بعلاوه يك سلسله « عقده » هاست . در گذشته بيماريهاى اخلاقى و روانى صرفاً به عنوان يك سلسله « عادات » توجيه مىشد ( عادت حالتى است كه از تكرار يك عمل پيدا مىشود ) و گفته مىشد كه عادت يك جريان شبه مادى است ؛ همان طورى كه يك شاخه چوب راست را اگر خم كنيم به حالت اول خود برمىگردد ، اگر عمل خود را تكرار كرده و باز هم چوب را خم كنيم باز به حالت اول بر مىگردد اما كمتر از قبل ، به حدى كه اگر اين عمل را زياد تكرار كنيم ديگر چوب به همان حالت خميدگى باقى خواهد ماند . گفته مىشد كه عادت هم يكچنين چيزى نظير خم كردن چوب و يا تا كردن ورق كاغذى است و در اثر تكرار عمل ، آثار ثابتى روى شيارهاى مغز باقى مىماند و ما نامش را حسنه يا سيّئهء اخلاقى مىگذاريم . ولى\r\n\r\n\r\n\r\n\r\n","description":"","footnote":"\r\n( 1 )  Freud  .\r\n( 2 )  Psychoanalism  .\r\n","page_name":" 40 ","page_number":40},
  {"content":"\r\n\r\nنظريهء شعور باطن و نظريهء « عقده‌ها » ثابت مىكند كه جريانهاى اخلاقى جريانهايى مستقل از اين جريانهاست .\r\nفرويد نخواسته بود از اين نظريه خود اصالت نيروى حياتى و حكومت حيات را بر ماده اثبات كند و بلكه آنجا كه از تحقيقات علمى خود ، كه حقا شايستگى خود را نسبت به آنها نشان داده ، وارد استنتاج فلسفى مىشود ، كه شايستگى آن را ندارد ، به طرز نامطلوبى كه شايسته مقام آن دانشمند نيست فرضيه‌هايى مىسازد ولى در عين حال ارزش تحقيقات علمى اين دانشمند همينهاست كه هست .\r\nبعضى از شاگردان او مانند يونگ « 1 » در طرز استنباط و استنتاج فلسفى از نظريه‌هاى روان شناسى كاملا با استاد مخالفت كردند و تا حد زيادى جنبه اصالت نيروى حياتى را در اين نظريه‌ها روشن كردند و به اصطلاح به نظريه فرويد جنبه ماوراء الطبيعى دادند .\r\nهمان طورى كه قبلًا گفته شد مشكل بزرگ در اين باب تنها پيدا كردن جنبه‌هاى اختلاف جسم و جان و ماده و حيات نيست ؛ قبل از آن هم كه از طرف محققين اروپايى اين همه شواهد روشن براى اصالت نيروى حياتى پيدا شود از همان مشاهدات سطحى هم مىشد دليل كافى براى اين مطلب آورد ؛ يك مشكل بزرگ ديگر طرز تصوير رابطه جسم و جان است . اشكال اين تصوير سبب شد كه بسيارى از دانشمندان از اعتقاد به اصالت نيروى حياتى خوددارى كنند و همان طورى كه باز هم گفتيم اين مشكل بزرگ در فلسفه صدر المتألّهين به عالىترين صورتى حل شد .\r\n* مسئله اصالت نيروى حياتى جنبه ماوراء الطبيعى دارد . اگر حيات اثر و خاصيت ماده بود هيچ گونه جنبه ماوراء الطبيعى نداشت ، زيرا حيات و زندگى اثرى بود موجود و نهفته در ماده در حال انفراد و يا در حال تركيب و وقتى كه موجود زنده‌اى پيدا مىشود چيزى واقعاً خلق نمىشود و كمالى در ماده ايجاد نمىشود ؛ ولى روى نظريه اصالت نيروى حياتى ، ماده در ذات خود فاقد حيات و زندگى است و حيات و زندگى\r\n\r\n\r\n\r\n\r\n","description":"","footnote":"\r\n( 1 )  Yung  .\r\n","page_name":" 41 ","page_number":41},
  {"content":"\r\n\r\nدر هنگامى كه استعدادى در ماده پيدا شود خلق و افاضه مىشود و به عبارت ديگر ، ماده در سير و حركت استكمالى خود زنده مىشود ، واجد كمالى مىگردد كه فاقد آن كمال بود و در نتيجه آثار و فعاليتهاى خاصى پيدا مىكند كه قبلًا فاقد آن آثار و فعاليتها بود ، پس موجودى كه زنده مىشود واقعاً خلق و ايجاد مىگردد .\r\nدر اينجا ممكن است گفته شود كه درست است كه مادهء بىجان در حال انفراد خاصيت حياتى ندارد ولى چه مانعى دارد كه در نتيجه تركيب و فعل و انفعال اجزاء ماده در يكديگر خاصيت حياتى پيدا شود ؟\r\nجواب اين سؤال اين است : چند جزء مادى يا غير مادى كه با هم تركيب مىشوند و در يكديگر تأثير متقابل مىكنند ، كارى و اثرى كه از اين اجزاء ساخته است اين است كه هر كدام از اينها مقدارى از اثر خود را به ديگرى بدهد و مقدارى از اثر ديگرى بگيرد و در نتيجه يك « مزاج متوسط » پيدا شود . محال است كه در نتيجهء تركيب چند جزء با يكديگر اثرى پديد آيد كه جز مجموع آثار اجزاء و جز كيفيت متوسط آثار اجزاء است ، مگر آنكه تركيب اين اجزاء سبب و علت گردد كه زمينه موجود شدن يك قوه و نيروى عالىتر از قوه‌هاى هر يك از اجزاء فراهم شود و آن قوه به عنوان يك كمال جوهرى پديد آيد و به آن اجزاء يك وحدت واقعى بدهد . پس اينكه در سؤال گفته شد كه چه مانعى دارد در اثر تركيب و فعل و انفعال اجزاء ماده خاصيت حياتى پيدا شود ، سخنى است كه احتياج به تشريح دارد ؛ اگر مقصود اين است كه در اثر فعل و انفعال اجزاء ماده زمينه و استعداد براى نيروى اصيل حياتى پيدا شود و نيروى حياتى به وجود آيد و بالتبع خاصيتهاى حياتى پيدا شود ، مطلبى است صحيح و قابل قبول ، و اگر مقصود اين است كه بدون نيروى حياتى ، خاصيت حياتى كه با خواص هر يك از اجزاء مغاير است پديد آيد ، محال و ممتنع است .\r\nدر اينجا يك فرض ديگر باقى ماند و آن اينكه چنين بگوييم كه درست است كه ماده در ذات خود فاقد حيات است و حيات يك نيرويى است فوق نيروهاى ماده بىجان ، ولى چنين فرض مىكنيم كه همان طورى كه در جهان طبق تحقيقى كه دانشمندان كرده‌اند مقدار انرژى در موجودات بىجان ، ثابت و مشخص و معين است و موجود شدن و معدوم شدن موجودات بىجان خلق شدن نيست بلكه عبارت است از مجموع جمع و تفريق‌هاى اجزاء ماده و نقل و انتقال انرژيها ، يك نحو انرژى خاصى هم براى حيات فرض كنيم و در نتيجه نيروهاى حياتى هم مثل نيروهاى غير حياتى\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nخلق و ايجاد نمىشود بلكه در نتيجهء جمع و تفريق‌ها و نقل و انتقال‌هاى انرژى در مورد خاصى تمركز پيدا مىكند ، پس زنده شدن هم خلق و ايجاد نيست .\r\nدر جواب مىگوييم كه اولًا بايد مفهوم « انرژى حياتى » توضيح داده شود . آيا اين انرژى در ذات خود بىجان و مرده است يا حىّ و زنده است ؟ و بر فرض دوم ، يعنى زنده بودن ، آيا اين است كه شيئى داراى حيات است يعنى حيات چيزى است جدا و مستقل از شيئى كه با او تركيب و همراه شده است ، و يا فرض سوم است يعنى عين حيات است ؟ بر فرض اول و دوم ميان انرژى حياتى و ساير انرژيها از نظر اين مسئله ( يعنى توجيه حياتى بودن و اينكه چگونه اين انرژى ايجاد حيات مىكند ) [ فرقى 
  ] نيست زيرا يا اصلًا اين انرژى زنده نيست ( فرض اول ) و يا اينكه عامل حيات چيزى است بيرون از ذات آن كه به آن اضافه شده است ؛ باقى مىماند فرض سوم كه معنايش اين است كه موجودى مجرد ( حيات و نيروى حياتى ) تنزل پيدا كرده با حفظ آثار خود مادى شود و اين محال است . البته بايد توجه داشت كه آنچه فلاسفه به نام « تنزل » مىگويند و مدعىاند كه طبيعت و ماده ، تنزل يافتهء ماوراء طبيعت است ، مطلب ديگرى است نه از نوع نقل و انتقال و تغيير شكل يافتن انرژى .\r\nثانياً ، فرضاً در مادهء بىجان منكر خلق و ايجاد بشويم و پيدايش آن موجودات را چيزى جز جمع و تفريق اجزاء ماده و نقل و انتقال انرژيها ندانيم ، در جانداران به اتفاق دانشمندان اين مطلب درست نيست . حيات اين خصوصيت را دارد كه نمىتوان براى همه آن يك مقدار ثابت و معين فرض كرد و زنده شدن موجودات را با نقل و انتقال حيات از نقطه‌اى به نقطه ديگر و در حقيقت ، نوعى تناسخ توجيه نمود ؛ حيات مقدار ثابت و معين ندارد ، از روزى كه در روى زمين پديد آمده رو به افزايش است ، احياناً اگر از بين رفت ، مثلًا مقدار زيادى جاندار تلف شد ، اين نيرو در نقطه ديگرى متمركز نمىشود . حيات و موت البته يك نوع بسط و قبض است ولى بسط و قبضى است كه از ما فوق درجهء وجودى طبيعت سرچشمه مىگيرد ، فيضى است كه از غيب مىرسد و به غيب برمىگردد .\r\nدر اينجا براى تأييد مطلب بالا قسمتى از كتاب مقدمه‌اى بر فلسفه تأليف ازوالد كولپه ترجمه آقاى احمد آرام [ را 
  ] نقل مىكنم . ازوالد كولپه در مقام نقد مذهب مادى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمىگويد :\r\n« مذهب مادى يكى از قوانين اساسى علم فيزيك جديد را كه « قانون بقاى انرژى » است نقض مىكند . مطابق اين قانون مجموع انرژيهاى موجود در جهان مقدار ثابتى دارد و تغييراتى كه در اطراف ما ايجاد مىشود چيز ديگرى نيست جز آنكه انرژى از محلى به محل ديگر منتقل مىگردد و از صورتى به صورت ديگر درمىآيد .\r\nخوب واضح است كه بنا به اين قانون ، ظواهر و نمودهاى فيزيكى « حلقه بسته‌اى » را تشكيل مىدهند و در اين حلقه جاى خالى براى نوع ديگر از ظواهر به نام ظواهر « روانى » يا « عقلى » وجود نخواهد داشت ، بنابراين عمليات دماغى على رغم تعقيد و پيچيدگى خاصى كه دارند ناچار در شمار نمودهايى خواهند بود كه از قانون عليت تبعيت مىكنند و تمام تغييراتى كه در نتيجه عمل مؤثرات خارجى بر دماغ حادث مىشود ناگزير است كه به شكل فيزيكى و شيميايى خالص باشد و به همين شكل هم منتشر گردد . با چنين نظريه كلى جنبه عقلانى اشياء پا در هوا مىماند ، زيرا چگونه مىتوان پيدايش نمودهاى روانى را از نمودهاى فيزيكى و مادى تصور كرد بدون اينكه از انرژى فيزيكى وابسته به نمودها چيزى كسر شود ؟ تنها چاره منطقى اين است كه براى اعمال عقلى نيز يك نوع انرژى خاصى در مقابل انرژيهاى ديگر شيميايى و الكتريكى و حرارتى و مكانيكى قائل شويم و اين را بپذيريم كه ميان اين انرژى مخصوص و اقسام ديگر انرژى كه مىشناسيم ، نسبت ثابتى شبيه نسبتهاى ثابت ما بين ساير اقسام انرژى وجود دارد . ولى بايد گفت كه چنين عقيده‌اى را علماى مادى اظهار نكرده‌اند و هيچ كس در متون مادى به تفصيل در اين باره سخن نگفته است ، و اعتراضات كلى در برابر اين عقيده وجود دارد كه نمىگذارد چنين عقيده‌اى فرصت تظاهر پيدا كند . هسته تمام اعتراضاتى كه ممكن است بشود آن است كه مفهوم انرژى كه علماى فيزيك آن را تعريف مىكنند به هيچ وجه قابل انطباق بر عمليات و نمودهاى عقلى و روانى نيست . »\r\nكرسى موريسن در كتاب راز آفرينش انسان ترجمه آقاى محمد سعيدى مىگويد :\r\n« ظهور انسان عاقل و متفكر در ميان حيوانات امرى خطيرتر و غامض‌تر از آن است كه تصور كنيم اين ظهور معلول تحولات ماده است و دست خالقى در آن دخالت نداشته است . در غير اين صورت انسان بايد آلتى مكانيكى باشد كه دستى ديگر ، آن را به كار مىاندازد و مىگرداند . حال ببينيم گرداننده اين ماشين كيست و دستى كه آن را به كار مىاندازد كدام است . علم تاكنون نتوانسته است تأويلى از اين\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nگرداننده بكند و آن را بشناسد ، اما اين نكته بر عالم مسلّم است كه وجود اين گرداننده خود تركيبى از ماده نيست . » « 1 »\r\nو هم او مىگويد :\r\n« ماده جز بر طبق قوانين و نظامات خود عملى انجام نمىدهد . ذرات و اتمها تابع قوانين مربوط به قوهء جاذبهء زمين ، فعل و انفعالات شيميايى و تأثيرات هوا و الكتريسيته هستند . ماده از خود قوهء ابتكار ندارد و فقط حيات است كه هر لحظه نقشهاى تازه و موجودات بديع به عرصه ظهور مىآورد . » « 2 »\r\nحكما در مبحث « علت و معلول » و يا آنجا كه از امور غريبهء طبيعت بحث مىكنند ( مانند ابن سينا در نمط دهم اشارات ) از آثار و قواى روحى ياد مىكنند . صدرالمتألّهين در مبحث « علت و معلول » اسفار فصلى منعقد كرده به اين عنوان : « در اينكه فكر و تصور گاهى منشأ حدوث امورى مىشوند » . مقصود وى از اين فصل ، حكومت و قاهريت و تأثير فكر و تصور - كه از شؤون حيات است - بر ماده است . در آن فصل قسمتهايى را ذكر مىكند و از آن جمله موضوع تأثير تلقين و توهّم صحت و مرض را در ايجاد صحت و مرض ذكر مىكند . ما براى احتراز از تطويل بيشتر ، از بيان كامل اين مطلب و بسيارى مطالب ديگر كه در اين زمينه است خوددارى مىكنيم « 3 » ؛ همين قدر مىگوييم امروز ديگر براى فكر ذيمقراطيسى قديم كه جهان صرفاً جهان ماشينى است و خلقت جز جمع و تفريق و تأليف و تركيب ذرات چيزى نيست ، جايى نمىماند .\r\nتحقيقات دانشمندان غرور ماديين را به كلى زايل كرده است . ديگر كسى نمىتواند مانند دكارت و جمعى ديگر بگويد : « ماده و حركت را به من بدهيد جهان را مىسازم » . تار و پود جهان خيلى بيشتر و رشته‌دارتر از اين است كه ما آن را در ماده و حركت حسى و عرضى ماده محصور كنيم .\r\n\r\n\r\n\r\n\r\n","description":"","footnote":"\r\n( 1 ) راز آفرينش انسان ، ص 149 .\r\n( 2 ) همان مأخذ ، ص 48 .\r\n( 3 ) خوانندگان مىتوانند به كتابهايى كه درباره تلقين و آثار آن نوشته شده ، مخصوصاً به كتاب تداوى روحى تأليف كاظم زاده ايرانشهر مراجعه نمايند .\r\n","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\n\r\nقرآن و مسأله‌اى از حيات\r\nدر مقالهء قبل بحثى فلسفى در اطراف مسئلهء روح و حيات كرديم . آن بحث در اطراف اين مطلب بود كه آيا روح و حيات خاصيت و اثر و طفيلى ماده است مانند ساير خواص و اعراض و آثار ماده ، و يا آنكه ماده در ذات خود فاقد حيات و آثار حيات است و حيات به نوبهء خود حقيقتى است داراى آثار و خواص مخصوص و تا آن حقيقت با ماده توأم نشود آثارى كه آنها را « آثار حياتى » مىناميم پيدا نمىشود ؟\r\nآن بحث ، بحثى فلسفى بود و با زبان فلسفه وارد آن شديم . اكنون مىخواهيم بحثى قرآنى دربارهء حيات بكنيم و ببينيم كه منطق خاص قرآن دربارهء حيات و زندگى چيست ؟ و مخصوصاً طرز بيان قرآن راجع به ارتباط حيات با ماوراء الطبيعه و ارادهء خداوند چيست ؟\r\nدر قرآن كريم مكرر از حيات و زندگى ذكرهايى به ميان آمده ؛ در آيات بسيارى زنده شدن موجودات ، پيدايش متوالى موجودات زنده ، تطورات حيات ، نظامى كه در خلقت موجودات زنده به كار رفته ، آثار حيات از فهم و شعور و ادراك و سمع و بصر و هدايت و الهام و غريزه و امثال اينها را به عنوان « آيت » و نشانهء حكمت و تقدير الهى ذكر كرده و هر يك از اينها خود موضوع بسيار جالبى است و فعلًا در مقام بيان اينها نيستيم .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nيكى از مسائل حيات كه در قرآن كريم بيان شده اين است كه « حيات به دست خداست ، خداست كه جان مىدهد و جان مىگيرد » . قرآن كريم با اين منطق خاص خود مىخواهد بگويد : حيات در اختيار غير خدا نيست ؛ كسى ديگر نمىتواند حيات بدهد و بگيرد . مسأله‌اى كه اكنون در نظر داريم بحثى از آن كرده باشيم اين مسئله است .\r\nدر سورهء بقره از زبان ابراهيم نقل مىكند كه به طاغى و جبّار زمان خود گفت :  « رَبِّيَ الَّذِي يُحْيِي وَ يُمِيتُ »  « 1 » خداى من همان است كه حيات دادن و حيات گرفتن در دست اوست ، اوست كه جان مىدهد و جان مىگيرد . در سورهء ملك ، خدا را اينطور توصيف مىكند :  « الَّذِي خَلَقَ الْمَوْتَ وَ الْحَياةَ »  خدايى كه مرگ و زندگى را آفريده است . آيات زيادى در قرآن هست كه صرفاً خدا را محيى و مميت مىداند و جان دادن و جان گرفتن را مستقيماً به خدا نسبت مىدهد ، يعنى غير خدا را از حريم اين عمل بيرون مىكند . از همين قبيل است آياتى كه قضاياى زنده كردن مرده‌اى را به بعضى از پيغمبران نسبت مىدهد كه مخصوصاً قيد مىكند كه اين كار به اذن خدا مىباشد ؛ مثل آيهء 49 از سورهء آل عمران :\r\n وَ رَسُولًا إِلى بَنِي إِسْرائِيلَ أَنِّي قَدْ جِئْتُكُمْ بِآيَةٍ مِنْ رَبِّكُمْ أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللَّهِ وَ أُبْرِئُ الْأَكْمَهَ وَ الْأَبْرَصَ وَ أُحْيِ الْمَوْتى بِإِذْنِ اللَّهِ . \r\nبه طور كلى يكى از موارد اختلاف نظر الهيون و مادّيون همين مسئله است كه الهيون مبدأ و منشأ حيات و آفريننده و خالق حيات را بيرون از ماده مىدانند و ماديون خود ماده را خالق حيات مىدانند ؛ چيزى كه هست ، منطق قرآن در بيان اينكه آفرينندهء حيات خداست نه چيز ديگر ، با منطق معمولى الهيون در اين باب تفاوت باريك ولى عظيمى دارد كه نمونهء اعجاز اين كتاب كريم است و به عقيدهء ما اگر دانشمندان الهى با اين منطق آشنا بشوند مىتوانند براى هميشه گريبان خود را از چنگال ماديين خلاص كنند و آن بيچارگان را هم از چنگال وهم و خيال و اشتباه خودشان رهايى بخشند .\r\n\r\n\r\n\r\n\r\n","description":"","footnote":"\r\n( 1 ) بقره / 258 .\r\n","page_name":" 48 ","page_number":48},
  {"content":"\r\n\r\nمعمولًا دانشمندان آنجا كه مىخواهند موضوع حيات را با مسئلهء توحيد و ارادهء خداوند مربوط كنند مسئلهء آغاز پيدايش حيات را در روى زمين پيش مىكشند و اين سؤال را طرح مىكنند كه حيات و زندگى اولين بار به چه وسيله پيدا شد ؟ قرائن مسلّم علمى نشان مىدهد كه ظهور حيات و زندگى در روى زمين آغازى دارد ، يعنى هيچيك از انواع ذى حيات‌ها از گياه و حيوان ، هميشه و در گذشتهء نامتناهى نبوده‌اند ؛ زيرا خود زمين عمر محدود و معينى دارد و بعلاوه زمين در همهء عمر تخمينى چند ميليون سالى خود قابل اينكه جاندارى در او وجود داشته باشد نبوده است . پس اين جاندارها اولين بار به چه وسيله پيدا شدند ؟\r\nدر جريان مشهود ما اينطور است كه همواره هر فردى از فرد ديگر از نوع خود متولد مىشود ، گندم از گندم و جو از جو ، اسب از اسب و شتر از شتر و انسان از انسان پديد مىآيد . طبيعت ابا دارد از اينكه خود به خود از يك تودهء خاك خالص ، يك حيوان و يا يك درخت مثلًا پديد آيد و بالاخره هميشه مبدأ تكوّن يك موجود زنده يك موجود زندهء ديگرى است كه از او به صورت تخم يا نطفه مثلًا جدا مىشود و در محل مناسبى رشد مىكند .\r\nحالا ابتدا اين كار چطور بوده و به چه وسيله بوده است ؟ آيا هر يك از اين انواع بىشمار منتهى مىشوند به يك فرد معيّن كه او مبدأ اين نوع است ؟ اگر اينطور است خود آن فرد از چه راه و به چه وسيله‌اى پيدا شده ؟ طبيعت كه ابا دارد از اينكه بدون سابقهء نطفه يا تخم و بالاخره ماده‌اى كه از موجود زندهء قبلى جدا شده باشد موجود زنده‌اى به وجود آورد ؛ پس ناچار بايد گفت استثنائى رخ داده و به اصطلاح اعجازى به وقوع پيوسته است و دست قدرت الهى از آستين بيرون آمده و آن فرد را آفريده است .\r\nو يا اينكه همهء اين انواع ، يك اصل و يك ريشه دارند و بين همهء آنها رابطهء فاميلى برقرار است ؟ بنا بر اين فرض هم دوباره عين همان سؤال پيش مىآيد كه بر فرض ، همهء انواع به يك و يا چند اصل و ريشه برگردد و قبول كنيم كه مبدأ تكوّن همهء اين موجودات زندهء متنوع ، يك حيوان يك سلّولى است ؛ باز نظير سؤال گذشته پيدا مىشود كه آن زندهء اول چگونه پيدا شد ؟ مگر نه اين است كه علم ثابت و مسلّم كرده كه موجود زنده جز از مجراى موجود زندهء ديگر به وجود نمىآيد ؟ پس آيا استثنائى پيش آمده و\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاعجازى رخ داده و ارادهء خداوند دخالت كرده و ناگهان سلولى زنده پديد آمده « 1 » ؟ !\r\nاينجاست كه طرفداران نظريهء مادى ، خود را ناچار مىبينند كه فرضياتى پيشنهاد كنند كه براى خودشان هم غير قابل قبول است و الهيون برعكس ، اين را دليل بر وجود آفريننده مىگيرند و مىگويند حتما در پيدايش زندهء اول قدرت ماوراءالطبيعى دخالت كرده و ارادهء خداوند ظهور كرده و آن را به وجود آورده است ؛ همچنانكه داروين كه شخصا الهى است بعد از آنكه اشتقاقات انواع را پيش خود به نحوى حل مىكند ، مىرسد به يك يا چند موجود زنده‌اى كه اول بار در روى زمين پيدا شده‌اند بدون آنكه از زندهء ديگر مشتق شده باشند و مىگويد : « اينها ديگر با نفخهء الهيه حيات پيدا كرده‌اند » .\r\nكرسى موريسن در كتاب راز آفرينش انسان در همين زمينه مىگويد :\r\n« بعضىها مىگويند جرثومهء حيات از يكى از سيارات گريخته و پس از آنكه در طول ازمنه و قرون متمادى در جوّ هوا سرگردان بوده است بالاخره بر روى كرهء ارض فرود آمده است . اين عقيده قابل قبول نمىتواند باشد ، زيرا جرثومهء حيات محال است در برودت مطلق فضا زنده بماند و تازه به فرض آن هم كه از اين مرحله جان بدر برد ، اشعهء كونيه قوى كه در فضا پراكنده است آن را تلف خواهد كرد . اگر باز از اين مرحله گذشته باشد ، آنوقت بايد بر حسب تصادف در نقطهء بسيار مساعدى مثل اعماق درياها كه شرايط عديده با هم در آن جمع شده و محيط مناسبى فراهم آورده است فرود آمده باشد تا قادر به ادامه زيست شده و موجودات زمينى را به وجود آورده باشد . بعد از همهء اين مشكلات ، تازه باز اين سؤال پيش مىآيد كه اصل حيات چيست و در سيارات ديگر چگونه پديد آمده است ؟ امروز ثابت و مسلّم شده است كه هر قدر محيط مناسب و مساعد به حال حيات باشد ممكن نيست بتواند ايجاد حيات نمايد . همچنين با هيچ نوع امتزاج و تركيب مواد شيميايى نمىتوان جرثومهء حيات را به وجود آورد چنان كه گفتيم مسئلهء حيات هنوز از مسائل لاينحلّ علمى است .\r\nبعضىها مىگويند ذرهء بسيار كوچكى از ماده كه با هيچ ميكروسكوپى ديده نمىشود با ذرات كثيرهء اتم جمع آمده ، موازنهء آنها را به هم زده و با جمع و تفريق اجزاء آنها صورت حيات به خود گرفته است . اما با اين حال هيچ كس تا به حال مدعى نشده است كه به وسيلهء همين فعل و انفعالات موجب تكوين حيات شده باشد . »\r\n\r\n\r\n\r\n\r\n","description":"","footnote":"\r\n( 1 ) رجوع شود به تاريخ علوم پىير روسو ، صفحات 701 ، . . .\r\n","page_name":" 50 ","page_number":50},
  {"content":"\r\n\r\nمنظور كرسى موريسن از اين بيان اين است كه ثابت كند در پيدايش و آغاز حيات دست خالقى دخالت داشته است زيرا با علل مادى و طبيعى قابل توجيه نيست . وى راجع به ابتداى پيدايش انسان و تحول عظيمى كه موجب شد موجودى پيدا شود عاقل و متفكر و داراى قدرت خارق العادهء تفكر و نيرويى كه بتواند « علوم » را به وجود آورد ، مىگويد :\r\n« ظهور انسان عاقل متفكر ، غامض‌تر از آن است كه تصور كنيم اين ظهور معلول تحولات ماده است و دست خالقى در آن دخالت نداشته است . »\r\nاين بود نمونه‌اى از طرز تفكر و استدلال اين دسته راجع به رابطهء حيات با ارادهء خداوند . لزومى ندارد كلمات ديگران را كه كم و بيش مشابه همين بيان است و اختلاف جوهرى با آن ندارد نقل كنيم .\r\nچنان كه مىدانيم ، تاكنون بشر هر چه سعى كرده نتوانسته است مادهء موجود زنده را با وسائل علمى بسازد ؛ يعنى نتوانسته مثلًا گندم مصنوعى با مواد شيميايى بسازد كه خاصيت حياتى داشته باشد كه اگر آن را بكارند سبز شود و دانه بدهد ، و يا نطفهء حيوان يا انسان را بسازد كه قابل تبديل به يك حيوان يا انسان باشد . ولى دانشمندان از سعى و كوشش در اين راه خوددارى نكرده‌اند و دارند زور آزمايى مىكنند و هنوز كاملا از نظر علمى بر خود آنها روشن نشده كه در آينده قادر به اين كار خواهند بود يا اين موضوع از حدود قدرت علمى و صنعتى بشر خارج است .\r\nاين موضوع هم كه مربوط به آينده است ، مثل موضوع آغاز حيات ، سر و صدايى در دنيا راه انداخته است و قهراً آن دسته از الهيون كه مىگويند حيات و زندگى به دست خداست ، و طرز بيان و منطقشان هم در رابطهء حيات با ارادهء خداوند همان بود كه ذكر شد ، در اين مسئله هم اظهار نظر مىكنند كه كوشش بشر در اين راه بىفايده است ، زيرا اختيار حيات به دست بشر نيست ، بسته به ارادهء خداوند است ، بشر نمىتواند به ارادهء خود و با وسائل علمى و صنعتى هر وقت بخواهد حيات و زندگى ايجاد كند ، پيغمبران هم كه به مادهء مرده جان مىدادند به اذن خدا بوده و اگر كسى بخواهد بدون اذن و اجازهء خدا اينچنين كارى بكند ، ممكن نيست و محال و ممتنع است و اگر بخواهد با اذن و اجازهء خدا بكند ، لازم مىآيد در رديف پيغمبران الهى قرار گيرد و معجزى به وجود آورده باشد و البته خداوند جز به دست انبياء و اولياء خود معجزى را\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nجارى نمىكند .\r\nاين دسته همين عجز حاضر بشر را دليل بر مدعاى خود گرفته‌اند : ببينيد كه بشر گندمى مىسازد كه از لحاظ تركيبات شيميايى با گندم طبيعى هيچ فرقى ندارد ، عين اوست ، در عين حال فاقد حيات است ؛ اين از آن جهت است كه حيات وابسته به ارادهء خداوند است و حتما بايد با اجازهء خداوند صورت بگيرد و خداوند به غير پيغمبران خود چنين اجازه‌اى نداده است .\r\n* گفتيم كه قرآن كريم هم صريحا مىگويد : « حيات به دست خداست » و دخالت غير را در ايجاد حيات نفى مىكند . ولى در هيچ جاى قرآن ديده نمىشود كه براى اثبات اين منظور به سراغ آغاز حيات انسان يا آغاز حيات ساير جاندارها رفته باشد ؛ بلكه برعكس ، همين نظام موجود و مشهود را به شهادت مىخواند و همين نظام جارى حيات و زندگى را نظام خلق و تكوين و ايجاد و تكميل مىداند . قرآن مىگويد : حيات به دست خداست ، خالق حيات خداست ؛ ولى آنجا كه مىخواهد خالقيت خدا را نسبت به حيات بيان نمايد به سراغ روز اول نمىرود و فرقى از اين جهت بين روز اول و روزهاى بعد قائل نمىشود ، بلكه مىگويد همين تطورات منظم حياتى ، تطورات خلقت است . مثلًا در سورهء مباركهء مؤمنون مىفرمايد :\r\n   وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ ، ثُمَّ جَعَلْناهُ نُطْفَةً فِي قَرارٍ مَكِينٍ ، ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ    « 1 » .\r\nما انسان را از مايهء گل آفريديم و بعد او را به صورت نطفه در قرارگاهى محفوظ و محكم قرار داديم ، بعد نطفه را به صورت خون بسته آفريديم ، بعد خون بسته را به صورت گوشت بريده بريده آفريديم ، بعد آن را به صورت استخوان آفريديم ، بعد استخوان را جامهء گوشت پوشانديم ، سپس آن را مخلوطى ديگر كرديم ، بزرگ است خدا كه بهترين آفريننده است .\r\n\r\n\r\n\r\n\r\n","description":"","footnote":"\r\n( 1 ) مؤمنون / 12 - 14 .\r\n","page_name":" 52 ","page_number":52},
  {"content":"\r\n\r\nاين آيهء كريمه تحولات و تطورات جنين را روى نظامى معين ذكر مىكند و همين تطورات را به عنوان تطورات خلقت و آفرينشهاى پىدرپى ياد مىكند . در سورهء نوح مىفرمايد :\r\n  ما لَكُمْ لا تَرْجُونَ لِلَّهِ وَقاراً ، وَ قَدْ خَلَقَكُمْ أَطْواراً   « 1 » .\r\nچه مىشود شما را كه عظمت الهى را از ياد مىبريد و حال آنكه اوست كه شما را مرحله به مرحله آفريد .\r\nدر سورهء زمر ( آيهء 6 ) مىفرمايد :\r\n يَخْلُقُكُمْ فِي بُطُونِ أُمَّهاتِكُمْ خَلْقاً مِنْ بَعْدِ خَلْقٍ فِي ظُلُماتٍ ثَلاثٍ  .\r\nشما را در شكمهاى مادرانتان مىآفريند ، آفريدنى بعد از آفريدنى در ميان سه تاريكى .\r\nدر سورهء بقره مىفرمايد :\r\n كَيْفَ تَكْفُرُونَ بِاللَّهِ وَ كُنْتُمْ أَمْواتاً فَأَحْياكُمْ ثُمَّ يُمِيتُكُمْ ثُمَّ يُحْيِيكُمْ ثُمَّ إِلَيْهِ تُرْجَعُونَ  « 2 » .\r\nچگونه به خدا كفر مىورزيد و حال آنكه اوست كه شما را كه بيجان و مرده بوديد زنده كرد و بعد مىميراند و بعد زنده مىكند و سپس به سوى او بازگشت مىكنيد .\r\nدر سورهء حج مىفرمايد :\r\n وَ هُوَ الَّذِي أَحْياكُمْ ثُمَّ يُمِيتُكُمْ ثُمَّ يُحْيِيكُمْ  « 3 » .\r\nخداست كه به شما زندگى داد ، بعد هم شما را مىميراند و سپس زنده مىكند .\r\nآيات ديگر به اين مضمون زياد است . در همهء آن آيات همين نظام جارى و مشهود را « نظام خلقت » مىخواند ؛ شكافته شدن دانه و هسته در زير زمين و روييدن گياهها و سبز شدن درختها در فصل بهار ، همهء اينها به عنوان خلق جديد و آفرينشهاى پىدرپى الهى ياد شده و در هيچ جا ديده نمىشود كه قرآن خلقت و ارادهء خداوند را در ايجاد حيات ، منحصر بداند به انسان اول يا حيوان اوّلى كه در روى زمين پيدا شده و\r\n\r\n\r\n\r\n\r\n","description":"","footnote":"\r\n( 1 ) نوح / 13 و 14 .\r\n( 2 ) بقره / 28 .\r\n( 3 ) حج / 66 .\r\n","page_name":" 53 ","page_number":53},
  {"content":"\r\n\r\nآن يك فرد و يك دانه را فقط به عنوان مخلوق خدا و مولود ارادهء خدا معرفى كند .\r\nدر قرآن كريم ذكر خلقت آدم اول آمده ولى نه براى اثبات توحيد و استدلال به اينكه پس چون آدم اوّلى بوده ، اين دليل است كه خلقتى وارد شده و ارادهء خداوند ظهور كرده و به اصطلاح « دست قدرت الهى از آستين بيرون آمده » ؛ هيچوقت در آستين نبوده و هيچوقت هم در آستين نخواهد رفت .\r\nيك نكتهء عجيب از قرآن اين است كه در قصهء آدم به تعليمات اخلاقى و تربيتى زيادى اشاره مىكند ، از قبيل : شايستگى بشر براى رسيدن به مقام خلافة اللهى ، استعداد فراوان بشر براى علم ، خضوع فرشتگان در پيشگاه علم ، استعداد بشر براى پيشى گرفتن بر فرشتگان ، زيانهاى طمع ، زيانهاى كبر ، اثر گناه براى ساقط كردن انسان از عالىترين درجات ، اثر توبه براى نجات دادن انسان و برگرداندن او به مقام قرب حق ، تخدير بشر از وساوس گمراه كنندهء شيطانى و امثال اينها ؛ ولى به هيچ وجه وضع خاص و استثنائى خلقت آدم به موضوع توحيد و شناختن خالق ربط داده نشده است و چون غرض از ذكر داستان آدم يك سلسله تعليمات اخلاقى و تربيتى بوده نه استشهاد به آغاز حيات براى توحيد ، تنها به ذكر آدم اول اكتفا شده و ذكرى از ساير انواع حيوانها نشده كه حيات آنها در روى زمين به چه نحو آغاز شده است .\r\nقبلًا گفتيم كه معمولًا الهيون همين كه به سراغ زندهء اول مىروند و راهى براى توجيه حيات او پيدا نمىكنند مىگويند : « او ديگر با نفخهء الهى به وجود آمده » ولى قرآن كريم همان طورى كه حيات آدم اول را نفخهء الهى مىداند حيات ساير انسانها را نيز كه روى نظام جارى صورت مىگيرد نفخهء الهى مىداند .\r\nدر يك جا در موضوع آدم اول خطاب به فرشتگان مىفرمايد :\r\n فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ  « 1 » .\r\nهمين كه خلقت او را تمام و از روح خود در او دميدم پس شما براى او سجده كنيد .\r\nو در جاى ديگر مىفرمايد :\r\n وَ لَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لِآدَمَ  « 2 » .\r\n\r\n\r\n\r\n\r\n","description":"","footnote":"\r\n( 1 ) حجر / 29 و ص / 72 .\r\n( 2 ) اعراف / 11 .\r\n","page_name":" 54 ","page_number":54},
  {"content":"\r\n\r\nما شما را آفريديم ( خلقت شما را تمام كرديم ) ، بعد به شما صورت ( روح انسانى ) داديم ، بعد به فرشتگان گفتيم كه به آدم سجده كنيد .\r\nبديهى است كه در اين آيه ، خلقت و روح دميدن و خضوع فرشتگان را به همهء آدمها تعميم داده است .\r\nدر سورهء الم سجده مىفرمايد :\r\n   الَّذِي أَحْسَنَ كُلَّ شَيْءٍ خَلَقَهُ وَ بَدَأَ خَلْقَ الْإِنْسانِ مِنْ طِينٍ ، ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ ، ثُمَّ سَوَّاهُ وَ نَفَخَ فِيهِ مِنْ رُوحِهِ وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ قَلِيلًا ما تَشْكُرُونَ    « 1 » .\r\nخدايى كه هر چيزى را نيكو آفريد و خلقت انسان را از گل شروع كرد و بعد نسل او را از مايه‌اى ( چكيده‌اى ) از آب پستى قرار داد ، بعد او را ( آن نسل را ) تمام و كامل كرد و از روح خود در آن دميد و از براى شما گوش و چشمها و دلها قرار داد تا او را سپاسگزارى كنيد .\r\nهمان طورى كه مفسرين گفته‌اند و سياق قبل و بعد هم دلالت مىكند ، ضمير « سوّاه » به « نسل » برمىگردد نه به « الانسان » .\r\nدر اينجا لازم است كه علت اين امر را به دست آوريم كه چرا معمولًا الهيون آنجا كه مىخواهند حيات و زندگى را به ارادهء خداوند مربوط كنند دنبال آغاز پيدايش حيات مىروند و چرا قرآن كريم در طريقهء توحيدى خود هيچ‌گاه از اين راه نرفته و حيات و تطورات حيات را مطلقا نتيجهء مستقيم ارادهء خداوند مىداند بدون آنكه فرقى بين آغاز حيات و ادامهء حيات قائل باشد .\r\nحقيقت اين است كه اين اختلاف منطق قرآن با ساير منطقها از يك اختلاف اساسىترى سرچشمه مىگيرد و آن اينكه معمولًا آن دسته از الهيون مىخواهند به خدا از جنبهء منفى معلومات خود پى ببرند نه از جنبهء مثبت آنها ؛ يعنى آنجا كه در مجهولى درماندند پاى خدا را به ميان مىكشند ، هميشه خدا را در ميان مجهولات خود\r\n\r\n\r\n\r\n\r\n","description":"","footnote":"\r\n( 1 ) سجده / 7 - 9 .\r\n","page_name":" 55 ","page_number":55},
  {"content":"\r\n\r\nجستجو مىكنند ؛ يعنى هميشه به دنبال چيزهايى مىروند كه علل طبيعى آن چيزها را نمىدانند ، و چون در يك مورد بالخصوص ، علت طبيعى يك چيز بر آنها مجهول ماند فورا مىگويند : « اين ديگر با ارادهء خداوند موجود شده » و قهراً به هر اندازه مجهولاتشان در شناختن علل طبيعى اشياء ، زيادتر شد دلائل توحيدشان بيشتر است و هر اندازه بر ميزان معلوماتشان افزوده شد توحيدشان كاسته مىشود . براى يك دسته از خداشناسان و پيروان مكتب توحيد ، ماوراء الطبيعه به منزلهء انبارى است براى مجهولات آنها ، هر چيزى را كه ندانستند و نفهميدند و علت طبيعى آن را كشف نكردند فورا آن را به ماوراءالطبيعه مستند مىكنند ، تأثير ماوراء الطبيعه را در مواردى مىدانند كه به عقيدهء آنها استثنائى رخ داده و نظمى به هم خورده و حسابى بهم ريخته است ؛ و چون در موردى علت طبيعى را [ نيافتند 
  ] يك علت ماوراء طبيعى جانشين آن مىكنند غافل از آنكه اولًا ماوراءالطبيعه هم براى خود حسابى و قانونى دارد و ثانيا اگر علتى جانشين يك علت مادى و طبيعى شد ، او خودش مادى و طبيعى و هم دوش و هم درجهء ماده و طبيعت است ، او ديگر ماوراء الطبيعه نيست . طبيعت و ماوراء طبيعت در طول يكديگر قرار گرفته‌اند نه در عرض هم ؛ نه يك علت طبيعى مىتواند جانشين يك علت ماوراء الطبيعى واقع شود و نه يك علت ماوراءالطبيعى مىتواند در درجهء يك علت طبيعى قرار گيرد .\r\nقرآن هيچ گاه به مواردى كه گمان مىرود نظمى به هم خورده و حسابى بهم ريخته ، براى اثبات توحيد استشهاد نمىكند ، به مواردى استشهاد مىكند كه مردم مقدمات و علل طبيعى آنها را مىدانند و خود همين نظم را به گواهى مىخواند .\r\nدر مورد خصوص حيات ، منطق قرآن بر اين اساس است كه حيات مطلقا فيضى است عالى و بالاتر از افق جسم محسوس ؛ اين فيض روى هر حساب و قانونى كه برسد ، از افقى عالىتر از جسم محسوس سرچشمه گرفته ؛ لهذا تطورات حيات ، تطورات ايجاد و تكوين و خلق و تكميل است .\r\nالبته روى اين منطق فرق نمىكند كه حيات به صورت خلق الساعه در روى زمين موجود شود و يا به صورت تدريج و تكامل و  خَلْقاً مِنْ بَعْدِ خَلْقٍ  .\r\nاين منطق روى اين اساس است كه مادهء محسوس در ذات خود فاقد حيات است و حيات ، فيضى و نورى است كه بايد از منبعى بالاتر افاضه شود ، پس قوانين حيات به هر شكل و هر صورتى باشد همان قانون خلقت است .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاختلاف درجهء وجودى ماده و حيات ، مطلبى است علمى و مبرهن . ما اگر از راه اختلاف سطح وجودى ماده و حيات بخواهيم به منبع ماوراء الطبيعى حيات پى ببريم ، از جنبهء مثبت معلومات خود پى برده‌ايم نه از جنبهء منفى آنها ، خدا را در ميان معلومات خود جسته‌ايم نه در ميان مجهولات خود ؛ ديگر محتاج نيستيم كه در هر جا كه در مقام توجيه يك علت طبيعى درمانديم ماوراء الطبيعه را از درجهء خود تنزل دهيم و جانشين طبيعت نماييم ، بلكه حتما بايد حدس بزنيم يك علت طبيعى در كار هست گو اينكه علم ما هنوز به آن نرسيده است .\r\nصدر المتألّهين در سفر « نفس » اسفار روى همين نكته به امام فخر رازى حملهء شديدى مىكند و مىگويد :\r\n« من تعجب مىكنم از اين مرد و امثال اين مرد كه هر وقت مىخواهند اصل توحيد يا اصل ديگرى از اصول دين را اثبات كنند به دنبال اين مىگردند كه جايى را پيدا كنند كه علت طبيعى مجهول باشد و به زعم آنها نظم جهان به هم خورده باشد و حسابها درهم ريخته باشد . » « 1 »\r\nاز مجموع آياتى كه قبلًا نقل كرديم معلوم شد كه از نظر قرآن كريم خلقت يك امر آنى نيست ؛ يك حيوان و يا يك انسان ، در مراتب تكاملى كه طى مىكند دائماً در حال خلق شدن است ، بلكه اساساً جهان هميشه در حال خلق شدن و دائماً در حال حدوث است .\r\nنقطهء مقابل اين فكر ، فكر ديگرى است كه خلقت را منحصر به « آن » مىداند ؛ هر وقت مىخواهد از خلقت عالم بحث كند دنبال « آن » اوّلى مىرود كه عالم خلق شد و از كتم عدم بيرون آمد ، مثل اينكه اگر چنين فرضى نكند ديگر عالم حادث و مخلوق نيست ؛ و همچنين هر وقت كه مىخواهد از مخلوق بودن حيات بحث كند دنبال « آن » اوّلى كه حيات آغاز شده است مىرود .\r\nاين طرز فكر يك طرز فكر يهودى است  ( وَ قالَتِ الْيَهُودُ يَدُ اللَّهِ مَغْلُولَةٌ غُلَّتْ أَيْدِيهِمْ وَ لُعِنُوا بِما قالُوا )  « 2 » . آن طرز فكر دربارهء « رابطهء حيات با ارادهء خداوند » كه هميشه به دنبال\r\n\r\n\r\n\r\n\r\n","description":"","footnote":"\r\n( 1 ) رجوع شود به جلد سوم اصول فلسفه و روش رئاليسم ص 220 .\r\n( 2 ) مائده / 64 .\r\n","page_name":" 57 ","page_number":57},
  {"content":"\r\n\r\nآغاز حيات مىرود تا آن را با ارادهء خداوند مربوط كند مولود همين فكر يهودى است . اين فكر يهودى تدريجا شيوع پيدا كرد و همه جا را گرفت و متأسفانه متكلمين اسلامى هم تحت تأثير همين فكر يهودى قرار گرفتند .\r\nو البته همان طورى كه قبلًا اشاره شد ، در طرز تعليم قرآنى « آن » دخالتى ندارد .\r\n* قبلًا اشاره كرديم كه در زمان ما اين مسئله مطرح است كه آيا بشر قادر خواهد بود كه موجود زنده بسازد ؟ آيا خواهد توانست كه مثلًا نطفه مصنوعى انسان بسازد كه پس از قرار گرفتن در رحم يا محيط مناسب ديگرى به صورت يك انسان كامل درآيد ؟ و گفتيم كه يك دسته الهيون كه طرز تفكرشان در رابطهء حيات با ارادهء خداوند ، متوجه موارد استثنائى و آغاز پيدايش حيات است جداً منكر اين مطلب مىباشند . ولى روى طرز تعليمى كه ما از قرآن مىگيريم بايد گفت مانعى ندارد . اين مسئله محتاج به توضيح است و از دو جنبه بايد مورد نظر قرار گيرد :\r\nيكى از اين نظر كه پيچيدگى ساختمان موجود زنده چه اندازه است و آيا بشر روزى خواهد توانست به تمام رموز و اسرارى كه در تركيب مادى اجزاء يك سلول زنده به كار رفته پى ببرد و قانون طبيعى به وجود آمدن يك سلول زنده را كشف كند و يا هرگز نخواهد توانست و هرگز به رمز اين قانون پى نخواهد برد ؟ از اين نظر ما به هيچ وجه نمىتوانيم اظهار نظر بكنيم زيرا خارج از صلاحيت ماست . آن مقدارى كه اهل فن گفته و مىگويند اين است كه : « چيزى كه از خلقت زمين و سيارات و منظومه‌هاى شمسى و از همهء كائنات بالاتر و مهمتر است مادهء « پروتوپلاسم » است » .\r\nنظر ديگر اينكه آيا اگر بشر روزى موفق شد و قانون خلقت جانداران را كشف كرد - همان طورى كه بسيارى از قوانين ديگر موجودات را كشف كرده - و تمام شرايط و اجزاء مادى تركيب موجود زنده را به دست آورد و عيناً نظير مادهء زندهء طبيعى را ساخت ، آيا آن موجود مصنوعى حيات پيدا مىكند يا نمىكند ؟ . جواب اين سؤال اين است كه : قطعا حيات پيدا مىكند ، زيرا محال است كه شرايط وجود يك افاضه كاملا فراهم شود و آن افاضه تحقق پيدا نكند . مگر نه اين است كه ذات احديت ، صمد و كامل مطلق و فيّاض على الاطلاق است ؟ مگر نه اين است كه واجب الوجود بالذات\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nواجب من جميع الجهات و الحيثيات است ؟\r\nدر اينجا ممكن است اين شبهه باز در اذهان بيايد كه پس تكليف آن مطلب كه حيات فقط به دست خداست و غير خدا از حريم عمل احياء و اماته بيرون است چه مىشود ؟ و قبلًا گفتيم كه اين مطلب را خود قرآن كريم هم قبول كرده است . جواب اين مطلب پس از تذكر مطالب گذشته واضح است . اگر بشر روزى چنين توفيقى حاصل كند ، منتها كارى كه كرده اين است كه توانسته شرايط حيات را فراهم كند ، نه اينكه حيات را بيافريند . بشر حيات نمىدهد ، قابليت ماده را براى افاضه حيات كامل مىكند و به اصطلاح ، بشر فاعل حركت است نه مفيض وجود .\r\nبشر اگر روزى چنين توفيقى حاصل كند ، از نظر كشف علمى كار مهمى كرده ، ولى از نظر دخالت در ايجاد حيات ، همان مقدار دخالت دارد كه پدر و مادر از طريق تناسل در ايجاد حيات فرزند دخالت دارند و يا كشاورز در ايجاد حيات دانه‌هاى گندم دخالت دارد . در هيچيك از اين موارد ، انسان خلق كنندهء حيات نيست ، فراهم كنندهء شرايط قابليت يك ماده براى حيات است . قرآن كريم در سورهء مباركهء واقعه اين مطلب را به بهترين وجهى بيان كرده است :\r\n  أَ فَرَأَيْتُمْ ما تَحْرُثُونَ ، أَ أَنْتُمْ تَزْرَعُونَهُ أَمْ نَحْنُ الزَّارِعُونَ   « 1 » .\r\n  أَ فَرَأَيْتُمْ ما تُمْنُونَ ، أَ أَنْتُمْ تَخْلُقُونَهُ أَمْ نَحْنُ الْخالِقُونَ   « 2 » .\r\nو اما موضوع اعجاز پيغمبران : البته آن از آن جهت است كه بشر با علم و قدرت عادى خود عاجز است از انجام چنان كارى ، پيغمبران هم از طريق عادى به آن علم و آن قدرت نرسيده‌اند ، يك قدرت و علم فوق عادت همراه آنها بوده و آنها را از افق طبيعت بالاتر برده كه توانسته‌اند منشأ چنان كارهاى عظيم بشوند . اگر بشر روزى به اين مقصود موفق شود نه اين است كه آن كارى را انجام داده كه پيغمبران به اذن خدا انجام مىداده‌اند . پيغمبران به اذن خدا حيات مىبخشيده‌اند و پس مىگرفته‌اند ، ولى بشر معمولى اگر روزى قدرتى پيدا كند ، شرايط حيات را فراهم مىكند ، همان طورى كه امروز از جنبهء اماته قادر به خراب كردن شرايط حيات هست ولى قادر نيست كه\r\n\r\n\r\n\r\n\r\n","description":"","footnote":"\r\n( 1 ) واقعه / 63 و 64 .\r\n( 2 ) واقعه / 58 و 59 .\r\n","page_name":" 59 ","page_number":59},
  {"content":"\r\n\r\nحيات را قبض نمايد . افاضه و قبض حيات به دست خداست ، گو اينكه بشر مىتواند با كشف قوانين افاضه و قبض حيات موجبات قابليت ماده‌اى را براى حيات فراهم كند يا از بين ببرد .\r\n* گفتيم كه حيات فعل بشر نيست و از حريم عمل بشر بيرون است ، احياء و اماته به دست خداست ؛ و گفتيم كه فراهم كردن شرايط حيات فعل بشر است .\r\nاز اينها نبايد نتيجه گرفت كه تقسيم كار شده ، بعضى كارها كار بشر است و كار خدا نيست و بعضى كارها كار خدا هست و كار بشر نيست ؛ بلكه صرفاً مقصود تحديد و تقييد فعل بشر بود نه تقييد و تحديد فعل خداوند . آنچه از طرف خداوند است اطلاق و لاحدّى است و آنچه تقييد و تحديد است از طرف مخلوق است . اين مطلب دامنهء وسيعى دارد . براى توضيح و بيان اين مطلب شما را به جلد پنجم اصول فلسفه و روش رئاليسم ارجاع مىدهيم .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nتوحيد و تكامل\r\nچنين به نظر رسيد كه دنبالهء تحقيقاتى كه تحت عنوان « اصالت روح » و « قرآن و مسأله‌اى از حيات » به عمل آمد ، در اينجا مسئله « توحيد و تكامل » را طرح نماييم ، چه كه اين بحث متمم و مكمل بحثهاى گذشته خواهد بود .\r\nبراى آنكه خواننده كاملا مقصود و هدف اين مقاله را دريابد لازم است مطالب آن دو مقاله را در نظر داشته باشد ، و ما در اينجا براى اينكه اجمالا حضور ذهن حاصل شود به طور خلاصه و فشرده به نتيجهء آن دو مقاله اشاره مىكنيم .\r\nدر مقاله « اصالت روح » اين مطلب را بيان كرديم كه حيات و زندگى حقيقتى است كه در شرايط معين و مخصوصى با ماده توأم مىشود ولى نه به اين معنى كه بين ماده و حيات « ثنويّت » و دو گانگى حكمفرما باشد و دو حقيقت با يكديگر جفت و يار يكديگر بشوند ؛ بلكه به اين معنى كه ماده و حيات دو درجه از يك هستى به شمار مىروند و هر درجه‌اى خاصيتى مخصوص به خود دارد ؛ ماده در شرايط مخصوصى و در مراحل ترقى و تكامل خويش تبديل به حيات و زندگى مىشود از نوع تبديل شدن هر ناقص به كامل‌تر از خود ؛ وجود ناقص مادهء بىجان تبديل به وجود كامل جاندار مىشود ؛ حيات و زندگى ، مخلوق و معلول و اثر مادهء بىجان نيست بلكه كمال و فعليتى است كه به او اضافه مىشود ؛ ماده در ذات خود واجد حيات و زندگى نيست كه آن را\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاز خود بروز و ظهور دهد بلكه فاقد آن است ؛ استعداد و خاصيتى كه در ماده براى حيات و زندگى هست خاصيت قبول و پذيرش است كه در شرايط معين پيدا مىشود نه خاصيت ايجاد و دهندگى .\r\nو به عبارت ديگر : ماده نمىتواند حيات و زندگى را ايجاد كند و بدهد . اين نظامى كه اكنون در مورد جانداران مىبينيم ، از آن جهت كه به ماده بستگى دارد نظام قبول و پذيرش است و از آن جهت كه به افقى بالاتر وابستگى دارد نظام خلق و ايجاد و تكوين است .\r\nو گفتيم كه علم بيش از پيش ثابت كرده كه حيات در ماده تغييراتى مىدهد و در آن تصرف مىكند و بر آن حكومت مىنمايد و آن را تابع مقررات خود قرار مىدهد ؛ و اگر حيات و زندگى ، مخلوق و اثر و ايجاد شدهء ماده مىبود ممكن نبود كه بتواند در علت و مبدأ خود اثر كند و مقرراتى بالاتر و حاكم بر مقررات مادهء بىجان داشته باشد . در آن مقاله گفتيم كه دانشمندان زيست شناس و روان شناس بدون آنكه مقصود و هدفشان جستجوى اصالت حيات باشد ، در تحقيقات خود قهراً به نتايجى رسيده‌اند كه اصالت حيات را اثبات مىكند ؛ و حتى نظريهء « انتخاب طبيعى » كه در نظر بيشتر صاحبنظران جنبه مادى دارد ، از نظرى عميق‌تر ، حكومت و اصالت حيات را نتيجه مىدهد .\r\nدر مقاله « قرآن و مسأله‌اى از حيات » موضوع نحوه رابطه حيات با ماوراءالطبيعه و اراده خداوند مورد مطالعه قرار گرفت و منطق عجيبى كه از مختصات قرآن كريم است بيان شد . در آن مقاله مخصوصاً روى دو نكته تكيه كرديم :\r\nيكى اينكه در دنيا يك فكر غلط يهودى در معناى خلقت و آفرينش پيدا شده كه هميشه خلقت را با « آن » مربوط مىكند ؛ يعنى هر وقت كه مىخواهد موضوع مخلوق بودن جهان يا مخلوق بودن حيات را تصور كند اينطور فكر مىكند كه در كدام « آن » از كتم عدم به وجود آمده و چه وقت شروع شده ؟\r\nدر آنجا گفتيم در منطقى كه قرآن كريم مبدع آن است ، موضوع « آن » به هيچ وجه دخالت ندارد .\r\nنكتهء ديگر كه در آن مقاله گفته شد و به منزله اساس و ريشه نكته اول محسوب مىشود اين بود كه طرز فكر گروه بىشمارى از مسئله توحيد و خدا شناسى اين است كه مىخواهند از طريق منفى خدا را بشناسند نه از طريق مثبت ، مىخواهند خدا را در ميان مجهولات خود جستجو كنند نه در ميان معلومات خود ؛ هر جا كه در توجيه علت\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nيك حادثه درماندند و بر آنها مجهول ماند پاى خدا را به ميان مىكشند ، و از همين جهت است كه در مسئلهء مخلوق بودن حيات و جهان ، بيشتر به « آن » اول پيدايش حيات يا جهان اهميت مىدهند زيرا آغاز حيات و آغاز جهان بيش از هر چيز ديگر در نظر آنها مجهول و ناشناخته بوده است .\r\nآن فكر يهودى از يك طرف و اين فكر منفى از طرف ديگر سبب شده كه مسئله توحيد از طرفى با موضوع « آن » و از طرف ديگر با « علل ناشناخته حوادث » وابستگى پيدا كند ، و پر واضح است كه نتيجهء اين دو وابستگى اين است كه اگر موضوع « آن » خلقت حيات يا جهان مورد شك و ترديد واقع شود و يا « علل ناشناخته حوادث » تدريجاً شناخته شود مسئله توحيد و خدا شناسى هم تدريجاً مورد ترديد و انكار واقع شود .\r\nدر مقالهء « قرآن و مسأله‌اى از حيات » روشن كرديم كه يك نمونه از اعجاز اين كتاب كريم اين است كه در آن اثرى از آن فكر يهودى و يا از آن فكر منفى يافت نمىشود ، با اينكه در تاريخ فكر بشرى اين دو انحراف فلج كننده به قدرى شايع است كه جز يك عدهء معدود كه آنها هم از مشرب قرآن سيراب شده‌اند كسى از آن رهايى نيافته است .\r\nيك نظر دقيق به تاريخ فكرى فلاسفهء قبل از اسلام و اكثريت متكلمين اسلامى و قاطبهء حكماى دورهء جديد اروپا اين مطلب را روشن مىكند . به طور تحقيق بايد گفت : قرآن يگانه معلم توحيدى است كه خدا را در نظام موجود و مشهود و در جريان علل و معلولات و سنن جارى آفرينش ، نه در آغاز كار ، و از طريق مثبت و معلوم ، نه از طريق منفى و علل نشناخته ، به بشر معرفى مىكند .\r\nاين بود فشردهء آنچه در آن دو مقاله تحقيق شد و لازم است بر هر كس كه جوينده و خواهان درك اين معانى است اينها را به ذهن خود بسپارد . اكنون مىتوانيم به شرح مطلبى كه تحت عنوان « توحيد و تكامل » در نظر گرفته‌ايم بپردازيم .\r\nما در اينجا نه مىخواهيم مستقلًا وارد مبحث « توحيد » بشويم و مجموع ادّله توحيد را كه در كتب كلامى و فلسفى ذكر شده با توجه به آنچه در اطراف آنها گفته شده و يا مىتوان گفت ذكر كنيم ؛ زيرا هر چند كه اين مبحث فصل دلپذيرى است و همه كس به حسب طبع علاقه فراوانى دارد كه از مجموع آنچه در اين زمينه گفته شده اطلاع پيدا كند و ببيند طرز بيان كتب آسمانى در اين موضوع چيست و طرز بيان\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nفلاسفه يا متكلمين چگونه است و ببيند شرقيها در اين زمينه چه جور فكر كرده‌اند و غربيها چه جور ، ولى ما به مناسبت رشتهء سخنى كه فعلًا در دست گرفته‌ايم نمىتوانيم مستقلًا وارد اين فصل بشويم و شايد اين توفيق حاصل شد كه بعد از پايان اين رشتهء سخن اين مطلب را به عنوان فصل مستقلى ذكر كنيم ؛ و هم نمىخواهيم مستقلا وارد بحث « تكامل جانداران » بشويم و مرتكب همان اشتباهى بشويم كه ديگران شده و به عنوان حمايت از حريم توحيد در مقام رد و نقض اصول و قوانين تكامل برآمده‌اند و گروه ديگر كه در مسائل فلسفى ، مادى فكر مىكرده‌اند به عنوان حربه‌اى عليه نظريهء وجود خالق ، حتى اصول غير مسلّم تكامل را به زور هو و جنجال ، مسلّم و قطعى فرض كرده‌اند و جار و جنجال راه انداخته‌اند ؛ زيرا اولًا - چنان كه توضيح داده خواهد شد - اصل « توحيد » و اصل « تكامل طبيعت » در همهء اشكال خود ، حتى در تكامل نوعى جانداران ، مؤيد و مكمل يكديگرند نه منافى و مخالف ؛ فرض منافات اين دو اصل ناشى از جهالت و بىخبرى است ، و ثانيا بحث و تحقيق در اين امر نه مربوط به اين دسته است و نه به آن دسته ، فقط علماى فن كه عمر خود را صرف مطالعه و تحقيق در اين مسئله كرده و با متد علمى صحيح وارد شده‌اند مىتوانند كم و بيش تا آنجا كه شعلهء لرزان علم توانسته نشان بدهد اظهار نظر كنند .\r\nدر عصر ما از نظر علمى مسئله « تكامل انواع » امرى مسلّم شناخته شده ، گو اينكه موضوع « تكامل تدريجى » - كه فلاسفهء قديم يونان آن را عنوان كرده‌اند و لامارك و داروين خواسته‌اند با دلائل علمى آن را اثبات كنند و « كاسه از آش گرمترها » به سراغ پيدا كردن اجداد اسبها و اجداد آدمها رفته و حتى مسلّم گرفته‌اند كه انسان از نسل ميمون است - از بين رفته و به جاى آن اصل « تكامل دفعى » آمده است .\r\nبه هر حال بحث و تحقيق در اين مسئله بر عهدهء علماى زيست شناسى است ، طرفداران فلسفه الهى يا فلسفه مادى مىبايست آنچه را كه علم بيان مىكند ببينند با اصول فلسفى كه آنها در دست دارند و از آن پيروى مىكنند تطبيق مىكند يا تطبيق نمىكند .\r\nبنابر اين در اين مقاله نه مستقلًا بحث توحيد مطرح است و نه بحث تكامل ، آنچه مطرح است كه متمم و مكمل بحثهاى گذشته است مسئلهء « رابطه توحيد و تكامل » است ؛ يعنى مىخواهيم ببينيم كه آيا اين دو فكر يكديگر را طرد مىكنند يا تأييد ؟ مثلًا اگر كسى با ادلّه عقلى معتقد به اصل توحيد شد لازمه‌اش اين است كه منكر اصل\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nتكامل جانداران و اشتقاق انواع بشود و اگر قائل به اشتقاق انواع بشود به عقيده توحيدىاش خلل وارد مىآورد يا نه ؟ و همچنين اگر كسى اصل تكامل انواع را پذيرفت و بر او مسلّم شد كه انواع جانداران به نحوى از انحاء از يكديگر مشتق شده‌اند لازمه‌اش اين است كه پشت پا به اصل مهم توحيد زند و يكباره تابع عقيدهء مادى بشود يا نه ؟ اين است منظور اصلى اين مقاله و آنچه از ادلّه توحيد و يا از اصول تكامل بيان مىشود همه براى بيان اين مطلب است .\r\nفكر « تضاد توحيد و تكامل » نيز نظير فكر « رابطهء خلقت با آن » و فكر « خداشناسى از طريق منفى و در ميان مجهولات » سخت در جهان شيوع پيدا كرده است . نمونه‌هاى عجيب و باور نكردنى در تاريخ علم و فلسفه اروپايى در اين زمينه پيدا مىشود كه براى يك متفكر اسلامى باعث تأسف است .\r\nمطالعه در تاريخ علم زيست شناسى و در تاريخ عمومى علوم در دورهء جديد روشن مىكند كه اين تضاد در فكر عموم و حداقل اكثريت قريب به اتفاق دانشمندان اروپايى موجود بوده است و از اين رو ابهام و انحراف عجيبى به وجود آمده كه متأسفانه دخالت ماديين و ماترياليستها در ايجاد اين ابهام و انحراف كمتر نبوده است .\r\nبنابر اين ما ناچاريم در ضمن ، آن جريان فكرى را نيز مورد مطالعه قرار دهيم و ببينيم چرا عموما در جريان فكرى جديد به نظريهء تكامل جنبهء ماترياليستى و ضد الوهيت داده شده ؟ چرا هر دو حريف ، جنبهء ضد خدايى نظريهء تكامل را مسلّم گرفته‌اند ؟ چرا توحيد و خدا شناسى و قبول اصل « خلقت » مرادف با نظريهء ثبات انواع شناخته شده ؟ آيا منطقا تضادى بين فكر توحيد و فكر تكامل موجود است و يا علت و يا علل خاصى موجب شده كه تصور تضاد بين اين دو فكر به وجود آيد ؟\r\nاينجانب در ضمن مطالعهء آثار و كلمات و كتابهاى دانشمندان در اين زمينه هميشه سعى داشته است از فحوا و لابلاى كلمات آنها ريشهء فكر آنها را به دست آورد و بفهمد چه چيزى موجب شده كه فلان دانشمند آنجا كه به استنباط فلسفى مىپردازد به يك طرز مخصوصى وارد و خارج شود ؟ چه اصول موضوعه‌اى را در ذهن خود مسلّم گرفته بوده و بعد وارد اظهار نظر شده ؟ علت عمدهء اختلاف نظرهاى فلسفى هميشه اين است كه هر كسى يك سلسله اصول موضوعه‌اى را پيش خود مسلّم فرض مىكند و چنين مىپندارد كه حتما بايد چنين اصل يا اصولى را مسلّم و مفروض گرفت و حتماً در نظر ديگران هم همان اصول موضوعه مسلّم و مفروض است ، در صورتى كه آن اصل\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nيا اصول موضوعه جز يك انحراف و مغالطه بيش نيست .\r\nآنچه اينجانب از فحوا و لابلاى كلمات دانشمندان در اين زمينه به دست آورده اين است كه چيزى كه باعث پيدايش تصور تضاد بين فكر توحيد و فكر تكامل شده در درجهء اول همانا شيوع عجيب آن فكر يهودى و آن فكر ديگر منفى است كه ريشهء آن محسوب مىشود . اگر به طور دقيق به كتب تاريخ علوم و يا به كتب زيست شناسى مراجعه كنيم و يا به كتب فلسفى كه به عنوان حمايت از حريم توحيد در رد نظريهء تكامل نوشته شده و يا به عنوان حمايت از مكتب ماترياليسم از آن دفاع شده رجوع كنيم شبح و سايهء آن فكر يهودى را در همه جا مىبينيم . چنين به نظر مىرسد كه فكر « خدا شناسى از طريق منفى » منشأ فكر « رابطهء خلقت با آن » و فكر « رابطهء خلقت با آن » منشأ فكر « تضاد توحيد و تكامل » شده است .\r\nالبته براى بسيارى از افراد كه با حسن ظنّ بيشترى به فلسفهء اروپايى مىنگرند قطعا قابل تحمل نيست كه اعلام يك انحراف عظيم فكرى را از زبان اين مقاله و نويسندهء اين مقاله كه طبعا در مقابل آنهمه ابّهتها و جلال و عظمتها صداى رسايى ندارد بشنوند و لكنّ الحقّ احقّ ان يتّبع حقيقت و ابّهت و شكوه حقيقت بالاتر و عظيم‌تر از همهء اينهاست .\r\nلازم است خوانندهء محترم را با خود سير داده و به عنوان نمونه جمله‌هايى نقل كنم تا درست دستگير شود كه شبح آن فكر يهودى چگونه در كلمات و افكار كسانى كه وارد اين بحث شده‌اند پيداست .\r\nنخست بد نيست كه خوانندهء محترم متذكر باشد كه : مدتها بود كه دانشمندان روى اين جهت بحث مىكرده‌اند كه آيا يك موجود زنده با اعضا و جوارحى كه دارد از اول با همين شكل و همهء اين اعضا در تخم زن و يا در سلول نطفهء مرد موجود است منتها ريز و كوچك ، و بعدها آن اعضا هر يك به فراخور خود رشد و نمو مىكند ؛ و يا آنكه ماده‌اى كه مبدأ وجود اعضاى يك موجود زنده مىشود ، از اول بسيط و يكنواخت است و بعد آن مادهء يكنواخت و بسيط قسمت قسمت مىشود و به صورت اعضا و جوارح گوناگون درمىآيد ؟ موجب تعجب خواهد بود اگر گفته شود : در عصر جديد - نه در قرون وسطى - قريب دو قرن اكثريت دانشمندان تابع عقيده اول بوده‌اند .\r\nضمناً بايد متوجه بود كه اين اختلاف نظر كم و بيش همان است كه در گذشته ميان ارسطو و بقراط و پيروان آنها در باب نطفه بوده است . بقراط مىگفت منى از تمام\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبدن خارج مىشود و به اين جهت هر جزئى منشأ عضوى مىگردد و اما ارسطو معتقد بود كه نطفه متشابه الاجزاء نيست ( اسفار ج 4 و طبيعيات شفا ) ولى از كلام بقراط ظاهر نيست كه گفته باشد واقعاً انسان در نطفه به شكل ريز و كوچكى موجود است بلكه مخالفين بقراط گفته‌اند لازمهء قول او اين تالى فاسد است . ولى دانشمندان قرن هفدهم به بعد رسما قائل به تشكيل قبلى و فعليت قبلى شده‌اند .\r\nخوانندهء محترم مىداند يكى از شاهكارهاى حيرت آور خلقت همين است كه از ماده‌اى بسيط و يكنواخت و داراى شكلى ساده ، موجودى متنوع داراى عضوهاى مختلف و گوناگون پيدا مىشود و بهترين شاهد و گواه بر وجود هدايتى ربوبى و تسخيرى الهى همين تنوعات و تشكلات است كه يك موجود از سادگى به تنوع و از بساطت به تركيب مىرود . در قرآن كريم مىفرمايد :  « هُوَ الَّذِي يُصَوِّرُكُمْ فِي الْأَرْحامِ كَيْفَ يَشاءُ »  « 1 » اوست كه هرطور بخواهد به شما در رحمها شكلها و صورتهاى مختلف مىدهد ، و به قول سعدى :\r\n دهد نطفه را صورتى چون پرى * كه كرده است بر آب صورتگرى ؟ ! \r\nعدهء زيادى از دانشمندان جهان در قرن هفدهم بدون آنكه تجربه يا دليل علمى داشته باشند ، تئورى « تشكيل قبلى » را به وجود آوردند و مدعى شدند كه : از آغاز خلقت نوع انسان ، همهء افراد با اعضا و جوارح تامّ و تمام آفريده شده‌اند - منتها خيلى ريز و ذره‌اى - و در نطفهء انسان اول بوده‌اند و نسل به نسل منتقل مىشوند و در هر نسلى يك طبقه ظهور و بروز و رشد مىكنند .\r\nپىير روسو « 2 » در تاريخ علوم صفحه 359 مىگويد :\r\n« ويليام هاروى در سال 1651 اظهار كرده بود كه « هر موجود از تخمى توليد مىشود » و براى امتحان موضوع ، ماده گوزنهايى را كه در پارك ويندسور وجود داشت در فواصل معين مورد تشريح قرار داد ، در نتيجه توانست جنين گوزن را در مراحل مختلف رشد و نموّ آن مورد امتحان قرار دهد . چند سال بعد از آن در 1672 دانشمند هلندى رگنينه . . . دوگراف به همين ترتيب عده‌اى خرگوش را قربانى كرد ؛ و تصور مىنمود كه راز تخم پستانداران را يافته است ؛ مالپيقى كه در 1689 تخم مرغ\r\n\r\n\r\n\r\n\r\n","description":"","footnote":"\r\n( 1 ) آل عمران / 6 .\r\n( 2 )  Pierre Rousseau  .\r\n","page_name":" 67 ","page_number":67},
  {"content":"\r\n\r\nرا قبل از اينكه مرغ روى آن بنشيند مورد مطالعه قرار داده بود اظهار مىداشت كه حتى شكل جوجه را نيز در آن ديده است . اين كارها مبدأ پيدايش تئورى خارق العاده « تشكيل قبلى » موجودات زنده مىباشد . آنگاه از اين تجارب چنين نتيجه گرفتند كه چون تخم قبل از عمل لقاح شامل موجودى كامل و آماده براى رشد و نمو است پس اين موجود يا اين جنين بايد خود شامل تخمهايى باشد كه در هر يك از آن تخمها نيز موجود كاملى وجود داشته باشد و موجودات مزبور نيز از نو تخمهايى شامل موجودات ديگر داشته باشند و قس عليهذا . « اسوا مردام » از اين استدلال نتيجه گرفت كه در جسم « حوّا » تخمهاى مربوط به انسانهاى آينده طبقه به طبقه وجود داشته است . اما در اين هنگام صداى مخالفى بلند شد و اين صدا از ليوونهوك بود كه در سال 1679 موفق به اكتشاف اسپرماتوزئيد يا تخم نر گرديد . وى فرياد كشيد : ابدا چيزى كه شامل موجود قبلى و ساخته و پرداخته است تخم نيست بلكه اسپرماتوزوئيد است . فرانسوا دوپلانتاد منشى آكادمى علوم مون پليه اظهار داشت كه اين موضوع صحت دارد و دليلش اين است كه من در زير ميكروسكوپ اسپرماتوزوييدى را امتحان كرده ديده‌ام كه چگونه آدمى كوچك و كامل از داخل آن بيرون مىآيد . » « 1 »\r\nبعد پىير روسو اينطور به سخنان خود ادامه مىدهد :\r\n« آيا اين مطالب را باور كردند ؟ ! بلى حيات شناسان به اين شوخيهاى بىمعنا و شجاعانه ايمان آوردند و بحث بسيار شديدى شروع شد كه آيا اساس بشريت در داخل تخم حوّا وجود داشته است يا در داخل اسپرماتوزوئيد آدم ؟ ! »\r\nبعد پىير روسو مخالفت يكى دو نفر از دانشمندان را با تئورى « تشكيل قبلى » ذكر مىكند و سپس مىگويد :\r\n« با اين حال تئورى تشكيل قبلى كه به وسيله مردان بزرگى از قبيل هالر و شارل‌بونه ستوده شده بود تقريبا غالب دانشمندان بزرگ را هواخواه خود كرد و حتى كوويه ( دانشمند بزرگ زيست شناس نيمه دوم قرن هجدهم و نيمه اول قرن نوزدهم ) نيز بعدها خود را از پيروان آن دانست . » « 2 »\r\n\r\n\r\n\r\n\r\n","description":"","footnote":"\r\n( 1 ) تاريخ علوم ، چاپ سوم ، ص 359 و 360 .\r\n( 2 ) همان مأخذ ، ص 361 .\r\n","page_name":" 68 ","page_number":68},
  {"content":"\r\n\r\nپىير روسو علت اينكه دانشمندان زيادى به اين تئورى بىدليل و بىمعنا گرويدند ذكر نمىكند ، همين قدر مىگويد : حيات شناسان به اين شوخيهاى بىمعنا ايمان آوردند ؛ اما نمىگويد چرا و به چه علت ؟ مخصوصاً اين نكته جالب توجه است كه در اين مورد خيال آنقدر قوّت داشته كه يكى مدعى مىشود : من شكل جوجه را در تخم مرغى كه هنوز مرغ روى آن ننشسته ديده‌ام ! و ديگرى مدعى مىشود : در زير ميكروسكوپ يك اسپرماتوزوئيد را امتحان كرده ، ديدم كه يك آدم كوچك و كامل از داخل آن بيرون آمد !\r\nبه عقيدهء ما علت اين فرض صرفاً توجيه امر خلقت است و خواسته‌اند از اين راه ثابت كنند كه هر موجود زنده‌اى مخلوق پروردگار است . خوب ، حالا چرا براى اثبات اين مدعا اينطور فرض كرده‌اند كه هر انسان بلكه هر حيوانى از روز اول كه جد اعلاى او به وجود آمده او هم تامّ و تمام به صورت ذره بسيار كوچك موجود بوده ؟ اين ديگر اثر سايهء آن فكر يهودى است كه بر اذهان حكومت مىكرده و بدون آنكه خودشان توجه داشته باشند ، طرز تفكر مخصوص به آنها داده بوده است .\r\nحالا چقدر فرق است بين اين طرز تفكر و آن طرز تفكرى كه آنگاه كه مىخواهد خالقيت خداوند را نشان بدهد مىگويد : خدا است كه مادهء بىشكل و بىرنگ و ساده و يكنواخت را در ظرف رحم تدريجا صورتها و شكلها مىدهد  ( هُوَ الَّذِي يُصَوِّرُكُمْ فِي الْأَرْحامِ كَيْفَ يَشاءُ )  .\r\nنمونهء ديگر : معمولًا در كتب زيست شناسى يا در كتب به اصطلاح فلسفى و حتى در كتب كلاسيك ، وقتى كه وارد مسأله منشأ زندگى مىشوند كه چگونه و به چه كيفيت در روى زمين پيدا شد ، فرضيه‌هايى - كه هيچكدام از نظر علمى هنوز تأييد نشده - ذكر مىكنند و اگر توجه كنيد مىبينيد كه نام يكى از آن فرضيه‌ها را « فرضيه خلقت » مىگذارند و آن فرضيه اين است كه هر نوعى از موجودات از اول تامّ و تمام و بدون سابقه و مقدمه آفريده شده است . قهراً معناى اين تعبير اين است كه اگر ساير فرضيه‌ها صحيح باشد پس خلقتى در كار نيست . حالا بايد پرسيد كه چه چيزى موجب شده كه اگر پيدايش موجودات زنده دفعى و بدون مقدمه بود ، پس خلقت تحقق پيدا كرده ، و اگر آن طور نبود ، خلقت و آفرينشى تحقق پيدا نكرده است ؟ ! چه چيز موجب شده كه مفهوم « خلقت » اينطور در فكر نويسندگان آن كتب ، محدود به شكل خاص بشود ؟ آيا جز از راه حكومت آن فكر غلط يهودى توجيه ديگرى هست ؟\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nدر كتاب فرضيه‌هاى تكامل صفحه 9 فصلى را به عنوان « منشأ زندگى » اختصاص مىدهد و بعد از مقدمه‌اى مىگويد : « اكنون مىپردازيم به ذكر فرضيه‌هايى كه قابل توجه بوده و زمانى مورد قبول مردم بودند » . بعد به ذكر چند فرضيه مىپردازد ، از قبيل اينكه زندهء اول از يكى از سيارات اتفاقا به زمين آمده ، و فرضيهء توليد خود به خود ، و فرضيهء موجودات آتشين ؛ ولى فرضيه اولى كه ذكر مىكند به آن نام « فرضيه خلقت » مىدهد و تلويحا مىخواهد بگويد : اگر جاندارها خود به خود يعنى از ماده بىجان توليد شده باشند پس خلقتى در كار نبوده ، و يا اگر مبدأ اصلى جاندارها از يكى از سيارات ديگر آمده است پس جانداران زمين مخلوق نيستند و تنها وقتى مىتوان گفت كه جانداران روى زمين مخلوق خداوند هستند كه هيچيك از امور مزبور واقع نشده باشد و ابتدا به ساكن و بلامقدمه جاندار پديد آمده باشد ! و اساساً خلقت در مغز كوچك نويسنده آن كتاب نمىتوانسته معنايى جز آن داشته باشد .\r\nنمونهء ديگر : آن طورى كه تاريخ علم زيست شناسى نشان مىدهد كوويه « 1 » دانشمند بزرگ زيست شناس اواخر قرن هجدهم و اوايل قرن نوزدهم كه نفوذ علمى عجيبى در ميان معاصرين خود داشته منكر تغيير شكل تدريجى موجودات زنده بوده ، و از طرفى چون مطالعات دانشمندان دربارهء فسيلها نشان مىداده كه حيوانات در ادوار مختلف هميشه به يك شكل و يكسان نبوده‌اند ، كوويه فرضيه‌اى را پيشنهاد كرده و از آن دفاع كرده و آن فرضيه اين بود كه معتقد شد به يك رشته انقلابات و سوانح ارضى و گفت انواعى كه در ادوار مختلف زمين شناسى مىزيسته‌اند ، در نتيجهء يك سلسله سوانح و بلاياى عمومى نابود مىشده‌اند و در تعقيب آن خداوند ساكنين جديدى ( و البته كامل‌تر از دستهء قبلى ) براى جهان خلق مىكرده است .\r\nدر شمارهء آذر ماه 1338 مجلهء سخن چاپ تهران ، در مقاله‌اى به قلم يكى از فضلاى تهران كه مجموع سخنرانيهاى مشاراليه است در انجمن صدمين سال انتشار كتاب بنياد انواع ، مىنويسد :\r\n« كوويه از مقايسه فسيلهاى جانداران گذشته ، به كمال تدريجى آنها در طى ادوار معرفة الارضى توجه يافته است ؛ و بعلاوه به اين نكته نيز پى برده كه جانوران هر دوره‌اى در اصول ساختمانى بدن با جانوران دوره‌هاى قبل شباهت داشته‌اند ؛ ولى\r\n\r\n\r\n\r\n\r\n","description":"","footnote":"\r\n( 1 )  Cuvier  .\r\n","page_name":" 70 ","page_number":70},
  {"content":"\r\n\r\nچون به ثبوت انواع و امحاء مكرر آنها معتقد بوده است ، براى توجيه نظر خود فرض « طرح خلقت » را به ميان كشيده است . كوويه در « طرح خلقت » چنين ادعا كرده است كه : در خلقت موجودات زنده طرحى كلى وجود دارد كه در هر بار خلقت مجدد همواره در نظر گرفته مىشود و علت شباهت اساسى ميان جانداران دوره‌هاى مختلف وجود چنين طرحى است . »\r\nدر جاهاى ديگر غير از اين مقاله نيز هر گاه خواسته‌اند « نظريه كوويه » را در انفصال موجودات هر دوره‌اى از دورهء ديگر نقل كنند نام آنها را « خلقتهاى متوالى » گذاشته‌اند ، و البته اين نامى بوده كه خود « كوويه » روى نظريهء خود گذاشته است ؛ و اينجاست كه مىبايست از خود كوويه و يا لااقل از پيروان او پرسيد : چه علت و موجبى در كار بوده كه شما چنين فكر مىكرده‌ايد كه فقط در اين صورت و به اين شكل يعنى در صورت عدم رابطهء نسلى جانداران و انفصال آنها از يكديگر مىتوان دم از معناى خلقت زد و در غير اين صورت خلقت معنا و مفهومى ندارد ؟ !\r\nنمونهء ديگر : در تاريخ علوم صفحه 651 مىنويسد :\r\n« هنگامى كه پيروان داروين به عقيدهء خود مسئله مبدأ انسان و حيوانات را حل كردند ، چون براى قدرت دانش خود حدودى قائل نبودند بلافاصله مسئله ديگرى را مورد حمله قرار دادند كه طبيعى دان آلمانى « اميل دوبواريمون » ( 1818 - 1896 ) و جانشين ژان مولر در خطابه مشهور خود به سال 1880 در آكادمى علوم برلن آن را از جمله هفت مشكل اساسى جهان دانسته بود و آن مسئله پيدايش حيات است . اين موضوع فى الواقع اشكالات بزرگى داشت ، زيرا اگر مسئله آفرينش كتاب مقدس و عقايد كوويه را داير بر اينكه قدرت خداوندى ماده زنده را از عدم به وجود آورد كنار بگذاريم بايد چنين قبول كرد كه اين مادهء زنده خود به خود به وجود آمده است ؛ به عبارت ديگر مجبوريم دست خود را به سوى مسئله توليد خود به خود موجودات زنده دراز كنيم و اين همان فرضى است كه پاستور به نام « دانش تجربى » آن را محكوم به فنا دانست . »\r\nسپس مشار اليه فرضيه‌اى را كه ماديين در باب پيدايش حيات پيشنهاد كردند و مردود شناخته شد ذكر مىكند ، آنگاه اينطور به گفتهء خود ادامه مىدهد :\r\n« بايد اعتراف كنيم كه از آن زمان به بعد اين مسئله ترقى شايانى نكرده است ،\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nهمواره همين موضوع مطرح است كه چگونه صدها و هزارها اتم از كربن و ئيدروژن و ازت و اكسيژن توانسته‌اند با يكديگر مجتمع شده يك ملكول از مادهء زنده را تشكيل دهند . . . در هر حال احتمال پيدايش يك سلول ، مسأله‌اى است كه با تصادف مطلق سرو كار دارد ، و اين تصادف آنقدر خارق العاده است كه جز « معجزه » هيچ نامى نمىتوان بر آن گذاشت ، پس آيا بايد به حكم اجبار بر آفرينش خداوندى متكى شويم ؟ . . . چون علم مثبت نه آفرينش مىپذيرد و نه توليد خود به خود پس بايد تصور كنيم كه زمين عيناً مانند آبگوشت كشت ميكروبها عمل كرده است . . . بسيار خوب ، اما تخم حيات براى اين كشت از كجا آمد ؟ . . . » « 1 »\r\nاين گفته‌هاى اين دانشمند بزرگ پىير روسو را - كه مدعى است بر دانش جهان از قديم الايام تا عصر حاضر احاطه دارد - يك بار ديگر بخوانيد و از فحواى سخن وى طرز تصور او را در مفهوم آفرينش و خداوند به دست آوريد . به عقيدهء او علم مثبت نه آفرينش را مىپذيرد و نه توليد خود به خود را ؛ و حق هم با اوست ، زيرا تصورى كه او از معناى آفرينش دارد مورد تأييد علم قرار نگرفته است ؛ و من اضافه مىكنم و مىگويم : تصورى كه پىير روسو و همهء دانشمندان همقطار او از معناى آفرينش دارند به حكم براهين محكم غير قابل ترديد فلسفى محال و ممتنع است و ازلا و ابدا واقع نشده و واقع نخواهد شد . آن تصور از معناى آفرينش مبنى بر گزاف و صدفه است ، در صورتى كه خلقت الهى جز از مجراى سنن معين و قطعى ، خواه آنكه بر ما معلوم باشد يا مجهول ، صورت نمىگيرد .\r\nدر اينجا دو سؤال هست : يكى اينكه ممكن است خوانندهء محترم چنين تصور كند كه پىير روسو و ديگران زبان علم هستند و آنچه علم به آن رسيده بيان كرده و توضيح داده‌اند ، پس اين ايرادها به منزلهء ايراد بر پيشروى علم است .\r\nبايد تأكيد كنم كه آنچه به عنوان نمونه ذكر شد براى اين بود كه نشان بدهم آنچه اين فرضيه‌ها را به اين شكل و به اين صورت درآورده ، مشاهدات مثبت و تجربيات عينى نيست ؛ جريان تجربيات علمى را به شكل ديگر و تعبير ديگر هم مىتوان بيان كرد . تصور مخصوص دانشمندان در معنا و مفهوم آفرينش و طرز تفكر فلسفى خاصى كه بر اذهان آنها حكومت مىكرده موجب شده كه در طول تاريخ علم ، مسائل بالا به\r\n\r\n\r\n\r\n\r\n","description":"","footnote":"\r\n( 1 ) همان مأخذ ، ص 653 .\r\n","page_name":" 72 ","page_number":72},
  {"content":"\r\n\r\nآن شكل و به آن صورت طرح و بيان شود ؛ به عبارت ديگر آنچه مثلًا پىير روسو ذكر كرده ، على رغم آنچه خود او ادعا مىكند و نام كتابش حكايت مىكند ، تنها تاريخ علم و مشاهدات عينى نيست ، ممزوجى است از تاريخ علم و تاريخ تفكر فلسفى اروپايى ، و اتفاقا جنبه‌هاى مضحك و تأسف آور آن مربوط است به تاريخ تفكر فلسفى اروپا و نه به تاريخ علوم جديد . خلاصه اينكه تصور و طرز تفكر فلسفى دانشمندان اروپا در معنا و مفهوم آفرينش ، يك نوع تصور يهودى بوده و طرز تفكرشان در باب خداوند ، طرز تفكر منفى بوده - كه در مقالهء « قرآن و مسأله‌اى از حيات » بيان شد - يعنى خداوند را در ميان مجهولات خود جستجو مىكرده‌اند .\r\nخوانندهء محترم از اينجا بايد حدس بزند كه چرا مكتب مادى در اروپا آنقدر رواج و شيوع پيدا كرد ؟ آن منطق غلطى كه در مسائل الهى بر افكار عموم دانشمندان حكومت مىكرده سزاوار بوده كه از اول محكوم به شكست و فنا بوده باشد .\r\nاينجانب حقيقتاً وقتى كه جريان تاريخ علم را در قرون جديد كم و بيش مطالعه مىكند و متوجه رنگ مخصوصى كه فقط طرز تفكر فلسفى خاص دانشمندان به جريان پاك و پاكيزه علم داده است مىشود سخت متأثر و افسرده مىگردد و آرزو مىكند كه اى كاش دانشمندان به آن طرز تفكر فلسفى عالى كه در طول چهارده قرن در دامن قرآن كريم رشد يافته آشنا بودند - آشنايى صحيح و كامل - و آب زلال علم را با آن طرز تفكر يهودى مكدّر نمىكردند . مخصوصاً آنوقت بر تأثرش افزوده مىشود كه مىبيند جوانهايى كه تازه به علوم آشنا شده‌اند و قدرت تجزيه و تحليل ندارند و جريان علم را آميخته با آن طرز تفكر آلوده كننده در كتب فلسفى جديد و يا در تواريخ علوم و حتى در كتب كلاسيك مىخوانند ، يكباره چنين معتقد مىشوند كه فرضيهء خلقت و آفرينش و وجود خداوند ، فرضيه‌اى است كه سالهاست در اثر مشاهدات علمى باطل شناخته شده ؛ اينطور پيش خود فكر مىكنند كه فرض خلقت و خالق ، تنها در ظلمت تقاليد پدران موجود است و اما در روشنايى علم از آن اثر و خبرى نيست .\r\nسؤال ديگرى كه ممكن است خوانندهء محترم بكند اين است كه : آنچه منشأ شده كه آن طرز تفكر مخصوص براى دانشمندان پيدا شود تعبد به مندرجات « سفر تكوين » است نه يك طرز تفكر فلسفى مخصوص كه ما از آن « به طرز تفكر يهودى » تعبير مىكنيم .\r\nشك نيست كه مندرجات سفر تكوين تأثير زيادى داشته ولى حداكثر اين است كه\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nدر سفر تكوين كيفيت آفرينش به طرز مخصوصى بيان شده . در سفر تكوين اين مطلب نيامده كه اگر به غير اين صورت موجودات به وجود آمده باشند خلقت و آفرينش معنا ندارد . اساساً نحوه تصور و طرز تفكر مخصوص در معنا و مفهوم آفرينش ، چيزى نيست كه سفر تكوين بتواند بدهد . جريان طرز تفكر دانشمندان در اين باب نشان مىدهد كه همهء دانشمندان ، چه الهى و چه مادى ، نمىتوانسته‌اند در معناى آفرينش جز به آن فكر كنند .\r\nما مىبينيم بعد از آنكه كيفيت خلقت و آفرينش را از سفر تكوين نپذيرفتند بازهم طرز تصور دانشمندان در معناى خلقت و آفرينش عوض نشد . پس معلوم مىشود علت ديگرى در كار بوده . به عقيده ما آن علت ، شيوع طرز تفكرى است كه مخصوص يهوديان است و ناشى از علم كلام يهودى است نه از سفر تكوين ، بعلاوهء نبودن طرز تفكر روشن و منطقى صحيحى كه از مختصات پرورش يافتگان درس قرآن كريم است .\r\nدر مجلهء سخن شماره آذر ماه 1338 - كه قبلًا هم اشاره شد - بعد از آنكه نظريهء كوويه را راجع به كاتاستروفيسم « 1 » ( نظريهء سوانح و انقلابات ارضى ) نقل مىكند مىگويد :\r\n« خالى از تفريح نيست تذكر داده شود كه لوى آگاسيس ( يكى از شاگردان و پيروان كوويه ) يكى ديگر از مخالفان نظريه تكامل براى آنكه بتواند تغييرات و تكامل جانداران را كه از روى فسيلهاى آنها مشهود است با نظريه ثبوت انواع توجيه كند به اظهار نظريه عجيبى دست زده است كه در نوع خود بىنظير و اگر درست دقت شود كفر محض است . آگاسيس علت كمال جانداران هر دوره‌اى را نسبت به دورهء قبل يا به عبارت ديگر تكامل تدريجى آنها را معلول تكاملى مىداند كه در فكر خالق متعال از دوران اول تا اكنون حاصل شده است . »\r\nاز اينجا مىتوان دانست كه آن فكر يهودى تا چه اندازه به صورت يك اصل موضوع فلسفى - نه به صورت يك اصل تعبدى دينى - در افكار رسوخ داشته كه تصور وقوع تكامل در فكر خداوند از تصور وقوع خلقت تدريجى براى يك نفر دانشمند آسان‌تر و قابل هضم‌تر بوده است . آيا مسئله انقلابات ارضى هم در سفر تكوين بوده است ؟ ! آيا در سفر تكوين بوده كه در علم خداوند تدريجاً تكامل پيدا مىشود ؟ !\r\n\r\n\r\n\r\n\r\n","description":"","footnote":"\r\n( 1 )  Catastrophism  .\r\n","page_name":" 74 ","page_number":74},
  {"content":"\r\n\r\n\r\nپرسشهاى فلسفى ابوريحان از بوعلى\r\n\r\nمقدمه\r\nاكنون كه بناست هزارهء حكيم و رياضىدان نابغهء اسلامى ابوريحان بيرونى برپا گردد ، فرصتى است براى اينكه برخى مسائل فلسفى كه بين او و فيلسوف و نابغهء ديگر اسلامى معاصرش ابوعلى سينا مورد سؤال و جواب واقع شده است تجزيه و تحليل شود و تا حد امكان سابقهء آن مسائل پيش از آنكه وارد جهان اسلام گردد و تحولات و تطورات آنها در دورهء اسلامى بررسى شود و به اين بهانه و از اين زاويه نگاهى به فلسفهء ناشناختهء اسلامى افكنده شود .\r\nابوريحان خود اجمالًا در الاثارالباقية از مذاكراتى كه بين او و بوعلى صورت گرفته ياد كرده است . ابوريحان آنجا كه درباره ماه‌هاى رومى بحث مىكند به ماه ششم ، ماه « آذار » مىرسد و به مناسبتى از كرهء آتش بحث مىكند كه طبق عقيدهء قدما در زير فلك قمر واقع است ؛ مىگويد :\r\n« بر خلاف آنچه قدما گفته‌اند آتشى كه در زير فلك قمر واقع است نه اصيل است و نه كروى الشكل ، آنچه آنها آن را « كرهء آتش » مىنامند جز هواى داغ و ملتهب - كه در اثر برخورد با كرهء قمر كه به سرعت در حركت است داغ و ملتهب مىشود - نيست و به همين دليل كروىالشكل نيست ، زيرا حركتهاى قسمتهاى مختلف فلك متفاوت است ، هر چه به طرف قطبين نزديك‌تر مىشود كندتر است و در قطبين به صفر مىرسد ، و هر چه به دايره معدّل النهار و محاذات خط استوا نزديكتر مىشود سريع‌تر\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمىگردد و طبعاً تأثيرش در ملتهب ساختن قسمت بيشترى از هوا فزونى مىگيرد ، بنابر اين شكل آتش واقع در زير فلك قمر شبيه يك موجود هلالى شكل است كه بر « وتر » خودش بچرخد ، پس كرهء آتش ( و قهراً كرهء هوا نيز ) بر خلاف آنچه قدما گفته‌اند واقعاً كره نيست . »\r\nآنگاه مىگويد :\r\n« من اين مطلب را در جاى مناسب‌تر از اين كتاب بيان كرده‌ام خصوصاً در مذاكراتى كه بين من و جوان فاضل ابوعلى حسين بن عبداللّه بن سينا جريان يافت . » « 1 »\r\nاز نظر اهل تحقيق و تتبع مسائلى كه قطعى و مسلّم است ميان ابوريحان و بوعلى رد وبدل شده هجده مسأله است و در همه آنها سؤالات از طرف ابوريحان طرح شده و بوعلى بدانها پاسخ گفته است . نسخه‌هايى از اين سؤال و جواب‌ها در كتابخانه‌هاى جهان موجود است . ده مسأله از اين مسائل هجده گانه نقدها و اعتراضاتى است كه ابوريحان بر كتاب السماء و العالم ارسطو داشته است . آنچه در الاثارالباقيه بدان اشاره كرده است هشتمين مسأله از اين ده مسأله است . هشت مسأله ديگر يك سلسله مطالب است كه ذهن خود ابوريحان آنها را ابداع و اختراع كرده است و با معاصر نامدارش آنها را در ميان گذاشته است و نظر او را خواسته است . همه اين پرسش و پاسخ‌ها كتبى صورت گرفته است . بيشتر آنها طبيعى و يا رياضى است ، معدودى هم فلسفى است . بوعلى به اين سؤالات هجده‌گانه پاسخ گفته است ، ابوريحان به جوابهاى بوعلى اعتراض كرده است . در خلال سؤال و جواب‌ها و اعتراضها اندكى كار به خشونت كشيده شده است . بوعلى به اعتراضات ابوريحان جواب نداده ، شاگردش ابو عبد اللّه معصومى معروف به « فقيه معصومى » از طرف استاد به آنها پاسخ گفته است .\r\nاين بنده تاكنون به متن اعتراضهاى ابوريحان كه در رد جوابهاى بوعلى نوشته است برخورد نكرده است فقط ترجمه آنها را در لغت نامه دهخدا ( كه از نامه دانشوران نقل كرده و ترجمه از مرحوم شيخ ابوالفضل ساوجى است ) ديده‌ام و همچنين به جوابهاى فقيه معصومى نيز كه علىالقاعده بايد خوب باشد ، نه متن و نه ترجمه ، بر نخورده است . عليهذا آنچه در اينجا طرح مىشود و مورد بررسى قرار مىگيرد فقط\r\n\r\n\r\n\r\n\r\n","description":"","footnote":"\r\n( 1 ) الاثار الباقيه چاپ ليبزيگ ، ص 257 .\r\n","page_name":" 76 ","page_number":76},
  {"content":"\r\n\r\nسؤال و جواب‌هاى اوليه‌اى است كه ميان اين دو شخصيت مبادله شده است .\r\nالبته دليلى نيست كه سؤال و جواب‌هايى كه ميان اين دو شخصيت رد و بدل شده منحصر به همين هجده مسأله بوده است . آقاى دكتر يحيى مهدوى در فهرست نسخه‌هاى مصنّفات ابن سينا ( با اينكه هشتمين مسأله از مسائل هجده‌گانه عيناً همان چيزى است كه در الاثارالباقيه بدان اشاره شده است ) از روى بعضى قرائن تاريخى بعيد مىشمارند كه پرسشهاى ابوريحان در آن كتاب منحصر به اين مسائل باشد .\r\nايشان مىگويند :\r\n« در بعضى از نسخ فهرست آثار شيخ ( اونيورسيته ، اياصوفيّه ) و عيون الانباء عدهء سؤال و جواب‌هايى را كه بين شيخ و بيرونى مبادله شده است يك بار 10 و يك بار 16 ثبت كرده‌اند كه مجموعا 26 مىشود ، لكن عدهء سؤال و جواب‌هاى اين رساله در غالب نسخ 18 است . . . مستبعد نيست كه بين ابوريحان بيرونى و شيخ‌الرئيس بيش از يك بار مراسلاتى رد و بدل شده باشد . » « 1 »\r\nدر جزء دوم از مجموعه رسائل ابن سينا چاپ تركيه كه شخصى به نام « حلمى ضياء اولكن » نشر داده است 16 سؤال و جواب ديگر به نام اين دو نفر چاپ شده است . در اين 16 سؤال نيز ابوريحان سائل است و بوعلى مجيب . نيمى از اين سؤالها مربوط است به مسائل عقل و معقول . معلوم نيست كه مدرك اين مجموعه چيست ؟ آقاى دكتر مهدوى از قنواتى صاحب كتاب مؤلفات ابن سينا نقل مىكنند كه او قسمتى از سؤال و جواب‌هاى مباحثه پنجم از المباحثات را زير عنوان « اجوبة ستّ عشر مسألة لابىريحان » آورده است و مىگويند اين اشتباه است و منشأ اشتباه هم نسخه احمد ( 53 ) 3447 است كه در آنجا نيز چنين ثبت شده است .\r\nگرچه اثبات اينكه اين 16 مسأله از مسائلى است كه بين ابوريحان و بوعلى مبادله شده است آسان نيست ، اما به طور قطع هم نمىتوان آن را منتفى دانست . بودن در مباحثات دليل عدم نمىشود ، زيرا اگرچه كتاب مباحثات غالباً سؤال و جواب‌هايى است كه ميان شيخ و شاگرد معروفش بهمنيار ردوبدل شده است ولى منحصر به آنها نيست . آقاى دكتر مهدوى خود از تتمه صوان الحكمه بيهقى و از عيون الانباء ابن\r\n\r\n\r\n\r\n\r\n","description":"","footnote":"\r\n( 1 ) فهرست نسخه‌هاى مصنفات ابن سينا ، ص 14 .\r\n","page_name":" 77 ","page_number":77},
  {"content":"\r\n\r\nابى اصبيعه نقل كرده‌اند كه اكثر مباحثات ( نه همه ) مسائلى است كه بهمنيار سؤال كرده است « 1 » . عبدالرحمن بدوى كه در ضمن كتاب ارسطو عندالعرب ، مباحثات را به چاپ رسانده است نيز مىنويسد :\r\n« اين كتاب در اصل سؤالاتى بوده از بهمنيار و كمى از ابومنصور بن زيله ( شاگرد ديگر شيخ ) و كمترى از ديگران . » « 2 »\r\nبنابراين چه مانعى دارد كه آنچه در رسائل ابن سينا چاپ تركيه آمده و قنواتى نيز نقل كرده همان « كمترى » باشد كه بدوى اشاره كرده و يا جزء آن كمتر باشد .\r\nثانياً ، بر خلاف آنچه از ظاهر عبارت آقاى دكتر مهدوى استنباط مىشود ، همهء آن 16 مسأله در المباحثات نيامده است . تا آنجا كه اين بنده تفحص كرده فقط 6 مسأله از اين 16 مسئله در المباحثات به طور متفرق آمده است و بقيه در المباحثات وجود ندارد .\r\nهمان گونه كه ديديم فهرست نويسان آثار شيخ نيز در اينكه عدد سؤالات چند تا بوده اتفاق نظر ندارند ، گاهى 10 و گاهى هم 26 گفته‌اند . خود آقاى دكتر مهدوى احتمال مىدهند كه ده سؤالى كه تحت عنوان « الاجوبة عن المسائل العشر » ذكر شده و منسوب به ابو القاسم جرجانى يا كرمانى است نيز مربوط به ابوريحان بوده است و بنابراين عدد سؤالات 28 مىشود .\r\nدر نامهء دانشوران ذيل احوال بوعلى مىنويسد :\r\n« نقل است : بعد از وفات شيخ الرئيس ، رساله جواب ابوريحان در رسيد ، ابو عبد اللّه معصومى كه اجلّ شاگردان آن فيلسوف فرزانه بود به پاس نعمت تعليم ، يك يك جواب ابوريحان را رد كرده در رساله‌اى مدوّن داشت . گويند آن سؤالات و جوابات مجلدى شده و در اصفهان موجود است . » « 3 »\r\nاينجا احتمال ديگرى پديد مىآيد و آن اينكه اين 16 مسأله ، از سؤال و جواب‌هايى باشد كه بين ابوريحان و ابوعبد اللّه معصومى مبادله شده است و معصومى\r\n\r\n\r\n\r\n\r\n","description":"","footnote":"\r\n( 1 ) فهرست مصنفات ، ص 202 ذيل عنوان « المباحثات » .\r\n( 2 ) ارسطو عند العرب ، ص 37 .\r\n( 3 ) نامه دانشوران ، ج 1 / ص 128 .\r\n","page_name":" 78 ","page_number":78},
  {"content":"\r\n\r\nبر اساس مبانى استادش پاسخ گفته است ، خصوصاً با توجه به اينكه ميان ابوريحان و ابوعبد اللّه معصومى ، به نقل نامهء دانشوران ، مراسلات و معارضات زياد بوده است « 1 » . چنان كه مىدانيم و از متن جوابهاى بوعلى در مسائل هجده‌گانه بر مىآيد ، ابوعبد اللّه معصومى رابط ميان بوعلى و ابوريحان بوده است .\r\nعليهذا آنچه ما در اين مقاله طرح مىكنيم دو بخش است : يك بخش ، برخى مسائل فلسفى است كه جزء هجده مسأله‌اى است كه از نظر اهل تتبع انتسابش به ابوريحان قطعى است . همان طورى كه قبلًا اشاره شد آن هجده مسأله بيشتر طبيعى يا رياضى است و كمتر فلسفى است ، ما چهار مسأله را كه بيشتر جنبهء فلسفى دارد در اينجا انتخاب كرده‌ايم . بخش دوم هشت مسأله از شانزده مسأله‌اى است كه انتسابش به ابوريحان قطعى نيست . اين هشت مسأله همه مربوط است به مسائل « عقل و معقول » كه در فلسفه اسلامى گسترش زيادى يافته است و تحقيقات قابل توجهى در آنها صورت گرفته است .\r\nاز نظر ما كه از فرصت استفاده كرده چشم اندازى را براى گوشه‌اى از فلسفه اسلامى جستجو مىكنيم ، مهم نيست كه مسائل عقل و معقول از طرف ابوريحان طرح شده است يا از طرف شخص ديگر . قدر مسلّم اين است كه در آن عصر مسائلى در سطح اين مسائل مطرح بوده است . بعضى سؤالها عين سؤالاتى است كه در المباحثات آمده است و بعضى ديگر در همان سطح است .\r\nمسائل عقل و معقول سابقهء يونانى و اسكندرانى دارد و سپس وارد جهان اسلام شده است ، لهذا شايسته است تطورات و تحولات اين مسائل مورد توجه قرار گيرد .\r\nاين نكته را بايد ياد آورى كنيم كه حق اين بود كه ما سؤالات را به عين عبارت و با تصحيح عبارات از روى نسخه‌هاى متعدد نقل و سپس ترجمه مىكرديم و آنگاه به شرح و بررسى مىپرداختيم ، ولى نظر به اينكه اين كار به صورت كامل فعلًا ميسر نبود از انجام آن به صورت ناقص صرف نظر كرديم . اين كار فرضا اگر در مورد هجده سؤال معروف ميسر باشد در مورد 16 سؤال ديگر در حال حاضر ميسر نيست . نسخه چاپ تركيه كه فعلًا تنها مأخذى است كه در اختيار اين بنده هست بسيار مغلوط است . آن قسمت از اين سؤالات [ را 
  ] كه در المباحثات هم آمده است ، با نسخه مباحثات چاپ\r\n\r\n\r\n\r\n\r\n","description":"","footnote":"\r\n( 1 ) همان .\r\n","page_name":" 79 ","page_number":79},
  {"content":"\r\n\r\nعبد الرحمن بدوى ( در ضمن ارسطو عند العرب ) تصحيح كردم و بعضى كلمات را طبق قرائن اصلاح كردم .\r\nالبته در المباحثات چاپ بدوى نيز غلطهايى موجود است ، احياناً در بعضى جاها آنچه در چاپ تركيه آمده است صحيح است و آنچه در چاپ بدوى آمده است غلط است و در بعضى موارد هر دو غلط است و قرينهء قطعى بر اصل صحيح آن مىتوان به دست آورد .\r\nنظر به اينكه از ترجمه تحت اللفظى چيزى مفهوم نمىشد ، محتواى سؤال و جواب‌ها را با اضافه كردن توضيحاتى ذكر مىكنيم سپس به بررسى اصل مسأله مىپردازيم . عليهذا آنچه در اينجا نقل مىشود يك ترجمه ساده و تحت اللفظى نيست ، بلكه كوشش شده ضمن نقل سؤال و جواب ، مقصود ، توضيح [ داده 
  ] و پرورانده شود .\r\n\r\nمقام فلسفى ابوريحان\r\nاز ابوريحان اثر فلسفى قابل توجهى كه بدان وسيله بتوان به مقام فلسفىاش پى برد باقى نمانده است . ابوريحان خود فهرست تأليفاتش را داده است ، در آنها اثر فلسفى قابل توجهى ديده نمىشود و آنچه هم بوده ناياب است و از دست رفته است . بعلاوه ظاهراً ابوريحان بر خلاف بوعلى حوزه‌اى نداشته و شاگردانى تربيت نكرده است تا از راه شاگردان بتوان اطلاعاتى در اين زمينه كسب كرد . آنچه از ابوريحان در زمينه‌هاى فلسفى باقى مانده اشاراتى است كه در ضمن كتبش مانند الاثار الباقيه و تحقيق ماللهند به مسائل فلسفى و آراء فلاسفه كرده است و ديگر ، سؤالاتى است كه از بوعلى درباره برخى مسائل كرده و پاسخ آنها را خواسته است .\r\nنداشتن هيچ اثر فلسفى سبب شده كه برخى اساساً او را فيلسوف ندانند و دخالت او را در مسائل فلسفى بى جا و ناروا تلقى كنند . شهرزورى در كنز الحكمه و بيهقى در تتمهء صوان الحكمه صريحاً مىگويند : « او در مسائل فلسفى وارد نبوده و نمىبايست در اين مسائل دخالت مىكرد » .\r\nولى در عصر ما گروهى به نقطه مقابل فكر مىكنند . اينها ابوريحان را فيلسوفى مىدانند كه از معاصران خود پيشرفته‌تر بوده است ، زيرا ديگران پابند فلسفهء ارسطويى بوده‌اند اما فلسفهء ارسطويى ابوريحان را قانع نمىكرده است و به همين\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nدليل در مقام ايراد و اعتراض بر ارسطو كه احدى جرأت و شهامت آن را نداشته است بر آمده است .\r\nگرچه نظر امثال شهرزورى نوعى جفاكارى است ولى ادعاى اينكه ابوريحان از فيلسوفان عصر خويش پيشرفته‌تر بوده و جلوتر گام برمىداشته است نوعى گزافه‌گويى و سطحى نگرى است . صرف اينكه كسى در برابر ارسطو كه فلسفه‌اش حاكم بر آن عصر بوده چهرهء « معترض » به خود بگيرد ، دليل پيشرفته‌تر بودن نمىشود ، بايد ديد اعتراضات در چه سطح است ؟ آيا واقعاً بنيادى است و با مقياسهاى عالىترى كه بعداً در فلسفه پيدا شده است منطبق تر است ؟ و يا در همان سطح و احياناً پايين‌تر است ؟ اعتراضات ابوريحان غالباً بر اساس همان اصولى است كه ديگران هم قبول داشته‌اند ، و پاسخهاى بوعلى نيز بر همان اصول است و غالباً از نظر آن اصول كافى و قانع كننده است .\r\nاعتراض به ارسطو منحصر به ابوريحان نيست ، شاگردان بوعلى كه در كتاب المباحثات يا جاى ديگر سؤالاتشان نقل شده است سؤالاتشان به صورت اعتراض بر ماوراء الطبيعه ارسطو يا كتاب النفس ارسطوست . بسيارى از اعتراضات و سؤالاتى كه شاگردان بوعلى طرح كرده‌اند در سطح سؤالات و اعتراضات ابوريحان است و احياناً بالاتر است . شيخ شهاب الدين سهروردى اساس فلسفه‌اش بر اعتراض بر مكتب ارسطويى است . فخر الدين رازى بىپروا به اصول مشّائى و غير مشّائى فلسفه حمله مىكند . گرچه فخررازى شخصاً آراء و نظريات مثبت فيلسوفانه قابل توجهى ندارد ، اما نظريات منفى و تشكيكات او در اصول مسلّم فلاسفه ، تأثير فراوانى در پيشرفت مسائل فلسفى داشته است . ريشهء نظريهء معروف صدرايى دربارهء زمان كه آن را « بعد رابع » اجسام دانسته است ، برخى شبهات فخر الدين رازى است كه بر بنياد اصل ارسطويى « قوه و فعل » وارد آورده است .\r\nغزالى نيز به نوبهء خود هيچ‌گاه تسليم نظريات ارسطويى نشده است . كتاب تهافت الفلاسفه او با بيست ايراد اساسى بر فلسفه مشّائى ابن سينا ، معروف است . شايد اگر اين رشد در مغرب و خواجه نصير الدين طوسى و چند نفر ديگر در مشرق پيدا نشده بودند غزالى بساط فلسفه مشّاء را از جهان اسلام برچيده بود .\r\nخود بوعلى گرچه چهرهء معارضه با « معلم صناعت » به خود نمىگيرد ، ولى اهل فن كه مسائل فلسفى را از نزديك مىشناسند و با ماهيت هر مسأله آشنايى دارند و\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nمسائل فلسفى را يك يك به صورت تحليلى و ماهوى - نه چشم بسته و با معيار عناوين فصلها - بررسى مىكنند مىدانند كه بوعلى چندان پابند مكتب ارسطو نبوده است ، مسائل فراوانى وارد فلسفه كرده است كه روح ارسطو از آن بىخبر است . ناراحتى بيجاى ابن رشد اندلسى از بوعلى به خاطر انحرافاتى است كه بوعلى از ارسطو پيدا كرده است . بوعلى تصريح مىكند كه ما آراء خاصهء خود را از زبان ديگران مىگوييم تا مورد انكار معاصران قرار نگيرد .\r\nحكماى اسلامى عموما - به استثناى شيخ اشراق و فخر رازى و غزالى ( اگر بتوان غزالى را « فيلسوف » خواند ) - آنجا كه با پيشينيان نظر مخالف داشتند ، به جاى اينكه چهرهء معترض به خود بگيرند ، در مقام تأويل و توجيه كلمات آنها برمىآمدند . آنان مىخواستند مستمسك به دست عوام و شبه عوام ندهند كه اگر فيلسوفيگرى كار صحيحى مىبود پيشروان فلسفه اين اندازه يكديگر را رد نمىكردند .\r\nعجيب اين است كه در پاره‌اى كتب كه اخيرا منتشر شده است و ابوريحان را فيلسوفى پيشرفته‌تر از معاصرانش قلمداد مىكنند ، آنجا كه سؤالات را كه يگانه سند پيشرفته‌تر بودن اوست نقل مىكنند ، نفهميده‌اند كه محتواى سؤالات ابوريحان چيست و ابوريحان چه مىخواسته است بگويد ؟ گاهى مىبينيم كه همين گونه افراد در روزنامه مقالاتى مىنويسند و به مقايسه ميان ابوريحان و بوعلى و ماهيت تمدن اسلامى مىپردازند ! ! اينكه ابوريحان در فلسفه مقام والايى نداشته باشد به هيچ وجه از قدر و ارزش ابوريحان نمىكاهد . ارزش ابوريحان كه جهان به اعجاب به او مىنگرد به جهت انديشه‌هاى فلسفى او نيست ، براى يك سلسله تحقيقات و ابتكارات است كه امروز آنها را « علم » مىنامند نه « فلسفه » ، و روز به روز هم قدر و ارزش ابوريحان بيشتر شناخته مىشود . ضرورتى ندارد كه ما براى اينكه ارزش ابوريحان را بالا بريم براى او در رشته‌اى كه كار زيادى نكرده و علاقه‌اى در زندگى به آن نشان نداده است مقامى از پيش خود بتراشيم . همه چيز را همگان دانند .\r\nبه نظر ما اينكه ابوريحان سؤالات فلسفى خود را با بوعلى كه بيش از ده سال از او كوچك‌تر بوده است و به قول خود ابوريحان در آن وقت « جوان فاضلى » بوده ، طرح كرده است ، دليل بر اين است كه ابوريحان از نظر فلسفى ادعايى نداشته است . ابو ريحان به تمام معنى پژوهشگر بوده است . در شرح حالش مىخوانيم كه اگر با\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nفقيهى مواجه مىشد مسأله فقهى با او طرح مىكرد ، و اگر با صاحب فن ديگرى مواجه مىشد كوشش مىكرد از معلومات او استفاده كند .\r\n\r\nابوريحان يا بوعلى ؟\r\nبوعلى در گذشته از ابوريحان شناخته‌تر بود ، به طورى كه به صورت يك « غول فكرى » و يك شخصيت افسانه‌اى در ميان ما در آمده بود . ولى ابوريحان تدريجا شناخته مىشود . در اين كار ، شرق شناسان پيش قدم بوده‌اند . برخى از شرق شناسان ابوريحان را بزرگ‌ترين شخصيت علمى جهان اسلام و لااقل بزرگ‌ترين شخصيت علمى عصر خودش مىدانند و او را بر بوعلى مقدم مىشمارند .\r\nمقايسه ميان اين دو شخصيت بزرگ كار آسانى و بلكه كار صحيحى نيست زيرا اين دو شخصيت در يك ميدان مركب نرانده‌اند ، رشته تخصصى هر يك با ديگرى متفاوت است .\r\nدر مقايسه ابوريحان و بوعلى همان را بايد گفت كه امير المؤمنين على ( عليه السلام ) در پاسخ كسانى كه نظر ايشان را درباره شعراى جاهليت خواستند اظهار داشتند . ايشان در پاسخ آن افراد گفتند :\r\n« اين قوم در يك ميدان اسب نرانده‌اند ، هر كدام در نوعى از شعر تخصص دارند . » « 1 »\r\nبعلاوه ، مقايسهء ميان اينچنين دو شخصيت ، موقوف به اين است كه مقايسه كننده هم ابوريحان را به درستى بشناسد و هم بوعلى را . من گمان نمىكنم چنين شخصى وجود داشته باشد . در گذشته نيز شايد افراد معدودى نظير خواجه نصير الدين طوسى بوده‌اند كه واقعاً مىتوانسته‌اند هم ابوريحان را به درستى بشناسند و هم بو على را ، هم به افكار و انديشه‌هاى ابوريحان احاطه يابند و هم به انديشه‌هاى بوعلى ؛ اما اينكه آنها عملًا روى هر دو نفر كار كرده‌اند يا نه ، محل ترديد است . كسانى كه امروز مقايسه مىكنند ، يا ابوريحان را نمىشناسند و يا بوعلى را و يا هيچكدام را .\r\nغالباً مىپندارند كه اگر ابوريحان ناشناخته است بوعلى كه اين همه بر سر\r\n\r\n\r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، حكمت 456 .\r\n","page_name":" 83 ","page_number":83},
  {"content":"\r\n\r\nزبانها بوده و كنگره‌ها برايش تشكيل داده‌اند ديگر نقطهء ناشناخته ندارد ، در صورتى كه بوعلى نيز ناشناخته است . اين بنده كه يك كار عمده‌اش تحقيق در منطق و فلسفه بوعلى است ، مجهولاتى در منطق و فلسفه بوعلى دارد ، اگر كسى را بيابد كه واقعاً منطق و فلسفه بوعلى را مىشناسد حاضر است با نهايت فروتنى از محضرش بهره‌مند گردد .\r\nتخصص بوعلى در منطق و حكمت الهى و حكمت طبيعى و طب است ، در ساير علوم زمان خويش نيز از ادبيات و فقه و نجوم و موسيقى و غيره وارد بوده و احياناً در بعضى ، مانند لغت عرب ، شايد متخصص بوده است . اما تخصص ابوريحان در رياضيات و نجوم و تاريخ و جغرافيا و شناخت اديان و عقايد ملل است ؛ بعلاوه چند زبان مىدانسته كه بوعلى نمىدانسته است ، و به ساير علوم زمان خويش نيز وارد بوده است .\r\nتفاوت ديگر اينكه ابوريحان از بوعلى موفق‌تر بوده است ؛ اولًا عمرش به حدود هشتاد سال رسيده و ثانياً از يك زندگى آرام و بىدغدغه و به اصطلاح « طلبگى » برخوردار بوده ، شواغل و موانع نداشته است . مىگويند در همه ايام سال فقط دو روز تعطيل داشته و باقى همه مشغول تحقيق بوده است . اما بوعلى برعكس او بوده است ؛ اولًا در سن 54 سالگى و حداكثر در 64 سالگى درگذشته است ، ثانياً زندگى پرماجرا و مشغله‌اى داشته است . متأسفانه بسيارى از اوقاتش صرف سياست و وزارت شد . خود از مشاغل زياد و نداشتن وقت شكايت مىكند . ابو عبيد جوزجانى ، شاگرد معروف بوعلى ، كه شرح زندگى بوعلى را نقل كرده است ، مىگويد : « بوعلى در هنگام تأليف شفا ، نظر به اينكه روزها هيچ وقت نداشت ، فقط شبها ما به حضورش مىرفتيم و او به اين كار مىپرداخت » « 1 » . ثالثاً بوعلى اهل عيش و بزم بوده و مقدارى از وقتش صرف اين كارها شده است و بالاخره جانش را روى اين دو كار - عياشى و وزارت - گذاشت .\r\nبا همه اينها وقتى كه به محصول كار بوعلى مىنگريم و اين همه آثار او را مىبينيم سخت دچار حيرت مىگرديم كه چگونه اين مرد در اين عمر نسبتا كوتاه با اين زندگانى پر ماجرا و پر مشغله ، توانسته است اين همه آثار با اين عمق و دقت خلق\r\n\r\n\r\n\r\n\r\n","description":"","footnote":"\r\n( 1 ) تاريخ الحكماء قفطى ، چاپ ليبزيگ ، ص 420 .\r\n","page_name":" 84 ","page_number":84},
  {"content":"\r\n\r\nكند . اگر بوعلى وقت خويش را صرف وزارت و عيش نمىكرد و عمرى در حدود ابوريحان پيدا مىكرد شايد عجيب‌ترين مرد علمى تاريخ بود . افرادى نظير صدرالمتألهين از اينكه بوعلى بسيارى از وقت گرانبهاى خويش را به هدر داده است سخت متأسف‌اند .\r\nمىگويند : متد تحقيق ابوريحان بيشتر تجربى و استقرائى است و متد بوعلى قياسى و ارسطويى . متد ابوريحان همان است كه در حدود هفتصد سال بعد از او جهان اروپا آن را انتخاب كرد و به كار برد .\r\nبه نظر مىرسد در اين بيان نيز قدرى مسامحه به كار رفته است . تفاوت ابوريحان و بوعلى در انتخاب متد نيست بلكه در انتخاب علومى است كه هر كدام براى رشته تخصصى خويش انتخاب كرده‌اند . ابوريحان علومى را انتخاب كرده است كه متدى كه در آن علوم به كار مىرود تجربى و استقرائى است ولى رشته‌هاى تخصصى بوعلى به گونه‌اى ديگر است . نه ابوريحان به كلى روش قياسى را مطرود مىدانسته است و نه بوعلى به متد تجربى بىاعتنا بوده است . بوعلى در كتب خويش تصريح مىكند كه در برخى مسائل راه تحقيق منحصر به روش تجربى است . وى موفقيتهايى را كه از طريق استقراء و تجربه در علوم طبيعى و مخصوصاً در طب به دست آورده است مكرر بازگو مىكند . ابوريحان هر وقت كه در رشته‌هاى تخصصى بوعلى وارد شده با همان متد كار كرده كه بوعلى كرده است ؛ همچنانكه بوعلى نيز در رشته‌هاى تخصصى ابوريحان با متد ابوريحان عمل كرده است . اگر در يك رشته خاص مشاهده شده بود كه ابوريحان در آن رشته با متد تجربى و استقرائى و بو على با متد قياسى عمل كرده است آن وقت صحيح بود كه بگوييم اين دو نفر داراى دو متد مختلف بوده‌اند .\r\nابوريحان و بوعلى دو افتخار بزرگ جهان اسلام‌اند . ايران اسلامى به داشتن چنين فرزندانى به خود مىبالد . با همه تفاوتها و وجوه اختلافى كه ميان آنها هست ، وجوه اشتراك زيادى نيز ميان آنها يافت مىشود . از نظر اسلامى نقش اجتماعى واحدى ايفا كرده‌اند ؛ هر دو نفر مشت محكم و خرد كننده‌اى بوده‌اند به دهان شعوبيگريها و نژاد پرستيها .\r\nاينك وارد اصل مطلب مىشويم ، سؤالات را در دو بخش طرح مىكنيم : بخش\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاول چهار پرسش فلسفى از پرسشهايى است كه اعتراض به ارسطوست ، بخش دوم مربوط به مسائل عقل و معقول است .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nپرسشهاى فلسفى ابوريحان از بوعلى ( 1 )\r\n\r\nچرا فلك بىوزن است ؟\r\nسؤال اول : چرا ارسطو به عذر اينكه فلك نه حركت به سوى مركز دارد و نه حركت از مركز ، مدعى شده است كه فلك نه سنگين است و نه سبك ؟ چه مانعى دارد كه فرض كنيم فلك سنگين‌ترين اجسام است و كشش رو به پايين دارد ولى نظر به اينكه كروى الشكل است و اين كشش همه سويى است و در همه اجزاء فلك به طور متساوى وجود دارد ، و از طرف ديگر جسم فلك پيوسته است ، منتجهء نيروها اين است كه فلك در جايى كه قرار گرفته قرار گيرد .\r\nو هم ممكن است فرض كنيم كه فلك سبك‌ترين اجسام است يعنى پرفشارترين اجسام و شديد الميل‌ترين جسم به سوى بالا ( جهت مخالف مركز ) است ولى چون اين كشش و فشار همه جانبه است و جسم فلك پيوسته است ، حركت فلك به سوى خارج مركز ، مشروط به دو شرط است كه هر دو محال است : يكى گسسته شدن فلك و ديگر وجود « خلأ » در خارج فلك . فرضا گسسته شدن فلك بلا اشكال باشد ، نبودن فضاى خالى در خارج مانع اين است كه فلك تغيير مكان دهد . حالت فلك در اين فرض شبيه توده‌اى آتش است كه در فضايى محصور است و به سوى بيرون فشار مىآورد اما راهى به بيرون ندارد . عليهذا مىتوان براى فلك حركت طبيعى مستقيم ، به دو صورتى كه گفته شد فرض كرد .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاما اينكه گفته شده است حركت مستديرهء فلك حركت طبيعى است ، مىتوان در آن مناقشه كرد . چه مانعى دارد كه حركت مستديره غير طبيعى باشد ، مثلًا ستاره به طور طبيعى ( به تبع فلكى از افلاك ) از مغرب به مشرق حركت مىكند و در همان حال به تبع فلك الافلاك به صورت عرضى و قسرى و غير طبيعى از مشرق به مغرب حركت مىكند . حركت دوم در عين اينكه مستديره است ، غير طبيعى است . چه مانعى دارد كه همه حركات مستديره غير طبيعى باشد و حركت طبيعى فلك ( كه لازمه هر جسم اين است كه داراى يك ميل طبيعى و يك مبدأ حركت طبيعى بوده باشد ) همان حركت مستقيمه باشد كه ما فرض كرديم .\r\nاگر گفته شود : حركت ستاره از مشرق به مغرب ، قسرى و غير طبيعى نيست زيرا حركت قسرى حركتى است كه ميان آن و حركت طبيعى « تضاد » وجود داشته باشد و ميان حركات مستديره « تضاد » وجود ندارد .\r\nجواب مىگوييم اين يك سفسطه است ، چرا ميان حركات مستديره « تضاد » وجود ندارد ؟ آيا ممكن است يك جسم در آن واحد با حركت مستديره هم به سوى مشرق حركت كند و هم به سوى مغرب ؟ اين سخن كه ميان حركات مستديره تضاد نيست ، نوعى بازى با لفظ و اصطلاح و نوعى نامگذارى است كه يك جا را « تضاد » بناميم و جاى ديگر را نناميم .\r\nجواب : خدا تو را توفيق دهد ، تو با بيان خودت مقدماتى را پذيرفتى كه همانها براى حل اشكال كافى است . گفتى محال است كه فلك رو به بالا برود به خاطر عدم خلأ ( فضاى خالى ) و گفتى محال است رو به مركز حركت كند به خاطر پيوستگى اجزاء . اكنون من مىگويم فرضا جسم فلك پيوسته نبود و تكه تكه شدن اجزائش ممكن بود ، بازهم محال بود كه در فلك قوهء ميل به مركز وجود داشته باشد ، زيرا اگر فلك به سوى مركز حركت كند يا اين است كه عناصر تغيير مكان مىدهند و مواضع طبيعى خود را خالى مىكنند و يا آنها نيز در موضع طبيعى خود باقى مىمانند ( با نوعى تكاثف ) . در صورت اول لازم مىآيد كه عناصر دائما در حال « قسر » باشند و قسر چيزى است كه هم اصول علم الهى و هم اصول علم طبيعى آن را محال مىداند ، و در صورت دوم مستلزم خلأ است كه اصول علم طبيعى آن را باطل شناخته است ( زيرا فضايى كه قبلا فلك پر كرده بود خالى مىماند ) . پس فلك ، نه در پايين مكانى كه قرار دارد و نه در بالاى آن ، محل طبيعى ندارد ، و بلكه امكان آن هم نيست ، يعنى محال است كه داشته باشد زيرا مستلزم محالاتى است كه بدان اشاره شد : يا خلأ و يا لزوم خروج دائمى عناصر از موضع طبيعى .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاكنون كه معلوم شد فلك نه در پايين و نه در بالا موضع طبيعى ندارد ، يك مطلب به صورت يك قياس منطقى ضميمه مىكنم و آن اينكه :\r\n« هر جسمى موضع طبيعى دارد ( كبرا ) .\r\nفلك جسم است ( صغرا ) .\r\nفلك يك موضع طبيعى دارد ( نتيجه ) . »\r\nاين قياس كه ضرب اول از شكل اول از قياس اقترانى است و هر دو مقدمه‌اش قطعى است نتيجه‌اش قطعى است .\r\nاين نتيجه را جزء يك قياس شرطى قرار مىدهيم به اين صورت :\r\n« موضع طبيعى فلك يا همانجاست كه هست و يا پايين‌تر و يا بالاتر ( شق چهارم ندارد ) ، لكن پايين‌تر و بالاتر محال است ، پس موضع طبيعى فلك همانجاست كه قرار دارد . »\r\nاين نتيجه را اينچنين مورد استفاده قرار مىدهيم كه :\r\n« فلك در موضع طبيعى خود قرار دارد ( صغرا ) .\r\nهر چه در موضع طبيعى خود قرار دارد نه ثقيل است و نه خفيف ، بلكه بىوزن مطلق است ( كبرا ) .\r\nفلك بىوزن مطلق است ( نتيجه ) . »\r\nاينجا لازم است كبراى اين قياس اثبات شود و آن اينكه : « هر چه در موضع طبيعى خود قرار دارد نه ثقيل است و نه خفيف » .\r\nاين هم روشن است ، زيرا ثقل و خفّت هر دو عبارت است از كششى كه جسم در حالى كه از موضع طبيعى بيرون است به سوى موضع طبيعى خود نشان مىدهد ، چيزى كه هست اجسامى كه ميل طبيعى آنها به سوى مركز زمين ( مركز عالم ) است ، در حالى كه از مركز جدا هستند فشارشان رو به مركز است و اصطلاحا اين را « ثقل » مىناميم ، مانند آب و خاك و آنچه از تركيب اينها به دست مىآيد ، اما بعضى اجسام ديگر فشار و ميل طبيعى آنها به سوى خارج مركز زمين است و در حالى كه از محل طبيعى خود كه در خارج مركز است جدا هستند ، فشار و ميلشان به سوى آنجاست . اصطلاحا اين فشار « خفّت » ناميده مىشود ، مانند هوا و آتش . عليهذا خفت نيز ، به مفهومى كه گفته شد ، نوعى وزن است اگر چه در عرف به آن گفته نشود . پس فلك به دليل اينكه در مركز طبيعى خويش قرار دارد نه ثقيل است و نه خفيف .\r\nفلك نه تنها بالفعل ثقيل و خفيف نيست ، بالامكان ثقيل و خفيف نيست .\r\nتوضيح اينكه : عناصر در حالى كه در موضع طبيعى خود قرار دارند بالفعل نه ثقيلند و نه خفيف ، زيرا قبلا گفتيم كه ثقل يا خفت فشارى است كه جسم در حال خروج از\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nموضع طبيعى وارد مىآورد ؛ ولى بالامكان يا ثقيلند و يا خفيف ، يعنى ممكن است از مواضع طبيعى خود خارج گردند و در نتيجه يا ثقيل گردند ( در مورد آب و خاك ) و يا خفيف ( در مورد هوا و آتش ) ؛ ولى در فلك اين امكان وجود ندارد ، زيرا ثقيل و يا خفيف بالامكان دو گونه است : يا به تمام وجودش چنين است و يا به بعض وجودش . آنكه به تمام وجودش اين امكان را دارد مانند جزئى از هر يك از عناصر ( مثلًا يك قطعه سنگ ) در حالى كه در خارج از موضع طبيعى قرار گيرد . در اين صورت تمام قطعه سنگ داراى ثقل است . و آنكه به بخشى از وجودش امكان ثقل دارد ، مانند « كل » هر يك از عناصر ( مثلًا تمام كره خاك ) . كل هر يك از عناصر به دليل كروى بودن آن ، اگر تغيير مكان بدهد ، صعود قسمتى از آن مستلزم هبوط قسمت ديگر است ، يعنى در حالى كه بخشى از موضع طبيعى خارج مىشود ، بخشى ديگر به سوى مركز طبيعى مىرود ؛ مثلًا اگر زمين به طرف بالاى سر ما حركت كند ، در حالى كه نيمى از كره خاك از مركز دور مىشود ، نيم ديگر زمين به سوى مركز حركت مىكند ، پس در حالى كه قسمتى از زمين در اثر دور شدن از مركز داراى ثقل مىگردد ، قسمت ديگر به حالت بىثقلى درمىآيد .\r\nبراى فلك هيچكدام از اين دو فرض ممكن نيست ، نه ثقل و خفت به تمام وجود و نه به بخشى از وجود ؛ اما اول به دلائلى كه خودت نيز ضمن سخن اعتراف كردى ، اما دوم به دليل اينكه مستلزم اين است كه يك نيروى خارج ، فلك را قسر كند و براى فلك فرض قاسر محال است .\r\nبوعلى اينجا فرضها و احتمالات زيادى در مورد قاسر ذكر مىكند و همه را ابطال مىكند و بالاخره نتيجه مىگيرد كه فلك نه بالفعل خفيف يا ثقيل است و نه بالامكان . ما براى پرهيز از تطويل از ذكر آنها خوددارى مىكنيم .\r\nبوعلى آنگاه وارد بحث درباره حركت مستديره مىشود ؛ مىگويد :\r\n« اما اينكه گفتى چه مانعى دارد كه حركت مستديره غير طبيعى باشد ، بعد خودت به خودت اعتراض كردى و جواب دادى ، بايد بگويم آنان كه براى فلك حركت مستديرهء طبيعى اثبات كرده‌اند نه به آن دليل است كه تو در ضمن اعتراف به خودت بيان كردى ، بلكه به دلائل ديگرى است كه اگر خوف اطاله نمىبود و بعلاوه اين مطلب را تو جداگانه سؤال نكرده بودى ، بيان مىكردم .\r\nاما مسأله تضاد حركات منشأ تضاد حركات نه فاعل حركت است و نه موضوع آن و نه مسافت و نه زمان و نه مبدأ ؛ تنها منشأ تضاد ، غايت و نهايت حركت است . به عبارت ديگر حركت وابسته به شش چيز است : « ماعنه » ( فاعل ) ، « ما منه » ( مبدأ ) ،\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n[ « ما فيه » ( مسافت ) 
  ] ، « ما به » ( موضوع ) ، « ما عليه » ( زمان ) ، « ما اليه » ( مقصد و غايت ) . تضاد هيچيك از اين شش چيز ، منشأ تضاد حركات نمىشود مگر تضاد مقصدها و غايتها . اگر دو حركت از نظر مقصد و غايت تضاد نداشته باشند « متخالف » شمرده مىشوند نه متضاد . بيان اين مطلب در مقاله پنجم كتاب « سماع طبيعى » آمده است . مقصد و غايت حركات مستديره قراردادى است نه طبيعى و به همين دليل دو حركت مستديره كه يكى از مشرق به مغرب است و ديگرى از مغرب به مشرق متضاد شمرده نمىشوند . »\r\n\r\nبررسى\r\nچنان كه ديديم ، اين سؤال ابوريحان سؤالى است بر مبناى قبول اصول بطلميوسى و ارسطويى در مورد فلك . اولًا فلك همچنان فرض شده كه هيئت بطلميوسى مىگويد ؛ ثانياً منشأ ثقل و خفت ، يك ميل طبيعى در خود جسم ثقيل و يا خفيف فرض شده نه نيرويى در جسم ديگر كه آن را با جاذبه به سوى خود جذب مىكند ؛ و همچنين بناى سخن ابوريحان بر امتناع خلأ در خارج فلك است .\r\nو چون « ثقل » و « خفت » را بر اساس « اصل موضوع » پذيرفته است قهراً اصل حركت طبيعى و قسرى را نيز در اينجا پذيرفته است . ابوريحان مىخواهد با قبول اين اصول يك مسأله فرعى ارسطويى را انكار كند ، يعنى مىخواهد مدعى شود كه با قبول آن اصول اين فرع را مىتوان مورد ترديد قرار داد و بر ارسطو خرده گرفت .\r\nبوعلى از همين فرصت استفاده كرده و مىگويد : چون اصول اوليه را قبول كرده‌اى نمىتوانى اين مسأله را كه فرع بر آن اصول است مورد انكار قرار دهى ؛ استنتاج اين فرع از آن اصول ، قطعى است . بوعلى بر اساس اصول مورد قبول دو طرف ، حداكثر موشكافى را كرده و راهها را بر ابوريحان بسته است .\r\nاگر ابوريحان افلاك را منكر مىشد ، يا ماوراء افلاك را خلأ محض مىدانست و زير بار امتناع خلأ نمىرفت ، يا اصل مسلّم فلاسفه را كه مدعى هستند « در هر جسمى يك مبدأ ميل وجود دارد و هر جسمى داراى يك محل طبيعى است » انكار مىكرد ، يا قاعدهء « القسر لا يدوم » را باطل مىشناخت ، صورت مسأله عوض مىشد و اين جواب كافى نبود .\r\nابوريحان در اعتراضى كه به جواب شيخ كرده و در كتب ضبط شده است ، مسأله\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nلزوم « محل طبيعى » را مورد انكار قرار داده است و در حقيقت به آن قسمت از سخن شيخ كه گفت : « پايين آمدن فلك مستلزم خروج عناصر از مواضع طبيعى است و اين قسر است و قسر دائم محال است » اعتراض كرده است كه چه ضرورتى دارد كه بگوييم هر عنصرى از عناصر يك محل طبيعى مخصوص به خود دارد ؟ ما چون متن اعتراض ابوريحان را در دست نداريم ترجمه‌اش را از لغت نامه دهخدا نقل مىكنيم ؛ مىگويد :\r\n« بودن هر يك از عناصر در محل طبيعى خويش مسلّم نيست ، براى آنكه محل طبيعى ثقيل ، يعنى جهت ثقل ، مركز است و مكان طبيعى خفيف ، علو يعنى محيط ؛ اما مركز نقطه‌اى بيش نيست چه ، جزئى از زمين را هر قدر كه خرد تصور كنيم در مركز گنجايش ندارد بلكه آن جزء از زمين از اطراف و جوانب مركز متمايل به مركز است . و اما محيط : آن نيز گنجايش هيچ جسمى را ندارد تا اجسام خفيفه بدان صعود كنند چه ، محيط ، بسيطى ( سطحى ) وهمى است ؛ و بعلاوه اگر آب را رها كنيم و مانع از پيش آن برگيريم بىشبهه به مركز خواهيد رسيد ، پس دعوى اينكه مكان طبيعى آب بالاى خاك است بر اساسى نخواهد بود و بالنتيجه براى هيچيك از اجسام مكان طبيعى خاصى نيست . با اين مقدمات دعوى آن كس كه گويد : « فلك ثقيل است لكن اتصال او مانع افتادن است » باطل نمىشود . » « 1 »\r\nابوريحان در اين اعتراضيه دو اصل از اصولى كه فوقاً بدانها اشاره شد مورد انكار قرار داده است :\r\n1 . هر جسم محل طبيعى دارد .\r\n2 . خروج از محل طبيعى به طور دائم ( قسر دائم ) محال است .\r\nمن نمىدانم فقيه معصومى كه مىگويند به اين اعتراضات پاسخ گفته است ، چه جواب داده است ؟ اگر كسى با فلسفه بوعلى آشنا باشد مىداند جواب اين اعتراض روشن است ، زيرا اولًا معنى اينكه اجسام مىخواهند در يك نقطه ( مركز زمين براى اجسام ثقيله ) و يا در يك سطح ( سطح مقعر فلك براى آتش و سطح مقعر آتش [ براى 
  ] هوا ) قرار گيرند [ اين نيست كه . . . 
  ] تا گفته شود كه همواره يك نقطه و يا يك سطح در\r\n\r\n\r\n\r\n\r\n","description":"","footnote":"\r\n( 1 ) لغت نامه دهخدا ، ج 1 ( آ - ابو سعد ) / ص 479 .\r\n","page_name":" 92 ","page_number":92},
  {"content":"\r\n\r\nمحل طبيعى قرار دارد و تمام اجزاء اجسام در خارج محل طبيعى قرار دارند ، مقصود چيز ديگر است و ما براى پرهيز از اطاله از ذكر آن خوددارى مىكنيم و خوانندگان را به فصل دهم و يازدهم از مقاله چهارم از فن اول طبيعيات شفا ارجاع مىكنيم .\r\nثانياً اگر اجسام محل طبيعى ندارند ، طبعا خود فلك هم محل طبيعى ندارد ، پس منشأ ثقل فلك كه مدعاى ابوريحان است چيست ؟ منشأ ثقل و خفت به عقيده قدما ميل طبيعى اجسام است به مواضع طبيعى . اگر موضع طبيعى در كار نباشد ميل طبيعى ، آن هم ميل مستقيم ، بىمعنى است . اگر ميل مستقيم در كار نباشد پس ريشه وزن اجسام چيست ؟ ابوريحان در اين جهت توضيحى نمىدهد . اگر او فرضيهء ديگرى براى منشأ ثقل اجسام اظهار داشته بود آنچنانكه امروز به نام « قوه جاذبه » مىگويند اعتراض ابوريحان بجا بود ، اما او بدون آنكه منشأ ديگرى براى ثقل بيان كند ، آنچه ديگران آن را منشأ مىشناسند انكار مىكند و در عين حال براى فلك قائل به ثقل مىگردد .\r\nبه نظر ما آنچه بر جواب بوعلى مىتوان خرده گرفت مسأله لزوم « خلأ » است . ابوريحان و بوعلى هر دو مسلّم گرفته‌اند كه چون در ماوراء فلك فضاى خالى وجود ندارد پس حركت فلك در جهت خارج مركز محال است ؛ بوعلى علاوه مىكند كه در صورت پايين آمدن فلك ، اگر عناصر جاى خود را خالى نكنند و فضايى را كه فلك پر كرده پر نكنند ، مستلزم خلأ مىگردد پس محال است .\r\nخرده‌اى كه مىتوان گرفت اين است كه طبق نظر خود بوعلى ، فضا حقيقتى جدا از ابعاد جسم نيست ، يعنى فضا به خودى خود چيزى نيست كه اجسام در آن واقع شده باشند ، فضا عبارت است از مجموع ابعادى كه به وسيله اجسام ساخته شده است ، عليهذا اگر حجم عالم بزرگ گردد فضا نيز بزرگ مىشود و اگر كوچك گردد فضا نيز كوچك مىگردد ، نه اينكه فضا يك مقدار ثابتى دارد و اگر حجم عالم كوچك گردد مقدارى از فضا خالى مىماند و اگر بخواهد بزرگ شود محال است زيرا مقدار فضاى موجود كافى نيست .\r\nحق اين بود كه ابوريحان مىگفت : چه مانعى دارد كه جسم فلك به حكم نيروى ثقل به مركز حركت كند ؟ نه وجود عناصر مانع است و نه اتصال اجزاء فلك ، زيرا تكاثف حقيقى را خود بوعلى نيز اعتراف دارد ؛ و هم مانعى ندارد كه جسم فلك در حال انبساط باشد و تخلخل حقيقى صورت گيرد .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nابوريحان در گفتارهايش نشان داده و ضمن سؤالهاى آينده نيز روشن خواهد شد كه كوچك‌ترين استنباطى كه احياناً از ظواهر آيات قرآن مىكند به مراتب بر بافته‌هاى فلاسفه ترجيح مىدهد ؛ اينجا نيز جاى آن بود كه ابوريحان به آيه كريمه :  « وَ السَّماءَ بَنَيْناها بِأَيْدٍ وَ إِنَّا لَمُوسِعُونَ »  « 1 » متمسك مىشد و مانعى براى گسترش يافتن آسمانها به بهانهء امتناع خلأ نمىديد .\r\n\r\nبوعلى و قانون جبر در حركت\r\nبحث اينكه آيا فلك با وزن است يا بىوزن ، بحثى است منسوخ و به قول طلاب : سالبهء به انتفاء موضوع است . اين گونه بحثها را اكنون تنها به عنوان تاريخ فلسفه مىتوان مطالعه كرد .\r\nولى در خلال اين بحث مطلبى ميان ابوريحان و بوعلى طرح شده كه نقش مهمى در فلسفه اسلامى داشته و شكل خاص به خود گرفته است .\r\nاين شكل خاص اسلامى در عصر جديد به صورت ديگرى مورد توجه واقع شده و نقطهء عطف فيزيك جديد به شمار مىرود . آن مطلبى كه در فلسفه اسلامى شكل خاص به خود گرفته است مربوط است به توجيه و تفسير حركت قسرى .\r\nقدما از زمان يونانيان حركت را دو نوع مىدانستند : حركت طبيعى يعنى حركتى كه مقتضاى طبيعت خود جسم است به طورى كه اگر هيچ عاملى از خارج دخالت نكند آن حركت به مقتضاى طبيعت جسم صورت مىگيرد ، و ديگر قسرى يعنى حركتى كه جسم خود به خود و به موجب طبيعت ذاتى خود آن را انجام نمىدهد بلكه يك عامل خارجى بايد دخالت كند تا آن حركت انجام يابد . حركت طبيعى و قسرى به عقيدهء قدما در همه انواع حركات اعم از أينى ، وضعى ، كمّى ، كيفى وجود دارد .\r\nمثالى كه قدما در حركتهاى أينى ذكر مىكردند حركت سنگ بود كه اگر رهايش كنيم به حكم طبيعت ذاتى و نيروى درونى ( البته به عقيده ما ) به پايين حركت مىكند ولى اگر بخواهيم كارى كنيم كه به سوى بالا حركت كند بايد يك ضربه بر آن وارد كنيم . پس از آنكه ضربه وارد كرديم به تناسب نيرويى كه در اثر آن ضربه وارد مىشود\r\n\r\n\r\n\r\n\r\n","description":"","footnote":"\r\n( 1 ) ذاريات / 47 .\r\n","page_name":" 94 ","page_number":94},
  {"content":"\r\n\r\nو به تناسب موانع و عوايقى كه در كار است ، آن سنگ مقدارى مسافت به سوى بالا مىرود ولى در نهايت امر برمىگردد .\r\nاينجا دو مسئله مطرح مىشد : يكى اينكه عامل بالا برنده چيست ؟ هر حركت نيازمند به محرك است . آنگاه كه سنگ رو به پايين حركت مىكند عامل تحرك سنگ ، طبيعت و يا ميل طبيعى سنگ است ، پس يك نيروى درونى سنگ را به حركت درمىآورد ؛ ولى آنگاه كه به سوى بالا مىرود عامل محرك چيست ؟\r\nاز نظر قدما حركت بدون محرك محال است ، لهذا در جستجوى عامل محرك بودند ، برخى قائل به جذب و برخى قائل به دفع بودند ؛ يعنى برخى مدعى بودند كه آنجا كه مثلًا انسان سنگ را پرتاب مىكند ، با ورود ضربه به سنگ ، موجى در جهت آن ضربه در هواى مجاور پيدا مىشود و سنگ و هوا مجموعا حالت يك جسم واحد متصل را پيدا مىكند ، پس هوا سنگ را از جلو به سوى خود مىكشد . برخى ديگر مىگفتند برعكس است ، هوا مىماند و سنگ مىرود ولى هوايى كه مىماند نقش نيروى دفع كننده را بازى مىكند ، يعنى هوا سنگ را از پشت مىراند . آنچنانكه در كتب تاريخ فلسفه نقل مىشود ، ارسطو شخصا به اين دو نظريه متمايل بوده است .\r\nنظر سوم نظر معروف متكلمين اسلامى است كه به نام « تولّد » يا « توليد » ناميده مىشود . آنها مدعى بودند كه حركت ، حركت توليد مىكند ، يعنى ضربهء وارد بر سنگ يك مقدار حركت توليد مىكند و آن حركت ، مقدارى ديگر حركت توليد مىكند و همين طور .\r\nبوعلى نظر چهارمى دارد و آن اينكه : ضربهء وارده موجب پيدايش يك « ميل » بر خلاف ميل طبيعى و در جهت موافق ضربه ، در جسم مىشود و آنچه سنگ را بالا مىبرد همان ميل و كشش و فشار است كه محصول ضربه است . عليهذا خود طبيعت كه قبلا سنگ را به پايين مىكشيد موقتا به سوى بالا مىبرد . عامل حركت قسرى نه جاذبه هواست و نه دافعه آن و نه توليد ، بلكه طبيعت درونى خود جسم است .\r\nحالت جسم در اين وقت ، حالت انسانى است كه در حال تعادل روحى نوعى كار انجام مىدهد و در اثر ورود يك ضربهء روحى هيجان‌آور ، نوعى كار انجام مىدهد كه هرگز در حال عادى و طبيعى انجام نمىداد .\r\nمسئله دوم كه مطرح بود اين بود كه علت دوام نيافتن حركات قسرى چيست ؟ چرا سنگ و يا گلوله پس از مدتى كه بالا مىرود تدريجا حركتش كندتر مىشود تا\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nآنجا كه در يك نقطه يك لحظه متوقف و سپس به سوى زمين باز مىگردد ؟ آيا علت اين است كه عايق و مانع در كار است ، يعنى مقاومت هوا سبب مىشود كه سنگ حالت خود را از دست بدهد ، و يا علت ديگر در كار است ؟\r\nاينجاست كه بوعلى نظر خاصى ابراز كرده است مبنى بر اينكه علت اينكه سنگ و يا هر جسم ثقيل ديگر آنگاه كه بر خلاف جهت ميل طبيعى پرتاب مىشود حركتش دوام نمىيابد و بالاخره باز مىگردد مصادمات هواست ؛ يعنى اين عايقهاست كه تدريجاً حركت را كند و كندتر مىكند و در نتيجه به صفر مىرساند ؛ اگر موانع در كار نباشد جسم پرتاب شده به حركت خود ( به همان سرعت اولى ) ادامه مىدهد . عبارت بوعلى اين است :\r\nلولا مصادمة الهواء المخروق لوصل الحجر المرمى الى سطح الفلك « 1 » .\r\nاگر تصادم هوا نمىبود ، سنگ پرتاب شده تا سطح فلك به حركت خود ادامه مىداد .\r\nالبته واضح است كه محدود كردن به سطح فلك براى اين است كه فلك يك مانع برنداشتنى است ؛ مقصود اصلى اين است كه اگر موانع و عوايق در كار نباشد ، سنگ حركت خود را تا بىنهايت ادامه مىدهد .\r\nصدرالمتألهين نكته‌اى را اضافه مىكند و آن اينكه : درست است كه در اثر وارد شدن ضربه بر جسم يك ميل و يك كشش در جسم پيدا مىشود ، اما منشأ مستقيم اين ميل و كشش چيست ؟ آيا ضربه خارجى مستقيماً اين ميل را ايجاد مىكند يا تأثير ضربه تأثير غيرمستقيم است يعنى تأثير ضربه بر روى آن چيزى است كه طبيعت يا صورت نوعيهء جسم ناميده مىشود و آن را كه يك طبيعت جوهرى است تبديل به طبيعت ديگر مىكند ؛ يعنى تأثير مستقيم ضربه اين است كه طبيعت جوهرى مقسور را تبديل به طبيعت ثانوى مىگرداند ؛ اگر طبيعت جوهرى مقسور تغيير نكند چنين امكانى نيست ؛ طبيعت اصلى اگر متحول نشود خود مانع است هر چند عايقى در كار نباشد .\r\n\r\n\r\n\r\n\r\n","description":"","footnote":"\r\n( 1 ) اسفار ، ج 1 چاپ سنگى ، ص 254 نقل از بوعلى . ما عين اين عبارت را در كتب شيخ پيدا نكرديم ولى مفاد و مضمونش در طبيعيات شفا مبحث « خلأ » و الهيات نجات فصل « اثبات انتهاء مبادء الكائنات الى العلل المحركه » وجود دارد .\r\n","page_name":" 96 ","page_number":96},
  {"content":"\r\n\r\nاز مجموع آنچه گفته شد معلوم شد كه از نظر بوعلى اگر ضربه‌اى بر جسمى وارد آيد و آن جسم را به حركت آورد و عوايق و موانعى هم در كار نباشد ، حركت جسم الىالابد دوام خواهد يافت ولو آنكه آن حركت در جهت ضد ميل طبيعى آن جسم باشد .\r\nحالا بايد ديد تفسير اين پديده از نظر اين فلاسفه چيست ؟ آيا از نظر اين فلاسفه توجيه فلسفى اين پديده اين است كه حركت نيازمند به محرك نيست ، يا توجيه فلسفىاش اين است كه عامل مباشر و مستقيم هر حركتى طبيعت خود جسم متحرك است ، اگر جسمى را به حال خود بگذاريم به طبع خود نوعى حركت مىكند و اگر ضربه‌اى بر آن وارد سازيم طبيعت جسم ( يا لااقل ميل طبيعى جسم ) عوض مىشود و نوعى ديگر حركت ايجاد مىكند . نوع اول را « طبيعى » و نوع دوم را « قسرى » مىناميم . حركت طبيعى با وجود عوايق مداوم نيز به شرط آنكه نيروى عايق بيش از نيروى طبيعت نباشد قابل دوام است ولى حركت قسرى اگر با عوايق و موانع تدريجى روبرو شود ، هر چند آن عوايق هيچكدام نيرويى برابر با نيروى طبيعت نداشته باشند ، تدريجا ميل قسرى ضعيف مىگردد و طبيعت اوليه عود مىكند . اما اگر عايق و مانعى در كار نباشد حركت قسرى براى هميشه قابل دوام است .\r\nآنچه در ميان مسلمين به نام حركت طبعى و قسرى توضيح داده و توجيه مىشد ، در عصر جديد به صورتى ديگر توضيح داده و توجيه شد و بزرگ‌ترين انقلاب در فيزيك جديد تلقى شد . در كتاب خلاصه فلسفى نظريه نسبيت اينشتاين مىنويسد :\r\n« يكى از مسائل اساسى كه در نتيجهء بغرنجى و پيچيدگى ، هزاران سال در تاريكى كامل مانده بود ، مسأله حركت است . . . جسم ساكنى را در محل بىحركتى در نظر مىگيريم ، براى تغيير وضع دادن به چنين جسمى لازم است مؤثر خارجى بر آن اثر كند و آن را به جلو براند يا بردارد . . . ما با تصور غريزى و الهامى خويش حركت را وابسته به اعمالى چون راندن و بلند كردن و كشيدن مىدانيم . . . اين طرز استدلال غريزى درباره حركت باطل است و همين نوع تفكر سبب شد كه قرنهاى زيادى تصور ما نسبت به مسألهء حركت غلط بماند . شايد شخصيت ارسطو . . . علت اساسى پايدارى اين تصور غلط و الهامى بوده باشد . در كتاب مكانيكى كه منسوب به اوست و دو هزار سال از عمرش مىگذرد چنين مىخوانيم : « جسم متحرك موقعى به حالت سكون درمىآيد كه قوه‌اى كه آن را در امتداد خود به حركت واداشته است نتواند ديگر تأثير كند و آن را براند » . اكتشاف روش استدلال علمى و به كار انداختن آن به\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nوسيلهء گاليله يكى از بزرگ‌ترين پيشرفتهاى فكر بشر است و آغاز حقيقى علم فيزيك را از همان موقع بايد دانست . . . با كليد جديدى كه گاليله پيدا كرده نتيجه چنين بيان مىشود : « اگر جسمى رانده يا برداشته يا كشيده نشود و از هيچ راه ديگر هم تأثيرى بر آن وارد نيايد - و به عبارت ساده‌تر : چون بر جسمى هيچ قوه خارجى كار نكند - حركت يكنواخت پيدا مىكند ، يعنى با سرعت ثابتى در امتداد خط مستقيم تغيير مكان دهد » . . . طرز استنتاج گاليله را . . . يك نسل بعد نيوتن به شكل « قانون جبر » مدوّن ساخت . . . : « هر جسمى هميشه بر حالت سكون يا حركت يكنواخت خود باقى مىماند مگر اينكه قوايى كه بر آن كارگر مىافتند مجبورش سازند كه حالت سكون يا حركت خود را تغيير دهد » . » « 1 »\r\nشك ندارد كه اگر نظريه معروف منسوب به ارسطو را بپذيريم كه مدعى بود در مورد حركت قسرى عاملى بيرونى از قبيل جذب يا دفع هوا سبب حركت جسم است ، بايد بگوييم « قانون جبر در حركت » درست نقطه مقابل آن است ؛ اما چنان كه ديديم ابن سينا از طريق ديگر و با تفسيرى ديگر به همان قانون جبر در حركت رسيده است .\r\nتفسير فلسفى ابن سينا با تفسير فلسفى گاليله و نيوتن متفاوت است . از نظر ابن سينا [ علت 
  ] اينكه جسم در صورت عدم هيچ گونه مانع ، حركت خويش را ادامه مىدهد اين است كه عامل خارجى يك « ميل » ايجاد مىكند و آن ميل جسم را مىراند ، و به تعبير صدرالمتألهين عامل خارجى موجب تحولى در طبيعت جسم مىگردد و طبيعت تحول يافتهء جسم ، جسم را مىراند و مادامى كه عايق و مانعى نيامده و طبيعت را در جهت ديگر نرانده است و لااقل اثر نيروى اول را خنثى نكرده است طبيعت به كار خود كه راندن جسم است ادامه مىدهد . ولى از نظر گاليله و نيوتن لزومى ندارد كه طبيعتى درونى فرض كنيم و آن را عامل رانندهء جسم تلقى نماييم ، اساساً مىگوييم حركت نياز به محرك و راننده ندارد ، خاصيت جسم اين است كه حركت خود را براى هميشه حفظ مىكند مگر آنكه عاملى موجب تغيير آن حركت گردد « 2 » .\r\nتفسير دو گونه است ولى نتيجه يكى است . عليهذا ابن سينا هفتصد سال پيش از\r\n\r\n\r\n\r\n\r\n","description":"","footnote":"\r\n( 1 ) . خلاصه فلسفى نظريهء نسبيت اينشتاين ، ص 21 - 24 .\r\n( 2 ) . رجوع شود به جلد سوم اصول فلسفه و روش رئاليسم ص 124 - 130 منتشر در سال 1334 ، ما اول بار در آنجا مقايسه‌اى ميان اين دو نظر به عمل آورده‌ايم .\r\n","page_name":" 98 ","page_number":98},
  {"content":"\r\n\r\nگاليله و نيوتن به آن نتيجه رسيده است . آيا گاليله و نيوتن نظر خويش را از ابن‌سينا الهام گرفته‌اند يا همانطور كه وانمود مىشود آن دو نيز به هيچ وجه مديون ابن سينا نيستند ؟ خدا داناست .\r\n* \r\nبه چه دليل آسمان كون و فساد نمىپذيرد ؟\r\nسؤال دوم : چرا ارسطو در دو جاى كتاب خود تطابق توصيف مردم قرون گذشته را با وضع فعلى فلك ، دليل ثبات و يكنواختى و تغيير ناپذيرى آن گرفته است ؟ هر كس تعصب نداشته باشد و بر نادرست اصرار نورزد مىداند كه به هيچ وجه معلوم نيست كه هميشه وضع آسمان همين گونه بوده كه هست . آن مقدار كه از احوال فلك معلوم است ، از آنچه اهل كتاب ( ظاهراً مقصود پيروان كتاب مقدس يا خصوص تورات است كه درباره خلق جهان اطلاعاتى داده كه با آنچه ارسطوئيان مىگويند مغاير است ) مىگويند ناچيزتر است . آنچه هم از اهل هند و امثال ايشان در اين زمينه نقل مىشود ، واضح البطلان است ، زيرا آنها دربارهء اوضاع زمين نيز مدعى هستند كه هميشه بدين منوال بوده كه هست و حال آنكه حوادث دفعى و يا تدريجى و متناوب زيادى در معمورهء زمين رخ داده كه اوضاع زمين را دگرگون كرده است همچنانكه كوهها نيز به يك منوال نمانده است . اگر شهادت نسلهاى قديم دليل چيزى باشد پس بايد اوضاع كلى زمين را نيز ثابت و يكنواخت و تغيير ناپذير بدانيم .\r\nجواب : بايد بدانى كه ارسطو هر چند اين مطلب را در كتاب خويش آورده است ، اما آن را يك امر برهانى و قطعى تلقى نكرده است ( يا سخن پيشينيان را به عنوان دليل و برهان بر مدعا ذكر نكرده است ) . اما اين هم هست كه آسمانها را به كوهها نتوان قياس كرد . مردمان هر چند وضع كوهها را از نظر اصول و كليات ثابت مىدانند ، اما شاهد تغييرات زيادى در اوضاع جزئى از قبيل خرد شدن بعضى و متراكم شدن بعضى روى بعضى ديگر و از نظر تغيير شكل دادن كوهها بوده‌اند . افلاطون در كتاب سياست تغييراتى بيش از اين را نيز ذكر كرده است .\r\nگويا تو اين اعتراض را از كتب يحيى نحوى كه با تظاهر به مخالفت با ارسطو با مردم نصارى عوامفريبى مىكرد اقتباس كرده‌اى در صورتى كه همين شخص در\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nشرح خود بر آخر كتاب كون و فساد ارسطو كاملا در اين مسأله با ارسطو موافق است . يا سخن محمد بن‌زكرياى رازى به خود بند فضول را گرفته‌اى كه به جاى آنكه به كار شكافتن زخمها و تأمل در ادرار و مدفوع بيماران بپردازد به مسائل الهيات پرداخته است و بدين وسيله خود را رسوا و جهل خويش را آشكار كرده است .\r\nبايد بدانى اينكه ارسطو مىگويد جهان آغاز زمانى دارد به اين معنى نيست كه جهان صانع و فاعل ندارد و وجودش از يك صانع متعال فائض نشده است ؛ برعكس ، به دليل اينكه خدا هميشه بوده است عالم هم هميشه بوده و هست ، زيرا اگر غير اين باشد تعطيل در فيض لازم مىآيد و تعطيل در فيض محال است . اما اينكه گفتى : « آن كس كه تعصب نداشته باشد و بر نادرست اصرار نورزد الى آخر » اين همه غلظت و خشونت در سخن زشت است ، زيرا يا بر آنچه او گفته واقف شده‌اى يا واقف نشده‌اى ، اگر واقف نشده‌اى نسبت سفاهت دادنت و توهين كردنت كارى خصومت آميز است ، و اگر واقف شده‌اى همان وقوف و معرفتت مانع اين جفاكارى بود ، بنابراين دستيازيت به كارى كه عقل تو را منع مىكند زشت است و سزاوار تو نيست .\r\n\r\nبررسى\r\nاين اعتراض ابوريحان بر ارسطو ، اساسىترين اعتراضات فلسفى اوست . ابوريحان مىخواهد يك اصل بسيار مهم را كه قدما حتى غير ارسطوئين بدان معتقد بودند منكر شود . قدما عموما معتقد بودند كه جرم فلك ، عنصرى جدا و مغاير با عناصر تحت الفلك است ؛ معتقد بودند كه جرم فلك « تك عنصرى » و پيوسته و كروىّ الشكل است و به همين دليل فنا ناپذير است . از نظر قدما عالم مادون فلك عالم كون و فساد است يعنى عالمى است كه موجودات آن مرتب تغيير شكل و صورت مىدهند و صورت جديد و شكل جديد مىيابند اما افلاك هميشه همين طور بوده‌اند كه هستند و به همين طور باقى خواهند ماند .\r\nاينجاست كه ابوريحان به مقام اعتراض برمىآيد و مىگويد چه دليلى بر اين مطلب هست ؟ از كجا كه افلاك و آسمانها نيز از عناصرى نظير عناصر زمينى ساخته نشده باشند و آنها نيز كون و فساد نپذيرند ؟ اگر نقلهاى تاريخى اقوام و ملل گذشته را\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمبنى بر اينكه آسمان همين گونه بوده است كه هست دليل مىآوريد آن اقوال ارزشى ندارد .\r\nچنان كه مىدانيم ، زمان و پيشرفت علوم نظر ابوريحان را تأييد كرد . جوابى كه بوعلى مىدهد تا اندازه‌اى اعتراف بر مدعاى ابوريحان است . جمله‌اى كه بوعلى آورده از نظر من دوپهلوست ؛ مىگويد : « ان ذلك ليس منه باقامة البرهان و انما هو شىء اتى به خلال الكلام » . ممكن است مقصود اين باشد كه ارسطو اين مسأله را يك مسأله برهانى تلقى نكرده بلكه به عنوان نظر ديگران نقل كرده است . اگر مقصود اين باشد ترديد خود بوعلى را نيز در اين جهت مىرساند ، ولى ممكن است مقصود بو على اين باشد كه ارسطو سخن پيشينيان را به عنوان دليل ذكر نكرده و دليلش چيز ديگر است .\r\nبه طور كلى فلاسفه در مسائل مربوط به افلاك به « علم » آن روز يعنى به هيئت و نجوم زمان خودشان اعتماد كرده‌اند . صدرالمتألهين در جلد اول اسفار ذيل مباحث « وجود ذهنى » و در جلد دوم ضمن مباحث « صور نوعيه » مسأله مثل افلاطونى را طرح مىكند و مىگويد :\r\n« گروهى از راه كشف و معاينه شهودى عالم مثل را ادراك كرده و براى ديگران نقل كرده‌اند . فرضا برهانى بر اين مدعا نباشد ( هر چند خود او برهان اقامه مىكند ) و ديگران بخواهند به مكاشفات ارباب مكاشفه در اين مسأله اعتماد كنند ، كمتر از اعتماد فلاسفهء مشّائى به ارصاد منجمين نيست . مشائين هرگز درصدد معارضه با منجمين كه با آلات حسى افلاك را رصد كرده‌اند برنمىآيند . خود ارسطو به ارصاد بابل اعتماد كرده است . حالا اگر كسى به مكاشفات ارباب مكاشفه اعتماد كند كمتر از اعتماد فلاسفه به هيويّين و منجمين نيست . »\r\nولى نكته‌اى كه ابوريحان در دل داشته و به زبان نياورده اما بوعلى آن را درك كرده و در مقام جواب و توجيه آن برآمده است مسأله توجيه خالقيت خداوند بر فرض قديم بودن عالم و افلاك است . ابوريحان ضمنا خواسته است بگويد : اگر بنا باشد كه افلاك كون و فساد نپذيرند و چنين فرض شود كه هميشه بوده و هميشه خواهند بود ، ديگر مخلوق بودن افلاك معنى و مفهومى ندارد ، پس اعتقاد به ازليت افلاك و فساد ناپذيرى آنها مساوى است با انكار خالق .\r\nعلت خشونت ابوريحان در آغاز سؤال نيز همين است كه او اين عقيدهء ارسطو\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nرا بر خلاف عقيده‌اى مىديده كه سخت آن را گرامى مىداشته است يعنى توحيد .\r\nابوريحان در ساير آثار خويش نيز به اين نكته اشاره كرده است كه اگر چيزى را حادث ندانيم ديگر نمىتوانيم آن چيز را مخلوق بدانيم « 1 » .\r\nبا آنكه ابوريحان در سؤال خود سخنى از اين جهت به ميان نياورده است بوعلى به پاسخ آن پرداخته است . لهذا اين سؤال ابوريحان دو جنبه پيدا مىكند : يكى مربوط است به ساختمان آسمانها و افلاك كه آيا از جنس عناصر زمينى است و فناپذير است و هميشه هم بدين منوال نبوده است يا عنصرى جداست و همواره بر اين منوال بوده و فناناپذير است ؟ اين جنبهء سؤال ، به اصطلاح ، جنبه كيهان شناسى دارد . ابوريحان در اين مسأله تسليم انديشه‌هاى فلسفى زمان خويش نشده است . پيشرفت علم نظر ابوريحان را تأييد كرد . دفاع بوعلى از اين انديشه بيجاست .\r\nابوريحان در آثار ديگرش نيز نشان داده كه به اساس فلكيات قديم ، خصوصا از نظر ثبات و دوام نظامات افلاك ، اعتقادى نداشته است . آنچه از ظواهر آيات قرآن در اين زمينه استفاده مىكرده است بر فرضيات و بافته‌هاى هيويّين بسى ترجيح مىداده است .\r\nابوريحان در كتاب الجماهر فى معرفة الجواهر « 2 » درباره خسوف و كسوف و رابطهء آنها با انقراض زمان مىگويد :\r\n« هر دو با يكديگر به وقوع نمىپيوندند مگر در موعد اضمحلال عالم ، چنان كه خداوند عزّ و جلّ فرمود :    فَإِذا بَرِقَ الْبَصَرُ ، وَ خَسَفَ الْقَمَرُ ، وَ جُمِعَ الشَّمْسُ وَ الْقَمَرُ    » « 3 » .\r\nمحال بود كه كسى اصول كيهان شناسى ارسطويى را پذيرفته باشد و درباره انقراض عالم چنين اظهار نظر كند .\r\nيكى ديگر مربوط است به انديشه‌اى فلسفى و آن اينكه اگر فرض كنيم موجودى ، خواه فلك و خواه ماده و خواه عقل مجرد ، ازلى است و آغاز زمانى ندارد و همواره بوده است و خواهد بود ، آيا چنين موجودى از خالق بىنياز است ؟ به عبارت\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب نظر متفكران اسلامى دربارهء طبيعت تأليف دكتر نصر ، ص 157 - 159 ، آنچه از كتاب تحديد نهاية الاماكن ابوريحان در اين زمينه نقل شده است .\r\n( 2 ) بنا به نقل كتاب نظر متفكران اسلامى دربارهء طبيعت تأليف دكتر نصر ، ص 162 .\r\n( 3 ) . قيامت / 7 - 9 .\r\n","page_name":" 102 ","page_number":102},
  {"content":"\r\n\r\nديگر آيا « قدم زمانى » از مختصات ذات واجب الوجود است و هر ممكن الوجودى حادث زمانى است ؟ و يا آنكه هيچ ملازمه‌اى ميان قدم زمانى و وجوب وجود نيست ، مانعى ندارد كه موجودى قديم زمانى باشد و در عين حال به تمام هستى ، مخلوق و معلول ذاتى ديگر بوده باشد ؟\r\nمتكلمين اسلامى ، پيش از ابوريحان اين مسأله را طرح كردند و عليه فلاسفه درباره قدم ماده و كليات عناصر و قدم عالم عقول قيام كردند و فلاسفه را به تلاشى سخت وادار نمودند .\r\nكشمكش متكلمين اسلامى و فلاسفه موجب شد كه يك مسأله بسيار اساسى براى اولين بار در فلسفهء اسلامى طرح شود و آن اينكه : « اساساً علت احتياج به علت چيست ؟ » يعنى آن چيزى كه منشأ نيازمندى يك شىء به علت است چيست ؟ اگر اين راز كشف شود معما حل خواهد شد .\r\nمتكلمين اصرار ورزيدند كه مناط احتياج به علت « حدوث » است يعنى يك چيز به دليل اينكه زمانى نبوده و بعد بود شده نيازمند به عاملى است كه او را بود سازد ؛ اگر شيئى هميشه بوده است و هيچ‌گاه نبوده كه نبوده است چنين چيزى بىنياز از علت است و واجب الوجود است . آنچه از ابوريحان در اين زمينه نقل شده همان است كه متكلمين پيش از او گفته‌اند .\r\nولى فلاسفه ، خصوصا شخص بوعلى ، نظر متكلمين را به سختى رد كردند و ثابت كردند كه مناط احتياج به علت حدوث زمانى نيست بلكه « خلأ ذاتى » است يعنى اين است كه شىء در مرتبه ذات خود از هستى خالى باشد . خلأ ذاتى شىء است كه او را نيازمند به موجودى ديگر مىكند كه آن خلأ را پر كند ، خواه آنكه اين خلأ از ازل به وسيله عامل ديگر پر شده باشد و خواه آنكه در مدت موقت و محدودى پر شده باشد . اين مطلب را با اين تعبير بيان كردند : « مناط احتياج به علت ، امكان است نه حدوث » .\r\nبحث « مناط احتياج به علت » از مهمترين مسائل فلسفى و از مفاخر فلسفه اسلامى است و ما تا آنجا كه تحقيق كرده‌ايم اين مسأله در دوره‌هاى قبل به هيچ شكل طرح نشده بوده است ، همچنانكه فلسفهء جديد اروپا هم تصور صحيحى از اين مطلب ندارد و بسيارى از سرگشتگيهاى فلسفه جديد بر اثر عدم درك صحيح اين مسأله است .\r\nنظر به اينكه تحقيق كامل اين مطلب مجال بيشترى مىخواهد و بعلاوه ما در\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nپاورقيهاى اصول فلسفه و خصوصاً در كتاب علل گرايش به ماديگرى مستوفا در اين‌باره بحث كرده‌ايم ، اينجا سخن را بسط نمىدهيم .\r\nاز نظر فلاسفهء اروپا ارسطو ثنوى بوده است ، زيرا دو اصل را قديم مىدانسته است : خدا ، ماده . از نظر اين فلاسفه چون ارسطو به قدم ماده معتقد بوده است پس ماده را اصلى در مقابل خدا مىدانسته است .\r\nاما فلاسفه اسلامى نظر به اينكه براى خودشان اين مسأله حل شده بوده است هرگز ارسطو را به خاطر اعتقاد به ازليت و قدم ماده ثنوى ندانسته‌اند .\r\nاما اينكه واقع امر چيست ؟ آيا واقعاً ارسطو منافاتى ميان قدم زمانى و مخلوقيت و معلوليت نمىديده است و فلاسفه جديد ارسطو را درست نفهميده‌اند و يا ارسطو واقعاً ثنوى و بلكه بالاتر از ثنوى بوده است زيرا نه تنها ماده ، بلكه افلاك و اصول عناصر را نيز قديم و غير مخلوق مىدانسته است و خداوند را صرفاً به عنوان « محرك » عالم و « نظم دهنده » عالم مىشناخته است و توجيه حكماى اسلامى يك توجيه خوشبينانه است ، باز هم خدا داناست .\r\nاز مجموع آنچه گفتيم معلوم شد كه در سؤال ابوريحان آنچه مربوط به كيهان شناسى است حق با ابوريحان است ، بوعلى جواب قانع كننده‌اى نداشته و نداده است و پيشرفت علوم نظر ابوريحان را تأييد كرده است ، و اما آنچه به يك مسأله صد در صد فلسفى و انتزاعى مربوط مىشود ، حق با بوعلى است .\r\nابوريحان در اعتراضيه‌اش به اين پاسخ بوعلى - كه قسمتى از آن اعتراضيه در فهرست نسخه‌هاى مصنفات ابن سينا و ترجمه همه‌اش در لغت نامه دهخدا چاپ شده است - مىگويد :\r\n« حاشا كه يحيى را به فريبكارى نسبت توان كرد . شايسته‌ترين افراد به اين لقب ارسطوست كه « كفريّات » خويش را آراسته است . گمان مىكنم اى حكيم كه بر كتاب يحيى و رد او بر برقلس در موضوع ازليت عالم و كتاب ديگرش دربارهء مزخرفات ارسطو و كتاب ديگرش در تفسير كتاب ارسطو وقوف نيافته‌اى . . . »\r\nتكيه ابوريحان روى كلمه « كفريّات » مىرساند كه علت اينكه ابوريحان در اين مسأله از اول ناراحتى نشان مىدهد و طرفداران ارسطو را تلويحا به تعصب و اصرار بر باطل متهم مىسازد ، اين است كه اين عقيده ارسطو را بر ضد گرامىترين اصول\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاعتقادى خود يعنى توحيد مىپنداشته است .\r\nابوريحان آنگاه مسأله زمان و متناهى بودن آن را و اينكه براهين امتناع تسلسل علل شامل زمانيات نيز مىشود و ديگر اينكه معنى ندارد يك موجود ازلى باشد و در عين حال موجد و فاعل داشته باشد ، پيش مىكشد و البته نكته تازه‌اى بيش از آنچه متكلمين گفته‌اند نمىآورد . بوعلى آنها را در كتب خويش مشروحا عنوان و رد كرده است .\r\nيحيى نحوى كه بوعلى او را به « تمويه » و عوامفريبى متهم مىكند و ابوريحان از او دفاع مىنمايد يكى از حكماى اسكندرانى است كه بنا به نقل تاريخ الحكماء ابن القفطى كتب ارسطو را شرح كرده است و هم بر كتاب برقلس در مورد ازليت عالم رد نوشته است و كتابى هم در شش مقاله در رد ارسطو نوشته است .\r\nيحيى نحوى در اوايل نيمهء اول قرن ششم ميلادى در گذشته است و اين همان كسى است كه در افسانهء معروف كتابسوزى اسكندريه وسيله مسلمين ، از او نام برده مىشود و گفته مىشود كه عمرو عاص به تقاضاى او از خليفهء وقت درباره سرنوشت كتابها دستور خواست و پس از آن ، فرمان سوختن همهء كتابخانه صادر شد .\r\nيكى از دهها قرينهء قطعى مجعول بودن اين افسانه اين است كه اين مرد در حدود صد سال قبل از آنكه اسكندريه توسط مسلمين فتح شود ، درگذشته است . اين افسانه را در اواخر قرن ششم و اوايل قرن هفتم هجرى ساختند ، پيش از آن در هيچ سندى و مدركى و لو ضعيف يافت نمىشود ، بلكه همه اسناد و مدارك حكايت مىكند كه كتابخانه اسكندريه پس از استيلاى مسيحيان بر حوزه اسكندريه از بين رفت . در حدود اوايل قرن هفتم هجرى برخى از استادان جعل ، براى رفع تهمت از مسيحيان و متهم ساختن مسلمانان اين داستان را پرداختند و به دهان خود مسلمين نيز انداختند . خوشبختانه امروز مدارك براى مجعول بودن اين افسانه آن قدر زياد است كه كوچك‌ترين ترديدى نمىگذارد .\r\nبوعلى ، يحيى نحوى را از نظر علمى تخطئه نمىكند و منكر صلاحيت علمى او نمىشود اما معتقد است كه او به خاطر جلب عوام تظاهر به مخالفت با ارسطو كرده است . ولى درباره محمد بن زكرياى رازى نابغهء عظيم پزشكى ، معتقد است كه اساساً صلاحيت ورود در اين مسائل را ندارد ، او مىبايست به كار پزشكى مىپرداخت ، او را به مداخله در فلسفه چه كار ؟ !\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nابوريحان در اعتراضيه‌اش بر جواب بوعلى ، از يحيى نحوى دفاع مىكند ولى درباره رازى سخنى نمىگويد ، گويى تلويحا نظر او را تأييد مىنمايد . ابوريحان در اعتراض بر جواب بوعلى به سؤال چهارم ، نامى از رازى مىبرد ولى از آن ، دفاع استنباط نمىشود . او اگر مىخواست از رازى از اين نظر دفاع كند جايش همين جا بود .\r\nالبته ابوريحان براى رازى در رشته‌هاى تخصصى خود رازى احترام فراوان قائل بوده است ؛ اين بس كه فهرستى براى كتب رازى نوشته است .\r\nدر پايان بحث يادآورى كنم كه قسمت آخر سؤال ابوريحان كه نام مردم هند را مىبرد و موضوع تغييرات ناگهانى و يا تدريجى اوضاع معموره را به ميان مىكشد اندكى ابهام دارد ، ما طبق استنباط خودمان ترجمه كرديم ، ديگران طور ديگر فهميده‌اند ؛ ولى به هر حال چيزى نيست كه در ماهيت و جوهر سؤال تغييرى بدهد .\r\n* \r\nجهات ششگانه\r\nسؤال سوم : ارسطو و غير او گفته‌اند كه جهات منحصر به شش است . اكنون با مكعب مثال مىآوريم و روشن مىكنيم كه جهات بيش از شش است . مكعب به دليل آنكه مكعب است شش سطح دارد و هر سطحى محاذى يك جهت است كه مجموعا شش جهت مىشود . اكنون در مقام فرض ، ما بر هر يك از سطوح ششگانهء آن مكعب يك مكعب مىنهيم و به اين ترتيب هر يك از مكعبهاى ششگانه در يكى از جهات ششگانهء مكعب اول قرار مىگيرد . اكنون مىخواهيم كارى كنيم كه فاصله اين مكعبها پر شود و مجموع آنها به صورت يك مكعب كامل درآيد .\r\nاگر بخواهيم فاصله‌ها را پر و نقصها را تكميل كنيم بايد بيست مكعب ديگر اضافه كنيم كه مجموعا بيست و هفت مكعب شود . همه اين مكعبهاى بيست‌گانه با يكى از اضلاع و يا رؤوس زواياى مكعب اول تماس خواهد داشت ، در صورتى كه هيچكدام اينها در جهتى كه شش مكعب اول قرار دارند قرار نمىگيرند . پس اين بيست مكعب در جهتهايى غير جهتهاى ششگانه قرار مىگيرند . پس جهات منحصر به شش تا نيست ، براى مكعب بيش از شش جهت وجود دارد . از طرف ديگر در « كره » شش\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nجهت فرض نمىشود ، زيرا كره بيش از يك سطح ندارد و فاقد ضلع و زاويه است .\r\nجواب : اينكه فلاسفه گفته‌اند هر جسمى شش جهت دارد و نه بيشتر ، مقصود جهات ذاتى و متباين و متخالف بالنوع است نه مطلق جهات كه حد و حصرى ندارد . اينكه محاذاتهاى سطوح ششگانه مكعب را « جهات ششگانه » مىنامند يك امر قراردادى است . مقصود فلاسفه از « جهات ششگانهء ذاتى » كه از آن تجاوز نمىكند عبارت است از آنچه محاذى است با نهايات ابعاد سه‌گانه جسم ( طول و عرض و عمق ) .\r\nنظر به اينكه همچنانكه در مقالهء سوم السماء و العالم اثبات شده است هر جسمى متناهى است ، پس طبعا هر يك از طول و عرض و عمق جسم نيز متناهى است . هر يك از اين ابعاد سه گانه دو نهايت دارد كه مجموعا شش نهايت مىشود ، طبعا محاذاتهاى اين نهايتها نيز شش مىشود .\r\nدر جسم خطوط زياد مىتوان فرض كرد ، اما خطوطى كه متباين با يكديگر باشند و عمود بر يكديگر واقع شوند و بر زاويه قائمه تقاطع نمايند بيش از سه خط فرض نمىشود و طبعا بيش از شش نهايت متباين نيز فرض نمىشود و بيش از شش جهت نيز فرض نمىشود . هيچ ضرورتى ندارد كه اين خطوط را به موازات سطوح مكعب فرض كنيم . اين جهات ششگانه از نظر خود جسم تعينى ندارد ، متعين كردن آنها به محاذاتهاى سطوح شش گانه يك امر قراردادى است .\r\nجسم را در هر وضعى قرار دهيم آن خطى كه از مركز جسم به سوى مركز عالم فرض مىشود « طول » ناميده مىشود . از دو نهايت طولى جسم آنكه به سوى مركز است « جهت سفل » و آنكه در جهت مقابل است « جهت علو » ناميده مىشود . جهات چهارگانه ديگر نامى ندارد . بلى در مورد جسم زنده جهات چهارگانه ديگر به اعتبار وضع خاص موجود زنده نام خاص دارد به اين ترتيب : راست ، چپ ، جلو . آن نهايت از دو نهايت عرضى جسم زنده كه حركاتش بيشتر از آن طرف ظهور مىكند « جهت راست » و نقطهء مقابل آن « جهت چپ » ناميده مىشود . از دو نهايت عمق جسم زنده آنكه حركاتش به سوى اوست و چشم‌اندازش بدان سو است « جلو » و نقطهء مقابل آن « پشت سر » ناميده مىشود . اين است شش جهت ضرورى و ذاتى و متقابل كه در هر جسمى هست .\r\nاما مسأله كره : كره نيز مانند هر جسم ديگر داراى طول و عرض و عمق است و هر يك از اين ابعاد دو نهايت دارد و به محاذات هر يك از اين دو نهايت جهتى قرار دارد . براى اثبات اينكه كره نيز شش جهت دارد مىتوانيم قياسى استثنائى مركب از يك شرطيه با يك مقدم و چند تالى و يك استثناء تشكيل دهيم ، به اين ترتيب :\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n« اگر كره جسم باشد ، داراى طول و عرض و عمق است ، و آن طول و عرض و عمقها متناهى است ، و هر كدام دو نهايت دارد كه مجموعش شش نهايت است ، و جهات محاذى با آنها نيز شش است . لكن مقدم حق است ( يعنى كره جسم است ) پس تاليها همه ثابت است . »\r\nچگونه مىشود گفت جهات هر جسم عبارت است از آنچه محاذى سطحهايش واقع مىشود . اگر اين قاعده درست باشد كه جهات حقيقى جسم عبارت است از آنچه محاذى سطحهايش واقع مىشود بايد بگوييم كره يك جهت بيشتر ندارد زيرا بيش از يك سطح ندارد ، و اگر بيش از يك جهت ندارد پس معنى ندارد كه بگوييم جنوب اين كره كجاست ؟ شمالش كجاست ؟ و حال آنكه جهت جنوبى كره بالضرورة غير از جهت شمالى است و غير از جهت شرقى و غربى است و همچنين جهت شرقى غير از همه جهات ديگر است و همچنين ساير جهات .\r\nعليهذا كره نه از حيث جهت واقعى و نه از حيث جهت قراردادى ( آنچنانكه در مكعب چنين قراردادى وجود دارد ) يك جهتى نيست .\r\nاز همين جا مىتوان فهميد كه براى اجسام ديگر ( غير از مكعب ) كه داراى شكلهاى زاويه دارند و از سطوح مستوى برخوردارند ، مىتوان جهات قراردادى فرض كرد ، همچنانكه براى مكعب اين كار شده . اما جهت حقيقى كه مورد نظر فلاسفه است همانهاست كه از امتداد نهايات ششگانهء خطوط سه‌گانه فرض مىشود ، و آن خطوط سه‌گانه از نظر خود جسم هيچ تعينى ندارد كه چگونه فرض شود ، تعينى كه وجود دارد از نظر خود جهات است كه جهت علو و سفل خود بالذات از ساير جهات متمايزند .\r\n\r\nبررسى\r\nاين سؤال و جواب چندان نيازى به بررسى ندارد ، آنچه ضمن تقرير مقرون به توضيح جواب بوعلى بيان شد خود به خود روشن كننده است .\r\nچنين به نظر مىرسد كه ابوريحان گمان كرده است كه عقيده فلاسفه اين بوده كه جهات منحصر به شش است و در مكعب ، جهات ششگانه عبارت است از محاذاتهاى سطوح ششگانه . اين است كه مكعبى را فرض مىكند كه بر آن بيست و شش مكعب ديگر احاطه كرده‌اند و هر كدام در جهتى از جهات قرار گرفته‌اند . شش مكعب در جهت سطوح آن مكعب واقع است و دوازده مكعب محاذى با اضلاع\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nدوازده‌گانه آن است و هشت مكعب محاذى با نقاط رأس زوايا . پس براى مكعب بيست و شش جهت وجود دارد .\r\nبوعلى پاسخ مىدهد كه براى جسم ، اعم از مكعب و غير مكعب ، بىنهايت جهت مىتوان فرض كرد ، ولى جهات اصلى يعنى جهاتى كه با يكديگر تباين دارند و اختلافشان از نوع اختلاف انواع از يك جنس است نه از قبيل اختلاف افراد يك نوع ، بيش از شش جهت نيست و آن شش جهت از نظر خود جسم هيچ تعينى ندارند كه مثلًا محاذى با سطوح باشند يا اضلاع يا رؤوس زوايا يا هيچكدام ، همچنانكه خطوط سه‌گانهء طول و عرض و عمق نيز هيچ تعينى ندارند كه چگونه در داخل جسم بر يكديگر عمود فرض شوند . جهات ششگانه مكعب به حسب قرارداد تعيين شده است . اما جهات فرعى از حد و حصر بيرون است .\r\nحاجى سبزوارى در منظومه به اين مطلب اشاره مىكند آنجا كه مىگويد :\r\n و كونها ستّا و ليست تنحصر * تقريبه الخاصى ، و العامى اشتهر \r\nيعنى اين كه جهات را شش تا فرض مىكنند با آنكه بىنهايت است ، مربوط است به نظر خاص فلاسفه در باب جسم كه بيش از سه خط متباين و عمود بر هم در داخل جسم فرض نمىشود . تقريب عامه هم كه با محاذات اجزاء مختلف انسان ( سر ، پا ، پهلوى راست ، پهلوى چپ ، پشت ، شكم ) حساب مىكنند مشهور است .\r\n* \r\nجزء لا يتجزّى\r\nسؤال چهارم : چرا ارسطو قول قائلين به جزء لايتجزى را شنيع خوانده است و حال آنكه شناعتى كه بر قول طرفداران انقسام جسم به اجزاء الى غير النهاية وارد مىشود از آن بيشتر است ، زيرا لازمه سخن اين گروه ( طرفداران انقسام جسم الى غير النهاية ) اين است كه اگر متحركى متحرك ديگر را دنبال كند هرگز به آن نرسد هر چند دومى سريع‌تر از اولى حركت كند . مثلًا اگر فرض كنيم ميان ماه و خورشيد يك فاصله معين باشد و ماه كه حركتش سريع‌تر است در مسير خودش دنبال\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nخورشيد حركت كند ، بايد هيچ وقت ماه به خورشيد نرسد براى آنكه اگر بخواهد برسد بايد فاصله را به صفر برساند و براى اينكه فاصله را به صفر برساند بايد جزءها را يكى پس از ديگرى طى كند و چون اجزاء بىنهايتند هر چه جزء طى كند به صفر نمىرسد ، لهذا هيچ‌گاه ( با اين فرض ) سريعى به بطيئى نمىرسد و حال آنكه مشاهده خلاف اين مدعا را ثابت مىكند .\r\nالبته بر قول طرفداران جزء لايتجزى نيز ايرادات سختى وارد شده است كه آشنايان به علوم هندسى به آن آگاهند ، اما آنچه بر مخالفينشان وارد است شنيع‌تر است . اكنون تو بگو راهى كه از هر دو بشود تخلص جست چيست ؟\r\nجواب : اينكه يك شىء پيوسته ، اعم از جسم يا سطح يا طول يا حركت يا زمان ، ممكن نيست كه از اجزائى تشكيل شود كه لايتجزى باشند يعنى طرفين و وسط نداشته باشند ، مطلبى است كه ارسطو در مقاله ششم از « سمع الكيان » آن را با براهين منطقى قوى و خلل ناپذير به ثبوت رسانده است . اين اعتراضى كه تو اكنون كرده‌اى ارسطو نيز بر خود وارد كرده و جوابكى هم بدان داده است .\r\nاما آنچه بايد بدانى اين است كه مقصود ارسطو از اينكه جسم تا بىنهايت قابل قسمت است اين نيست كه اين قسمتها به مرحله فعليت مىرسند و مرحله‌اى مىرسد كه جسم داراى بىنهايت اجزاء بالفعل مىشود ؛ مقصود اين است كه هر جزئى از اجزاء جسم كه فرض شود به نوبه خود داراى بعد است يعنى وسط و طرفين دارد ، چيزى كه هست بعضى از اجزاء ممكن است عملا به دو جزء تقسيم شوند ، اينها منقسم بالفعل مىباشند ، بعضى ديگر به علت كمال كوچكى قابل انقسام نمىباشند ، اينها منقسم بالقوه مىباشند . پس همواره انقسام بالفعل در يك حد معين متوقف مىشود و از آن تجاوز نمىكند و هيچ‌گاه به مرحله‌اى نمىرسد كه تمام انقسامات متوالى پىدرپى غير متناهى صورت گيرد و جسم داراى اجزاء غير متناهى بالفعل بشود . عليهذا اعتراض تو به كسانى كه مىگويند انقسامات نامتناهى جسم ممكن است فعليت يابند وارد است اما بر كسى كه مدعى است بعضى از اجزاء جسم بالفعل‌اند و بعضى ديگر بالقوه ، اين ايراد وارد نيست ، زيرا حركت در يك مسافت متناهى و پيوسته صورت مىگيرد كه آن مسافت بالقوه منقسم است نه بالفعل . و اين است راه خروج از هر دو شناعت كه بر هر دو مسلك وارد است .\r\nاما جوابى كه ارسطو داده است و مفسران و شارحان ارسطو آن را شرح داده‌اند واضح است كه سفسطه و مغالطه است . اگر نبود كه دوست دارم از تطويل اجتناب\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nكنم آن را ذكر مىكردم اما پس از آنكه مقصود اصلى روشن است ذكر اينكه ارسطو چه گفته و چه ايرادى بر سخنش وارد است بيهوده و زيادى است .\r\n\r\nبررسى\r\nاين سؤال ابوريحان مربوط است به ماهيت جسم . مىدانيم كه جواهر محسوسى كه ما آنها را « جسم » مىخوانيم داراى ابعاد سه‌گانه‌اند ؛ يعنى در هر جسمى امكان فرض سه بعد كه يكديگر را به طور عمودى قطع كنند وجود دارد . اين اندازه بديهى است و محل خلاف نيست .\r\nآنچه محل خلاف بوده اين است كه حقيقت جسم چيست ؟ آيا هر جسمى ( جسم بسيط يا جسم مفرد ) در حاقّ حقيقت خود جوهرى پيوسته است و آن جوهر پيوسته است كه به ما امكان مىدهد سه بعد متقاطع در آن فرض كنيم ؟ و يا حقيقت جسم اين است كه مجموعى از اجزاء ناپيوسته است و آنچه به ما امكان مزبور را مىدهد اجتماع يك سلسله اجزاء ناپيوسته است ؟ بنابر فرض دوم خود اجزاء ناپيوسته چه وضعى دارد ؟ آيا هر يك از آنها در ذات خود يك حقيقت پيوسته و داراى كشش و امتداد است يعنى طول و عرض و عمق دارد و پيوستگى هر جزء به ما امكان مىدهد كه سه بعد متقاطع در خود آن جزء فرض كنيم ؟ و يا خود جزء در ذات خود فاقد هر گونه پيوستگى و امتداد و كشش است ، نه طول دارد و نه عرض و نه عمق ، خاصيت نقطه هندسى را دارد با اين تفاوت كه نقطه هندسى يكى از عوارض جسم است و قائم به جسم است ولى اين اجزاء قائم به ذات و فراهم آورنده جسمند و به عبارت ديگر جوهرند ( جوهر فرد ) .\r\nاگر فرض اول را بپذيريم و هر جزء را در ذات خود پيوسته و ممتد [ و 
  ] داراى طول و عرض و عمق بدانيم ، از نظر حقيقت و ماهيت جسم با نظريهء اول كه مدعى بود جسم محسوس يك واقعيت پيوسته است و مركب از اجزاء نيست ، تفاوتى ندارد . در هر دو نظريه حقيقت جسم عبارت است از جوهر پيوسته و متصل و كشش‌دار و همان پيوستگى و يكپارچگى خاصش امكان فرض ابعاد متقاطع را مىدهد . تفاوت دو نظر از جهت تعيين واحد جسم است . بنابر يك نظر واحد جسم همين است كه محسوس است و بنابر نظر ديگر واحد جسم ذرات نامحسوس است .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nبه عبارت ديگر : جسم مفرد بسيط بنابر هر دو نظريه عبارت است از جوهرى ممتد و پيوسته كه امكان فرض خطوط متقاطعهء عمودى در آن هست . اختلاف دو نظريه در مصداق جسم بسيط مفرد است . بنابر يكى از دو نظريه هر يك از اجسام محسوسهء بسيطه - مثل آب ، هوا و غيره - جسم مفردند ، و بنابر نظريه ديگر هيچكدام از اينها جسم مفرد نيستند بلكه مجموعى از اجسام مفرده‌اند .\r\nپس مجموعاً درباره ماهيت جسم سه نظريه اساسى وجود داشته است :\r\n1 . هر كدام از اجسام محسوسه ، مخصوصا اجسام بسيط يعنى عناصر ، يك واحد پيوسته است و واحد جسم همين است كه محسوس و ملموس است . اين همان نظريه معروف حكما و فلاسفه قديم است كه از زمان افلاطون و ارسطو تا قرن هجدهم اكثريت قريب به اتفاق فلاسفه يونان ، فلاسفه اسكندرانى ، فلاسفه اسلامى ، فلاسفه اروپا تابع آن بوده‌اند .\r\n2 . هر كدام از اجسام محسوسه مجموعه‌اى از ذرات كوچك نامحسوسند و هر يك از آن ذرات داراى طول و عرض و عمقند ؛ واحد حقيقى جسم همان ذرات است نه جسم محسوس . بسيارى از حكماى يونانى قبل از سقراط ، و قليلى در دوره‌هاى بعد تابع اين نظريه بوده‌اند . آن كس كه بيش از همه اين نظريه به او نسبت داده مىشود ذيمقراطيس است . در جهان اسلام تنها كسى كه گفته مىشود متمايل به اين نظريه بوده است محمد بن زكرياى رازى « 1 » است .\r\nذيمقراطيس و پيروانش آن ذرات را غير قابل شكست مىدانستند ؛ يعنى معتقد بودند كه محال است آن ذرات به دو قسمت يا بيشتر منقسم شوند و اين غير قابل شكست بودن ذرات ربطى به قدرت و امكانات بشر ندارد بلكه چيزى است كه در ذات خود محال است ، نظير اجتماع نقيضين . ذرات ذيمقراطيسى به حكم اينكه كوچك و غير قابل شكست فرض مىشدند به عنوان « ذرات صغار صلبه » معروف شدند .\r\n3 . هر جسم محسوس مركّب است از مجموعه‌اى از ذرات كه آن ذرات در عين اينكه شاغل مكان و فراهم آورنده جسمند ، فاقد هر گونه ابعاد رياضى مىباشند . اين نظريه منسوب به متكلمين اسلامى است و از اركان كلام عقلى به شمار مىرود . اين نظريه در اوايل قرن دوم هجرى كه هنوز كتب و افكار فلسفى شايع نشده بود به وجود\r\n\r\n\r\n\r\n\r\n","description":"","footnote":"\r\n( 1 ) . مذهب الذرة عند المسلمين ص 41 .\r\n","page_name":" 112 ","page_number":112},
  {"content":"\r\n\r\nآمد . ابوالهذيل علّاف و معمر بن مثنّى و هشام فوطى از مدافعان اين نظريه‌اند .\r\nمتكلمين اين ذرات را « جوهر فرد » و « جزء لا يتجزّى » مىخوانند . اين جوهرهاى فرد نه تنها عملا قابل تقسيم نمىباشند بلكه با فرض ذهنى نيز نتوان براى آنها ابعاد فرض كرد .\r\nتفاوت نظر متكلمين با نظر ذيمقراطيس در همين جاست كه از نظر ذيمقراطيس ذرات فراهم آورندهء جسم داراى ابعاد رياضى مىباشند ولى از نظر متكلمين فاقد ابعاد رياضى مىباشند .\r\nدر اصطلاح حكماى اسلامى هر وقت نام « جزء لايتجزى » برده مىشود مقصود جوهر فرد متكلمين است نه ذرات صغار صلبه ذيمقراطيس . كسانى كه اطلاع صحيحى از اين نظريه‌ها ندارند غالبا اين دو نظريه را با يكديگر اشتباه مىكنند .\r\nآيا متكلمين اين نظريه را از خود اختراع كردند و يا اين فكر از دنياى يونان يا هند به آنها رسيد ؟ مطلبى است كه پاسخى قطعى نمىتوان به آن داد . آنچه گفته شده است از حدود حدس تجاوز نمىكند . ظاهراً آنچه در دنياى يونان وجود داشته همان نظريه « ذرات صغار صلبه » بوده نه نظريه « جوهر فرد » . شايد در هند نيز چنين بوده است . از ظاهر سخن بوعلى در جواب ابوريحان برمىآيد كه نظريهء جوهر فرد قبل از ارسطو وجود داشته و ارسطو آن را رد كرده است ؛ اما با مراجعه به كتاب الطبيعه « 1 » ارسطو روشن مىشود كه چنين نيست . ارسطو در آنجا بحثى كلى كرده است كه يك شئ « متكمّم » - اعم از سطح و خط و حركت و زمان - امكان ندارد كه از اجزائى تشكيل شده باشد كه فاقد كميت بوده باشد . از سخن ارسطو هيچ به دست نمىآيد كه چنان عقيده‌اى در باب ماهيت جسم قبلًا وجود داشته است .\r\nبنابر نظريهء اول ، يك سؤال اساسى اينجا مطرح مىشود و آن اينكه هر جسم در عين اينكه يك واحد است قابل اين هست كه به دو جزء منقسم شود . آيا اين قابليت انقسام حد معينى دارد يا نه ؟ يعنى اگر يك جسم را دو قسم كرديم ، و هر قسم را دو قسم ، و باز هر يك از اقسام كوچك‌تر را به دو قسم كوچك‌تر تقسيم كرديم ، آيا به مرحله‌اى خواهيم رسيد كه ديگر قابل تقسيم نباشد يعنى جزء فرضى ما حالت ذرهء ذيمقراطيسى و يا حالت جوهر فرد كلامى را پيدا كند و ديگر محال باشد كه به دو قسم منقسم گردد ؟\r\n\r\n\r\n\r\n\r\n","description":"","footnote":"\r\n( 1 ) . كتاب الطبيعه ، چاپ عبدالرحمن بدوى ، ج 2 / ص 605 - 616 .\r\n","page_name":" 113 ","page_number":113},
  {"content":"\r\n\r\nيا هرگز به چنين مرحله‌اى نخواهيم رسيد ؛ خاصيت ذاتى جسم انقسام پذيرى است ؛ اگر كوچك‌ترين اجسام عالم را با وسيله‌اى به دو جزء تجزيه كنيم و باز هر يك از دو جزء را به دو جزء كوچك‌تر تقسيم كنيم و فرض كنيم كه در هر ثانيه صد هزار بار اين عمل تكرار شود و از حالا تا ميلياردها سال ديگر اين عمل ادامه يابد بازهم ذراتى كه به دست مىآيد و از نهايت كوچكى براى ما قابل تصور نيست قابل انقسام به دو جزء كوچك‌ترند ؛ به عبارت ديگر دنياى بىنهايت كوچك‌ها در حد خاصى متوقف نمىشود .\r\nحكماى اسلامى عموما معتقدند كه قابليت انقسام جسم در حدى متوقف نمىشود ، هر چه تقسيم صورت گيرد باز جسم در ذات خود قابليت انقسام دارد ، اما اينكه امكانات بشر در يك حد معين متوقف گردد ربطى به قابليت جسم براى انقسام ندارد . تنها كسى كه معتقد است قابليت جسم در يك حد معين متوقف مىشود ، محمد شهرستانى صاحب كتاب الملل و النحل است .\r\nالبته حكما اينجا يك توضيح اساسى مىدهند كه نقطهء حساس مسأله است و ايراد ابوريحان بر ارسطو مربوط به همين نقطه است و آن اينكه اين مطلب را با يك مطلب ديگر نبايد اشتباه كرد ؛ نبايد پنداشت كه چون قابليت جسم براى تقسيمهاى متوالى در يك عدد معين متوقف نمىشود - و لو آن عدد را رقمى فرض كنيم كه صفرهاى طرف راست آن از زمين تا كهكشان ادامه يابد - پس جسم قابل اين است كه تبديل شود به ذرات غيرمتناهى . خير ، چنين نيست ؛ لازمهء قابليتهاى متوالى لا يقفى اين نيست كه ممكن باشد جسم تبديل گردد به ذرات غيرمتناهى ، زيرا اين تقسيمهاى متوالى تا ابد هم كه ادامه يابد باز هميشه ذرات جسم متناهى است . اين لا يتناهى لا يتناهاى لا يقفى است ، نظير لا يتناهى بودن خود اعداد كه هر عددى را فرض كنيم ، آخرين عدد نخواهد بود ، عددى و بلكه اعدادى ديگر بيشتر از آن عدد مفروض قابل فرض است و در عين حال هرگز به عددى نخواهيم رسيد كه غيرمتناهى باشد .\r\nاز همين جا پاسخ ابوريحان روشن مىشود . اگر عقيدهء حكما اين مىبود كه جسم ، بالفعل داراى لايتناهى اجزاء است و يا اگر لااقل معتقد بودند كه جسم ، بالقوه داراى لايتناهى اجزاء است يعنى ممكن است كه تبديل شود به لايتناهى اجزاء ، ايراد ابوريحان قابل توجه بود ؛ اما بر خلاف تصور ابوريحان لازمهء عقيدهء حكما مبنى بر اينكه هر جسم قابل انقسامات متوالى و پىدرپى غيرمتناهى است اين نيست كه\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nممكن است جسم واحد تبديل شود به اجزاء لايتناهى ، و به طريق اولى لازمه‌اش اين نيست كه هيچ‌گاه سريع به بطىء ملحق نشود .\r\nاين انديشه كه اگر اجزاء و ذرات نامتناهى باشند و بلكه اگر جسم قابليت انقسام داشته باشد و اين قابليت در حدى متوقف نشود ، لازم مىآيد كه سريع به بطىء هرگز نرسد همان است كه ارسطو در كتاب الطبيعه به زنون اليائى در اثبات نفى حركت نسبت داده است . زنون به تقريبى شبيه آنچه در بيان ابوريحان آمده است استدلال كرده كه اساساً تحقق حركت محال است زيرا مستلزم عبور از نقاط غيرمتناهى در زمان غيرمتناهى است .\r\nريشهء اين انديشه اين است كه چنين فرض شده كه چون فاصلهء سريع و بطئ را اجزاء غيرمتناهى پر كرده است و سريع اگر بخواهد آن فاصله را به صفر رساند بايد از غيرمتناهى اجزاء عبور كند ، عبور از غيرمتناهى اجزاء مستلزم لحظات و آنات غيرمتناهى است و هر چه زمان بگذرد بالاخره از اولين لحظه كه شروع شده تا لحظهء مفروض متناهى است ، پس هيچ‌گاه سريع به بطئ نمىرسد ؛ با اين تفاوت كه زنون مدعى است اساساً حركت محال است ، خواه آنكه مسافت را مركّب از اجزاء غيرمتناهى بالفعل بدانيم و خواه از اجزاء غيرمتناهى بالقوه و خواه آنكه قابليت انقسام جسم را صرفاً رياضى و ذهنى فرض كنيم و خواه عينى و خارجى ، ولى مورد شبهه ابوريحان آنجاست كه جسم را داراى اجزاء غيرمتناهى بالفعل بدانيم و يا لااقل قابليت انقسام جسم را به اجزاء غير متناهى ، عينى و خارجى بدانيم نه صرفاً رياضى و ذهنى . ابوريحان در شبههء خويش مدعى نيست كه اگر قابليت انقسام را صرفاً رياضى و ذهنى بدانيم باز هم لازم مىآيد كه سريع به بطئ نرسد .\r\nپاسخى كه بوعلى داد ، مبنى بر اين بود كه آرى اگر اجزاء جسم ، بالفعل غيرمتناهى باشد اشكال وارد است ولى چون جسم هيچ‌گاه داراى اجزاء بالفعل غيرمتناهى نيست پس اشكالى وارد نيست .\r\nولى حقيقت اين است كه اگر به فرض محال اجزاء جسم را غيرمتناهى بدانيم باز اشكال وارد نيست ، زيرا يا اين است كه اجزاء نامتناهى سبب شده كه حجم غيرمتناهى به وجود آيد و فاصله سريع و بطئ غيرمتناهى باشد ، و يا اين است كه اجزاء غير متناهى در فاصله و بعد تأثير نبخشيده است يعنى با اينكه اجزاء و ذراتى كه\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nدر وسط قرار گرفته‌اند غيرمتناهى هستند فاصله و بعد متناهى است « 1 » ؛ اگر اجزاء نامتناهى سبب شده كه حجم غيرمتناهى پديد آيد و فاصلهء سريع و بطئ غيرمتناهى شود چه مانعى دارد كه سريعى كه با بطئ غيرمتناهى فاصله دارد هرگز به آن نرسد ؟ ولى اين خلاف فرض است ؛ فرض ابوريحان اين است كه با اينكه اجزاء و ذرات كه در وسط قرار گرفته‌اند غيرمتناهى مىباشند فاصله محدود و متناهى است ؛ يعنى فرض بر اين است كه محالى صورت گرفته و غير متناهى محصور بين حاصرين واقع شده است ؛ و اگر فاصلهء ميان سريع و بطىء متناهى است سريع به بطىء مىرسد ؛ و اينكه گفته شد چون ذرات وسط غيرمتناهى است لازم است كه حركت در لحظات و آنات غيرمتناهى صورت گيرد ، باطل است .\r\nاين توهم از آنجا پيدا شده كه فرض شده لازمه حركت اين است كه متحرك در هر « آن » در يك « نقطه » « بودنى » داشته باشد و هر حركت مجموع « بودن » ها در « نقطه » ها در « آن » ها باشد و به عبارت ديگر چنين فرض شده كه اگر فاصله را ذرات غيرمتناهى به صورت نقطه‌هاى غيرمتناهى پر كرده باشد لازم مىآيد هر حركتى مجموع « وصولات » پىدرپى و غيرمتناهى در « آن » هاى پىدرپى و غيرمتناهى و در « نقطه » هاى پىدرپى و غيرمتناهى بوده باشد و چون نقطه‌ها غيرمتناهى است پس « آن » ها نيز بايد غيرمتناهى باشد .\r\nدر حركت ، « آن » و « نقطه » و همچنين « وصول » در يك « آن » به يك نقطه ، يك سلسله امور فرضى است و در نتيجه غلط است كه حركت را مجموعى از اين گونه « بودن » ها بدانيم . حركت ، « شدن » و « صيرورت » است و البته بر خلاف زعم هگليستها « شدن » حاصل جمع بودن و نبودن نيست ؛ شدن خود نوعى خاص از هستى است كه خاصيتش كشش و امتداد زمانى است ، نه مجموعى از هستى و نيستى . شئ متحرك در حال حركت از لحاظ مقوله‌اى كه در آن مقوله حركت مىكند داراى فرد كشش‌دار زمانى است نه فرد آنى ؛ آنچه براى متحرك در حال حركت تحقق دارد « عبور » است نه « وصول » . « وصولها » - يعنى بودنها در نقطه‌ها در « آن » ها - همه فرضى و اعتبارى است . آن فرد از حركت كه بر حسب بعد زمانى داراى امتداد است منطبق است بر بعدى كه مسافت را تشكيل مىدهد و چون بعدى كه مسافت را تشكيل مىدهد علىالفرض\r\n\r\n\r\n\r\n\r\n","description":"","footnote":"\r\n( 1 ) يعنى محالى صورت گرفته و غيرمتناهى محصور بين حاضرين واقع شده است .\r\n","page_name":" 116 ","page_number":116},
  {"content":"\r\n\r\nمحدود است ، حركت و زمان حركت هم محدود مىشود . اينكه ارسطو در كتاب الطبيعه « 1 » - و به تبع او بوعلى - چنين فرض كرده‌اند كه لازمه تركّب مسافت از اجزاء غيرمتناهى اين است كه حركت نيز تبديل شود به مجموع وصولات ، و زمان نيز به نوبه خود تبديل شود به مجموع آنات ، صحيح نيست .\r\nعليهذا تسليم بوعلى به اين فرض كه اگر اجزاء بالفعل ، غيرمتناهى باشد لازم مىآيد كه هيچ سريعى به هيچ بطيئى نرسد ، درست نيست .\r\nصدرالمتألهين در جلد دوم اسفار ، مباحث مربوط به « جزء » ، همين ايراد را از ابوريحان به عنوان اعتراض بر ارسطو نقل مىكند ، آنگاه جواب بوعلى را نقل مىكند و در پايان بدون آنكه اظهار نظرى درباره جواب بوعلى بكند نظر خويش را درباره حركت به نحوى كه ما اشاره كرديم ذكر مىكند و تلويحا به بوعلى اعتراض مىكند .\r\nاختلاف صدرا و بوعلى در اين جهت كه موجود متحرك در حين حركت از لحاظ مقوله‌اى كه در آن حركت مىكند ( مافيه الحركة ) افرادى آنى دارد و حافظ وحدت آنها موضوع حركت است ، و يا فردى زمانى ممتد به امتداد زمان دارد و افراد آنى افراد بالقوه‌اند و نياز به موضوع از لحاظ حفظ وحدت كثرات نيست ، از لحاظى ديگر است ، يك اختلاف اصولى است و در مبحث « حركت جوهريّه » مطرح است . يكى از عللى كه موجب شده بوعلى منكر حركت جوهريه شود همين است كه گمان كرده متحرك در حين حركت در هر « آن » داراى يك فرد از مقوله‌اى است كه در آن مقوله حركت مىكند و صدرا با استدلالى قوى آن را رد كرده است . از نظر صدرا شئ متحرك در حال حركت داراى فرد آنى از ما فيه الحركة نيست مگر به نحو اجمال و انطواء نه به نحو تفصيل و كثرت . اصطلاحا گاهى از اين اجمال و انطواء كه نقطهء مقابل كثرت و تفصيل است و به معنى وجود كثرت در وحدت است ، به « بالقوه » تعبير مىشود ، ولى در اينجا مقصود از « بالقوه » آن نيست كه مقابل « بالفعل » اطلاق مىشود . از نظر صدرا شئ متحرك در حال حركت از نظر مقوله‌اى كه در آن مقوله حركت مىكند داراى هيچ ماهيت بالفعلى نيست در عين اينكه بالقوه يعنى بالاجمال و الانطواء در آن واحد مصداق ماهيات غير متناهيه است . شئ متحرك از نظر مقوله‌اى\r\n\r\n\r\n\r\n\r\n","description":"","footnote":"\r\n( 1 ) . كتاب الطبيعه ، چاپ عبد الرحمن بدوى ، ج 2 / ص 606 .\r\n","page_name":" 117 ","page_number":117},
  {"content":"\r\n\r\nكه در آن حركت مىكند ، تا ساكن فرض نشود ، برايش ماهيت خاص نمىتوان فرض كرد ؛ از نظر ماهيت حالتى لغزان دارد ، دائما در حال عبور از ماهيات متفاوت است .\r\nبراى شئ متحرك بىنهايت حد فرض مىشود و بىنهايت « آن » و بىنهايت ماهيت . شئ متحرك در حال حركت از لحاظ مقوله‌اى كه در آن حركت مىكند داخل هيچ « نوع » از انواع نيست ، بلكه بىنهايت انواع را به نحو اجمال - و نه تفصيل - و به نحو انطوا در بر دارد . اينكه شئ ، بالفعل داخل در يك نوع خاص باشد ، خاصيت فرد آنى و يا يك فرد ما فوق زمانى است ؛ اما خاصيت فرد زمانى اين است كه حتى يك لحظه هم در قالب يك نوع خاص قرار نمىگيرد و در عين حال جامع بىنهايت انواع است « 1 » .\r\nمجموعاً تا اينجا چهار نظريه درباره حركت روشن گشت به اين ترتيب :\r\n1 . حركت مطلقا محال است ، به دليل اينكه بايد مسافت طى شود و چون مسافت از لحاظ رياضى ، غيرمتناهى قسمت مىپذيرد و هر قسمت بايد قبل از قسمت ديگر به طور متوالى طى شود ، هيچ وقت به منتها نمىرسد ، پس حركت از نقطه‌اى به نقطه ديگر محال است ( نظريه زنون اليائى ) .\r\n2 . اگر جسم را صرفاً از نظر رياضى قابل انقسام بدانيم ، حركت و يا لحوق سريع به بطئ محال نيست ؛ اما اگر جسم را قابل انقسامهاى عينى غيرمتناهى بدانيم ، لحوق سريع به بطئ - بلكه مطلق حركت - محال است ( شبههء ابوريحان ) .\r\n3 . اگر جسم را از نظر رياضى قابل انقسامات غير متناهيه بدانيم و يا از نظر عينى قابل انقسامات غير متناهيه بدانيم حركت و لحوق سريع به بطئ محال نيست ؛ اما اگر جسم را بالفعل داراى اجزاء غيرمتناهى بدانيم حركت و لحوق سريع به بطئ محال است هر چند مجموع فاصله‌اى كه به وسيله اجزاء غيرمتناهى پر شده محدود و متناهى باشد ( نظريه ارسطو و ابن سينا و پيروانشان ) .\r\n4 . فرضا جسم را داراى اجزاء غيرمتناهى بالفعل بدانيم ، مادام كه فرض اين است كه فاصله‌اى كه به وسيله اجزاء غيرمتناهى پيدا شده متناهى است ، نه حركت محال است و نه لحوق سريع به بطئ ( نظريه صدر المتألهين ) .\r\nبا بيان صدرا جواب زنون اليائى و هم جواب شبهه ابوريحان به نحوى ديگر كه رساتر است و از تحليل ماهيت حركت ناشى مىگردد داده مىشود .\r\n\r\n\r\n\r\n\r\n","description":"","footnote":"\r\n( 1 ) . اسفار ، مباحث « قوه و فعل » .\r\n","page_name":" 118 ","page_number":118},
  {"content":"\r\n\r\nاين نحو تحليل در ماهيت حركت و هم اينكه هر طبيعتى داراى دو نوع فرد است : « آنى » كه بالقوه و بالفرض است ، و « زمانى » كه بالفعل و عينى است ، و اينكه طبيعت در حالى كه ساكن است ( هر چند سكون در طبيعت يك امر نسبى است ) داراى يك نحو وجود است و در حالى كه متحرك است داراى نحوه ديگر از وجود ، و هم اينكه فرد مادى كه متعلق به عالم مكان و زمان است همواره وجودى است ممتد و كشش‌دار به امتداد زمان ، و اين فرد در محدودهء هيچ نوع از انواع ، محبوس نيست و در عين حال جامع مراتب انواع لايتناهى است ؛ يكى از مهمترين مسائل فلسفى و از مفاخر فلسفه اسلامى است .\r\nاين نقطه ضعف در جواب بوعلى عجيب نيست زيرا با آنچه در كتبش مانند شفا و اشارات ذكر كرده مباينتى ندارد ؛ ولى در جواب بوعلى نقاط ضعف ديگرى ديده مىشود كه موجب شگفتى است زيرا با تحقيقات ديگرى كه براى خود او مسلّم است و در كتبش آنها را ذكر كرده مباينت دارد .\r\nمثلًا اجزاء بالفعل و اجزاء بالقوه را اين طور تعريف مىكند :\r\n« . . . هر جزء داراى وسط و دو طرف است . بعضى از اين اجزاء ممكن است كه به دو قسمت منقسم شوند و اينها اجزاء بالفعلند و بعضى به علت كمال كوچكى ممكن نيست كه به دو قسمت منقسم شوند و اينها اجزاء بالقوه‌اند . »\r\nاين جهت كه عملًا ممكن باشد يك جزء به دو جزء تقسيم شود ملاك بالفعل بودن نيست ، همچنانكه بالقوه بودن يك جزء ربطى ندارد به اينكه به واسطه كوچكى فوق العاده عملًا قابل انقسام نباشد ، بعد مىگويد :\r\n« آن كس كه مدعى است براى اجزاء جسم امكان تجزيهء بالفعل هست اعتراض بر او وارد است و اما آن كس كه مدعى است كه در بعضى مراتب ، انقسام بالفعل است و در بعضى مراتب ديگر ( به واسطه كمال كوچكى ) انقسام بالقوه است اعتراض وارد نيست . »\r\nاين نيز درست نيست . خود بوعلى در همه كتبش مدعى است كه همواره براى اجزاء جسم امكان تجزيه بالفعل هست ؛ و همچنانكه قبلًا گفتيم امكان تجزيه‌هاى متوالى و متعاقب بالفعل مستلزم هيچ محالى نيست زيرا چون تجزيه‌ها متعاقباً و در\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nطول زمان صورت مىگيرد ، اگر تا ابد هم ادامه يابد همواره اجزاء حاصلهء بالفعل متناهىاند و هيچ‌گاه سر به بىنهايت نمىزنند . آنچه محال است و مستلزم محال است اين است كه جسم تبديل شود به اجزاء غيرمتناهى بالفعل . مگر اينكه مقصود بو على كه مىگويد : « اين اعتراض بر كسانى وارد است كه قائل به امكان تجزيه بالفعل هستند » كسانى باشند كه فكر مىكنند معنى امكان انقسامات غير متناهيه ، امكان فعليت انقسامات غير متناهيه و تبديل شدن جسم به ذرات غير متناهيه باشد .\r\nدر مجموع اين سؤال و جواب ، نه سؤال در خور شأن ابوريحان است و نه جواب در خور شأن بوعلى .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nپرسشهاى فلسفى ابوريحان از بوعلى ( 2 )\r\nچهار سؤال و جوابى كه مطرح و بررسى شد جزء هجده سؤالى است كه قطعى است ميان ابوريحان و بوعلى مبادله شده است . قبلًا گفتيم كه بيشتر آن سؤالات ، طبيعى يا رياضى است و كمتر فلسفى است . اكنون به طرح يك سلسله سؤال و جواب‌هاى ديگر مىپردازيم كه گفته مىشود ميان آن دو شخصيت رد و بدل شده است . از آنها نيز ما هشت سؤال انتخاب مىكنيم كه به مسائل « عقل و معقول » مرتبط است :\r\n\r\nمعنى عقل بالقوه چيست ؟\r\nسؤال اول : « عقل بالقوه يعنى چه ؟ عقل بودن با بالقوه بودن سازگار نيست ، زيرا عقل بودن مساوى است با مجرد بودن ، و مجرد بودن مساوى است با بالفعل بودن . پس فرض عقل بالقوه مساوى است با فرض بالفعل‌بالقوه . اين مطلب ثابت است كه آن قوه و نيرويى كه در ما هست كه ادراك معقولات مىكند مجرد از ماده است و حكما گفته‌اند كه هر مجرد از ماده‌اى عقل بالفعل است . پس عقل بالقوه چه معنى دارد ؟\r\nاگر گفته شود : عقل همواره بالفعل است و بالقوه بودن عقل به معنى مانع داشتن آن است يعنى اشتغال به بدن مانع و عايق عقل است .\r\nدر جواب مىگوييم : بدن عايق و مانع عقل نيست بلكه براى آن نافع است و عقل از\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبدن منتفع مىشود ، و چون عقل از بدن منتفع مىشود مىتوان گفت كه صرف تجرد براى عقل بودن كافى نيست ، انتفاع به بدن هم شرط است .\r\nجواب : مجرد بر دو قسم است : مجرد تام ، مانند عقول قاهره كه مطلقا از ماده بىنيازند ، و مجرد غير تام مانند نفس ناطقه . مجرد تام آن است كه ماده نه در قوامش دخالت دارد ( يعنى ماده جزء حقيقتش نيست ) و نه در حدوثش دخالت دارد و نه در تشخصش . برهانى كه ثابت مىكند تجرد مساوى با فعليت است در مورد تجرد تام است . مجرد تام التجرد از هر نوع قوه و استعداد و آمادگى براى چيز ديگر شدن خالى است ، اما مجرد غير تام ، مانند نفس ، از قوه و استعداد چيز ديگر شدن خالى نيست .\r\nاينكه گفته شد : « بدن به دليل اينكه براى عقل نافع است پس عايق آن نخواهد بود » صحيح نيست . جاى شگفتى نيست كه يك چيز از يك نظر مانع باشد و از نظر ديگر شرط و نافع . براى اين مطلب به نسخه‌اى از اشارات كه فرستاده شده است مراجعه شود . » « 1 »\r\n\r\nبررسى\r\nاين سؤال و جواب در اطراف يك فكر ارسطويى است و آن اينكه : « در نظام طبيعت اصل قوه و فعل حكمفرماست » . اصل قوه و فعل يكى از اركان و بلكه مهمترين ركن فلسفه ارسطويى است .\r\nارسطو علاوه بر اينكه در طبيعت به اصل قوه و فعل معتقد است ، براى عقل نيز مرتبه قوه و مرتبه فعليت قائل است . ارسطو اين مطلب را در كتاب النفس متعرض شده است . آنچه ارسطو در اين زمينه گفته چندان مبسوط و روشن نبوده است ، شرح و بسطها از طرف شارحان - خصوصاً شارحان اسكندرانى و بالاخص دو حكيم اسكندرانى معروف : « ثامسطيوس » و « اسكندر افريدوسى » - است . مسلمين با انديشه‌هاى اين دو شارح ، خصوصاً در مسائل عقل و معقول ، آشنا بوده‌اند و از آنها ياد كرده‌اند .\r\n\r\n\r\n\r\n\r\n","description":"","footnote":"\r\n( 1 ) . مجموعهء رسائل ابن سينا ، چاپ تركيه ، ج 2 / ص 2 و ارسطو عندالعرب ، چاپ عبد الرحمن بدوى ، ص 227 .\r\n","page_name":" 122 ","page_number":122},
  {"content":"\r\n\r\nانديشهء ارسطويى در باب عقل بالقوه و عقل بالفعل در مقابل دو انديشهء ديگر است : يكى انديشهء معروف افلاطونى كه مدعى است نفس در عالمى قبل از اين عالم كه عالم « مثل » است بوده و در آنجا به حقايق آگاه شده ، آنچه اكنون مانع توجه نفس به معلومات و معقولات خويش است حجاب بدن است ، بدن مانع توجه نفس است به معلومات خويش كه بالفعل برايش حاصل است ، و هر علم جديد كه براى نفس حاصل مىشود جديد نيست بلكه تذكر و يادآورى چيزى است كه قبلًا مىدانسته است .\r\nنظريهء عقل بالقوه ، نقطه مقابل اين انديشهء افلاطونى است . طبق اين نظريه نفس حادث است با حدوث بدن ، نفس قبلًا در عالمى ديگر نبوده كه به حقايق آگاه شود ، هر حقيقتى كه نفس به آن آگاه مىشود در همين عالم است ، از اين رو نفس در آغاز هيچ نمىداند و فقط استعداد تعقل اشياء را دارد ، تكرر عملى حواس تدريجا قوه عاقله را كه در حد بالقوه است به فعليت مىرساند . عليهذا بدن حجاب نفس براى توجه به معقولات و معلومات نيست ؛ برعكس ، آلت و وسيلهء نفس است براى كسب معلومات و معقولات ، زيرا آغاز ادراكات نفس از راه حواس است و حواس وسائل بدنى نفس مىباشند .\r\nانديشه ديگرى كه نقطهء مقابل انديشهء ارسطويى است اين است كه تعقل جز انفعال بدن يا نفس نيست ؛ هيچ فرقى نيست ميان اينكه انسان چيزى را تعقل كند يا اينكه روى صفحهء كاغذ يا ديوار نقشى رسم شود ؛ همان طورى كه هنگامى كه بر ديوار نقشى رسم مىكنيم و يا بر صفحهء كاغذ خطى مىنگاريم ، در ديوار يا كاغذ تحولى رخ نداده است ، يعنى چنين نيست كه ديوار يا كاغذ چيزى بود و چيز ديگرى شد ، به عبارت ديگر تحولى در درون ديوار يا كاغذ رخ نداد بلكه فقط نقشى عاريتى پذيرفت ، هنگامى هم كه تعقل مىكنيم تنها چيزى كه رخ مىدهد اين است كه در مغز ما و يا در نفس ما نقشى و رسمى پديد مىآيد .\r\nولى طبق انديشهء ارسطويى ، حالت نفس آنگاه كه تعقل مىكند حالت يك سيبى است كه قرمز يا شيرين مىگردد ، يعنى همان طورى كه سيب از درون خود حالتى پيدا مىكند كه مىگوييم چنين نبود و شد ، نفس هم در مرحلهء قوه عاقله چنين است ؛ و همان طورى كه آب و هوا و نور و حرارت و خاك ، يك سلسله « معدّات » براى سيب به شمار مىروند كه از مرحله‌اى به مرحلهء ديگر برسد ، حواس ظاهره و محسوسات نيز معدّات قوه عاقله‌اند كه از حد قوه به مقام فعليت ارتقاء يابد ؛ و البته بدون اين معدّات ، عبور\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nنفس از مرحلهء قوه به مرحلهء فعليت محال است . اين است ريشهء فكر عقل بالقوه و عقل بالفعل .\r\nسؤال بالا متوجه يك نكتهء خاص است و آن اينكه قانون قوه و فعل تنها در مورد امور مادى جارى است كه به اصطلاح « هيولانى » مىباشند . اساساً ماده به حسب اصطلاح خود حكما عبارت است از حامل قوه و استعداد . حكما جسم را از آن جهت مادى مىدانند و احياناً خود جسم را « ماده » مىخوانند كه حامل قوه و استعداد است و امكان « شدن » در آن هست . اين قانون در مورد عقل نمىتواند جارى باشد زيرا عقل طبق براهينى كه خود حكما بر اثبات تجرد قوهء عاقله آورده‌اند غير مادى است ، و چون غير مادى است پس استعداد « شدن » در آن راه ندارد و هيچ‌گونه حركت و تغيير و دگرگونى نمىپذيرد . عليهذا « بالقوه » بودن مساوى است با ماده بودن و ماده بودن ضد عقل بودن است ، پس عقل بالقوه معنى ندارد .\r\nپاسخ بوعلى - چنان كه دانستيم - اين بود كه دو نوع مجرد داريم : مجرد تام و غير تام . لهذا حكما جواهر را پنج قسم مىدانند : ماده ، صورت ، جسم ، عقل ، نفس .\r\nعقل در اين تقسيم عبارت است از مجرد فوق زمان و مكان ، و نفس عبارت است از نفس ناطقهء انسانى . در مورد نفس ناطقهء انسانى است كه اصطلاح « عقل بالقوه » و « عقل بالفعل » به كار مىرود . علت اينكه نفس و عقل دو جوهر جداگانه فرض شده‌اند ، با اينكه نفس داراى عقل هم هست ، اين است كه قوهء عاقلهء نفس مجرد تام نمىباشد و به همين دليل حادث است . محال است كه يك مجرد تام التجرد حادث باشد . تجرد كامل مساوى است با قدم زمانى . اين است پاسخ بوعلى به اين پرسش .\r\nمن نمىدانم پرسش كننده ( ابوريحان يا هر كس ديگر ) با اين جواب بوعلى قانع شده است يا خير ؟ ولى حقيقت اين است كه سؤال از طرف هر كس طرح شده قابل توجه است و پاسخ به اينكه برخى مجردات تام التجرد نيستند كافى نيست .\r\nاين سؤال بعدها در كلمات حكما به صورت دقيق‌ترى طرح شده است كه ما ضمن توضيح بيان كرديم . خلاصه‌اش اينكه بالقوه بودن مساوى مادى بودن و ضدّ عقل بودن و مجرد بودن است ، شئ مادى چگونه بالقوه يك شئ مجرد است ؟\r\nدر مورد بدن و نفس ، ارسطوئيّين چنين توجيه مىكردند كه بدن حامل قوه و استعداد نفس است ولى نه به اين نحو كه نفس در بدن حلول كند آنچنانكه اعراض و صور حلول مىكنند بلكه به اين نحو كه نفس با بدن حادث گردد و معيت پيدا كند .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nفرضاً اين مطلب در مورد نفس و بدن صحيح باشد ، به اين معنى است كه بدن حامل استعداد موجودى مجرد است كه در كنار او و با او قرار گيرد ، اما عقل بالقوه و عقل بالفعل كه به اعتراف خود ارسطوئيين مراتب يك نيرو مىباشند به يكديگر تبديل مىشوند ، يعنى عقل بالقوه تبديل به عقل بالفعل مىشود ، چگونه ممكن است يك مادى تبديل به يك امر مجرد گردد ؟\r\nتازه ارسطوئيين در مورد نفس و بدن هم نتوانسته‌اند توضيح كافى بدهند كه چگونه يك ماده ( بدن ) و يك مجرد ( نفس ) مقارن يكديگر حادث مىشوند و معيت ذاتى پيدا مىكنند . ارسطوئيين همين قدر مىگويند همين كه بدن در مرحله جنينى كمال يافت و استعداد اينكه داراى نفس بشود در او پيدا شد ، در يك لحظه و يك آن ، نفس هم حادث مىگردد و با يكديگر معيت ذاتى پيدا مىكنند .\r\nحقيقت اين است كه پاسخ صحيح اين سؤال را جز در فلسفه صدرايى نمىتوان يافت . صدرا با اثبات حركت جوهريه از يك طرف و اثبات اصل اتحاد عاقل و معقول به سبك خاص خودش از طرف ديگر ، اين مشكل را حل كرد .\r\nدر فلسفه صدرايى ، نفس از بدن حادث مىشود و به اصطلاح « جسمانية الحدوث و روحانية البقاء » است . ماده در تحولات جوهرى خود تدريجا و اتصالا رو به كمال مىرود تا به سر حد تجرد مىرسد . ميان مادى و مجرد ديوارى نكشيده‌اند و مرزى قرار نداده‌اند ، اين جريان از نقص به كمال يك جريان پيوسته است نه گسسته ، از نوع قطع و وصل و خلع و لبس نيست ، از نوع اشتداد و استكمال مداوم و تلبس مداوم است .\r\nبه عقيدهء صدرا اين حقيقتى كه امروز روح است ، فكر است ، انديشه است ، عقل و معقول است ؛ روزى نان بود ، روزهاى ديگر خون بود ، نطفه بود ، علقه بود ، مضغه بود . صدرا سخن خود را به آيه كريمه قرآن مؤيّد مىكند كه پس از آنكه تطورات جنين را در رحم از نطفه بودن تا به حد كمال جسمانى شرح مىدهد ، مىگويد : « سپس « او » را چيز ديگر قرار داديم » « 1 » .\r\nاينكه قرآن مىگويد : « او » را چيز ديگر قرار داديم ، دگرگونى « ماده » به « معنى » را بيان مىكند .\r\nدر مورد عقل بالقوه و عقل بالفعل هم مشكلى نيست ، زيرا پس از آنكه ثابت شد\r\n\r\n\r\n\r\n\r\n","description":"","footnote":"\r\n( 1 ) . مؤمنون / 14 .\r\n","page_name":" 125 ","page_number":125},
  {"content":"\r\n\r\nماده و روح دو درجه از يك حقيقتند ، مانعى ندارد كه شئ مادى عقل بالقوه باشد و تبديل به عقل بالفعل شود .\r\nصدرا در مباحث « عاقل و معقول » اسفار در فصلى كه تحت عنوان « فى بيان انّ التعقل عبارة عن اتحاد جوهر العاقل بالمعقول » باز كرده است ، مدعى است كه مسأله تبديل عقل بالقوه به عقل بالفعل جز با اتحاد عاقل و معقول قابل توجيه نيست ، اگر عاقل را چيزى و معقول را چيزى ديگر كه عارض بر او شده است فرض كنيم تعقل معنى ندارد ؛ مىگويد :\r\n« گمان كرده‌اند جوهرى منفعل از انسان در حد عقل و معقول بالقوه است ، سپس همان جوهر منفعل بالقوه صورت عقليه را مىپذيرد و ادراك عقلى مىكند . ما مىگوييم آن جوهر منفعل كه در مرتبه ذات و حاقّ وجود خود فاقد ادراك است چگونه آن صورت معقول را درك مىكند ؟ چگونه ممكن است چيزى كه در مرحله ذات خود جاهل و فاقد ادراك است ، چيزى را درك كند كه در مرتبه ذات خود صورتى عقلانى و ادراكى است ؟ آيا ملاك مدرك بودن آن ذات آن صورت ادراكى را خود ذات است ؟ چگونه چنين چيزى ممكن است ؟ ! فرض اين است كه خود ذات در مرتبه ذات فاقد ادراك است . آيا ممكن است چشم كور ببيند ؟ و اگر ملاك مدرك بودن ذات آن صورت ادراكى را ، خود آن صورت ادراكى است ، پس آن صورت ادراكى در مرتبه ذات خود ، هم عاقل است و هم معقول . » « 1 »\r\nصدرا از اينها چنين نتيجه مىگيرد كه هر معقولى در مرتبه ذات خود عاقل هم هست و قوهء عاقله در مرتبهء هر معقولى عين آن معقول است و از طرف ديگر همهء قواى نفس مراتب نفسند ، پس نفس در عين وحدت عين كثرات قوه‌هاى ادراكى و صور ادراكيه و ساير قواى نفسانى است ( النفس فى وحدتها كل القوى ) . بديهى است كه اين گونه نتيجه‌گيرى مبتنى بر اصل حركت جوهريه است .\r\nمسأله اتحاد عاقل و معقول در عصر ما به صورت ديگرى طرح مىشود و گاهى با همين نام نيز خوانده مىشود . برخى فلاسفهء مادى كه منكر جوهريت نفس مىباشند ناچار حقيقت « من » را كه مدرك و عاقل است عين ادراكات و معقولات مىدانند . از نظر اينان « من » خود چيزى نيست جز ادراكاتى كه متواليا پشت سر يكديگر همديگر را\r\n\r\n\r\n\r\n\r\n","description":"","footnote":"\r\n( 1 ) . اسفار ، چاپ قديم سنگى ، ج 1 / ص 280 .\r\n","page_name":" 126 ","page_number":126},
  {"content":"\r\n\r\nتعقيب مىكنند با اين تفاوت كه بنا به نظر امثال صدر المتألهين « من » يك حقيقت وحدانى واقعى است كه با هر ادراكى انبساط مىيابد ، ولى بنابر نظر اينان « من » جز ادراكات جدا جدا حقيقتى ديگر ندارد و در حقيقت به عدد معقولها عاقلهاست و به عدد ادراكها مدركهاست .\r\nاما اينكه اگر چنين است پس چگونه است كه « من » خويشتن را به عنوان يك حقيقت تجزيه ناپذير مىبيند كه عاقل همه معقولها و مدرك همه ادراكهاست ، پرسشى است كه نتوانسته است پاسخى بيابد .\r\nبه هر حال منظور اين است كه مسأله عقل بالقوه و تبدلش به عقل بالفعل جز با اصل حركت جوهريه و اصل اتحاد عاقل و معقول قابل حل نيست . بوعلى و ارسطو هم كه به اين دو اصل اعتراف ندارند از پاسخ صحيح آن ناتوانند .\r\nعجيب اين است كه اين سؤال به صورت ديگر نيز از بوعلى شده است و جوابى كه داده چيز ديگرى است .\r\nدر حاشيه شرح هدايه ملا صدرا چند رسالهء كوچك چاپ شده است و از آن جمله چند سؤال است به نام « اسئلة بهمنيار » ، پس از پايان آنها چند سؤال ديگر تحت عنوان « ممّا سئل عن الشيخ » بدون آنكه سائل معرفى شود ذكر شده است .\r\nسؤال اين است :\r\n« اينكه گفته شده است هرگاه صورت كلى ( معقوله ) براى چيزى حاصل شود ، آن چيز به موجب آن صورت ، عقل مىگردد ، سخن عجيبى است . يك چيز آنگاه عقل مىگردد كه داراى كمال تجرد گردد . چگونه ممكن است بر يك شئ غير مجرد چيزى عارض شود كه او را مجرد سازد ؟ » « 1 »\r\nدر كتاب المباحثات شيخ - كه عبد الرحمن بدوى در كتاب ارسطو عند العرب آورده است - نيز چنين سؤالى طرح شده ولى با اندكى اختلاف .\r\nپاسخى كه بوعلى مىدهد اين است كه « مقصود اين نيست كه به وسيله صورت ادراكى كلى ، قوهء غير مجرد ، مجرد مىگردد ؛ مقصود اين است كه پيدايش صورت كلى كاشف از اين است كه نيروى تعقل كننده مجرد است » .\r\n\r\n\r\n\r\n\r\n","description":"","footnote":"\r\n( 1 ) . حاشيه شرح هدايه ، چاپ تهران ( چاپ سنگى ) ، ص 326 .\r\n","page_name":" 127 ","page_number":127},
  {"content":"\r\n\r\nاين جواب هم جواب نيست ، زيرا سؤال كننده مىخواهد مشكلهء انتقال عقل بالقوه را به مرحلهء عقل بالفعل حل كند و در اين پاسخ توجهى بدان نشده است .\r\nاينها مىرساند كه براى بوعلى - و طبعا براى كسانى كه بوعلى از فكر آنها استفاده مىكرده و هم براى شاگردان بوعلى - اين مسأله حل نشده بوده است .\r\nاز جمله قرائن براى اينكه مسائل مربوط به « خروج نفس از قوه به فعل » براى پيروان بوعلى حل نشده بوده است ، رساله معروفى است كه حكيم محقق خواجه نصير الدين طوسى به حكيم معاصرش شمس الدين خسرو شاهى نوشته است و سه مسأله را در آنجا طرح كرده است ؛ مسأله دوم به ما نحن فيه مربوط مىشود . معلوم نيست كه شمس الدين خسرو شاهى جوابى داده يا نداده است ؛ اگر هم داده است ظاهراً در تاريخ ثبت نشده است ، ولى صدر المتألهين رساله‌اى كوچك در پاسخ اين سه سؤال نوشته است و جواب مسأله دوم را به دو طريق داده است : يكى بنا بر طريقهء قوم كه خودش نيز در اوائل آن را مىپسنديده است ؛ ديگر بر طريقهء خاص خودش كه اخيرا بدان معتقد شده است . آن رساله در حاشيه شرح هدايه و حاشيه مبدأ و معاد چاپ شده است و صدرا آنچه را كه به سؤال دوم مربوط مىشود و با مسأله مورد بحث ما مرتبط است ، هم در تعليقات خويش بر الهيات شفا در مباحث « قوه و فعل » « 1 » و هم در جلد چهارم اسفار « 2 » آورده است . گرچه نقل آن سؤال و جواب مفيد است ، اما ما براى پرهيز از اطاله كلام از نقل آنها خوددارى مىكنيم .\r\nآيا پس از فعليت ، استعداد از بين مىرود ؟\r\nسؤال دوم : « گفته شده هنگامى كه صورت عقليه براى عقل حاصل مىشود و فعليت پيدا مىكند ، مطلق استعداد عقل از بين نمىرود ولى استعداد هر صورت عقليه خاص با فعليت يافتن آن از بين مىرود . من نمىدانم كه چرا بايد استعداد خاص از بين برود ؟ چه فرق است ميان عقل هيولانى و هيولاى جسمانى ؟ در مورد هيولاى جسمانى مىگويند با پيدايش صورت جسمانى ، قوه و استعداد باقى است ؛ اما در\r\n\r\n\r\n\r\n\r\n","description":"","footnote":"\r\n( 1 ) . تعليقات شفا ص 170 .\r\n( 2 ) . اسفار ، چاپ سنگى ، ج 4 / ص 95 .\r\n","page_name":" 128 ","page_number":128},
  {"content":"\r\n\r\nمورد عقل هيولانى مىگويند با پيدايش صورت عقلانى استعداد خاص از بين مىرود ؟\r\nجواب : كلمهء « استعداد » نامى است مرادف با چهارمين معنى كه براى لفظ « امكان » است . آن معنى از معانى امكان همان است كه همواره مقرون است با عدم ممكن ، با وجود ممكن آن امكان منتفى مىگردد . مثلًا اگر عقل بالقوه را براى تصور معنى « مثلث » و تصديق و حكم درباره مثلث در نظر بگيريم ، در حالى كه هنوز تصورى و تصديقى درباره مثلث ندارد ، در اين حال ، امكان و استعداد آن تصور و تصديق در او هست ، اما همين كه آن تصور و آن تصديق در او فعليت يافت و عملا تحقق يافت محال است كه باز هم امكان و استعداد آن تصور و آن تصديق در او باشد ، زيرا حصول حاصل محال است ، مگر آنكه استعداد حصول و وجود و فعليت ديگرى غير از اين حصول و وجود و فعليت را در نظر بگيريم . استعداد نفس اين فعليت ، پس از فعليت يافتن منتفى مىشود ، اما نسبت به مطلق معقولات استعداد باقى است ؛ و شايد استعداد انسان براى فرا گرفتن معقولات لا يتناهى باشد . » « 1 »\r\n\r\nبررسى\r\nاين پرسش ارزش زيادى ندارد . براى سؤال كننده دو امر از يكديگر تفكيك نشده بوده است : يكى قوه و استعداد به مفهوم جوهرى كه در تعريف هيولى به كار برده مىشود و در مقابل « صورت » است ، ديگر قوه و استعداد به مفهومى كه در مقابل « فعليت » به كار مىرود . هيولى كه جوهرى است محض القوه - همانطور كه سائل بيان كرده - باقى است ، ولى استعدادها كه هيولى حامل آنهاست حدوث و فنا دارند . هيولى - كه در مقابل صورت است - تبديل به صورت نمىگردد ، ولى استعداد تبديل به فعليت مىشود .\r\nمطلبى كه قابل بحث است اين است كه بوعلى در اينجا مىگويد : كلمه « استعداد » مرادف است با چهارمين معنى از معانى « امكان » . با توجه به نظر بوعلى درباره معانى امكان كه در كتابهايش بيان كرده بايد بگوييم مقصودش از چهارمين امكان ، « امكان استقبالى » است . بوعلى در « منطق » اشارات چهار معنى براى امكان\r\n\r\n\r\n\r\n\r\n","description":"","footnote":"\r\n( 1 ) . مجموعه رسائل ابن سينا ، جزء 2 ، چاپ تركيه ، ص 2 ؛ ارسطو عند العرب ، ص 227 .\r\n","page_name":" 129 ","page_number":129},
  {"content":"\r\n\r\nذكر مىكند : امكان عام ، امكان خاص ، امكان اخص ، امكان استقبالى . امكان عام در مقابل امتناع ذاتى است ، و امكان خاص نقطه مقابل وجوب ذاتى و امتناع ذاتى است ، و امكان اخص در مقابل مطلق ضرورتها و امتناعهاى ذاتى و وصفى و وقتى است . امكان استقبالى آنجاست كه ممكن بر صرافت امكان باقى است و حتى ضرورت به شرط محمول را نيز فاقد است .\r\nتفكيك معانى امكان از يكديگر مفيد و لازم است و گرنه موجب غلط و اشتباه مىشود . ظاهراً اول كسى كه اين تفكيك را به اين صورت به عمل آورد خود بوعلى است . در « منطق » ارسطو كه اكنون ترجمه‌اش در دست است چنين تفكيكى ديده نمىشود .\r\nولى اينكه بوعلى استعداد را مساوى با امكان استقبالى دانسته است ، قابل قبول نيست . استعداد با پنجمين معنى امكان قابل انطباق است كه اصطلاحا « امكان استعدادى » ناميده مىشود . امكان استعدادى با هر چهار معنى گذشتهء امكان اين تفاوت را دارد كه همه آنها يك سلسله معانى انتزاعى عقلى مىباشند و امكان استعدادى يك معنى عينى است .\r\nدر كلمات بوعلى ، چه در شفا و چه در اشارات و چه در نجات و چه دانشنامه علائى ، هرگز سخنى از پنجمين معنى امكان كه متأخران آن را « امكان استعدادى » مىنامند به ميان نيامده است . در كلمات بوعلى از قوه و استعداد زياد سخن رفته است ، اما از اينكه هر قوه و استعدادى خود نوعى امكان است براى مستعدله سخن به ميان نيامده است . بوعلى آنجا كه در باب « قوه و فعل » برهان اقامه مىكند بر اينكه هيچ پديده‌اى نمىتواند بىارتباط با پديده‌هاى ديگر باشد ، طورى سخن گفته است كه گويى آن چيزى را كه متأخران « امكان استعدادى » مىنامند او با امكان ذاتى مساوى مىدانسته است ، لهذا ايرادها و اشكالها از همه سو متوجه وى شده است .\r\nتا آنجا كه ما تفحص كرده‌ايم اول كسى كه امكان استعدادى را شناخته و اين اصطلاح را به كار برده است ، شيخ شهاب الدين سهروردى است . پس از او در كلمات خواجه و ديگران آمده است و پنجمين معنى از معانى امكان شناخته شده است . به هر حال آنچه در پاسخ سؤال آمده كه « استعداد » كلمه‌اى است مرادف با چهارمين معنى از معانى امكان ، قابل قبول نيست .\r\nاگر پنجمين معنى امكان در منطق و فلسفه بوعلى شناخته شده بود ، ما مىگفتيم\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nدر اينجا غلط نسخه است و كلمه « المعنى الرابع » به جاى كلمهء « المعنى الخامس » آمده است ، ولى نظر به اينكه در كلمات بوعلى و بلكه در عصر بوعلى و عصرهاى ما قبل و ما بعد تا عصر سهروردى نامى از پنجمين معنى از معانى امكان در بين نبوده است ، نمىتوان گفت غلط نسخه است .\r\nچگونه نفس پس از مفارقت از بدن از قوهء خيال بىنياز مىگردد ؟ سؤال سوم : « حكما تعقل را نوعى اتصال با عقل فعال تلقى مىكنند ، و هم مدعيند كه نفس بعد از مفارقت از بدن كه بدن و همه قواى وابسته به بدن را - و از آن جمله قواى حسيه و خياليه را - رها مىكند و به عقل فعال اتصال مىيابد ، به بهجت و سعادت عقليه نائل مىگردد . چگونه است كه نفس در اين جهان بدون استمداد و استعانت از قوه خيال ( قوهء حافظهء صور محسوسه ) قادر به تعقل و در نتيجه قادر به اتصال به عقل فعال نيست اما پس از مردن كه قوه خيال را به كلى از دست مىدهد مىتواند بدون استمداد از قوه خيال تعقل كند و با عقل فعال اتصال پيدا كند ؟\r\nجواب : چنين نيست كه نفس مادامى كه در بدن است هميشه در تعقل و اتصال نيازمند به قوهء خيال است ، در ابتدا نيازمند است و تدريجا از استمداد از قوه خيال بىنياز مىگردد .\r\nگاهى نفس در تعقلات خويش از قوه خيال كمك مىگيرد نه بدان جهت كه بدون آن قادر به تعقل نيست ، بلكه به دو علت ديگر : يكى اينكه همين كه آن را به كار گرفت و او را به صور محسوسه‌اى كه نزد خود دارد مشغول ساخت لااقل از مزاحمتش خلاص مىشود ؛ ديگر اينكه در مواردى ، مانند آنجا كه يك رياضىدان درباره اشكال هندسى تعقل مىكند ، قوه خيال با مجسم ساختن شكلها كار عقل را آسان و آن را تقويت مىنمايد .\r\nهمچنانكه گاهى عقل در محسوسات ، خود را از حس بىنياز مىسازد مانعى نيست كه خويشتن را از قوه خيال نيز بىنياز سازد . افراد ورزيده در قياس و استدلال و در بيان حدّ و رسم ، تنها با مفاهيم كلّيه سر و كار دارند و بس . افرادى كه داراى نيروى حدس قوى مىباشند ، مستقيماً و دفعتاً حد وسط در عقلشان نقش مىبندد و بلافاصله بدون دخالت قوه خيال به نتيجه مىرسند .\r\nپس هر اتصال به عقل فعال نيازمند به استمداد از خيال نيست تا گفته شود چگونه است كه در حال حيات اين نيازمندى هست و بعد از ممات نيست ؟ بعلاوه همه نفوس\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبعد از ممات به عقل فعال اتصال نمىيابند ، زيرا همه اين استعداد را ندارند ؛ اما اينكه بتوان مقياسى به دست داد كه چه نفوسى چنين نصيبى دارند چه نفوسى ندارند ، كارى دشوار است . » « 1 »\r\n\r\nبررسى\r\nاين پرسش و پاسخ بر اساس چند مطلب است كه مورد قبول پرسش كننده و پاسخ دهنده بوده است :\r\nالف . وجود عقل فعال و اينكه هنگام تعقل ، ميان عقل منفعل ( عقل انسانى ) و يك نيروى مجرد محيط بر جهان ( عقل فعال ) اتصال و ارتباط برقرار مىشود .\r\nب . نفس بعد از مردن انسان باقى است و به فراخور معلومات و معقولاتى كه كسب كرده است به آن نيروى عقلانى محيط ، متصل مىگردد و كسب بهجت و سعادت مىنمايد .\r\nج . تمام قواى نفس ، مادى و جسمانى مىباشند جز قوه عاقله . با مردن انسان تمام قواى حسى ، خيالى ، وهمى به حكم اينكه مادى و از توابع بدنند باطل و نابود مىگردد ، فقط نيروى عاقله به حكم اينكه مجرد و غير مادى و فناناپذير است باقى مىماند .\r\nنظريهء وجود عقل فعال و لزوم اتصال نفس با آن در حين تعقل ، مربوط است به دوره قبل از اسلام ، اما اينكه آيا از ارسطوست يا از شارحان ارسطو ، از گفته نويسندگان تاريخ فلسفه برمىآيد كه اين نظريه در اسكندريه پيدا شده است و اول كسى كه آن را اظهار كرده « ارسطو قليس » استاد اسكندر افريدوسى است « 2 » . مسلمين ارسطو قليس را نمىشناخته‌اند و احياناً برخى آراء او را به ارسطاطاليس منسوب داشته‌اند . ارسطو قليس به اين دليل وجود عقل فعال را ضرورى مىدانسته است كه نفس در خروج از قوه به فعل نيازمند به نيرويى خارج از خود است و بديهى است كه نيرويى كه عقل بالقوه را تبديل به عقل بالفعل مىكند نمىتواند مادى و جسمانى\r\n\r\n\r\n\r\n\r\n","description":"","footnote":"\r\n( 1 ) . رسائل ابن سينا ، ج 2 / ص 3 ؛ ارسطو عند العرب ، ص 228 .\r\n( 2 ) . مقدمه احمد فؤاد الاهوانى بر تلخيص علم النفس ابن رشد .\r\n","page_name":" 132 ","page_number":132},
  {"content":"\r\n\r\nباشد ، يعنى عوامل مادى طبيعت كه در ذات خود فاقد عقل و شعورند نمىتوانند افاضه كنندهء عقل و شعور به نفس بوده باشد ، پس نيرويى برتر بايد دست در كار باشد .\r\nمسلمين اين بيان را پذيرفته‌اند و مكرر در سخنان خود آن را آورده‌اند . برخى از حكماى اسلامى « 1 » در براهين اثبات واجب الوجود ، آنگاه كه از طريق حركت خواسته‌اند استدلال كنند ، علاوه بر طريقه معروف ارسطويى براى اثبات محرك اول ، از اين راه - يعنى حركت نفس از عقل بالقوه به عقل بالفعل - نيز وارد شده‌اند .\r\nنياز به فرض عقل فعال ، از ناحيه ديگر نيز احساس شده است و آن راهى است كه ابن سينا رفته است . ابن سينا آنجا كه قواى ادراكى را تقسيم مىكند به قوايى كه مدرك صورند و قوايى كه مدرك معانىاند و هر يك از اين صور و معانى ، يا جزئىاند و يا كلى ، براى صور جزئى يك قوهء مدرك و يك قوهء حافظ اثبات مىكند و براى معانى جزئى يك مدرك و يك حافظ ديگر ، و براى هر كدام در مغز محل مخصوص معين مىكند . آنجا كه به معانى كلى مىرسد ، مىگويد نظر به اينكه قوه عاقله مجرد است و محل ندارد و تجزّى نمىپذيرد نتوان در آنجا مدرك و حافظ را از يكديگر تفكيك كرد ، از طرفى محال است كه همانكه مدرك است حافظ هم باشد ؛ اينجاست كه وجود عقل فعال را به عنوان قوهء حافظهء عقل ضرورى مىداند و مدعى است آنجا كه عاقله از حافظه خود استمداد مىكند حالتى است كه ميان او و عقل فعال اتصال پديد مىآيد « 2 » .\r\nاما مسأله بقاى روح : حكماى اسلامى ترديد نمىكردند كه ارسطو قائل به بقاى نفس بوده است . ولى امروز از نظر مورخان فلسفه اين مطلب مورد ترديد است . شارحان ارسطو نيز وحدت نظر ندارند . اسكندر افريدوسى منكر بقاى روح است و ثامسطيوس طرفدار بقاى روح است . علت اينكه مسلمين ارسطو را به طور قطع قائل به بقاى روح مىدانستند اين بود كه كتاب اثولوجيا را از ارسطو مىدانستند و از آن كتاب پيداست كه نويسنده‌اش قائل به بقاى روح بوده است ولى امروز تقريباً محقق شده است كه كتاب اثولوجيا از افلوطين است - كه از حكماى اسكندرانى است - نه از ارسطو .\r\n\r\n\r\n\r\n\r\n","description":"","footnote":"\r\n( 1 ) . منظومه سبزوارى ، اوايل « الهيات بالمعنى الاخص » .\r\n( 2 ) . اشارات ، اواخر نمط سوم .\r\n","page_name":" 133 ","page_number":133},
  {"content":"\r\n\r\n\r\nاما نظريهء فناى قوه خيال و هر قوهء ديگر غير از قوه عاقله\r\nابن سينا و همچنين ساير حكما - اعم از اسلامى و غير اسلامى - به مادى بودن قوه خيال قائل بوده‌اند ؛ فقط جمله‌اى از بوعلى در مباحثات نقل شده كه مىرساند در آنجا بر خلاف آنچه در ساير كتبش گفته است به تجرد قوه خيال معتقد شده است .\r\nصدر المتألهين از جمله ابتكاراتى كه در فلسفه به عمل آورد اين بود كه از طرفى وجود عالمى را اثبات كرد كه از آن به عالم « مثال » و يا « صورت مقدارى » تعبير مىشود و از طرف ديگر تجرد قوه خيال انسان و فانى نشدن آن را اثبات كرد . بنا بر اين نظريه ، طرح سؤال بالا مورد ندارد زيرا مبتنى بر آن است كه نفس بعد از مفارقت از بدن فاقد قوهء خيال است . ما بعداً نيز درباره اين قوه بحث خواهيم كرد .\r\n\r\nآيا عقل فعال منفعل هم هست ؟\r\nسؤال چهارم : آيا عقل فعال ، آنجا كه معقولات را درك مىكند ، انفعال هم مىپذيرد يا خير ؟ لازمهء انفعال عقل فعال اين است كه از حيثيت واحده ، هم فاعل باشد و هم منفعل .\r\nجواب : كلمه « انفعال » گاهى به معنى عام اطلاق مىشود و شامل هر نوع خروج از قوه به فعل است ، اعم از آنى يا زمانى و اعم از اينكه بر سبيل استكمال باشد و يا بر سبيل انتقاص ، و گاهى به مفهوم خاص به كار برده مىشود و آن اينكه خروج از قوه به فعل ، تدريجى و زمانى باشد ، و گاهى در خصوص موردى اطلاق مىشود كه انفعال شئ به نحو سلب كمال باشد ( انتقاص ) .\r\nهمه اين موارد در يك جهت اشتراك دارند و آن اين است كه شيئى استعداد يك حالت را كه فاقد است دارد و سپس واجد آن حالت مىگردد .\r\nعليهذا در مواردى كه قوه و استعداد راه ندارد ، بلكه شئ مفروض تمام كمالات ممكن خود را بالفعل دارد و امكان تغيير حالت را در آن راه نيست ، انفعال نيز معنى ندارد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nبررسى\r\nاين پرسش و پاسخ مطلب مهمى در بر ندارد . بحث درباره نحوهء تعقل « عقل فعال » است .\r\nحكما بنا بر يك سلسله دلائل - كه قبلًا نيز بدان اشاره شد - معتقدند كه در باطن جهان موجودى « واسطه » وجود دارد كه هم شاعر به ذات خود است - يعنى خويشتن را درك مىكند - و هم به علت خويش و هم به معلولات خويش . اين موجود در هيچ ماده و جسمى حلول ندارد و به هيچ پيكرى تعلق ندارد ، ما فوق زمان و مكان است ، از مبدأ خودش فيض مىگيرد و به جهان مىرساند . تمام ادراكها و شعورها و قدرتهاى اين جهان به فيض و مدد اوست و نظر به اينكه خود آگاه و غير مادى است « عقل » ناميده مىشود .\r\nكلمه « عقل » هر چند در عرف عام در مورد نيروى تفكر انسان به كار برده مىشود ولى حكما نظر به اينكه نيروى عاقله انسان را كه نيرويى خود آگاه است مجرد مىدانند ، هر نيروى خود آگاه مجرد را « عقل » مىنامند ؛ و نظر به اينكه آن موجود ، واسطهء فيض بين مبدأ كل و جهان است و نيرويى فعال است آن را « عقل فعّال » مىخوانند .\r\nبديهى است كه چنين موجودى از هرگونه « انفعال » مبرّاست . زيرا انفعال اثر پذيرى است . اثر پذيرى عبارت است از اينكه موجودى حالتى را كه فاقد است ولى ممكن است واجد باشد ، واجد گردد . حكما با براهينى اثبات مىكنند كه اگر موجودى مجرد و غير مادى باشد و ما فوق مكان و زمان قرار گيرد ، هر چه كه به امكان عام برايش ممكن باشد ، يعنى هر حالتى كه برايش ممتنع نباشد ، از اول برايش حاصل است . اينكه يك موجود از يك عاملى منفعل گردد و اثر و حالتى را كه فاقد است بپذيرد ، از مختصات موجوداتى است كه در بستر زمان و مكان قرار دارند .\r\nدر ذيل جواب ، دو سطر است كه در اثر غلط بودن نسخه و منحصر به فرد بودن آن ، مفهومش روشن نگشت .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nآيا قوهء عاقله بسيط كامل نيست ؟\r\nسؤال پنجم : مىگويند نيروى عاقله انسان كه معقولات را يكى بعد از ديگرى به صورت تدريجى و زمانى تعقل مىكند بسيط كامل نيست ، چرا بسيط كامل نيست ؟ هر قوه‌اى كه معقولات ( كليات ) را درك كند مجرد است و مجرد بسيط است . معقولات هر چند زمانى و تدريجى حاصل شوند ، اين خاصيت در آنها هست كه حلول در اجسام ندارند . عليهذا اين قوه‌اى كه معقولات را درك مىكند يا هماغوش ماده است و يا نيست ؛ اگر هماغوش ماده است پس طبعا صورتى است جسمانى و حلول دارد در اعماق جسم ، اما فرض اين است كه قوه عاقله چنين نيست ؛ و اگر هماغوش ماده نيست و مجرد از ماده است پس بسيط است . بالاخره يكى از دو راه بيشتر امكان ندارد : يا مجرد از ماده است و بسيط است و يا ملازم و هماغوش ماده است و مركّب است ؛ اما اينكه حد وسط در كار باشد و يك شئ هم مجرد از ماده باشد و هم مركّب ، آنچنانكه حكما در مورد نفس ناطقه انسان مىگويند ، معنى ندارد . اساساً چه فرقى است بين نفس ناطقه انسان و عقول مجرده ؟\r\nجواب : هر چيزى كه ذاتش مركّب از دو حيثيت باشد : حيثيت بالفعل كه به موجب آن حيثيت ، او آن چيزى است كه هست ، و حيثيت بالقوه كه به موجب آن حيثيت آن چيزى است كه مىتواند چيز ديگر بشود ، آن چيز بسيط نيست . حيثيت فعليت و حيثيت قوه همواره دوتاست . يك چيز نمىتواند از يك حيث ، هم همان چيزى باشد كه هست و هم همان چيزى باشد كه آماده چيز ديگر شدن است . اين از نظر ذات يك شئ . اما از نظر عوارض : اگر يك چيز عوارض گوناگون و مختلف را بپذيرد نمىتواند بسيط باشد ، زيرا آن چيزى كه عوارض گوناگون مىپذيرد خود در ذات خود چيزى است و بالقوه داراى يك سلسله عوارض است . ملاك عوارض بالقوه غير از ملاك فعليت ذات است . پس آن چيزى كه عوارض مختلفى را بالقوه دارد نيز نمىتواند بسيط باشد . به همين دليل جوهر عاقل كه به تدريج صور معقوله را مىپذيرد نمىتواند بسيط باشد ، خواه آنكه نسبت صور معقوله با قوه عاقله از قبيل نسبت مقوّم ذات با ذات باشد و خواه از قبيل نسبت عوارض با معروضات .\r\nاين را هم بايد دانست كه سخن در بسيط كامل است ، سخن در اين است كه قوه عاقله بسيط كامل نيست . بسيط كامل منحصر به ذات حق است . عقول مجرده نيز بسيط كامل نيستند ؛ حداقل اين است كه ذاتشان به ماهيت و وجود تحليل مىشود .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nهر ممكن ، زوج تركيبى است . ما اين مطلب را در كتب خود توضيح داده‌ايم .\r\nاما اينكه پرسش شده چه تفاوتى است ميان نفس ناطقه و عقول قاهره ؟ پاسخ اين است كه نفس جوهرى است كه صرفاً قبول كنندهء معقولات است و در عين حال متصرف در مملكت بدن است ، از طرفى از ما فوق خود فيض مىگيرد و از طرفى در مادون خود ( بدن ) تصرف مىكند ، عقل هيولانى و يا عقل بالقوه ملاك آمادگى اوست و عقل بالفعل صورت كماليه‌اش مىباشد و هنگامى كه به نفس ، كلمه « عقل » اطلاق مىشود مقصود اين است كه « عاقل » است يعنى داراى نيروى تعقل كننده است « 1 » .\r\n\r\nبررسى\r\nعباراتى كه در پاسخ اين پرسش آمده خيلى مختصر است ولى ما سعى كرديم با اضافه كردن توضيحاتى مقصود را بيان كنيم ، در عين حال پاسخ كافى به نظر نمىرسد و به اصل پرسش توجه نشده است . بعيد نيست كه نسخه ناقص باشد و چيزى از جواب ساقط شده باشد .\r\nريشه اشكال اين است كه چگونه مىتوان ميان ادراك معقولات و عدم بساطت جمع نمود در صورتى كه به اعتراف همه حكما ادراك معقولات مساوى با تجرد است و تجرد مساوى با بساطت ؟ البته اين مطلب صحيح است كه بسيط كامل خداست ، مجردات هم از نوعى تركب كه تركب عقلى و تحليلى ناميده مىشود ، يعنى تركب از ماهيت و وجود ، مبرا نيستند ، ولى سخن در بساطت و تركب عينى است نه در بساطت و تركب تحليلى و عقلى . سخن در تركب از قوه و فعل است .\r\nحقيقت اين است كه ريشه اين اشكال و اشكالى كه در سؤال اول مطرح شده يكى است . طبعا همان طورى كه فلسفهء بوعلى از پاسخ به آن سؤال ناتوان است از پاسخ به اين هم ناتوان است .\r\nپاسخ صحيح اين پرسش نيز مبتنى بر دو اصل « حركت در جوهر » و « اتحاد عاقل و معقول » است كه بوعلى به شدت با اين دو اصل در كتب خود مخالفت كرده است . بوعلى تنها در كتاب مبدأ و معاد اصل اتحاد عاقل و معقول را تأييد كرده است . كتاب\r\n\r\n\r\n\r\n\r\n","description":"","footnote":"\r\n( 1 ) . رسائل ابن سينا ، ج 2 / ص 4 .\r\n","page_name":" 137 ","page_number":137},
  {"content":"\r\n\r\nمبدأ و معاد قبل از شفا و اشارات و نجات و دانشنامه علائى تأليف يافته است ، زيرا مبدأ و معاد در گرگان ولى شفا در همدان و نجات و دانشنامه علائى در اصفهان تأليف يافته است « 1 » و چنان كه از سرگذشت بوعلى پيداست او پس از مهاجرت از ماوراء النهر مدتى در گرگان بود ، سپس به همدان و اصفهان رفت و كتاب اشارات هم آخرين تأليف فلسفى اوست ؛ از اين رو فرضاً بوعلى هنگام تأليف مبدأ و معاد نظريه « اتحاد عاقل و معقول » را تأييد مىكرده است ، در اواخر آن را انكار مىكرده است .\r\nبنابر دو اصل فوق ، نفس حقيقتى است داراى مراتب و درجات و در هر مرتبه حكمى دارد . نفس در يك مرتبه بالقوه است و در مرتبه ديگر بالفعل ، در يك مرتبه مركّب است و در مرتبه ديگر بسيط ، در يك مرتبه مادى است و در مرتبه ديگر مجرد . نفس در آن مرتبه كه تعقل معقولات مىكند عين معقولات است . چنين نيست كه عاقل مرتبه‌اى داشته باشد و معقول مرتبه ديگر . در آن مرتبه‌اى كه نفس عاقل و معقول است ، بسيط و مجرد است و از هر نوع قوه و آميزش مادى مبرّا و منزّه است .\r\nاز دو اصل فوق ، اصل حركت جوهريه بدون شك از مختصات فلسفه اسلامى است و قهرمان آن صدر المتألهين است . در همه كتب فلسفه هرگز نام كسى برده نمىشود كه طرفدار حركت جوهريه بوده است . بوعلى آنجا كه در باب حركت بحث مىكند ، همين قدر مىگويد : حركت جز در چهار مقوله ( مقوله أين ، مقوله وضع ، مقوله كم ، مقوله كيف ) متصور نيست ؛ براى امتناع حركت در هر مقولهء ديگر و از آن جمله براى امتناع حركت در جوهر دليل ارائه مىكند اما هرگز مدعى نمىشود كه شخص يا اشخاصى بوده‌اند كه به حركت جوهريه قائل بوده‌اند .\r\nصدر المتألهين طبق عادت خودش كه هميشه كوشش مىكند هر جا نظر تازه‌اى دارد از كلمات قدما تأييدى ، و لو با توجيه و تأويل آن كلمات ، بياورد ، سخنان مرموز بعضى حكماى باستان را بر مدعاى خود توجيه مىكند ولى بديهى است كه با اين توجيهات نمىتوان از نظر تاريخ فلسفه آن را اثبات كرد .\r\nاين نكته ناگفته نماند كه قدما تنها سه مقوله را نام مىبردند كه حركت در آنها صورت مىگيرد : اين ، كم ، كيف . حركت در مقوله وضع را اولين بار بوعلى اظهار كرد و مورد تأييد حكماى بعد از او قرار گرفت . بوعلى مكرر در كتب خويش به اين نكته\r\n\r\n\r\n\r\n\r\n","description":"","footnote":"\r\n( 1 ) . تاريخ الحكماء قفطى ، چاپ ليبزيگ ، ص 418 - 422 .\r\n","page_name":" 138 ","page_number":138},
  {"content":"\r\n\r\nاشاره مىكند « 1 » .\r\nاما اصل اتحاد عاقل و معقول : اين اصل سابقه‌اش به ماقبل دوره اسلامى مىرسد . بوعلى در كتب خويش آن را به قدما نسبت مىدهد و رد مىكند . در اشارات نمط هفتم ، پس از آنكه بحث اتحاد عاقل و معقول را طرح مىكند و رد مىنمايد با تعبيرى تحقيرآميز تحت عنوان « قصه » مىگويد :\r\n« در گذشته مردى بود به نام فرفوريوس كه درباره اتحاد عاقل و معقول كتابى نوشته است . مشّائيان آن را ستايش مىكنند اما تماما نامربوط است . مشائيان خود اعتراف دارند كه از آن چيزى نمىفهمند همانطور كه خود فرفوريوس نيز نمىفهميد كه چه مىگويد . مردى از معاصران فرفوريوس آن كتاب را رد كرد و فرفوريوس بر آن ردّيه رد نوشت و مطالبى آورد كه از اصل كتاب نامربوط تر بود . »\r\nبنابراين نظريه اتحاد عاقل و معقول سابقه دارد ، ولى آنچه مسلّم است اين است كه تحقيقى فلسفى و قانع كننده روى آن نشده بوده است . صدرا كه گذشتگان را بر اينكه اين اصل را درك كرده بودند ستايش مىكند بيان و استدلالى روشنگر از آنها نقل نمىكند ، تنها مدعا را از زبان آنها نقل مىكند . مسلّما اگر تحقيقى عميق روى اين مطلب صورت گرفته بود و به بوعلى رسيده بود - آنچنانكه تحقيقات صدرا به متأخران رسيد و آنها را قانع كرد - بوعلى را قانع مىكرد و لااقل تا اين اندازه اين نظريه را تحقير نمىكرد و « بچه‌گانه » نمىخواند .\r\nدر مورد ادراك مجرد ( خدا ، عقل ، نفس ) ذات خويش را ، احدى از حكماى اسلامى ترديد ندارد كه عقل و عاقل و معقول متحد است . هيچ كس مدعى نيست كه در علم مجرد به ذات خود ، صورتى ذهنى دخالت دارد تا اين احتمال پيش آيد كه صورت ذهنى نفس از خودش ، عارض بر نفس است نه عين نفس . آنچه مورد ترديد است مربوط است به ادراك مجرد غير خود را . در اينجا نيز سه مسئله است كه هر سه به نام « اتحاد عاقل و معقول » ناميده مىشود .\r\nيكى اينكه تمام معقولات نفس در مرتبه ذات نفس به نحو بساطت و اجمال وجود\r\n\r\n\r\n\r\n\r\n","description":"","footnote":"\r\n( 1 ) . رجوع شود به نجات ، بخش « طبيعيات » فصل فى الحركه ، ص 106 و دانشنامه علائى ، « طبيعيات » ص 8 . در نجات مىگويد : « و اما الوضع ففيه حركة على رأينا خاصة » . در دانشنامه علائى پس از بيان اينكه حركت مستديره حركت وضعى است نه اينى ، مىگويد : « و اين چيزى است از جملهء آن چيزها كه ما بجا آورده‌ايم » .\r\n","page_name":" 139 ","page_number":139},
  {"content":"\r\n\r\nدارند . متأخران اسلامى اين را « كثرت در وحدت » اصطلاح كرده‌اند .\r\nدوم اينكه نفس در مرتبه هر صورت معقوله با آن صورت متحد است . به عبارت ديگر ، هر صورت معقوله مرتبه‌اى از مراتب نفس است كه گسترش يافته و خود عاقل خويشتن است . متأخران اسلامى اين را « وحدت در كثرت » اصطلاح كرده‌اند .\r\nسوم اينكه نفس در حين تعقل با عقل فعال اتحاد پيدا مىكند . اتحاد عاقل و معقول در اين مورد به معنى اتحاد نفس با عقل فعال است .\r\nبوعلى نوع دوم و سوم را به شدت انكار مىكند ، ولى در مورد آن نوع از اتحاد عاقل و معقول كه متأخران آن را « كثرت در وحدت » اصطلاح كرده‌اند مطالبى گفته است كه مىرساند هر چند نام « اتحاد عاقل و معقول » روى آنها ننهاده است ولى مورد قبولش بوده است .\r\nبوعلى مىگويد : علم نفس به اشياء بر دو قسم است : علم فكرى تفصيلى و آن همان است كه انسان در موقعى كه به يك موضوع مىانديشد ، صورتها به نحو منظمى پشت سر يكديگر پديد مىآيند ؛ ديگر علم اجمالى بسيط كه در آنجا كثرت و تفصيلى نيست ، وحدت است . مىگويد : هنگامى كه نفس در اثر يك سلسله تمرينات و اكتسابات ، در يك علم خاص ماهر مىگردد و قدرت علمى بر حل يك سلسله مسائل ( مثلًا مسائل رياضى يا فلسفى يا فقهى ) پيدا مىكند و آنگاه يك سلسله مسائل مربوط به آن فن بر او عرضه مىگردد ، اجمالًا در خود مىيابد كه همه آنها را مىداند ، سپس به تدريج صور آن مسائل را خلق مىكند . در حقيقت يك قوهء عقليهء بسيط در باطن نفس پيدا شده كه صور تفصيليه را مىآفريند و از باطن به ظاهر افاضه مىكند . بوعلى مىگويد : « العلم البسيط الاجمالى خلّاق للصور التفصيليه » يعنى علم بسيط اجمالى كه در باطن نفس است آفريننده صور تفصيلى است . در اينجا بوعلى به نكته مهمى اشاره مىكند و آن اينكه نفس داراى دو مرتبه است : مرتبه باطن و مرتبه ظاهر ، و به عبارت ديگر شعور باطن و شعور ظاهر .\r\nاين مطلب مورد انكار افرادى نظير شيخ اشراق و امام فخر رازى قرار گرفت ولى صدر المتألهين به شدت از آن دفاع كرد و گفت اين نيز نوعى اتحاد عاقل و معقول است و بوعلى كه به اين حقيقت پى برده است نمىبايست اتحاد عاقل و معقول را انكار مىكرد .\r\nاينكه نفس داراى يك مرتبه پنهان است و اساسىترين قسمت « من » هر كس آن\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاست كه پنهان است ، مطلبى است كه عرفا پيش از فلاسفه بدان توجه كرده‌اند .\r\nمولوى مىگويد :\r\n موجهاى تيز درياهاى روح * هست صد چندان كه بد طوفان نوح \r\nو هم او مىگويد :\r\n همچو آن وقتى به خواب اندر روى * تو ز پيش خود به پيش خود شوى\r\nبشنوى از خويش و پندارى فلان * با تو اندر خواب گفته است آن نهان\r\nتو ، يكى « تو » نيستى اى خوش رفيق * بلكه گردونى و درياى عميق\r\nآن « تويى » زفت است كان نهصد تو است * قلزم است و غرقه‌گاه صد « تو » است \r\nنكته ديگرى كه بايد اضافه كنم اين است كه ابوريحان در تحقيق ماللهند آنجا كه درباره عقيدهء « تناسخ » بحث مىكند مىگويد به عقيده هنديان نفس اگر چندين بار در اين جهان بيايد و تدريجا تصفيه كامل بشود در نهايت امر با ذات خدا يكى مىشود و به سعادت كامل مىرسد و ديگر بازگشت به بدن نمىكند .\r\nابوريحان نام اين حالت را كه فناى نفس در ذات حق است ، « اتحاد عاقل و معقول » مىگذارد . شايد اين ، اصطلاح مخصوص ابوريحان باشد و مانعى ندارد . اما اين نوع اتحاد ربطى به سه نوع اتحاد عاقل و معقولى كه فلاسفه مىگويند ندارد ، نه دو نوع معروفى كه يونانيان و اسكندرانيان مىگفته‌اند و نه اين نوع خاص كه فلاسفه اسلامى گفته‌اند يعنى اتحاد صور معقوله در مرتبه ذات نفس كه از آن به « كثرت در وحدت » تعبير مىكنند .\r\n\r\nچگونه عقل صور خياليه را مطالعه مىكند ؟\r\nسؤال ششم : چگونه عقل ( نفس ناطقه ) صور خياليه را مورد مطالعه قرار مىدهد در صورتى كه صور خياليه نقشهايى هستند جسمانى و قابل اشاره حسيه و محل اين صور يا مستقيماً خود جسم است و يا قوه‌اى در جسم ، اما عقل يك حقيقت مجرد است ؟\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nجوابى كه در اين كتاب نقل شده آن قدر مغلوط و مشوّش است كه نمىتوان چيزى از آن فهميد و نظر به اينكه در حال حاضر نسخه ديگرى پيش ما موجود نيست از توضيح جواب بوعلى معذوريم .\r\nاما ناچاريم اين اندازه خود توضيح دهيم كه اگر صور خياليه را مادى محض بدانيم پاسخى براى سؤال بالا نخواهيم يافت . ادراك نفس ناطقه صور خياليه را ، به علم حضورى است نه علم حصولى ، زيرا اگر فرض كنيم كه علم حصولى باشد ناچاريم ادراك آن صورتها را به وسيله يك سلسله صورتهاى ديگر بدانيم كه لزوما آنها هم از سنخ صور جزئيهء خياليه خواهد بود ، اشكال عود مىكند كه عقل صورتهاى صورتها را كه آنها نيز على الفرض مادى هستند چگونه درك مىكند ؟ حقيقت اين است كه نفس ناطقه كه صور خياليه را درك مىكند به علم حضورى درك مىكند و اين خود دليل نوعى تجرد قوه خيال است يعنى دليل بر اين است كه قوه خيال در جسم و يا در قوه جسمانى حلول ندارد ، بلكه به نوعى قائم به ذات است .\r\nاز اينجا مىتوانيم بر سؤال خرده بگيريم كه صورت مسأله را چنين طرح كرده است : « عقل صور خياليه را چگونه مطالعه مىكند ؟ . . . » .\r\nقوهء عاقله هرگز صورت خياليه را مطالعه نمىكند . اين طرز تفكر از آنجا پيدا شده است كه ديده‌اند نفس در عين ادراك معقولات ، صور خياليه را نيز درك مىكند . چنين گمان رفته است كه قوه عاقله در مقام شامخ خود صور خياليه را مطالعه مىكند . پنداشته‌اند وحدتى كه انسان در خويشتن احساس مىكند و مىبيند يك چيز است كه هم تعقل مىكند و هم تخيل و هم احساس ، از آن است كه قوه عاقله همهء اينها را مطالعه مىكند . ولى اين طرز تفكر اشتباه است . قوه عاقله معقولات را درك مىكند و بس . صور خياليه را قوه خياليه درك مىكند همچنانكه صور حسيه به وسيله يك سلسله قواى حسيه درك مىشود و در هر مرتبه‌اى قوه ادراك كننده با صورت ادراك شونده متحد است ؛ يعنى هر صورت ادراك شده در هر مرتبه از مراتب كه قرار بگيرد ، ادراك كننده نيز هست . نفس خود حقيقتى است داراى مراتب و درجات ؛ در مرتبه حس ، حس است و در مرتبه خيال ، خيال و در مرتبه عقل ، عقل . راز اينكه انسان در خود وحدت بىشائبه‌اى را ادراك مىكند و مىبيند يك « من » است كه همه اينها را درك مىكند همين است . اين است كه مىگويند : « النفس فى وحدتها كل القوى » .\r\nدر فلسفه‌هاى معاصر بوعلى كه اين پرسشها و پاسخها مطرح بوده است ، سخنى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nاز اين گونه وحدت نفس كه از آن به « وحدت در كثرت و كثرت در وحدت » تعبير مىشود نبوده است . از اين رو پرسش كننده و پاسخ گوينده ، هر دو مطالعه عقل صور خياليه را ، مفروض و مسلّم گرفته‌اند .\r\nمسأله تجرد قوهء خيال ، از نظر معرفة النفس اهميت فوق العاده دارد و در حقيقت انقلابى در معرفة النفس فلسفى است . بنابر آنچه قدما - امثال بوعلى - مىگفتند ، انسان مركّب است از جوهرى عقلانى و از بدن ، تمام قواى ادراكى كيفياتى بدنى مىباشند و با فناى بدن فانى مىگردند ، تنها قوه‌اى كه باقى مىماند قوهء عاقله است كه به اصل خود باز مىگردد . ولى با اثبات نوعى تجرد براى قوه خيال ثابت مىشود كه انسان داراى سه نشئه وجودى است : نشئه مادى و بدنى ، و نشئه صورى و برزخى ، و نشئه عقلانى . نشئه صورى و برزخى نشئه‌اى است متوسط ميان نشئه مادى و نشئه عقلانى . آنچه در عصر ما عده‌اى درباره عالم ارواح بدان معتقدند و گروهى سخت از آن دفاع مىكنند منطبق است با آنچه حكماى اسلامى آن را نشئه صورى و برزخى و متوسط ميان نشئه مادى و عقلانى مىنامند .\r\nاثبات اين نشئه با برهان فلسفى و وارد كردن آن در عالم فلسفه از مختصات فلسفه صدرايى است . وى مكرر در كتابهاى خود درباره آن بحث كرده است و در مواردى صريحا يا به اشاره مىگويد كه ما اول كسى هستيم كه اين مطلب را اثبات كرده‌ايم . در مباحث « عقل و معقول » اسفار ضمن فصلى كه تحت عنوان « فى انّ المدرك للصور المتخيلة ايضا لابدّ و ان يكون مجردا عن هذا العالم » باز كرده است ، مىگويد :\r\n« هر چند اين مطلب با آنچه عموم حكما بدان معتقدند ، حتى شيخ الرئيس و پيروانش ، مخالف است ؛ لكن آنچه از آن بايد پيروى كرد برهان است نه شخصيتها .\r\nترجيح جانب شخصيتها بر جانب برهان چيزى شبيه ترجيح محسوس بر معقول است . محسوس را نبايد بر معقول مسلط كرد ، بلكه معقول بايد قاهر بر محسوس باشد . » « 1 »\r\nآنگاه پس از ذكر براهينى بر مدعاى خويشتن ، مىگويد :\r\n\r\n\r\n\r\n\r\n","description":"","footnote":"\r\n( 1 ) . اسفار ، چاپ سنگى ، ج 1 / ص 317 .\r\n","page_name":" 143 ","page_number":143},
  {"content":"\r\n\r\n« من در هيچيك از كتب فلاسفه تحقيق اينكه قوهء خيال مجرد است و ميان تجرد خيال و تجرد عقل فرق است نديدم ، اين از جمله نعمتهايى است كه خداوند به من تفضل فرمود . » « 1 »\r\n\r\nچه فرقى هست ميان عروض معقولات و عروض وجود و وحدت ؟\r\nسؤال هفتم : « چه مانعى دارد كه نسبت معقولات به عقل از قبيل نسبت وجود و وحدت و ساير لوازم بسيط به اجسام بوده باشد و به همان شكل كه اين امور عارض اجسام و موضوعاتند ، معقولات نيز عارض اجسام و موضوعات بوده باشند ؟ چه دليلى هست كه اين گونه نيست تا توالى فاسده‌اى كه در كتاب النفس از راه امتناع حلول معقولات در نفس گفته شده است لازم آيد ؟ ما مىدانيم كه به طور كلى عقول فعاله محل معقولات نيستند بلكه فاعل معقولات مىباشند ، بنابراين بايد گفت كه معقولات از لوازم عاقله‌اند ، پس نسبت معقولات به عاقله نظير نسبت لوازم اجسام به اجسام است نه نسبت امورى كه در اجسام حلول دارند . عليهذا برهانى كه در كتاب النفس بر تجرد قوه عاقله از راه امتناع حلول معقولات در اجسام آورده شده ناتمام است .\r\nجواب : فرضاً نسبت معقولات به عقل يا نفس ، نسبت لوازم باشد ، تفاوتى پيدا نمىشود ، زيرا معقولات به هر حال نيازمند به موضوع مىباشند . عمده اين است كه صور معقوله خصوصيتى دارند كه قسمت ناپذيرند . اين صور قسمت ناپذير قائم به موضوعى هستند ، اگر آن موضوع جسم باشد لازم مىآيد كه اين صور به تبع موضوع منقسم گردند و حال آنكه انقسام بر آنها محال است . فرق نمىكند كه اين صور از لوازم لاينفك اجسام باشند و يا از عوارضى باشند كه براى جسم حادث مىگردند و در آن حلول مىكنند . به هر حال « خلف » ثابت است . آنچه در برهان تجرد نفس آمده است بر اساس « حدوث » معقولات نيست تا گفته شود كه صور معقوله « لزوم » دارند نه حدوث ، بلكه بر اساس انقسام ناپذيرى آنهاست كه محال است در جسمى قيام داشته باشند اعم از آنكه لازم لاينفكّ جسم باشند و يا عارض حادث .\r\nبعد از همه اينها ، مگر مىشود گفت كه صور معقوله از لوازم جسم ما هستند ؟ اگر از لوازم جسم ما باشند بايد تابع لا ينفكّ جسم ما باشند و بايد از لحظه‌اى كه جسم ما\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ص 317 و 318 .\r\n","page_name":" 144 ","page_number":144},
  {"content":"\r\n\r\nپيدا شده آنها نيز موجود باشند ، پس بايد ما از لحظه‌اى كه موجود شده‌ايم به همه معقولات كه امكان دارد داشته باشيم آگاه باشيم و نيازى به كسب و تحصيل نداشته باشيم زيرا فرض اين است كه معقولات لازم لاينفكّ جسم ما مىباشند . » « 1 »\r\n\r\nبررسى\r\nاين سؤال ايرادى است بر برهان معروفى كه معمولًا در كتاب النفس از راه قسمت ناپذيرى صور معقوله ، بر اثبات تجرد نفس آورده مىشود . خلاصه برهان اين است كه صور معقوله قسمت ناپذيرند و آنچه در جسمى حلول داشته باشد الزاماً به تبع جسم بايد قسمت پذير باشد ، نتيجه مىگيريم كه صور معقوله در محلى جسمانى قرار ندارند و چون اين صور قائم به موضوعى خواهند بود پس جوهرى غير جسم در ما وجود دارد كه اين صور قائم به آن هستند و اين همان چيزى است كه ما آن را « نفس مجرّد » مىناميم .\r\nاين برهان از نوع قياس شكل دوم است كه نتيجه‌اش سالبه است به اين ترتيب :\r\nصور معقوله قسمت ناپذيرند ( صغرى ) .\r\nهر چه در جسم قرار داشته باشد قسمت پذير است ( كبرى ) .\r\nصور معقوله در جسم قرار ندارند ( نتيجه ) .\r\nايرادى كه در سؤال طرح شده است درباره كبراى قياس است و خلاصه‌اش اين است كه چه دليلى هست كه هر چه متعلق به جسم باشد بايد قسمت پذير باشد ؟ وحدت ، وجود ، اضافه ، قسمت ناپذيرند و در عين حال بر جسم حمل مىشوند و از اوصاف جسمند .\r\nاينكه اينها بر جسم حمل مىشوند واضح است ، زيرا جسم موجود است ، جسم موجود واحد است ( جسم كثير هم مجموعه‌اى از اجسام واحده است ) ، جسم اضافهء تقدم و تأخر ، فوقيت و تحتيت و امثال اينها پيدا مىكند .\r\nاما اينكه اينها قسمت ناپذيرند ، به دليل اينكه يك سلسله مفاهيم بسيطه مىباشند . مفهوم « وجود » عام‌ترين مفاهيم است و به همين دليل محال است مركّب\r\n\r\n\r\n\r\n\r\n","description":"","footnote":"\r\n( 1 ) . رسائل ابن سينا ، ج 2 / ص 8 ؛ ارسطو عند العرب ، ص 218 .\r\n","page_name":" 145 ","page_number":145},
  {"content":"\r\n\r\nباشد ، زيرا همچنانكه در منطق ثابت است هر مفهوم مركب الزاما بايد از دو مفهوم ديگر كه يكى اعم از او و ديگرى مساوى با اوست تركيب شود ، اگر نه ، تركيب مفهوم معنى ندارد ؛ هر يك از آن اجزاء نيز يا بسيطند و يا مركّب و اگر مركّب باشند بايد از دو مفهوم ديگر به همين ترتيب تركيب شده باشند ، و بالاخره بايد منتهى شود به بسائطى كه از چيزى مركب نيستند . مفهوم وجود نظر به اينكه اعمّ المفاهيم است نمىتواند مركّب باشد ، پس بسيط است و غير منقسم . مفهوم « وحدت » نيز عين عدم الانقسام است ، اگر منقسم شود كثرت است نه وحدت . مفهوم « اضافه » نيز به دليل اينكه جنس الاجناس يكى از مقولات است و همهء جنس‌الاجناس‌ها بسيطند ، بسيط است .\r\nپس وجود و وحدت و اضافه در عين اينكه بسيطند عارض جسم مىگردند . عليهذا چه مانعى دارد كه صور معقوله نيز در عين اينكه بسيطند عارض جسم باشند ؟ آرى ، چيزى كه هست ، اينها را از لوازم متأخر از جسم بايد شمرد نه از عوارضى كه حلول مىكنند در جسم ، و بنابراين اشكالى كه از راه حلول صور معقوله بيان شده وارد نمىگردد .\r\nبوعلى در پاسخ ، به مواد نقض ( يعنى وجود ، وحدت ) اشاره نمىكند ، همين قدر مىگويد : فرقى نمىكند كه صور معقوله را از لوازم جسم بدانيم يا از عوارض حادثه جسم . صور معقوله به هر حال نيازمند به موضوعى هستند كه قائم به آن باشند خواه لازم لا ينفك آن موضوع باشد و خواه نه ، به هر حال جسم نمىتواند موضوع صور معقوله باشد . بعلاوه اگر صور معقوله از لوازم اجسام ما ( ابدان ما ) باشند بايد نيازى به كسب معقولات نداشته باشيم و همه آنچه مىتوانيم بدانيم و تعقل كنيم از اول بدانيم و تعقل كنيم و اين بر خلاف ضرورت است .\r\nجواب مادهء نقض كه بوعلى متعرض آن نشده است اين است كه سخن در بساطت و عدم بساطت مفهوم نيست ، سخن در بساطت واقعيت است . وجود و وحدت از مفاهيمى هستند كه شامل مجردات و ماديات مىگردند ، در مجردات مجردند و در ماديات مادى ، در يك جا انقسام پذيرند و در جايى ديگر انقسام ناپذير . اضافه نيز بر دو قسم است : اگر منشأ اضافه جسميت جسم باشد ، مانند فوقيت يا محاذات ، به تبع جسم منقسم مىشود ؛ ولى اگر منشأ اضافه چيز ديگر باشد حكم آن چيز را پيدا مىكند ، مثلًا ابوّت اضافه‌اى است كه از منشأيّت نطفهء يك حيوان براى حيوان ديگر انتزاع مىشود و چون اين منشأيت تقسيم پذير نيست اضافه نيز تقسيم ناپذير است .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nصدر المتألهين در اسفار اين نقضها را نقل مىكند و به ترتيبى كه گفتيم جواب مىدهد « 1 » . در متن سؤال تنها وجود و وحدت ماده نقض قرار گرفته است و به « اضافه » اشاره‌اى نشده است ولى در اسفار اضافه هم ذكر شده است و ما هم به اين سبب در توضيح خود آن را اضافه كرديم . صدرا در كتاب مبدأ و معاد تصريح مىكند كه بعضى شاگردان شيخ اين نقضها را ذكر كرده‌اند و شيخ در كتاب مباحثات اين نقضها را جواب داده است . جوابى كه از شيخ نقل مىكند تقريباً همين جواب بالاست ، آنگاه از شيخ اشراق در مطارحات نقل مىكند كه جواب شيخ را كافى ندانسته و به آن ايراد گرفته ولى خود صدر المتألهين به شيخ اشراق جواب مىدهد و ايرادهاى او را غير وارد مىداند « 2 » .\r\nاين بنده نسخهء مباحثات را كه در ارسطو عند العرب چاپ شده است براى همين منظور از اول تا آخر بار ديگر مرور كرد و نيافت . نمىدانم مرور من دقيق نبوده و يا نسخه‌اى كه از مباحثات نزد صدر المتألهين و شيخ اشراق بوده با نسخه چاپ شدهء آن در ارسطو عند العرب متفاوت بوده است ، به هر حال نياز به دقت و مطالعه بيشترى است .\r\nدر مباحثات چاپ بدوى علاوه بر آنچه در صفحه 218 ( شماره 415 ) آمده است كه با آنچه در رسائل ابن سينا آمده است عينا يكى است ، در صفحه 205 ( شماره 369 ) نيز اين اشكال با عبارتى ديگر طرح شده و بوعلى به تفصيل پاسخ گفته است ولى آنچه در آنجا آمده است با آنچه صدرا در مبدأ و معاد نقل مىكند متفاوت است ، بعلاوه در متن آن سؤال نامى از وجود و وحدت برده نشده است ، همين قدر گفته شده است : « چگونه است كه بعضى اعراض در عين اينكه بسيطند عارض جسم مىگردند ؟ چه مانعى دارد كه معقولات نيز در عين بساطت عارض جسم گردند ؟ » .\r\n* \r\n\r\n\r\n\r\n","description":"","footnote":"\r\n( 1 ) اسفار ، ج 4 چاپ سنگى ، ص 67 .\r\n( 2 ) مبدأ و معاد چاپ سنگى ، ص 205 .\r\n","page_name":" 147 ","page_number":147},
  {"content":"\r\n\r\n\r\nتجرد نفس\r\nمسأله تجرد نفس و براهين آن ، داستان مفصلى در فلسفه - خصوصاً فلسفه اسلامى - دارد . فلاسفه اسلامى براى اين مسأله اهميت فراوان قائل بوده‌اند . از دو فيلسوف بزرگ يونانى افلاطون و ارسطو كه انديشه‌هاشان بيش از ديگران وارد جهان اسلام شد ، افلاطون نفس را از جهان ديگر و موجود قبل از بدن مىداند ، اما ارسطو نفس را حادث با حدوث بدن مىشمارد . از نظر افلاطون قطعى است كه نفس باقى است و نمىميرد ولى از نظر ارسطو چطور ؟ آيا ارسطو نفس را باقى مىداند ؟ آيا ارسطو اساساً نفس را مجرد مىداند يا آن را صورتى مانند ساير صور طبيعيه مىشمارد ؟\r\nاز نظر تاريخ فلسفه نظر ارسطو روشن نيست . مسلمين چون اثولوجيا را از ارسطو مىشمردند و در آن كتاب ، نفس باقى دانسته شده است طبعا نظر ارسطو را در بقاى نفس با افلاطون يكى مىشمردند و به ابهامى كه از اين جهت در كتاب النفس ارسطو وجود دارد توجهى نمىكردند .\r\nاما اكنون كه روشن شده اثولوجيا از ارسطو نيست طبعا اين سؤال باقى است كه آيا ارسطو به تجرد و بقاى نفس قائل بوده يا نه ؟ شارحان اسكندرانى كتب ارسطو نيز در اين جهت با يكديگر اختلاف داشته‌اند . ثامسطيوس به بقاى نفس معتقد بوده و اسكندر افريدوسى به فناى آن .\r\nبوعلى در نامه‌اى كه به شخصى به نام « الكيا ابو جعفر محمد بن الحسين بن مرزبان » درباره « اختلاف الناس فى امر النفس » نوشته است ، مىنويسد :\r\n« و اما مطلبى كه درباره اختلاف مردم ، خصوصاً احمقهاى مسيحى بغداد ، در مسألهء نفس و حيرت و ترديدشان در اين امر ذكر كرده همانطور است كه گفته است . پيش از اين اسكندر افريدوسى و ثامسطيوس و غير اين دو نفر ( از شارحان ارسطو ) نيز در اين مطلب مردد مانده‌اند و هر كدام از يك جهت خطا و از يك جهت ديگر درست رفته‌اند . علت اين است كه نظريه صاحب منطق ( ارسطو ) برايشان روشن نبوده است و نمىدانسته‌اند كه ارسطو چه نظرى داشته و چه مىخواسته است بگويد . »\r\nاين نامه را عبد الرحمن بدوى در آغاز مباحثات به عنوان جزئى از مباحثات چاپ\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nكرده است « 1 » ولى آقاى دكتر مهدوى معتقدند اين نامه مستقل است و جزء مباحثات نيست « 2 » .\r\nحكماى اسلامى با آنكه در حدوث نفس بر روش ارسطو رفتند نه بر روش افلاطون ، در بقاى نفس بر روش افلاطون رفتند و براهين زيادى بر تجرد نفس اقامه كردند كه برخى از آنها ابتكار خودشان است و برخى ديگر تكميل و اصلاح برهانى است كه قبلًا اقامه شده است . در اسفار رساله‌اى از بوعلى نقل مىكند به نام « الحجج العشر » كه در آنجا بوعلى ده برهان بر تجرد نفس اقامه كرده است . بوعلى در طبيعيات شفا ، كتاب النفس ، هشت برهان اقامه مىكند . خود صدرا در اسفار يازده برهان اقامه مىكند و با توجه به برخى براهين كه در كتب ديگر نظير مبدأ و معاد آورده است كه در اسفار نيست ( آنچنانكه من در گذشته مقايسه به عمل آوردم ) چهارده برهان مىشود . البته اين براهين از نظر ضعف و قوّت در يك درجه نيستند . بوعلى در شفا بعضى را تحت عنوان « مؤيّد » ذكر مىكند نه دليل .\r\nيكى از آن براهين كه تفصيل و شاخ و برگ زياد يافته برهانى است كه در اين سؤال به آن اشاره شده است . اين برهان همچنانكه اشاره كرديم از راه قسمت پذيرى جسم و قسمت ناپذيرى صور معقوله به صورت قياس شكل دوم اقامه شده است .\r\nنكته‌اى كه لازم است اينجا اشاره كنم اين است كه سؤال كننده ضمن طرح سؤال مىگويد : « پس برهانى كه در كتاب النفس از راه عدم انقسام صور معقوله بر تجرد نفس اقامه شده است تمام نيست » .\r\nظاهر اين عبارت اين است كه اين برهان در كتاب النفس ارسطو آمده است ، زيرا در آن عصر كتاب النفس مطلق ، كتاب النفس ارسطو بوده است . اينجا طبعا اين پرسش پيش مىآيد كه اگر در كتاب النفس ارسطو اين برهان بدين صراحت ذكر شده باشد ديگر ترديدى باقى نمىماند كه ارسطو قائل به تجرد و بقاى نفس بوده است .\r\nاين بنده چون كتاب النفس ارسطو را در اختيار ندارم به كتاب النفس اسحاق بن حنين و تلخيص كتاب النفس ابن رشد كه هر دو بازگو كنندهء كتاب النفس ارسطو هستند مراجعه كردم و چيزى كه صريح بر اين مدعا باشد نيافتم . همچنين به ترجمه‌اى از\r\n\r\n\r\n\r\n\r\n","description":"","footnote":"\r\n( 1 ) . ارسطو عند العرب ، ص 119 - 122 .\r\n( 2 ) . فهرست نسخه‌هاى مصنفات ابن سينا ، ص 20 .\r\n","page_name":" 149 ","page_number":149},
  {"content":"\r\n\r\nكتاب النفس ارسطو از يك متن فرانسوى كه اخيرا در ايران به وسيله آقاى على مراد داوودى به فارسى ترجمه شده است نيز مراجعه كردم و چيزى كه بتوان مطمئن شد نيافتم .\r\nاما در ضمن نامهء بوعلى به « الكيا ابو جعفر محمد بن الحسين بن مرزبان » كه قبلا بدان اشاره شد ، پس از عبارت سابق الذكر چنين آمده است :\r\n« علت تحير ثامسطيوس و اسكندر افريدوسى و غير آنها درباره عقيده ارسطو راجع به بقاى نفس اين است كه آنان مىخواستند نظر او را درباره اين موضوع از آخرين مقالهء كتاب النفس به دست آورند و حال آنكه ارسطو در آنجا چيزى نگفته است . ارسطو در مقاله اول كتاب النفس به طور اشاره و رمز ، آنجا كه عقيده ذيمقراطيس را درباره نفس خواسته است رد كند ، ريشهء مطلب را براى كسى كه اهل فهم و دقت باشد به دست داده است زيرا در آنجا گفته است :\r\n« آن چيزى كه صور معقوله در آن حاصل مىشود انقسام پذير نيست . »\r\nارسطو با اين جمله كوتاه فهمانده است كه جوهر جسمانى نمىتواند دريافت كنندهء معانى بوده باشد . »\r\nاين بنده با مراجعه مجدد به كتاب النفس اسحاق بن حنين كه يا عين ترجمه كتاب ارسطوست و يا تلخيص و احياناً با اضافاتى بر آن و همچنين به كتاب درباره نفس ترجمه آقاى داوودى ، جمله‌اى و لو كوتاه به صراحت جمله‌اى كه بوعلى نقل كرده است پيدا نكرد .\r\nولى آنچه مسلّم شد اين است كه تلقى مسلمين اين بوده كه ارسطو قائل به تجرد نفس بوده است ، و از اشاره‌اى كه در كتاب النفس ارسطو درباره عدم انقسام نفس ديده‌اند برهانى پر شاخ و برگ و پر شقوق ساخته‌اند .\r\nدر ميان مسلمين اول كسى كه ما ديده‌ايم صريحا از راه عدم انقسام صور معقوله بر تجرد نفس استدلال كرده است ابو نصر فارابى در فصوص الحكم است . وى در فصل پنجاه و چهارم فصوص الحكم مىگويد :\r\n« ادراك عقلى با آلت جسمانى محال است ، زيرا آنچه در آلت جسمانى قرار گيرد جزئى و متشخص است . اما معقول ، عام و مشترك است و محال است كه در محلى كه قسمت پذير است واقع شود ، بلكه روح انسانى كه معقولات را تلقى مىكند جوهرى\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nاست غير جسمانى كه نه حيّز دارد و نه در واهمه مىگنجد و نه قابل احساس است . » « 1 »\r\nولى حقيقت اين است آن كس كه اين برهان را به صورت كنونى آورد و شاخ و برگ داد و احتمالات مختلف را طرح و نفى كرد خود بوعلى بود « 2 » .\r\n\r\nچه برهانى بر تجرد عقول فعّاله هست ؟\r\nسؤال هشتم : « چه برهانى قائم است بر اينكه « عقول فعاله » جسم نيستند ؟ برهانى كه اقامه شده است در مورد « عقول منفعله » يعنى عقول انسانى است ، زيرا اين عقول از قوه به فعل مىآيند و نسبت صور معقوله به اين عقول ، نسبت عرض است به موضوع و محال است غير منقسم عارض بر منقسم گردد . ولى عقول فعاله ( موجوداتى كه به عقيده فلاسفه عامل خروج اشياء ، از جمله عقول منفعله ، از قوه به فعل مىباشند ) معروض معقولات خويش نمىباشند تا آن اشكال پديد آيد ، بلكه فاعل معقولات خويشند . چه مانعى دارد كه عقول فعاله جسم باشند ؟ لااقل هنوز برهانى بر اين مطلب اقامه نشده است .\r\nجواب : مسأله « عروض » تأثيرى در اصل برهان ندارد ، آنچه برهان بر آن اقامه شده است « وجود » معقولات است ؛ يعنى برهان مىگويد محال است كه صور معقوله در جسم « وجود » داشته باشد ، نمىگويد محال است صور معقوله در جسم « عروض » داشته باشد تا كسى بگويد عروض از مختصات عقول منفعله است . شما به جاى كلمه « تحلّ » كلمه « توجد » بگذاريد اشكال حل مىشود . شما اگر بار ديگر با توجه به اين نكته به برهان توجه كنيد مىبينيد هيچ تفاوتى ميان عروض معقولات در محلى و ميان وجودشان ( بدون عروض ) نيست . اگر برهان تمام باشد در دو مورد صدق مىكند و اگر ناتمام باشد در هيچيك از اين دو مورد تمام نيست . » « 3 »\r\n\r\n\r\n\r\n\r\n","description":"","footnote":"\r\n( 1 ) . فصوص الحكم چاپ حيدر آباد ، ص 15 ( ضمن يك مجموعه ) .\r\n( 2 ) . طبيعيات شفا چاپ سنگى تهران ، ص 348 ؛ شرح اشارات چاپ سه جلدى تهران ، ج 2 / ص 359 .\r\n( 3 ) . مجموعه رسائل ابن سينا ، ج 2 / ص 8 و 9 ؛ ارسطو عند العرب ، ص 218 .\r\n","page_name":" 151 ","page_number":151},
  {"content":"\r\n\r\n\r\nبررسى\r\nسؤال قدرى ابهام دارد . درست روشن نيست كه نظر سؤال كننده به چيست ؟ آيا نظرش به همان چيزى است كه در جواب آمده است ؟ يعنى نظرش به مسئله « عروض » و حلول بوده و گمان كرده كه برهان دلالت دارد بر امتناع « حلول » صور معقوله در محل جسمانى ، و چون در عقول فعاله « حلول » و حدوث و زوالى در كار نيست ، زيرا صور معقولهء آنها ازلا و ابدا با آنهاست ، پس برهان شامل عقول فعاله نيست .\r\nاگر منظور سؤال كننده همين باشد پاسخش همان است كه در جواب آمده است .\r\nولى محتمل است كه نظر سؤال كننده به مطلب ديگرى باشد و آن اينكه : آنچه برهان دلالت مىكند اين است كه « موضوع » معقولات بايد غير جسمانى باشد ( اعم از آنكه آن موضوعات هميشه موضوع آن معقولات بوده و خواهد بود و پاى عروض و حدوث در كار نيست ، يا هميشه موضوع نبوده‌اند ، به واسطه عروض و حدوث معقولات ، موضوع شده‌اند ) . عقول فعاله به هيچ وجه « موضوع » معقولات خويش نمىباشند بلكه « فاعل » و آفريننده معقولات خويشند . برهان معروف دلالت ندارد كه شئ غير منقسم نمىتواند « فعل » شئ منقسم باشد و شئ منقسم نمىتواند « فاعل » شئ غير منقسم بوده باشد . لازمه اينكه غير منقسم « در » منقسم وجود داشته باشد اين است كه مانند آن منقسم گردد ولى لازمه اينكه غير منقسم « از » منقسم باشد اين نيست . به عبارت ديگر : در عقول منفعله ، رابطه معقول با عاقل رابطه « فيه » است و در عقول فعال ، رابطه معقول با عاقل رابطه « عنه » است و ميان ايندو تفاوت بسيار است .\r\nاگر منظور سؤال كننده اين بوده است بايد بگوييم بوعلى جوابى نداده است ، يعنى جوابى كه او داده است متوجه اين سؤال نيست .\r\nظاهر اين است كه نظر سؤال كننده به اين بوده نه به آن چيزى كه جواب بو على متوجه آن است ، اما اينكه چرا بوعلى سؤال را به صورتى ديگر توجيه كرده است روشن نيست .\r\nبنابراين احتمال ، پاسخ ديگرى به اين سؤال بايد داد . گرچه الان در نظر ندارم كه در كتب خود بوعلى اين مطلب در جايى طرح شده باشد ، ولى بنابر فلسفه بوعلى\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nپاسخ سؤال چندان دشوار نيست . در مبدأ و معاد صدر المتألهين اين سؤال به همين صورت طرح شده و بدان پاسخ گفته شده است « 1 » .\r\nتوضيح پاسخ اين است : اگر نسبت صور معقوله به چيزى نسبت « فعل » به « فاعل » باشد ، به طريق اولى آن چيز نمىتواند جسم باشد ، زيرا به برهان اثبات شده است كه فاعليت اجسام مشروط به « نسبت وضعيهء » خاص است يعنى اثرى كه از جسم صادر مىشود بايد با آن جسم رابطه مكانى و زمانى و وضع و محاذات خاص داشته باشد ، لهذا جسم فقط در جسمى مشابه خود كه با آن ، وضع و محاذات و نسبت مكانى و زمانى پيدا مىكند مىتواند تأثير ببخشد . همه تأثيرات فيزيكى و يا شيميايى اجسام در اجسام ديگر تحت شرايط خاص مكانى و زمانى صورت مىگيرد و مشروط به قرار گرفتن مؤثر و متأثر در وضع و محاذات خاص است . اما اگر فرض شود كه جسم اثرى ببخشد كه آن اثر « مجرد » باشد - مانند صور معقوله كه نه در جايى قرار مىگيرد و نه نسبت وضعى با مؤثر خود پيدا مىكند ( يعنى نمىتوان گفت در چه جهت از جهات آن قرار دارد و چه نسبت از نظر قرب و بعد دارد ) - چنين تأثيرى ناممكن است ، زيرا گذشته از اينكه صورت معقوله از نظر مرتبهء وجودى از جسم كامل‌تر است و محال است كه معلول از علت ايجادى خود كامل‌تر باشد ، صور معقوله به حكم اينكه مجرد از زمان و مكان و وضع و محاذاتند نمىتوانند نسبت وضعيه با فاعل خود كه على الفرض جسم است برقرار كنند .\r\n* از 16 سؤالى كه در مجموعهء رسائل ابن سينا ذكر شده است آنچه مربوط به عقل و معقول بود همين هشت سؤال بود . در آن مجموعه سؤال ديگرى در زمينه عقل و معقول طرح شده است كه شانزدهمين سؤال آن مجموعه است ، ولى آن سؤال ، سؤال مستقلى نيست ، تكرار مطالبى است كه در سؤالهاى پيش آمده است . خلاصه سؤال اين است كه چه دليلى هست كه در « عقول منفعله » تعقل به صورت « استحضار » است\r\n\r\n\r\n\r\n\r\n","description":"","footnote":"\r\n( 1 ) . مبدأ و معاد چاپ سنگى ، ص 207 .\r\n","page_name":" 153 ","page_number":153},
  {"content":"\r\n\r\nيعنى به صورت حاضر كردن چيزى است كه نبوده است ؟ چه مانعى دارد كه به صورت « حضور » باشد آنچنانكه در « عقول فعاله » هست ؟ و چون برهان ثابت نكرده كه عقول فعاله مجردند پس دليلى بر تجرد عقول منفعله هم نيست .\r\nپاسخ چنين داده شده است كه اطلاق كلمهء « تعقل » در مورد عقول فعاله كه به نحو « حضور » است نوعى اشتراك لفظى است ؛ بعلاوه برهان كه مىگويد صورت معقوله نمىتواند قائم به جسم باشد ، اعم است از اينكه قبلا نبوده و بعد حادث شده است و به تعبير سؤال به نحو « استحضار » باشد و يا هميشه بوده است و هيچ وقت نبوده كه نبوده است .\r\nچنان كه مىبينيم محتواى اين سؤال و جواب چيز تازه‌اى نيست .\r\nعجيب اين است كه با اينكه عنوان اين مسائل در مجموعه رسائل ابن سينا « اجوبة ستّ عشر مسئلة لابى ريحان » است عملا هفده سؤال آمده است . بعيد نيست كه شانزدهمين سؤال كه از نظر ما تكرار است الحاقى باشد .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nاصل تضاد در فلسفهء اسلامى\r\nتضاد و تصادم و تنازع يكى از اصول و قوانين قطعى اين جهان است . مشاهدات سطحى به وضوح آن را نشان مىدهد و مطالعات علمى و فلسفى ، شديدتر و عميق‌تر آن را درك مىكند .\r\nجهان ما جهان برخورد و تزاحم است ، جهان وصل و قطع ، دوختن و پاره كردن ، ساختن و خراب كردن ، زاياندن و ميراندن است ؛ خير و شر ، وجود و عدم ، خوب و بد در آغوش يكديگر جا گرفته‌اند و به قول سعدى :\r\n « گنج و مار و گل و خار و غم و شادى بهم‌اند » \r\nاز اين رو همواره دو جريان متخالف و متضاد در كنار يكديگر ديده مىشوند . افرادى به همين دليل اين جهان را بهترين جهان ممكن و به اصطلاح جهان ايده‌آل نمىدانند ، آرزو مىكنند اوضاع جهان طور ديگرى مىبود ، يعنى هر چه بود خير و روشنايى و حيات و سلامت و شادى و آرامش بود ، شر و تاريكى و مرگ و بيمارى و قلق و اضطراب و اندوه هرگز وجود نمىداشت . اينها در حيرتند كه چرا آفريدگار ، جهان را آنچنان كه نقشش در خيال اينها رسم شده و بر لوح ضمير ساده‌شان نقش بسته است نيافريد !\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nفكر ثنويت از همين جا سرچشمه گرفت ؛ چنين پنداشته شد كه اگر تنها يك اصل و يك مبدأ ، حاكم بر جهان بود دو جريان متضاد وجود نمىيافت .\r\n\r\nتضاد و تصادم اساس تكاملها\r\nنقطه مقابل اين طرز تفكر اين است كه شر و عدم ، امور نسبى و اضافى و پله‌هاى خير و تكامل مىباشند ؛ شر بودن شر ، سطحى و ظاهرى است ؛ تضاد و تصادم ، اساس و لااقل شرط هر پيشروى و تكامل و تعالى است ؛ زيبايى ، رقاء ، علو ، كمال و بالاخره تكاپو و جنبش همه مولود تخالفها و ناهماهنگىها و عدم توافق‌هاست ؛ هماهنگى و توافق ، سكون و آرامش مىزايد و سكون و آرامش ، مرگ و نابودى كامل را به دنبال خود مىكشاند .\r\nتفكيك و جدا كردن اشياء در دو صف جداگانه و منقسم نمودن آنها به دو دستهء متمايز و يكى را خير و كمال ناميدن و دسته ديگر را شر و نقص خواندن و آنگاه هر دسته‌اى را به يك كانون و يك مبدأ منتسب دانستن ، نهايت ظاهر بينى است . آنچه نام شر و بدى يافته است ، در نظرى بالاتر و با چشمى بازتر عين خير و روشنايى مىباشد . همه اشياء ، خواه با عنوان « خير » خوانده شوند و يا با عنوان « شر » ، به يك نسبت در « نظام احسن » مؤثرند و در زيبايى نظام جملى عالم سهم دارند و همه از يك كانون و يك مبدأ سرچشمه مىگيرند و مظاهر و تجليات يك شاهد غيبى مىباشند :\r\n خنده از لطفش حكايت مىكند * گريه از قهرش شكايت مىكند\r\nاين دو پيغام مخالف در جهان * از يكى دلبر حكايت مىكند \r\n\r\nنقش تضاد در تركيب\r\nمسائل مربوط به تضاد - از قبيل خنثى كردن اضداد اثر يكديگر را ، يا جمع و توفيق ميان اضداد و تركيب آنها با يكديگر ، و يا توليد هر ضد ، ضد خود را - از مسائلى است كه همواره انديشه‌ها را به خود جلب مىكرده است ، گو اينكه عكس العمل انديشه‌ها در مقابل اين نمود جهان يكسان نبوده است ، گاهى با چشم بد بينى به آنها نگريسته شده است و گاهى با چشم خوش بينى ، گاهى سبب الحاد و انكار ذات يگانه\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nو كامل على الاطلاق شده است و گاهى به نوبت خود دليل بر عموم و نفوذ كامل مشيّت بالغهء الهيه قرار گرفته است ، گاهى منشأ دوگانه بينى شده و گاهى از كمال وحدانيت و جامعيت صفات حكايت كرده است .\r\nقرآن كريم كه بزرگ‌ترين منبع الهام است و در تكوين عقايد دانشمندان و فلاسفه اسلامى سهم بسزايى دارد ، همواره از اختلاف و تضادها به عنوان « آيات » الهى ياد كرده است :\r\n  ما لَكُمْ لا تَرْجُونَ لِلَّهِ وَقاراً ، وَ قَدْ خَلَقَكُمْ أَطْواراً   « 1 » .\r\nچرا عظمت الهى را در نظر نمىگيريد و حال آنكه شما را در « طور » هاى مختلف آفريد .\r\nكلمه « اطوار » در اينجا به دو نحو تفسير شده است : يكى به معنى مراحل ، يعنى شما را مرحله به مرحله آفريد ؛ ديگر به معنى متفاوت و مختلف ، يعنى شما را گوناگون و نه بر يك منوال آفريد .\r\n وَ مِنْ آياتِهِ خَلْقُ السَّماواتِ وَ الْأَرْضِ وَ اخْتِلافُ أَلْسِنَتِكُمْ وَ أَلْوانِكُمْ  « 2 » .\r\nاز جمله نشانه‌هاى الهى آفرينش آسمانها و زمين و گونه‌گون بودن زبانها و رنگهاى شماست .\r\nو مخصوصاً از به وجود آمدن ضدى از ضد خودش فراوان ياد كرده است و آنها را « آيات » الهى و نشانه‌اى از تدبير و تسخير خداوندى معرفى مىكند :\r\n تُولِجُ اللَّيْلَ فِي النَّهارِ وَ تُولِجُ النَّهارَ فِي اللَّيْلِ وَ تُخْرِجُ الْحَيَّ مِنَ الْمَيِّتِ وَ تُخْرِجُ الْمَيِّتَ مِنَ الْحَيِّ  « 3 » .\r\nشب را در روز فرو مىبرى و روز را در شب ، زنده را از مرده بيرون مىآورى و مرده را از زنده .\r\nدر نهج البلاغه با مسئله جمع ميان اضداد به عنوان يكى از مسائل توحيد زياد برمىخوريم ، از آن جمله در خطبه 184 :\r\n\r\n\r\n\r\n\r\n","description":"","footnote":"\r\n( 1 ) . نوح / 13 و 14 .\r\n( 2 ) . روم / 22 .\r\n( 3 ) . آل عمران / 27 .\r\n","page_name":" 157 ","page_number":157},
  {"content":"\r\n\r\nبتشعيره المشاعر عرف ان لا مشعر له و بمضادّته بين الاشياء عرف ان لا ضدّ له ، بمقارنته بين الاشياء عرف ان لا قرين له . ضادّ النّور بالظّلمة و الوضوح بالبهمة و الجمود بالبلل و الحرور بالصّرد . مؤلّف بين متعادياتها ، مقارن بين متبايناتها ، مقرّب بين متباعداتها ، مفرّق بين متدانياتها .\r\nاز اينكه خدا جهازهاى حس و شعور را پديد آورده است مىتوان فهميد كه او خود ، عضوها و جهازهايى اينچنين ندارد ( به عبارت ديگر : اينكه براى شعور و ادراك مخلوقات محل و آلت قرار داده ، دليل است كه شعور و ادراك خود او به وسيلهء آلت و محل نيست ) . از تضادى كه بين موجودات برقرار كرده است دانسته مىشود كه براى او ضدى نمىباشد . از مقارنه‌اى كه بين ايشان ايجاد كرده است شناخته مىشود كه وى قرينى ندارد . ميان نور و ظلمت ، وضوح و ابهام ، خشكى و ترى ، گرما و سرما ، تضاد برقرار ساخته است . بين طبيعتهاى دشمن و متضاد ، الفت انداخته و بيگانه‌ها را به هم پيوند كرده است ، دورها را با يكديگر نزديك و نزديكها را از يكديگر دور ساخته است .\r\nفيلسوفان جديد بيش از پيش براى تضاد اهميت قائل شدند تا آنجا كه تضاد را عامل اصلى و اساسى حركت و تكامل دانستند و تكامل را جز سازش تضادها و بلكه تناقضها و نتيجه عبور از ضدى به ضد ديگر ندانستند . بعضى از اين فيلسوفان اصل امتناع اجتماع نقيضين را كه از نظر قدما اساسىترين اصول فكر است و « امّ القضايا » خوانده مىشد منكر شدند و فاصله ميان هستى و نيستى ، وجود و عدم را كه دورترين فاصله‌ها يعنى فاصله بينهايت بود از ميان برداشتند . چنان كه مىدانيم هگل « 1 » فيلسوف بزرگ آلمانى قهرمان فلسفه تضاد به شمار مىرود و هم او بود كه مثلث معروف « تز ، آنتىتز ، سنتز » و يا « موضوع ، ضد موضوع ، تركيب » را كه قبل از او ديگران بيان كرده بودند به صورت پيدايش و سازش تناقضها ، توضيح و تفسير كرد و هم او بود كه تناقض را وارد مفهوم « ديالكتيك » كرد و ديالكتيك جديد را پايه‌گذارى نمود .\r\nپل فولكيه در رساله ديالكتيك « 2 » مىگويد :\r\n« هگل مثلث « موضوع ، ضد موضوع ، تركيب » را اختراع نكرده است ، معاصرين وى فيخته و شلينگ هم نظريات ماوراء الطبيعى خود را بر آن اساس مىنهاده‌اند ، ولى\r\n\r\n\r\n\r\n\r\n","description":"","footnote":"\r\n( 1 )  Hegel  .\r\n( 2 ) . ترجمه خطى چاپ نشده .\r\n","page_name":" 158 ","page_number":158},
  {"content":"\r\n\r\nهگل از اصل فوق به حداكثر استفاده نموده و تنها وسيله توجيه واقعيت دانسته است و سپس آن را « ديالكتيك » نام نهاده و همين باعث شده است كه اين كلمه در نظر معاصرين دور از ذهن جلوه نمايد ، زيرا تاكنون ديالكتيك عبارت بود از فن اثبات و فن انكار كه هر دو مبتنى بر اصل عدم اجتماع ضدين مىباشد . »\r\nو هم او مىگويد :\r\n« فرق ديالكتيك قديم « 1 » و ديالكتيك جديد طرز برخورد آنها با اصل « اجتماع ضدين » است . بنا بر ديالكتيك قديم ، اصل عدم اجتماع ضدين قانون مطلق اشياء و ذهن است ، يك شئ واحد نمىتواند در عين حال هم وجود داشته باشد و هم وجود نداشته باشد و اگر فكر انسان مجبور شود متواليا دو عبارت متناقض را تصديق كند يقينا يكى از آنها اشتباه است . برعكس ، ديالكتيك جديد ضديت را در اشياء مىداند و مىگويد كه اشياء در عين حال هم هستند و هم نيستند و اين ضديت را پايه و اساس فعاليت موجودات مىداند و مىگويد كه بدون وجود اين ضديت ، اين اشياء ، ساكن و بىحركت مىماندند . به همين دليل وقتى انسان مجبور مىشود دو عبارت متناقض را تصديق كند نبايد تصور كرد دچار اشتباه شده است ؛ البته بايد اين ضديت را حل نمود ولى هيچيك از ضدين را نبايد منكر شد . »\r\n\r\nتعريف ديالكتيك : سازش تناقضها\r\nو نيز او مىگويد :\r\n« سازش تناقضات در وجود اشياء و همچنين در ذهن را هگل « ديالكتيك » مىنامد .\r\nروش ديالكتيكى شامل سه مرحله مىباشد كه معمولًا « موضوع ، ضد موضوع ، تركيب » مىنامند ( تز ، آنتىتز ، سنتز ) ولى هگل اين سه مرحله را « تصديق ، نفى ، نفى در نفى » مىنامد . »\r\nاز نظر هگل « شدن » يا صيرورت نه وجود است و نه عدم ، تركيبى از ايندو مىباشد . پل فولكيه در رساله ديالكتيك مىگويد :\r\n\r\n\r\n\r\n\r\n","description":"","footnote":"\r\n( 1 ) . ديالكتيك سقراط و افلاطون كه بر روش اثباتى آنها در سلوك عقلى اطلاق مىشد ، و ديالكتيك ارسطو كه در مورد جدل به كار مىرود و جنبه انكار و ابطال دليل خصم دارد .\r\n","page_name":" 159 ","page_number":159},
  {"content":"\r\n\r\n« اولين مثلث سيستم فلسفى هگل كه از همه مشهورتر است اين است كه « هستى هست » . اين ، مرحله تصديق يا موضوع مىباشد ، ولى وجودى كه كاملا غير مشخص باشد و نتوانيم بگوييم اين است يا آن با عدم برابر است به طورى كه به دنبال اين تصديق نفى آن لازم مىآيد ، پس مىگوييم : « هستى نيست » . اين نفى هم نفى مىشود و مرحله تركيب فرا مىرسد ، پس مىگوييم : هستى صورت پذيرفتن است . »\r\n\r\nنظريه فلاسفه اسلامى در تحليل مفهوم « شدن »\r\nدر بيانات فلاسفه اسلامى نيز مطلبى شبيه آنچه هگل در مورد « شدن » گفته است - يعنى اينكه در « شدن » ها و « صيرورت » ها وجود و عدم در آغوش يكديگر قرار مىگيرند و با هم متحد مىشوند و يك شئ كه در حال شدن است هم هست و هم نيست - زياد ديده مىشود ، ولى اين فيلسوفان هرگز اين مطلب را نقطه مقابل اصل امتناع اجتماع نقيضين فرض نكرده و مستلزم رفع يد از آن اصل ندانسته‌اند . اكنون بايد ببينيم آنچه اين فيلسوفان در مورد آميختگى وجود و عدم در صيرورتها و شدنها مىگويند با آنچه فيلسوفان غرب مىگويند يك مطلب است يا خير ، بلكه در عين اينكه وجه مشترك روشنى در ميان است از نظر اصول و مبانى و نتايج كاملا مخالف يكديگرند ، و به فرض دوم وجوه اختلاف چيست ؟ و چگونه مىتوان در اين بين داورى كرد ؟\r\nو همچنين فيلسوفان اسلامى نيز به نقش تضاد در حركت و تكامل واقف بوده و به آن اشاره كرده‌اند تا آنجا كه تضاد موجودات طبيعت را شرط دوام فيض از ناحيه ذات بارى دانسته‌اند و گفته‌اند : « لو لا التضاد ما صحّ حدوث الحادثات » « 1 » اگر تضاد نبود هيچ پديده‌اى پديد نمىآمد ، و يا گفته‌اند : « لو لا التضاد ما صحّ دوام الفيض عن المبدأ الجواد » « 2 » اگر تضاد و تصادم نبود فيض وجود جارى نمىشد ، موجود نوى قدم به عرصه ظهور نمىگذاشت .\r\nاكنون بايد ببينيم نقشى كه آنان براى اصل تضاد در جريان تكاپوى طبيعت قائلند عين همان نقشى است كه فلاسفه غرب قائلند يا نقش ديگرى است ؟\r\n\r\n\r\n\r\n\r\n","description":"","footnote":"\r\n( 1 ) . اسفار ، جلد سوم ، چاپ قديم ، ص 115 .\r\n( 2 ) . همان مأخذ ، ص 117 .\r\n","page_name":" 160 ","page_number":160},
  {"content":"\r\n\r\nما اين بحث را در دو قسمت ادامه مىدهيم :\r\nالف . وحدت هستى و نيستى در « شدن » و « صيرورت » .\r\nب . نقش تضاد در تغيير و حركت و تكامل .\r\n\r\nالف . وحدت هستى و نيستى در « شدن » و « صيرورت »\r\nبيان هگل را در سازش تناقض هستى و نيستى در « شدن » نقل كرديم . اكنون بيان فلاسفه اسلامى را در اين زمينه نقل مىكنيم . حكماى اسلامى مكرر در بيانات خود به اين مطلب تصريح كرده‌اند ، از آن جمله :\r\n1 . پاسخى كه مير داماد به يكى از تشكيكات معروف امام فخر رازى داده است . فخر الدين رازى شبهه معروفى در مورد « شدن » و حصول تدريجى دارد و مدعى است حصول تدريجى معنى ندارد . هر چه را فرض مىكنيم تدريجا به وجود مىآيد ، در واقع دفعتا به وجود مىآيد و ما از باب اينكه آن شئ اجزائى دارد و آن اجزاء يكى بعد از ديگرى دفعتا به وجود مىآيند خيال مىكنيم واقعاً يك چيز است كه متدرّجا و در طول زمان تكوّن مىيابد ، و حال آنكه يك چيز نيست و چند چيز است و هر يك از آن چند چيز دفعتا و جدا و منفصل از اجزاء قبلى و بعدى موجود مىگردند . عليهذا هر حركتى در واقع و نفس الامر مجموعه‌اى است از اجزاء كه هيچكدام حركت و خروج تدريجى از قوه به فعل نمىباشد .\r\nبيانى كه فخر رازى براى اين مدعا مىكند اين است كه :\r\n« هر چيزى كه نيست و بعد موجود مىشود ، وجودش ابتدائى دارد . خود ابتدا ، بسيط و غير منقسم است و ابتدا و وسط و انتها ندارد ، زيرا اگر ابتدا و وسط و انتها داشته باشد پس ابتداى واقعى ، ابتداى آن ابتداست و وسط و انتهايش از ابتدا بودن خارج مىباشند ، نقل كلام به آن ابتدا مىكنيم ، آن نيز اگر بسيط نباشد دچار همان اشكال خواهد بود ، پس خود ابتدا بسيط است . آنگاه مىگوييم هر چيزى كه حادث مىشود يا در ابتداى وجود خودش موجود است يا معدوم است . اگر معدوم باشد پس در ابتداى وجود نيست بلكه در حال عدم است . چنين شيئى را نمىتوان گفت در ابتداى وجود است . پس قطعا شئ در ابتداى وجود خود موجود است . اكنون كه معلوم شد شئ در ابتداى وجود خود موجود است ، يا اين است كه در همان ابتداى وجود ، چيزى از وجود آن شئ باقى هست يا باقى نيست ؛ اگر باقى نيست پس قبول\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nكرده‌ايم كه شئ مفروض در ابتداى وجود خود كاملًا و تماماً موجود است و چون « ابتدا » بسيط است پس شئ مفروض دفعتاً موجود شده است نه تدريجاً ، و اگر باقى است يا اين است كه آن باقى كه در ابتدا معدوم است با خود ابتدا كه موجود است يكى است يا دوتاست . محال است كه يكى باشد زيرا لازم مىآيد شئ واحد در آن واحد هم موجود باشد و هم معدوم ، و اگر آنچه باقى مانده غير آن چيزى است كه به وجود آمده است ، پس آنچه در ابتدا موجود شده كاملًا و تماماً و دفعتاً موجود شده است و چيزى از آن باقى نمانده است و آنچه هنوز موجود نشده است يك شئ ديگر است جدا و منفصل از آنچه به وجود آمده است . پس به هر حال « شدن » و حصول تدريجى معنى ندارد . » « 1 »\r\nاين اشكال و تشكيك فخر رازى حكما را به تلاش سختى وادار كرده است و به دنبال اين تلاشها درهاى تازه‌اى در باب حقيقت حركت و زمان به روى حكماى اسلامى باز شده است . نظريه بعد چهارم بودن زمان براى اجسام كه در دنياى اسلام به وسيله صدرالمتألهين ابراز شد در دنبال همين تلاشها پيدا شد .\r\nمير داماد اولين كسى است كه اين تشكيك را به صورت صحيحى حل كرده است . مير داماد اولًا معماى « ابتدا » را حل مىكند و مىگويد : شئ تدريجىّ الوجود كه ابتدا دارد به اين معنى نيست كه در يك « آن » وجود پيدا مىكند و سپس استمرار مىيابد و آن « آن » ابتداى وجود اوست . اين گونه ابتدا داشتن شأن امور دفعىّ الوجود است نه امور تدريجىّ الوجود . « ابتدا » در امور تدريجىّ الوجود به اين معنى است كه چون وجود آن شئ يك وجود ممتد و كشش‌دار و ذى بعد است و اين بعد منطبق است با بعد زمانى و از طرف ديگر محدود است و نامحدود نيست ، پس ناچار دو طرف دارد و هر طرفى بر نقطه‌اى فرضى از زمان منطبق است . اين دو طرف يكى « ابتدا » است و ديگرى « انتها » . پس ابتدا و انتهاى شئ متدرّج الوجود در « آن » واقع است نه در زمان .\r\nاز طرف ديگر : طرف و نهايت هيچ امر ممتدّى ، خواه مكانى و خواه زمانى ، جزئى و قسمتى از وجود او به شمار نمىرود تا اين مسئله پيش آيد كه آيا بسيط است يا غير بسيط ، همچنانكه نقطهء انتهاى خط ، جزئى و قسمتى از خط نيست . اساساً طرف هر امر ممتد از خود وجودى ندارد ، مفهومى است كه از محدوديت وجود انتزاع مىگردد .\r\n\r\n\r\n\r\n\r\n","description":"","footnote":"\r\n( 1 ) . اسفار ، مباحث « قوه و فعل » فصل 10 ، نقل از مباحث المشرقيه و شرح عيون الحكمة .\r\n","page_name":" 162 ","page_number":162},
  {"content":"\r\n\r\nخود « آن » نيز نقطه‌اى فرضى و اعتبارى در زمان بيش نيست .\r\nمير داماد آنگاه به نحوهء وجود امور متدرّج الوجود و زمانى و نحوه وجود خود زمان مىپردازد و مدعى مىشود كه اينها چون ضعيف الوجود مىباشند وجود و عدم مراتب آنها با يكديگر توأم است ؛ هر مرتبهء وجود آنها عدم مرتبهء ديگر را همراه دارد ؛ پس اينكه فخر رازى مىگويد : « اگر جزئى از شئ متدرّج الوجود موجود باشد و جزء ديگر معدوم ، آيا اين شئ موجود است يا معدوم ؟ » بايد گفت آن شئ ، هم موجود است و هم معدوم ، به اين معنى كه هر جزء از آن شئ در جزئى از زمان موجود است و در جزئى ديگر از زمان كه جزئى ديگر از آن شئ موجود است آن جزء معدوم است ، و كل - كه يك واحد متصل است - در كل زمان موجود است نه در جزء از زمان و نه در « آن » .\r\n2 . صدر المتألهين با صراحت بيشترى اين مطلب را بيان مىكند . وى در فصل يازدهم « قوه و فعل » اسفار مىگويد :\r\n« الحركة و الزمان من الامور الضعيفة الوجود التى وجودها يشابك عدمها ، و فعليتها تقارن قوّتها ، و حدوثها عين زوالها ، فكل جزء منها يستدعى عدم جزء آخر بل هو عدمه بعينه . »\r\nحركت و زمان از امور ضعيف الوجود مىباشند كه وجودات آنها با اعدامشان همدوش و هماغوش‌اند ، و فعليت آنها با قوه و استعدادشان مقرون است ، و پديد آمدنشان عين نابود شدنشان است ، و وجود هر جزئى مستلزم عدم جزء ديگر است بلكه عين عدم آن است .\r\nدر فصل بيست و يكم از مباحث « قوه و فعل » در بحث از « ربط متغير به ثابت » اول مىگويد :\r\n« نوع ثبات و فعليت اشياء متفاوت است و از ناحيه مبدأ كل بر هر چيزى همان نوع خاص از اثبات كه خاص خود اوست فيضان مىيابد و هرگاه ثبات يك چيز ثبات تجدد و تغيير باشد و فعليت يك شئ فعليت قوه و استعداد باشد لامحاله همان نحو از ثبات و فعليت به او فائض مىگردد . »\r\nآنگاه به سخن خود چنين ادامه مىدهد :\r\n« و الذى من الموجودات ثباته عين التجدد هى الطبيعة ، و الذى فعليته عين القوة هى الهيولى ، و الذى وحدته عين الكثرة بالفعل هو العدد ، و الذى وحدته عين قوة الكثرة هو الجسم و ما فيه . »\r\nآن چيزى كه بقا و دوامش عين نو به نو شدن است طبيعت است ، و آن چيزى كه\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nفعليتش عين استعداد محض و فقدان فعليت است ماده اولاى جهان است ، و آن چيزى كه واحد بودن او عين كثير بودن بالفعل است عدد است ، و آن چيزى كه وحدت بالفعلش عين كثرت بالقوه است جسم و هر حالت جسمانى است .\r\nصدر المتألهين در فصل 28 از مباحث « قوه و فعل » اسفار استنباط لطيفى از يكى از آيات كريمه قرآن در همين زمينه دارد و آن آيه 61 از سوره انعام است . در آن آيه چنين آمده است :\r\n وَ هُوَ الْقاهِرُ فَوْقَ عِبادِهِ وَ يُرْسِلُ عَلَيْكُمْ حَفَظَةً حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا وَ هُمْ لا يُفَرِّطُونَ  .\r\nاوست كه بر بندگان خويش قاهر و مسلط و حاكم است و بر شما نگهبانانى مىفرستد ؛ تا آن زمان كه مرگ يكى از شما فرا مىرسد ، فرستادگان ما شما را قبض و دريافت مىكنند و آنها در كار خويش سهل‌انگارى روا نمىدارند .\r\nصدر المتألهين مىگويد :\r\n« چيزى كه وجودش با عدمش در آميخته است و بقائش فنايش را در بر دارد لاجرم اسباب و موجبات حفظ و بقايش عين اسباب و موجبات هلاك و فناى اوست ، لهذا در آيه كريمه همان نگهبانانى را كه وظيفه نگهبانى دارند مأمورين قبض و دريافت و موت و فنا معرفى مىكند و مىگويد هنگام مرگ كه مىرسد همان فرستادگان ما كه مأمور نگهبانى و ابقاء و حفظ حيات او بودند تبديل مىشوند به مأموران قبض و دريافت و ميراندن و انتقال دادن . »\r\nاكنون بايد ببينيم چگونه است كه اين فيلسوفان در عين اينكه با اين صراحت طرفدار هماغوشى و آميختگى و اتحاد وجود و عدم در طبيعت هستند از اصل « امتناع جمع نقيضين » دفاع مىكنند و آن را اصل الاصول و « امّ القضايا » مىخوانند ؟\r\nحقيقت اين است كه از نظر اين فيلسوفان هماغوشى و آميختگى هستى و نيستى در طبيعت - كه لازمه واقعيت « شدن » و « صيرورت » يعنى لازمه هر وجود سيّال و لغزان و متدرّجى است - با اصل « امتناع جمع نقيضين » فرسنگها فاصله دارد و نبايد آن دو را با يكديگر اشتباه كرد . اشتباهى كه در اين زمينه شده است از تفكيك نكردن اعتبارات مختلف عدم و به عبارت ديگر از نشناختن فعاليتها و تصرفات ذهن در مورد مفهوم\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n« عدم » ناشى مىشود . براى توضيح مطلب ذكر دو مقدمه لازم است :\r\n1 . چنان كه مىدانيم منطقيّين به طور كلى « قضايا » را دو نوع مىدانند : موجبه و سالبه . حكم ذهن در مورد قضيه موجبه واضح است . در اين گونه قضايا ذهن حكم مىكند به وجود موضوع ، مانند « زيد هست » ، و يا به وجود چيزى براى موضوع ، مانند « زيد ايستاده است » .\r\nدر قضيه سالبه چطور ؟ مثلًا اگر بگويم « زيد ايستاده نيست » مفاد قضيه چيست و ذهن عمل خود را به چه شكلى انجام داده است ؟ ممكن است ابتدائا چنين به نظر برسد كه مفاد قضيهء « زيد ايستاده نيست » اين است كه « زيد ناايستاده است » . قطعا چنين تصورى غلط است . « زيد ناايستاده است » يك قضيه موجبه است و ماهيت اينچنين قضيه ماهيت ايجابى است ، سلب و عدم در ناحيه محمول و جزء محمول قرار گرفته است و به اصطلاح « موجبهء معدولة المحمول » است . ماهيت ايجابى يا سلبى قضيه را در ماوراء موضوع و محمول بايد جستجو كرد . تفكيك نكردن ايندو سبب اشتباهات و مغالطات فراوانى در استدلالها و قياسها مىگردد . البته منطقيين ، يعنى كسانى كه كم و بيش در منطق واردند ، ميان اين دو نوع قضيه اشتباه نمىكنند و از اين جهت با هم اختلافى ندارند .\r\nكسانى كه ماهيت ايجابى و سلبى قضايا را در ماوراء موضوع و محمول تشخيص مىدهند دو دسته‌اند : يك دسته چنين مىانديشند كه تفاوت قضيه موجبه و سالبه در « نسبت » است ، يعنى دو نوع « رابطه » و دو نوع « پيوند » وجود دارد : رابطه و پيوند ايجابى و رابطه و پيوند سلبى ؛ آنجا كه مىگوييم : « زيد ايستاده است » پيوند ميان « زيد » و « ايستاده » از نوع « هستى » است و آنجا كه مىگوييم : « زيد ايستاده نيست » پيوند ميان آن دو از نوع « نيستى » است . هم كلمه « است » و هم كلمه « نيست » در فارسى از نظر اين دسته نمايندهء رابطه موضوع و محمول است . به اصطلاح منطقى از نظر اين عده مفاد قضيه سالبه « السلب الربط » يعنى « ربط بودن سلب » است « 1 » .\r\nولى دسته ديگر كه بوعلى و صدر المتألهين از آنها هستند اين عقيده را سخت خطا مىدانند و معتقدند كه نوع رابطه و پيوند در موجبه و سالبه يكى است و در هر دو\r\n\r\n\r\n\r\n\r\n","description":"","footnote":"\r\n( 1 ) . براى توضيح بيشتر در ماهيت قضاياى موجبه و سالبه و انواع نظريات مربوط به آن ، مىتوان به پاورقى صفحهء 44 جلد دوم ( مقاله پنجم ) كتاب اصول فلسفه و روش رئاليسم ( ص 288 - 291 مجموعه آثار 6 ) مراجعه كرد .\r\n","page_name":" 165 ","page_number":165},
  {"content":"\r\n\r\nايجابى است ولى ايجابى تصورى نه تصديقى . تفاوت موجبه و سالبه در اين است كه در موجبه ذهن حكم و تصديق مىكند به وجود آن رابطه و نسبت ، و در قضيه سالبه حكم مىكند به رفع آن رابطه و نسبت از ظرف خارج .\r\nعليهذا مفاد قضيه سالبه اين نيست كه در ظرف خارج چيزى هست و آن چيز رابطه نيستى ميان موضوع و محمول است ، بلكه مفاد قضيه سالبه اين است كه آن رابطهء ايجابى تصور شده ، از ظرف خارج منتفى است . به عبارت ديگر در قضيه موجبه حكم مىشود به وقوع نسبت ايجابى و در قضيه سالبه حكم مىشود به ارتفاع نسبت ايجابى ، قضيه موجبه حكايت مىكند از مطابق داشتن نسبت در خارج و قضيه سالبه حكايت مىكند از مطابق نداشتن آن در خارج .\r\nاينكه در تعريف « اخبار » در مقابل « انشاء » گفته شده است : « ان كان لنسبته خارج تطابقه او لا تطابقه فخبر و الا فانشاء » « 1 » و اين جمله را شامل قضيه سالبه نيز دانسته‌اند غلط است . به عقيده اين محققان ، مفاد قضيه سالبه « سلب الربط » است نه « ربط السلب » كه مفاد موجبه معدولة المحمول است و نه « السلب الربط » كه متأخران منطقيين اسلامى پنداشته‌اند .\r\nسالبه واقعى به نحوى كه گفته شد همين است و بس ، و تنها همين است كه نقيض وجود است . مفاد سالبه بجز رفع مفاد موجبه نيست . سالبه هيچ قيدى را براى خود سلب نمىپذيرد ، نه قيد زمانى و نه قيد مكانى . هر قيدى كه در قضيه سالبه ديده مىشود تحت سلب است يعنى جزء مسلوب است و سلب بر او وارد مىشود .\r\n« عدم » تنها به اين اعتبار است كه نقيض وجود است و « عدم بديل » ناميده مىشود ؛ يعنى هرگاه دو قضيه داشته باشيم كه يكى تمام مفاد ديگرى را نفى كند و خود كارى جز نفى مفاد آن ديگرى نداشته باشد اين دو قضيه نقيض يكديگرند . مثلًا اگر بگوييم « زيد ايستاده است در فلان نقطه در فلان لحظه » ، نقيض آن اين است : « نه چنان است كه زيد ايستاده است در آن نقطه در آن لحظه » و اگر هزار قيد به قضيه اولى اضافه شود ، قضيه دومى آن را با مجموع قيدهايش برمىدارد . اين است معنى « نقيض كلّ شئ رفعه » . چنين دو قضيه‌اى نقيض واقعى و منطقى يكديگرند و امتناع اجتماع\r\n\r\n\r\n\r\n\r\n","description":"","footnote":"\r\n( 1 ) . چنانچه براى رابطهء قضيه در ظرف خارج مطابقت يا عدم مطابقت باشد قضيه خبرى و در غير اين صورت انشائى است .\r\n","page_name":" 166 ","page_number":166},
  {"content":"\r\n\r\nدارند و اصل امتناع نقيضين ناظر به اينچنين دو قضيه است .\r\n\r\nعدم به اعتبار اصلى نفس الامريّت ندارد\r\n« عدم » به اين اعتبار كه اعتبار اصلى آن است هيچ گونه خارجيت و نفس الامريّتى ندارد ، مصداقى برايش اعتبار نمىشود ، نه موضوع واقع مىشود و نه محمول ، زمان و يا مكان برايش اعتبار نمىشود يعنى زمان و يا مكان ظرف اين عدم نيست ، ظرف متعلّق آن است يعنى ظرف آن چيزى است كه عدم و سلب و نفى بر آن وارد شده است . عدم به اين اعتبار فقط سلب و نفى است و بس . ذهن در اين مرحله خود را بر بام هستى ناظر مىبيند و يك معنى تصورى را از هستى خارج مىبيند يعنى براى او مصداقى نمىبيند .\r\n\r\nاعتبار دوم عدم\r\n« عدم » اعتبار ديگرى هم دارد كه البته نوعى مجاز است . در اين اعتبار ، عدم ، هم مصداق دارد و هم زمان و هم مكان ، هم موضوع واقع مىشود و هم محمول . ذهن پس از آنكه چيزى را از خارج نفى و سلب كرد و براى آن چيز مصداق و نفس الامريّتى نديد چنين فرض و اعتبار مىكند كه نفى و سلب به جاى اثبات نشسته و عدم جاى وجود را گرفته است ، يعنى پس از آنكه وجود يك شئ خاص را در يك ظرف معين نمىبيند ، به جاى او چيز ديگر كه آن هم از سنخ وجود است مىبيند ، چنين فرض مىكند كه جاى او خالى است و عدم او جايش را اشغال كرده است . پس از اين اعتبار ، نيستى نيز مانند هستى براى خود جا پيدا مىكند و نفس الامريّت مىيابد و موضوع و محمول واقع مىشود . لهذا فرق است ميان « زيد نيست در خارج » و ميان « زيد معدوم است در خارج » . در قضيه دوم براى عدم زيد جايى در خارج اعتبار شده است .\r\nولى البته مىدانيم كه عدم مصداق واقعى ندارد ، ناچار وجودات ساير اشياء مجازا مصداق عدم شئ مفروض اعتبار مىشود . اين است كه مىگويند هر مرتبه‌اى از وجود « راسم عدم » مرتبهء ديگر است .\r\nاكنون كه اين دو اعتبار دانسته شد پس روشن گشت كه عدم به اعتبار اصلى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nهيچ گونه نفس الامريتى ندارد و به آن اعتبار نقيض وجود است و به اعتبار ديگر مجازا نفس الامريت دارد ولى به اين اعتبار نقيض وجود نيست .\r\n2 . « شدن » عبارت است از تدرّج و سيلان وجود . وجود سيال و متدرج داراى نوعى امتداد و كشش است به امتداد زمان . در حقيقت امتداد زمان جز امتداد وجودات تدريجى كه رابطه مراتب آنها رابطه قوه و فعليت است نمىباشد . خاصيت امر ممتد اين است كه در عين اينكه داراى وحدت اتصالى و واقعى است ذهن مىتواند از جنبه رياضى آن را به اجزاء و مراتبى منقسم نمايد ، و چون امتداد مورد نظر امتداد زمانى است و ريشه‌اش در قوه و فعل نهفته است خواه ناخواه مراتب و اجزاء مفروضه نسبت به يكديگر تقدم و تأخر دارند و هيچ گونه معيتى ندارند . اين اجزاء و مراتب چون معيت ندارند فاقد يكديگرند ، يعنى هيچ جزئى در مرتبه جزء ديگر نيست و در مورد هر جزئى عدم جزء ديگر ( عدم به اعتبار دوم ) صدق مىكند ، به عبارت ديگر در مرتبه جزء قبلى عدم جزء بعدى صادق است و در مرتبه جزء بعدى عدم جزء قبلى صادق است . از طرف ديگر مىدانيم كه اين اجزاء ، اجزاء ذهنى و فرضى هستند نه اجزاء واقعى و منفصل ، اجزاء بالقوه‌اند نه بالفعل ، در حقيقت مراتبند نه اجزاء ، و هر شئ ممتد از نظر ذهن بينهايت قابل تجزيه است و قابليت تجزيه به حد معين متوقف نمىشود ، يعنى هر جزئى به نوبه خود تجزيه مىشود به دو جزء ديگر كه هر جزء عدم ديگرى است ، و هر يك از آن اجزاء كوچك‌تر نيز به نوبه خود به اجزاء كوچك‌تر تجزيه مىشوند كه هر يك از آن كوچك‌ترها نيز عدم يكديگرند ، آن كوچك‌تر از كوچك‌ترها نيز به اجزائى از اين كوچك‌تر تقسيم مىشوند و الى غير النهايه اين تقسيم امكان دارد ، و قهراً الى غير النهايه مراتب و اجزاء اعتبار مىشود و به هر اندازه كه اجزاء و مراتب فرض مىشود عدم اعتبار مىشود ، يعنى هر جزئى عدم جزء ديگر مىگردد ؛ و چون اعتبار تجزيه در جايى متوقف نمىشود ، وجود و عدم آنچنان آميختگى با يكديگر پيدا مىكنند كه مرزى ميان آنها متصور نيست . در وجودات تدريجى مرتبه‌اى از وجود نتوان يافت كه در يك قطعه بزرگ يا كوچك از زمان باقى بماند ، هر اندازه زمان را كوچك فرض كنيم باز نمىتوانيم مرتبه‌اى بيابيم كه در آن لحظه باقى بوده است . هر مرتبه و هر قطعه از شئ متدرج الوجود منقسم مىگردد به گذشته و آينده ، و به جزء متقدم و جزء متأخر ، و هر يك از آن گذشته و آينده منقسم مىگردد به دو گذشته و آينده ، و به دو متقدم و متأخر ديگر ، و همين طور الى غير النهايه ؛ چيزى كه نمىتوان يافت\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n« حال » است ، يعنى قطعه زمانى كه ميان گذشته و آينده باشد ؛ هر چه هست گذشته و آينده است و هر گذشته‌اى مجموعى از گذشته و آينده است و هر آينده‌اى نيز مجموعى از گذشته و آينده است ؛ هر چه هست متقدم و متأخر است و هر متقدمى مجموعى از متقدم و متأخر است و هر متأخرى مجموعى ديگر از متقدم و متأخر ؛ هر چه هست هستى و نيستى است و هر هستى به نوبه خود مجموعى از هستى و نيستى است و هر نيستى مجموعى ديگر از هستى و نيستى است .\r\nنوع آميختگى هستى و نيستى در حركت ، انتزاعى و تحليلى است نه عينى\r\nبديهى است كه آميختگى هستى و نيستى بنابر اين تقدير از نوع آميختگى دو عنصر واقعى نيست بلكه از نوع آميختگى يك عنصر واقعى ( وجود ) با يك عنصر مجازى ( عدم ) است . اين آميختگى نوعى تحليل و انتزاع عقلى است كه از نحوه وجود سيال به عمل مىآيد و قهراً ظرف اين آميختگى ، ذهن و اعتبار است نه خارج و واقع . از نظر خارج و واقع ، قطع نظر از اعتبارات ذهن ، آنچه هست وجود است ولى وجودى سيال و لغزان ، و جز وجود چيزى نيست .\r\nعدم به اعتبارى كه نقيض وجود است نفس الامريّت ندارد و به اعتبارى كه نفس الامريت دارد نقيض وجود نيست از مجموع آنچه گفتيم دانسته شد كه عدم به اعتبارى كه نقيض وجود است خارجيت ندارد كه فرض آميختگى و اتحاد با وجود در آن بشود ، و به اعتبارى كه در خارج است و نفس الامريت برايش اعتبار مىشود و با وجود متحد مىگردد نقيض وجود نيست .\r\nپس ادعاى اينكه اتحاد وجود و عدم در « صيرورت » و « شدن » جمع نقيضين و سازش متناقضين است و ناقض اصل امتناع نقيضين مىباشد و ديالكتيك هگل توانسته است اصل « امتناع اجتماع نقيضين » را رد كند ناشى از عدم توجه به مفهوم واقعى مسئله و اعتبارات مختلف عدم است .\r\nحقيقت اين است كه امكان ندارد كسى مفهوم صحيح « امتناع اجتماع نقيضين »\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nرا درك كند و مدعى امكان آن بشود . اين گونه ادعاها به شوخى شبيه‌تر است تا جدّى ، و از يك اشتهاى فوق‌العاده به نو گويى و نو پردازى ناشى مىشود . اگر اين گونه اعتبارات مجازى را نقض قانون « امتناع اجتماع نقيضين » تلقى كنيم و آن را طرز تفكر نوينى بخواهيم قلمداد نماييم ، گذشته از فلاسفه اسلامى كه عقايدشان نقل شد بايد بگوييم عرفا و شعراى خود ما قبل از هگل فكر ديالكتيكى داشته و به هستهء تفكر ديالكتيكى كه سازش هستى و نيستى است پى برده بودند . آنها بودند كه مىگفتند هستى اندر نيستى است . آنها بودند كه مىگفتند :\r\n عاقل زهست گويد و عارف زنيستى * من در ميان آب و گل هست و نيستم \r\nو هم آنها بودند كه مىگفتند :\r\n چون نور كه از مهر جدا هست و جدا نيست * عالم همه آيات خدا هست و خدا نيست\r\nدر آينه بينيد همه صورت خود را * آن صورت آئينه شما هست و شما نيست\r\nهر جا نگرى جلوه‌گه شاهد غيبى است * او را نتوان گفت كجا هست و كجا نيست\r\nاين نيستى هست نما را به حقيقت * در ديدهء ما و تو بقا هست و بقا نيست\r\nدرويش كه در كشور فقر است شهنشاه * پيش نظر خلق گدا هست و گدا نيست\r\nبى مهرى و لطف از قبل يار به « عبرت » * از چيست ؟ ندانم كه روا هست و روا نيست \r\nخود هگل در عين حال متوجه اين حقيقت شده است كه آنچه او آن را « سازش نقيضها » نام مىنهد غير آن چيزى است كه همهء عقول آن را محال مىدانند . پل فولكيه در رساله ديالكتيك تحت عنوان « هگل و تناقض » مىگويد :\r\n« به عقيده هگل روش ديالكتيكى كه بر طبق آن ، انديشه ( مثال مطلق ) در طبيعت و در ذهن صورت واقعيت مىپذيرد بر اساس تناقض مبتنى است ، ولى بايد متوجه بود كه ديالكتيك هگل اصل عدم اجتماع ضدين را به كلى طرد نمىنمايد و از اين لحاظ با ديالكتيك قديم كه اصل عدم اجتماع ضدين را اساس اصلى خود مىدانست فرق ندارد . . . هگل اگر چه ظاهراً خلاف آن را اظهار مىدارد ولى در باطن مانند همه افراد بشر اصل عدم اجتماع ضدين را قبول دارد . »\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nايضاً پل فولكيه در رساله ما بعد الطبيعه « 1 » صفحه 369 مىگويد :\r\n« هگل خود نيز - بر خلاف آنچه به او گاهى نسبت داده شده - قائل به اصل امتناع اجتماع متناقضان بوده است و گفتهء او در باب اجتماع و ارتفاع نقيضين مربوط به تناقضهاى ظاهرى است نه واقعى . هگل قائل بوده است به اينكه آنچه در فكر انسانى واقعاً حقيقى است هميشه حقيقى مىماند و تماماً در ضمن تأليفهاى بعدى قرار مىگيرد و پيشرفت فكر منحصراً عبارت از طرد آن قسمت از علم است كه غلط بودن آنها معلوم شده باشد . »\r\nاختلاف نظر فلاسفه اسلامى با فلاسفه غربى مانند هگل و غيره در مسئله « شدن » ، تنها از لحاظ نتيجه‌اى كه غربيان از نظر اجتماع نقيضين خواسته‌اند بگيرند نيست ، از نظر پايه و ريشه نيز اين دو طرز تفكر با اينكه به ظاهر به يك جا منتهى شده است و هر دو دسته گفته‌اند در « صيرورت » وجود و عدم در آغوش هم قرار دارند ، مختلف است و از دو مبدأ كاملا مغاير سرچشمه مىگيرد . از نظر ديالكتيك هگل :\r\n« هر تصورى مجموعه‌اى از نسب و اضافات است . ما فقط وقتى مىتوانيم چيزى را تصور كنيم كه نسبت او را با شئ ديگر در نظر آوريم و مشابهات و اختلافات آن را بدانيم . هر تصور بدون نسبت بىمعنى خواهد بود ، و اين است معنى اينكه « وجود محض عين عدم است » . وجودى كه مطلقا عارى از نسب و كيفيات باشد وجود ندارد و بىمعنى است . » « 2 »\r\nديالكتيسين‌هاى چپگراى پيرو هگل كه مادى فكر مىكنند نيز مدعى هستند كه هر چيزى اگر از محيط و شرايط خود مجزا در نظر گرفته شود مساوى با « هيچ » است و هر چيز در متن ذات و ماهيت خود وابسته به اشياء ديگر است . منطق ديالكتيك به طور كلى بر منطق ارسطويى كه مدعى است هر شيئى قطع نظر از اشياء ديگر « ماهيت » و ذات دارد و اضافات و نسب و وابستگيها ماوراء ماهيت و ذات اشياء است ، انتقاد دارد و نظريه‌اش را نمىپذيرد « 3 » :\r\n« اولين مثلث سيستم فلسفى هگل كه از همه مشهورتر است اين است كه « هستى\r\n\r\n\r\n\r\n\r\n","description":"","footnote":"\r\n( 1 ) . ترجمه دكتر يحيى مهدوى .\r\n( 2 ) . تاريخ فلسفه ويل دورانت ، ص 248 .\r\n( 3 ) . « اصل وابستگى اشياء » در منطق ديالكتيك احياناً با نام « اصل تأثير متقابل » بيان مىشود .\r\n","page_name":" 171 ","page_number":171},
  {"content":"\r\n\r\nهست » . اين ، مرحلهء موضوع يا تصديق مىباشد ، ولى موجودى كه كاملا غير مشخص باشد و نتوانيم بگوييم اين است يا آن ، با عدم برابر است به طورى كه به دنبال اين تصديق نفى آن لازم مىآيد ، پس مىگوييم : « هستى نيست » . اين نفى هم نفى مىشود و مرحله تركيب فرا مىرسد ، پس مىگوييم : هستى ، صورت پذيرفتن است . » « 1 »\r\nاز نظر هگل وجود محض نمىتواند تحقق داشته باشد و وجود در اثر تركيب با عدم ، واقعيت مىيابد .\r\nولى از نظر فلاسفه اسلامى مخصوصاً از نظر صدر المتألهين ، قهرمان اصالت وجود ، آن چيزى كه به حقيقت ، امر واقعى است وجود محض است و وجودات متعين و متقدر در پرتو وجود محض واقعيت دارند . از نظر اين فلاسفه « 2 » ، وجود در مراتب نزولى خود همين كه به نهايت ضعف مىرسد تشخص سيلانى پيدا مىكند و با عدم هماغوش مىگردد و به صورت « شدن » درمىآيد ؛ يعنى درست نقطه مقابل فكر هگل درباره وجود . علاوه بر اين اختلاف مبنا كه منشأ استدلال هگل در اولين مثلث فلسفى او شده ، اين استدلال حاوى ايرادهاى منطقى نيز هست كه ما در ادامه اين مقاله از آن سخن خواهيم گفت .\r\n\r\nب . نقش تضاد در تغيير و حركت و تكامل\r\nدر اينجا دو مفهوم بررسى مىشود :\r\n1 . تضاد\r\n2 . حركت\r\nشايد بهترين تعبير فارسى تضاد ، ناسازگارى است . ماعجالتا به جاى كلمه « تضاد » كلمه « ناسازگارى » را به كار مىبريم كه تا اندازه‌اى جامع‌تر است و با\r\n\r\n\r\n\r\n\r\n","description":"","footnote":"\r\n( 1 ) . نقل از ترجمه چاپ نشده‌اى از پل فولكيه .\r\n( 2 ) . اختلاف نظر هگل و فلاسفهء اسلامى در اين مسأله ناشى از اختلافى اساسىتر در بحث اصالت وجود و اصالت ماهيت است و سبب اختلاف فلاسفهء اسلامى با هگل آن است كه اين فلاسفه به لحاظ اعتقاد به اصالت وجود ، تشخص موجودات را نه به نسب و اضافات ، بلكه به وجود اشياء مىدانند .\r\n","page_name":" 172 ","page_number":172},
  {"content":"\r\n\r\nمقصودى كه داريم موافق‌تر و منطبق‌تر است . ناسازگارى به معنى اعم خودش در منطق و فلسفه اسلامى در دو مورد به كار برده مىشود كه نبايد ايندو با هم اشتباه و مخلوط شوند و مخلوط شدن آنها با هم سبب انحرافاتى مىشود همچنانكه شده است . گاهى مقصود از « تضاد » ( ناسازگارى ) آن چيزى است كه در منطق و همچنين در فلسفه به « تقابل » تعبير مىكنند . تقابل يعنى آن نوع ناسازگارى كه دو چيز امكان اين را كه در يك جا جمع بشوند و در يك مورد صدق بكنند ندارند ، تحقق و نفس الامريت يكى مساوى است با نفى ديگرى . تقابل به چهار قسم تقسيم مىشود :\r\n1 . تقابل تناقض\r\n2 . تقابل تضاد\r\n3 . تقابل تضايف\r\n4 . تقابل عدم و ملكه\r\nوقتى مىگويند كه - مثلًا - نقيضين با هم ناسازگارند يعنى با هم غير قابل اجتماع هستند ، يعنى صدق هر نقيض ملازم با كذب نقيض ديگر و اثبات يكى نفى ديگرى است . و يا در ضدين هم همين طور ، اثبات هر يك از دو ضد مساوى است با نفى ضد ديگر در همان جا . مثالش را براى ضدين ذكر مىكنيم : مثلًا جسم شكل مىپذيرد ولى شكلها با يكديگر تضاد دارند به اين معنى كه محال است يك جسم در آن واحد دوتا از اين شكلها را با يكديگر بپذيرد . مثلًا جسم از نظر شكل مىتواند كره باشد و مىتواند مكعب باشد . مكعب بودن و كره بودن با يكديگر تقابل دارند ، بنابراين امكان ندارد كه يك جسم در آن واحد اين دو شكل را دارا باشد ، يعنى امكان ندارد جسمى باشد كه در عين حال كه كره است و قهراً فاصله هر يك از نقاط محيطش تا مركزش مساوى است در همان حال اين جسم مكعب باشد .\r\nمنطقيين و فلاسفه اين گونه تضادها را به نحو خاصى هم تعريف مىكردند يعنى شرايط خاصى را قائل بودند و مىگفتند اين گونه تضادها در باب اعراض به كار مىرود و در جواهر اين اصطلاح خاص به كار برده نمىشود اگر چه همانطور كه بوعلى گفته است گاهى در باب صورتها هم نسبت به ماده‌ها اين حرف را مىتوان زد . منطقيين اسلامى مىگفتند اين گونه تضادها شرطش اين است كه دو امر متضاد در جنس قريب ( به اصطلاح منطق ) با يكديگر شريك باشند و در فصل قريب با هم اختلاف داشته باشند . درباره تقابل بيش از اين فعلًا بحث نمىكنيم .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاين ناسازگارى اساساً به اين معنى است كه امكان هيچ نوع اجتماعى وجود ندارد ، ناسازگارند در اصل اجتماع ، اثبات هر يك مساوى است با نفى ديگرى . اين گونه تضاد و به عبارت بهتر تضاد به اين معنى ، مانند تناقض ، بيشتر به عالم « شناخت » مربوط مىشود نه به عالم عين ؛ يعنى تضاد يا تناقض يك صفت عينى نيست كه براى اشياء در خارج عينيت پيدا كند و اشيائى كه تحقق خارجى دارند ، در ظرف خارج دو صفت عينى خارجى به نام « تضاد » يا « تناقض » داشته باشند ، بلكه آنچه مربوط به خارج است عينيت نيافتن اجتماع ضدين يا نقيضين در خارج است نه عينيت يافتن خود تضاد يا تناقض در خارج . تضاد و تناقض دو مفهوم « ذهنى - عينى » هستند ، نه ذهنى محض‌اند و نه عينى محض ، به اصطلاح از « معقولات ثانيه فلسفى » به شمار مىروند و با اين تعبير بيان مىشوند « ظرف عروض اينها ذهن است و ظرف اتصافشان خارج » . معقولات ثانيه فلسفى و همچنين معقولات ثانيه منطقى نقش بسيار اساسى در شناخت و معرفت اشياء عينى دارند ، در عين اينكه خود يا صرفاً ذهنى هستند ( معقولات ثانيه منطقى ) و يا از جنبه‌اى ذهنى و از جنبه‌اى عينى هستند ( معقولات ثانيه فلسفى ) . به عبارت ديگر قانون امتناع اجتماع ضدين يا نقيضين ، قانون طبيعت از قبيل قانون حركت ، قانون تأثير متقابل ، [ قانون 
  ] علت و معلول ، قانون جهش و يا قانون تضاد ( به معناى دوم كه بعداً شرح خواهيم داد ) نيست بلكه صرفاً قانون شناخت مىباشد ، همچنانكه تصور « عدم » يك تصور عينى نيست ولى براى شناخت ضرورت دارد و بدون آن شناخت ممكن نيست .\r\nولى معنى ديگر تضاد ، ناسازگارى است ، نه ناسازگارى در موجود بودن ، بلكه ناسازگارى بعد از موجود بودن ؛ يعنى هر دو ضد ، اجتماع در وجود پيدا مىكنند و در حالى كه هر دو در آن واحد وجود دارند با يكديگر ناسازگارند ، با هم در حال تنازع و ستيزند ، اين مىخواهد آن را معدوم كند يا لااقل اثر آن را خنثى كند و ديگرى مىخواهد اين را معدوم كند و يا لااقل اثرش را خنثى كند . براى دو شئ در حال جنگ ، جنگيدن فرع بر اين است كه هر دو در آن واحد وجود داشته باشند ؛ يعنى براى دو شيئى كه اگر اين وجود داشته باشد آن وجود ندارد و اگر آن وجود داشته باشد اين وجود ندارد ، امكان ندارد با يكديگر بجنگند و دوئل داشته باشند . پس اين معنى ، معنى ديگر تضاد يا ناسازگارى است كه هرگز با آن نوع ناسازگارى نبايد اشتباه شود و اين اشتباه زياد رخ داده است . اين نوع ناسازگارى مستقيماً مربوط است به عالم عين و\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nربطى به عالم شناخت ندارد . آن سخنى كه حكما و منطقيين در مورد تقابلها به كار برده‌اند و آن ناسازگارى كه به معنى امتناع اجتماع دو ناسازگار است با هم و با اين عبارت ادا مىشود : « اجتماع ضدين محال است پس وجود ندارد » ، يك مطلب است و آن سخن ديگر كه بيشتر در مباحث « خير و شر » مطرح مىشود و گفته مىشود : « تضاد شرط تداوم و تكامل است ، نه تنها وجود دارد بلكه بايد وجود داشته باشد » مطلب ديگرى است .\r\nبعضى ايندو را با يكديگر اشتباه كرده‌اند ، چون ديده‌اند كه در بحث « تقابل » كه هم در منطق و هم در فلسفه مطرح است ، اجتماع اضداد ، امرى ممتنع تلقى شده است ، ادعا كرده‌اند كه در اين منطق و اين فلسفه اصل ، سازگارى اجزاء طبيعت و انكار جدال اجزاء عالم است ، پس در اجتماع نيز اصل بر سازش و سازگارى است ، بر خلاف منطق ديالكتيك كه اصل را بر جدال و تنازع و ناسازگارى مىداند . . .\r\nبحث ما فعلًا درباره ناسازگارى به معنى دوم و نظرياتى است كه در طول تاريخ فلسفه درباره آن وجود داشته است . مقدمتا اين مطلب را بگوييم كه ناسازگارى در معنى دوم فكر بشر را و نظر بشر را هميشه شديدا به خود جلب مىكرده و موجب شگفتى او مىشده است كه چرا يك نوع جنگ و ستيز و تنازع - و حتى چرا اين همه اختلاف - در ميان اجزاى عالم مشاهده مىشود و حيات يكى سبب مرگ ديگرى و مرگ يكى سبب حيات ديگرى مىشود ؟ اين يك امر فوق العاده براى متفكران بشر بوده است ، و همين امر سبب پيدايش فلسفه « ثنويّت » و موجب پيدايش حس بدبينى به هستى شده است . مجموعا در اين زمينه در طول تاريخ فلسفه سه نظريه پيدا شده است :\r\n\r\nنظريه اول : ناسازگاريها امرى عرضى و سطحى است\r\n[ اين نظريه 
  ] اين تضاد و ناسازگارى را يك امر سطحى و يك امر عرضى به معناى يك امر طفيلى مىشناسد و گفته‌اند كه اين ناسازگارى نقش اساسى در ساختمان و بافت عالم ندارد و نقش اساسى در بافت عالم مربوط به سازگاريهاست . ناسازگاريها اولًا خيلى سطحى است ، در اعماق موجودات عالم نفوذى ندارد ، ثانياً طفيلى است يعنى يك امر تبعى است .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمقصود از « امر تبعى » اين است كه گاهى حقيقتى به وجود مىآيد ، اين حقيقت لوازم لا ينفكى هم دارد كه آن لوازم لاينفك مقصود اصلى نيست ولى قابل انفكاك هم نيست . براى توضيح مطلب ، مثالى مىآوريم . فرض كنيم كسى بخواهد تحصيل علم كند و دانشمند شود ، پيداست در اين راه امورى هست كه براى او اصالت دارد ، از قبيل مطالعه كتاب و تحصيل نزد استاد و مباحثه و . . . اما يك سلسله امور ديگر نيز هست كه به تبع امور اصلى پيش مىآيد كه از آنها گريزى نيست ، مثلًا تحمل رنج غربت و يا چشم‌پوشى از معاشرتها و ديد و بازديدهاى معمولى و بىخوابى و نظاير آن . حال اگر كسى بگويد آيا اين امور براى تحصيل علم لازم است ؟ جواب اين است كه عالم شدن اينها را هم دارد ، يعنى اينها يك سلسله لوازم تبعى و طفيلى است .\r\nبسيارى از فلاسفه به تضادها و ناسازگاريها به عنوان يك سلسله امور طفيلى ولى غير قابل انفكاك ( لازم لاينفك ) قائلند كه نمىشود از طبيعت اين لوازم را گرفت . مثلًا مىگويند در طبيعت وجود آتش ضرورى است و ركنى از اركان ساختمان اين عالم است . اگر آتش در عالم نباشد نظام عالم بهم مىخورد ، ولى وجود آتش با خصلت آتش لوازمى هم براى خودش دارد كه آن لوازم نوعى تخريب است يعنى وقتى كه آتشى در طبيعت وجود داشته باشد احياناً آتش سوزى و سوختن كالاها را هم به بار مىآورد و اينها ديگر يك سلسله امور طفيلى است و نمىشود نباشد ؛ يعنى در طبيعت و نظام طبيعت يا آتش بايد وجود داشته باشد با همهء نقش مثبتى كه در ساختمان عالم دارد و اگر باشد اين لوازم را هم با خودش دارد كه از تضاد آتش با اشياى ديگر برمىخيزد ، و يا نبايد وجود داشته باشد . نظام طبيعت مثل صنع بشرى نيست كه عملى است در داخل نظام جزئى . اين نظام صورت كلى و قانونى و تجزيه ناپذيرى دارد . امكان ندارد كه آتش آتش باشد و در يك سلسله موارد كار خود را انجام دهد اما يك كالاى مفيد به حال بشر را نسوزاند . اين تفكيك‌پذير نيست كه آتش باشد و اين لوازم نباشد و اگر بناست اين لوازم نباشد بايد خود آتش نباشد . به عبارت ديگر وقتى عدد 4 هست جفت بودنش هم هست و اگر بناست جفت بودن نباشد بايد خود عدد 4 نباشد .\r\nاين يك ديد است در مورد اين گونه ناسازگاريها كه براى آنها صرفاً نقش طفيلىگرى قائل‌اند . بنابراين نظر ، شرور و بديهايى كه در جهان وجود دارد از تضادها ناشى مىشود و اگر تضاد نباشد بدى معنى ندارد اما از آن طرف اگر تضادها نباشد خود متضادها هم نبايد باشند ، اگر خود متضادها نباشند بايد عالمى نباشد ، زيرا چنان كه\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nگفتيم تضادها لوازم قهرى و لا ينفك اجزاء عالمند . عناصر جهان همانطور كه منشأ سازگاريها و خيرات هستند ، موجب ناسازگاريها و شرور هم هستند ( گنج و مار و گل و خار و غم و شادى بهم‌اند ) ، چيزى كه هست سازگاريها و خيرات اصلند و اكثريت دارند اما تضادها و ناسازگاريها فرع و طفيلىاند و در اقليت ؛ وجود اكثرى خيرات و سازگاريها ، وجود اقلّى شرور و ناسازگاريها را توجيه مىكند ( نظريه معروف ارسطويى در باب خيرات و شرور بيان كننده اين جهت است ) . پيروان اين نظريه مىگويند شرور از لوازم لا ينفك خيرات طبيعت هستند و جدا فرض كردن آنها از يكديگر يك تصور عاميانه و فرض انفكاك لازم از ملزوم و ملزوم از لازم است . طبق اين نظريه نقش ناسازگاريها منفى است ، اما طفيلى و اقلّى و لا ينفك است ؛ وجود سازگاريها اين ناسازگاريها را توجيه مىكند .\r\n\r\nنظريه دوم : نابجا بودن تضادها و كمال مطلوب نبودن جهان\r\nاين نظريه مىگويد اساساً از ابتدا در بافت عالم دو رگهء مختلف و متباين دخالت داشته است : 1 . رگهء خوبها و بايستنىها 2 . رگه بدها و نبايستنىها ؛ به اين معنى كه جهان ما ممكن بود جهانى باشد كه در آن اين تضادها اساساً وجود نداشته باشد ، همه‌اش توافقها و سازگاريها باشد . همانطور كه در جوامع بشرى آرزوى جامعه ايده‌آلى را مىكنيم كه از صلح كامل برخوردار باشد ، در جهان هم همين طور است ولى متأسفانه جهان طورى به وجود آمده كه زشتيها در كنار زيباييها و نبايستنىها در كنار بايستنىها قرار گرفته است و جهان را از صورت كمال مطلوب بودن خارج كرده است ؛ مثل اينكه غلطى در هستى رخ داده باشد . مىشد اين جهان را طور ديگرى بسازند كه اين تضادها وجود نداشته باشد . چه مىشد اگر جهان ما طورى ساخته مىشد كه اين ظلمتها در كنار نورها ، و زشتيها در كنار زيباييها نمىبود ؟ سر رشته همه اينها هم تضادهاست . ولى اينطور هست ، حالا كه اينطور شده است جهان ما جهانى است غير از جهان كمال مطلوب و ايده‌آل و صرفاً بايد آرزوى غير عملى كرد كه [ اى كاش 
  ] جهان اينطور نمىبود :\r\n گر بر فلكم دست بدى چون يزدان * برداشتمى من اين جهان را زميان\r\nاز نو فلكى چنان همى ساختمى * كآزاده به كام دل رسيدى آسان \r\n\r\n","description":"","footnote":"","page_name":" 177 ","page_number":177},
  {"content":"\r\n\r\nاين ديد در مورد ناسازگاريها به معنى اين است كه ناسازگاريها يك سلسله امور سطحى و طفيلى نيست و يك سلسله امور اساسى در اركان عالم است ولى از اركان اساسىاى كه حق اين بود كه نمىبود . اين پارچه را بافته‌اند از سازگاريها و ناسازگاريها ، به همين جهت اين پارچه به صورت نيمه مطلوب و نيمه نامطلوب در آمده است ؛ مثل يك پارچه‌اى كه آن را از پشم و نخ ببافند ، كسى بگويد كه اى كاش از اول همهء اين پارچه پشمى مىبود و در بافتنش نخ نمىبود . طبق اين نظريه نقش ناسازگاريها - كه همه ناشى از اختلافها و تضادهاست - منفى است و هيچ جنبه طفيلى و لا ينفك هم ندارد كه به خاطر سازگاريها قابل توجيه باشد .\r\nمعمولًا فيلسوفان بدبين ، به جهان از همين ديد نگريسته‌اند و اگر ناله‌هايى سر داده‌اند در همين زمينه بوده است ؛ يعنى چنين ديدى در مورد تضادها و ناسازگاريهاى جهان منشأ بدبينى فلاسفهء بدبين شده است .\r\n\r\nنظريه سوم : اصيل بودن ناسازگاريها و مؤثر بودن آنها در تكامل\r\nنظريه سوم بيان مىدارد كه ناسازگاريها صرفاً جنبه سطحى و طفيلى ندارند و چنين نيست كه هيچ گونه نقش اساسى در ساختمان عالم نداشته باشند ( تا اينجا موافق با نظريه دوم است ) ولى در عين حال اين كه نظريه دوم اين ناسازگاريها را نبايستنىها دانسته است درست نيست ؛ ناسازگاريها ، هم نقش اساسى دارند و هم نقش بايستنى و وجودشان در نظام عالم ضرورى است .\r\n\r\nناسازگاريها منشأ تنوع ، تكامل ، تركيب ، زيبايى و اعتلا هستند\r\nاگر ناسازگاريها در جهان نمىبود تنوعى نبود ، تكاملى نبود . اين ناسازگاريها نقش اساسى را در تحول و تنوع و تغيير و تكامل جهان بازى مىكنند .\r\nاين نظريه مىگويد دو گروه اول هميشه نقش منفى ناسازگاريها را ديده‌اند و نقش مثبت آنها را نديده‌اند ؛ ناسازگاريها خود قابل توجيه‌اند و ضرورتى نيست كه سازگاريها توجيه كننده آنها باشد .\r\nاين نظريه با نظريه اول در يك جهت موافق است و آن اينكه نقشهاى منفى\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nناسازگاريها را لازم لا ينفك مىداند ولى بر خلاف نظريه اول نقش مثبت هم براى آنها قائل است . مطابق اين نظريه نقش اساسى در نقشهاى منفى خلاصه نمىشود بلكه اساسىترين نقشهاى اين ناسازگاريها نقشهاى مثبت آنهاست ؛ اينها عامل تحول و تكامل و تركيب و زيبايى و حركت و رقاء در جهان هستند ، ولى نقشهاى منفى هم به طور طبيعى و تطفّلى در آنها هست ؛ حال چطور ؟\r\n\r\nتوضيح نقش مثبت تضادها\r\nدر طبيعت اگر صرفاً توافق مىبود ، يعنى اگر اختلافى و تضادى و جنگى و خنثى كردن اثر ديگرى نمىبود ، عالم به صورت موجودى راكد و ساكن و يكنواخت از ازل تا ابد درمىآمد « 1 » . اينكه شما در عالم تنوع مىبينيد ، هزاران نوع و شكل تأليف و تركيب مىبينيد ، به خاطر وجود ناسازگاريهاست . در پرتو همين ناسازگاريها اجزاى عالم با هم تركيب شده و موجود عالىترى از تركيب آنها به وجود مىآيد . هر مركّبى نسبت به اجزاى متشكله‌اش در سطح بالاترى قرار گرفته است . مثلًا آب تركيبى است از دو عنصر به اسم اكسيژن و هيدروژن ، اگر اكسيژن و هيدروژن اختلافاتشان رفع بشود يعنى هر دو به يك صورت دربيايند ، همه اكسيژن باشند يا هيدروژن ، در اين حال محال است كه آب به وجود بيايد . هيدروژن و اكسيژن بايد با يكديگر اختلاف و تضاد داشته باشند ، بايد به نحوى باشند كه در يكديگر اثر بگذارند . قدما مىگفتند كه عناصر چهارگانهء آب و خاك و هوا و آتش ، وقتى به هم مىرسند در همديگر اثر مىگذارند و به واسطه اين اختلاط و امتزاج و فعل و انفعال ، همه در هم تأثير گذاشته و همه از هم متأثر مىشوند . در اين تأثير و تأثر حالت تعادلى پيدا مىشود كه آن را « مزاج » مىناميدند و حتى خود انسان را هم از نظر بدنى چنين چيزى مىدانستند ، و معتقد بودند اگر اين امتزاج و اختلاط و تأثير و تأثر ميان اجزاى طبيعت نباشد تعادل پيدا نمىشود ، صورت جديد و شئ جديد پيدا نمىشود .\r\n\r\n\r\n\r\n\r\n","description":"","footnote":"\r\n( 1 ) . لازم به تذكر است كه صرف « حركت جوهرى » براى تبيين تنوع و تكامل موجودات كافى نيست و لازم است نقش تأثيرات عرضى نيز در حركات طولى در نظر گرفته شود و اين نكته‌اى است كه قدماى ما كمتر به آن توجه داشته‌اند .\r\n","page_name":" 179 ","page_number":179},
  {"content":"\r\n\r\n\r\nسازگارى ( ميل تركيبى ) در عين ناسازگارى\r\nاگر تضاد و اختلاف بين عناصر نباشد تأثير و تأثر معنا ندارد . فى المثل اگر فقط اكسيژنها را كنار يكديگر بگذاريم آنچه اين دارد آن دارد و آنچه اين ندارد آن ندارد ، اين چيزى ندارد به آن بدهد و آن چيزى ندارد كه اين بخواهد از آن بگيرد ، در نتيجه صورت جديدى حاصل نمىشود . اين است كه زمينه تركيب و ايجاد شئ جديد را همين اختلافها به وجود مىآورند ( اين همان نقش تأثيرات عرضى در تكامل طولى است ) . ولى در عين حال اين امورى كه با هم تضاد و اختلاف دارند تمام وجودشان در ناسازگارى خلاصه نمىشود ، سازگارى هم دارند كه همان « ميل تركيبى » نام دارد كه محصول نوعى جذب و دفع است ( غير از جاذبه و دافعه نيوتن ) . مثلًا پيدايش مركّبات نتيجه جذبها يعنى سازگاريها و دفعها يعنى ناسازگاريهاست . اگر همديگر را جذب نكنند روى هم اثر نمىگذارند و اگر اختلاف نداشته باشند باز روى هم اثر نمىگذارند . بهترين مثال ، تجاذبهايى است كه در عالم موجودات بالاخص حيوانات و انسان پيدا مىشود . اين دو جنسى بودن انسان است كه منشأ نوعى تركيب و توالد و تناسل و ادامه نوع است . اگر همه انسانها به شكل مرد آفريده شده بودند نه يكديگر را جذب مىكردند و نه اثر روى هم مىگذاشتند و اگر همه زن آفريده مىشدند باز هم با هم تركيب نمىشدند ولى اين نوع اختلاف و تضاد كه ميان دو جسم هست در عين حال منشأ تجاذب و تركيب هم هست .\r\nهمين اختلاف است كه سبب كشش اينها به سوى يكديگر و در نتيجه متحد شدن و يكى شدن و يك واحد كامل‌تر را به وجود آوردن است و همين است كه سبب مىشود يك انسان در خانواده ، تكامل يافته‌تر از يك انسان مجرد باشد . خود زندگى خانوادگى نوعى تكامل است « 1 » .\r\n\r\n\r\n\r\n\r\n","description":"","footnote":"\r\n( 1 ) . برخى از فيلسوفان بزرگ جهان براى اينكه بيشتر به نفس و روح خود برسند تجرد را انتخاب كرده‌اند اما آخر عمر ، هم خودشان و هم ديگران متوجه شدند كه يك نوع ناپختگى در وجودشان هست ، چون با آنچه بايد متحد شوند متحد نشده‌اند و حال آنكه ادامه نسل از لوازم وجود آنهاست ( يعنى ضرورت ايجاد زمينه براى تركيب و بروز صورتهاى جديد ) .\r\n","page_name":" 180 ","page_number":180},
  {"content":"\r\n\r\n\r\nتضاد ، زمينه ساز حركت\r\nجهت ديگرى كه نقش اساسى تضاد را باعث مىشود ، خارج كردن ماده از انحصار يك صورت بخصوص است . به قول قدماى ما اگر قرار بود ماده تنها در انحصار يك صورت قرار گيرد ، ديگر نوبت به صورتهاى بعدى نمىرسيد . اين بدن ما و شما كه در حال حاضر آن را صاحب و واجد شخصيت و روح و فكر مىدانيم ، در صدها سال پيش جسم حيوان ، گياه و يا جمادى را تشكيل مىداده ، و اگر اين ماده مىخواست صورت قبلى خود را حفظ كند ديگر ما در كار نبوديم . به همين جهت در گذشته پاسخ اين پرسش كه « مرگ در اثر چيست ؟ » را صد در صد در مسئله تضاد مىدانستند و مىگفتند اگر تضادى نبود و عوامل مخرب و فرسوده كنندهء خارجى وجود نداشت ، موجود زنده هميشه زنده بود زيرا ماده ، حياتى را پذيرفته بود و موجباتى در بين نبود كه ماده حيات را رها كند و يا حيات ماده را ؛ اين عوامل بيرونى سبب تخريب شده ، ماده را از انحصار يك صورت خاص خارج كرده و نوبت به صورتهاى ديگر مىرسد : « لو لا التضاد ماصحّ دوام الفيض عن المبدأ الجواد » اگر تضاد نمىبود به ماده اين امكان داده نمىشد كه محل افاضهء صور جديدى از عالم بالا واقع شود .\r\nالبته در فلسفه‌هاى بعدى مثل فلسفه صدر المتألهين ، در عين پذيرش نقش غير قابل انكار تضاد ، مرگ را تنها ناشى از تضاد نمىدانستند . به عبارت ديگر بنابراين فلسفه‌ها اگر تضاد هم نبود در طبيعت مرگ وجود داشت .\r\nملا صدرا با صراحت مىگويد ماده در درون خود ميل ذاتى به تكامل دارد و صورت اگر به حد نهايى كمال خود رسيد و حد نهايى بهره‌بردارى از ماده را انجام داد خود به خود همچون ميوه‌اى كه درخت را رها مىكند آن ماده را رها مىنمايد . همين معنا در رباعى منسوب به بابا افضل - كه جوابيه‌اى است به رباعى خيام - مندرج است . در يك رباعى منسوب به خيام چنين آمده است :\r\n اجزاى پياله‌اى كه در هم پيوست * بشكستن آن روا نمىدارد مست\r\nچندين قد سرو نازنين و سر و دست * از بهر چه ساخت وز براى چه شكست \r\nو بابا افضل كه حدود دو نسل بعد از اوست چنين جواب مىدهد :\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n تا گوهر جان در صدف تن پيوست * وز نقش حيات صورت آدم بست\r\nگوهر چو تمام شد ، صدف چون بشكست * بر طرف كله گوشهء سلطان بنشست \r\nخيام از ديد كوزه‌گرى مىنگرد كه شكستن را مغاير با ساختن مىداند و بابا افضل با ديدى عميق مطلب را مىنگرد كه خير ، اين ساختنها ( و شكستنها ) براى تكاملهاست . مطلب را تشبيه مىكند به قطره‌اى كه در درون يك صدف مرواريد قرار مىگيرد . صدف قطره را پرورش مىدهد و چون آن جزء بىارزش تبديل به گوهرى كامل شد خود به خود بايد صدف را رها كند و به جاى ديگرى ( با منزلت‌تر و كامل‌تر ) برود .\r\nعليهذا از جنبه مثبت ، دو نوع تأثير و نقش مىتوان براى تضادها برشمرد : اولى نقش تضاد است در ايجاد تعادل بين اضداد ، و دومى نقش تضاد است در راهگشايى به سوى تنوع و به سوى آينده .\r\nفلاسفه اسلامى نقش ديگرى را نيز براى تضاد قائل بودند و مىگفتند حركت بدون معاوق امكان پذير نيست ؛ يعنى هر حركتى آنوقت ممكن است وجود پيدا كند كه مانعى بر سر راهش باشد . هر حركتى ميان دو نيرو واقع مىشود : يكى نيروى سوق دهنده و ديگرى نيروى مانع شونده و مقاومت كننده ، كه البته اين نيروى محرك ، هم مىتواند در درون و در داخل جسم متحرك باشد و هم در خارج و بيرون از آن . مثلًا جسمى را كه ما به وسيله نيروى دستمان در فضا به حركت درمىآوريم ، نيروى مقاوم آن فشار هواست كه در مقابل نيروى دست ما قرار دارد و اگر فشار هوا نبود اين حركت به وقوع نمىپيوست زيرا حركت در خلأ محال است ( مقصود از خلأ مطلق در اينجا حالتى است كه در مقابل جسم متحرك هيچ نيروى معاوق و مقاومى وجود نداشته باشد ) . فلاسفه مىگفتند سرعت و بطؤ ( كندى ) حركت را نيروى محرك ، و درجهء اين سرعت يا بطؤ را نيروى مقاوم مشخص مىكند . به بيان ديگر حركت به طبع خود و از حيث حركت بودنش ممكن است بىنهايت سرعت داشته باشد و حال اگر يك متحرك بخواهد با اين سرعت بين دو نقطهء الف و ب حركت كند ، لازم مىآيد كه اين حركت زمان نداشته باشد و در لا « زمان » حركت واقع شود يعنى نقطهء ابتدا و انتهاى حركت از آغاز يكى باشد و اين محال است . بطؤ هم اگر غير متناهى باشد حركت مساوى با صفر است . پس حركت ميان دو حد بىنهايت و صفر درجه سرعت\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nامكان وقوع مىيابد و تعادل ميان اين دو حد را مقدار نيروى محرك از يك طرف و مقدار معاوق از طرف ديگر تعيين مىكند . بنابراين معناى سخن بالا اين است كه چون حركت يك تغيير تدريجى است كه در زمان صورت مىگيرد و نه در لازمان و يا بىنهايت زمان ، اين حركت بدون يك تضاد ميان نيروى محرك و معاوق امكان پذير نيست .\r\nپس ، از ديد اين فيلسوفان نقش تضاد در حركت از دو جهت است : يكى اينكه اگر تضاد نبود صورتهاى قديم زمينه را براى صورتهاى جديد و بروز تغيير و تنوع جهان مهيا نمىكرد ، و ديگر اينكه اگر تضاد ميان نيروى محرك و معاوق نبود اصولا هيچ حركتى واقع نمىگشت .\r\nپس بنابر نظريه سوم ، تضادها و تصادمها و جنگيدنها و اختلافها صرفاً امورى طفيلى و سطحى نيستند بلكه در اركان ساختمان عالم دخالت دارند ( بر خلاف نظريه اول ) و چون در اصل ساختمان جهان دخالت دارند ، نقششان صرفاً نقش منفى نيست ( بر خلاف نظريه دوم ) ، پس تضادها نه تنها نقش اساسى دارند بلكه امورى بايستنى هستند « 1 » .\r\nآن جهان عارى از تضاد كه طرفداران نظريه دوم خيال كرده‌اند بدترين جهان‌ها است نه اينكه بهترين جهان‌هاست . بنابر اين وجود تضادها در ساختمان عالم نه تنها نقش اساسى دارد بلكه امورى است بايستنى .\r\n\r\n\r\n\r\n\r\n","description":"","footnote":"\r\n( 1 ) . در اينجا لازم به تذكر است كه در عناصر و همچنين حيوانات و انسان ( مثلًا زن و مرد ) طرفين تضاد و تركيب ، هر دو از نظر وجودى اصالت وجود دارند ولى در مورد شرور و خيرات كاملا به اين صورت نيست . به عنوان مثال در مورد عناصر ، هم هيدروژن اصالت وجود دارد و هم اكسيژن ، ولى در مورد شرور و خيرات فقط خيرات اصالت وجود دارند ، وجود شرور در اثر عدم وجود خيرات تحقق پيدا مىكند . بحث شرور و خيرات از نظر اصالت وجود ، در كتاب عدل الهى به طور مفصل بحث شده است .\r\n","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nبحث حركت\r\nدر مورد حركت به طور كلى در تاريخ فكر بشر و در تاريخ فلسفه و تجزيه و تحليل‌هاى مهم و قابل توجه ، چهار نظريه مختلف وجود دارد :\r\nنظريه اول : نظريه اليائيان . اين نظريه اساساً حركت را انكار كرده است و مىگويد احساس حركت در جهان خيالى بيش نيست و ناشى از خطاى حس است و در واقع در جهان حركتى وجود ندارد . در ميان نحله‌هاى قديم يونانى در دورهء قبل از سقراط و افلاطون نحله اليائيها به داشتن چنين نظريه‌اى معروف است . اينها اساساً منكر حركت هستند و به وجود حركت در عالم قائل نيستند . اين نظريه در همان زمان خودش دفن شده است .\r\nنظريه دوم : نظريه اتميسم . اين نظريه براى حركت واقعيتى قائل است ولى حركت را ، بلكه مطلق تغيير را ، از سطح اشياء بيرون نمىداند و مىگويد اصل و اساس جهان عبارت است از يك سلسله جواهر جسمانى ، يك سلسله ذرات خيلى كوچك غير قابل احساس كه چشم نمىتواند آنها را ببيند . اينها ذراتى هستند شكست ناپذير و تغيير ناپذير و به دليل همين شكست ناپذيرى اصطلاح « اتم » ( جزء لا يتجزّى ) را در\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمورد آنها به كار برده است . دموكريت ( ذيمقراطيس ) پدر نظريه اتمى چنين نظرى داشت . او مىگفت تمام تغييرات و تبديلاتى كه در جهان مىبينيد جوهرى نيست يعنى به اساس اشياء كارى ندارد بلكه به ظواهر اشياء مربوط است ، يعنى آن ذرات در كنار هم كه جمع مىشوند و بر اساس نوع ارتباطى كه بين آنها برقرار مىشود اشياء مختلفى را به وجود مىآورند . مثلًا آب از همان ذرات اتمها كه يك رابطه مكانيكى مخصوص با هم دارند به وجود آمده است ( اين ذرات مثل قطعات ماشين كه انسان آنها را با هم مرتبط كرده است از هم جدا هستند ولى به واسطه علل خارجى در كنار هم قرار مىگيرند و اشياء را به وجود مىآورند ) . آب مجموعه‌اى از اين ذرات است با رابطه مكانيكى مخصوص ، و آتش هم مجموعه‌اى از همان ذرات است با روابطى ديگر . البته خود ذرات در شكلهاى مختلف هستند ، بعضى كروىاند ، بعضى مكعب ، بعضى استوانه‌اى و بعضى منشورى . از اين نظر ذراتى كه آب يا هوا يا آتش را به وجود آورده‌اند با هم فرق دارند . او معتقد بود ذرات تشكيل دهندهء روح نيز ذرات مخصوصى است . اين ذرات وقتى با هم اجتماع پيدا كردند مثلًا آب درست مىشود و وقتى جدا شدند به حالت اول برمىگردند . ممكن است اجزاء سازنده را به هم پيوند بدهند تا شكلى درست بشود و بعد خراب كنند و به شكل ديگرى درآورند . بنابر اين حركت ، يا تغيير و تبديل ، يك امر سطحى است در ظاهر اشياء كه در ماهيت و واقعيت اشياء تأثيرى ندارد ، زيرا واقعيت را همان ذرات اتمى كه ابدى و ازلى و تغيير ناپذيرند تشكيل مىدهد و ماهيت آنها نيز تغيير ناپذير است ، تنها شكل ظاهرى اشياء است كه تغيير مىكند . اين شكل ظاهرى ، واقعيتى ماوراء واقعيت اتمها به وجود نمىآورد و قهراً ماهيت جديدى پديد نمىآيد . مثلًا ما و شما الآن اندامى هستيم از مجموعه‌اى از ذرات كه ميلياردها ميليارد بار يا - به عبارت ساده‌تر - نامتناهى بار با هم جمع شده‌اند و شيئى - مثلًا اين اندام - را به وجود آورده‌اند كه مىتواند بعد خراب شده و هر ذرهء آن با ذرات ديگر جمع شود و اشياء و اندامهاى مختلف ديگر را به وجود آورد ، ولى واقعيت حقيقى همان واقعيت ذرات است كه تغيير ناپذير است ، تغيير در همين شكل ظاهرى است .\r\nنظريه سوم : نظريه ارسطو . ارسطو نظريه سومى در باب حركت و به طور كلى تغيير ارائه داد . نظريه او در حدود دو هزار سال در جهان حاكم بود و هنوز هم ارزش خود را\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nحفظ كرده است . او ميان « تغيير » و « حركت » فرق قائل شد و گفت ما دو نوع تغيير داريم :\r\n1 . تغييرهاى تدريجى به نام « حركت » .\r\n2 . تغييرهاى دفعى به نام « كون و فساد » ( حادث شدن و فانى شدن كه در فاصله اين حدوثها و فناها ثبات برقرار است ) .\r\nاو مىگفت تغييرهاى تدريجى در سطح اشياء است ، در كميت و كيفيت اشياء ، در نقل و انتقال‌هاى اشياء ، در وضع اشياء و بالاخره در ظواهر اشياء است كه همه اينها مقولات عرضىاند ؛ در عمق وجود اشياء حركت نيست ولى تغيير هست و اسم اين تغيير را « كون و فساد » گذاشت . وى مىگفت اشتباه است كه واقعيت انسان را نتيجه روابط اجزاء يك واحد مكانيكى - مثلًا ماشين - بدانيم . او ميان ماده و صورت فرق گذاشت . هر جسم را مركّب از ماده و صورت دانست و گفت ماده حادث شونده و فانى شونده نيست ، اما صورت حادث و فانى مىشود . صورت ، ماوراء شكل ظاهرى است ، جزء ماهيت اشياء است ، بلكه اساسىترين جزء واقعيت شئ است . واقعيت اشياء به « صورت » آنها بستگى دارد نه به ماده آنها ( شيئية الشئ بصورته لا بمادّته ) . صورتها در معرض حدوث و فنا و كون و فسادند و به اين ترتيب واقعيت اشياء دگرگون مىشود ، ماهيتهايى فانى مىشود و ماهيتهاى ديگرى حادث مىگردد . ماده كه از حدوث و فنا و كون و فساد معاف است ، نه به معنى استثنايى در قانون كلى كون و فساد است ، بلكه از آن جهت است كه ماده واقعيتى در عرض ساير واقعيتها نيست ، ماده زمينه واقعيت است نه خود واقعيت .\r\nبديهى است كه ماده ارسطويى را نبايد با ماده فيزيكى اشتباه كنيم . ماده فيزيكى از نظر ارسطو مركّب از ماده و صورت است .\r\nارسطو نظريه ديگرى دارد كه با نظريه « ماده و صورت » خويشاوند است و آن نظريه « قوه و فعل » است .\r\n\r\nتعميم قوه و فعل در اعراض اشياء\r\nارسطو نظريه قوه و فعل را در اعراض اشياء تعميم داد و گفت اشياء يك حالت بالقوه دارند . شيئى كه بعد وجود پيدا مىكند قبلًا بالقوه وجود دارد و بعد حادث\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمىشود و به وجود مىآيد و آنكه الان وجود دارد در گذشته وجود نداشته است . من در گذشته وجود نداشته‌ام ، بلكه ماده‌اى كه الآن به من تعلق دارد وجود داشته است . ماده و زمينه وقتى آماده شد صورتى پيدا مىشود ، اين صورت مدتى باقى مىماند تا اينكه به عللى معدوم شده و صورت ديگرى جاى آن را بگيرد . صورتها در « آن » حادث مىشوند و در « آن » معدوم مىگردند ولى در زمان باقى مىمانند ؛ يعنى فاصله « آن » حدوث و « آن » فنا را ثبات و بقا پر مىكند . عليهذا بر جهان ارسطو ، هم ثبات حاكم است و هم تغيير دفعى ( كون و فساد ) و هم تغيير تدريجى ( قوه و فعل ) .\r\nچنان كه مىدانيم ارسطو و ارسطوئيان ، اشياء را به نحو خاصى دسته‌بندى كرده‌اند و مجموعا اشياء را تحت ده جنس اصلى كه آنها را « مقوله » ناميده‌اند داخل دانسته‌اند ، به اين ترتيب : مقوله جوهر ، كيف ، كم ، أين ، متى ، اضافه ، فعل ، انفعال ، جده يا ملك ، وضع . ارسطو نظريه كون و فساد و قوه و فعل را به جوهر اشياء و همچنين به اعراض اشياء تعميم داد .\r\nبه عقيده ارسطوئيان در همه مقولات تغيير صورت مىگيرد ، در برخى تدريجى و در برخى دفعى . تغيير تدريجى ( حركت ) تنها در چهار مقوله امكان دارد : كم ، كيف ، أين ، وضع ، و در ساير مقولات امكان ندارد . تغيير ساير مقولات دفعى است . عليهذا بر همه مقولات ، اعم از آنكه تغيير تدريجى مىيابد يا تغيير دفعى ، ثبات نسبى حكمفرماست ، زيرا مقولاتى كه در آنها حركت هست ، آن حركتها دائم نيست ، گاه هست و گاه نيست ، از اين رو ثبات نسبى بر آنها حكمفرماست ؛ و مقولاتى هم كه تغييرات آنها دفعى است ، نظر به اينكه آن تغييرات در « آن » واقع مىشود ، يعنى صورتها در « آن » حادث مىشوند و در « آن » نابود مىگردند و در فاصله دو « آن » كه قهراً « زمان » خواهد بود ثابت و باقى هستند ، پس بر اين مقولات نيز تغيير نسبى و ثبات نسبى حكمفرماست . پس جهان ارسطو جهانى است كه در آن ثبات بيش از تغيير به چشم مىخورد .\r\nنظريه چهارم : نظريه ملا صدرا . اين نظريه به صورت يك اصل فلسفى مبرهن تنها در فلسفه اسلامى پيدا شد و آن نظريهء « حركت جوهريه » بود كه صدر المتألهين ارائه داد . او گفت كه كون و فسادى در عالم نيست و هرچه هست حركت است . ارسطو گفته بود كه در جوهر اشياء كون و فساد است نه حركت ، بر جوهر اشياء تغييرات آنى و\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nدفعى حكمفرماست و سكون زمانى . بوعلى كه بزرگ‌ترين نماينده مكتب ارسطويى در دوره اسلام است - هر چند خود صاحب نظريات زيادى مستقل از ارسطوست - نيز همين نظر را تأييد كرده بود . ولى صدر المتألهين گفت اساس عالم ما را جوهر تشكيل مىدهد و اعراض تبعى و طفيلى هستند و شما جوهر را امرى ثابت پنداشته‌ايد كه گهگاه تغييرات دفعى پيدا مىكند و حال آنكه در سراسر جهان ماده ، ثباتى وجود ندارد و آرامشى نيست و نبايد گفت كه جهان متحرك است بلكه بايد گفت كه جهان يك واحد حركت است و يك جريان دائم است . در اينجا مراد از « متحرك » متحركى است كه عين حركت است . اين در اعراض است كه متحرك و حركت دوتاست ، لكن در جوهر ، متحرك و حركت يكى است . وى گفت گذشته از برهان ، قرآن نيز اين نظر را تأييد مىكند . خداوند در قرآن از صيرورت و سير همه اشياء بدون استثناء به سوى مبدئى كه از آن آغاز شده‌اند سخن مىگويد و اين جز با حركت عمومى سراسر طبيعت توجيه‌پذير نيست  ( إِنَّا لِلَّهِ وَ إِنَّا إِلَيْهِ راجِعُونَ  « 1 » *  كُلٌّ إِلَيْنا راجِعُونَ  « 2 » ) .\r\nطبق اين نظريه جهان يك پارچه حركت و جريان است و يك پارچه حدوث . پس مسئله حادث بودن يا حادث نبودن عالم شكل ديگرى پيدا مىكند . جهان حادث است به معنى اينكه عين حدوث است ، جهان حدوث دائم است ، جهان به حقيقت « جهان » يعنى دائما در حال جهيدن است . نبايد دنبال اين بگرديم كه جهان از كى آغاز شده و كى حادث شده است ، اين حرف بىمعنى است . جهان را از هر ابتدايى كه فرض كنيم هميشه در حال حدوث بوده است . بنابر اصل عدم امكان انقطاع فيض ، جهان از ازل وجود داشته و از ازل در حال حدوث بوده است ، دائما موجود شده و فانى مىشود اما حس ما آن را درك نمىكند . مطابق اين نظريه از وقتى كه آمده‌ايم و در اين سالن نشسته‌ايم تا حالا ، خيال مىكنيم كه آنچه در اين سالن در لحظه ورود ما بوده عيناً همان است كه الآن هست ، در حالى كه اينچنين نيست ، تغيير دائم بر همه محيط ما حاكم است ، سالن دائماً در حال موجود شدن و فانى شدن بوده است و خود ما هم دائما در حال موجود شدن و فانى شدن هستيم . آرامش و ثبات مخصوص ماوراء الطبيعه است . ثبات متعلق به عالمى است وراء عالم طبيعت كه عارى از نقص و قوهء\r\n\r\n\r\n\r\n\r\n","description":"","footnote":"\r\n( 1 ) . بقره / 156 .\r\n( 2 ) . انبياء / 93 .\r\n","page_name":" 189 ","page_number":189},
  {"content":"\r\n\r\nاستعداديه است و آنچه برايش امكان دارد وجود دارد و محيط بر زمان و مكان اين عالم است . ثبات به آن عالم تعلق دارد كه نظام اين عالم را حفظ كرده است ، بلكه تفاوت طبيعت و ماوراء طبيعت تفاوت حركت و ثبات است و اگر ما در درون خود و در ذهن خود ميان گذشته و آينده پيوند مىزنيم ، يعنى هم گذشته را درك مىكنيم هم حال را درك مىكنيم و هم آينده را ، براى اين است كه علم ما مرتبه ماوراء طبيعى وجود ماست « 1 » . اگر ما بوديم و صرفاً همين مغز ، كه چون يك امر مادى است دائماً با همه محتوياتش در تغيير است و در هر « آن » غير آن چيزى است كه در « آن » پيش بود ، علم « 2 » نمىتوانست وجود پيدا كند ، چون علم حيثيتش حيثيت ثبات است ، علم حيثيت ذاتش حضور است و ضد تغيير ، از اين رو علم مساوى بقاست . اگر ما بوديم و همين مغز مادى متغير غير ثابت ، ذهن ما حالت آئينه‌اى داشت كه آن را از برابر اشياء عبور دهند .\r\nاينجاست كه رابطهء معلولى و تعلقى طبيعت به ماوراء طبيعت عجيب مشخص مىشود . آيا اگر ما و جهان ما ده ميليون سال قبل در يك « آن » حادث شده و بعد در « زمان » رها شده بوديم ، نيازمند به علتى كه ما را و جهان ما را حادث كند و به وجود بياورد بوديم ، اما اكنون كه معلوم شده « آن حدوث » در كار نيست بلكه « زمان حدوث » در كار است و ما در « آن » حادث نشده‌ايم و در « زمان » حادث شده و مىشويم و خواهيم شد و حدوث ما عين فناى ماست پس ديگر نيازمند به علت محدثه نيستيم ؟ ما را دائماً دارند وجود مىدهند نه اينكه در يك « آن » وجود پيدا كرديم و نياز ما به علت تمام شد . دائماً فيض وجود مىگيريم . ما دائماً در حال شدن هستيم . اين هم نظريه چهارم .\r\n\r\nحركت در فلسفهء جديد غرب\r\nدر دنياى جديد ، هم در مورد تضادها و هم در مورد حركتها ، نظريه‌ها به نظريه ملاصدرا نزديك شد . فيلسوف امروز نقش ناسازگاريها را طفيلى نمىداند .\r\nهگل و پيروان ماترياليست او ، هم براى تضادها نقش اساسى قائل‌اند و هم آنها\r\n\r\n\r\n\r\n\r\n","description":"","footnote":"\r\n( 1 ) . در اين مورد به جلد اول اصول فلسفه و روش رئاليسم ( مقاله سوم ) مراجعه شود .\r\n( 2 ) . غرض از علم ، معرفت و شناخت به معنى وسيع كلمه است نه علم تجربى كه در ترجمه كلمه  science  غربى به كار مىرود .\r\n","page_name":" 190 ","page_number":190},
  {"content":"\r\n\r\nرا بايستنى مىدانند . هگل و ماركس مىگفتند اگر تضادى نباشد در عالم حركت و تكاملى نيست . يكى از فيلسوفان مىگويد : « بزرگ‌ترين اختراع طبيعت براى تكامل ، مرگ است » .\r\nدر مسئله حركت هم نه تنها نظريه زنون و ذيمقراطيس رد شد ، بلكه ماديت امروز هم نه دم از ذرات ازلى و ابدى ( نظريهء اتميسم ) مىزند و نه حتى به تغيير ارسطويى به صورت « كون و فساد » اعتقاد دارد . امروزه ماركسيستها دم از « صيرورت » مىزنند . پيش از اين مادّيون هميشه مىگفتند كه ماده ازلى و ابدى است و همه تغييرات سطحى است ؛ ليكن امروز اين نظريه سطحى تلقى شده و مسئله حركت و « شدن » مورد بحث قرار گرفته است . اين نكته را بايد اضافه كنم كه ماديون امروز اگر چه مىگويند هر چه هست حركت است ، هستى مساوى حركت است ، ولى غالبا منظورشان اين است كه هيچ شئ ساكنى نيست ، نه اينكه محرك و حركت يكى است . ثانيا فرضا چنين عقيده‌اى داشته باشند ، از نظر علمى غير قابل اثبات است . از نظر فلسفى ، هگل روى اصول نادرست خود اين را مىتوانست بگويد ، بر خلاف ماركس و ماركسيستها كه آن اصول را نپذيرفته‌اند و اصولى ديگر هم كه اين نتيجه را بدهد عرضه نداشته‌اند .\r\nبعد از اينكه مسئلهء « شدن » مطرح شد ، نتيجه‌گيرىهايى كه از اين مسئله به عمل آمد با نتيجه گيرىهايى كه در فلسفه اسلامى شده بود تفاوت پيدا كرد ؛ بدين معنى كه ماديين مىخواهند از اين اصل كه « جهان دائماً در حال شدن است » و نيز از اين اصل كه « ناسازگارى بر جهان حاكم است » نتيجه بگيرند كه جهان يك دستگاه خود سامان است يعنى دستگاهى است بىنياز از بيرون خود و بىنياز از ماوراء خود . درست نقطه مقابل نتيجه‌اى كه ملا صدرا مىگيرد كه بر طبق آن ، جهان چون يك واحد در حال شدن است ، بسته به ماوراء خود است .\r\nريشه قضيه برداشتى است كه در غرب از « تضاد » شده است . در اينكه تضاد و ناسازگارى در طبيعت ركن اساسى است شكى وجود ندارد ولى اختلاف نظرهايى در مورد تضاد و ناسازگاريها هست كه سبب شد گروهى بىنيازى جهان ماده و حركت را از ماوراء خود نتيجه بگيرند و گروه ديگر نياز كامل ماده به ماوراء خود را .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nجريان انديشهء تضاد و حركت در شرق و غرب\r\nاين بود نظرياتى در باب تضاد و حركت . سير اين نظريات اگر چه از يونان شروع مىشود ولى در دو شاخه غربى و شرقى جريان مىيابد . در شاخه شرقى اسلامى تضادها امورى لازم و ضرورى شناخته مىشود و حركت آن هم در حد حركت جوهرى مورد قبول واقع مىشود . در شاخه غربى هم اين دو مسئلهء حركت و ناسازگارى تقريباً در همين مسير جريان پيدا مىكند . غربيها هر چه جلوتر آمده‌اند براى ناسازگاريها و تضادها اصالت بيشترى قائل شده‌اند و حركت را هم اصيل‌تر و ضرورىتر و عمومىتر از پيش دانسته‌اند و به همين نظريه نزديك شده‌اند كه ثباتى در كار نيست .\r\nتقريباً مىتوان گفت كه مقدمات اين دو نظريه در غرب و شرق يكسان جريان پيدا كرده است ( البته نه كاملا يكسان بلكه با دو رنگ و دو شكل تا حد زيادى نزديك به هم ) اما به مرحله نتيجه‌گيرى كه رسيده است از آنها دو نوع نتيجه مختلف گرفته شده است . اين اختلاف در نتيجه‌گيرى به اين علت است كه در عين اينكه اين دو شاخهء انديشه به يكديگر نزديك شده‌اند فيلسوفان غربى و شرقى از پاره‌اى از مقدمات برداشتهاى مختلفى داشته‌اند .\r\nنتيجه‌گيرىاى كه در مشرق زمين از اين مسئله شده اين است كه جهان و زمان و مكان يك واحد حركت است و اگر شما چنين احساس مىكنيد كه گويى گذشته و آيندهء جهان با هم موجود است ، اين ناشى از خصلت ذهن شماست و حال آنكه مطابق اين نظريه كه جهان يك واحد حركت است تمام جهان هميشه در يك حالت ميان گذشته و آينده است ، گذشته فانى شده و آينده نيامده و آنچه را كه « حال » مىناميم اگر درست دقت كنيم مىفهميم كه نيمى از آن آينده و نيمى از آن گذشته است . از اين رو هر گذشته مىتواند زمينه و شرط و « معد » براى آينده خود باشد ؛ يعنى اگر گذشته نبود ، آينده ممكن نبود . اگر گذشته را علت حال و آينده مىناميم به معنى عليت اعدادى يعنى به معنى شرطيت گذشته نسبت به آينده است نه به معنى عليت حقيقى كه وجود دهندگى است . از اين رو علت واقعى و پديد آورنده عالم را يك حقيقت « قيّومى » محيط بر گذشته و آينده بايد دانست و اوست كه عالم را حادث مىكند ؛ بر خلاف گفته فيلسوفان مادى كه مىگويند : « عالم ، خود ، خود را مىآفريند ؛ خود ، خود را مىروياند ؛\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nيك نوع تناسل خودرو بر عالم حكمفرماست » « 1 » . اين تصور كه « عالم ، خود ، خود را مىآفريند » از يك سو از عدم تعمق كافى در حقيقت حركت و رابطه‌اى كه مراتب حركت با يكديگر مىتوانند داشته باشند و از سوى ديگر از عدم تعمق كافى در رابطه معلول با علت خود پيدا شده است . اين ، حالت مداوم جهان است و جهان دائماً در حال حادث شدن است نه اينكه در يك زمان در گذشته حادث شده باشد . به قول مولوى « 2 » :\r\n هر زمان نو مىشود دنيا و ما * بىخبر از نو شدن اندر بقا \r\n\r\nعلت « رسيدن » نه علت « رساندن »\r\nهر حقيقت حادث يك حقيقت وابسته است و گذشته‌اش نمىتواند علت حاضرش باشد چون هميشه گذشته‌اش معدوم است . يك حقيقت حادث به دليل حدوثش وابسته به يك علت ماورائى است ، خودش نمىتواند خودش را توجيه كند و خودش نمىتواند علت خودش باشد ، البته گذشته‌اش مىتواند علت فيزيكى و نه فلسفى آن باشد و به عبارت ديگر مىتواند شرط و مجرا براى حال باشد و حال مىتواند شرط و مجرا و معبر براى آينده باشد مانند هر راهى كه قسمت اول آن راه شرط رسيدن به قسمت دوم آن است نه علت رساندن به قسمت دوم آن . براى رفتن به بازار ، آن گام پانصدم ما كه در جلوى بازار است امكان ندارد وجود يابد مگر اينكه گامهاى قبلى وجود پيدا كرده باشند ، و به قسمتهاى آخر محال است برسيم مگر اينكه قسمتهاى وسط را طى كرده باشيم ؛ و اين نه به آن معناست كه قسمتهاى وسط راه هستند كه ما را به مقصد مىرسانند ، اينها معبر ما و شرايط رسيدن ما به آن نقطه است .\r\n\r\n\r\n\r\n\r\n","description":"","footnote":"\r\n( 1 ) . كارل ماركس در كتاب آثار فلسفى خود عبارتى قريب به همين مضمون دارد كه در اينجا به نقل از كتاب ماركس و ماركسيسم ( صفحه 238 ) آورده مىشود :\r\n« به وسيله ژئوگنوزى يعنى وسيله علمى كه تشكيل زمين و تكوين آن را همچون يك پديده تناسل خود به خود شرح مىدهد ، ضربه محكمى بر ( مفهوم ) خلقت ( الهى ) وارد آمد . نظريه تناسل خود به خود ، تنها طريقه رد عملى نظريه خلفت است . »\r\n( 2 ) . ديد مولوى در اين شعر يك ديد عرفانى است و برداشت و تفسير او با برداشت و تفسير ما كه فلسفى است از يك نظر متفاوت است ، هر چند هر دو به نتيجه واحد مىرسد .\r\n","page_name":" 193 ","page_number":193},
  {"content":"\r\n\r\nحركت را به سه نحو مىتوان تصوير كرد : يكى به صورت اكوان منفصل كه در آن ، رابطهء گذشته و آينده به كلى گسسته است ؛ ديگر به صورت متحرك و حركت و محرك و حركت كه مرتبه گذشته در آينده موجود است . البته اين فرض با اينكه « هر چه در طبيعت است حركت است » منافى است . سوم اينكه رابطه اتصالى است ، هر مرتبه‌اى در مرتبه ديگر معدوم است و عدم تا اعماق حركت راه يافته است . به اين معنى هرگز مرتبه‌اى با مرتبه ديگر موجود نيست و شرط علت ، معيّت است و لهذا محال است كه مرتبه‌اى علت مرتبه ديگر باشد .\r\n\r\nتوجيه حركت در مغرب زمين\r\nدر مغرب زمين مسئله به شكل ديگرى توجيه شد به طورى كه نتيجه‌اى درست مخالف آن نتيجه به دست آمد . گروهى از فلاسفه غرب دو اصل ناسازگارى و حركت را به يكديگر پيوند زدند و گفتند كه ناسازگارى علت و توجيه كننده حركت است ، كه اين حرف در جهان انعكاس زيادى يافت . اما خود ناسازگارى از كجا پيدا شد ؟ اينجاست كه تا مقدمه‌اى كه منتهى به اين نظريه شده است توضيح داده نشود اين مطلب روشن نمىشود .\r\nآنها اين نتيجه را از منطق ديالكتيك هگل گرفتند كه اتفاقا خود او از اين منطق چنين نتيجه‌اى را نگرفته بود . منطق ساخته و پرداخته هگل ، براى خودش يك نتيجه و براى برخى شاگردانش نتيجه‌اى معكوس آن داشت .\r\nهگل چه مىگفت ؟ تا سخن او روشن نشود سخن پيروان او را نمىتوان تشريح كرد و نمىتوان نقاط قوّت يا ضعف آن را روشن نمود . هگل يك اختلاف بسيار اساسى با همه فلاسفه جهان ابراز كرد . او پرسيد فلسفه يعنى چه ؟ و جواب داد : فلسفه يعنى توضيح جهان هستى . بعد گفت : توضيح جهان هستى از چه راه ؟ و جواب داد : تاكنون فلاسفه جهان خواسته‌اند جهان هستى را از طريق عليت توضيح دهند و اين بر اساس يك اشتباه و يك مقايسه بوده است . ديده‌اند در امور جزئى مىتوان قوانين حاكم بر اشياء را از راه علت و با قانون عليت توضيح داد : آب چرا يخ بسته است ؟ براى اينكه درجه حرارت چند درجه زير صفر است و آب يخ مىبندد . علت يخ بستن آب ، سرماى زير صفر است . آب آن سماور چرا بخار شده است ؟ براى اينكه حرارت بيش از 100\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nدرجه است و آب را بخار كرده است .\r\nهگل مىگويد : اينها خيال كرده‌اند كه جهان را هم مىتوان با عليت توضيح داد ، حال آنكه به دو دليل چنين كارى ممكن نيست :\r\n1 . فرض كنيم جهان را توضيح دهيم به علتى ، و علتش را به علتى ، و علتش را به علتى و . . . آخرش يا به جايى مىرسيم و يا نمىرسيم . اگر به جايى نرسيم پس به توضيحى نرسيده‌ايم يعنى جهان توضيح داده نشده است ؛ چون الف را اگر توضيح بدهيم به ب ، ب خودش نياز به توضيح ديگرى دارد و آن ج است ، در نتيجه الف هم براى توضيح نياز به ج دارد و همين طور . پس جهان توضيح داده نمىشود . اگر هم برسيم به علت نخستين ، سلسله توضيحات در يك جا مىايستد كه آن علت نخستين است . پس باز فلسفه از ايفاى نقش خود باز مىماند ، چون ممكن است كسى بپرسد خود علت نخستين را چگونه مىتوان توضيح داد يا چرا علت نخستين ، علت نخستين شده است ؟ پس خودش بىتوضيح مىماند . لذا مادّيون و الهيون كه خواسته‌اند جهان را از راه عليت توضيح دهند به همين دليل موفق نشده‌اند ؛ يكى علة العلل را خدا مىداند ، يكى سوفسطايى شده و علة العلل را ذهن دانسته ، و ديگرى مادى شده و علة العلل را ماده دانسته است ، ولى به هرچه برسيم بالاخره علت نخستين بدون توضيح مىماند .\r\n\r\nتوضيح جهان از راه ضرورت منطقى\r\nهگل مىگويد پس توضيح اساسى جهان توضيح از راه دليل است نه از راه علت . فرق است ميان علت و معلول و ميان دليل و نتيجه . دليل آوردن و نتيجه گرفتن ، آن نوع عملى است كه ذهن انسان انجام مىدهد . مثلًا مىگوييم : « زاويه الف با زاويه ب و زاويهء ب با زاويه ج مساوى است » ، بعد از اين مقدمه فورا نتيجه مىگيريم كه : « زاويه الف با زاويه ج مساوى است » . اينجا رابطه علت و معلولى نيست . نه زاويه « الف » علت است از براى « ب » و نه زاويه « ب » علت است از براى « ج » و نه آن دو مقدمه علت است از براى اينكه زاويه « الف » مساوى زاويهء « ج » باشد . ولى آن دو مقدمه يعنى « مساوى بودن زاويه الف با زاويه ب » و « مساوى بودن زاويه ب با زاويه ج » منطقا نمىتواند غير از اين نتيجه بدهد كه زاويه الف مساوى با زاويه ج باشد چون\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nدليل ( مقدمات و ترتب آنها ) ، نتيجه را در بطن خودش دارد يعنى عقل حكم مىكند كه نمىتواند غير از اين باشد .\r\n2 . هگل مىگويد فلاسفه در امور جزئى هم اشتباه مىكنند كه خيال مىكنند عليت مىتواند آن امور را توضيح دهد ؛ آن توضيح ، كاذب است . وقتى از شما مىپرسند كه « چرا آب يخ بسته است ؟ » اشتباه است اگر جواب دهيد كه « چون درجهء حرارت زير صفر است » . اگر كسى بپرسد چرا اگر درجه حرارت زير صفر باشد آب بايد يخ ببندد ؟ چرا بر خلاف اين نيست ؟ و اگر بر خلاف بود چطور مىشد ؟ آيا اگر اينجور مىشد تناقضى در جهان بود ؟ اگر زير صفر مىبرديم و تبديل به بخار مىشد چه ايرادى داشت ؟ براى عقل هيچ فرقى نمىكرد منتها چون ما اينطور تجربه كرده‌ايم مىگوييم اينطور هست . اما « اينطور هست » غير از اين است كه اينطور بايد باشد . عليت را ما از راه تجربه به دست آورده‌ايم . چون ديده‌ايم « الف » علت است از براى وجود « ب » و « ب » علت است از براى وجود « ج » ، چون هميشه اينطور ديده‌ايم اينطور قضاوت مىكنيم . عكسش هم اگر مىبود طورى نمىشد و عقلا محال نبود كه بر خلاف آن باشد . پس اين هم اشتباه است كه خيال كرده‌ايم علم و تجربه مىتواند جهان را توضيح دهد . نه ، آن هم نتوانسته توضيح دهد و فقط آنچه را كه وجود داشته بيان كرده است بدون اينكه نشان دهد چرا بايد چنين باشد و چرا منطقا غير از اين نمىتواند باشد .\r\nاز نظر هگل توضيح آنجاست كه ضرورت منطقى در كار بيايد و نتيجه در بطن دليل مستقر باشد و از تحليل دليل به نتيجه برسيم . آنجا كه مىگوييم زاويه « الف » با « ب » و زاويه « ب » با زاويه « ج » مساوى است و بالنتيجه زاويه « الف » با « ج » مساوى است ، نه از آن روست كه ابتدا زاويه « الف » و بعد زاويه « ب » را اندازه‌گيرى كرده و ديده‌ايم كه زاويه « الف » با زاويه « ب » برابر است و بعد زاويه « ج » را اندازه‌گيرى كرده و در مقايسه با زواياى « الف » و « ب » ديده‌ايم كه با هم برابرند و آنگاه گفته‌ايم پس « الف » با « ج » برابر است ؛ نه ، مطلب اين است كه اگر زاويه « الف » با زاويه « ب » برابر باشد و زاويه « ب » با زاويه « ج » برابر باشد منطقا بايد زاويه « الف » با زاويه « ج » برابر باشد نه اينكه چون ديده‌ايم كه هست مىگوييم هست ، بلكه منطقا بايد اينطور باشد .\r\nهگل ادعا كرد فلسفه‌هايى كه تاكنون در جهان بوده فلسفه نبوده چون تكيه همه آنها بر اصل عليت است در حالى كه تكيه بر عليت كار علم است ، علم است كه يك توجيه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nجزئى مىكند و فقط به درد عمل مىخورد ولى فلسفه مىخواهد جهان را توضيح بدهد و كارى كه علم مىكند توضيح نيست .\r\nدر همين زمينهء دليل ، فيلسوفان اسلامى مثل بوعلى سينا هم مطالبى گفته‌اند كه در اينجا از بيان آن مطالب صرف نظر مىشود .\r\nحرف ديگر هگل اين بود كه هيچ گونه تفاوتى ميان جهان عينى و جهان ذهنى نيست . فيلسوفان جهان مىگفتند كه درست است كه ما شناخت داريم و شناخت ما هم مطابق است با جهان عينى ، اما اين استدلال و قياس و نتيجه‌گيرى كه ما مىكنيم در عالم شناخت خودمان است و آنچه در جهان عينى جريان دارد عليت و معلوليت است . البته يك نوع تطابقى هست ميان عين و ذهن ولى طرز عملكرد ذهن يك نوع است و جريان عالم عين نوع ديگر ؛ يعنى ما در ذهن براى اينكه به نتيجه برسيم به قول هگل از راه دليل به نتيجه مىرسيم ولى عالم عين ، ديگر مقدمه و نتيجه تشكيل نمىدهد . بايد پرسيد آيا طبيعت در جرياناتى كه در نباتات و انسان و حيوان وجود دارد از مقدمات به نتيجه سير مىكند ، يا اين گونه سير طرز عملكرد ذهن است ؟ فيلسوفان گذشته حساب ذهن را از عالم عين جدا مىكردند و مىگفتند از مقدمه به نتيجه رسيدن كه يك ضرورت منطقى غير معلّل است كار ذهن و طرز عملكرد ذهن است . كار عالم ذهن استدلال است و كار عالم عين عليت . هرچند ما استدلال مىكنيم ، در طبيعت ، استدلال جريان ندارد ، در عين حال نوعى تطابق ميان ذهن و عين هست .\r\nبنابر نظر هگل جدايى ميان ذهن و عين غلط است ؛ ما دو چيز نداريم كه يكى ذهن باشد و يكى عين ، در يكى جريان عليت باشد و در ديگرى جريان استدلال ، در يكى ضرورت منطقى و لا معلّليت حكمفرما باشد و در ديگرى معلّليت ، و آنگاه فيلسوفى قائل به اصالت عين بشود و فيلسوفى ديگر قائل به اصالت ذهن . ذهن همان عين و عين همان ذهن است . موجود مساوى است با معقول و معقول مساوى است با موجود . بنابر اين آنچه كه در خارج و در عالم عين هست به همين شكل دليل و نتيجه است و جريان جهان هم عبور از دليل به نتيجه است . خود عليت يك جزء كوچكى است در درون اين جريان استدلالى عينى و طبيعى . هگل ، ديالكتيكى را بنياد كرد كه بر اساس استدلال و استنتاج استوار بود و در آن به حكم ضرورت منطقى و بدون استناد به اصل عليت ، از دليل به نتيجه سير مىشد و همين سير را مطابق جريان خارج مىدانست .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاينجا مطلب مهمى كه مطرح مىشود اين است كه فيلسوفان پيش از هگل مىگفتند : در عالم ذهن ، آنجا كه ذهن چيزى را مقدمه مىگيرد و چيز ديگرى را از آن استنتاج مىكند ، رابطهء ضرورى حكمفرماست ، مانند انتزاع يك معنا از معناى ديگر . اگر از فيلسوف گذشته مىپرسيدند عدد 4 چرا چهارتاست ؟ مىگفت چرا ندارد ، لازمهء عدد 4 ، 4 تا بودن است و اگر عدد 4 باشد نمىتواند زوج بودنش وجود نداشته باشد . به عبارت ديگر زوج بودن ذاتى عدد 4 است « و الذاتى لا يعلّل » . وقتى مىپرسيدند پس عدد 4 را چه كسى زوج كرده است ؟ مىگفتند اين يك امر انتزاعى است و لازم لا ينفكّ است ، كسى عدد 4 را زوج نكرده است ؛ اينطور نيست كه اول 4 را ايجاد كنند و بعد زوج بودن را به آن بدهند ، زوج بودن عدد 4 يك ضرورت منطقى است ، مثل اينكه بگوييم خود عدد 4 را چه كسى چهارتا كرده است ؟ اينجا ضرورت منطقى حكمفرماست و نه عليت ، و اين تفكيكى است كه ذهن مىكند و الّا در حقيقت ، دو واقعيت وجود ندارد .\r\nعليهذا قدما هم قبول داشتند كه در ضرورتهاى منطقى ، عليت معنى ندارد . هگل وقتى كه هستى را بر اساس ضرورتهاى منطقى يعنى بر اساس همان جريانى كه ذهن هنگام استدلال طى مىكند توضيح مىدهد ، مىگويد وقتى كه « الف » با « ب » و « ب » با « ج » برابر است پس « الف » با « ج » برابر است و اگر كسى بپرسد چه كسى « الف » را با « ج » مساوى كرده است ، بايد گفت : اين سؤال ديگر بىمورد است و علت نمىخواهد ، لازمه و ذاتى آن مىباشد . عليهذا اينكه طبيعت « شدن » است ، دليل دارد نه علت . دليلش اين است كه « شدن » لازمه نفوذ نيستى در هستى و يك ضرورت منطقى است ؛ لازمه اين نفوذ منطقا فراهم آمدن مفهوم « شدن » است .\r\nهگل طبيعت را از روى استدلال و عبور از دليل به نتيجه توضيح داد و قهراً مسئله ضرورت منطقى و بىنيازى از علت ماورائى ، در طبيعت هم رسوخ پيدا كرد چون دليل ، خودش توضيح دهنده نتيجه است و بعد از اينكه دليل نتيجه را توضيح داد سؤال از علت معنى ندارد . هر چيزى مقدّمش دليل است براى مؤخّرش و همان مقدمه‌اش مانند يك دليل آن مؤخره را نتيجه مىدهد نه آنكه مانند علت آن را به وجود بياورد و بعد هزاران سؤال درباره علت به وجود بيايد كه آيا علت ايجابى است يا اعدادى ؟ علت همزمان با معلول وجود دارد يا وجود ندارد ؟\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nديالكتيك ؛ سير از دليل به نتيجه در ذهن و عين\r\nهمچنين هگل در باب استدلالها گفت حالا كه ديالكتيك به معنى سير از دليل به نتيجه است و طبيعت هم جريانش همين جريان است و ذهن هم كارش همين است و ذهن و عين هم هر دو يك چيزند ، حالا بايد ديد اين سير از كجا شروع مىشود و به چه ترتيب عمل مىكند ؟ كاروان فلسفى هگل از اينجا به راه افتاد . او گفت نخستين مقوله ، مقوله هستى است ؛ اول دليل ، خود هستى است و اولين اصل خود هستى است و گفت هستى چيزى است كه نيستى از او استنتاج مىشود آنچنانكه از هر دليلى نتيجه استنباط مىشود و گفت اگر هستى را بدون اضافه به يك شئ و به خودى خود در نظر بگيريم پوچ است و بىمعنى است ؛ پس هستى نيست ، يعنى هستى نفى خود را در درون خودش دارد آنچنانكه هر دليلى نتيجه‌اش را در درون خودش دارد ؛ پس هستى ، اثباتى است كه نفى خودش را در درون خودش دارد . هستى نيست و به عبارت ديگر هستى نيستى است . هستى ، نيستى را نتيجه داد ، نيستى از بطن هستى متولد شد . تصديق ، انكار خود را در بطن خودش داشت و دارد . پس تا اينجا ايندو يعنى هستى و نيستى با يكديگر يكى شدند ( بچه‌اى كه نفى كننده مادر است و از بطن همان مادر زاييده شده با مادر يكى شد ) . از تركيب و جمع ايندو « شدن » محقق شد . نتيجه اول : نيستى از هستى نتيجه شد آنچنانكه هر نتيجه‌اى از دليل درمىآيد ، و بعد همانطور كه هر نتيجه دليل مىشود براى نتيجه ديگر ، اين دليل و نتيجه با هم تركيب مىشوند و از اينها شدن و حركت به وجود مىآيد و قافله از اينجا به راه مىافتد . بعد ، از اين شدن ، امور ديگر به وجود مىآيد و بعد . . . و بدين ترتيب هگل دستگاه بسيار وسيعى به قول خودش براى توضيح هستى مىسازد . در اين فلسفه ، به اين بيان ، هستى نيستى را - كه ناسازگار با هستى و نفى هستى است - در بطن خودش دارد و از اين ناسازگارى ، شدن استنتاج مىشود ، پس ناسازگارى است كه شدن و حركت را توليد مىكند . پس نيستى را هستى توضيح مىدهد و شدن و حركت را هم ناسازگارى هستى و نيستى توضيح مىدهد . چون باب ، باب دليل و نتيجه است ديگر سراغ از عليت در اينجا معنا ندارد . اين ، طرز بيان خاص هگل بود در شروع ديالكتيك خودش .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nايرادهاى نظريه هگل\r\nبر فلسفه هگل ايرادهاى اساسى وارد است كه درباره اين موارد فهرست‌وار اشاراتى مىكنيم :\r\nاينكه مىگويد عليت نمىتواند جهان هستى را توضيح بدهد سخن درستى نيست . عليتى كه بنابر فلسفه اصالت وجود ميان وجودات است غير عليتى است كه ميان ماهيات است . بنابر فلسفه اصالت وجود ، علت ، معلول را توضيح مىدهد و اين مسأله‌اى است در سطح بسيار عالى « 1 » .\r\nسخن دومش كه ذهن و عين را يكى مىداند و مىگويد در عالم عين همانند عالم ذهن جريان استدلال حكمفرماست ، درست نيست « 2 » . نه ذهن و عين يكى است و نه\r\n\r\n\r\n\r\n\r\n","description":"","footnote":"\r\n( 1 ) . حرف اول هگل كه مىگفت : علت نمىتواند توضيح دهنده باشد ، دليل توضيح دهنده است ؛ جوابش اين است كه : خود عليت بزرگ‌ترين دليلهاست ، كه همان لمّيت و از علت به معلول پى بردن است ، منتها هگل مىگويد ما عليت را تنها از راه تجربه مىتوانيم كشف كنيم و وقتى از راه تجربه كشف بكنيم تجربه تنها يك قضيهء وجوديه است نه ضروريه ، و اين حرفش حرف درستى است ، ولى حرف بسيار بسيار دقيق مرحوم آخوند ( صدر المتألهين ) در باب اتحاد عاقل و معقول در اينجا زنده مىشود . شيخ ( ابن سينا ) و ديگران در باب علم بارى گفتند كه مناط علم حق ، « لمّيت » است ، يعنى ذات بارى علت تامه است براى موجودات و ذات بارى علم به ذات خودش دارد و علم به ذات خودش كه علت موجودات است قهراً علم به موجودات هم هست . جواب دادند كه اگر علم ، همان علم حصولى و ارتسامى باشد كه شما مىگوييد يعنى علم به ماهيات ، هيچ علم به ماهيتى نمىتواند علم به معلول آن ماهيت باشد و علم بارى تعالى محال است علم ارتسامى باشد چون لازمه‌اش اين است كه علم انفعالى باشد ، ولى اگر علم به وجودها باشد نه ماهيتها ( بنابر اصالت وجود ) ، علم به حقيقت علت ، علم به حقيقت معلول هم هست و به نحو علم حضورى هم خواهد بود چون وجود علت ، وجود معلول است به نحو اتم ، به خلاف ماهيت كه ماهيت علت عين ماهيت معلول نمىتواند باشد چون ماهيتها متباين بالذات هستند .\r\nپس عليت و دليل هميشه دو باب جداگانه نيستند ، عليت تجربى و علم انفعالى همين جور است ولى عليت وجودى اينطور نيست .\r\n( 2 ) . [ باز هم براى توضيح بيشتر قسمتى از درسهاى « حركت » قم نقل مىشود : 
  ] هگل آمد همان مقولات كانت را با قدرى تصرف پذيرفت ولى ميان ذهن و عين فاصله قائل نشد . با مقدماتى كه هگل چيد مشكل شناخت كه از زمان لاك و هيوم به وجود آمده بود حل مىشود ( با فرض قبول آن مقدمات ) .\r\nاين مسئله ، مسئله شناخت در فلسفه ما ، به صورت ديگرى حل شده است و در عين اينكه شناخت از يك سلسله عناصر عقلى كه به صورت « معقولات ثانيه » در ذهن وجود دارند تشكيل يافته است ، باز مشكل شناخت حل شده است و رابطهء ذهن و خارج هم محفوظ است كه در جاى خود بايد بحث شود .\r\n","page_name":" 200 ","page_number":200},
  {"content":"\r\n\r\nعالم عين جريانش مانند عالم ذهن عبور از مقدمه به نتيجه است . از همه مهمتر نحوه استدلالى است كه مىخواهد نيستى را از بطن هستى استنتاج كند آنچنانكه هر نتيجه‌اى از مقدمه‌اش استنتاج مىشود . نيستى را نمىتوان از بطن هستى استنتاج كرد . بر فرض اينكه اصل سخن هگل درست باشد كه هستى وقتى با قطع نظر از هر چيز ديگر در نظر گرفته شود چون تعين ندارد پس هيچ و پوچ است ( كه خود اين حرف باطل است و بر فرض صحت همان اصالت ماهيت و اعتباريت وجود است ) تازه معنىاش اين است كه « هستى نيست » . « هستى نيست » غير از اين است كه هستى نيستى را در بطن خود دارد . يكى انگاشتن ايندو ناشى از فرق نگذاشتن ميان دو قضيه است كه در منطق يكى را قضيه « سالبهء محصّله » و ديگرى را « موجبهء معدولة المحمول » مىنامند . « هستى نيستى است » يك قضيه موجبه معدولة المحمول است و با قضيه سالبه محصله ( هستى نيست ) فرق دارد « 1 » و همين فرق نگذاشتن است كه منشأ دستگاه فلسفى بزرگ هگل شده است .\r\n\r\n\r\n\r\n\r\n","description":"","footnote":"\r\nپس اشكال ما به مبناى دوم هگل اين است كه : وحدت ذهن و عين مردود است و مشكل شناخت بايد با اسلوب فلسفه اسلامى حل شود . خود اروپاييها هم به هگل اشكال كردند كه اگر ذهن و عين يكى باشند خطا ديگر معنى ندارد ، چون خطا در واقعيت كه متصور نيست ، خطا مربوط به ذهن است . بنابر حرف هگل همهء معقولها بايد درست باشند در صورتى كه بسيارى از معقولها نامعقولند .\r\nاشكال ديگر اينكه : ذهن مربوط به انسان است ، اگر فرض شود كه انسانى در عالم نباشد ، ديگر واقعيتى در عالم وجود نخواهد داشت ؟ يا نه ، انسان خودش واقعيتى است كه كشف مىكند واقعيتهاى ديگر را ، نه اينكه خودش عين واقعيتهاى ديگر است .\r\n( 1 ) . اشتباه بزرگ هگل اين است كه قضيهء سالبه محصله را با موجبه معدولة المحمول اشتباه كرده است يعنى بر فرض اينكه هستى در ذات خودش نيست ، هستى منتفى مىشود نه اينكه نيستى با هستى توأم مىشود . به اين مثال توجه كنيد : يكوقت شما مىگوييد : « الف ب نيست » - كه بهتر است بگوييم : « نيست الف ب » - كه نيستى مانند كسى كه كلاهى را از سر ديگرى برمىدارد « ب » بودن را از سر « الف » برمىدارد . « نيست الف ب » قضيه سالبه است . ولى يكوقت مىگوييم « الف نا « ب » است » . در اينجا چيزى از « الف » نفى نكرده‌ايم بلكه چيزى براى او اثبات كرده‌ايم و آن نا « ب » بودن ( غير « ب » بودن ) است . اينجاست كه وجود و عدم به اعتبارى با يكديگر تركيب شده‌اند . در قضيهء « زيد ايستاده نيست » از زيد حالت ايستاده سلب شده و در قضيهء « زيد ناايستاده است » براى او حالت ناايستاده اثبات شده است . فرق اين دو نوع قضيه فرق ميان « مرد نيست » و « نامرد است » مىباشد . در نامرد بودن فقط سلب مرد بودن نشده بلكه يك چيزى هم اثبات شده است . قضاياى نوع اول را كه در آن محمول عارى از ادات سلب است و فقط رابطه ، رابطه سلبى است « سالبه محصّله » و قضاياى نوع دوم را كه رابطهء آنها رابطهء ايجابى و محمولشان همراه با ادات سلب است « موجبه معدولة المحمول » مىنامند و مىگويند در موجبه معدولة المحمول يك چيزى هم لابلاى محمول براى موضوع اثبات گرديده است ؛ و اينجاست كه به فرض پذيرفتن حرف هگل كه\r\n","page_name":" 201 ","page_number":201},
  {"content":"\r\n\r\n\r\nشاگردان هگل\r\nشاگردان هگل دو دسته‌اند : 1 . دست راستىها 2 . دست چپىها . گروهى از شاگردان هگل يعنى چپ‌گراها منطق هگل را پذيرفتند اما فلسفه هگل را نپذيرفتند يعنى متد بينش هگل را كه ديالكتيك اوست پذيرفتند ولى جهان‌بينى او را كه نيمه مادى و نيمه خدايى بود نپذيرفتند . هگل خدا را قبول دارد ولى خدايى كه او قبول دارد نه مادّيون قبول دارند و نه الهيون . خداى او خدايى بيرون از اين جهان نيست و او خدا را به عنوان علت نخستين نمىشناسد . اينها كه منطقش را پذيرفته‌اند گفتند كه ما از منطق هگل پوسته‌هاى آن را دور انداخته و هسته‌هايش را پذيرفتيم . از جمله پوسته‌هايى كه آنها به قول خودشان دور انداختند مسئله تطابق ذهن و طبيعت ( و به تبع آن جريان داشتن رابطه دليل و نتيجه در طبيعت ) است كه دور انداختنى هم هست . ولى در عين اينكه اين « پوسته » را دور انداخته‌اند يك چيزى را كه فقط از همين پوسته مىشود نتيجه‌گيرى كرد و يك فرعى است كه بر پايه همين اصل بنا شده است نگه داشتند ، يعنى پوسته را دور ريختند و پوستهء پوسته را نگه داشتند . اصل پوسته اين بود كه جريان طبيعت همان جريان دليل و نتيجه است . پوستهء پوسته اين است كه در دليل و نتيجه ديگر سؤال از چرا و علت معنى ندارد و ميان آنها ضرورت منطقى برقرار است . اينان گفتند ما بازگشت كرده‌ايم به اصل عليت ، و معتقد شدند كه جريان طبيعت و جريان ذهن جريان عليت است ، ولى پوستهء پوسته را نگه داشتند ، به اين معنى كه معتقد شدند در طبيعت با آنكه عليت برقرار است رابطه ميان علت و معلول به صورت رابطه ميان مقدمه و نتيجه است و در نتيجه ميان آن دو ضرورت منطقى حكمفرماست و بنا بر اين سؤال از علت ( يعنى علتى كه از بيرون ، اين ضرورت منطقى را ايجاد كرده باشد ) غلط است . چنان كه ديديم در فلسفه هگل هم سؤال از علت غلط بود و همه روابط بر اساس ضرورت منطقى توجيه مىشد و از ناسازگارى اثبات و نفى و تركيب\r\n\r\n\r\n\r\n\r\n","description":"","footnote":"\r\nمىگويد « هستى نيست » بايد گفت اين « نيست » رفع است از براى هستى ، نه اينكه « هستى هست ناهستى » كه اولى سالبه محصله و دومى موجبه معدولة المحمول است و اشتباه هگل در اين است كه در مقدمه ، قضيهء سالبه مىگويد و در پايان معدوله نتيجه مىگيرد !\r\n","page_name":" 202 ","page_number":202},
  {"content":"\r\n\r\nآنها « شدن » به وجود مىآمد .\r\nاگر ما حرفهاى هگل را قبول كرده بوديم مخصوصاً دو اصل مهم او را كه مىگفت :\r\nالف . توضيح عالم بر اساس عليت صحيح نيست و يگانه راه توضيح و تفسير عالم بر اساس استنتاج نتيجه از دليل است .\r\nب . آنچه كه در ذهن است عيناً در خارج هست و ذهن و خارج يكى است . و اگر استدلال او را ( هستى نيست ، پس هستى نيستى است و از تركيب و جمع ايندو « شدن » و « حركت » محقق مىشود ) صحيح مىدانستيم ، كه نمىدانيم ، در آن صورت مىتوانستيم حركتها را بىنياز از محرك بيرونى بدانيم و چون در آن صورت عين استنتاجها و ضرورتهاى ذهنى در خارج نيز بود ، همان گونه كه استنتاج مفاهيم ذهنى از يكديگر ضرورى است ( مثلًا هستى بالضروره منتهى به نيستى مىشود و نيستى از آن استنتاج مىشود ) جريان عالم خارج نيز چنين بود .\r\nولى ماركسيستها اين نظر هگل را قبول ندارند و اين قسمت از فلسفهء او را پوسته‌هاى ايده آليستى مىدانند و مدعى هستند كه آن را دور ريخته‌اند و فلسفه‌شان بر اساس علت و معلول است نه دليل و نتيجه . لذا اينها تضاد را به منزلهء علت حركت مىدانند ، اما هگل تضاد را علت حركت نمىدانست بلكه تضاد هستى و نيستى را اجزاء تشكيل دهندهء حركت و دليلهايى مىدانست كه حركت را به عنوان يك نتيجه ايجاب مىكنند ، در حالى كه ماركسيستها تضادها را علت حركت مىدانند نه دليل منطقى آن و همين جا به بن‌بست مىرسند .\r\nمىپرسيم : آيا حركت را بايد با تضاد تعليل كرد يا تضادها را با حركت ؟\r\nمىگويند : هر چيز در درون خودش نطفهء نيستى خودش را در بر دارد .\r\nدر اين صورت اين سؤال مطرح مىشود كه آيا نطفهء نيستى خود را بالقوه دارد يا بالفعل ؟\r\nاگر بگويند بالفعل دارد ، لازمهء اين سخن اين است كه اولًا هيچ چيز موجود نباشد چون هر چيز بايد بالفعل با آنتىتز خود ( علت عدم خود ) همراه باشد يعنى نباشد ؛ و ثانياً ، گذشته از اين اشكال ، اگر هر شئ بالفعل آنتىتز خود را همراه داشته باشد بايد گفت هر شئ دو شئ است و اين خلاف فرض است و آنان نيز چنين چيزى نه گفته‌اند و نه مىگويند .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nپس ناچار بايد بگويند كه شئ نفى خودش را در بطن خود بالقوه دارد و تدريجاً آن نفى و انكار در درون خودش رشد مىكند و بعد در اثر جدال و نزاع بين شئ و ضدش شئ از بين مىرود ، كهنه از بين مىرود و نو باقى مىماند . خود تعبير « نو » و « كهنه » دليل بر اين است كه ضد شئ بعداً متولد مىشود و رشد مىكند ؛ اگر همزاد با شئ بود تعبير نو و كهنه معنى نداشت . پس رشد كردن ضد در درون شئ ، چيزى جز حركت و تغيير نمىتواند باشد و قهراً مسئلهء نياز به محرك به قوهء خود باقى است و بايد بررسى كرد كه آيا حركت هميشه نيازمند به محركى بيرون از ذات خودش است ( كه مدعاى ماست ) و اگر هم به فرض نتوانيم اين را ثابت كنيم در هر صورت حرف اينها كارى از پيش نبرده است .\r\nگفتيم كه جريان حاكم بر جهان جريان عليت است و جهان يكپارچه حركت است و ثبات وجود ندارد . حال چه بايد گفت ؟ آيا بايد گفت كه گذشته نه علت اعدادى و نه مقدمه و مجرا بلكه وجود دهنده و علت ايجادى آينده است ، يا آنكه گذشته فقط مجرا و شرط است ؟ البته بدون گذشته آينده امكان ندارد ، حال مربوط به گذشته است و آينده مربوط به حال است و رابطهء لا يتخلّف بين آنهاست ولى رابطهء لا يتخلّف به اين معنى است كه اگر گذشته نبود و اگر حال نباشد آينده نخواهد بود ؛ يعنى گذشته شرط لازم حال و حال شرط لازم براى آينده است ولى آيا گذشته شرط كافى آينده نيز هست ؟ آيا معدوم ( گذشته ) شرط كافى موجودى است كه اينك دارد حادث مىشود ؟ ( اگر بخواهيم ضرورت منطقى را در كار بياوريم ناچار بايد « گذشته معدوم » را كه مقدمه « حال موجود » است علت كافى و ايجادى براى حال بدانيم و بطلان اين سخن واضح است ) . پس ناچار بايد برويم دنبال اصل عليت .\r\nجهان ما با تمام روابط علت و معلولى خود يك جريان را به وجود آورده است . اين ديوار ، ديوار يك هفته پيش نيست و ديوار يك ساعت پيش هم نيست ، شيئى است ميان دو حاشيهء گذشته و آينده ؛ بلكه به اصطلاح امروزيها شئ گفتن غلط است ، جريان است نه شئ ؛ يعنى از نظر وجههء طبيعت آنچه كه مىبينيم فصل مشترك و مقطعى است ميان معدوم گذشته و معدوم آينده ، يك حدوث و يك سيلان دائم و مستمر است ، به اين معنى كه در به وجود آمدن دائم است ، يك فوران دائم است ، آن هم نه فورانى مانند فوران يك فوّاره كه در آن جهش قبلى كه به وجود مىآيد روى جهش بعدى فشار مىآورد و جهش بعدى هم به نوبه خود فشار مىآورد و به همين ترتيب ؛ نه ،\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبلكه فورانى است كه در هر مرتبه از فوران ، مرتبهء قبل معدوم است ؛ يعنى جهان از وجهه طبيعى آن از جايى مىآيد و به جايى مىرود و هميشه به صورت حالى است ميان گذشته و آينده . ولى چهره ديگرى هم دارد كه در چهرهء ديگرش وضع طور ديگرى است و در آن وضع بر عالم ثبات و بقا حاكم است و آن همان چهره ماوراء طبيعى آن است .\r\nتمام استدلالهايى كه بعداً پيروان هگل ( ماركس و مائو ) كرده‌اند بر اساس ديالكتيك هگل بوده كه آن ديالكتيك خود مبتنى بر قبول جريان دليل و نتيجه در طبيعت بود و با قبول آن اساس ، ديگر به قول هگل دستگاه ديالكتيك به ماوراء احتياج نداشته و « خود سامان » خواهد بود . اينك خطاب به پيروان چپ هگل بايد گفت كه بطلان اساس فوق امرى است كه هم مورد قبول ما و هم مورد قبول شماست و اين همان پوسته‌اى است كه شما آن را به دور ريخته‌ايد ؛ اما شما معتقديد كه تضادها علت‌اند براى حركتها و حركت هم به موجب ضرورت منطقى از تضاد ناشى مىشود و اين اعتقاد ناشى از قبول پوستهء پوسته است ( يادآورى مىكنيم كه حرف هگل اين بود كه حركت به طور ضرورت منطقى از تضاد نتيجه مىشود ، و نمىتوانست توضيح بدهد كه حركت معلول تضادهاست ) .\r\nعلم هم صد در صد ضد حرف هگل را مىگويد ، علم از عليت سخن مىگويد . دستگاه بىنياز از ماوراء طبيعت ماركس ، اساسى است مبتنى بر پوستهء پوستهء ديالكتيك هگل . اين است كه اين نظريه كه تضادها مىتوانند حركتها را توجيه كنند و نيازى به علت ماورائى نيست ، در فلسفه مغرب زمين ( البته در شاخه مادىاش ) استنتاجى است بر اساس يك نظريه هگلى كه آن خود ، پوستهء دور انداخته شده‌اى است . البته نمىخواهيم بگوييم چون آنان اين مطلب را قبول ندارند پس ما هم قبول نداريم ، بلكه مىگوييم وقتى كه علت و معلول مطرح شد ديگر هم علم و هم فلسفه مسئله تضاد را به شكل هگلى ( جريان ضرورت منطقى در طبيعت ) نمىتواند قبول داشته باشد .\r\nمسئله ناسازگاريها آنطور كه گفتيم معنايش اين بود كه در جهان ميان اجزاء جهان ناسازگارى است و اين ناسازگاريها شرط تركيبها و تكاملها هستند . اشياء متخالف جهان ابتدا كه به هم مىرسند با هم سر جنگ دارند ، بعد آشتى كرده و تركيب شده و فرزندى به نام « مركّب » را به وجود مىآورند . دو عنصر وقتى به هم مىرسند ،\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nدرست مثل اينكه با يكديگر ستيزه داشته باشند ، هر كدام مىخواهد ديگرى را تحت تأثير قرار دهد ولى وقتى كه اثر خودشان را به هم دادند در يك حالت متعادل و متشابهى قرار مىگيرند ( مزاج ) و وقتى كه تعادل برقرار شد موجود عالىترى به نام « مركّب » به وجود مىآيد . اين است كه اگر اين تضادها نبود جهان به حالت اوليه‌اش برقرار بود ، همان عناصر پراكنده هيچ تكاملى نمىيافتند ، نه معدنى بود ، نه نباتى و نه انسانى و نه . . .\r\nاين ناسازگاريها ناسازگارى بين دو شئ بيگانه است . بنابر اين جريان طبيعت آن طور نيست كه هگل مىگويد . كجاى طبيعت نشان مىدهد كه ناسازگاريها در شكل هگلى باشد ؟ ! گذشته از اينكه ثابت كرديم كه اصل حرفش درست نيست ، ثابت مىشود كه با طبيعت نيز منطبق نيست . آيا در جريان طبيعت به نحو مداوم تكامل به اين صورت روى مىدهد كه هر چيزى در درون خودش نفى خودش را داشته باشد يعنى اول متولد بشود بعد يك تنازع درونى ميان خودش و ضد خودش به وجود بيايد و در مرحله سوم تركيب به وجود آيد ؟ بلى در ميان پديده‌هاى جزئى جهان چنين جريانهايى وجود دارد ولى جريان كلى جهان اينطور تفسير نمىشود و اين يك اصل جهان شمول نيست . آيا مثلًا انسان اينطور به وجود مىآيد كه يك شئ بعد از اينكه متولد شد نفىاش در درون خودش پيدا مىشود و بعد يك تنازعى درمىگيرد و بعد تركيب و شئ جديد و سنتزى به وجود مىآيد ؟ نه ، چون در هيچ انسانى اين موضوع صدق نمىكند ، بلكه از تركيب دو شئ متخالف مثلًا زن و مرد ( كه همين تخالف است كه منجر به همبستگى و يگانگى آنها مىشود ) يك مركّب مثلًا فرزند به وجود مىآيد . نه آن همسر از بطن اين همسر به وجود آمده و نه اين همسر از بطن آن همسر به وجود آمده است ، هيچكدام از بطن ديگرى به وجود نيامده‌اند . تازه فرزند مگر آنتى تز پدر است ؟ يا آنتىتز مادر است ؟ همچنين مىتوان پرسيد كه مثلًا ذهن كه فكر مىكند و به نتايجى مىرسد چگونه عمل مىكند ؟ آيا يك فكر پيدا مىشود بعد ضدش در درون خودش پيدا مىشود و بعد در نتيجهء تنازع اين فكر با خودش تركيبى در مرحله سوم به وجود مىآيد ؟ بديهى است كه چنين نيست ، بلكه در واقع دو فكر متفاوت تركيب شده و فكر تازه‌اى را به وجود مىآورد . در ميان افراد جامعه همچنين است يعنى از تضاد و ناسازگارى افكار گوناگون و جنگ ميان فكر من و فكر شما ، فكر عالىترى پديد مىآيد نه از جنگ فكر من با خودش و . . .\r\nو اما درباره نقش ناسازگاريها در حركت ؛ حركت يك حقيقت بسيار بسيار اصيل\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nاست در طبيعت و بزرگ‌ترين آينه ماوراء الطبيعه است . ناسازگاريها نقش اساسى در تركيبها و تكاملها دارند ولى قاعده كلى طبيعت اين نيست كه هر اتمى يا هر مولكولى يا نبات و انسانى بر اثر ناسازگارى درونى ، يك چيز در درون خودش مىزايد و نتيجه مىدهد . اگر هم فرض كنيم اينطور باشد و در بعضى موارد همچنين است ( البته نه به صورت قانون عام ، چنان كه خداوند مىفرمايد : خدا ضدى را از ضد ديگر به وجود مىآورد ) ولى در اين موارد خاص هم باز اين تضاد است كه از حركت ناشى شده است نه حركت از تضاد . پس ناسازگاريها نمىتوانند حركت را توجيه كنند ، زيرا جوانه زدن ضدى در درون ضد ديگر هم خودش يك جريان است ، خودش يك حركت است ، پس خودش مشمول قانون حركت است . حركت علت اين گونه تضادهاست نه اين گونه تضادها علت حركتها . تضادها معلول حركتهاست و به نوبهء خود علت حركتهاست اما به صورت محرك محرك ، نظير علل غائى و يا به صورت علل قاسر .\r\nپس ناسازگارى به اين شكل در جهان عموميت ندارد ( به شكل زنجيره‌اى و طولى و پرورش ضدى در بطن ضد ديگر و بعد تركيب ) چون اولًا جهان وابسته است ، اگر يك چيزى را تنها در نظر بگيريم يك قدم هم نمىتواند جلو برود ، و ثانياً اگر بر فرض چنين باشد چنان كه در قرآن داريم :  « تُولِجُ اللَّيْلَ فِي النَّهارِ وَ تُولِجُ النَّهارَ فِي اللَّيْلِ وَ تُخْرِجُ الْحَيَّ مِنَ الْمَيِّتِ وَ تُخْرِجُ الْمَيِّتَ مِنَ الْحَيِّ »  « 1 » اين ناسازگاريها مولود حركتها هستند . پس ناسازگاريها نمىتوانند حركت را توجيه كنند ، پس بايد برويم سراغ محرك حدوث و حدوث تدريجى .\r\n\r\n\r\n\r\n\r\n","description":"","footnote":"\r\n( 1 ) . آل عمران / 27 .\r\n","page_name":" 207 ","page_number":207},
  {"content":"\r\n . \r\n","description":"","footnote":"","page_name":" 208 ","page_number":208},
  {"content":"\r\n\r\n\r\nروابط فلسفه و عرفان\r\nمنظور ما از « فلسفه » الهيات است ، فلسفهء اولى يا الهى كه با عرفان تناسب دارد ، نه فلسفه به معنى وسيع كلمه .\r\nحكمت الهى به دو فن تقسيم مىشود ( در اصطلاح متأخرين ) : امور عامّه يا الهيات بالمعنى الاعم ، و الهيات بالمعنى الاخص . اين در اصطلاحات شيخ نيامده است .\r\nهدف فلسفهء الهى دربارهء انسان : انسان در نظام فكرى ، جهان كلّى شود و از نظر انديشه ، جهان عقلى گردد .\r\nهدف عرفان دربارهء انسان : رسيدن انسان با كل وجودش به حقيقت ( خدا ) ، فناء فى اللّه ، وصول . . .\r\nراه حكيم با راه عارف دو راه است ؛ راه حكيم راه منطق و برهان است و راه عارف راه تزكيه و تصفيه و سير و سلوك است .\r\nوسيله هم تفاوت دارد : مركب حكيم عقل است و مركب عارف دل .\r\nعرفان از كى به صورت يك علم درآمد ، علمى كه براى آن موضوعى و فايده‌اى ذكر كرده‌اند ؟\r\nمثلًا عرفان محيى الدين با عرفان شبلى فرق دارد . در عرفان شبلى مردمى\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمىبينيم اهل عمل . در عرفان محيى الدين به كتبى و نوشته‌هايى برمىخوريم كه به وسيلهء محيى الدين و شاگردانش به صورت علمى نظرى منتشر شد .\r\nموضوع عرفان چيست ؟ موضوع عرفان وجود يا هستى مطلق است و مقصود از آن خداست .\r\nدر اينجا مشابهتى نزديك با حكما و حكمت الهى مىتوان يافت ، زيرا موضوع حكمت الهى « موجود بما هو موجود » است ، تفاوت در اين است كه حكيم ، موجود بماهو موجود را يك مفهوم كلّى مىداند داراى مصاديق متعدد ، ولى در نظر عارف مسألهء مفهوم مطرح نيست ، او به يك حقيقت معتقد است و آن ذات حق است .\r\nحكيم هم ذات حق را « موجود مطلق » مىداند . موجود بماهو موجود تقسيم مىشود به موجودى كه وجود عين ذات اوست ، يعنى خدا ، و موجودى كه وجود زائد بر ذات اوست ، يعنى غير خدا .\r\nحكما از كى به اين مطلب رسيده‌اند كه : « الحقّ ماهيّته إنّيّته » ؟ آيا از زمان ارسطو بوده و يا اين مسأله‌اى است كه فقط در فلسفهء اسلامى مطرح شده است و جزء مسائلى است كه از برخورد آراء فلاسفه و متكلمان پيدا شده است ؟\r\nدو چيز در اينجا مسلّم است : اول اينكه در سخنان ارسطو و افلاطون به چنين مطلبى برنمىخوريم ولى در سخنان بوعلى سينا اين مطلب ديده مىشود .\r\nآيا در فاصلهء ارسطو و ابن سينا مكاتبى بوده چون نو افلاطونيان و ابن سينا اين آراء را از آنها گرفته است يا نه ؟ ممكن است ، و الّا خود ارسطو جز به عنوان « محرك اول » از خدا تصورى ندارد .\r\nعين همين سؤال در موضوع عرفان مطرح است : آيا نظر عرفا كه وجود حق را موضوع علم خود مىدانند ابتكارى است يا قبل [ از 
  ] آنها ديگران همچنين نظرى داشته‌اند ؟ براى تحقيق در اين مسأله افكار گنوسىها و نو افلاطونىها « 1 » را بايد مورد توجه قرار داد .\r\nحكمت الهى علمى است كه از « عوارض موجود بماهو موجود » بحث مىكند و\r\n\r\n\r\n\r\n\r\n","description":"","footnote":"\r\n( 1 ) . رجوع شود به مقدمهء عفيفى بر فصوص و مقدمهء كيوان سميعى بر شرح گلشن راز ، و محاضرات عبد الرحمن بدوى در دانشكدهء الهيات و ارزش ميراث صوفيه و سه حكيم مسلمان و بحثى در تصوف دكتر غنى و ورقه‌هاى « عرفان و تصوف » خود ما .\r\n","page_name":" 210 ","page_number":210},
  {"content":"\r\n\r\nاثبات وجود خدا ( وجود واجب الوجود ) يكى از مسائل اين علم است . اثبات اينكه موجود واجب است ، ممكن است ، جوهر است يا عرض است . . . همهء اينها ( واجب ، ممكن و . . . ) از عوارض « موجود بماهو موجود » است .\r\nمسألهء وجود واجب ، مسأله‌اى است از مسائل حكمت الهى . آنچه را كه عارف موضوع علم خود مىداند ( موجود مطلق ) از مسائل حكمت الهى است ؛ و چون موضوع هر علم در آن علم اثبات نمىشود بلكه در علم كلّى ديگرى اثبات مىگردد ، پس عارف نيازى به اثبات آن ( خدا موضوع عرفان ) ندارد ولى حكيم آن را اثبات مىكند ، چون از مسائل حكمت الهى محسوب مىشود .\r\n\r\nخلاصه\r\nاز نظر فيلسوف وجود خدا مسألهء علم است ، از نظر عارف وجود خدا موضوع علم است ( وجود وجود حق ) .\r\nهمان گونه كه از نظر فيلسوف موضوع علم خود - موجود بماهو موجود - بديهى است و نياز به اثبات ندارد ، خدا هم از نظر عارف بديهى و بىنياز از اثبات است ، بلكه بايد صفات او را اثبات كرد .\r\nدر اينجا موضوع ، موضوعى است بديهى ؛ نه اينكه هر موضوعى نياز به اثبات نداشته باشد .\r\nمسائل عرفان ، صفات ، اسماء و تجلّيات ذات حق است .\r\n* يك وجه اختلاف ديگرى كه بين حكما و عرفاست آن است كه عرفا تجلّى را واحد مىدانند و به تكرار در تجلّى اعتقاد ندارند مطابق آيهء :  « وَ ما أَمْرُنا إِلَّا واحِدَةٌ . . . »  « 1 » كه خدا يك تجلّى دارد و آن « وجود منبسط » است و گاه به آن « حق مخلوق به » گويند و القاب ديگرى هم براى آن قائلند .\r\n\r\n\r\n\r\n\r\n","description":"","footnote":"\r\n( 1 ) . قمر / 50 .\r\n","page_name":" 211 ","page_number":211},
  {"content":"\r\n\r\nعرفا از تجلّى تعبير به « علّيت » نمىكنند .\r\nاما حكيم قائل به مراتبى براى وجود و موجودات است : اوّل ما صدر و ثانى ما صدر ، و به علتى غير ذات حق هم قائل است منتها در طول ذات حق . عارف گذشته از اينكه تعبير به عليت نمىكند ، معتقد به تجلى اول و دوم و سوم . . . و لو در طول هم نيست ؛ نمىگويد كه از ذات حق جلوهء اول صادر شد ، از جلوهء اول جلوهء دوم . . .\r\nعارف به يك جلوه قائل است به نام « وجود منبسط » و مىگويد تمام اشياء ( تمام ماهيات ) با همان يك تجلّى پيدا شده‌اند ، و مانند فيلسوف علت به عدد ماهيات قائل نيست .\r\nعارف مىگويد : تمام ماهيات ( اعيان ثابته ) با يك جلوه ظاهر شده‌اند و از لوازم تجلّى حق‌اند و ظهورات همان يك تجلّىاند .\r\nاو « وجود منبسط » را « ظل » و « الرتبة الجمعية » ( يعنى مرتبه‌اى كه اعيان ثابته همه در آنجا جمع هستند ) مىخواند :\r\n اين همه عكس مى و نقش مخالف كه نمود * يك فروغ رخ ساقى است كه در جام افتاد \r\nكثراتى كه حكيم ( كثرات طولى و عرضى : افلاك و عناصر و . . . ) قائل است از نظر عارف همه از لوازم وجود منبسط است ، لذا به وجود منبسط « حق مخلوق به » - يعنى حقى كه همهء اشياء از آن مخلوق مىشوند و پديد مىآيند - مىگويد .\r\nمير داماد به سخن حكما - كه گفته‌اند اولين صادر عقل اول است - انتقاد كرده و مىگويد صادر اول بايد موجودى باشد كه « كل الاشياء » باشد ، نمىتواند موجودى باشد در طول موجودات ديگر . در واقع مير داماد در اينجا گرايشى به عرفا پيدا مىكند .\r\nعرفا معتقدند اشياء در هر « آن » نو مىشود . از نظر اينها عالم دائماً فانى مىشود و موجود مىگردد ولى ما خيال مىكنيم كه جهان يك چيز ثابت است در حالى كه :\r\n هر زمان نو مىشود دنيا و ما * بىخبر از نو شدن اندر بقا \r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nمسألهء عليت\r\nاز نظر حكما صدور و مصدر و صادر و . . . مطرح است ؛ يعنى فلاسفه معتقد به نظامى از موجوداتند كه به ترتيب از ذات حق صادر شده‌اند : صادر اول ، دوم ، سوم . . .\r\nعرفا نه به صدور و معلوليت اعتقاد دارند و نه به تكثّر صادرها .\r\nعارف دشمن كثرت است و مخالف قول به وجود ثانى براى حق هر چند اين ثانى معلول باشد ، معلولى صادر از حق . عارف هرگونه موجودى را در جنب حق ، شريك البارى و اعتقاد به آن را شرك مىداند ، بنابر اين با هرگونه علّيتى مخالف است .\r\nعارف معتقد به تجلّى است . مفهوم « خلق » كه در قرآن آمده ، از نظر حكيم « علّيت » ذات حق است و از نظر عارف « تجلّى » ذات حق است . . .\r\nآيا اين نزاع ، لفظى است ؟ يعنى « خلق » قرآن را عارف « تجلّى » و حكيم « علّيت » نام نهاده است ؟ نه .\r\nدر تجلى و ظهور ، نوعى وحدت ميان ظاهر و مظهر حكمفرماست ؛ مظهر همان ظاهر است ؛ حقيقت جلوه ، خود متجلّى است ؛ جلوهء شئ ، ثانى شئ نيست ؛ جلوهء يك حقيقت ، مرتبه‌اى از مراتب همان حقيقت است نه اينكه موجودى باشد در جنب آن حقيقت .\r\nاز كارهاى بزرگ صدرا اين بود كه مفهوم « علّيت » و « تجلّى » را به هم نزديك كرد و ثابت كرد كه معلول واقعى « ليس الّا شأنا من شؤون العلّة و ظهورا من ظهورات العلّة و وجها من وجوه العلّة » . در واقع او علّيت را به تجلّى برگرداند .\r\nقبلًا مىپنداشتند كه پيوندى علت و معلول را به هم مىپيوندد ؛ ذات معلول ذاتى است جداگانه و مرتبط با علت است و اين پيوند زائد بر ذات معلول است ؛ مثلًا اگر الف علت و ب معلول باشد ب منتسب است به الف ؛ ب حقيقتى است داراى انتساب به الف .\r\nملا صدرا ثابت كرد كه معلول واقعى با تمام حقيقتش عين انتساب به علت است .\r\nحقيقت معلول عين اضافهء به علت است ؛ چنان نيست كه علت اشراق كند معلول را و معلول چيزى باشد كه اشراق بدان تعلّق گرفته باشد ؛ ايجاد عين موجد است و اضافه عين مضاف ؛ در اينجا « اشراق » عين « اشراق شده » است ؛ معلول ، ذاتى نيست كه\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nاشراق بدان تعلق گرفته باشد . صدرا با برهان اثبات مىكند كه حقيقت علّيت به تجلّى برمىگردد .\r\nعرفا با عليت - عليتى كه فلاسفهء قبل مىگفتند - مخالفند . بنا بر آنچه فلاسفهء قبل مىگفتند ذات حق علت اشياء است ؛ ذات حق كه علت است خود چيزى است و عليت او يعنى خلق و ايجاد او چيز ديگر است و وجود مخلوق چيز سوم .\r\nاما با ديد ملا صدرا خلق و مخلوق يكى مىشود و خلق و مخلوق از شؤون علت است ، جدا و ثانى علت نيست ؛ به اين معنى كه تفاوت عليت با معلول ، يعنى تفاوت ايجاد با وجود ، ذهنى محض است ؛ كثرت ايجاد و وجود صرفاً ساختهء ذهن مىباشد اما كثرت علت و معلول كثرتى است واقعى و در عين حال از نوعى وحدت خالى نيست ، به اين معنى كه معلول ثانى علت نيست بلكه شأن اوست و به منزلهء اسم و صفت اوست و مانند هر موصوف و صفت و مسمّى و اسم ، مرتبه‌اى از مراتب اوست . اگر ما به حقيقت اشياء ( وجود آنها ) برسيم نمىتوانيم آنها را از مضاف‌اليه‌شان ( خدا ) جدا كنيم ؛ ولى چون ما ماهيات موجودات را درك مىكنيم ، كثرت را مىنگريم نه وحدت را .\r\nدر فلسفهء ملا صدرا بين عقيدهء فلاسفه و عرفا آشتى داده شد . او دريافت كه عليت جز تجلّى نيست و تجلّى جز عليت نتواند بود .\r\n* \r\nنظريهء « خلق جديد » عرفا\r\nنظريهء « خلق جديد » عرفا آن است كه قائل به انفصال‌اند .\r\nمعنى « انفصال » آن است كه لحظه به لحظه جهان نو مىشود در حالى كه بين اين « نو » و آن « كهنه » هيچ رابطهء اتّحادى نيست ؛ بلكه به معنى قبض و بسط متعدد است .\r\nعرفا بر اين ادعاى خود استدلال نمىكنند بلكه مىگويند چنين كشف كرده‌ايم ( الوجود المنبسط فعله و الوجودات الخاصّة أو الماهية أثره ) . حاجى سبزوارى مىگويد :\r\n« ماهيات به وجود منبسط موجود مىشوند و عالم عبارت است از ماهيات » .\r\nماهيات با يك « تجلّى » كه همان وجود منبسط است ظاهر مىشود .\r\nاين ماهيات منتسب به همان وجود است . مراد از « عالم » در نزد عرفا همين\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n« ماهيتها » است . ولى بنابر حركت جوهرى اين مطلب درست نيست ، چون لازمهء حركت جوهرى اين است كه يك وجود سيّال متّصلى باشد يعنى وجودى كه در طول زمان يك شئ است كه استمرار دارد . بنابر حركت جوهرى ، شئ متحرك كه حركت مىكند در جوهر يا در عرض معيّنى متّصف مىشود به وجود عرضش ، اين مؤيد نظريهء وجود سيّال است ، نه اينكه معدوم شود و موجود گردد . در حركت جوهرى « موجود و معدوم شدن » در كار نيست .\r\nموضوع حركت به يك اعتبار ماده است و به اعتبار ديگر موضوع حركت و مافيه الحركة يك چيز است و اختلاف موضوع و مافيه الحركة به اعتبار لا به شرط و به شرط لا است مثل بياض و ابيض .\r\nدر باب حركت جوهرى هم همين است ، چون حركت قائم به ذات است . در حركت عرضى « ماقام به الحركة » غير از حركت است .\r\nدر حركت عرضى موضوعش جوهر است ، و ما فيه الحركة كه خود عرض است ؛ يعنى متحرك جسم فى البياض .\r\nاز نظر صدر المتألّهين خلق « جديد » درست است .\r\nتا قبل از صدر المتألّهين كسى نمىگفت عالم آنا فآنا تجديد مىشود ، چون حركت جوهرى قائل نبودند ، [ مىگفتند 
  ] صورتها باقى است مانند صورت سنگ و خورشيد و فلك ، ممكن است ميليونها سال باقى باشند و اما صورت خاك اگر به صورت نبات تبديل شود آناًفآناً نيست . اعراض متغيرند نه جوهر . بنابر اين نظريهء عرفا در نزد حكماى قديم هيچ درست نيست ولى به حرف و عقيدهء ملا صدرا [ كه 
  ] عالم آناًفآناً موجود مىشود درست است ( بل هم فى لبس جديد . . . ) ولى نه به معنى تجديد انفصالى .\r\nانواع غير متناهىاند . بنابراين با اعتقاد به اصالة الماهية محال لازم مىآيد چون لازم مىآيد نامتناهى محصور بين حاصرين باشد ولى اگر وجود را اصيل دانستيم اين ماهيات نامتناهى از مراتب وجود انتزاع مىشوند .\r\nصدر المتألّهين در جلد دوم اسفار فن پنجم كه در آن بحثى دربارهء حركت جوهريه كرده است تحت اين عنوان : « فى أنّ نحو وجود الأجسام الطبيعية ليس الّا على سبيل التجدد و الانقضاء و الحدوث الاستمرارى من غير دوام و لا بقاء » در اين فن فصولى ذكر كرده است ؛ در برخى از آن فصول كلمات قدماى فلاسفه از قبيل ارسطو تا\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nحكماى اسكندريه را نقل كرده است و خواسته از آن كلمات تأييدى براى مدعاى خود بياورد .\r\nآخرين فصل اين فن را اختصاص داده به كلمات عرفا و تحت اين عنوان ذكر كرده است : « فى نبذ من كلام أئمة الكشف و الشهود من أهل هذه الملة البيضاء فى تجدد الطبيعة الجرمية الّذى هو ملاك الامر فى دثور العالم و زواله » .\r\nآنگاه دو قسمت از كلمات محيى الدين عربى را نقل كرده است كه جمله‌هاى عجيبى است :\r\n« قال المحقق المكاشف محيى الدين العربى فى بعض أبواب الفتوحات المكيّة : قال تعالى :  « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ »  « 1 » أى من اسمه الحكيم ، فالحكمة سلطان هذا الإنزال الإلهى و هو اخراج هذه الأشياء من هذه الخزائن الى وجود أعيانها .\r\nثم قال : فبالنظر الى أعيانها هى موجودة عن عدم ، و بالنظر الى كونها عند اللّه فى هذه الخزائن .\r\nثم قال : و أما قوله تعالى :  « ما عِنْدَكُمْ يَنْفَدُ »  صحيح فى العلم لأنّ الخطاب منها لعين الجوهر ، و الذى عنده أعنى عند الجوهر من كل موجود انّما هو ما يوجده اللّه فى محلّه من الصفات و الاعراض و الاكوان و هى فى الزمان أو الحال الثانى من زمان وجودها أو حال وجودها ينعدم من عندنا و هو قوله تعالى :  « ما عِنْدَكُمْ يَنْفَدُ وَ ما عِنْدَ اللَّهِ باقٍ »  « 2 » و هو تجدد للجواهر الامثال و الاضداد دائماً من هذه الخزائن و هذا معنى قول المتكلمين : « العرض لا يبقى فى زمانين » و هو قول صحيح حرّ لا شبهة فيه لأنّه بعث الممكنات . . .\r\nو قال : و أما صاحب النظر فما عنده خبر بشئ من هذا لأنّه تنبيه نبوى لا نظر فكرى ، و صاحب النظر مقيّد تحت سلطان فكره و ليس للفكر فيه مجال .\r\nو قال أيضا فى الباب السابع و الستّين و ثلاثمأة ما يحكى عن عروج وقع بحسب الباطن حين مخاطبته مع ادريس النّبى ( عليه السلام ) بهذه العبارة : قلت له : انى رأيت فى واقعتى شخصا بالطواف أخبرنى أنّه من أجدادى و سمّى نفسه ، فسألته عن زمان موته ، فقال : أربعون ألف سنة ، فسألته عن آدم لما تقرر عندنا من التاريخ لمدّته ، فقال لى : عن أى آدم تسأل ؟ عن آدم الاقرب ؟ قلت : بلى ، فقال : صدّق انّنى نبى اللّه و لا أرى للعالم مدّة يقف عليها بجملتها الّا أنّه بالجملة لم يزل خالقا و لا يزال دنيا و آخرة و الآجال فى المخلوق بانتهاء المدّة لا فى الخلق ، فالخلق مع الانفاس يتجدد . فقلت له : فما بقى لظهور الساعة ؟ فقال : اقتربت الساعة   ( اقْتَرَبَ لِلنَّاسِ حِسابُهُمْ وَ هُمْ فِي غَفْلَةٍ مُعْرِضُونَ )   « 3 » .\r\n\r\n\r\n\r\n\r\n","description":"","footnote":"\r\n( 1 ) . حجر / 21 .\r\n( 2 ) . نحل / 96 .\r\n( 3 ) . انبياء / 1 .\r\n","page_name":" 216 ","page_number":216},
  {"content":"\r\n\r\nفقلت : عرّفنى به شرط من شروط اقترابها ، فقال : وجود آدم من شروطه ، فقلت : فهل كان قبل الدنيا دار غيرها ؟ قال : دار الوجود واحدة و الدار ما كانت دنيا و لا آخرة الّا بكم و الاخرة ما تميّزت الّا بكم و انّما الامر فى الاجسام أكوان و استحالات و إتيان و ذهاب لم يزل و لا يزال » .\r\n* اصطلاحاتى از قبيل « موجود و معدوم » ، « واحد و كثير » ، « جوهر و عرض » ، « حادث و قديم » ، « حق و خلق » و امثال اينها كه در زبان فلاسفه متداول است ، در اصطلاحات عرفا هم آمده است ؛ ولى مفهوم فيلسوف از اين معانى با مفهوم عارف از اينها تفاوت دارد و ريشهء اين تفاوت « توحيد عرفانى » است كه براى ذات حق شريكى - حتّى در موجوديت - قائل نيست و قول به اينكه « موجود حقيقى غير از حق هست » نوعى شرك تلقّى مىشود . به عبارت ديگر ريشهء اين اختلاف نظر اين است كه فيلسوف « كثرت وجودى » است و عارف « وحدت وجودى » . از نظر فيلسوف موجوداتى حقيقيه و جدا از هم به نحوى كه نه مىتوان گفت اين موجود عين آن موجود است و نه مىتوان گفت آن موجود عين اين موجود است ، وجود دارد ؛ يكى از اين موجودات متباين الذات كه از ديگر موجودات كامل‌تر است و لا يتناهى است و ازلى و ابدى است و بىنياز از هر موجود ديگر است و عين علم و قدرت و حيات و اراده است ، واجب الوجود است و ساير موجودات با اختلاف درجات و مراتب كه بعضى مجردند و بعضى مادى ، و بعضى جوهرند و بعضى عرض ، و بعضى نسبت به بعض ديگر كاملترند همه « ممكن الوجودند » .\r\nممكن الوجود به صفاتى متصف مىشود كه آن صفات از مختصات ممكن الوجود است و ذات حق بايد از آن صفات تنزيه گردد ، از قبيل « مخلوقيت » و « كثرت » و « حدوث » و « جوهريت » و « عرضيت » و « محدوديت » و احياناً « تجسم » و « حركت » و « تغيير » و امثال اينها .\r\nبه عقيدهء فلاسفه توصيف ذات حق به اين گونه صفات - كه به دليل اينكه از نقص و محدوديت ممكن ناشى مىشود از مختصات ممكنات است - روا نيست و به اصطلاح « تشبيه » است يعنى تشبيه حق به خلق است كه در روايات اسلامى از آن نهى شده است .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nولى عارف چه مىگويد ؟ آيا عارف - كه قائل به وحدت وجود است و براى حق شريكى در موجوديت قائل نيست - همهء اين تعبيرات و اصطلاحات يعنى « محدوديت و مخلوقيت و كثرت و حدوث و جوهريت و عرضيت » را از قاموس خويش مىزدايد يا آنها را به كار مىبرد ؟ و اگر به كار مىبرد كاربرد آنها چگونه است ؟ آيا دربارهء غير خدا به كار مىبرد ؟ حال آنكه او قائل به ثانى در وجود نيست و نغمهء « ليس فى الدار غيره ديّار » سر مىدهد ؛ و [ يا 
  ] اين معانى و مفاهيم [ را 
  ] دربارهء ذات حق به كار مى [ برد 
  ] ؟ و اگر چنين است چگونه است ؟ آيا ذات حق را در آن واحد هم نامحدود مىداند و هم محدود ؟ هم خالق مىداند و هم مخلوق ؟ هم حادث مىداند و هم قديم ؟ هم مجرد مىداند و هم مادى ؟ چگونه است ؟ حقيقت اين است : عارف كه قائل به وحدت وجود است اشياء را به اين صورت نفى مىكند كه وجود آنها را اولًا « وجود ظلّى و ظهورى » نه « وجود حقيقى » مىداند ، پس نفى وجود حقيقى مىكند بدون آنكه وجود ظلّى را نفى كرده باشد ، ثانياً اشياء يعنى وجودات ظلّيه را همه يك جا ظهورات حق و تجلّيات حق و شؤون و اسماء و صفات حق مىداند . بنابر اين به يك اعتبار ذات حق در مرتبهء ذات همهء صفات مخصوص مخلوقين از او سلب مىشود و در اينجا « تنزيه » كامل حكمفرماست ؛ و از نظر ديگر كه شؤون و اسماء و صفات حق ثانى حق نمىباشد بلكه خود حق است در مرتبهء اسماء و صفات ، از اين نظر حق در مرتبهء اسماء و صفات خود به همهء شؤون مخلوقات از قبيل : مخلوقيت و محدوديت و حدوث و كثرت و امثال اينها متّصف مىشود و در اين مرتبه « تشبيه » حكمفرماست .\r\nاين است كه عرفا « خلق » را « حق مقيّد » مىنامند و از ديد آنها نزاع معروف ميان متكلمان كه آيا « تنزيه » صحيح است يا « تشبيه » - كه لازمهء « تنزيه مطلق » عدم امكان معرفت است - از بين رفته . عرفا قائل به تنزيه در عين تشبيه و تشبيه در عين تنزيه هستند و در مسألهء عينيت ذات با صفات ، از طرفى قائل به صفات در مرتبهء ذات و عينيت آن صفات با ذاتند و از طرفى قائل به اسماء و صفات زائد بر ذات ( يعنى مخلوقات ) و در عين حال متحد با ذاتند ؛ و از آن نظر كه جهان را - كه مجموعى از اضداد است - با ذات حق از يك نظر يك چيز مىدانند ، مدعى هستند كه ذات حق جامع بين الاضداد است و گفته‌اند : « انّ اللّه تعالى لا يعرف الّا يجمعه بين الاضداد فى الحكم عليه بها » ( فصوص الحكم ، فصّ چهارم ، فصّ ادريسى ) .\r\nعارف اصطلاح « جوهر و عرض » را به كار مىبرد اما معتقد است كه همان نسبتى\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nكه ميان جوهر و عرض است - كه حكيم مىشناسد - ميان ذات حق و همهء موجودات ديگر هست ؛ يعنى همهء موجودات نسبت به ذات حق عرض‌اند و حالت‌اند و صفت‌اند و ذات حق جوهر همهء جواهر و اعراض است و همان طورى كه جوهر در برگيرندهء اعراض است ذات حق در برگيرندهء همهء اشياء است .\r\n* گفتيم كه عارف وجود حقيقى را منحصر به ذات حق مىداند و ساير اشياء را از يك نظر معدومات مىخواند . از نظر عارف نسبت ذات حق به عالم ، نسبت « شخص » است و « ظل » ، و نسبت « شئ » است و « فئ » ، و نسبت « عاكس » است و « عكس » .\r\nاينها تعبيراتى است كه خود عرفا در كلمات خويش آورده‌اند .\r\nمحيى الدين در فصوص الحكم « فصّ يوسفى » مىگويد :\r\n« اعلم أن المقول عليه « سوى الحق » أو مسمّى العالم هو بالنسبة الى الحق كالظل للشخص و هو ظل اللّه و هو عين نسبة الموجود الى العالم لان الظل موجود بلا شك فى الحس و لكن اذا كان هنا من يظهر فيه ذلك الظل حتّى لو قدّرت عدم من يظهر فيه ذلك الظل كان الظل معقولا غير موجود فى الحس بل يكون بالقوة فى ذات الشخص المنسوب اليه الظل ، فمحل ظهور هذا الظل الالهى المسمّى بالعالم انّما هو أعيان الممكنات ، عليها امتدّ هذا الظل فتدرك من هذا الظل بحسب ما امتد عليه من وجود هذه الذوات » « 1 » .\r\nپس ، از نظر عارف ، ماهيات اشياء كه « اعيان ممكنات » ناميده مىشود ، مظهر و محل ظهور آن چيزى است كه عرفا آن را « ظلّ اللّه » مىنامند و آن همان « وجود منبسط » است به اصطلاحى و « اضافهء وجود » است به اصطلاح ديگر .\r\nايضاً مىگويد :\r\n« فكل ما ندركه فهو وجود الحق فى أعيان الممكنات فمن حيث هوية الحق هو وجوده و من حيث اختلاف الصور فيه هو أعيان الممكنات ، فكما لا يزول عنه باختلاف الصور اسم الظل كذلك لا يزول باختلاف الصور اسم العالم أو اسم سوى الحق ، فمن حيث أحدية كونه ظلّا هو الحق ، لانّه\r\n\r\n\r\n\r\n\r\n","description":"","footnote":"\r\n( 1 ) . فصوص الحكم ، ص 101 .\r\n","page_name":" 219 ","page_number":219},
  {"content":"\r\n\r\nالواحد الاحد ، و من حيث كثرة الصور هو العالم . » « 1 »\r\nگفتيم كه عارف در عين اينكه قائل به وحدت حق و خلق است و خلق را مباين با حق نمىداند و براى آن وجود مستقل قائل نيست بلكه خلق از نظر او امتداد نور وجود حق است ، مراتب را حفظ مىكند . حق در مرتبهء ذات حكمى دارد و در مرتبهء خلق حكمى ديگر .\r\nمحيى الدين در « فصّ شعيبى » از فصوص الحكم « 2 » به مناسبتى سخن از معرفة النفس به ميان مىآورد ؛ و همان طورى كه مىدانيم عرفا معتقدند معرفت نفس به نحو حقيقى جز از طريق سير و سلوك حاصل نمىشود . در كلمات عرفا گاهى چنين ديده مىشود كه : براى فلان عارف در فلان وقت در بيدارى يا در خواب « معرفة النفس » حاصل شد و گاهى از آن تعبير به « تجرّد » مىنمايند و مىگويند : « تجرد برايش حاصل شد » .\r\nمحيى الدين مىگويد : معرفت نفس به اين نوع از معرفت ، عين معرفت حق است و مفاد حديث معروف « من عرف نفسه عرف ربّه » اين نيست كه از معرفت نفس معرفتى ديگر حاصل مىشود كه آن معرفة الرّب است آنچنانكه در قياسات فكرى از علم به مقدّمتين علم به نتيجه زايش مىيابد ؛ بلكه معرفت نفس به آن نحوه از معرفت ، عين معرفة الرب است زيرا خلق از جهتى عين هويّت و حقيقت حق است و نفس كامل‌ترين صورت خلق است زيرا « انّ اللّه تعالى خلق ادم على صورته ( خدا ) » .\r\nمحيى الدين مىگويد : جز پيامبران و عرفا احدى به معرفة النفس به صورت حقيقى نائل نشده است . آنچه حكما و متكلمان در اين باب گفته‌اند به حقيقت نرسيده‌اند .\r\nمحيى الدين در اينجا مثلى مىآورد ، مىگويد : « هر كسى معرفة النفس را از طريق فلسفه جستجو كند فقد استسمن ذاورم و نفخ فى غير ضرم « 3 » » و مىگويد اينها مصداق اين آيه‌اند :  « الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً »  « 4 » .\r\n\r\n\r\n\r\n\r\n","description":"","footnote":"\r\n( 1 ) . فصوص الحكم ، ص 103 .\r\n( 2 ) . ص 125 .\r\n( 3 ) . متورم را چاق انگاشته و در غير آتش دميده .\r\n( 4 ) . كهف / 104 .\r\n","page_name":" 220 ","page_number":220},
  {"content":"\r\n\r\nبه طور كلى عرفا - بر خلاف حكما كه من حقيقى را يك موجود مستقل الذات مىدانند - من حقيقى را ، اگر به معرفت عرفانى شناخته شود ، از يك نظر عين ذات حق مىدانند يعنى از نظر آنها « من » مساوى با « او » است .\r\nآنجا كه عارفى ادعا مىكند و مثلًا مىگويد : « انّى أنا اللّه » آنچه او از « من » ادراك مىكند غير آن چيزى است كه ديگران از كلام او درمىيابند . ديگران چنين مىپندارند كه او در ادراك خويش از « من » همين موجود محدود خلقى را شهود مىكند و به همان وجود نسبت الوهيت مىدهد ، و يا خيال مىكنند كه او معتقد شده است كه ذات خدا در او حلول كرده است ، در صورتى كه عارف از خود فانى شده است و آن چيزى را كه هرگز نمىبيند همان چيزى است كه ديگران آن را « من » تلقّى مىكنند كه از نظر عارف لا شئ محض است .\r\nابن فارض عارف معروف مصرى در قرن هفتم - كه در عرفان اسلامى در ميان عرفاى عرب مانند حافظ است در چهرهء فارسى و يا از حافظ قوىتر است - در قصيدهء تائيّهء معروف خويش مىگويد :\r\n متى حلت عن قولى أنا هى أو أقل * و حاشا لمثلى أنّها فىّ حلّت « 1 » \r\nمفاد اين شعر همان است كه شبسترى در گلشن راز آورده است :\r\n حلول و اتّحاد اينجا محال است * كه در وحدت دوئى عين ضلال است \r\n( ايضاً محمود شبسترى در گلشن راز فصلى دارد دربارهء حقيقت « من » از نظر عرفانى ، رجوع شود ) .\r\nاز اينجا معلوم مىشود يكى از موارد اختلاف نظر عرفا و حكما « معرفة النفس » است و عرفا جدا حكما را در معرفة النّفس تخطئه مىكنند .\r\nو نيز محيى الدين در « فصّ شعيبى » دربارهء « خلق جديد » كه قبلًا بدان اشاره شد مىگويد :\r\n\r\n\r\n\r\n\r\n","description":"","footnote":"\r\n( 1 ) . كى از سخن خودم « من او هستم » عدول كردم يا كى مىگويم ( كه عدول مىكنم ) و حاشا از كسى مانند من كه بگويد او در من حلول كرده است .\r\n","page_name":" 221 ","page_number":221},
  {"content":"\r\n\r\n« و ما أحسن ما قال اللّه تعالى فى حق العالم و تبدّله مع الانفاس :  « فِي لَبْسٍ مِنْ خَلْقٍ جَدِيدٍ »  « 1 » فى عين واحدة ، فقال فى حق طائفة بل أكثر العالم :  « بَلْ هُمْ فِي لَبْسٍ مِنْ خَلْقٍ جَدِيدٍ »  « 2 » فلا يعرفون تجديد الامر مع الانفاس لكن قد أثرت . . . » « 3 »\r\n\r\n\r\n\r\n\r\n","description":"","footnote":"\r\n( 1 ) . رعد / 5 .\r\n( 2 ) . ق / 15 .\r\n( 3 ) . فصوص الحكم ، ص 125 .\r\n","page_name":" 222 ","page_number":222},
  {"content":"\r\n\r\n\r\nفلسفهء اسلامى پيش از ملا صدرا\r\nقبل از آنكه وارد بحث خودم بشوم لازم است از اولياء محترم دانشگاه و همهء آقايان محترمى كه موجبات تشكيل اين مجمع علمى انتقادى را فراهم كرده‌اند به نوبهء خود تشكر كنم . بدون شك تشكيل اين گونه مجامع به منظور عرضه داشتن افكار و نقادى آنها به روشن شدن مطالب و پيشرفت علمى بسيار كمك مىكند .\r\nموضوعى كه به عهدهء اينجانب گذاشته شده بحث كنم « فلسفهء اسلامى پيش از ملا صدرا » است . فلسفهء اسلامى را اگر به مفهوم وسيع قديمى خود بگيريم شامل جميع شعب حكمت نظرى و عملى مىشود ولى واضح است كه آنچه من بايد در اين جلسه طرح كنم آن قسمت از فلسفهء اسلامى است كه با افكار و انظار ملا صدرا پيوند دارد و تحقيقات مشاراليه دنبالهء آنها محسوب مىشود . بنابر اين بحث امروز كه يك نظرى اجمالى بر اين قسمت است شامل فلسفهء كلى و الهيات به معنى اخص و علم النفس و تا اندازه‌اى شامل منطق خواهد بود زيرا اين قسمتهاست كه قلمرو صدر المتألّهين است و در اين ابواب است كه وى آراء و افكار و انظار خاصى دارد .\r\nدر غير اين چند قسمت نه نظر خاصى از صدرا ديده شده و نه خود او مدعى تخصص و تبحر در آنهاست بلكه عقيده دارد اگر خداوند به كسى قريحه و ذكائى فوق‌العاده عنايت بفرمايد آن طور كه به بوعلى عنايت فرموده بود ، بايد تمام همّ خود را\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمصروف اين مسائل كند و ساير مسائل را به ديگران واگذار كند و به عقيدهء صدرا علت اينكه بوعلى با آن قوّت ذكاء و فرط فطانت از حل بسيارى از مسائل الهى عاجز مانده است اين بوده كه وقت خود را بيشتر صرف طب و رياضى و احياناً لغت و امثال اينها كرده است « 1 » .\r\nبعلاوه تحقيقات مسلمين در قسمتهاى طب و نجوم و رياضيات و طبيعيات با توجه به تحقيقات و كشفياتى كه بعداً نصيب علما و دانشمندان شده جزء تاريخ علم است نه خود علم ، يعنى علم مراحلى از اينها گذشته است ، و اما آنچه در زمينه‌هاى نامبرده مورد توجه و تحقيق مسلمين واقع شده تا رسيده به ملا صدرا و متأخرتر از ملا صدرا متن علم است .\r\nالبته اين ادعا در نظرها خيلى عجيب مىآيد و نمىتوان در يك جلسه و دو جلسه حق اين مطلب را ادا كرد اما شايد بتوانيم در همين جلسه نمونه‌اى از اين مدعا را ارائه بدهيم . از همهء اينها گذشته بحث در غير چهار قسمت نامبرده از عهدهء اينجانب خارج است .\r\nآقايان محترم توجه دارند كه بحث در تاريخ علم يا فلسفه از طرح كردن خود مسائل علمى و فلسفى دشوارتر است ، زيرا مستلزم دانستن و فهميدن خود آن مسائل است نه تنها در آخرين شكل خود بلكه در شكلهاى مختلف تاريخى ، بعلاوهء بيان پيوند و ارتباط شكلهاى مختلف با يكديگر . از اين‌رو هيچ كتابى مانند كتابهايى كه در اين زمينه نگارش مىيابد ، با همهء تبحر و زحمت خارق‌العادهء مؤلفين آنها ، مورد بدگمانى نيست .\r\nبايد اضافه كنم كه اين كار در فلسفهء اسلامى خيلى دشوارتر است زيرا نه تنها در اين زمينه هيچ كار درستى نشده بلكه آنقدر در كتب فلاسفهء اسلامى مخصوصاً متأخرين آنها در نسبت دادن مسائل و عقايد و آراء به مكاتيب فلسفى تسامح و اشتباه كارى شده كه حيرت‌آور است .\r\nمثلًا در كتابهاى حاجى سبزوارى زياد برخورد مىكنيم به اينكه در فلان مسأله مشّائين چنين گفته‌اند و اشراقيّين چنان گفته‌اند ؛ چنين وانمود مىشود كه از قديم ميان پيروان ارسطو و افلاطون اينچنين اختلافى بوده است ، اما پس از تحقيق معلوم\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 4 ، باب نهم ، فصل پنجم ، ص 128 .\r\n","page_name":" 224 ","page_number":224},
  {"content":"\r\n\r\nمىشود كه از عمر اين مسأله بيش از سه چهار قرن يا كمى بيشتر نمىگذرد . اين نكته‌اى بود كه اولين بار اينجانب در دوازده سال پيش متوجّه آن شد و در پاورقيهاى اصول فلسفه آن را منعكس كرد و خوشوقت است كه مىبيند از آن تاريخ به بعد اين جهت مورد توجه فضلا واقع شده است . نه تنها در استناد به مكتب مشّاء و اشراق مسامحه و اشتباه رخ داده است ، در نسبتهايى كه به خود علماى اسلامى نسبت داده نيز اين اشتباهات زياد به چشم مىخورد . ما در آخر به عنوان نمونه مسألهء معروف « وجود ذهنى » را از اين نظر تحليل خواهيم كرد .\r\nولى در مقابل همهء اين مشكلات ، اين جهت را بايد يادآورى كرد كه تحقيق در « سير فلسفه در جهان اسلام » در چهار قسمتى كه ذكر شد يك زمينهء صد در صد بكر و دست نخورده است ، نه در غرب روى اين زمينه كار درستى شده و نه در شرق ، و شايسته است دانشكدهء محترم الهيات يك كرسى براى اين كار تأسيس كند .\r\nبراى اينكه فلسفهء اسلامى را قبل از صدرا بشناسيم لازم است نگاهى اجمالى به مجموع تغييراتى كه در اين زمينه به عمل آمده بكنيم تا ببينيم چه مقدار از اين تغييرات قبل از صدرا و چه مقدار به وسيلهء صدرا و چه مقدار احياناً بعد از صدرا پيدا شده است . البته آنچه به وسيلهء صدرا يا متأخرين وى صورت گرفته است من نبايد بحثى بكنم ، دوستان و همكاران عزيزم بايد در اين‌باره سخن بگويند ، آنچه ضمن عرايض من راجع به خود صدرا ذكر مىشود استطرادى و استجرارى است .\r\nهمه مىدانيم اسكلت اصلى فلسفهء اسلامى فلسفهء يونانى و اسكندرانى است . بايد ببينيم مسلمين از زمانى كه تنها به ترجمه و تدريس گفته‌هاى پيشينيان قناعت نكردند و خود به عنوان محقق و شارح وارد ميدان شدند يعنى از زمان « الكندى » به بعد چه كردند ؛ آيا تحقيقاتشان از حدود بازگو كردن آنچه از ديگران آموختند تجاوز نكرد و حداكثر تلفيق و تركيبى از نظرات مختلف به عمل آوردند يا بيش از اينها بود ؟\r\nتا آنجا كه اينجانب مطالعه كرده است و فعلًا به ياد دارد - بدون آنكه مدعى كافى بودن مطالعاتش باشد ، بلكه فقط مدعى است كه آنچه مىگويد مفتاحى است براى مطالعات كاملى در اين زمينه كه به وسيلهء خود او يا ديگران بعداً صورت گيرد - مسائل فلسفهء اسلامى را از اين نظر بايد به چهار قسم تقسيم كرد :\r\n1 . مسائلى كه تقريبا به همان صورت اولى باقى ماند و مسلمين هيچ گونه تصرف يا تكميلى در آن به عمل نياورده‌اند يا آنچه كرده‌اند به قدرى نبوده كه شكل و قيافهء\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nمسأله را عوض كند .\r\n2 . مسائلى كه فلاسفهء اسلامى آنها را تكميل كرده‌اند ، اما تكميلى كه كرده‌اند به اين صورت بوده كه پايه‌هاى آنها را محكم‌تر و آنها را مستدل‌تر كرده‌اند به اينكه شكل برهان را عوض كرده‌اند يا براهين ديگرى اضافه كرده‌اند .\r\nتكثير براهين اگر فى المثل در هندسه صورت بگيرد ارزش چندانى ندارد ، تفنن فكرى محسوب مىشود ، مثل كارى كه گفته مىشود خواجه در شرح تحرير اقليدس كرده است ، زيرا سادگى و بساطت رياضيات به قدرى است كه مىتوان با يك برهان ساده اذهان را قانع كرد ، اما در فلسفه تكثير برهان از راههاى مختلف ارزش زيادى دارد .\r\n3 . مسائلى كه در فلسفهء قديم يونانى مبهم و تاريك بود و در فلسفهء اسلامى روشن و مشخص شده و با آنكه از لحاظ نام و عنوان تغيير نكرده تفاوت بسيارى ميان صورت قديم يونانى و جديد اسلامى مشاهده مىشود .\r\n4 . مسائلى كه حتّى عنوانش تازه و جديد است و موضوع بىسابقه‌اى است كه فقط در جهان اسلامى طرح و عنوان شده است .\r\nاز قسم اول يعنى مسائلى كه به همان شكل و صورت اوليه باقى ماند ، اكثر مسائل منطق و مبحث مقولات ده‌گانهء ارسطويى و علل اربعهء ارسطويى و تقسيمات علوم ارسطويى و تقسيمات قواى نفس را مىتوان نام برد . البته نه اين است كه در اينها هيچ گونه تصرف و تحقيقى به عمل نيامده است ، بلكه منظور اين است كه در فلسفهء اسلامى تغيير شكل نداده است ، و الا مىدانيم كه بسيارى از علماى اسلامى منكر ده مقولهء ارسطويى هستند . صاحب البصائر النصيرية بيش از چهار مقوله قائل نيست . شيخ اشراق مقولات را پنج تا مىداند ؛ به چهار مقولهء ابن سهلان قائل است ، بعلاوه حركت را مقولهء جداگانه مىشمارد . بوعلى و صدر المتألّهين در تفاوت جسم طبيعى و جسم تعليمى بيانى دارند كه طبق آن بيان مقولهء « كم » را از رديف مقولات عرضيه بايد خارج كرد . نظرات تازه و براهين ابتكارى زيادى خصوصاً در زمينهء تباين مقولات از طرف فلاسفهء اسلامى ذكر شده . با همهء اينها مقولات ده‌گانهء ارسطويى هنوز شكل و قيافهء خود را در فلسفهء اسلامى حفظ كرده است .\r\nدر موضوع علل اربعهء ارسطويى نيز مطلب از همين قرار است . بوعلى و صدرا بيان خاصى در عدم دخالت مادهء شئ در ماهيت شئ دارند كه ديگر نمىتوان قانون\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nچهار علت را حفظ كرد . اين مطلب را بوعلى و صدرا در مباحث « ماده و صورت » گفته‌اند و در عين حال در بحث « علت و معلول » از قانون چهار علت اسم برده‌اند ، يا از آن جهت كه به لازمهء تحقيق خود توجه نداشته‌اند يا آن طور كه معمولشان بوده است حتى الامكان نمىخواسته‌اند به كلام خود عنوان اعتراض به گفتهء اقدمين بدهند « 1 » .\r\nدر تقسيمات علوم نيز همين طور ؛ شيخ اشراق اندك تغييرى داده است ؛ صدرا در جلد دوم اسفار ، چاپ قديم ، بيان خاصى دارد ولى خود او با ايمان به گفتهء خود تقسيم قديمى منسوب به ارسطو را نيز صحيح مىشمارد . در بيان قواى نفس نيز مطلب از اين قرار است كه اكنون مجال شرح نيست .\r\nامّا قسم دوم يعنى مسائلى كه فلاسفهء اسلامى برهان آن را تغيير داده‌اند يا برهانهاى ديگرى اقامه كرده‌اند . اين قسمت زياد است . براى اين قسمت مىتوان مسألهء امتناع تسلسل ، تجرد نفس ، اثبات واجب ، توحيد واجب ، امتناع صدور كثير از واحد ، اتحاد عاقل و معقول و جوهريت صور نوعيه را نام برد .\r\nآنچه در اين قسم قابل توجه است ، تعيين ارزش برهانهايى است كه بعداً اقامه شده است . مثلًا تا آنجا كه اينجانب به ياد دارد تنها برهانى كه قبل از فلاسفهء اسلامى براى « امتناع تسلسل » اقامه مىشده برهان معروف وسط و طرف است . اين برهان را بوعلى و فارابى در كتب خود تكرار كرده‌اند ، ولى خود فارابى برهان خاصى دارد كه لقب « اسدّ و اخصر » يعنى محكم‌تر و كوتاه‌تر يافته است . خواجه نصير الدين طوسى برهان ديگرى دارد كه از راه وجوب معلول به وجوب علت بيان شده است و به نظر ما بر هر دو برهان فوق ترجيح دارد ؛ در پاورقيهاى اصول فلسفه و روش رئاليسم جلد دوم آن را توضيح داده‌ايم . براهين ديگرى نيز به نام تطبيق ، تضايف ، ترتّب ، حيثيات ، اقامه شده است . تا آنجا كه من اطلاع دارم همهء اينها بعد از ابن سينا و بعضى از اينها بعد از خواجه و قبل از صدرا اقامه شده است . صدرا برهان خاصى در اين زمينه اقامه نكرده است ولى ما طبق اصول و مبانى صدرا برهان ديگرى اقامه كرده‌ايم كه فكر مىكنيم خالى از رجحان و مزيت نيست هر چند خود صدرا برهان قديمى « وسط و طرف » را « اسدّ البراهين » مىخواند .\r\nبراى اثبات واجب ، آنچه از دوران قديم يونانى و اسكندرانى مأثور است همان\r\n\r\n\r\n\r\n\r\n","description":"","footnote":"\r\n( 1 ) . جزوهء تدريسى اينجانب در سال دوم معقول .\r\n","page_name":" 227 ","page_number":227},
  {"content":"\r\n\r\nبرهان حركت و اثبات محرك اول است ولى حكماى اسلامى براهين ديگرى اقامه كردند كه برهان حركت در مقابل آنها به چيزى شمرده نمىشود . بوعلى در اشارات برهانى اقامه مىكند و نام آن را « برهان صدّيقين » مىگذارد « 1 » . صدرا برهان ديگرى بر اساس مبانى خاصّ خود اقامه مىكند و مىگويد اين برهان است كه شايسته است به نام « برهان صدّيقين » خوانده شود « 2 » .\r\nهمچنين است براهين توحيد و تجرد نفس كه براى پرهيز از اطاله از ذكر آنها صرف نظر مىكنيم . در منطق نيز به اين قبيل مسائل مخصوصاً در ابواب « قياسات مختلطه » برمىخوريم كه به وسيلهء منطقيين اسلامى برهانى براى برخى مطالب علاوه شده است .\r\nاما قسم سوم يعنى مسائلى كه در دورهء اسلامى از ابهام خارج گرديده و مشخّص شده است . براى اين قسمت ، رابطهء حركت با علت و رابطهء خدا و عالم ، مسألهء معروف مثل افلاطونى ، و مسألهء صرف الوجود بودن واجب را بايد نام برد . اگر آنچه نويسندگان جديد مىنويسند درست باشد ، ميان تصور افلاطون از « مثل » با تصور شيخ اشراق از « مثل » كه حامى سرسخت آن است تفاوت است كما اينكه تصور صدرا نيز با تصور شيخ اشراق اندكى تفاوت دارد . مير داماد تعبير ديگرى كرده است از « مثل » كه آن خود جالب توجه است .\r\nمن الآن نمىدانم كه در فلسفهء قديم يونانى و اسكندرانى اين مسأله كه در فلسفهء اسلامى تحت عنوان « الواجب ماهيته انّيّته » طرح شده مطرح بوده يا نبوده ، اگر فرض كنيم كه مطرح بوده و به همان شكل بوده است كه ابن سينا در كتب خود طرح كرده ، بايد بگوييم اين مسأله در قديم خيلى مبهم و نامشخص بوده و در فلسفهء اسلامى مشخص شده و ارزش خود را بازيافته است .\r\nفراموش نمىكنم سالها پيش مقدمهء كنز الحكمه شهرزورى به قلم مرحوم ضياء الدين درّى را مىخواندم ، ديدم آن مرحوم مدعى شده كه گفته‌هاى صدرا همه از ديگران است و براى اثبات مدعاى خود يكى همين مسأله را ذكر كرده بود و مدعى شده بود صدرا در كتاب خود عين مطلبى را عنوان كرده كه شيخ عنوان كرده است . من\r\n\r\n\r\n\r\n\r\n","description":"","footnote":"\r\n( 1 ) . شرح اشارات ، اواخر نمط چهارم .\r\n( 2 ) . اسفار ، ج 3 چاپ قديم ، ص 6 .\r\n","page_name":" 228 ","page_number":228},
  {"content":"\r\n\r\nكه خاطرهء شيرينى از اين مبحث در دوران تحصيل فلسفه در قم با هم بحث و استادم داشتم تعجب كردم كه چگونه اين مرد متوجه نشده است كه آنچه صدرا در « الهيّات » در اين زمينه گفته است با آنچه شيخ و ديگران گفته‌اند از زمين تا آسمان متفاوت است و شايد توجه آن مرحوم به بيان صدرا در جلد اول بوده و متوجه بيان وى در جلد سوم نبوده است ، در صورتى كه صدرا تصريح مىكند كه ما احياناً در بدايات طبق مسلك قوم سخن مىگوييم ولى در نهايات عقيدهء خاص خود را اظهار مىكنيم « 1 » .\r\nاز جمله مسائلى كه در اين رديف بايد شمرد ، مسائلى است كه فلاسفهء اسلامى از لحاظ تكثير اقسام و مشخص كردن آنها آن مسأله را از ابهام خارج كرده‌اند ، مانند بيان اقسام تقدم ، اقسام حدوث ، انواع ضرورتها و امكانها ، اقسام وحدت و كثرت .\r\nامّا قسم چهارم يعنى مسائلى كه براى اولين بار در جهان اسلامى طرح و عنوان شده است . اين مسائل ، هم زياد است و هم داراى ارزش و اهميت بيشترى است . از اين مسائل است مسائل عمدهء وجود يعنى اصالت وجود ، وحدت وجود ، وجود ذهنى ، احكام سلبيهء وجود ؛ همچنين مسألهء جعل ، مناط احتياج شئ به علت ، قاعدهء بسيط الحقيقه ، حركت جوهريه ، تجرد نفس حيوان و تجرد نفس انسان در مرتبهء خيال ، اعتبارات ماهيت ، احكام عدم خصوصاً امتناع اعادهء معدوم ، معقولات ثانيه ، قاعدهء امكان اشرف ، علم بسيط تفصيلى بارى ، امكان استعدادى ، بعد بودن زمان ، فاعليت بالتسخير ، جسمانية الحدوث بودن نفس ، معاد جسمانى ، وحدت نفس و بدن ، نحوهء تركيب ماده و صورت كه آيا انضمامى است يا اتحادى ، تحليل حقيقت ارتباط معلول با علت ، وحدت در كثرت نفس و قواى نفس .\r\nاما در منطق ، اين مسائل را بايد نام برد : انقسام علم به تصور و تصديق ، كه ظاهراً ابتكار آن از فارابى است ، اعتبارات قضايا و تقسيم قضيه به خارجيه و حقيقيه و ذهنيه كه زمينه‌اش از بوعلى است و به دست متأخّرين شكل گرفته است ، تكثير موجّهات كه در اثر غور و كنجكاوى در قضيهء مطلقهء ارسطو و ابهامى كه در آن بوده و ايراداتى كه متوجه آن بوده است پيدا شده ، مثلًا قضيهء عرفيهء عامه كه يكى از شقوق قضيهء مبهم ارسطويى است اولين بار به نقل خواجه نصير الدين طوسى وسيلهء فخر الدين رازى عنوان شده است هر چند زمينهء آن به وسيلهء ابن سينا به وجود آمده است .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 1 ، چاپ قديم ، ص 20 .\r\n","page_name":" 229 ","page_number":229},
  {"content":"\r\n\r\nاز اين قبيل است تقسيم قياس به اقترانى و استثنائى و تقسيم اقترانى به شرطى و حملى كه به اين ترتيب از بوعلى است . ديگر بيان اينكه نقيض قضيهء مركّبهء جزئيه حمليهء ضرورة المحمول است و ايراد بر قدما كه مىپنداشتند نقيض اين قضيه مثل ساير قضاياى مركّبه ، منفصلهء مانعة الخلوّ مركّب از نقيض دو جزء اصل است . اين نظر از متأخرين از ابن سينا است . همچنين بيان نوعى ديگر از « عكس نقيض » در ميان متأخرين از شيخ و خواجه پيدا شده ؛ شايد اول كسى كه آن را عنوان كرده است « كاتبى » است .\r\nاز اين قبيل است تفكيك قضيهء معدولة الطرف از قضيهء سالبة الطرف كه تاريخ پيدايش اين نيز از عصر بوعلى متأخّرتر است . در منطق از اين گونه مطالب زياد مىتوان يافت و همهء آنها مسائل قابل توجهى است و بايد مكمّل « منطق صورت » شمرده شوند .\r\nدر ميان مسائل منطقى كه اسم برده شد دو مسأله از باقى با اهميت‌تر است ؛ يكى تقسيم علم به تصور و تصديق كه هنوز هم در كتب روان شناسى رايج است ، ديگر تقسيم قضيه به خارجيه و حقيقيه و ذهنيه كه از آن هم مهمتر است و چون به دست متأخّران ابن سينا شكل گرفته است در فلسفهء غرب انعكاسى ندارد . احياناً در كلمات دانشمندان غربى به مطالبى برمىخوريم كه ريشهء آنها عدم توجه به تفاوت ميان اين سه قسم قضيه است .\r\nارزش مسائل تازه وارد در فلسفه و اينكه آيا در ميان آنها مسائلى هست كه تغييرات كلى و اصولى در فلسفه داده باشد يا نه ، بحث جالبى است كه اگر بخواهيم حق آن را ادا كنيم بايد جداگانه آن را طرح كنيم . فقط به يك نكته بايد اشاره كنيم و آن اينكه ما بعضى مسائل را جديد شمرديم و حال آنكه احياناً آنها را به دورهء قبل از اسلام نيز نسبت مىدهند ، مانند « وحدت وجود » و « قاعدهء بسيط الحقيقه » .\r\nاينجا همين قدر مىگويم اگر بخواهيم سرسرى قضاوت كنيم مطلب از همان قرار است كه نسبت داده‌اند ، اما اگر بخواهيم دقيقا ريشه و مشخّصات يك نظريهء فلسفى نظير « وحدت وجود » را در ميان عرفا و حكماى اسلامى به دست آوريم و طرز تفكر آنها را كاملًا آنطور كه فكر مىكرده‌اند به دست آوريم مىبينيم اين يك نوع طرز تفكر خاصى است كه مخصوص مسلمين است . مثلًا پاره‌اى از اظهار نظر كنندگان خيال مىكنند هر نظر فلسفى كه نوعى وحدت براى جهان قائل شد مىتوان آن را\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n« وحدت وجود » به مفهوم اسلامى خواند و بعد اظهار نظر كرد كه مسألهء وحدت وجود از چه زمانهايى و در چه مكانهايى سابقه دارد .\r\nالبته هر كسى مختار است هر اصطلاحى را به كار ببرد ، همچنانكه پس از متجاوز از سه قرن كه « اصالت وجود » به مفهوم خاصى در ميان ما رايج بوده و هست امروز مترجمين ما فلسفهء اگزيستانسياليسم را « اصالت وجود » ترجمه كرده‌اند . آيا جاى اين هست كه كسى خيال كند ژان پل سارتر فلسفهء خود را از عرفا و حكماى اسلامى گرفته است ؟ آيا جز شباهت لفظى شباهت ديگرى در كار است ؟ اما بازى كردن با اصطلاحات يك مطلب است و تحقيق در ريشهء مسائل مطلب ديگر .\r\nبه نظر مىرسد كه وحدت وجود در نظر مرحوم محمد على فروغى يك مجهول غير قابل فهمى بوده است ، از اين نظر با هر مسألهء مشكلى كه مواجه مىشود و نمىتواند آن را توجيه كند مىگويد اين نوعى وحدت وجود است .\r\nمرحوم فروغى ضمن شرح نظرات فيلون يهودى ، پس از بيان نادرستى در تفاوت نظر ساميان و آريائيان مىگويد :\r\n« به عبارت ديگر مذاهب حكماى يونان بلكه كليهء اقوام آريايى هر كدام نوعى از وحدت وجود است و اما يهود و كسانى كه عقايد فلسفى خود را از تورات درآورده‌اند حكم كرده‌اند به اينكه خداوند جهان را از عدم مطلق به وجود آورده است و آفرينش را وجودى جدا از آفريننده دانسته‌اند و نسبت آنها را به يكديگر نسبت صانع و مصنوع پنداشته‌اند . » « 1 »\r\nدر اين بيان چنين فرض شده كه لازمهء حدوث زمانى عالم بينونت ( به اصطلاح عربى ) مخلوق از خالق است و لازمهء قدم عالم از طرفى انكار خلق و ايجاد و صنع و ابداع است و از طرفى ديگر وحدت وجود است . من نمىدانم از نظر مرحوم فروغى ، ابن سينا مثلًا كه هم قائل به صنع و ابداع است و هم به قدم عالم ، چه جور فكر مىكرده است و چرا نه خود ابن سينا خود را و نه ديگرى او را « وحدت وجودى » نخوانده است .\r\nضمن بيان مشرب فلسفى « آنسلم » « 2 » مىگويد :\r\n\r\n\r\n\r\n\r\n","description":"","footnote":"\r\n( 1 ) . سير حكمت در اروپا ، ج 1 .\r\n( 2 ) .  Anselm  .\r\n","page_name":" 231 ","page_number":231},
  {"content":"\r\n\r\n« اما در امر آفرينش ، عقيده‌اى اظهار كرده است ميانهء « وحدت وجود » و « ابداع » ؛ مىگويد خداوند موجودات را از عدم به وجود آورده است به اين وجه كه نخست موجودات فقط در علم خدا بوده‌اند و وجود نداشته‌اند تا وقتى كه مشيّت خدا بر اين قرار گرفت كه به آنها وجود خارجى بدهد . » « 1 »\r\nمطابق اين بيان همهء عوام الناس از اتباع اديان ، بين « وحدت وجود » و « ابداع » فكر مىكنند چون همهء آنها معتقدند كه موجودات در ازل در علم خدا بوده‌اند و در لا يزال موجود مىشوند ، و معلوم مىشود قائلين به « ابداع » يعنى ساميان معتقدند كه خداوند در ازل به موجودات علم نداشته است .\r\nمرحوم فروغى ضمن اشاره‌اى بسيار ناقص و نارسا كه به بحث معروف « كلّيّات » در قرون وسطى ميان اروپائيان مىكند ، كه آيا « كلّى » حقيقت مستقل از افراد دارد و يا فقط افرادند كه موجودند و كلى فقط در ذهن موجود است يا نه در ذهن موجود است و نه در خارج بلكه لفظ خالى است ، مىگويد :\r\n« توجه مىفرماييد كه فحص در كلّيات يكباره بحثى پوچ و بيهوده نبوده و به يك اعتبار نزاع معتقدان و منكران وحدت وجود است . » « 2 »\r\nمن كه هر چه فكر كردم نتوانستم كوچك‌ترين شباهتى ميان وحدت وجود و مسألهء كليات پيدا كنم ، اگر شما پيدا كرديد بنده را آگاه كنيد .\r\nوحدت وجود ، درست و يا نادرست ؛ آيا يك فكرى كه قرنها روى آن در ميان يك ملت بلكه چند ملت كار شده بايد در مقام توضيح و بيان به اين سرنوشت دچار گردد ؟ !\r\n* از نظر تاريخ و سرگذشت فلسفهء اسلامى ، قسم چهارم يعنى ابتكارات مسلمين بيشتر شايستهء تحقيق است ، بايد ببينيم كه چگونه شد كه اين مسائل طرح و عنوان شد .\r\n\r\n\r\n\r\n\r\n","description":"","footnote":"\r\n( 1 - 2 ) . نظير اين است مسألهء « بسيط الحقيقة كل الاشياء » كه بعضى آن را به افلوطين نسبت مىدهند ، بعضى ديگر برعكس آن را از حاجى سبزوارى مىدانند .\r\n","page_name":" 232 ","page_number":232},
  {"content":"\r\n\r\nمعمولًا گفته مىشود كه فلسفهء صدرا چهار راهى است كه فلسفهء مشّاء و فلسفهء اشراق و طريقهء عرفا و طريقهء متشرعه را به هم متصل مىكند .\r\nاين سخن سخن درستى است ولى محتاج به توضيح است . من عجالتاً به خود فلسفهء صدرا كار ندارم كه چگونه چهار راهى است ، من دربارهء چهار خيابانى كه تدريجاً به هم نزديك شده‌اند اندكى بايد توضيح بدهم .\r\nتصور بعضى اين است كه فلسفهء اسلامى تدريجا به جانب كلام گراييده است و در فلسفهء صدرا ايندو با يكديگر يكى شده‌اند . بنابر اين از نظر اين دسته راه چهارمى كه صدرا در فلسفهء خود ميان آن و فلسفهء مشّاء و اشراق و طريقهء عرفا ارتباط برقرار كرد روش متكلمين بود . بايد بگويم كه اين تصور غلط است ، فلسفهء اسلامى يك قدم به طرف كلام نيامد ، اين كلام بود كه به تدريج تحت نفوذ فلسفه قرار گرفت و آخر كار در فلسفه هضم شد .\r\nمتكلمين در فلسفهء اسلامى خيلى اثر كردند اما نه به اين نحو كه توانستند قسمتى از مدعاهاى خود را به فلاسفه بقبولانند ، بلكه به اين نحو كه فلاسفه را هميشه به مبارزه مىطلبيدند و به گفته‌هاى آنها ناخن مىزدند و تشكيك و انتقاد مىكردند و احياناً بن‌بست‌هايى براى فلاسفه ايجاد مىكردند . اين ناخن زدن‌ها و تشكيكها و انتقادها فلاسفه را وادار به عكس العمل و ابتكار و جستجوى راه حل براى اشكالات متكلمين مىكرد .\r\nعكس العمل نشان دادن فلسفهء اسلامى نسبت به كلام ، مسائل جديدى را به ميان آورد كه در فلسفه‌هاى قديم يونانى و اسكندرانى سابقه نداشت .\r\nدر « مسائل وجود » كه اساس و مبناى فلسفهء صدر است ، هم عرفا سهيم‌اند و هم متكلمين . سهم عرفا البته بيشتر است بلكه آنها را بايد مبتكر اين مسائل شمرد ولى متكلمين نيز از نظر تشكيك در « وحدت مفهومى وجود » كه از ارسطو رسيده است و از نظر تشكيك در « وجود ذهنى » سهم مهمى دارند . ايرادات و تشكيكات آنها سهم مهمى در منتهى شدن فلسفهء اسلامى به « اصالت وجود » دارد .\r\nمتكلمين از همان اول به مسألهء حدوث عالم و اينكه معلوليّت مساوى با حدوث زمانى است عنايت داشتند . فلاسفه خيلى كوشش كردند كه ثابت كنند اينچنين نيست . اين خود مسألهء نفيسى را در باب علّت و معلول به وجود آورد و آن اينكه ببينيم مناط احتياج به علت چيست ؟ آيا حدوث است يا امكان ؟\r\nفلاسفه مبرهن كردند كه مناط احتياج به علت امكان است نه حدوث . اين مسأله\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nاز مسائل بسيار پر ارزش فلسفهء اسلامى است و مولود ستيزه‌گرى كلام با فلسفه است . تازه خود اين مسأله يك تطور عالىترى پيدا كرد كه اكنون مجال شرحش نيست .\r\nمتكلمين براى اثبات معاد مسألهء « اعادهء معدوم » را پيش كشيدند . اين بحث از آن نظر كه متكلمين طرح كردند حائز اهميت نبود ، اما از نظر شناختن مراتب وجود و اينكه مرتبهء هر وجود مقوّم ذات اوست نتيجهء بسيار ارزنده‌اى به وجود آورد . هر چند ابتكار اين نظر از عرفاست اما ناخن زدن‌هاى متكلمين فلسفه را به آستان اين نظر عالى عرفانى مؤيّد به براهين عقلى كشانيد .\r\nبه هر حال اينكه گفته مىشود فلسفهء اسلامى تدريجا به سمت كلام گراييده ، به هيچ وجه درست نيست ، زيرا حتى يك مسأله از مسائل مورد اختلاف فلسفه و كلام را نمىتوان پيدا كرد كه فلسفه تسليم كلام شده باشد ، بلكه كار به عكس است ، كلام تدريجا تسليم فلسفه شد . مقايسهء كتب كلامى قرن سوم و چهارم مانند كتاب مقالات الاسلاميّين اشعرى با كتب كلامى قرنهاى هفتم و هشتم و نهم و دهم و يازدهم مانند كتابهاى تجريد و مواقف و مقاصد و شوارق اين مطلب را روشن مىكند .\r\nراه چهارمى كه فلسفهء صدرا آن را با راه مشّاء و اشراق و عرفان مرتبط كرد معارف خود قرآن است . فلسفهء اسلامى با اينكه كلام را در خود هضم كرد هر چه زمان گذشت بيشتر تسليم معارف قرآن و آثار عرفانى اسلام شد . حساب معارف قرآن و نهج البلاغه و قسمتى ديگر از مآخذ معارف اسلامى از حساب كلام جداست . كلام بيش از فلسفه از اين معارف دور بوده بلكه خود حجابى در راه اين معارف بود . اينكه گفته مىشود فلسفهء صدرا چهار راهى است از فلسفهء مشّاء و اشراق و عرفان و طريقهء متكلمين يا طريقهء متشرعه ، تعبير صحيحى نيست ، تعبير صحيح‌تر اين است كه به جاى طريقهء متكلمين يا طريقهء متشرعه معارف اصلى اسلام را بگذاريم .\r\nاگر احياناً مىبينيم ابن سينا پس از آنكه برهان صدّيقين خود را ذكر مىكند به آيهء كريمهء  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ »  « 1 » استناد مىكند نبايد اين را به عنوان تأثير كلام در فلسفه تعبير كنيم .\r\nاگر بخواهيم مستدلّا تأثير عميق معارف قرآن را بر روى فلسفهء اسلامى ذكر كنيم بايد موادى را از قرآن و متون ديگر اسلامى مجزا كنيم و نشان دهيم چگونه اين مواد\r\n\r\n\r\n\r\n\r\n","description":"","footnote":"\r\n( 1 ) . فصّلت / 53 .\r\n","page_name":" 234 ","page_number":234},
  {"content":"\r\n\r\nفلاسفه را به تفكر واداشته و تدريجا تحت تأثير عميق خود قرار داده است . شناختن فلسفه و عرفان اسلامى بدون توجه به معارف اصلى اسلام و [ با 
  ] فرض اينكه اسلام و گفته‌هاى متكلمين يكى است يا اينكه اسلام را از اين نظر بىتأثير فرض كنيم محال است .\r\nاين خود داستان مفصّلى است . نيكلسن « 1 » با اينكه يك شرق شناس غربى است ، در موضوع « تأثير قرآن در عرفان و تصوّف » مىگويد :\r\n« در قرآن اين آيات را مىبينيم :  اللَّهُ نُورُ السَّماواتِ وَ الْأَرْضِ  « 2 » *  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  « 3 » *  هُوَ اللَّهُ الَّذِي لا إِلهَ إِلَّا هُوَ  « 4 » *  كُلُّ شَيْءٍ هالِكٌ إِلَّا وَجْهَهُ  « 5 » *  وَ نَفَخْتُ فِيهِ مِنْ رُوحِي  « 6 » *  وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ  « 7 » *  فَأَيْنَما تُوَلُّوا فَثَمَّ وَجْهُ اللَّهِ  « 8 » *  مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  « 9 » . محققا ريشه و تخم تصوف در اين آيات است . » « 10 »\r\nمنظور اين است كه تأثيرى كه معارف اسلامى در فلسفهء اسلامى كرده است غير از تأثيرى است كه فن كلام كرده است . تأثيرى كه معارف اسلام كرد همان است كه تا حد زيادى صحيح است بگوييم صدرا با ايجاد يك چهار راه ، راههاى عقل و وحى و مكاشفه را به هم متّصل كرد ، و اما تأثير كلام اين است كه با فلسفه جنگ و ستيز كرد و فلسفه را از حال جمود درآورد و وادار به عكس العمل‌هايى كرد ؛ آن عكس العمل‌ها ثمرات بسيار پر ارزش فلسفهء اسلامى است .\r\nمثلًا فلسفهء اسلامى در باب زمان مىرسد به آنجا كه رسما زمان را به عنوان يك\r\n\r\n\r\n\r\n\r\n","description":"","footnote":"\r\n( 1 ) .  Nicholson  .\r\n( 2 ) . نور / 35 .\r\n( 3 ) . حديد / 3 .\r\n( 4 ) . حشر / 22 .\r\n( 5 ) . قصص / 88 .\r\n( 6 ) . حجر / 29 .\r\n( 7 ) . ق / 16 .\r\n( 8 ) . بقره / 115 .\r\n( 9 ) . نور / 40 .\r\n( 10 ) . كتاب ميراث اسلام .\r\n","page_name":" 235 ","page_number":235},
  {"content":"\r\n\r\nبعد از ابعاد طبيعت در مقابل سه بعد ديگر اعلام مىكند « 1 » . به عقيدهء اينجانب پيدايش اين نظر تا حد زيادى نتيجهء تشكيك معروف فخر الدين رازى در باب خروج شئ از قوه به فعل است . اين تشكيك سالها افكار فلاسفه را به خود مشغول كرد تا آنكه مير داماد اولين بار حركت توسطيه را اعتبارى و حركت قطعيه را حقيقى اعلام كرد و اظهار داشت زمان يك امتداد واقعى است نه موهومى ( مثال مورچه و ريسمان در اسفار ، ج 3 / ص 101 ) . صدر المتألّهين كه از طرفى اين فكر را از مير داماد گرفته بود و از طرف ديگر به اثبات حركت جوهريّه توفيق يافته بود نتيجه گرفت كه زمان خود بعدى از ابعاد طبيعت است .\r\nتشكيكات فخر الدين رازى كه از روح كلامى و خاصيت جنگ و ستيز كلام و فلسفه سرچشمه مىگيرد فوق‌العاده به فلسفهء اسلامى خدمت كرده است ولى از همين نظر كه گفتم .\r\nغزالى نيز به نوبهء خود از همين راه به فلسفهء اسلامى خدمت كرد . غزالى و فخر رازى از آن نظر كه رسما در مقابل فلسفه و فلاسفه قد علم كردند و اظهار داشتند از اين اسمهاى پر طنطنهء سقراط و افلاطون و ارسطاطاليس نبايد ترسيد ، به حرّيّت فكرى در جهان اسلامى خيلى خدمت كردند ، با اين تفاوت كه ارزش غزالى از همين حد تجاوز نمىكند اما فخر رازى توانست فلاسفه را در بن‌بست‌هايى قرار دهد و تشكيكهاى خود را در فلسفه منعكس كند و فلاسفه را به چاره‌جويى وادارد .\r\nتشكيكات غزالى و همچنين جوابهايى كه ابن رشد به وى داد هيچكدام در فلسفهء اسلامى مورد توجه واقع نشد . در تمام بيست مسأله‌اى كه غزالى در تهافت الفلاسفه به جنگ فلاسفه آمده است نكتهء قابل توجهى وجود ندارد ؛ شايد تنها بيان قابل توجه غزالى همان مقايسهء تناهى زمان و مكان است ، ديگر مطلبى كه براى يك فيلسوف ارزش داشته باشد فكر خود را به آن مشغول كند وجود ندارد .\r\nغزالى و هم ابن رشد شهرت خود را به عنوان فيلسوفان بزرگ اسلام مديون مغرب زمين‌اند كه كتب آنها در قرنهاى 12 و 13 ميلادى [ به زبان لاتين 
  ] ترجمه شد ، و الّا از نظر دنياى اسلام بسيار اشتباه است كه غزالى را فيلسوف و ابن رشد را يك فيلسوف بزرگ بدانيم .\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 1 .\r\n","page_name":" 236 ","page_number":236},
  {"content":"\r\n\r\nالبته غزالى يك مفكّر با ايمان عاليقدر درجهء اولى است در عالم اسلام ، و ابن رشد نيز طبيب و فقيه و شارح بزرگى است از ارسطو ، اما اينها هيچكدام دليل نمىشود كه ما آنها را در رديف فلاسفهء بزرگ اسلامى بشماريم .\r\nعيب اصلى كار غزالى اين است كه خواسته است بدون رنج فرا گرفتن از استاد ، فلسفه را عميقاً درك كند ، بعلاوه نقاط ضعف آن را نشان دهد . عيب اصلى كار ابن رشد تعصب زيادى است كه نسبت به ارسطو دارد و مخالفتهاى ابن سينا را با ارسطو ذنب لا يغفر مىداند .\r\nتحولات فلسفهء مشّاء در جهان اسلام و پيدايش يا تجديد فلسفهء اشراق به وسيلهء شيخ شهاب الدين سهروردى و همچنين پيدايش عرفان نظرى در جهان اسلام و نزديك شدن آنها به يكديگر و اتصالشان با هم در فلسفهء صدرا داستان بسيار طولانى است و اگر بنا شود حق مطلب ادا گردد آنقدر نيازمند به تحقيق است كه عمر يك نفر براى بررسى آنها كافى نيست .\r\n* در آغاز سخنم عرض كردم چيزى كه تحقيق در « سير فلسفهء اسلامى » را دشوار مىكند و احياناً شخص را به اشتباه مىاندازد عدم عنايت مؤلّفين اسلامى به تاريخچهء مسائل و مبدأ پيدايش آنها و سير تاريخى مسائل است . در اين زمينه مسامحه‌هايى شده كه افكار محصلين را خواه ناخواه منحرف مىكند .\r\nدر كتب متأخّرين مانند حاجى سبزوارى مىخوانيم كه مشّائين چنين گفته‌اند و اشراقيين چنان . با توجه به اينكه مشّائين اتباع ارسطو و اشراقيين اتباع افلاطون‌اند اين تصور پيدا مىشود كه اين اختلاف از قديم ميان ارسطو و افلاطون و اتباع آنها بوده است . بعد كه شخص به كتابهاى قديم‌تر مراجعه مىكند مىبيند اساساً چنين مسأله‌اى حتّى در ده قرن قبل ميان خود مسلمين نيز مطرح نشده بوده است تا چه رسد به زمان ارسطو و افلاطون .\r\nبه نظر من يك نگاه اجمالى به كتاب الجمع بين الرأيين فارابى - كه در آنجا موارد اختلاف نظر افلاطون و ارسطو و در حقيقت موارد اختلاف مكتب مشّاء و اشراق را ذكر كرده است - كافى است براى اينكه بدانيم مسائلى كه مورد اختلاف حكماى\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمشّائى مشرب اسلامى و حكماى اشراقى مشرب اسلامى است يك سلسله مسائل جديد است غير از مسائل قديم و حتى از آنها اصولىتر و اساسىتر نيز هست .\r\nدر كتاب الجمع بين الرأيين هرگز به مسألهء اصالت وجود يا ماهيت ، يا مسألهء تباين يا سنخيت وجودات ، يا مسألهء جعل و امثال اينها بر نمىخوريم .\r\nاين بنده اكنون به عنوان نمونه‌اى از اين تسامح و ضمنا نمونه‌اى از سير افكار فلسفى در جهان اسلامى مسألهء « وجود ذهنى » را آن طور كه حكماى متأخر - يعنى از زمان صدرا به بعد - طرح و عنوان كرده‌اند طرح مىكنم و توضيحات لازم را دربارهء مدعاى خودم مىدهم .\r\nحاجى سبزوارى در شرح منظومه ضمن نه بيت مسائل وجود ذهنى را خلاصه كرده است . اول مدعاى حكما را در يك بيت طرح مىكند :\r\n للشّىء غير الكون فى الاعيان * كون بنفسه لدى الاذهان \r\nبعد در ضمن دو بيت ديگر دلائل اين مدعا را ذكر مىكند :\r\n للحكم ايجابا على المعدوم * و لانتزاع الشّىء ذى العموم\r\nصرف الحقيقة الّذى ما كثرا * من دون منضمّاتها العقل يرى \r\nسپس در دو بيت ديگر به دو اشكال مهم بر مدعاى حكما در وجود ذهنى اشاره مىكند :\r\n و الذّات فى انحاء الوجودات حفظ * جمع المقابلين منه قد لحظ\r\nفجوهر مع عرض كيف اجتمع * ام كيف تحت الكيف كلّ قد وقع \r\nآنگاه اين دو اشكال را مبدأ و منشأ پيدايش آراء و عقايدى دربارهء وجود ذهنى معرفى مىكند . بعضى از آن آراء صريحا انكار وجود ذهنى است و بعضى ديگر مستلزم انكار وجود ذهنى است . حكيم سبزوارى در شرحى كه خود بر اين ابيات نوشته است تصريح مىكند كه اين اشكال دوم همه را گيج و حيران كرده است و هر دسته‌اى براى اينكه راه فرارى از اين اشكال پيدا كنند به طرفى رفته‌اند و رأى و عقيده‌اى در باب وجود ذهنى انتخاب كرده‌اند ؛ يعنى اين اشكال منشأ پيدايش آن عقايد و آراء است\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n( فهذا الاشكال جعل العقول حيارى و الافهام صرعى فاختار كل مهربا ) .\r\nراههاى فرار از اين اشكال را اين طور بيان مىكند :\r\n فانكر الذّهنىّ قوم مطلقا * بعض قياما من حصول فرّقا\r\nو قيل بالاشباح الاشيا انطبعت * و قيل بالانفس و هى انقلبت\r\nو قيل بالتّشبيه و المسامحة * تسمية بالكيف عنهم مفصحة\r\nبحمل ذات صورة مقولة * وحدتها مع عاقل مقولة \r\nمتبادر از مجموع بيانات حكيم سبزوارى در متن و شرح منظومه اين است كه مدعاى حكما از قديم اين بوده است كه علم عبارت است از وجود ماهيت معلوم در نفس ، و براى اين مدعا سه دليل ذكر كرده‌اند ، ولى دو اشكال مهم در اين مدعا وجود داشته است ؛ راههاى حلّى براى اين دو اشكال و مخصوصاً اشكال دوم ذكر شده است كه بعضى از آنها التزام به اشكال و رفع يد از مدعاى حكماست ، بعضى ديگر اين طور نيست ، آنها به عنوان جواب ذكر شده‌اند ولى جوابهاى روشنى نمىباشند ؛ تنها يك راه است كه جواب واقعى اشكال است و اين همان راهى است كه صدرا پيشنهاد كرده است .\r\nامّا اگر اين مسأله را در سير تاريخى مطالعه كنيم اولًا\r\nدر دوره‌هاى اول اسلامى تا زمان بوعلى و كمى بعد از وى چنين مسأله‌اى در ميان حكما مطرح نبوده است و مسلّم نيست كه چنين مدعايى در ميان حكماى دوره‌هاى اول اسلامى وجود داشته است تا چه رسد به ارسطو و افلاطون ؛ ثانياً بعضى از ادلّه‌اى كه حكيم سبزوارى ذكر كرده است ، مانند دليل اول ، براى اثبات مدعاى حكما آورده نشده است و براى آن مدعا كافى نيست ، آن دليل بعد از پيدايش يكى از اقوال وجود ذهنى - يعنى قول به اضافه - به عنوان ردّ اين قول فقط ، آورده شده است . ارزش آن دليل بيش از اين هم نمىباشد . البته خود آن دليل تطورات و تغيير شكل‌هايى يافته است كه اكنون مجال شرحش نيست .\r\nثالثاٍ نه چنين است كه اول دو اشكال معروف وجود ذهنى پيدا شده است و سپس آن اقوال و آرائى كه حكيم سبزوارى ياد كرده است به عنوان فرار از اين دو اشكال پديد آمده است .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nرابعاً اينكه حكيم سبزوارى انكار وجود ذهنى و قول به اضافه را به فخرالدين رازى نسبت مىدهد درست نيست ، زيرا اولًا اين قول خيلى پيش از فخر الدين رازى در ميان متكلمين پيدا شده است . مطابق آنچه از نقد المحصّل خواجه نصير الدين طوسى ص 157 و شرح مواقف استفاده مىشود اول كسى كه اين نظر را ابراز داشته است ابوالحسن اشعرى است . وى منكر وجود ذهنى شد و مدعى شد علم جز اضافه و نسبتى ميان عالم و معلوم نيست ، و اين نسبت را « تعلق » ناميده است . فخر الدين رازى هر چند حقيقت علم را جز اضافه چيزى نمىداند و در كتاب المحصّل خود منكر وجود صورت در ذهن شده است ، اما در مباحث المشرقيه ( ج 1 / ص 331 ) صريحاً وجود صورت ذهنى را اعتراف مىكند ولى مىگويد آن صورت علم نيست ، علم عبارت است از نسبت و اضافه‌اى ميان عالم و معلوم . در كتاب ديگر خود الملخّص مىگويد : « چه صورتى در ذهن باشد و چه نباشد حقيقت علم عبارت است از اضافه ميان عالم و معلوم » .\r\nچنان كه مىدانيم اساسىترين و فلسفىترين كتب فخر الدين رازى مباحث المشرقيه است و عليهذا فخر رازى را نمىتوان منكر وجود ذهنى خواند .\r\nتاريخچهء وجود ذهنى اين طور آغاز مىشود و جريان پيدا مىكند كه در ضمن كلمات فلاسفه در باب « مقولات » و يا در مباحث « عقل و معقول » جمله‌هايى يافت مىشده است كه مشعر بر اين بوده است كه علم عبارت است از وجود يافتن معقول در ظرف ذهن .\r\nآنچه مىتوان گفت به طور مسلّم از ارسطو و پيشينيان است ، همان است كه در منطق مىگفته‌اند : « وجود يا عينى است يا ذهنى يا كتبى يا لفظى » . بديهى است كه اين مقدار دليل نمىشود كه كسى بگويد علم عبارت است از وجود ماهيّت معلوم در ذهن . ولى در كلمات حكماى دورهء اول اسلامى نظير اين تعبير ديده مىشود : « المعقول من الشئ هو وجود مجرد من ذلك الشئ » .\r\nابن سينا در « طبيعيات » شفا مىگويد :\r\n« النفس تعقل بأن تأخذ فى ذاتها صورة المعقولات مجردة عن المادة . » « 1 »\r\n\r\n\r\n\r\n\r\n","description":"","footnote":"\r\n( 1 ) . [ فن سادس از « طبيعيات » شفا ( كتاب النفس ) ، مقالهء 5 ، اول فصل 6 . 
  ]\r\n","page_name":" 240 ","page_number":240},
  {"content":"\r\n\r\nدر اشارات نمط سوم نيز بيانى نظير اين بيان دارد .\r\nاين مطلب بهانه‌اى به دست متكلمين داد كه به ستيزه برخيزند و بگويند اگر علم عبارت است از حضور معلوم در ظرف ذهن ، لازم مىآيد كه ذهن متصف گردد به صفات معلوم ، يعنى مثلًا با تصور حرارت داغ شود و با تصور برودت سرد گردد .\r\nايرادات متكلّمين بر حكما در ابتدا از اين نوع ايرادها بوده است .\r\nخود متكلمين نظريهء اضافه را انتخاب كردند . متكلمين در ابتدا به كلى منكر وجود صورتى در ذهن شدند . حكما در جواب آنها و براى اثبات اينكه چنين نيست كه هيچ گونه صورتى در ذهن وجود نداشته باشد موضوع تصور معدومات و حكم بر معدومات و تصور كليات و حكم بر كليات را پيش كشيدند ، و طرفداران حكما در جواب ايرادات متكلمين دست و پا مىكردند تا آنكه در قرن ششم براى اولين بار اين فكر مطرح شد كه مقصود حكما از اينكه « علم عبارت است از تمثّل صورت معلوم در ذهن » اين نيست كه واقعاً ماهيت معلوم در ذهن وجود پيدا مىكند ، بلكه مقصود اين است كه شبحى از معلوم نظير سايه‌اى كه از شخص در آفتاب پيدا مىشود و يا عكسى كه از وى [ در آب مىافتد ، در ذهن وجود پيدا مىكند . 
  ]\r\n\r\n","description":"","footnote":"","page_name":" 241 ","page_number":241},
  {"content":"\r\n . \r\n","description":"","footnote":"","page_name":" 242 ","page_number":242},
  {"content":"\r\n\r\n\r\nفلسفهء اسلامى از مير داماد تا عصر حاضر « 1 »\r\nحدوث دهرى مهمترين مسأله‌اى است كه مير داماد مورد بحث قرار داده است . ملا صدرا اصلًا بحثى از اين موضوع نكرده است . به نظر مىرسد كه صدرا اين نظريه را قبول نداشته و نمىخواسته است كه به نظر استادش بتازد . در جلد دوم اسفار كه از جواهر و اعراض بحث مىكند با تجليل از استاد خود نام مىبرد .\r\n« حدوث » به معنى مسبوق بودن وجود شئ به عدم است . اما عدم به عدم ذاتى و زمانى منقسم مىشود .\r\n« حدوث » يك مفهوم عام است كه مصاديق متعددى دارد مثل لغات مختلف : چراغ ، ترازو و . . .\r\nزيد انسان است و ماهيت او اقتضاى وجود و عدم ندارد ؛ در مرتبهء ذات بلافاصله به يك نوع عدم متصف مىشود كه « امكان ذاتى » مىناميم . بعد از امكان ، ايجاب و سپس وجود است ؛ يعنى الشئ قرّر ( به تقرّر ماهوى ) ، فأمكن ، فاحتاج ، فأوجب فوجب ، فأوجد فوجد ، فحدث . مراحلى كه عقل انتزاع مىكند :\r\n\r\n\r\n\r\n\r\n","description":"","footnote":"\r\n( 1 ) . [ مطالب اين فصل قسمت عمدهء بحث « سير فلسفه در اسلام از مير داماد تا عصر حاضر » است كه در ترم سوم دورهء دكترى فلسفهء دانشكدهء الهيات در سال 52 - 51 تدريس شده است . 
  ]\r\n","page_name":" 243 ","page_number":243},
  {"content":"\r\n\r\n1 . تقرر ماهوى\r\n2 . مرحلهء امكان\r\n3 . مرحلهء احتياج\r\n4 . مرحلهء ايجاب علت ؛ يعنى علت اقتضا دارد وجوب معلول را .\r\n5 . مرحلهء وجوب معلول\r\n6 . مرحلهء ايجاد ، يعنى انتساب شئ به علت\r\n7 . مرحلهء وجود ، يعنى انتساب شئ به وجود در ظرف خارج يك چيزند .\r\n8 . مرحلهء حدوث كه همان وجود است ، منتها پس از وجود « حدوث » نام مىگيرد .\r\nدر اين مراتب عقلى ، بعد از تقرر ماهيّت ، امكان است . امكان چند مرحله قبل از وجود است اما اين سبقت ، زمانى نيست ، ذاتى است .\r\nهر ممكن الوجودى به دليل اينكه وجودش مسبوق به امكان ذاتى است و امكان عبارت است از عدم - زيرا امكان عبارت است از عدم الاقتضاء - پس وجود هر شيئى مسبوق است به عدم الاقتضاء ماهيت شىء ، پس هر ممكن الوجودى حادث است ذاتا ، زيرا اين نوع مسبوقيت وجود ، به عدم ذاتى است .\r\nحكما در جواب متكلمان مىگويند : اجماع داريم بر حدوث عالم ، ولى اينكه شما حدوث را انحصارا به حدوث زمانى تعبير مىكنيد نادرست است . اجماع ملّيين بر آن است كه جهان حادث است نه اينكه حادث زمانى است .\r\nدر واقع حكما براى حدوث ، مصاديق ديگرى يافته‌اند كه از جملهء آن « حدوث ذاتى » است . مير داماد گويد : آنچه را كه حكما آن را « حدوث ذاتى » ناميده‌اند كشف مصداق جديد نيست ، بلكه اصطلاح جديد است .\r\nاينكه وجود مسبوق باشد به عدم الاقتضاء ( به امكان ) غير از آن است كه مسبوق به عدم خودش باشد .\r\nبايد سابق ( عدم ) و مسبوق ( وجود ) مربوط به يك چيز باشند : وجود زيد مسبوق به عدم زيد باشد .\r\nاما اينجا مسبوق به عدم الاقتضاء است ، به امكان ذاتى است ، نه اينكه مسبوق به عدم هذا الشئ باشد ، در حالى كه حدوث چيزى يعنى مسبوق به عدم خودش .\r\nمير داماد ثابت كرده مسبوقيت وجود اشياء را به نوعى عدم خود آن اشياء كه عدم زمانى نيست ولى واقعاً عدم اين شئ است اما نه عدم اين شئ زمانا ، بلكه دهراً .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nمقدمات : وجود داراى دو رشته است : رشتهء طولى و رشتهء عرضى .\r\nرشتهء عرضى : سلسله‌اى كه موجودات در عرض هم‌اند ، همين موجودات زمانى . مثلًا زيد مسبوق به وجود پدرش است ، پدرش به پدرش . . . اين يك سلسله است . اين موجودات از نظر مرتبهء وجودى در عرض هم‌اند يعنى انسانهاى امروز حيوان ناطق‌اند ، در گذشته هم حيوان ناطق بوده‌اند .\r\nرشتهء طولى مرتبهء علل واقعى است . زيد اگرچه به حسب ظاهر معلول پدرش است ولى در واقع مسبوق است به « عقل فعّال » . عقل فعال هم معلول عقل نهم است تا برسد به ذات خدا . اين سلسله را « سلسلهء طولى » گويند . اين موجودات هر كدام كامل‌تر از ديگرى است .\r\nعدم چيست ؟ مگر عدم چيزى است كه در زمان قرار گرفته باشد ؟ به راستى عدم چيزى نيست . ولى عدمى كه در باب حدوث زمانى مىگوييم ، يك معنى اعتبارى است . زمانهاى قبل را همه وجود پر كرده . وجود زيد كه پنجاه سال به اين طرف است در مرتبهء وجود سعدى در هفتصد سال پيش نيست . ما وجود زيد را از آن زمان ( هفتصد سال پيش ) نفى مىكنيم و به عدم متصف مىنماييم ، ولى واقعاً وجودهاى پيشين عدم وجود زيد در ذهن ما هستند ؟ اينكه زيد در مراتب وجودهاى پيشين نيست ، اين طور اعتبار مىشود كه « عدم زيد » هست . بدين گونه ، عدم زمانى و حدوث زمانى را اعتبار مىكنيم .\r\nفيلسوف يك سلسلهء طوليه هم كشف كرده ؛ همانطور كه سعدى عدم زيد است ، مرتبهء وجود عقل فعال هم عدم زيد هست . نوعى سبقت واقعى از عدم زيد بر وجود او در سلسلهء طوليه هم هست و چون ظرف وجود سلسلهء طوليه را « دهر » گويند ، به همين جهت اين گونه حدوث را « حدوث دهرى » هم مىگويند .\r\nو « مسبوقيت وجود شئ به عدم خودش » كه تعريف « حدوث » است در اينجا مصداق دارد يعنى وجود زيد در ظرف وجود عقل فعال نيست ، بنابر اين حادث است ، منتها حادث دهرى .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاز بيان گذشته معلوم شد كه مير داماد توانسته واقعاً نوعى حدوث براى اشياء ثابت كند غير از « حدوث زمانى » كه متكلمين گويند و غير از « حدوث ذاتى » كه حكما معتقدند .\r\nمطلب ديگر از مير داماد كه تأثير زيادى در حكماى بعد از او داشته عبارت از اثبات حركت قطعى و اثبات هويّت تدريجى زمان در خارج است .\r\nحركت به دو معنى است ؛ يكى به معنى توسّطى و ديگرى به معنى قطعى كه قبل از مير داماد هم اين اصطلاح بوده . حركت توسطى عبارت از « كون الشئ بين المبدأ و المنتهى » است ؛ و گاه حركت به معنى يك امر متصل متدرّج الوجود است كه مثل زمان ، يك كشش متصل است . آيا حقيقت ، حركت قطعى است يا حركت توسطى ؟\r\nقبل از مير داماد حكما حركت توسطى را حقيقى مىدانستند . در اين صورت زمان هم بايد اعتبارى باشد و اين ذهن ماست كه امتداد را براى آن اعتبار مىكند . ولى اگر حركت قطعى را حقيقى دانستيم ديگر امتداد زمان هم امر حقيقى است .\r\nمير داماد اولين بار ثابت كرد كه حركت قطعى حقيقى است كه هم پاسخ اشكال فخر رازى را در اين باب داده و هم اينكه زمينه را براى ملا صدرا فراهم كرد كه بگويد زمان بعد چهارم است كه در مبحث « قوه و فعل » اسفار فصل 10 تحت عنوان « فى\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nالحركة و السكون » ذكر شده است .\r\nدر ذيل اين فصل عنوانى دارد به نام « عقدة و حل » . در تحت اين عنوان سخن امام فخر رازى را در دو كتابش يكى در مباحث المشرقية و ديگرى شرح عيون الحكمة ( از بوعلى است ) در مورد تشكيك در خروج شئ از قوه به فعل تدريجا ، ذكر مىكند و به پاسخ آن مىپردازد . اين شبهه و تشكيك در كلمات اقدمين هم بوده است و بهمنيار آن را نقل كرده است ولى جوابى كه بهمنيار و ديگران داده‌اند اين بوده كه اين تشكيك بر مبناى حركت قطعيه وارد است نه بر حركت توسّطيه .\r\nصدرالمتألهين گويد : جمهور متأخرين از همين راه رفته‌اند كه بهمنيار رفته است به خيال اينكه راه درستى است مگر سيّد و استاد ما داماد - دام ظلّه العالى - كه براى اولين بار ثابت كرد كه جواب صحيح چيز ديگرى است و ثابت كرد كه فرضاً حركت قطعيه را موجود ندانيم جواب شبهه داده نمىشود ؛ و بعلاوه ثابت كرد كه بر خلاف آنچه تاكنون گفته‌اند حركت قطعيه وجود حقيقى دارد و ساختهء ذهن نيست ؛ و آنگاه تحقيق كافى كرد در نحوهء وجود اشياء تدريجىّ الوجود و در معنى وجود شئ در « آن » و وجود شئ در زمان ، و هم تحقيق كرد در معنى و مفهوم ابتداء داشتن وجود اشياء ؛ و اين تحقيقات مورد قبول صدر المتألهين قرار گرفت و تأثيرى در فكر او نمود در مسألهء بعد چهارم بودن زمان .\r\nمسألهء ديگرى كه بايد رويش كار بشود مسألهء تقسيمات وجود است به نفسى و رابطى و رابط . در نظر سبزوارى اين تقسيمات روشن است ولى در كلمات بوعلى و قدما اين تقسيمات وجود نداشته است .\r\nصدرالمتألهين در آخرين فصل از منهج اول از مرحلهء اول [ اسفار 
  ] متعرض اين مطلب شده است و فصلى باز كرده تحت عنوان « فى الوجود الرابطى » و در آن فصل ثابت كرده كه وجود رابطى دو اصطلاح دارد و فرق وجود رابط و رابطى را - كه غالباً موجب اشتباه است - بيان كرده و او گرچه در اين فصل نامى از مير داماد نمىبرد ولى همانطور كه حاجى سبزوارى در حاشيه اشاره كرده او در اين فصل از استادش مير داماد در كتاب افق المبين بهره گرفته است .\r\nضمناً اين نكته يادآورى شود كه در اين فصل اسفار نوعى تشويش لفظى هم وجود دارد و بعضى مدعى هستند كه در بعضى از نسخ صحيح جهات تشويش را پيدا كرده‌اند .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nمطلب ديگر اينكه مير داماد رساله‌اى دارد به نام ايقاظات ؛ در آنجا دربارهء قضا و قدر و جبر و اختيار بحث كرده و نظرات خاصى ابراز كرده است . رسالهء ايقاظات چاپ شده است .\r\nمير داماد رسالهء ديگرى دارد به نام رسالة فى مذهب أرسطاطاليس ؛ در آنجا دربارهء صنع و ابداع و دربارهء نظريهء حكما دربارهء قدم ماده بحث كرده است و چيزى كه معروف بوده كه بين افلاطون و ارسطو اختلاف بوده ايشان آن اختلاف را حل كرده است .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nحكمت صدر المتألّهين\r\nحكمت الهى به وسيلهء صدرالمتألهين دگرگونىاى يافت كه مىتوان آن را يك « جهش » ناميد ، جهشى در فلسفهء اسلامى .\r\nاين جهش مسبوق به يك سلسله دگرگونيهاى تدريجى بود كه قبلًا به وسيلهء ديگران انجام يافته بود .\r\nمسلّم آن است كه در گذشته حكمت مشّاء و حكمت اشراق دو روش مختلف تلقّى مىشدند و عرفان هم راه جدايى داشت ، همچنانكه كلام كه ناظر به حقايق اسلامى است مستقل از همهء اينها بود . به وسيلهء صدر المتألهين اختلاف مشّاء و اشراق حل شد و مكتبى به وجود آمد كه نه تقيّد به گفته‌هاى مشّاء داشت و نه به گفته‌هاى اشراق ؛ در برخى مسائل با اين مكتب موافق بود و در بعضى مسائل با آن مكتب ؛ و همچنين بسيارى از موارد اختلاف نظر فلسفه و عرفان حل شد و چهرهء بسيارى از حقايق اسلامى روشن گشت بدون آنكه از راههاى كلامى متعارف آن روزگار بهره گرفته شود . اين بود كه فلسفهء صدرالمتألهين به منزلهء يك چهار راه تلقى شد كه در آنجا راههاى چهارگانهء مشّاء ، اشراق ، عرفان و كلام با يكديگر تلاقى مىكردند .\r\nنخستين سخن دربارهء فلسفهء صدرا اين است كه آيا صرفاً اين فلسفه يك تلفيق است يا يك سيستم ابتكارى و مستقل ؟ تصور بعضى اين است كه فلسفهء\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nصدرالمتألهين صرفاً يك تلفيق است و اسفار هم صرفاً يك جنگ است .\r\nاين دسته مخصوصاً به اقتباسهاى اسفار از كتب مختلف فلسفه و عرفان استناد مىكنند . در دورهء قاجار مخصوصاً در تهران فلاسفهء وقت دو دسته بودند ، بعضى طرفدار صدرالمتألهين بودند از قبيل مرحوم آقا محمد رضاى قمشه‌اى و مرحوم آقا على مدرس زنوزى و بعضى طرفدار بوعلى بودند از قبيل ميرزاى جلوه .\r\nطرفداران بوعلى مىكوشيدند منابع ملا صدرا را بيابند و ثابت كنند كه ملا صدرا ابتكارى نداشته است و صرفاً يك فرد تلفيق دهنده بوده است نه فيلسوف . برخى احياناً تعبيرهاى خشنى مىكردند و نسبت سرقت به صدرا مىدادند . مرحوم ضياء الدين درّى كه در حدود بيست سال قبل درگذشت و از اساتيد دانشكدهء الهيّات ( معقول و منقول آن روزگار ) بوده يكى از طرفداران سرسخت بوعلى و از مخالفان ملا صدرا به شمار مىآمد . وى در مقدمهء كنز الحكمة شهرزورى كوشيده است قسمتهايى از كلمات صدرالمتألهين را بياورد كه به عقيدهء او سرقت و اقتباس از شيخ يا ديگران است . و همچنين خود مرحوم جلوه - كه استاد مرحوم درّى بوده است - در كشف منابع اسفار تحقيق فراوانى كرده است . نسخه‌اى خطى از اسفار كه دست مرحوم جلوه بوده است [ و در آن 
  ] تعليقات زيادى در حاشيه و در لابلاى سطرها به وسيلهء آن مرحوم نوشته شده است در كتابخانهء مجلس شوراى ملى موجود است اگرچه صحافى ناشيانه‌اى كه از آن كتاب شده است حواشى را تقريباً غير قابل استفاده كرده است . به هر حال خوب است به آن نسخه براى كشف منابع صدرا مراجعه شود و نيز نسخهء چاپى اسفار مرحوم درّى در كتابخانهء دانشكدهء الهيات موجود است ، به آن نسخه نيز بايد براى كشف منابع اسفار مراجعه شود .\r\nولى براى يك نفر حقيقت‌بين ، پس از مطالعهء دقيق كتب صدرا از يك طرف و مطالعهء منابع كتب وى از طرف ديگر كاملا روشن مىشود كه فلسفهء صدرالمتألهين يك سيستم فلسفى خاص منظّم است كه قبلًا وجود نداشته است و امكان ندارد كه از جمع و تلفيق سيستمهاى مختلف يك سيستم مشخّص به وجود آيد ، و بعلاوه اصول و اركان فلسفهء صدرا كه بعداً به آنها اشاره خواهيم كرد ، معلوم و مشخّص است .\r\nاصول و اركان اين فلسفه از جاى ديگر گرفته نشده است و جنبهء ابتكارى دارد ، و نظر به اينكه كتب صدرالمتألهين يك دورهء فلسفه است نه صرف نظريات فلسفى خود او ، طبعاً ماسواى نظريات خودش از جاى ديگر اقتباس شده است . مثلًا يك نفر\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nدانشمند متخصّص پزشكى مىخواهد صرفاً اكتشافات و ابتكارات خود را بنويسد ، بديهى است كه فقط بايد به نظريات خاص خود و به اكتشافات خود و به محصول تجربيات خويشتن بسنده كند و اگر در اينجا چيزى از ديگرى بياورد ، اقتباس ، بلكه سرقت تلقّى مىشود .\r\nاما گاهى همان پزشك مىخواهد يك دورهء كامل طب تأليف كند ، كه البته شامل نظريات شخصى خود او هم خواهد بود ، بديهى است كه تمام دورهء طب از اول تا آخر نمىتواند همه از لحاظ لفظ و معنى ابتكار باشد ، بلكه قسمتهاى عمده همان است كه پيشينيان گفته‌اند و مؤلّف غالبا از عين عبارت پيشينيان استفاده مىكند . وضع صدرالمتألهين چنين وضعى است . اقتباسات آن فيلسوف از ديگران در چيزهايى است كه مربوط به اين است كه او مىخواسته يك دورهء فلسفه بنويسد ، نه در نظريات خاص خود او كه اركان فلسفهء او شمرده مىشود و مشخصات سيستم فلسفى او به شمار مىآيد .\r\nشگفت اين است كه مرحوم درّى به برخى از تيترهاى فصول اسفار اشاره مىكند كه عيناً با تيترها و عناوين رسائل شيخ منطبق است .\r\nگويى مرحوم درّى انتظار داشته كه عناوين فصول اسفار هم مىبايست يك سلسله عناوين ديگر باشد و براى اين جهت آن مرحوم به برخى از عناوينى كه در مباحث « عشق » اسفار در جلد سوم آمده است اشاره مىكند كه از رسالهء عشق بوعلى اقتباس شده است . شگفت‌تر اينكه در بعضى از موارد ، آن مرحوم توجهى نكرده كه اگر عنوان فصل يكى است ، محتوا كاملا متفاوت است . مثلًا آن مرحوم مىگويد فصلى كه در امور عامهء اسفار باز شده است تحت عنوان « الحقّ ماهيته إنّيّته » مقتبس از ديگران است ، ولى توجه نكرده است كه صدرالمتألهين اين فصل را در دو جا آورده است ، هم در « امور عامّه » و هم در « الهيّات بالمعنى الاخص » و مخصوصاً در « الهيات بالمعنى الاخص » بنا بر اصول و مبانى خاص خود ابتكارى به خرج داده كه نظريات پيشينيان در اين باب به كلّى منسوخ شده است هر چند حاجى سبزوارى در حاشيهء اسفار مىخواهد از گذشتگان دفاع كند ولى به جايى نمىرسد .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n* در جلسهء پيش گفته شد كه فلسفهء ملا صدرا يك سيستم فلسفى منظم است و از ساير سيستمهاى فلسفى نظير فلسفهء بوعلى و فلسفهء سهروردى اگر منظم‌تر نباشد بىنظم‌تر نيست و امكان ندارد كه از مجموع التقاطات كتب ديگران يك سيستم منظم پديد آيد . فرضا اگر چنين چيزى هم باشد ، همين خود نوعى ابتكار به شمار مىرود . درست بدان ماند كه كسى از قطعات ماشينهايى كه يكى وسيلهء سوارى و ديگرى وسيلهء بافندگى و سومى وسيلهء قندسازى و چهارمى براى كارى ديگر است ، ماشينى بسازد براى منظورى كه مغاير با همهء ماشينهاى ديگر است .\r\nثانياً گفته شد اركان اصلى فلسفه صدرا ابتكار خود اوست كه يا در كتب پيشينيان ، اعم از فلاسفه و عرفا ، طرح نشده بوده است و يا طرح شده بوده است ولى به صورت منفى ، يعنى مردود شناخته مىشده است و صدرالمتألهين اين گونه مسائل را اثبات كرده است ، و يا در كتب عرفانى مطرح بوده و به عنوان مسأله‌اى فوق استدلال تلقّى مىشده و صدرا براى آن ، مبناى فلسفى استوار و متقنى بيان كرده است .\r\nصدرالمتألهين برعكس آنچه مخالفانش مىگويند كه گفته‌هاى ديگران را به خود نسبت داده ، برعكس مىكوشد كه گفته‌هاى خود را به پيشينيان نسبت دهد تا بهتر مورد قبول آنان كه سخن را به مقياس عظمتى كه از گويندهء سخن در ذهن دارند مىپذيرند ، واقع شود .\r\nاينك ما مجموع نظريات خاص صدرا را - اعم از آنكه طرح مسأله وسيلهء خود او صورت گرفته باشد يا قبلًا به وسيلهء ديگران طرح شده ولى برهانا به اثبات نرسيده باشد - يك به يك ذكر مىكنيم . اگر كسى اثبات كند كه مسائلى كه اركان سيستم فلسفى او را تشكيل مىدهد قبلًا وسيلهء انديشمندان ديگر تحقيق شده است ، آن وقت بايد گفت فلسفهء صدرا فلسفه‌اى است اقتباسى .\r\nاما مخالفان نتوانسته‌اند چنين مطلبى را اثبات كنند . نظر مخالفان به فصول و ابواب و مسائل پيش پا افتاده‌اى است كه صدرالمتألهين از آن جهت كه مىخواسته است يك دورهء كامل فلسفه بنويسد ، آنها را مطرح كرده و طبعاً بهترين بيانها را از لابلاى كتابها استخراج كرده است و نظر به اينكه مطالب ، مطالب مهم و تازه‌اى نبوده است ، نام صاحبان عبارات را نياورده است . صدرالمتألهين در موارد زيادى از اسفار ، كه ما استقصا كرده‌ايم ، مطالبى را به شخص خود نسبت مىدهد و مبتهج و شاكر است\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nكه خداوند اولين بار توفيق بيان آن مطلب را به او تفضل فرموده است . اگر بخواهيم ببينيم كه فلسفهء صدرا ابداع و ابتكار است يا اقتباس ، بايد آن مسائل بالخصوص را مورد تحقيق و جستجو قرار دهيم . اينكه صدرا مسائل معدودى را به خود نسبت مىدهد دليل بر اين است كه نمىخواهد مدعى شود كه همهء آنچه در كتابهايش آورده ابتكار خود اوست .\r\nاساساً فرق كتب علمى و فلسفى با كتب ادبى در همين است كه علوم كشف حقايق مىكنند ، مانند كاخى است كه وسيلهء عده‌اى به تدريج ساخته مىشود و همه سازندهء يك كاخند ، مبتكر كسى است كه چيزى بر آن كاخ مىافزايد . امكان ندارد كه علم يا فلسفهء واقعى كاخهاى متعددى داشته باشد ، زيرا حقيقت كه دوتا نمىشود . مثلًا تاريخ ، رياضيات ، پزشكى بايد بر اساس قبول نظريات صحيح پيشينيان باشد ، بر خلاف شعر و ادب كه ذوق و تخيل و ابتكار است و يك شعر از كسى در ديوان كسى ديگر ، يك تعبير يك اديب بدون ذكر سند در كتاب اديب ديگر سرقت است ، زيرا هر كسى مىخواهد كاخى زيبا از خود بسازد . حقيقت متعدد نمىشود ولى زيبايى متعدد مىشود .\r\nعلما در هر رشته‌اى و همچنين فلاسفهء حقيقى در هر رشته‌اى سازندهء يك كاخند ، ولى ادبا و شعرا و هنرمندان هر كدام سازندهء يك كاخ جدا هستند . اين است كه اقتباس در علوم جايز است و در شعر غير جايز .\r\nصدرالمتألهين سلوك عقلى فلسفى را با سلوك قلبى عرفانى هماهنگ كرده و اين خود نوعى ابتكار است .\r\nكتاب اسفار اربعه بر همين مبناست و آن نام هم به همين منظور انتخاب شده است .\r\nصدرالمتألهين به فلسفهء خود نام « حكمت متعاليه » داده است . دربارهء اين نام دو احتمال مىتوان داد :\r\nيكى اينكه مرادف « حكمت عليا » باشد ، كه در مقابل رياضيات و طبيعيات است ، بنابراين مفهوم حكمت متعاليه همان فلسفهء اولى به طور مطلق است .\r\nاحتمال ديگر ، كه قرائن مورد استعمال اين كلمه در كلمات صدرا از آن حكايت دارد ، اين است كه منظور وى از « حكمت متعاليه » مكتب خاص خودش در فلسفهء اولى است .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nالبته نخستين بار اين كلمه به وسيلهء صدرا انتخاب نشده است . تا آنجا كه آگاهيم اولين بار شيخ در اواخر اشارات اين اصطلاح را به كار برده است . دو احتمالى كه دربارهء منظور صدرا از اين كلمه داده مىشود دربارهء منظور شيخ هم صدق مىكند .\r\nبرگرديم به بيان مسائلى كه اركان حكمت متعاليهء صدرا و مشخّص اين سيستم فلسفى شمرده مىشود . نخست فهرست‌وار ذكر مىكنيم ، سپس به تفصيل مىپردازيم :\r\n1 . اصالت وجود .\r\n2 . وحدت وجود .\r\n3 . حل اشكال از وجود ذهنى .\r\n4 . تحقيق در حقيقت وجوب ذاتى ازلى و حقيقت امكان در ممكنات و كشف نوعى امكان به نام « امكان فقرى » .\r\n5 . تحقيق در مناط احتياج به علت .\r\n6 . تحقيق در حقيقت علّيت و نحوهء ارتباط معلول به علت و اينكه اضافهء معلول به علت اضافهء اشراقى است و بازگشت معلوليت به تجلّى و تشأّن است .\r\n7 . اثبات حركت جوهريه .\r\n8 . تحقيق در رابطهء ميان متغير و ثابت و حادث و قديم .\r\n9 . اثبات اتحاد عاقل و معقول .\r\n10 . اثبات حدوث زمانى عالم .\r\n11 . اثبات نوعى وحدت كه آن را « وحدت حقّهء حقيقيّه » مىنامد .\r\n12 . اثبات اينكه تركيب جسم از ماده و صورت ، تركيب اتحادى است .\r\n13 . برهان « صدّيقين » براى اثبات واجب .\r\n14 . برهان خاص مبتنى بر برهان صدّيقين بر توحيد واجب .\r\n15 . تحقيق علم واجب به اينكه علم واجب به اشياء علم بسيط اجمالى در عين كشف تفصيلى است .\r\n16 . تحقيق در قاعدهء « بسيط الحقيقة كلّ الاشياء » .\r\n17 . اثبات اينكه نفس جسمانية الحدوث و روحانية البقا است .\r\n18 . تحقيق در حقيقت ابصار و ساير ادراكات حسّى .\r\n19 . تجرد قوهء خيال .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n20 . اثبات اينكه « النفس فى وحدتها كل القوى » .\r\n21 . اثبات اينكه « كلّى » به نحو تعالى است نه صرف تجريد و انتزاع .\r\n22 . اثبات معاد جسمانى .\r\n\r\nاصالت وجود\r\nاصالت وجود به مفهومى كه در فلسفهء ملا صدرا مطرح است ، به معنى اين است كه هر ممكن الوجودى مركّب از دو حيثيت است : حيثيت وجود ، حيثيت ماهيت ؛ و الزاما يكى از ايندو بايد حقيقى و واقعى و منشأ آثار بوده باشد و ديگرى اعتبارى و انتزاعى ذهن ؛ و از اين دو حيثيت آنچه اصيل است « وجود » است و « ماهيت » اعتبارى است ؛ از اين دو حيثيت ، حيثيت وجود ، اصلى و حيثيت ماهيت اعتبارى است .\r\nچنان كه در اصول فلسفه جلد سوم گفته‌ايم ، مسائل وجود و يا وجود شناسى ( انتولوژى ) در فلسفهء اسلام تطور و تنوع يافته است . از دوازده مسألهء اصلى وجود فقط دو سه مسأله ، آن هم نه چندان مهم ، در دورهء قبل از اسلام مطرح بوده است ، مثل بداهت وجود ، اشتراك معنوى وجود ؛ و در آنجا گفته‌ايم اول كسى كه اين مسأله را به شكل دورانى طرح كرد ؛ يعنى به اين شكل طرح كرد كه در هر ممكن الوجود يكى از دو حيثيت بايد اصيل و ديگرى بايد اعتبارى باشد ، مير داماد است ، ولى مير داماد اصالت ماهيت را انتخاب كرد . صدرالمتألهين بر خلاف استادش مير داماد اصالت وجود را انتخاب كرد و از زمان او تا عصر ما هر وارد در فلسفه‌اى آمده ، اين را انتخاب كرده است . تنها لاهيجى صاحب شوارق است كه از آن عدول كرده است . البته افراد غير وارد و غير صاحب نظر بوده‌اند كه از اصالت ماهيت دفاع كرده‌اند ، مثل آنچه مرحوم شيخ محمد صالح مازندرانى معروف به علامهء سمنانى گفته است . به هر حال اول كسى كه اصالت وجود را به شكل حكيمانه مبرهن ساخت صدرالمتألهين است . اين مسأله به شكلهاى ديگر سابقه دارد .\r\nعرفا ( تا آنجا كه ما اطلاع داريم از زمان محيى الدين به بعد ) مسألهء اصيل بودن\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nوجود را عنوان كرده‌اند ، ولى از نظر آنها وجود مساوى است با ذات حق و غير وجود همه چيز كثرت است و خيال و وهم ؛ يعنى عارف براى ممكنات دو حيثيت كه يكى حقيقى است و ديگرى اعتبارى قائل نيست .\r\nدر كلمات فلاسفه از قبيل بوعلى و بهمنيار و خواجه نصير الدين سخن از اينكه « وجود » ( حتى در ممكنات ) امرى حقيقى و واقعى است آمده است ولى نه به شكل دورانى كه « وجود » اصيل است يا « ماهيت » و اگر « وجود » اصيل است پس ماهيت امر اعتبارى است ، و بدون توجه به آثار و لوازم اصالت وجود و اعتباريت ماهيت ؛ و لهذا در عين اينكه در برخى كلمات اين فلاسفه تصريح شده است كه وجود امرى اصيل است در برخى كلمات ديگر بر مبناى اصالت ماهيت سخن رفته است ؛ گويى ( بدون توجه ) هم وجود را اصيل مىدانسته‌اند و هم ماهيت را ؛ و چون اين مسأله به طور روشن براى فلاسفه مطرح نبوده است در كلمات هيچيك از آنها فصلى براى اين مطلب بسيار مهم باز نشده است . به نظر مىرسد كه نظريهء عرفا از يك طرف و بحثها و جدلهاى متكلمان در باب « زيادت وجود بر ماهيت » و يا « عينيت وجود با ماهيت » از طرف ديگر و بعلاوه مسألهء « انّيّت صرف بودن واجب الوجود » يعنى اينكه ماهيت واجب الوجود عين وجود اوست ، اين سه رشته بحث تدريجا به آنجا كشيده شد كه مير داماد براى نخستين بار مسألهء دوران امر ميان « اصالت ماهيت » و « اعتباريت وجود » و يا « اصالت وجود » و « اعتباريت ماهيت » را مطرح كرد و خود اصالت ماهيت را برگزيد و صدرالمتألهين كه بر سر چنين مسألهء مهم آماده شده و طرح شده - ولى كج استنباط شده - رسيد ، پس از مدتى پيروى از مير داماد ، راه مخالف او را پيمود و قائل به اصالت وجود شد و براهينى - كه در كتب وى متفرق است - بر اثبات اصالت وجود اقامه كرد ؛ حاجى سبزوارى آن براهين را كه در كتب وى متفرق بود در يك جا جمع آورد .\r\nعليهذا اينكه گفته مىشود مشّائين اصالت وجودى و اشراقيين اصالت ماهيتى هستند اصل درستى ندارد . اصالت وجودى بودن مشائيان به همان شكلى است كه از بوعلى و بهمنيار و خواجه نصير نقل كرديم و اصالت ماهيتى بودن اشراقيان جز آنچه شيخ اشراق در كتاب حكمة الاشراق تحت عنوان « فى عدم زيادة الوجود على الماهية » طرح كرده است ، ريشه‌اى ندارد .\r\nمطالعهء كلمات شيخ اشراق كاملًا مىرساند كه از نظر وى حقيقى بودن وجود و\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاصيل بودن آن ملازم است با اين جهت كه وجود در خارج واقعيتى باشد علاوه بر واقعيت ماهيت ؛ يعنى مسأله‌اى به شكل دوران امر ميان اصالت يكى از ايندو و اعتباريت آن ديگرى براى شيخ اشراق مطرح نبوده است .\r\nدر كلمات خود صدرالمتألهين مسأله به اين شكل مطرح نيست كه مشّائيان اصالت وجودى و اشراقيان اصالت ماهيتى بوده‌اند و در واقع اين اشتباه از متأخّران مانند سبزوارى است . در هيچيك از كتب صدرالمتألهين طرح مسأله را به اين صورت كه مشّائيان چنين و اشراقيان چنان در اين مسأله نظر داده‌اند نمىيابيد .\r\n\r\nوحدت وجود\r\nدر باب حقيقت وجود چند احتمال است :\r\n1 . اعتبارى بودن وجود .\r\n2 . اصالت وجود و وحدت آن به نحوى كه هيچ گونه كثرتى در آن راه ندارد .\r\n3 . اصالت و كثرت وجود ؛ يعنى وجود در هر ذاتى حقيقتى است مغاير و مباين با همهء وجودات ديگر ، و وجود در هر ماهيتى يك امر بسيط است . البته لازمهء اين نظريه اين است كه مفهوم « وجود » مشترك معنوى نباشد ، بلكه صرفاً اشتراك در لفظ باشد .\r\n4 . اصالت « وجود » و وحدت آن در عين كثرت و كثرت آن در عين وحدت ؛ يعنى حقيقت مشكّك ذى مراتب است .\r\nنظريهء اول همان است كه شيخ اشراق آن را انتخاب كرده است و بدان تصريح نموده و برهان بر آن اقامه كرده است و احياناً از بعضى از كلمات ديگران هم ولى نه بدين صراحت و روشنى شايد بتوان استنباط كرد .\r\nنظريهء دوم نظريهء عرفاست .\r\nنظريهء سوم به مشّائين نسبت داده مىشود ولى به نظر ما اين نسبت اساسى ندارد و ما تاكنون حتى يك نفر [ از مشّائين 
  ] را نيافته‌ايم كه اينچنين نظر داده باشد .\r\nنظريهء چهارم به حكماى پهلوى نسبت داده مىشود و حاجى سبزوارى مىگويد :\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n الفهلويّون الوجود عندهم * حقيقة ذات تشكّك تعم \r\nولى حقيقت اين است كه اين نسبت هم هيچ ريشه و اساسى ندارد زيرا اولًا اين مسأله فرع بر مسألهء اصالت وجود است و اصالت وجود چنين سابقه‌اى ندارد ؛ و ثانيا مدركى و اثرى از حكماى باستانى ايران در درست نيست تا با استناد به آنها اين نظريه به آنها نسبت داده شود . منبع آراء آنها شيخ اشراق است كه نظريهء آنها را تحت عنوان « نور » پذيرفته است ولى چنان كه مىدانيم خود شيخ اشراق كه طرفدار قاعدهء « نور » است و آن را به حكماى باستان نسبت مىدهد وجود را امر اعتبارى مىداند ؛ چگونه ممكن است حكماى ايران باستان چنين نظرى داشته باشند ؟\r\nحقيقت اين است كه اگر بنا باشد نظريهء چهارم را به دسته‌اى نسبت بدهيم بايد آن را به بعضى از عرفا نسبت داد ، البته با اندك تفاوتى كه ميان نظر عرفا و نظريهء صدرالمتألهين در باب وجود امكانى در كار است ؛ يعنى عرفا در عين اينكه براى وجود به نحوى از انحاء مراتب قائلند هرگز حاضر نيستند كه بپذيرند بعضى از مراتب وجود مرتبهء امكانى فقرى است ، بر خلاف فلسفهء صدرا كه بر اين پايه ( امكان فقرى ) استوار است « 1 » .\r\nعلت اينكه نظريهء « وحدت تشكيكى وجود » به حكماى پهلوى نسبت داده شده است اين است كه شيخ اشراق نظريه‌اى به نام آنها در باب نور نقل كرده است كه با آنچه حكماى متأخّر در باب حقيقت وجود گفته‌اند قابل انطباق است و از طرفى متأخّرين حكما تصريح كرده‌اند كه حقيقت وجود عين نوريّت است ؛ از اين رو متأخرين از حكما كه غالبا درصدد توضيح و توجيه نظريات قدما هستند گفته‌اند كه حكماى پهلوى قائل به تشكيك در وجودند حال آنكه نه از طرف حكماى باستان و نه از طرف ناقل و مؤيّد نظريهء آنها ( سهروردى ) اين مطلب كه نور مساوى با وجود است مطرح نشده ، بلكه ضد اين موضوع مطرح شده است و اين حكماى متأخرند كه وجود را مساوى با نور دانسته‌اند ؛ و بعلاوه نظريهء شيخ اشراق و حكماى پيشين بر تقسيم موجودات است به نور و ظلمت ؛ يعنى بعضى از حقايق در عين اينكه حقايقى موجود و\r\n\r\n\r\n\r\n\r\n","description":"","footnote":"\r\n( 1 ) . براى كشف نظر عرفا در باب « وجود » رجوع شود به مقدمهء داوود قيصرى بر فصوص الحكم محيى الدين ، فصل اول ، و به اواخر مباحث « علت و معلول » اسفار قسمت‌هايى كه معروف است به « عرفانيات اسفار » .\r\n","page_name":" 258 ","page_number":258},
  {"content":"\r\n\r\nخارجى هستند از نظر آن حكما مساوى با ظلمت‌اند ، و اين خود نوعى ثنويت فلسفى است و هرگز با نظريهء مساوى بودن وجود با نور و مساوى بودن عدم با ظلمت كه نوعى توحيد فلسفى است قابل انطباق نيست .\r\n\r\nوجود ذهنى\r\nمسألهء وجود ذهنى نيز از مسائلى است كه مستقلا و به صورت يك فصل و يا يك مسألهء قابل توجه در ميان قدماى فلاسفه تا زمان خواجه نصير الدين ( تا آنجا كه من به خاطر دارم ) مطرح نشده است و تا آنجا كه ما به ياد داريم در كتب بوعلى هرگز فصلى به اين مبحث اختصاص نيافته است و هرگز اصطلاح « وجود ذهنى » هم در كلمات بوعلى نيامده است . البته اصل مدعاى وجود ذهنى يعنى اينكه حقيقت علم عبارت است از تمثّل حقيقت اشياء در ذهن ، در كلمات بوعلى آمده است هم در اشارات و هم در شفا . بنابر اين اين تصور خام كه بعضى خيال مىكنند همهء مسائلى كه در كلمات متأخّران نظير صدرالمتألهين طرح شده است كپيه‌اى است از كلمات قدما مثل بوعلى و حتى بعضى تا ارسطو هم پيش مىروند ، تصور غلطى است . اين مبحث در اسفار پانزده صفحهء بزرگ به قطع رحلى به آن اختصاص داده شده است در صورتى كه در كتب شيخ چند سطرى فقط در اين باره بحث شده است . بحث « وجود ذهنى » در ميان قدماى اسلامى دربارهء حقيقت علم و ادراك است ولى نه از آن جهت كه آيا علم و ادراك چه ماهيتى دارد و داخل در چه مقوله‌اى است ؟ بحث در علم و ادراك از آن جهت كه چه ماهيّتى دارد و داخل در چه مقوله‌اى است ، در مبحث « مقولات » طرح مىشود اما آنچه در باب « وجود ذهنى » طرح مىشود مربوط است به رابطهء علم با معلوم ، و در حقيقت مربوط است به ميزان واقع‌نمايى علم و ادراك كه آيا ادراكات تا چه اندازه محتوى حقيقت‌اند ؟ و به عبارت ديگر ارزش معلومات ما چيست و چه اندازه است ؟ چنان كه مىدانيم در عصر جديد نيز دربارهء « ارزش معلومات » زياد بحث شده است و شايد اين بحث به وسيلهء دكارت در عصر جديد آغاز شده باشد . دكارت ارزش\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nواقع‌نمايى حواس را منكر است ولى براى معقولات و عقل ارزش قائل است . در دوره‌هاى بعد در ارزش عقل نيز ترديداتى شد . فلسفهء كانت بر محور نقّادى ارزش عقل است . برگسون در اوائل قرن بيستم منكر ارزش عقل نيز گرديد و عقل را از اين جهت مانند حواس دانست و تنها ارزش واقعى را براى كشف و شهود عرفانى قائل شد . از نظر فلاسفهء اسلامى ارزش معلومات و مدركات صد در صد بستگى دارد به آنچه آنان آن را « نظريهء وجود ذهنى » مىخوانند . انكار وجود ذهنى مساوى است با نفى و انكار ارزش علم و ادراك مطلقا « 1 » .\r\nبحث در « وجود ذهنى » سه قسمت اساسى دارد :\r\n1 . بيان نظريات مختلف دربارهء وجود ذهنى .\r\n2 . براهينى كه حكما بر اثبات مدعاى خود اقامه كرده‌اند .\r\n3 . اشكالاتى كه بر مدعاى حكما وارد است و ايراد شده است و جوابهايى كه حكما به اين اشكالات داده‌اند .\r\nاين هر سه قسمت تدريجاً بسط و توسعه يافته است . يعنى از زمان شيخ به بعد پيدا شده است . در كلمات شيخ اشاره‌اى به اشكال معروف وجود ذهنى هست و جواب مقتضى هم شيخ به آن اشكال داده است كه كم و بيش با جوابهاى متأخّران قابل انطباق است .\r\nاشكال عمده دو اشكال است كه در اين بيت منظومه جمع شده است :\r\n فجوهر مع عرض كيف اجتمع * ام كيف تحت الكيف كلّ قد وقع \r\nو از اين دو اشكال ، اشكال دوم مهم‌تر است و آنقدر براى حكما مهم بوده است كه حاجى سبزوارى مىگويد : « هذا الاشكال جعل العقول حيارى و الافهام صرعى » .\r\nصدرالمتألهين در جواب اين دو اشكال مسأله‌اى را طرح كرده است كه با منطق مربوط است و آن اينكه : قضاياى حمليه علاوه بر ساير تقسيمات از قبيل تقسيم به شخصيه و مهمله و محصوره و طبيعيه و تقسيم به معدوله و محصّله و يا تقسيم به موجّهه و مطلقه ، نوعى تقسيم ديگر دارد كه اقسام بايد از يكديگر تفكيك شود و اگر نه منشأ اشتباه مىگردد و آن اينكه حمل بر دو قسم است : حمل اولى ذاتى و حمل شايع\r\n\r\n\r\n\r\n\r\n","description":"","footnote":"\r\n( 1 ) . براى اين بحث رجوع شود به مقالهء چهارم اصول فلسفه و روش رئاليسم تحت عنوان « ارزش معلومات » .\r\n","page_name":" 260 ","page_number":260},
  {"content":"\r\n\r\nصناعى . وى معتقد شده است كه ريشهء اشتباه در اشكال وجود ذهنى خلط ميان اين دو حمل است به تفصيلى كه در بحث « وجود ذهنى » اسفار و تا اندازه‌اى در شرح منظومه آمده است .\r\nصدرالمتألهين از همين جا يك نتيجهء ديگر در منطق گرفته است كه مىتوان آن را يك نظر جداگانه تلقّى كرد و آن اينكه : در تناقض علاوه بر هشت وحدت معروف يك وحدت ديگر هم شرط است و آن « وحدت حمل » است .\r\nظاهر اين است كه كشف اين دو نوع حمل در باب قضايا براى اولين بار در كلمات صدرالمتألهين آمده است « 1 » .\r\n\r\nامكان فقرى\r\nمسألهء چهارم ؛ يعنى تحقيق در حقيقت وجوب ذاتى ازلى و حقيقت امكان در ممكنات و كشف نوعى امكان به نام « امكان فقرى » .\r\nاصطلاح « ضرورت ذاتى » يا « وجوب ذاتى » در مقابل « امكان ذاتى » و « امتناع ذاتى » از اصطلاحات مشترك منطق و فلسفه است با اين تفاوت كه نظر منطقى به مطلق قضايا و نسب است ، اعم از آنكه قضيه از نوع قضيهء ثنائيه بوده باشد يعنى موضوع قضيه ، ماهيت و محمول آن ، وجود باشد و يا از نوع قضيهء ثلاثيه باشد كه موضوع ، ماهيت مفروض الوجود است و محمول از عوارض وجود مىباشد ، ولى نظر فيلسوف منحصر است به قضاياى ثنائيه و به اصطلاح به هليّات بسيطه ؛ اگر فيلسوف از وجوب و امكان سخن بگويد نظرش تنها به وجوب وجود و امكان وجود است .\r\nمنطقيين اجمالًا به دو نوع وجوب ذاتى پى برده‌اند كه يكى را « وجوب ذاتى ازلى » و يا « ضرورت ذاتى ازلى » مىنامند و ديگرى را صرفاً « وجوب ذاتى » و\r\n\r\n\r\n\r\n\r\n","description":"","footnote":"\r\n( 1 ) . براى تحقيق بيشتر مراجعه شود به تعليقات صدرا بر حكمة الاشراق ، قسمت منطقيات ، فصل مربوط به « تناقض » ؛ ايضاً رجوع شود به « منطق » هاى جديد نظير مدخل منطق صورت دكتر مصاحب ، منطق صورى دكتر خوانسارى و المنطق الصورى دكتر على سامى النشار .\r\n","page_name":" 261 ","page_number":261},
  {"content":"\r\n\r\n« ضرورت ذاتى » . تفاوت وجوب ذاتى با وجوب ازلى در اين است كه وجوب ذاتى مشروط به « مادام الذات » است مثل اينكه مىگوييم : « الانسان حيوان ناطق » و يا « الاربعة زوج » كه مفاد قضيه اين است : اگر ذات انسان مفروض گرفته شود حيوانيت و يا ناطقيت براى او ثابت است . پس فرض ديگر هم هست و آن اينكه انسانى نباشد و طبعا انسان حيوان هم نخواهد بود ( از باب سالبهء به انتفاء موضوع ) . ولى در ضرورت ازلى ، موضوع ، نيازى به چنين فرض و شرطى ندارد و چنين « اگرى » در آنجا راه ندارد ، يعنى مفروض ما امرى است كه ممكن نيست فرض نيستى در آن بشود مانند اينكه مىگوييم : « اللّه تعالى واجب » و يا « اللّه تعالى عالم » . منطقيين و فلاسفه دربارهء ضرورت ذاتى و ضرورت ازلى در اين حدود گفته‌اند و نه بيشتر ، اما اينكه صدق وجود بر حقايق اشياء كه از سنخ وجودند نه از سنخ ماهيت ، به نحو ضرورت ذاتى است با اين تفاوت كه ذات واجب الوجود موجود است به « ضرورت ازلى » و حقيقت ساير اشياء يعنى موجودات ديگر و اشياء ديگر موجودند به « ضرورت ذاتى » ، از مختصات فكر صدرالمتألهين است . عليهذا هيچ مانعى ندارد كه يك حقيقت ، در تقسيمى كه در فلسفه براى وجوب مىشود كه يا ذاتى است يا غيرى ، آن حقيقت واجب بالغير باشد و در عين حال به حسب اصطلاحى كه منطقيين در مورد وجوب و ضرورت دارند كه تقسيم مىكنند وجوب و ضرورت را به ذاتى و وصفى و وقتى ، آن موجود به حسب اين اصطلاح داراى وجوب ذاتى باشد ؛ پس وجود ممكنات واجب بالذات است به اصطلاح منطقى و واجب بالغير است به اصطلاح فلسفى ؛ و اين نكته‌اى است كه ما براى اولين بار در مقدمهء مقالهء هشتم از اصول فلسفه بازگو نموده‌ايم و حتّى در كلمات صدرالمتألهين توضيح داده نشده است ولى آنچه گفته‌ايم استنباطى است از مبانى صدرا . اگرچه اين مطلب از ظاهر كلمات صدرالمتألهين استنباط نمىشود ولى نظر به اينكه ما آن را از مبانى ايشان استنباط كرده‌ايم ، تحقيق در حقيقت وجوب ازلى وجود در ذات حق و وجوب ذاتى وجود در غير ذات حق را از مختصات فكر ايشان شمرده‌ايم .\r\nو اما حقيقت « امكان » . در كلمات همهء حكما بدون استثنا « امكان » به عنوان كيفيت نسبت در عموم قضايا ( به حسب اصطلاح منطق ) و يا نسبت خصوص وجود به ماهيت ( در اصطلاح فلسفى ) شناخته شده و از لوازم ماهيات به شمار آمده و از شؤون ماهيات تلقّى شده است . هيچ حكيمى دربارهء وجود ، اصطلاح « امكان » را به كار نبرده\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاست و « امكان » به هر حال از نظر فلاسفهء قبل از صدرالمتألهين عبارت است از « لا اقتضا بودن ماهيت نسبت به وجود و عدم » و به عبارت ديگر « تساوى نسبت ماهيت با دو طرف وجود و عدم » .\r\nصدرالمتألهين كه « اصالت وجود » را كشف كرد و در مسألهء جعل و علّيت معتقد شد كه عليت و معلوليت و جاعليت و مجعوليت از شؤون وجود است ، به امكانى در باب وجودات پى برد كه معنى آن « تعلّقى » بودن وجود يعنى عين تعلّق بودن و عين اضافه بودن و عين ارتباط بودن و عين فقر بودن وجود است ، نه لا اقتضاء بودن يا متساوى النسبه بودن ، و آن را « امكان فقرى » اصطلاح كرد .\r\n\r\nمناط احتياج به علت\r\nمسألهء پنجم از تحقيقات صدرايى تحقيق در « مناط احتياج به علّت » است . چنان كه مىدانيم مسألهء حدوث يا قدم زمانى عالم موضوع مشاجرهء سختى ميان متكلمين و فلاسفه گشت . فلاسفه به دلايل خاصى كه در مورد ذات حق داشتند كه مدعى بودند انقطاع فيض محال است و به دلايل ديگرى كه در باب حدوث حادثات داشتند كه مدعى بودند هر حادثى مسبوق است زمانا به يك استعداد و يك حامل استعداد كه « ماده » ناميده مىشود ، به اين دو جهت منكر ابتداى زمانى براى عالم بودند و عالم را به اصطلاح « قديم زمانى » مىدانستند ولى متكلمين به دو جهت ديگر ، يكى نقلى و ديگرى عقلى ، بر خلاف فلاسفه در اين موضوع نظر مىدادند .\r\nمتكلمين از جنبهء نقلى مدعى بودند كه اجماع ملّيون قائم است بر حدوث زمانى عالم و گفتهء فلاسفه را بر ضد اجماع همهء ملل يعنى ارباب ديانات مىدانستند ( يكى از موجبات تكفير غزالى ابن سينا را همين مطلب است ) و از جنبهء عقلى مىگفتند مخلوقيت ملازم است با حدوث ، و قدم ملازم است با عدم مخلوقيت ؛ بنابر اين اگر عالم قديم باشد ديگر نمىتواند مخلوق و معلول باشد پس بايد عالم واجب الوجود باشد و اين بر خلاف نظر خود فلاسفه است كه عالم را ممكن الوجود مىدانند و براهين اقامه\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمىكنند كه اين عالم زمان و مكان كه عالم كون و فساد است نمىتواند واجب الوجود باشد . اينجا بود كه نزاعى سخت ميان متكلمين و فلاسفه درگرفت و مسأله‌اى كاملا جديد كه در فلسفهء يونان سابقه نداشت در جهان اسلام مطرح شد و آن اينكه « مناط احتياج به علّت چيست ؟ » يعنى چه حيث از حيثيات معلول است كه او را نيازمند به علّت كرده است ؟ متكلمين مدعى شدند كه حيثيت ملاك نيازمندى ، حدوث معلول است ؛ يعنى يك شئ از آن جهت نيازمند است به علّت كه حادث است . ولى فلاسفه از قبيل فارابى و بوعلى كه قبل از ديگران با متكلمين درگير بودند گفتند مناط احتياج به علّت ، امكان است نه حدوث ؛ يعنى آن حيثيتى كه به موجب آن حيثيت ، معلول نيازمند به علت است امكان ذاتى ماهيت معلول است و به تعبير ديگر مناط احتياج به علت ، خلأ ذاتى معلول است .\r\nاين اعتقاد رايج بود تا زمان صدرالمتألهين . صدرالمتألهين در هيچ جا اين نظر را مستقيما رد نكرده است بلكه در مقاماتى كه به طور رسمى وارد بحث آن شده است آن را تأييد كرده است ولى اصولى كه در باب « اصالت وجود در تحقق و در جعل » تأسيس كرده است بالضروره اقتضا مىكند كه نظريهء فلاسفه نيز مانند نظريهء متكلمين مردود تلقّى شود زيرا بنا بر « اصالت وجود در جعل و در تحقق » ديگر نيازمند و نياز و ملاك نياز همه يكى مىگردد و آن ، مرتبهء وجود امكانى است . گذشته از اينكه اصول صدرالمتألهين چنين اقتضا مىكند خود او در غير مقامات رسمى اين بحث ، به آنچه گفتيم تصريح كرده است . تفصيل بيشتر اين بحث را در كتاب علل گرايش به مادّيگرى فصل « نارساييهاى مفاهيم فلسفى » و همچنين در جلد سوم اصول فلسفه و روش رئاليسم مباحث « ضرورت و امكان » و مباحث « علت و معلول » جستجو كنيد .\r\n\r\nنحوهء ارتباط معلول به علت\r\nمسألهء ششم ، تحقيق صدرالمتألهين است در حقيقت عليت و نحوهء ارتباط معلول به علت و اينكه اضافهء معلول به علت اضافهء اشراقى است و بازگشت معلوليت به\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nتجلّى و تشأن است .\r\nآنچه فلسفهء متعارف در باب رابطهء علت و معلول مىشناسد اين است كه علت ، وجود دهنده و هستى بخش معلول است و گويى چنين فرض مىشد كه چيزى به چيز دومى ، شئ ثالثى را اعطا مىكند ؛ آن شئ اول علت است و شئ دوم معلول است و شئ سوم وجود و هستى است ؛ پس دهنده‌اى است و گيرنده‌اى و داده شده‌اى و دادنى و گرفتنى ، و طبعاً ميان دهنده و گيرنده يك نسبت برقرار مىشود مانند همهء نسبتهاى ديگرى كه ميان دو شئ برقرار مىگردد . مثلًا پدر و پسر دو ذاتند كه يكى از آنها يعنى پدر به اعتبار اينكه هستهء اصلى پسر از درون او افراز شده است ، منشأ پيدايش آن است ؛ از اين رو ميان ايندو نسبتى برقرار است كه از آن به « ابوّت و بنوّت » تعبير مىشود ، اما مىدانيم كه ذات پدر يك چيز است و ذات پسر شئ دومى است ، اضافه و نسبت ميان آن دو يك امر سوم است . همچنين در ميان علت و معلول نيز اضافه‌اى برقرار است كه از آن به « عليت و معلوليت » يا « وجود بخشى و وجودگيرى » تعبير مىكنيم و اين نسبت ميان علت و معلول نه عين علت است و نه عين معلول بلكه صرفاً يك نسبت و اضافه است ميان علت و معلول همچنانكه « ابوّت و بنوّت » اضافه‌اى است ميان [ اب و ابن 
  ] .\r\nتحقيقى كه صدرالمتألهين در باب « اصالت حقيقت وجود در تحقق و در جعل » كرد منتهى به اين مطلب شد كه اينكه در باب عليت حقيقى ( عليت مبحوث در « الهيات » ) چنين فرض مىكنيم كه گيرنده‌اى و دهنده‌اى و اضافه و نسبتى ميان آن دو به عنوان يك امر سوم وجود دارد خطاى محض است . اين كثرت را ذهن ما مىسازد . در حقيقت در باب عليت ، گيرنده و داده شده و نسبت ميان گيرنده و دهنده كه از آن به « اضافه » تعبير مىشود يك چيز بيش نيست و بنابراين حقيقت وجود معلول عين ايجاد معلول است و فيض عين افاضه است و مضاف عين اضافه است و اشراق شده عين اشراق است ؛ يعنى چنين نيست كه معلول چيزى است و اضافه ميان آن و علت چيز ديگر ، بلكه حقيقت معلول عين اضافه به علت است ، پس اين اضافه غير اضافهء مقولى است كه در باب مقولات ذكر مىشود و يكى از مقولات عرضيه است ؛ اين اضافه برتر از مقولات است ، نه جوهر است و نه عرض ؛ در جوهر ، جوهر است و در عرض ، عرض . اين اضافه را « اضافهء اشراقيّه » اصطلاح كرده‌اند .\r\nو چون حقيقت معلول عين اضافهء به علت است نه ذات مضاف به علت ، پس\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمعلول جلوه‌اى از جلوات علت و شأنى از شؤون آن و اسمى از اسماء آن است . اين است كه مىگوييم بازگشت علّيت الهى به تجلّى و تشأّن است و همين جاست كه نزاع بزرگ و مستمر ميان فلاسفه و عرفا از ميان برمىخيزد كه در درس « روابط فلسفه و عرفان » بدان اشاره كرده‌ايم و در اينجا تكرار نمىكنيم .\r\nاينكه هميشه علّيت را قيد مىكنيم به علّيت مصطلح حكمت الهى ، براى احتراز از علّيت مصطلح علوم طبيعى است . همچنانكه فلاسفه مكرّر گفته‌اند علت از نظر عالم فيزيك و طبيعت به معنى مبدأ فاعلى حركت است . علت طبيعى ، فاعل و معطى حركت است نه معطى وجود ، ولى فاعل مصطلح علم الهى فاعل و معطى وجود است ؛ و بسيار مىشود و شده است - خصوصاً در كلمات فلاسفهء جديد - كه ايندو را با يكديگر اشتباه كرده‌اند . براى توضيح بيشتر در بعضى از قسمتهاى اين بحث رجوع شود به جلد سوم اصول فلسفه و روش رئاليسم .\r\n\r\nحركت جوهرى\r\nمسألهء هفتم حركت جوهريه است . فلاسفه يكى از تقسيمات اوليهء « موجود بماهو موجود » را تقسيم به ثابت و متغير مىدانند ؛ مىگويند موجود يا ثابت است يا متغيّر ؛ موجود ثابت عبارت است از موجودى كه اختلاف حال و دگرگونى در او پديد نمىآيد ، همواره بر آن گونه هست و خواهد بود كه بوده است ، ولى موجود متغير آن است كه از حالى به حالى ديگر منتقل مىگردد .\r\nموجودات عالم طبيعت به حكم اينكه عالم طبيعت عالم قوه و استعداد است و بعلاوه عالم تزاحم علل و اسباب است تغيير پذيرند ولى موجودات ماورائى به حكم مبرّا بودن از قوه و استعداد ، از هرگونه تغيير مبرّا هستند .\r\nدربارهء موجودات طبيعت كه تغيير پذيرند يك سؤال هست و آن اين است كه آيا اين تغييرات ، دفعى و آنى صورت مىگيرد يا تدريجى و زمانى ؟ تغيير دفعى و آنى به نام « كون و فساد » ناميده مىشود - يعنى پديد آمدن دفعى يك شئ « كون » ناميده مىشود و\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nفساد دفعى آن « فساد » - اما تغيير تدريجى و زمانى « حركت » ناميده مىشود .\r\nاز نظر عموم فلاسفه در اينكه عالم طبيعت متغير است يعنى در معرض دگرگونيها هست و قابليت دگرگونى در همهء اجزاء آن وجود دارد شكى نيست ، ولى سخن در اين است كه آيا تغييرات عالم طبيعت به نحو كون و فساد است يعنى دفعى است ، و يا به نحو حركت است يعنى تدريجى است ، و يا بعضى تغييرات دفعى است و بعضى تدريجى ؟ و اگر بعضى دفعى است و بعضى تدريجى كداميك دفعى و كداميك تدريجى است ؟ و چه دليلى در كار هست ؟\r\nاز طرف ديگر مىدانيم كه اگر فرض كنيم تغيّرات دفعى باشد معنى متغير بودن اشياء اين است كه امكان تغير در آنها هست اما فعليت تغيّر صرفاً در « آنات » به وقوع مىپيوندد ، پس چنين موجوداتى در زمان يعنى در اين امتداد طولى كه ما آن را « زمان » مىخوانيم ثابت‌اند و در يك لحظه ، و به تعبير دقيق‌تر در يك « آن » ، تغيّر در آنها رخ مىدهد ، پس چنين موجوداتى هم ثابت‌اند و هم متغير ، در زمان ثابت‌اند و در برخى آنات متغير ، و در واقع آنچه بيشتر بر آنها حاكم است ثبات است ، و هم مىتوان گفت چنين موجوداتى ثابت نسبى و متغير نسبى مىباشند يعنى نسبت به موجوداتى كه تغييراتشان تدريجى و زمانى است يعنى موجوداتى كه حركت در آنها صورت مىگيرد ثابت‌اند و نسبت به مجردات كه از هر گونه استعداد و قوه و امكان استعدادى مبرّا و منزه‌اند و فعليت خالصند و هيچ گونه تغيّر در آنها رخ نمىدهد متغيرند .\r\nچنان كه مىدانيم يكى از كارهاى فلاسفه دسته بندى كردن موجودات است . به عقيدهء فلاسفه همهء موجودات عالم كه داراى ماهيت و چيستى هستند يعنى همهء موجودات به استثناى ذات بارى داخل در اين دسته‌بندى مىگردند ؛ به عبارت ديگر هر دسته از ماهيات در تحت يك ماهيت عام قرار مىگيرند كه علماى مسلمين آن را « مقوله » مىنامند .\r\nمقولات در زبان يونانى « كاتيگورى » « 1 » ناميده مىشده است كه پس از معرّب شدن به صورت « قاطيغورياس » تغيير شكل داده است .\r\nراجع به اينكه عدد مقولات چقدر است و به عبارت ديگر مجموع ماهيات اشياء در تحت چند ماهيت عامّ اصلى قرار مىگيرد اختلاف نظر موجود است ، ارسطو\r\n\r\n\r\n\r\n\r\n","description":"","footnote":"\r\n( 1 ) .  Categorize  .\r\n","page_name":" 267 ","page_number":267},
  {"content":"\r\n\r\nمقولات را ده تا دانسته است كه معروف است يعنى جوهر ، كمّ ، كيف ، أين ، وضع ، متى ، اضافه ، جده ، أن يفعل و أن ينفعل ؛ و بعضى ديگر مانند شيخ اشراق و صاحب البصائر النصيريّة كمتر از اين دانسته‌اند . فلاسفهء جديد مانند كانت به شكل ديگر مقولات را بيان كرده‌اند .\r\nمقولات ، خواه ده تا باشد يا كمتر يعنى خواه ماهيات اشياء تحت ده جنس الاجناس قرار بگيرند يا كمتر ، سخن در اين است كه تغييراتى كه در اين مقولات صورت مىگيرد آيا دفعى است و يا تدريجى ؟\r\nآنچه از ارسطو موروث است اين است كه در سه دسته از اين ماهيات - يعنى ماهياتى كه تحت مقولهء « كمّ » و ماهياتى كه تحت مقولهء « كيف » و ماهياتى كه تحت مقولهء « أين » مىباشند - حركت صورت مىگيرد ، يعنى تغييراتى كه رخ مىدهد تدريجى و زمانى و مستمر است ، بر خلاف هفت دستهء ديگر . بوعلى يك مقوله اضافه كرده است و آن مقولهء « وضع » است و در واقع بوعلى حركت جديد كشف نكرده است ، آنچه كشف كرده اين است كه برخى حركات را كه حكماى قبل از او از نوع حركات أينى مىدانسته‌اند او ثابت كرد كه از نوع حركت وضعى است . پس بوعلى وجود يك حركت معلوم الماهيه‌اى را كشف نكرده است بلكه ماهيت يك حركت معلوم الوجود را كشف كرده است .\r\nاز زمان بوعلى چنين گفته مىشد كه در چهار مقوله حركت واقع مىشود و در غير اين چهار مقوله حركتى صورت نمىگيرد .\r\nاز طرف ديگر چنان كه مىدانيم در ميان اين مقولات اساسىترين مقوله ، مقولهء جوهر است كه به عقيدهء ارسطو و ابن سينا و بلكه عموم فلاسفه حركت در اين مقوله محال است ، همهء مقولات ديگر فرع و تابع مقولهء جوهرند ، جوهر به منزلهء ذات است و همهء آن نه مقولهء ديگر به منزلهء صفات . پس بنا بر آن نظريه ، هنگامى كه ما به جهان مىنگريم و صفات آن ذاتها را از نظر مىگذرانيم مىبينيم كه ذاتها همه از ثبات زمانى برخوردارند و تنها در برخى صفات يعنى صفات كمّى و كيفى و أينى و وضعى حركت صورت مىگيرد ، پس حركت - يعنى تغيير تدريجى در زمان - منحصر در برخى صفات است .\r\nبا اين ديد هنگامى كه جهان را بنگريم چهرهء جهان بيش از آنچه متغيّر بنمايد ثابت مىنمايد .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nاز جمله افكار بسيار ارزندهء صدرالمتألهين كه چهرهء فلسفه را تغيير مىدهد و در واقع چهرهء جهان را در ديد و نظر ما دگرگون مىسازد اثبات حركت جوهريه است ؛ يعنى جواهر اين عامل ، و به تبع اعراض عالم ، در يك تغيّر دائم و مستمر است و اساساً ثبات در عالم طبيعت وجود ندارد . پس آنچه قبلًا از قول فلاسفه گفتيم كه موجود يا ثابت مطلق است ( مجردات ) و يا متغير مطلق است ( مقولات چهارگانهء معروف ) و يا ثابت نسبى و متغير نسبى است كه جنبهء ثبات بر جنبهء تغيّر فزونى مىيابد ( شش مقولهء ديگر خصوصاً اساسىترين آنها يعنى مقولهء جوهر ) درست نيست ؛ اين تقسيم به شكل ديگر بايد صورت بگيرد و آن اينكه موجود يا ثابت مطلق است و يا متغير مطلق ؛ مجردات مساوى با ثبات‌اند و مادّيات مساوى با حركت و تغيير تدريجى ؛ و اساساً نحوهء وجود دو گونه است : وجود ثابت و مجرد ، و ديگر وجود سيّال و مادى .\r\nصدرالمتألهين براهين زيادى اقامه كرده است بر اثبات حركت جوهريه كه اهمّ آنها تابع بودن عرض است نسبت به جوهر در تغيّر و ثبات كه اين برهان در حقيقت از راه معلولات و آثار جواهر است .\r\nبرهان ديگر از طريق ربط متغير به ثابت است كه در واقع اين برهان مربوط مىشود به ناحيهء علل جواهر .\r\nبرهان ديگر از راه زمان است كه اساساً امكان ندارد يك شئ در بستر زمان قرار گيرد و ثابت باشد . اين برهان در حقيقت به ظرف اشياء مربوط مىشود .\r\nبرهان ديگر مربوط است به واقعيت وجودات مادى كه همواره راه ميان استعداد و فعليت [ را 
  ] طى مىكنند كه ممكن نيست راه ميان استعداد و فعليت به صورت دفعى طى شود ، الزاما بايد تدريجى باشد .\r\nو البته هر يك از اين براهين نيازمند به شرح و بسط هايى هست كه در جاى ديگر بايد داده شود .\r\n\r\nرابطهء ثابت با متغير\r\nمسألهء هشتم تحقيق دربارهء روابط ثابتها و متغيرهاست . منظورم از اين تعبير تنها\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nتحقيق دربارهء مسألهء معروف « ربط متغير به ثابت » نيست ، بلكه مقصودم اين است كه چگونه ارتباطهايى ميان ثابتها و مجرّدات از يك طرف و متغيّرات و مادّيات از طرف ديگر برقرار است .\r\nصدرالمتألهين اين مسأله را به اين گونه طرح نكرده است ولى شايسته است كه بابى به اين عنوان هم باز بشود . اين روابط سه گونه است : يكى اينكه رابطهء ثابتها ( مجردات ) با ماديات رابطهء فاعل و فعل است ، يعنى مجردات موجد و پديد آورندهء ماديات مىباشند و به عبارت ديگر رابطهء ماديات با مجردات به اعتبارى رابطهء « عنه » است و به اعتبارى رابطهء « له » و به اعتبارى رابطهء نزولى و فرودى است يعنى ماديات تنزل يافتهء مجرداتند .\r\nرابطهء ديگر مربوط است به « حافظ وحدت بودن » يعنى ماديات به حكم آنكه يك حركت دائمند و اول و آخر و وسط آنها با يكديگر نيستند و در عين حال از نوعى وحدت و هماهنگى و ارتباط و پيوستگى و نظام و يگانگى برخوردارند [ نياز به حافظ وحدت دارند 
  ] ، آنچه به ماديات وحدت مىبخشد حقايق مجردهء ثابته هستند و به قول مولوى :\r\n خلق را چون آب دان صاف و زلال * اندر او تابان صفات ذو الجلال\r\nگشت مبدل آب اين جو چند بار * عكس ماه و عكس اختر برقرار\r\nقرنها بر قرنها رفت اى همام * وين معانى برقرار و بر دوام \r\nاين خود البته يك مطلبى است كه جهان ماده به ذات خود گسسته و فاقد انتظام و وحدت است و شكل و نظام خود را از يك اصول ثابت كه ماده را در تسخير دارد مىگيرد . اين رابطه را ما مىتوانيم رابطهء « به » بناميم .\r\nرابطهء ديگر جهان متغير با جهان ثابت رابطهء « اليه » است ؛ يعنى جهان ماده به حكم ناموس تكامل يك تكامل جوهرى و در سطح صور نوعيه - نه صرفاً تكامل ابزارى و دستگاهى - پيدا مىكند يعنى از ماديت به سوى تجرّد و از نقص به سوى كمال و از تغيّر به سوى ثبات و از فنا و زوال پذيرى به سوى جاودانگى تكاپو مىنمايد .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nفلسفهء ملا صدرا « 1 »\r\nدر جلسهء سه هفتهء پيش كه دربارهء فلسفهء صدرالمتألهين بحث كرديم يك كلياتى دربارهء زندگى و فلسفهء او ذكر كرديم و دوستان اظهار علاقه كردند كه دربارهء بعضى از آن مسائل لااقل يك توضيحاتى داده شود كه تا اندازه‌اى مشخص شود . يك مطلبى كه به ذهن خودم رسيد و تذكّر هم دادند و ممكن است در ذهن بعضى از افراد هم مطرح شود ، آن را در مقدمهء عرايضم به عرض مىرسانم و آن اين است كه فايدهء آشنا شدن با اين فلسفه چيست ؟ چون دربارهء اين گونه مسائل از دو نظر مىتوان بحث كرد :\r\nيكى اينكه آيا اين فلسفه فى حد ذاته درست است ؟\r\nديگر اينكه به فرض كه اين فلسفه صحيح باشد آيا ارزش و فايده‌اى هم دارد يا نه ؟\r\n\r\n\r\n\r\n\r\n","description":"","footnote":"\r\n( 1 ) . [ اين سخنرانى روز دوشنبه 19 / 8 / 1354 در دانشكدهء ادبيات دانشگاه تهران ايراد شده است . از سخنرانى اول اثرى در دست نيست ؛ در اين سخنرانى نيز برخى عبارات شيوايى بيان استاد را ندارد ، ظاهراً از تقريرات حضار استفاده شده است . 
  ]\r\n","page_name":" 271 ","page_number":271},
  {"content":"\r\n\r\n\r\nتكامل بشر در رهايى از شرايط مادى است\r\nعرض مىكنم كه بشر از قديم هر چه زمان بر او گذشته و به اصطلاح تكامل پيدا كرده رو به اين سو بوده است ( بر خلاف نظر ماركسيستها ) ؛ تدريجا هرچه بيشتر از شرايط طبيعى و اجتماعى - يعنى از اينكه تابع شرايط طبيعى خود باشد - آزادتر شده است ، به سوى اصالت فكر و ايدئولوژى ، يعنى به سوى اين جهت كه خط سيرش را ايدئولوژى او مشخص كند ، حركت كرده است و انتهاى اين سير تكاملى هم اين است كه تكامل اصلى بشر تكامل تكنيكى نيست بلكه تكامل انسانى است ، و تكامل در جنبه‌هاى انسانى اين است كه در نهايت درجه هرچه جلوتر برود وارستگى بشر از شرايط مادى و اجتماعى - يعنى از اينكه تحت تأثير آنها باشد - بيشتر مىشود و وابستگى او به ايمان و ايدئولوژى فزونى مىگيرد . اين بدان معنى نيست كه شرايط مادى را رها مىكند و در خلأى از شرايط مادى زندگى مىكند ، بلكه به معنى اين است كه او حاكم بر شرايط طبيعى و اجتماعى مىگردد . در گذشته انسان در اين تأثير متقابل محكوم بوده است ولى هرچه زمان گذشته و جلو آمده است انسان حاكم شده است .\r\n\r\nارتباط جهان‌بينى با ايدئولوژى\r\nحالا انسانى كه بايد با يك ايدئولوژى زندگى كند ، هر « ايدئولوژى » متّكى به يك « جهان‌بينى » است كه آن جهان‌بينى ايدئولوژى را تفسير مىكند . چون انسان فكر دارد و هر ايده‌اى را كه بخواهد پيروى كند عامل فكر بايد درستى آن ايدئولوژى را تأييد كند تا شخص از آن ايدئولوژى پيروى كند ، بايد هر ايدئولوژى داراى يك جهان‌بينى باشد ؛ يعنى هر ايدئولوژى يك ركن منطقى دارد كه آن ركن منطقى جهان‌بينى آن است ، و يك ركن عاطفى دارد كه مربوط به احساس است . البته بهترين جهان‌بينى آن است كه منطق آن را تأييد كند و از طرفى آن جهان‌بينى الهام بخش ايده‌هاى بزرگ باشد و تضاد بين جهان‌بينى و ايده‌ها و ارزشهاى آنها نباشد ، بعلاوه آن جهان‌بينى بايد آرمان‌خيز و قداست‌زا باشد . ما به يك جهان‌بينى بسيار عميق نيازمنديم . پس اينها بحثهايى نيست كه بگوييم چه فايده دارد .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nدر جهان اسلام از ميان فيلسوفان و متفكرين ، بدون شك عالىترين جهان‌بينى فلسفى كه عرضه شده جهان‌بينى فلسفى صدرالمتألهين است و از ديد ما كه نسبتا مطالعه‌اى روى فلسفهء شرق و غرب داريم ، عمقى اين فلسفه دارد كه در آينده براى غرب روشن خواهد شد ، هنوز زود است كه غرب آن را عميقا درك كند . كوشش مىكنم كه در اين جلسه چند مسأله را كه پيوستگى بيشترى دارند مورد بحث قرار دهم .\r\n\r\nاصالت وجود\r\nاساسىترين مسأله‌اى كه فلسفهء ملا صدرا متّكى به آن است و در واقع فلسفهء او روى اين پايه است و مسائل ديگر از آن ناشى مىشود مسألهء « اصالت وجود » است . خوشبختانه در يك شعاع خيلى خيلى محدودتر و كوچك‌ترى در فلسفهء امروز غرب ، اصالت وجود مطرح شده كه اين اصالت وجود اين فايده را دارد كه چون در شعاع محدود است راه را براى درك اصالت وجود ملاصدرايى باز مىكند ، حداقل درك آن را آسان مىكند . من از همين بحث اگزيستانسياليسم شروع مىكنم .\r\nمىگويند : در انسان وجود بر ماهيت تقدم دارد . در اين حرف چى مىخواهند بگويند ؟ هر چيزى غير از انسان - مثلًا آب - اين يك طبيعتى و ماهيتى دارد كه به اين ماهيت وجود داده شده است ، به اين ماهيت هستى داده شده است . حالا به تعبير آنها اين ماهيت از پيش مشخص است كه چه چيزى مىخواهد به وجود آيد . آب ، طبيعتى است با هوا مختلف و با سنگ متفاوت ، ولى در مورد انسان آيا مىشود گفت انسان يك طبيعت خاص معينى دارد و هوا ماهيت خاصى دارد ؟ مىگويد نه ، انسان هيچ ماهيتى ندارد بلكه انسان وجود پيدا كرده ، بعد خودش به خودش ماهيت مىبخشد ؛ هر چيزى غير از انسان آن چيزى است كه خلق شده ، ولى انسان آن چيزى است كه بخواهد باشد .\r\nاين مطلب پايه‌اى در آزادى انسان دارد كه آن هم درست است و جزو مسائل ملا صدراست كه او معتقد است انسانها اين تفاوت را با غير انسان دارند كه هر چيزى افرادش با هم يكسان هستند ولى انسانها با هم تفاوت دارند و بلكه يك انسان خودش در طول عمر انواع متفاوت خواهد بود ، يعنى وجودش بين ماهيتها لغزان است و اين خود انسان است كه چهرهء مشخصى را به دست خودش براى خود رسم مىكند .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nملا صدرا اصلًا بحث را از انسان فراتر برده و روى تمام اشياء عالم به بحث پرداخته است .\r\nملا صدرا مىگويد : ذهن انسان دربارهء هر چيزى دو معنى درك مىكند : يكى چيستى آن و ديگرى هستى آن . مثلًا آب طبيعتى دارد كه اگر بگوييم چيست ؟ جوابى براى آن داريم و براى خاك نيز جواب ديگرى مىدهيم ، ولى هر دوى آب و خاك يك هستى هم دارند و در هستى است كه با هم اشتراك دارند نه در چيستى . ملا صدرا بحث را به اينجا آورد كه اين چيستىها را ذهن ما ساخته است ، يعنى در وقت عكسبردارى ذهن ما از چيزها اين چيستىها درست مىشود ، ولى چيزى كه آثار مال آن است ، آن چيزى كه جهان را ساخته است ، هستى است نه چيستى . البته هستى و چيستى هر دو نمىتوانند وجود داشته باشند ؛ بعضى مىگويند هيچكدام وجود ندارند ؛ آنها تابع فلسفهء ايده‌آليسم يا سوفسطايىگرى هستند ؛ و هر دو هم نمىتوانند وجود داشته باشند زيرا برهان آن را رد مىكند ؛ پس يكى از آن دو بايستى وجود داشته باشد و ديگرى را ذهن ما مجسم كرده است ( ما در جلد سوم اصول فلسفه و روش رئاليسم تا حد بيشترى اين مطلب را توضيح داده‌ايم ) ؛ و مىرسد به اين مطلب كه وجود اصيل است و يك حقيقت واحد گسترده است .\r\n\r\nبحث حركت\r\nاز اين مطلب كه با دلايل زياد آن را اثبات مىكند نتايج زيادى مىگيرد . يكى از آنها اين است كه بحث حركت در فلسفه با وجود اين اصل دگرگون مىشود ، دنيايى ديگر مىشود . در دنياى قبل از ملا صدرا نيز حكما قائل به تغيير و حركت در عالم بودند ؛ از افلاطون تا ارسطو و ابن سينا اين حرفها بوده و اين حرفها كه يك عده مىنويسند بايد بدانيم كه از طرف كسانى گفته مىشود كه هميشه سخنانشان با چاشنى تبليغ ادا مىشود ، بىطرفى و بىنظرى و بىغرضى را از دست داده‌اند ؛ امّا اينها را از كجا آورده‌اند ؟ وقاحت و دروغ هم حدى دارد . هنوز دنيا نتوانسته است به اندازهء تفكّر صدرا حركت را اصالت دهد . در شرق و غرب عالم هنوز فلسفه‌اى نيست كه به حركت اصالت بدهد كه اساساً طبيعت مساوى باشد با حركت ؛ طبيعت حركت است . البته مثلًا مىگفتند اشياء دو قسم است : ثابت و متحرك . به هر حال تا اين مقدار\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nرا گفته بودند .\r\nملا صدرا از مبناى « اصالت وجود » رسيد به اينجا كه هر چه در اين عالم طبيعت است ، هر چيزى كه زمان بر او مىگذرد و در فضا و مكان قرار دارد - يعنى عالم طبيعت - دائماً در حال سيلان است ؛ حتّى نه فقط در اعراض حركت واقع مىشود ، نه فقط اعراض و حالات اجسام طبيعى متغيرند ، بلكه خود ذوات دائما در تحول و تغييرند و اگر ذوات اشياء متغير نمىبود ، احوال و صفات و اعراض متغير نمىشدند ؛ و نه تنها ذوات و اجسام متغيرند بلكه عين حركت و تغيّرند ، عين صيرورت و شدن مىباشند .\r\nدر قديم مىگفتند جسم يا ثابت است يا متغير ، ولى اين فلسفه مىگويد در جسم ثبات معنى ندارد بلكه اين هستى است - يعنى همان حقيقت واحد اصيل - كه در برخى مراتب خود ثابت است و در برخى مراتب سيّال ؛ هستى ثابت مساوى است با ماوراء طبيعت .\r\nحالا خود آن حركت اعراض كه ارسطو مىگفته ، بحثى است كه در اينجا فرصت بحث در آن‌باره نيست . مىگفتند جسم يا متغير است يا غير متغيّر ؛ يعنى مقسم حركت ، جسم بود كه متغير يا غير متغير بود . ولى در اين فلسفه ، هستى است كه يا ثابت است يا سيّال ، و هستى سيّال مساوى است با عالم طبيعت از اول تا به آخر ؛ و بحثى كه امروز به نام « شدن » مطرح است ( امروز مىگويند آنچه هست « شدن » است ) ، در فلسفهء صدرا به جاى اين كلمه « صيرورت » است . صيرورت يعنى گرديدن ، يعنى همان « شدن » ؛ يعنى آنچه در طبيعت است گرديدن است ، يعنى همان « شدن » نه گردش . در فلسفهء اروپا چون مايه‌هاى فكرى اصالت ماهيتى بوده با اينكه علم رسيده بود به اينجا كه حركت بيش از آنچه قدما فرض مىكردند در دل اشياء راه دارد ، نتوانستند مفهوم « شدن » را آنچنانكه هست درك و تحليل نمايند .\r\nهگل بحث را طور ديگر مطرح كرد ، گفت : بودن وقتى با نبودن جمع شود از آن « شدن » به وجود مىآيد ؛ شدن يعنى جمع بودن و نبودن ، يعنى تركيب هستى و نيستى ؛ و بعد نتايجى خواسته است بگيرد كه جمع ميان نقيضين محال نيست . ولى روى پايهء اصالت وجود اصلا خود هستى دو قسم است : يك نوع از هستى « شدن » است . شدن خود نوعى از هستى است نه جمع هستى و نيستى . در عين اينكه وجود و عدم در « شدن » به يك شكلى جمع مىشود ولى اين غير از آن است كه ضد هم باشند و اين اشتباه فلسفهء اروپا در فلسفهء او نيست .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبعلاوه در فلسفهء اروپا اين « شدن » كه مىگويند ، فقط اسم است ؛ يعنى فلسفهء اروپا اجازه نمىدهد بگوييم طبيعت « شدن » است ، براى اينكه يك مسأله‌اى در باب ماده است كه اصلًا خود ماده چيست ؟ اين اشيائى كه وجود دارند ، مثلًا درخت ، آيا فقط جمع ماشينى اجزاء ماده است ؟ مثل ساختمان ؟ مثل ماشين ؟ در يك ماشين اگر ما تجزيه و تحليل كنيم صحيح است كه به آن « آهن پاره و پاره لاستيك » نمىگوييم اما واقعاً آيا ماشين ماهيت جديدى پيدا كرده است ؛ يا نه ، ماشين مجموع ارتباطات فيزيكى و شيميايى است ؟ تأليف جديد است ؟\r\nيك درخت چيست ؟ ممكن است كسى بگويد مجموع سلولهاى نبات . خوب هر سلولى چيست ؟ سلول تشكيل شده از غشاء و هسته و ساير اجزاء آن . خوب غشاء چيست ؟ ساير اجزاء تشكيل دهنده چيست ؟ همه برمىگردند به اتم . خوب ، پس درخت دستگاهى بيشتر نيست . اينكه مىگوييم « شدن » يعنى اينكه اشياء دائما در حال چيزى ديگر شدن هستند ، غلط است ؛ فقط يك شكل ظاهر تغيير مىكند . اينكه بگوييم جهان دائما در حال شدن است ، غلط است . اين اندام شما كه اينجاست دائما در حال شدن است يعنى چه ؟ اين مواد پراكنده در جايى جمع شده‌اند نام آن را « انسان » گذاشته‌ايم . در اين صورت تشكيلات در عالم عوض شده است و آن تغيير سادهء اعراض است .\r\nاز جنبهء روانى ، اين حرفهايى كه الآن مىگويند : تكامل انسان ؛ انسان مگر چيست ؟ يك مادهء خاكسترى به نام مغز دائما كار مىكند . مغز آن وحشى آفريقايى و مغز ژان پل سارتر هر دو تشكيلات مادى است . انسان آيندهء پيشرفته هم در اين مدار است و اين مدار بسته‌اى است ؛ مگر مىشود از اين مدار بسته خارج شد ؟ وقتى غير از اين اجزاء ماده در عالم چيزى نيست تكامل هم برمىگردد به اينكه سازمان وسيع‌تر شود و الّا چيزى چيز ديگر نمىشود ؛ حرف لاوازيه صدق مىكند كه هيچ چيز معدوم نمىشود و هيچ چيز به وجود نمىآيد . اصلا « شدن » يعنى واقعاً وجود تازه‌اى به ميدان آيد نه اينكه صورت‌سازى انجام شود .\r\n\r\nاصل « ماده و صورت » و تكامل\r\nما يا بايد آن اصلى را كه قدما قبول كرده‌اند و امروز آن را تحقير مىكنند كه اصل « ماده و صورت » است بپذيريم [ و يا منكر تكامل واقعى در عالم شويم . 
  ] آن اصل\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nحكما مبنى بر اين است كه بافت عالم را از ماده بدانيم و از آن چيز و از آن قوه‌اى كه حاكم بر ماده است ؛ و در آن قوه است كه مدار باز است . فقط ماده اگر باشد كه مدار بسته است ؛ نمىشود خارج شد . اين غير از اين است كه تشكيلات بزرگ مىشود و تكامل واقعى معنى ندارد . تكامل واقعى ، شدن واقعى ، آنوقت معنى و مفهوم دارد كه ما بافت عالم را منحصرا ماده ندانيم ، اين مدار را بسته ندانيم . بعلاوه من واقعاً از بعضى فلسفه‌هاى امروزى حيرت مىكنم مثل اگزيستانسياليسم كه مىگويد انسان هر روز چيز ديگر مىشود ؛ كدام چيز ديگر ؟ اينها جز با آن مسائلى كه در آن ، صور نوعى و اتحاد عاقل و معقول معنى پيدا مىكند توجيه نمىشود . اينها يك چيزى به گوششان خورده ولى مسائل ، بالاتر از اين حرفهاست .\r\nمسألهء حركت جوهريّه ، تكامل را در جهان و در انسان روى يك مبناى صحيح و خلل ناپذير مىگذارد كه هيچيك از اين شكها و شبهه‌ها در آن راه پيدا نمىكند . آيا در جهان مىشود فلسفه‌اى باشد كه به تكامل معتقد نباشد ؟ اينها كه مىگويند انسان ، تكامل يافتهء حيوان است ؛ آخر [ طبق فلسفه آنها 
  ] فرقى بين آنها نيست ! تكاملى نيست ؛ آن وقت فرق انسان با اجداد حيوان خود مثل هواپيماى امروزى با هواپيماى قديمى است و اين هم كه تكامل نيست . ولى بنا بر مسألهء حركت جوهرى نه فقط اعراض يعنى حالات متغيّرند كه ذاتها نيز متغيّرند و عين تغييرند و اين تغيير حركتى است كه هرگز باز نمىايستد ؛ مسألهء زمان به آن شكل كه عوام تصور مىكنند مطرح نيست ؛ و همين مسأله يعنى « اصالت وجود » چهرهء ديگر پيدا كرده كه سراسر دنيا عين حركت و جنبش مىشود ؛ و از مسألهء حركت يك مسألهء مهم ديگر حل مىشود و آن مسألهء دوگانگى و يگانگى جوهر انسان است ، يعنى مسألهء تن و روان .\r\n\r\nمسألهء اتحاد نفس و بدن\r\nمىدانيم كه در اين مسأله مثل مسائل ديگر ، افراطى و تفريطى هست . نظراتى بوده كه شخصيت انسان را فقط همين تن مىدانسته و اصالتى براى روان قائل نبوده . مىگويند در اروپا بوده‌اند كسانى كه فقط براى روان اصالت قائل بوده‌اند .\r\nمعروف‌ترين نظريه‌ها نظريه‌هاى ثنوى است كه روح يك جوهر است و تن يك جوهر است ، كه باز در اينجا نظرات مختلفى است . افلاطون مىگفت كه روان قبلًا\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nپيدا مىشود و بعد كه تن به وجود آمد با تن درمىآميزد ؛ و ارسطو و ابن سينا گفتند كه روح و جسم با هم و همراه هم به وجود مىآيند و آفريده مىشوند . در دنياى اروپا دكارت خيلى فكر ثنوى دارد ؛ يعنى ديوارى كشيده بين تن و روان و آنها را مستقل از يكديگر مىداند ، مثل شعراى ما كه در شعر و نثر چنين گفته‌اند مانند كبوتر و قفس كه دو چيز هستند ، كبوتر در قفس زندانى است . ولى در فلسفهء ملا صدرا اين مسأله به شكلى ديگر حل شده است كه شكل نهايى آن است كه : چون حركت ، تكاملى و جوهرى است و اصالت هم از وجود است و ماهيت چيزى نيست ، [ پس 
  ] بدن در سير تكاملى خود تبديل به روح مىشود ، نه اينكه تصور كنيم روح چيزى ديگر است و موقع تولّد روح را در جسم فرو مىبرند ، و يا در وقت موت روح از بدن خروج مىكند . ملا صدرا مىگويد طبيعت و ماوراء طبيعت تضاد ندارند بلكه آنها مثل دو مرتبه از يك وجود هستند ، مرتبهء اول ناقص‌تر و در مرتبهء بعدى كامل‌تر . مىگويد همين من ، اين من تو روزى گندم بوده حالا شده من ، ولى حالا يك جوهرى است ، خيال نكن كه از بين مىرود ، اين مادهء متغيّر ناپايدار تبديل به وجود ثابت پايدار مىشود ، پس نه دوگانگى و نه يگانگى .\r\nملا صدرا مىگويد : وقتى در آيات قرآن تدبّر و تفكر مىكردم و برخوردم به اين آيات :\r\n   « وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ ، ثُمَّ جَعَلْناهُ نُطْفَةً فِي قَرارٍ مَكِينٍ ، ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ »    « 1 » ، گويى برايم الهامى پيدا شد ، ديدم تعبير قرآن اين است كه : « همين » را چيز ديگر كرديم ، نمىگويد از جاى ديگر آورديم ، بلكه مىگويد همين را چيز ديگر كرديم ؛ پس يك چيز است ، در حركات خودش از دنياى سه بعدى و چهار بعدى حركت مىكند به دنياى بىبعدى مىرسد ، يعنى دنيايى كه نه طول دارد و نه عرض دارد و نه عمق دارد و نه زمان دارد . ملا صدرا مىگويد اينقدر جدايى نيست ، چرا ثنوى فكر مىكنيد ؟ اين مطلب را به اين تعبير گفت كه روح مانند يك جسم حادث مىشود و مانند يك روح باقى مىماند .\r\nو باز مسائل ديگرى كه استنتاج كرده است زياد است .\r\n\r\n\r\n\r\n\r\n","description":"","footnote":"\r\n( 1 ) . مؤمنون / 12 - 14 .\r\n","page_name":" 278 ","page_number":278},
  {"content":"\r\n\r\n\r\nمسألهء كليات\r\nيكى از آن مسائل مسألهء « كلّى » بود كه در جلسهء پيش اشاره‌اى به آن كرديم و امروز توضيح بيشترى مىدهيم . اين مطلب جاى بحث نيست كه يكى از عجيب‌ترين كارهاى ذهن تصورات كلى است ، و اين امرى است كه براى همهء فيلسوفان اعجاب انگيز بوده و هست . خوب يعنى چه ؟ ببينيد ! ذهن انسان با اشياء كه برخورد مىكند به صورت جزئى برخورد مىكند . وقتى چيزى را مىبيند آن چيز با شرايط خاصى در زمان و مكان خاصى است . عدد را وقتى مىبيند در يك شئ محدود و مخصوص آن را مىبيند . انسان را اگر مىبيند در افراد انسانى مىبيند . حواس تصورات جزئى را وارد مغز مىكند ولى بعد ذهن مفهومى كلى از آن تصورات جزئى مىسازد ، مفهومى در برگيرنده و شامل كه نه قيد مكان و نه قيد زمان و نه قيد عدد ، هيچيك در آن صدق نمىكند ، بلكه آن مفهوم كلّى در زمانهاى نامتناهى و بر مكانهاى نامتناهى صدق مىكند . اين چگونه مىشود ؟ در عين حال ذهن آن را مبهم خلق نمىكند ، اتفاقاً قضايا را به صورت كلى مىشناسد . اصلًا علم يعنى تصديقاتى كه روى كليات بنا مىشود ؛ اگر آن تصديقات مبهم بود كه ما علم نداشتيم . بشر قاعده و ضابطه درك مىكند كه روى ذهنيات است و بر همهء دنيا صدق مىكند . پس اين چگونه است كه ذهن قانون كلى مىسازد و در طبيعت ، آن قانون كلى صدق مىكند ؟\r\nدر مسألهء پيدايش و نحوهء شكل‌گيرى كليات ، علما سخت درگير هستند ولى به هر صورت آن مفهوم كلّى در ذهن ما وجود دارد . فلاسفهء قبل از ملا صدرا مىگفتند كه تصور از كلى به صورت « تحليل » است ، يعنى در واقع مىگفتند ذهن اول يك چيز جزئى را درك مىكند ، بعد شئ ديگر را ادراك مىكند همراه با يك سلسله امور ، و شئ ديگر را هم همراه يك سلسله امور ديگر ؛ مثلًا آقاى زيد را مىبيند با مشخصاتى : كوتاه قد و زرد چهره ، و حسن را مىبيند بلند قد و گندمگون ، و تقى را مىبيند متوسط القامه و سياه روى ، و آن ديگرى را با خصوصيات ديگر و به همين ترتيب ؛ بعد در تمام آن افراد اختلافها را به دور مىريزد ، باقيمانده ، مىشود آن مفهوم كلى از انسان ؛ وقتى كه آن اختصاصها محو شد باقيمانده مىشود « كلى » . مثال مىزنند مانند سكّه‌هايى با نقشهاى گوناگون كه اگر آن سكه‌ها را بساييم ، در آخر همه يك نوع شده و سكه\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nهستند .\r\nولى اين استدلالها مشكل را حل نمىكند و امر كلّى در برگيرنده درست نمىشود . ملاصدرا روى بحثهاى ديگر رسيد بدانجا كه گفت اصلا « كلّى انسان » داراى نشئه‌هاى متفاوت است ؛ انسان داراى نشئه قوهء خيال است ، داراى نشئه قوهء عقل است و داراى نشئه قوهء حواس است و ديگر نشئه‌ها ، و هر كدام از اين نشئه‌ها يك كلّى مخصوص به خود دارند ؛ مثلًا اين جزئى ، در حس است كه جزئى است ، در خيال شكل ديگرى دارد ؛ و اين نشئه‌ها داخل هم نمىشود ولى عقل به نحو خاصى استنباط مىكند ؛ يعنى آن وجود عقلانى آنقدر وسيع است كه شامل كلى مىشود ، و جزئى « تعالى » مىيابد ، برتر و بالاتر مىرود كلى مىشود و اگر به صورت كلى درآيد نه اين است كه از آن كاسته مىشود .\r\nو باز مسائل ديگر كه اشاره‌اى مىكنم به يكى از آنها . بايد بگويم كه فلسفهء ملا صدرا را هيچ كس بدون ده پانزده سال مطالعه نمىتواند در آن نظر دهد ، زيرا در حدود پنجاه و پنج شصت سال ملا صدرا روى فلسفه‌اش كار كرده است ؛ البته يك مقدار اجمالى و كم مىشود با آن آشنا شد .\r\n\r\nمسألهء اتحاد عاقل و معقول\r\nيكى از آن مسائل فلسفهء او مسألهء « اتحاد عاقل و معقول » است كه كانت هم به شكلى آن را بحث كرده و آن را به نامهاى ديگر هم ذكر كرده ؛ و اين مسأله يعنى اينكه : وقتى من « جزئى » را حس مىكنم ، « من » چيزى ديگر و آن « حس جزئى » چيز ديگر است ؟ يا اينكه نه ، آن خيال قسمتى از من است ، آن انديشه خود من هستم ؟ آنوقت است كه با پاسخ‌گويى به اين مسأله ارزش انديشه‌ها براى انسانها روشن مىشود كه « من » هر كسى با انديشه‌هاى آن كس يگانگى دارد و هر كس آن چيزى است كه انديشه دارد . مولوى با عرفان گفته :\r\n اى برادر تو همه انديشه‌اى * مابقى تو استخوان و ريشه‌اى\r\nگر بود انديشه‌ات گل ، گلشنى * ور بود خارى تو هيمه گلخنى \r\nمن چيستم ؟ گويد تو همان انديشه‌ات هستى ؛ بگو ايده‌ات چيست ، بگو چى\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمىخواهى ، تا بگويم چيستى . اين يكى از آن پايه‌هاى معارف اسلامى است كه مىگويد تو آن انديشه‌اى هستى كه در ضميرت هست . شاعر ديگرى گويد :\r\n گر در طلب گوهر كانى ، كانى * ور در پى جستجوى جانى ، جانى \r\nتو اگر هدفت معدن جمع كردن است معدنى ، و اگر در جستجوى علم هستى تو همان علمى ، اگر در پى شرافت هستى تو شرافتى .\r\n من فاش كنم حقيقت مطلب را * هر چيز كه در جستن آنى ، آنى \r\nالبته اينها را در بيان شعر گفته‌اند ولى كدام فلسفه‌اى است كه بتواند از حد شعر و نثر بيرون رود و اينها را استدلال كند و اثبات نمايد ؟ مولوى گفته است ولى به كدام دليل ؟ با كدام برهان ؟ نه ، من آن نيستم ، دليلت بر مدعايت كدام است ؟ اينها كه شعر و نثر گفته‌اند تخيل است ، آن فلسفه‌اى كه اينها را بيان كند ديگر تخيل نيست ، برهان است . كو آن فلسفه‌اى كه مرد ميدان باشد و اينها را اثبات كند ؟ اگر غير از فلسفهء ملا صدرا فلسفه‌اى يافتيد كه اين موارد را حل كرده باشد ما را نيز خبر كنيد .\r\n\r\n","description":"","footnote":"","page_name":" 281 ","page_number":281},
  {"content":"\r\n . \r\n","description":"","footnote":"","page_name":" 282 ","page_number":282},
  {"content":"\r\n\r\n\r\nوجود ذهنى\r\nيكى از مسائل مربوط به « علم و معلوم » كه شايسته است سرآمد و مهم‌ترين آنها به شمار آيد مسأله‌اى است كه در فلسفهء اسلامى به نام « وجود ذهنى » معروف شده است . اين مسأله مربوط است به حقيقت علم و ادراك و اينكه اين حالت نفسانى كه نام آن را « علم » و « ادراك » گذاشته‌ايم وجودش چه نوع وجودى است و رابطهء عميق و مخصوص وى با شئ خارجى كه آن را « معلوم » و « ادراك شده » مىناميم چيست ؟\r\nدر ميان حالات نفسانى زيادى كه در ما هست از قبيل ميل و اراده و لذت و الم و ترس و جرأت ، حالت خاصى هست به نام « علم » يا « آگاهى » يا « دريافت » ( ادراك ) . ما به موجب اين حالت به وجود خودمان و هم به وجود يك سلسله امور ديگر كه از وجود ما بيرونند آگاهيم . در اينجا مسائل زيادى ممكن است طرح شود از قبيل اينكه اين آگاهيها و دريافتها چند نوع است ؟ و يا اينكه رابطهء اين حالت با شخص ادراك كننده چه رابطه‌اى است ؟ و يا اينكه علت آگاهى ما به خود ما و علت آگاهى ما به اشياء بيرون از وجود ما چيست ؟\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nحقيقت علم چيست ؟ علم از اقسام وجود است\r\nيك مسأله هم اين است كه اساساً حقيقت علم و آگاهى چيست ؟ چگونه است كه يك شئ خودآگاه است و خود را مىيابد و چگونه است كه به غير خودآگاه مىگردد و او برايش منكشف و مشهود مىشود ؟ اين مسأله قهراً دو قسمت پيدا مىكند : يكى آگاهى شئ خودآگاه به ذات خود ؛ دوم آگاهى شئ به غير خود . مسألهء وجود ذهنى قسمت دوم اين مسأله است . آنچه مسلّم است و مىتواند پايهء تجزيه و تحليل و استنتاج‌هاى فلسفى قرار بگيرد اين است كه ما از خود و هم از يك سلسله اشياء بيرونى آگاهيم . همين جهت تدريجا ما را به نحوهء وجود عقلى اشياء و رابطهء آگاهى با شئ خارجى كه ارتباطى با ذهن دارد مىتواند رهبرى كند .\r\nجوابى كه حكما به قسمت دوم داده‌اند اين است كه رابطهء عميق و مخصوصى كه بين « ادراك » و « شئ ادراك شده » هست رابطهء ماهوى است و علم عبارت است از حضور ماهيت معلوم در نزد عالم .\r\n\r\nارزش و اعتبار علم\r\nحكما و فلاسفهء جديد اروپا كه تحقيقات و بحثهاى ارزنده‌اى دربارهء علم و معلوم كرده‌اند فصل مفيدى به نام « ارزش و اعتبار علم » عنوان كرده‌اند .\r\nدر اين فصل دربارهء اين مطلب بحث شده كه محصولات انديشهء بشرى از محسوسات و معقولات چه اندازه با واقع مطابقت دارد و چقدر محتوى حقيقت است .\r\nچنان كه واضح است اين نيز نوعى گفتگو دربارهء رابطهء علم با معلوم يا ادراك و شئ ادراك شده است .\r\n\r\nتنها راه به سوى رئاليسم\r\nحكماى اسلامى هر چند تحت عنوان « ارزش و اعتبار علم » بحثى نكرده‌اند اما\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nآنچه دربارهء وجود ذهنى گفته و اختيار كرده‌اند همان نتيجه را مىدهد ، بلكه در ضمن برخى از ادلّهء وجود ذهنى گفته خواهد شد تنها از طريق رابطهء ماهوى است كه مىتوان به ارزش و اعتبار علم و مطابقت آن با معلوم قائل شد و الزاما همهء كسانى كه به ارزش و اعتبار علم قائلند چاره‌اى ندارند از اينكه نظريهء ارتباط ماهوى را بپذيرند و اصولا طرز تفكر به اصطلاح رئاليستى منحصرا در گرو همين نظريه دربارهء وجود ذهنى است .\r\n\r\nتاريخچهء بحث وجود ذهنى\r\nمطالعه و سير در كتب و مكاتب فلسفى اسلامى نشان مىدهد كه تا قرن پنجم و ششم هجرى فصلى در فلسفه به نام « وجود ذهنى » باز نشده بوده است و قهراً اين مسأله تا آن زمان نه به طور مشخصى مطرح شده و نه دلائلى براى اثبات آن اقامه شده است و نه اشكالاتى كه ممكن بوده پيش بيايد كاملا به ميان آمده و نه عقايد و نظرات متعددى كه بعدها ظهور كرد تا آنوقت پديد آمده بوده است . اين مسأله از قرن پنجم و ششم به بعد رسما در كتب فلسفه و كلام عنوان يافته است « 1 » و عقايد و نظرات مختلفى دربارهء آن اظهار شده و دلائل و اشكالاتى در مورد آن ذكر شده و تدريجا توسعه و گسترش يافته است . در اين مسأله على الظاهر هم قدماى يونانى و هم متكلمين اسلامى و هم عرفا هر يك سهمى داشته‌اند .\r\n\r\nسهم عرفا ، حكما و متكلمين در مسأله سهم قدما\r\nشايد براى يونانيان مىتوان اينقدر سهم قائل شد كه اصل مدعا در باب وجود ذهنى مورد توجه و قبول آنان بوده است . البته از مطالعهء آثار اسلامى دليل قاطعى نمىتوان يافت كه در دوره‌هاى قبل از اسلام در يونان يا اسكندريه قطعا چنين نظر و عقيده‌اى وجود داشته است ولى از آن نظر كه از خلال گفته‌هاى متقدمين از حكماى اسلامى از قبيل فارابى اين مطلب استفاده مىشود اگر فرض كنيم تمام آن گفته‌ها از\r\n\r\n\r\n\r\n\r\n","description":"","footnote":"\r\n( 1 ) . شايد اول كسى كه عنوان مستقل به مطلب داده فخر رازى در مباحث است ؛ بايد بيشتر تحقيق شود .\r\n","page_name":" 285 ","page_number":285},
  {"content":"\r\n\r\nيونانيان و ساير متقدمين استفاده شده است بايد بگوييم اصل مدعا مورد توجه و قبول آنان بوده است و آنان در تعريف علم و ادراك به اين حقيقت پى برده بودند كه علم عبارت است از وجود تجريد شدهء ماهيت معلوم در نفس عالم . فارابى در كتاب تعليقات « 1 » مىگويد : « المعقول من الشئ هو وجود مجرد من ذلك الشئ » . ابن سينا در « طبيعيات » شفا نظير اين تعبير را دارد « 2 » .\r\n\r\nمواضعى كه حكماى اسلامى اين بحث را مطرح كرده‌اند\r\nقبل از آنكه فصل مخصوصى تحت عنوان « وجود ذهنى » باز شود فلاسفه يا در مباحث « مقولات » و يا در مباحث « نفس » و يا در مباحث « عقل و معقول » و مباحث « كلّى » دربارهء علم و ادراك و مسائل مربوط به آن بحث مىكرده‌اند . از بعض كلمات كه در آنجا گفته شده استفاده مىشود كه مدعاى باب وجود ذهنى از نظر آنها محرز و مسلّم بوده است ؛ ايراداتى هم كه متكلمين بر فلاسفه گرفته‌اند بر اساس همان اصل مسلّم بوده است هر چند از قرن هفتم به بعد كه نظريهء « اشباح » در توجيه كلام فلاسفه پيدا شد گروه زيادى مسلّم بودن اصل مدعا را انكار كردند . تمام طرفداران نظريهء اشباح نظر خود را نظر همهء فلاسفهء گذشته دانستند و مدعى شدند كه نظر گذشتگان با نظريهء اشباح منطبق است و گروهى از غير آنها نيز در اينكه منظور فلاسفه چه بوده ترديد كردند .\r\n\r\nترديد در مدعاى حكما توسط مير سيد شريف\r\nمير سيّد شريف در حاشيهء شرح حكمة العين مىگويد : حكما همواره از وجود ذهنى به « صورت » و « مثال » تعبير كرده‌اند و اشبه اين است كه مقصودشان وجود نفس ماهيت است نه شبح ماهيت « 3 » .\r\n\r\n\r\n\r\n\r\n","description":"","footnote":"\r\n( 1 ) . چاپ بمبئى ، ص 9 .\r\n( 2 ) . « طبيعيات » شفا ، چاپ قديم ، ص 358 .\r\n( 3 ) . حاشيهء شرح حكمة العين ، ص 91 .\r\n","page_name":" 286 ","page_number":286},
  {"content":"\r\n\r\n\r\nنظريهء لاهيجى\r\nصاحب شوارق نيز با آنكه خود طرفدار نظر ماهوى است معتقد است كه متقدمين عموما قائل به نظريهء اشباح بوده‌اند و نظريهء « وجود نفس ماهيت در ذهن » از ابداعات متأخرين است « 1 » .\r\n\r\nنظريهء صدرالمتألهين\r\nولى صدرالمتألهين در اسفار « 2 » صريحاً مىگويد كه نظريهء اشباح يك نظريهء مستحدثى است كه در ميان متأخرين پديد آمده و نظر عموم قدما با نظريهء ماهوى منطبق است .\r\nبه عقيدهء ما نيز حق اين است كه نظر قدما نظر ماهوى بوده و نظر اشباح بعدها در اثر به وجود آمدن بن‌بست‌هايى پيدا شده ولى ترديد برخى و جزم برخى ديگر كه نظر قدما با نظر اشباح منطبق است مىرساند كه اين مسأله به طور مشخص در ميان متقدمين اسلامى از قبيل فارابى و ابن سينا مطرح نبوده تا چه رسد به آنكه به طور قطع اين نظر را به دورهء قبل از اسلام نسبت بدهيم « 3 » .\r\nآرى آنچه مسلّم است اين است كه افلاطون و ارسطو و پيروان آنها مطابقت علم و معلوم را اجمالا تصديق داشته‌اند ، در مقابل سوفسطائيان و شكاكان كه هر گونه مطابقت علم و معلوم را مورد ترديد قرار مىداده‌اند . ولى اين جهت به تنهايى كافى نيست كه نظر ارسطو و افلاطون را نظر ماهوى بدانيم زيرا چنان كه بعداً خواهيم ديد طرفداران نظريهء اشباح نيز مطابقت علم و معلوم را انكار ندارند ، همان طورى كه طرفداران مادى بودن علم و ادراك كه در قرون جديد پديد آمده‌اند و نظريهء اشباح را تأييد مىكنند منكر مطابقت علم و معلوم نمىباشند بلكه شديدا از آن دفاع مىكنند ؛ و\r\n\r\n\r\n\r\n\r\n","description":"","footnote":"\r\n( 1 ) . شوارق ، ج 1 / ص 51 .\r\n( 2 ) . اسفار ، ج 1 / ص 78 .\r\n( 3 ) . بايد در ترجمه‌هاى اوليه به عربى مطالعه شود و يا متون اوليهء يونانى به دست آيد .\r\n","page_name":" 287 ","page_number":287},
  {"content":"\r\n\r\nاما اينكه اشكالاتى بر مدعاى آنها وارد است و مطابقت علم و معلوم جز با نظر ماهوى سازگار نيست مطلب ديگرى است . ورود ايراد و اشكال بر نظر شخصى نمىتواند تاريخ فلسفه را تغيير دهد .\r\n\r\nسهم متكلمين ( نقش تخريبى )\r\nسهم متكلمين در اين مسأله مانند بسيارى از مسائل ديگر فلسفهء اسلامى از جنبهء منفى است ، يعنى از جنبهء ناخن زدن و تخريب است . متكلمين همواره كوشش داشته‌اند نظرات فلاسفه را بكوبند و در آنها تشكيك نمايند و نظرات ديگرى در مقابل نظر آنها ابراز دارند ؛ بالطبع زمينه را براى برخورد عقايد و آراء فراهم مىكرده‌اند و در خلال همين اصطكاكها و تصادمها بوده كه برقى جهيده و افكار نوى پا به عرصه گذاشته است . فلسفهء اسلامى قسمتى از پيشرفت و توسعهء خود را مديون تشكيكات متكلمين است .\r\nاشكالات متكلمين در باب وجود ذهنى كه بعداً ذكر خواهد شد مسألهء وجود ذهنى را پروراند و مشخص كرد و به شكل مسأله‌اى مستدل و مبرهن و پر شاخ و برگ درآورد . اين مطلب از خلال مطالب آتيه روشن‌تر خواهد شد .\r\n\r\nسهم عرفا\r\nسهم عرفا از همه اساسىتر است . سهم عرفا تنها در فلسفهء صدرالمتألهين انعكاس يافته است . تنها با نظر مخصوص عرفا در باب وجود و مراتب و تنزلات آن و اينكه هر نشئه‌اى حضرتى است و تطابق عوالم و اينكه ماهيت واحده عين ثابتى دارد و از لوازم اسماء و صفات الهيه است و در آن مرتبه وجود دارد ، وجودى ديگر در عالم ارواح و وجودى در عالم مثال و وجودى در عالم حس و وجودى در اذهان انسانى دارد ، مىتوان مسألهء وجود ذهنى را روى پايهء محكمى گذاشت .\r\nاز نظر عرفا اينكه شئ خارجى ، وجودى هم در ذهن پيدا مىكند جزئى از مطلب كلّىترى است كه هر حقيقتى در مراتب و عوالم مختلف وجوداتى دارد و از آن جمله عالم انسانى است . عرفا احياناً اين وجودات را به نامهاى « وجود علمى الهى » و\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n« وجود خارجى » و « وجود مثالى » و « وجود حسّى » و « وجود ذهنى » اصطلاح مىكنند « 1 » و از اين مراتب به اعتبار اينكه همهء اينها ظهور و تجلّى حقيقت واحد مىباشند به « حضرات خمس » تعبير مىكنند .\r\nاز نظر فلاسفه علم و ادراك عرضى است از اعراض نفس و از اين‌رو دچار اشكال معروف اجتماع عرض و جوهر شده‌اند ولى عرفا تصريح كرده‌اند كه علم و ادراك ما فوق اين است كه به صورت يك عرض نفسانى شناخته شود « 2 » .\r\nبه عبارت ديگر ، از نظر فلاسفه رابطهء « ادراك » با « شئ ادراك شده » رابطهء ماهوى است ولى رابطهء « ادراك » با « شئ ادراك كننده » رابطهء عرض است با موضوع خود ؛ اما از نظر عرفا رابطهء « ادراك » و « ادراك شده » ماهوى است و رابطهء « ادراك » و « ادراك كننده » يگانگى است و ادراك انسانى چيزى جز اين نيست كه شئ ادراك شده كه در هر نشئه و عالمى متناسب با آن عالم ظهور و وجودى دارد در عالم ذهن و نفس انسان نيز موجود است ؛ خود ذهن و نفس داراى هر مرتبه و هر نشئه از وجود است علم و ادراك نيز در همان مرتبه بلكه عين آن مرتبه است ؛ پس علم و عالم و معلوم متحد مىباشند .\r\nتنها با نظر عرفاست كه به حقيقت و بدون شائبهء مجاز مىتوان گفت كه انسان با علم به حقيقت اشياء عالمى مىگردد مشابه با عالم خارجى .\r\nچنان كه بعداً خواهيم ديد نظر ماهوى تنها با قبول نظر عرفا قابل توجيه است و اشكالات وجود ذهنى نيز تنها مطابق اين نظر قابل رفع و حلّ است و از طرفى خواهيم ديد كه نظر ماهوى يگانه نظرى است در باب علم و ادراك كه قابل قبول و قابل دفاع است .\r\n\r\nنظر شيخ اشراق\r\nدر اين ميان سهم شيخ اشراق و سهم صدرالمتألهين را از نظر نبايد دور داشت .\r\n\r\n\r\n\r\n\r\n","description":"","footnote":"\r\n( 1 ) . رجوع شود به مقدمهء قيصرى بر شرح فصوص ، اواخر فصل سوم و تمام فصل پنجم و به « فصّ اسحاقى » فصوص الحكم و به مصباح الانس ، ص 103 .\r\n( 2 ) . شرح فصوص قيصرى .\r\n","page_name":" 289 ","page_number":289},
  {"content":"\r\n\r\nشيخ اشراق هر چند مستقلًا فصلى براى اين مطلب باز نكرده است ولى اصول فلسفى وى در باب نور و ظلمت ، او را وادار كرده كه علم و ادراك را از سنخ نور بداند و ادراك را به ظهور تفسير كند . وى نظر مشّائين را دربارهء اينكه ملاك ادراك شئ ذات خويش را تجرد وى از ماده است رد مىكند و مىگويد آن چيزى كه ملاك ادراك است نوريت است نه تجرد « 1 » ، ولى صدرالمتألهين با اصولى كه در باب وجود تأسيس مىكند بين نظر شيخ اشراق و نظر مشّائين توفيق مىدهد و هر دو را به يك اصل ارجاع مىكند . سهم ديگر شيخ اشراق برهان خاصى است كه دربارهء « صورت نفسانى » اقامه مىكند كه بعداً ذكر خواهد شد . و اما صدرالمتألهين ، سهم وى در اين است كه با اصول خاص خود بين نظر فلاسفهء مشّائى و شيخ اشراق و عرفا توانسته جمع و توفيق كند و همه را بر اصول برهانىترى استقرار دهد . بعلاوه وى در حل برخى اشكالات گيج كنندهء وجود ذهنى سهم بسزايى دارد چنان كه عن قريب خواهد آمد . اينك وارد ذكر اقوال و بيان ادلّه و اشكالات وجود ذهنى و پاسخ آنها با توجه به سير تاريخى آنها مىشويم .\r\n\r\nاقوال وجود ذهنى\r\n\r\n[ نظر ماهوى 
  ]\r\n1 . نظر ماهوى . مطابق اين نظر ماهيت شئ معلوم واقعاً در ذهن حضور پيدا مىكند و وجود در يك تقسيم حقيقى منقسم مىگردد به ذهنى و خارجى . اين همان نظريهء معروف منسوب به فلاسفه است . حاجى در منظومه مىگويد :\r\n للشّىء غير الكون فى الاعيان * كون بنفسه لدى الاذهان \r\n\r\nنظريهء « اضافه » اشعرى\r\n2 . نظر اضافه . مطابق اين نظر حقيقت علم عبارت است از نوعى اضافه بين شخص ادراك كننده و شئ ادراك شده ، نظير اضافه و نسبتى كه بين دو نفر كه در مقابل هم نشسته‌اند پديد مىآيد .\r\nقدماى متكلمين طرفدار اين نظريه بوده‌اند و آن را « تعلّق » مىناميده‌اند . مطابق\r\n\r\n\r\n\r\n\r\n","description":"","footnote":"\r\n( 1 ) . حكمة الاشراق ، چاپ هنرى كربن ، ص 114 .\r\n","page_name":" 290 ","page_number":290},
  {"content":"\r\n\r\nنقل خواجه در تلخيص المحصّل « 1 » اولين كسى كه اين نظر را ابراز داشت ابو الحسن بصرى اشعرى معروف است . طرفداران اين نظر دو دسته‌اند ؛ برخى قائل به وجود صورتى از مدرك در نفس هستند ولى به دلائلى كه متعرض شده‌اند علم خود آن صورت نيست بلكه علم اضافه‌اى است بين شخص و آن صورت ؛ اما برخى ديگر منكر وجود صورت شده و علم را بيش از اضافه‌اى بين شخص ادراك كننده و شئ ادراك شده ندانسته‌اند .\r\n\r\nنظر فخر رازى\r\nفخر رازى در مباحث المشرقيه قول اول و در المحصّل قول دوم را اختيار مىكند و در الملخّص مىگويد كه علم اضافه است خواه آنكه صورتى در نفس موجود باشد يا نباشد .\r\nقول به اضافه بر خلاف آنچه معروف شده از مخترعات فخر رازى نيست ، قبل از او وجود داشته است ؛ و هم اينكه معروف است كه « وى منكر وجود ذهنى است » « 2 » به طور مطلق صحيح نيست . فخر رازى در مباحث المشرقيه كه مهم‌ترين كتاب وى است صريحاً به وجود صورت ذهنيه اعتراف مىكند ، چيزى كه هست مدعى است كه خود آن صورت علم و ادراك نيست ، علم و ادراك عبارت است از اضافهء بين شخص و آن صورت « 3 » .\r\n3 . نظر اشباح . مطابق اين نظر علم و ادراك عبارت است از صورت و مثالى از شئ ادراك شده در نفس ادراك كننده يا در برخى از جهازات عصبى وى ، نظير سايهء شخص بر ديوار و تصوير بر كاغذ و نقش در آيينه . رابطه‌اى كه بين اين صورت و مثال با شئ ادراك شده هست فقط شباهت است ، رابطهء ماهوى نيست . قاضى بيضاوى « 4 » در طوالع الانوار و شارح كلام وى ابو الفتح شمس الدين بن محمود بن عبد الرحمن\r\n\r\n\r\n\r\n\r\n","description":"","footnote":"\r\n( 1 ) . ذيل « محصل افكار المتقدمين » ، ص 69 .\r\n( 2 ) . حاجى در شرح منظومه و صدرالمتألهين در باب « وجود ذهنى » اسفار .\r\n( 3 ) . مباحث المشرقيه ، ص 331 .\r\n( 4 ) . مطارح الانظار فى شرح طوالع الانوار ، ص 93 و 95 و 96 .\r\n","page_name":" 291 ","page_number":291},
  {"content":"\r\n\r\nاصفهانى در مطارح الانطار و همچنين شارح حكمة العين ابن مباركشاه معروف به ميرك بخارى در شرح حكمة العين « 1 » و قطب الدين شيرازى در درّة التاج « 2 » و شارح مقاصد « 3 » اين نظر را انتخاب كرده و ادعا كرده‌اند كه نظر فلاسفه با همين عقيده منطبق است . مطابق قول صاحب شوارق همهء قدما تابع نظر اشباح بوده‌اند .\r\n\r\nاصول اقوال دربارهء حقيقت علم\r\nاصول اقوال در حقيقت علم و ادراك سه قول بيش نيست گو اينكه طرفداران هر يك از اينها از جنبه‌هاى ديگر با هم اختلاف كرده‌اند ، مثل اينكه طرفداران نظر ماهوى در اين جهت كه ادراك از چه مقوله‌اى است اختلاف نظر پيدا كرده‌اند ، برخى علم را از مقولهء كيف ( قدماى فلاسفه ) و برخى از مقولهء معلوم ( محقق دوانى ) و برخى از مقولهء معلوم با قيد اينكه به مقولهء كيف منقلب مىگردد و برخى خارج از مقولات ( صدرالمتألهين ) دانسته‌اند ؛ و همچنين طرفداران نظر اضافه چند دسته شده‌اند كه دو دستهء آنها ذكر شد . طرفداران نظر اشباح نيز از اين نظر كه محل آن اشباح كجاست ، آيا نفس مجرد است يا قسمتى از اعصاب مغز و دماغ است و يا محل ادراك صور حسّى ، اعصاب و محل ادراك صور عقليه ، نفس ناطقه است اختلاف نظر پيدا كرده‌اند .\r\nحقيقت اين است كه نظر اضافه و نظر اشباح هيچكدام متّكى به دليل خاصّى نيست بلكه آنجا كه اشكالات صعب الانحلال نظر ماهوى مطرح بوده و برخى از اهل نظر خود را قادر به حل آنها نمىديده‌اند ، به عنوان راه فرار ، يكى از آن دو راه را انتخاب كرده‌اند و گرنه هيچ دليلى مستقيماً بر اينكه علم و ادراك صرفاً اضافه‌اى است بين شخص و شئ ادراك شده و يا آنكه شبح و تصويرى است كه در دماغ يا نفس پيدا مىشود اقامه نشده و چنين به نظر مىرسد كه امكان ندارد چنين برهانى اقامه شود . حتّى آنچه در علم امروز طرفداران نظريهء مادى بودن علم و ادراك ذكر كرده‌اند دليل\r\n\r\n\r\n\r\n\r\n","description":"","footnote":"\r\n( 1 ) . شرح حكمة العين ، ص 91 .\r\n( 2 ) . درّة التاج ، جزء سوم از بخش نخست ، ص 82 .\r\n( 3 ) . شرح مقاصد ، ج 1 / ص 224 .\r\n","page_name":" 292 ","page_number":292},
  {"content":"\r\n\r\nمستقيم بر مدعاى آنها نيست « 1 » . پس عمده اين است كه ادلّهء نظريهء ماهوى ذكر شود و سپس اشكالاتى كه سبب شده برخى به نظريهء اضافه و برخى به نظريهء اشباح پناه ببرند يادآورى گردد .\r\nادلّه‌اى كه به عنوان اثبات نظريهء ماهوى ذكر شده هر چند با هم متفاوت مىباشند و برخى از آنها صرفاً نفى نظريهء اضافه را نتيجه مىدهد نه اصل مدعا را ، ولى از آنجا كه منظور همهء اقامه كنندگان آن دلائل اثبات اصل مدعا بوده - چيزى كه هست برخى از آنها توجّه نداشته‌اند كه اين دلائل ممكن است از لحاظ نفى نظريهء اشباح منتج نباشد ، مانند همهء كسانى كه بين نظريهء حكما و نظريهء اشباح تفاوت فرض نكرده‌اند ، و برخى ديگر همان دلائل را براى نفى نظريهء اشباح نيز كافى دانسته‌اند مانند صدرالمتألهين در اسفار ، ج 1 / ص 78 و صاحب شوارق در جلد اول شوارق ، ص 52 و حاجى سبزوارى در شرح منظومه ، باب « وجود ذهنى » - از اين‌رو ما همهء آن دلائل را به عنوان اثبات نظريهء ماهوى ذكر مىكنيم و سپس به نقد آنها مىپردازيم و هر كدام را كه تمام دانستيم انتخاب مىكنيم .\r\n\r\n\r\n\r\n\r\n","description":"","footnote":"\r\n( 1 ) . رجوع شود به اصول فلسفه ، ج 1 ، مقالهء چهارم .\r\n","page_name":" 293 ","page_number":293},
  {"content":"\r\n . \r\n","description":"","footnote":"","page_name":" 294 ","page_number":294},
  {"content":"\r\n\r\n\r\nادلّهء وجود ذهنى\r\n1 . در اسفار يك دليل از راه تصور معدومات ذكر كرده و البتّه واضح است كه اين راه فقط وجود صورتى را در عقل اثبات مىكند ولى مطابقت ماهوى را ثابت نمىكند بلكه در مطابقت ماهوى صورت « عدم » با حقيقت عدم اشكالى هست كه در خود كتاب متعرض شده . آرى اگر تنها نظر به وجود صورت باشد ( در مقابل قول اضافه ) و وحدت ماهوى از راه علم ثابت شود ، اشكالى نخواهد بود .\r\n2 . دليل دوم اين است :\r\n« انا نحكم على أشياء لا وجود لها فى الخارج أصلا بأحكام ثبوتيّة صادقة ، و كذا نحكم على ما له وجود و لكن لا نقتصر فى الحكم على ما وجد منه بل نحكم حكما شاملا . . . »\r\nبر اين دليل سه ايراد ذكر كرده و ايراد اولش كه وارد مىنمايد و مورد قبول هم هست اين است كه اين قضايا فعليهء خارجيه نيست بلكه حقيقيهء تقديريه است و حكم به اين نحو ، وجود موضوع را تقديراً لازم دارد نه فعلًا .\r\nاين اشكال را از اين راه نيز كه ما گفته‌ايم مىتوان تقويت كرد كه يك مقدمهء اين دليل قاعدهء فرعيه است و قاعدهء فرعيه ايجاب مىكند وجود موضوع را در ظرف اتصاف موضوع به محمول نه در هر ظرفى كه واقع شود ( و اين خود اشكال مستقلى\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nاست ) . اين دربارهء « كلّ عنقا طائر » و « كل مثلث فان » ؛ و اما قضاياى « اجتماع النقيضين مغاير لاجتماع الضدين » و « شريك البارى ممتنع » حق اين است كه از نوع قضاياى « زيد معدوم بالضروره » است و اينها در حقيقت قضاياى سالبه‌اى هستند كه به صورت موجبه ذكر شده‌اند ؛ و اينكه حاجى اين قضايا را در سلك قضاياى حقيقيه - در اينجا و در مبحث « حمل » - محسوب داشته اشتباه است زيرا قضاياى حقيقيه در مركّبات است و اين قضايا سوالب بسيطه‌اند .\r\n3 . در اينجا در چند قسمت بايد بحث كنيم ؛ يكى راجع به اينكه قضاياى حقيقيه آيا فعليه هستند يا تقديريه ؟ تا جواب صدرالمتألهين داده شود ؛ و در اينجا بايد مفاد قضاياى حقيقيه را طبق آنچه شيخ گفته تشريح كرد ؛ و ديگر اينكه ظرف اتصاف در قضاياى حقيقيه آيا ذهن است يا خارج ؟ و اگر ذهن است فرق بين ذهنيه و حقيقيه چيست ؟ و اگر خارج است پس فرق بين حقيقيه و خارجيه از لحاظ صدق چيست ؟ بلكه فرق بين حقيقيه و مجموعى از شخصيه‌ها چيست ؟ و آيا حقيقيه يك صدق دارد يا صدق‌ها دارد ؟ و ضمنا بحث شود كه جعل احكام آيا به نحو قضاياى حقيقيه است يا به نحو قضاياى خارجيه است ؟ و آيا حاجى منشأ اشتباه شيخ انصارى شده در اين مطلب ؟ !\r\nديگر اينكه قضاياى « شريك البارى ممتنع » و « اجتماع النقيضين مغاير لاجتماع الضدين » چه سنخ قضاياست ؟\r\n4 . فرق است بين « كلّما وجد ألف كان ب » و بين « كلّ ما لو وجد كان ألفا فهو بحيث لو وجد كان ب » .\r\nدر اول ، قضيه شرطيهء محضه است و با ادوات « كلّما » و « لو » شروع مىشود و صرفاً تقديرى است ، ولى در دوم با « كلّ ما » شروع مىشود و موضوع « ما » ى موصوله يا موصوفه و اشاره به ماهيت است يعنى « كل ماهية صفتها أنّها لو وجدت كانت ألفا » و محمول هم شأنيت و اقتضا و صلاحيت ماهيت و بالقوه بودن وى است براى اينكه على تقدير الوجود « ب » بوده باشد .\r\n5 . در عبارت خواجه « لبطلت الحقيقية » بوده و بعد متأخرين تحريف كرده‌اند و صدرا در عين اينكه در مقام تقرير قضيهء حقيقيه خوب عبارت را تقرير كرده بد استنباط كرده است .\r\n6 . صدرا در جواب اشكال ششم وجود ذهنى قبول مىكند كه قضيهء غير بتّيه راجع\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nبه شرطيه نيست هرچند مىگويد مساوق با شرطيه هست .\r\n7 . در شوارق برهان « لبطلت الحقيقية » مغاير با برهان « للحكم ايجابا على المعدوم » قرار داده شده و شايد بتوان گفت كه حاجى فقط نظر به برهان دوم شوارق دارد و كارى به برهان خواجه و تقرير صدرالمتألهين ندارد .\r\n\r\n","description":"","footnote":"","page_name":" 297 ","page_number":297},
  {"content":"\r\n . \r\n","description":"","footnote":"","page_name":" 298 ","page_number":298},
  {"content":"\r\n\r\n\r\nخدا و جهان ديگر\r\n\r\nعلاقه‌مندى بشر به اين موضوع\r\nفرضاً ما هنوز نپذيرفته باشيم كه مسئله شناسايى خدا امرى فطرى است و هر كسى به حكم فطرت و غريزه راهى به خالق و آفرينندهء خود دارد ، اين جهت قابل ترديد نيست كه علاقه به فهم و دانستن اين مسئله در نهاد هر كسى هست .\r\nهر مجهولى كه در برابر بشر خودنمايى كند علاقه به حل آن در روح كنجكاو وى پديد مىآيد و هر اندازه كه آن مجهول عظيم‌تر و باشكوه‌تر باشد علاقه و آرزوى فهم و حل آن نيز بيشتر است . به اين جهت موضوع « خدا شناسى » كه شامل بزرگ‌ترين راز جهان است از هر موضوع ديگر براى بحث و تحقيق جالب‌تر و جاذب‌تر است .\r\nگذشته از اين جهت ، اين موضوع با هستى و اصل و ريشهء آدمى ارتباط دارد . اگر كودكى را از سر راه برداشته باشند و از او نگهدارى كنند تا بزرگ گردد و به حد رشد و تميز برسد ، مسلّماً يكى از علاقه‌ها و آرزوهاى آن كودك اين خواهد بود كه بداند پدر و مادر او كيستند و ريشه و تبارش چيست خواه آنكه اين دانستن و ندانستن سود يا زيانى براى او داشته باشد يا نداشته باشد .\r\nمثل اين است كه آدمى خود به خود و طبيعتا اين قاعدهء منطقى را استشمام\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nمىكند كه تا اصل و ريشهء يك چيز شناخته نشود خود آن چيز شناخته نمىشود ، پس اگر بخواهد خود را بشناسد بايد پدر و مادر خود را بشناسد و به اصل و ريشه و تبار خود پى ببرد .\r\nنظير همين احساس در هر كسى نسبت به جهان هست . ما همه فرزندان و مخلوقات اين جهانيم و طبعا علاقه‌منديم كه اصل و ريشهء واقعى همهء كائنات را كه آنها نيز مانند ما فرزندانى و مخلوقاتى هستند بشناسيم .\r\nعلاقه به سرنوشت نيز به نوبهء خود باعث و محرك ديگرى است براى تحقيق و جستجوى ما . آدمى با خود فكر مىكند اگر واقعاً خدايى باشد خلقت من بدون هدف نخواهد بود و آنوقت ممكن است كه وظايف و تكاليفى باشد كه من بايد آنها را اجرا كنم ، در اين صورت سعادت و شقاوت من بستگى به اجراى آن وظايف و تكاليف دارد . هنگامى كه آدمى با اين سؤالات روبرو شد علاقه به سرنوشت حكم مىكند كه نسبت به اين مسئله بىاعتنا نباشد . متكلّمين اسلامى به همين قسمت اخير توجه كرده‌اند و به اين سبب تحقيق در اين مسئله را عقلا لازم و واجب دانسته‌اند .\r\n\r\nطرح مسئلهء خدا و جهان ديگر\r\nحل برخى از مسائل بستگى زيادى به كيفيت طرح آنها دارد ، اگر اندكى انحراف يا مسامحه در كيفيت طرح و تصوير آنها رخ دهد به كلّى به صورت مجهولى غير قابل حل درمىآيد . مسائل فلسفى عموما از اين قبيل است . آن گروه از فلاسفه كه توانسته‌اند به سرچشمه‌هاى مسائل فلسفى برسند معتقدند كه اشكال عمده براى ذهن انسان در مسائل فلسفى اين است كه بتواند آنها را به نحو صحيحى براى خود طرح كند ، بر خلاف مسائل برخى علوم يا همهء علوم كه طرح و تصوير صورت مسئله چندان اشكالى ندارد ، عمده اين است كه راه حل آن پيدا شود . مثلًا براى يك دانشجوى رياضى طرح صورت يك مسألهء رياضى چندان اهميّت ندارد ، آنچه مهم است اين است كه برهان و راه حل آن مسئله را پيدا كند . غالب انحرافات و بلكه اختلافات در مسائل فلسفى از ناحيهء كيفيت طرح و تصوير پديد مىآيد و به اصطلاح تصور در اين مسائل از تصديق آنها دشوارتر است . پس اگر بخواهيم نقطهء انحراف را در مسائل فلسفى پيدا كنيم بيشتر بايد در مرحلهء طرح و تصوير جستجو كنيم و ببينيم از\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nاول اين مسئله براى ذهن به چه صورت مشوّش و مشتبهى طرح شده است . مسئلهء خدا و جهان ديگر را به دو نحو مىتوان طرح كرد : طرح صحيح و معقول ، و طرح غلط و گمراه كننده . اگر صحيح طرح كنيم از بسيارى از اشكالات كه خود به خود در ذهن پيدا مىشود رهايى خواهيم يافت ، ولى اگر به طرز غلط و گمراه كننده‌اش طرح كنيم هر لحظه دچار اشكال و اشتباه خواهيم شد و هرچه بيشتر تلاش كنيم بيشتر از حقيقت دور مىشويم . بعدها خواهيم ديد كه همهء اشكالات و استدلالات ماديين متوجه همان طرح غلط و گمراه كننده است . ما براى اينكه بفهمانيم چگونه مىشود كه يك مسألهء فلسفى را دو نحو طرح كرد مثالى نسبتا ساده ذكر مىكنيم كه ضمنا شايد شبيه‌ترين و نزديك‌ترين مثالها به مطلب مورد بحث ماست .\r\n\r\nيك مثال ساده\r\nاين مثال ساده را دربارهء زمان انتخاب مىكنيم .\r\nفرض كنيد يك نفر مىخواهد مسئلهء زمان را طرح كند و دربارهء زمان تحقيق نمايد و بداند آيا حقيقتى به نام زمان هست يا نيست ؟ و اگر هست چگونه حقيقتى است ؟\r\nيك وقت هست كه تصور اين شخص دربارهء زمان از نوع تصورى است كه دربارهء يكى از مواد و اجرام و اجزاء طبيعت دارد ، يعنى مىپندارد كه آن چيزى كه نام « زمان » به آن داده‌اند يكى از ميليونها اجرام و اجزاء طبيعت است . بديهى است كه اگر چنين تصورى براى كسى پيدا شود و مسئلهء زمان براى وى به اين صورت طرح گردد هميشه انتظار خواهد داشت كه يك روز در ضمن يك آزمايش و در زير يك ذره‌بين و يا از پشت لولهء تلسكوپ به وسيلهء يك مكتشف ، وجود زمان اعلام گردد .\r\nحالا اگر بخواهيم وارد تحقيق و جستجو دربارهء زمان بشويم آيا صورت اين مسئله مانند دو مسئلهء بالا « 1 » خواهد بود ؟ يعنى آيا بايد اين مسئله به اين صورت براى ما طرح شود كه آيا در طبيعت و يك گوشه از جهان يك موجود ديگرى در رديف ساير موجودات به نام « زمان » وجود دارد و يا ندارد ؟\r\n\r\n\r\n\r\n\r\n","description":"","footnote":"\r\n( 1 ) . [ ظاهراً مقصود از « دو مسئلهء بالا » تحقيق دربارهء يك عنصر يا يك ستاره به عنوان جزئى از اجزاى طبيعت مىباشد . 
  ]\r\n","page_name":" 301 ","page_number":301},
  {"content":"\r\n\r\nآيا نوع تحقيق و جستجوى ما دربارهء زمان شبيه نوع تحقيقى است كه دربارهء يك عنصر يا يك ستاره مىكنيم يعنى در صدد كشف يك موجود ديگر علاوه بر آنچه تاكنون مىشناخته‌ايم هستيم و اگر فرضا كشف كرديم بايد بگوييم به كشف جديدى در طبيعت نائل شده‌ايم و همان طورى كه يكى برق و يكى ميكروب و يكى راديوم را در طبيعت كشف كرد يكى هم زمان را در طبيعت كشف كرده است ؟ و يا اينكه تحقيق دربارهء زمان بايد طور ديگرى صورت بگيرد ، بايد به اين صورت باشد كه آيا جهانى كه ما در آن زندگى مىكنيم و در آن سه بعد حقيقى مىبينيم بعد چهارمى هم دارد يا ندارد ؟\r\nخيلى فرق است بين اينكه در پى تحقيق امرى باشيم كه اگر به آن برسيم نتيجه‌اش اين است كه واقعيّتى جديد در ميان واقعيّتها و در كنار آنها كشف كرده‌ايم و او هم در ميان آنها جايى و مقامى دارد و احياناً مىتوانيم آن را نشان بدهيم ، ابزار و آلات مخصوصى برايش به كار ببريم ، او از خود آثار مخصوص و جدايى در عرض و در رديف ساير آثار داشته باشد ، و بين اينكه در پى تحقيق امرى باشيم كه اگر به آن برسيم واقعيّت جديدى در ميان واقعيّتها كشف نكرده‌ايم بلكه تصور ما دربارهء همهء واقعيّتهاى موجود عوض شده ، تاكنون طبيعت و جهان را فقط با سه بعد طول و عرض و عمق ( درازا و پهنا و ژرفا ) مىشناختيم ، اكنون دانستيم بعد چهارمى هم دارد كه نامش « زمان » است ، جهانى كه تاكنون مىپنداشتيم به سه طرف كشيده شده معلوم شد به چهار طرف كشيده شده است .\r\nپس هنگامى كه مىگوييم « زمان هست » نه به اين معنى است كه در طبيعت علاوه بر اكسيژن و هيدروژن و غيره و علاوه بر آب و خاك و هوا و علاوه بر انسان و حيوان يك موجود ديگرى هم در طبيعت هست تا نوبت به اين برسد كه از ما بپرسند اگر زمان هست آيا بسيط است يا مركّب ؟ اگر بسيط است اتمهاى داخل زمان چگونه است ؟ چند واحد الكترون بر گرد پروتون زمان مىچرخد ؟ و اگر مركّب است آيا جامد است يا مايع است يا بخار ؟ آيا جاندار است يا بىجان ؟\r\nهيچيك از اين سؤالات مورد ندارد زيرا معنى حقيقت داشتن زمان اين نيست كه موجود خاصى در طبيعت در عرض ساير موجودات و در رديف آنها وجود دارد ، معنىاش اين است كه همهء اين موجودات كه نام برده شد علاوه بر سه بعدى كه دارند بعد چهارمى هم دارند ، هيچكدام از اينها از زمان خالى نيستند . به عبارت ديگر طبيعت و جهان بعد چهارمى هم دارد . اگر بگويند زمان در كجاست ؟ خواهيم گفت يك جا و\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمكان مخصوص ندارد و در عين حال در همه جا هست ، هر جا كه مكان هست زمان هم هست ، زمان همه جا را پر كرده و به همهء اشياء و اجزاء طبيعت به اندازهء خودشان به خودشان نزديك است .\r\nپس مضحك خواهد بود اگر كسى ايراد بگيرد و بگويد اگر زمان حقيقت دارد در كجاست و چرا من آن را لمس نمىكنم ؟ زمان را به من نشان بدهيد .\r\nبا حفظ تنزيه و بدون اينكه بخواهيم به اصطلاح مرتكب تشبيهى شده باشيم ، مىگوييم : نزديك‌ترين مثالها براى اينكه اندكى به حقيقت نزديك شده باشيم و كم و بيش طرح و تصوير صحيحى از مسئلهء خدا و جهان ديگر در ذهن خود داشته باشيم مثال زمان است .\r\nآن كس كه در پى تحقيق اين مسئله است بايد از اول بداند كه در پى يك موضوع فلسفى است نه يك موضوع به اصطلاح علمى ، يعنى نبايد آنطور در جستجو باشد كه يك موجود خاص را در ميان موجودات طبيعت و در كنار آنها جستجو مىكند ، بايد بداند كه اعتقاد به ماوراء طبيعت در حقيقت به منزلهء اعتقاد به يك بعد خاص براى جهان علاوه بر ابعاد سه‌گانه يا چهارگانه يا بيشتر است و البته آن بعد داراى مشخصات مخصوص به خود است ؛ يعنى جهان به يك جانب ديگر هم كشيده شده كه آن جانب را « ماوراء طبيعت » مىخوانيم . شعاع وجود و هستى همان طورى كه به سه طرف مكانى و يك طرف زمانى امتداد يافته به يك سوى ديگر هم امتداد يافته است ، با اين تفاوت كه اين امتداد است كه ساير امتدادها را به وجود آورده است ، ساير امتدادها خواه چهار تا باشد و خواه بيشتر قائم به اين يك امتداد مىباشد .\r\nهر چند ديده نشده كه تاكنون حكما و فلاسفه از جهان ديگر به « بعد » و « امتداد » تعبير كرده باشند و اين طرز بيان و تعبير مخصوص اين گفتار است ، امّا تقريبى كه در اين گفتار به عمل آمد منطبق است با حقيقتى كه الهيّونى كه قدمى راسخ در اين فن دارند به آن رسيده‌اند .\r\nحكماى الهى تعبير ديگرى دارند كه نزديك به اين است ؛ معمولًا علل طبيعى را كه در زمان واقع‌اند خواه آنكه همزمان باشند يا تقدم و تأخّر زمانى داشته باشند « سلسلهء عرضى » و علل ماوراء الطبيعى را « سلسلهء طولى » مىنامند .\r\nاگر مطلب را به اين صورت طرح كنيم يعنى بدانيم كه طرز صحيح طرح اين مسئله فقط همين است يكباره به بىپايگى همهء اشكالات و استدلالات مادّيّين پى\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمىبريم . همهء آن اشكالات يا استدلالات در زمينهء اين طرح است كه ما مسئلهء خدا و جهان ديگر را به صورت جستجو از حقيقتى در كنار حقيقتهاى ديگر طبيعت و در عرض آنها طرح كنيم و بديهى است كه اگر اين گونه طرح كنيم هيچگاه به حقيقت نخواهيم رسيد . ماديين وقتى كه مسئلهء « روح » را طرح مىكنند از روح آن گونه جستجو مىكنند كه از يك عضو از اعضاى بدن جستجو مىكنند . بديهى است كه فرق است بين اينكه بخواهيم يك « جزء » از اجزاء طبيعت بدن را كشف كنيم و بين اينكه بخواهيم بدانيم كه آيا اين حقيقت كه نامش « بدن » است و آثار حياتى دارد فقط داراى سه يا چهار امتداد وجودى است يا يك امتداد ديگر هم دارد و آن امتداد مشخصات ديگرى دارد و نام آن « روح » و « حيات انسانى » است . البتّه بعداً به تفصيل استدلالات ماديين را در اين زمينه‌ها ايراد و تجزيه و تحليل خواهيم كرد .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\nيادداشتهاى مقالهء توحيد\r\n1 . فرقى كه بعد پنجم ما با ساير ابعاد دارد يكى در اين است كه شعاع وجود از اين بعد به ساير ابعاد كشيده شده يعنى علّت و مقوّم ساير ابعاد است و نسبت او با ساير ابعاد نسبت علّت با معلول است . در حقيقت ما در تحليل واقعى و عقلانى علّت و معلول به آنجا رسيده‌ايم كه علّت ايجابى بعدى از ابعاد معلول و باطن اوست .\r\nفرق ديگر اينكه : آنچه اصطلاحا « بعد » ناميده مىشود وجودى است مخلوط و آميخته به عدم . حقيقت « بعد » كشش و امتداد است . در كشش و امتداد دو مفهوم خوابيده است : يكى سريان و نفوذ شعاع وجود ، و ديگر افتقار و افتراق و جدايى مراتب از يكديگر . ولى در اين چيزى كه ما از آن به « بعد پنجم » تعبير كرديم خاصيّت اول يعنى سريان و نفوذ شعاع وجود هست امّا بدون آميختگى به عدم و افتراق و به همين جهت معيّت دارد با همهء مراتب ، در هر چيزى از خودش به خودش نزديك‌تر است و لهذا منشأ اين قاعده است : « بسيط الحقيقة كل الاشياء » .\r\nفرق ديگر اينكه : چهار بعد ديگر عين اشياء هستند ولى به هيچ وجه خارج نيستند ؛ مثلًا دربارهء زمان مىتوان گفت : « داخل فى الاشياء لا بالممازجة » امّا نمىتوان گفت : « خارج عن الاشياء لا بالمباينة » ولى دربارهء بعد ماوراء الطبيعى ، هم مىتوان گفت :\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n« ليس عن الاشياء بخارج » و هم مىتوان گفت : « و لا فيها بوالج » « 1 » .\r\nفرق ديگر اينكه : بعد پنجم بعد ثابت جهان است و آن ابعاد متغيّرند ( بعد زمانى عين تغيّر يعنى مقدار تغيّر است و چون مقدار كمّيّت است بعد است و آن سه بعد متغيّرند و هم ما فيه التغيرند ) كما اينكه روح بعد ثابت انسان است .\r\nفرق ديگر اينكه : ساير ابعاد متشابهند ، يعنى به حكم اينكه امتداد و كشش و افتقار مىباشند اجزاء هر يك متشابه است ، تا هر جا كه برود يكنواخت است ، ولى بعد پنجم متشابه نيست ، هر بعدى بعدى دارد در همان جهت زيرا هر باطنى باطنى دارد و آن باطن نيز باطنى دارد همان طورى كه دربارهء قرآن مجيد وارد شده و البتّه همان طورى كه اهل تحقيق گفته‌اند بواطن قرآن بر بواطن عالم انطباق دارد ( رجوع شود به جلد سوم اسفار ) .\r\nپس اين تعبير دينى دربارهء ظاهر و باطن و همچنين تعبير خود قرآن مجيد كه از حيات دنيا به « ظاهر » تعبير مىكند و آخرت را در مقابل دنيا مىاندازد مؤيّد تعبير ماست به بعد و كشش و امداد ، زيرا غرض ما فقط اين بود كه بفهمانيم عالم آخرت و عالم ملكوت يك نوع جهان بينى فلسفى است دربارهء كنه و حقيقت و امتدادهاى وجود ، قرآن هم مىگويد : نسبت آخرت به دنيا نسبت باطن به ظاهر است . نقل شده از على ( عليه السلام ) : « الاخرة من الدّنيا كالمعنى من اللّفظ » . ايضاً در ذيل آيهء كريمهء  « يَوْمَ نَطْوِي السَّماءَ كَطَيِّ السِّجِلِّ لِلْكُتُبِ »  « 2 » وارد شده . . . « 3 »\r\nپس نسبت آخرت به دنيا از قبيل نسبت دو موجود و دو خانهء عرضى نيست ، مثل شهر تهران و شهر اصفهان ، يا اصفهان فعلى و اصفهان زمان صفويه كه اين خراب شده و دوباره درست شده ، بلكه از قبيل باطن جهان و ظاهر جهان و از قبيل باطن انسان و ظاهر انسان است ؛ از قبيل اين است كه ما براى هر چيزى دو وجهه و دو صفحه قائل باشيم و معتقد باشيم جهان غير از صفحهء محسوس صفحهء ديگرى هم دارد ، اين دو صفحه دو حقيقت جدا نيستند بلكه دو چهره و دو طرف از يك حقيقت مىباشند .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبه 184 .\r\n( 2 ) . انبياء / 104 .\r\n( 3 ) . [ نسخه دستنويس استاد به همين صورت است . 
  ]\r\n","page_name":" 306 ","page_number":306},
  {"content":"\r\n\r\n2 . وجه مشتركى كه اين بعد با ساير ابعاد دارد اين است كه جزئى از اجزاء جهان ما يعنى وجود جزئى و محدود به اصطلاح عرفا نيست بلكه احاطه و كليّت دارد و هيچ چيزى از آن خالى نيست :\r\n فَأَيْنَما تُوَلُّوا فَثَمَّ وَجْهُ اللَّهِ  « 1 » .\r\nليس عن الأشياء بخارج .\r\n وَ هُوَ مَعَكُمْ أَيْنَ ما كُنْتُمْ  « 2 » .\r\n وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ  « 3 » .\r\n أَنَّ اللَّهَ يَحُولُ بَيْنَ الْمَرْءِ وَ قَلْبِهِ  « 4 » .\r\n وَ هُوَ اللَّهُ فِي السَّماواتِ  « 5 » .\r\n وَ لِكُلٍّ وِجْهَةٌ هُوَ مُوَلِّيها  « 6 » .\r\n3 . وقتى كه اين حقيقت را به اين نحوه براى خود طرح كنيم عجالتا به چند نتيجهء نقد و فورى مىرسيم :\r\nالف . همين كه دانستيم ما در پى جستجوى صفحهء ديگر براى جهان غير از صفحهء مكان و صفحهء زمان مىباشيم پس فرق نمىكند كه صفحهء مكان محدود باشد يا نامحدود ، و همچنين صفحهء زمان محدود باشد يا نامحدود ؛ زيرا ما او را در صفحهء مكان و زمان جستجو نمىكنيم ، در جستجوى چيزى در صفحهء زمان و مكان نيستيم بلكه در جستجوى صفحه‌اى غير از صفحهء زمان و مكان هستيم و چقدر فرق است بين اينها . محدود بودن صفحهء مكان و اينكه آيا جهان از لحاظ وسعت مكانى محدود است يا نامحدود تأثيرى ندارد زيرا سخن در صفحهء ديگرى براى جهان است نه در اينكه ديوار به ديوار طبيعت ماوراء طبيعت وجود دارد . يادم هست كه يك وقتى در روزنامه خواندم يك نفر گفته بود : نزديك‌ترين مردم به خدا « گاگارين » است زيرا او آنقدر به طرف خدا رفت و نزديك شد كه احدى نرفته بود يعنى او به مرز بين طبيعت و ماوراء طبيعت\r\n\r\n\r\n\r\n\r\n","description":"","footnote":"\r\n( 1 ) . بقره / 115 .\r\n( 2 ) . حديد / 4 .\r\n( 3 ) . ق / 16 .\r\n( 4 ) . انفال / 24 .\r\n( 5 ) . انعام / 3 .\r\n( 6 ) . بقره / 148 .\r\n","page_name":" 307 ","page_number":307},
  {"content":"\r\n\r\nنزديك‌تر شد . و همچنين محدود و نامحدود بودن زمان نيز تأثيرى ندارد ، زيرا ما نمىخواهيم در آن طرف و در كنار و مرز و حد زمان خدا را فرض كنيم . آيا زمان يا مكان محدود است يا محدود نيست عجالتا ما بحثى نداريم .\r\n4 . ما قبلًا گفتيم كه مسئلهء توحيد از آن جمله مسائل است كه بايد در كيفيت طرح آن دقت كامل بشود . حل صحيح آن موقوف است به طرح صحيح آن . هر چند همهء مسائل اينچنين است كه حل صحيح آنها موقوف است به طرح صحيح آنها ، ولى برخى از مسائل به طورى است كه به اشكال مختلف طرح مىشود و بعضى مسائل اينطور نيست . اكنون مىگوييم : اگر دانستيم كه چگونه بايد اين مسئله را طرح كنيم مىتوانيم بفهميم كه با چه ابزارى درصدد حل مسئلهء طرح شدهء خود برآييم و لااقل از اينكه بعضى از ابزارهاى ما قادر به حل آنها باشد چشم مىپوشيم و در فكر آن يگانه ابزارى هستيم كه كم و بيش قادر به حل آن خواهد بود ؛ احتمالا خواهيم فهميد كه آن ابزارهايى كه وسيلهء جستجوى ما در صفحهء زمان و مكان است و مسئله اين است كه بفهميم در اين صفحهء زمان و مكان چه چيزى و چه مهره‌اى بر روى اين صفحه قرار گرفته كافى نيست كه با اين ابزارها بفهميم كه آيا صفحهء ديگرى غير از اين صفحه‌ها هست يا نيست . به طور كلّى ابزارهاى بشر فرق مىكند ، با يك ابزار در جستجوى معدن است و با يكى در جستجوى آب ، با يكى پيش‌بينى زلزله مىكند و با يكى امواج رادار را اندازه مىگيرد . ادراكات انسان و حواس انسان هم متفاوت است ؛ با چشم مسموعات را نمىتوان ديد و بالعكس ، و با هيچيك از حواس نمىتوان صفحهء غير محسوس را كشف كرد . پس اولين اثر اين گونه طرح اين است كه اميد ما را از وسائل حسّى كه بتوانند نفيا و يا اثباتا به طور مستقيم حل كنندهء مشكل ما باشند قطع مىكند ؛ بلى به طور غير مستقيم مانعى ندارد كه امور حسّى و علوم حسّى كمك ما باشند در حل مشكل .\r\n5 . قبلًا گفتيم كه يكى از جهات فرق اين بعد پنجم و ساير ابعاد اين است كه اين بعد ثابت است و آنها متغيّر . اكنون مىگوييم : يكى از طرق اثبات بعد پنجم همين است كه چون ساير ابعاد متغيّر است بايد بعد ثابت و حافظى در جهان باشد كه حافظ و نگهدارندهء نظام جهان باشد همان طورى كه بدن انسان كه متغيّر است وحدتش به وسيلهء روح كه بعد ثابت بدن است محفوظ است .\r\nيكى از جهات « من عرف نفسه عرف ربّه » همين است ؛ يعنى اگر كسى در خود\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبنگرد كه داراى دو جنبه و دو صفحهء ثابت و متغيّر است ، از همين راه متغيّر محسوس به حكم عقل به وجود ثابت نامحسوس پى مىبرد . شيخ اشراق يكى از ادلّه‌اى كه بر وجود « مثل » اقامه مىكند همين است كه حافظ شخصيت مواد عالم همانا « مثل » مىباشند .\r\n6 . از آنچه در نمرهء 4 شرح داديم معلوم شد كه فرق بين مسائل فلسفى و مسائل علمى [ اين است 
  ] كه اولى نامحدود است و دومى محدود ، اولى كلّى است و دومى جزئى ، اولى مربوط به جهان‌بينى و رسم كلى جهان است ، دومى مربوط است به اجزائى و جزئيّاتى كه در ترسيم و نقشهء كلّى جهان تأثير ندارد . مثلًا يك وقت هست كه ما دربارهء شهرى مثل تهران مطالعه مىكنيم ، راجع به نقشه و اصول شهر كه چگونه است ، چند تا خيابان شمال و جنوبى و چند تا شرق و غربى و چند تا خيابانهاى به شكل نيم دايره دارد ، و يك وقت هست در امرى جزئى از تهران مطالعه مىكنيم كه مثلًا فلان كوچه چند تا خانه دارد .\r\nو همچنين است اطلاعات يك نفر دربارهء رسم و صورت يك خانه و اطلاعات او دربارهء محتويات آن خانه يك به يك .\r\nبحث در وجود يك بعد جداگانه براى جهان علاوه بر ابعاد محسوس و قريب به محسوس ، مطالعه در نقشهء كلّى هستى است و به همين دليل ، فلسفى و كلّى است نه علمى و جزئى .\r\n7 . در مقالهء « اصالت روح » گفته شد كه ثنويّت روح و بدن ثنويّت عددى نيست ، بلكه ثنويّت درجه‌اى است ؛ اكنون مىگوييم از قبيل ثنويّت دو بعد است ، ثنويّت دو امتداد است . حيات از نظر ما افزايش بر بعد پنجم است . نبات داراى بعد پنجم است ، حيوان همين بعد پنجم را دارد و بعد پنجمى آن بعدى دارد يعنى باطنى دارد ، و باز بعد بعد حيوان بعد ديگرى دارد كه آن در يك نوع حيوان يعنى در انسان است ، پس انسان داراى بعد پنجم است بعلاوهء اينكه آن . . . « 1 »\r\n8 . در نمره 4 گفتيم كه وقتى كه كيفيّت طرح را دانستيم به ابزار حل هم پى مىبريم و بعد گفتيم كه علوم حسّى و قواى حسّى به طور مستقيم وسيلهء حل نيست امّا به طور غير مستقيم هست . بايد اكنون توضيح بدهيم كه ما نمىخواهيم نتايج علوم را\r\n\r\n\r\n\r\n\r\n","description":"","footnote":"\r\n( 1 ) . [ نسخه دستنويس استاد به همين صورت است . 
  ]\r\n","page_name":" 309 ","page_number":309},
  {"content":"\r\n\r\nدربارهء توحيد انكار بكنيم ، چگونه انكار كنيم و حال آنكه طرز دعوت قرآن كريم بر همين روش است ، بلكه مىخواهيم فقط اين جهت را تذكر دهيم كه يك وقت هست مىخواهيم به طور مستقيم از كاوشهاى علمى وجود خدا را پيدا كنيم همان طورى كه فلان ستاره يا راديوم يا عنصر ديگر را كشف مىكنيم يا حتى وجود برق را كشف مىكنيم ، و يك وقت هست كه مىخواهيم آثار وجود خدا را در جهان محسوس كشف كنيم يعنى مىخواهيم آثار بعد پنجم را بر بعدهاى ديگر كشف كنيم و به عبارت ديگر ثابت كنيم كه جهان محسوس و مشهود ما تنها نتيجهء بعد مكان و زمان نيست ، تنها نتيجه جرم و نيرو و حركت ساده نيست ، نتيجهء يك عقل و تدبير هم هست ، نتيجهء توجّه و حركت به سوى هدف و غايت است ، همان طورى كه سخنان ما تنها نتيجهء اصوات و توالى نيست ، نتيجهء يك عقل و تدبير است .\r\nاز اين رو مىتوانيم ضمناً به يك رفع اختلاف هم نايل آييم كه آيا علوم امروزى وجود خدا را تأييد مىكند يا نفى مىكند و لااقل تأييد نمىكند ؟ اگر از ابزار علوم مىخواهيم كه مستقيماً خدا را به ما نشان بدهد آن طورى كه يك عنصر را براى ما كشف مىكند البتّه علوم تأييد نمىكند و قابل تأييد نيست ، امّا اگر مقصود اين است كه به طور غير مستقيم آيا تأييد مىكند يا نمىكند ، يعنى آيا جهانى كه ما مشاهده مىكنيم و علم به ما نشان مىدهد تنها نتيجهء زمان و مكان است يا عامل ديگر هم در آن تأثير دارد ، مىگوييم البتّه تأثير دارد .\r\n9 . ما بعد از آنكه به نحوه و به طرز طرح اين مسئله آشنا شديم بايد ببينيم كه آيا اگر جهان صفحه‌اى غير از اين صفحه و بعدى غير از اين ابعاد محسوس داشته باشد اثرى در جهان محسوس كه بتوان از آن دليل آورد بر وجود آن صفحه و آن بعد ، خواهد داشت يا نه ؟ و به عبارت ديگر آيا وجود و عدم آن صفحه و آن بعد در وضع اين صفحه و اين بعد تأثير دارد يا ندارد ؟ شك نيست كه بنابر نظريهء « بعد پنجم » تمام اين صفحه و اين ابعاد اثر آن هستند ، پس نفس وجود اينها عين اثر آن مىباشند ، ولى آيا فرق بين اين فرض كه آن صفحه باشد با اينكه نباشد فقط در اين جهت است كه به يك فرض اين ابعاد موجود مستقل مىباشند و شعاع وجودى آنها قائم به ذات است و به يك فرض ديگر قائم به غير است ؟ و يا اينكه علاوه بر اين جهت تأثير ديگر هم در وضع و كيفيّت جهان دارد ؛ بنابر اينكه ابعاد مكانى و زمانى و به عبارت ديگر جرم و توالى مستقل باشند و فقط ما دو عامل داشته باشيم : جرم و توالى ، كيفيّت و وضع عالم به يك\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nنحو قابل تصور است و بنابر اينكه علاوه بر جرم و توالى حقيقت ديگر و صفحهء ديگر هم باشد كيفيّت و وضع عالم به نحوى ديگر قابل تصور است ؛ مثلًا وجود حيات دليل بر بعد ديگر است ، زيرا خود حيات در طول ماده است ، كمالى است ما فوق كمال ماده ، از جرم و توالى حيات پيدا نمىشود ؛ و همچنين نظم و كيفيت حيرت‌انگيز كائنات نيز دليل ديگر است .\r\n10 . سخن گفتن انسان نمونه‌اى است از خلقت عالم ؛ يعنى عالم ، كتاب و كلام حق تعالى است . كلام لفظى داريم و كلام نفسى ( نه به مفهوم و مصطلح متكلّمين بلكه به اصطلاح منطقيّين ) . همين طور عالم ، كلام عقلى و نفسى دارد كه مرتبهء جمع و تجرد است و مرتبهء تفرق و تأليف دارد كه مرتبهء طبيعت است . مواد اوليهء عالم به منزلهء حروف اوليه است . مادة المواد عالم به منزلهء صوت است . صور بسيطهء عالم به منزلهء مقاطع حروف است . مركّبات اوليهء عالم از قبيل معادن و جواهر جماديّه به منزلهء كلمات مفرده است . موجودات سازمان‌دار كه داراى اعضا و آلات هستند ، يعنى موجودات آلى و به اصطلاح ارسطو « صاحبان نفس » كه پيكر و اعضا و اجزا دارند ، به منزلهء جمله‌هاى معنىدار هستند - كه از سلول شروع مىشود چون سلول هر چند داراى اعضاى مختلف نيست ولى اينقدر هست كه داراى قسمتهاى مختلف است - و موجوداتى كه داراى اعضا و آلات هستند و ميان سلولها تقسيم كار شده به منزلهء مقالات و كتابها هستند . حتى يك برگ درخت دفتر و كتابى است . به هر حال عالم كتاب حق تعالى است . در قرآن كريم از عالم به اعتبار اينكه صفحهء علم حق تعالى است به « كلمات » تعبير شده است :\r\n قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي  « 1 » .\r\n وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ  « 2 » .\r\nايضاً دربارهء حضرت عيسى به « كلمة منه » و دربارهء اولياء بزرگ خدا به « كلمات تامّات » تعبير شده است .\r\nبه همين دليل اين « كلمات » را بايد خواند . تدبّر در عالم به معنى خواندن كلمات عالم است . فرق بين عالم و غير عالم در اين است كه جاهل حداكثر اين است كه\r\n\r\n\r\n\r\n\r\n","description":"","footnote":"\r\n( 1 ) . كهف / 109 .\r\n( 2 ) . لقمان / 27 .\r\n","page_name":" 311 ","page_number":311},
  {"content":"\r\n\r\nمىفهمد در اين كتاب كه روى ميز گذاشته است و يا در مجموع كتابهايى كه در كتابخانه جمع شده است يك حرفها و يك مطالبى هست اما عالم لااقل يك كتاب را مىخواند و تا حدى استفاده مىبرد ، هر چند اينشتين مدعى است كه بشر بعد از همهء سيرها و حركتها بالأخره به آنجا رسيده است كه با الفباى عالم آشنا شود . به عقيدهء او شناختن اتم شناختن الفباى عالم است . تازه او خيال مىكند كه تنها با قوانين اتم مىشود عالم را توجيه و تفسير كرد و شايد فرض مىكند كه قوانين حيات صد در صد از قوانين اتم مشتق شده است .\r\n11 . يك مسئله كه امروز مطرح است اين است كه : چرا در مسئلهء خدا شناسى با اينكه ارباب اديان آن را امرى فطرى مىدانند هنوز در دنيا وحدت نظر برايش حاصل نشده است ؟ و حال آنكه اگر فطرى مىبود مثل همهء بديهيّات و فطريات مىبايست اختلافى در آن نباشد .\r\nسؤال ديگر اينكه : چرا ارباب علوم هنوز نتوانسته‌اند وحدت نظر در اين مسئله پيدا كنند ، لااقل به اينكه بگويند مجهولى است غير قابل حل ؛ يعنى وحدت نظر نفيا يا اثباتا و حداقل اعتراف به عدم صلاحيت باشد ؛ محاكمى كه رسيدگى به [ اين 
  ] پرونده را در صلاحيت خود نمىدانند پيدا نمىشود ، و عده‌اى مطلب را بديهى مىگيرند كه هست ، بعضى بديهى مىگيرند كه نيست ؛ اين چه علّتى دارد ؟\r\nدر جواب مىگوييم : در اين جهت دو عامل ممكن است دخالت داشته باشد : يكى تعصّب و تمايل به اظهار يك عقيده ، حالا علت اين تعصب چيست بماند ؛ علّت دوم كه به نظر ما عمده است سوء تفاهم‌هايى است كه از كيفيّت طرح مسئله پيدا مىشود . بسيارى از مدعيان و طرفداران طورى قضيّه را طرح مىكنند كه براى علماى فن غير قابل قبول است ؛ منكرين خدا را رد نمىكنند ، آن چيزى را رد مىكنند كه فلان جاهل به صورت متخصص مذهب آن را طرح كرده است .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\nادلّهء توحيد\r\nحاجى در منظومه ادلّه‌اى براى توحيد ذكر مىكند كه بايد در اطراف آنها بحث و گفتگو كنيم و ضمنا ببينيم مجموعا چند دليل اقامه شده و يا مىشود و كداميك از اين ادلّه صحيح است و كداميك مخدوش و محكم‌ترين و مطمئن‌ترين آن ادلّه كدام است ؟\r\n\r\nدليل اولى كه حاجى در منظومه ذكر مىكند اين است كه :\r\n« صرف الوجود » يا اقتضاى وحدت دارد و يا اقتضاى كثرت و يا لا اقتضاى از وحدت و كثرت است . اگر اقتضاى وحدت دارد فهو المطلوب و اگر اقتضاى كثرت دارد لازم مىآيد همواره اباء از وحدت داشته باشد پس لازم مىآيد كه كثير هم نباشد زيرا اگر واحد نباشد كثير هم نيست ، و هم نمىشود نسبت به وحدت و كثرت لا اقتضاء باشد زيرا لازم مىآيد در وحدت و كثرت خود معلّل باشد . اين است دليل حاجى كه سابقه دارد و در اسفار هم نقل كرده و آن را مردود شناخته است .\r\nما بايد اولًا در اين باره فكر كنيم كه مقصود از « صرف الوجود » چيست ؟ آيا صرفاً اصطلاحى است و مقصود ذات واجب الوجود است اعم از آنكه او را يك ماهيّت ذى وجود بدانيم و يا مقصود معناى دقيق آن است يعنى حقيقت وجود كه حدى و نقصانى ندارد ؛ و در صورت اول بنا را بر اصالت وجود بگذاريم يا بر اصالت ماهيت ؛ و مطابق هر يك از اين مبانى سه‌گانه معناى اقتضاى وحدت يا كثرت فرق مىكند . بنابر\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاصالت ماهيت معنايش اين است كه كلّى منحصر در فرد باشد و بنا بر اصالت وجود كه ذى ماهيت هم باشد از نظر ماهيتش باز همين است كه كلّى منحصر در فرد باشد و از نظر وجودش اين است كه مثل نداشته باشد ، و بنابر صرافت وجود اقتضاى وحدت عين امتناع فرض ثانى و مثل است براى او . و همچنين در آغاز امر بايد حساب كنيم كه وجوب وجود عين ذات واجب است يا زائد بر ذات واجب هر چند بنابر اصالت ماهيت و اعتباريت وجود مطلقا معنا ندارد كه وجوب وجود عين ذات واجب باشد زيرا بعد از آنكه خود وجود امر اعتبارى شد نسبت وجود با چيز ديگر به طريق اولى اعتبارى است ولى بنابر اصالت وجود قطعا مىشود گفت كه وجوب عين ذات واجب است ، ولى آيا مىشود بنابر اصالت وجود فرض كرد كه وجوب زائد بر ذات واجب باشد يا نه ؟ مطابق آنچه ما در باب « امكان » تحقيق كرده‌ايم ، بنابر اصالت وجود ، ماهيت بالذات از حريم وجوب وجود و امكان وجود خارج است و ماهيت متصف مىشود به وجوب يا امكان به تبع وجود . پس اگر بنا را بر اصالت وجود بگذاريم و ذات واجب را غير ذى ماهيت بدانيم كه قطعا وجوب عين ذات اوست ، و اگر واجب را ذى ماهيت بدانيم ماهيت واجب به تبع و عرض وجود متصف به وجوب مىشود نه بالذات . از اينجا معلوم مىشود كه تقسيم سه‌گانهء اول از تقسيم دوگانهء بعدى [ مغنى 
  ] است . به هر حال بايد فكر كنيم كه اقتضاى وحدت يا كثرت داشتن يعنى چه و معلّل بودن وحدت يا كثرت در صورت لا اقتضا بودن ذات يعنى چه ؟\r\nو شك نيست كه اگر واجب الوجود را ماهيت منحصر در فرد بخواهيم فرض كنيم كه وجود فردى از او ممكن و واجب و وجود فرد ديگرى از او محال است ، اين مطلب معنا نخواهد داشت ؛ اما بنابر اصالت ماهيت كه واضح است زيرا حكم طبيعت فرق نمىكند ، اگر طبيعت بالذات واجب است فرقى بين فرد واحد و افراد كثيره نيست و اگر ممتنع است بايد تمام افراد آن ممتنع باشد ، يعنى نمىشود يك طبيعت هم واجب باشد هم ممتنع ؛ و بنابر اصالت وجود هم اگر واجب را صاحب ماهيت بدانيم همين طور است زيرا هر چند وجوب ماهيت از وجوب وجود پيدا مىشود ولى عقل اين نحوه وجود را غير قابل تكرر نمىداند و معنا ندارد كه وجود خاصى ابا داشته باشد از وجودى ديگر كه مثل خودش است و منشأ امتناع او باشد و ماهيتش هم كه تابع وجود است ، و بعلاوه گفته شد كه معنا ندارد ماهيت نسبت به يك فرد واجب و نسبت به فرد ديگر ممتنع باشد . پس اگر واجب را صاحب ماهيت بدانيم اين معنى در او فرض\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nنمىشود كه اقتضاى وحدت داشته باشد و تعدد در او راه نداشته باشد ، همچنانكه معنا هم ندارد كه اقتضاى كثرت داشته باشد زيرا اقتضاى كثرت اين است كه بيش از واحد باشد و اگر اقتضاى بيش از واحد بودن داشته باشد به هيچ مرتبه‌اى از مراتب فوق واحد ، متناهى يا غير متناهى ، تعيّن پيدا نخواهد كرد و تعيّن هر مرتبه‌اى ترجيح بلا مرجّح خواهد بود ، پس ناچار بايد در وحدت و كثرت خود معلّل باشد و چنان كه خواهيم گفت معلّل بودن در وحدت و كثرت ملازم است با معلّل بودن در ذات و اين خلف است . پس خود اين ، دليل است كه واجب ماهيت ندارد و آنچه ماهيت دارد واجب نيست يعنى « كل زوج تركيبى ممكن و الواجب لاماهية له » .\r\nو مىتوان در باب اينكه « الحق لا ماهية له » اين برهان را اقامه كرد كه اگر واجب ماهيت داشته باشد يا واحد است يا كثير و به هر تقدير يا آن وحدت و كثرت مقتضاى ذاتش است و يا مقتضاى ذات نيست و هيچكدام از شقوق درست نيست ، پس « لو كان فى الوجود واجب فلا ماهية له ، فكل ما له ماهية كالمادة و الماديات ليس بواجب » .\r\nباقى مىماند كه بگوييم ذات واجب كه داراى ماهيت است در وحدت و كثرت خودش معلّل باشد . معناى اين معلّل بودن يا اين است كه چون علّتش واحد است واحد است و چون علت ايجادش كثير است كثير است ، و اين منافات دارد با وجوب وجود و مساوى است با وقوع در نظام علت و معلول ؛ و يا به معناى اين است كه علت قرار داده او را واحد و يا قرار داده او را كثير به جعل تأليفى مثل قرار دادن جسم را ابيض يا اسود و يا قرار دادن جسم را منفصل و يا متصل ، و البته واضح است كه حتى بنابر اصالت ماهيت معنا ندارد كه شئ در خارج لابشرط از وحدت و كثرت باشد زيرا لازم مىآيد كه نسبت وحدت و كثرت به موضوع خودشان از قبيل نسبت عرض به موضوع ( مثل بياض به جسم ) و يا مثل نسبت صورت به ماده ( مثل صورت اتصاليه به هيولى ) بوده باشد يعنى ضميمهء موضوع باشد نه منتزع از حاقّ ذات و خارج محمول .\r\nبه هر حال پس اگر واجب الوجود را ذاماهيّة فرض كنيم نه مىشود اقتضاى وحدت داشته باشد و نه اقتضاى كثرت و نه مىشود لا اقتضاء باشد و اين از آن جهت است كه واقعاً واجب الوجود نمىشود ذاماهيّة بوده باشد . و امّا اگر واجب الوجود را حقيقت صرف وجود بدانيم معناى اينكه اقتضاى وحدت داشته باشد يعنى اينكه فرض تعدد و تكثر و ثانى در او محال باشد و توضيح اين مطلب عالى و مهم و مفيد اينكه : ما\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nسابقا در مباحث « وحدت و كثرت » گفتيم كه حقيقت وجود ، خواه وجود ممكن و خواه وجود واجب ، در مرتبهء ذات خود واحد است و بنابراين مقسم واحد و كثير واقع نمىشود و اين ماهيت است كه ( بما هو كلّى ) مقسم واحد و كثير واقع مىشود و تا طبيعتى را به صورت كلّى و معقول در نظر نگيريم مقسم واحد و كثير واقع نمىشود . ولى مطلبى كه هست اين است كه منافاتى نيست بين اينكه حقيقت وجود متصف به صفت كثرت نشود به واسطهء آنكه موصوف كثرت و وحدت مقابل آن ، ماهيت كليه است ولى موصوف مماثلت ( و انّ له مثلًا اولًا مثل له و ليس شئ كمثله ) بشود زيرا صفت كثرت از آن ماهيت است ولى صفت مماثلت از آن افراد است . ما مىگوييم : « انسان كثير است » و « زيد مثل عمرو است » . آرى مىتوان گفت تا دو شئ در نوع و ماهيت نوعيه با هم شركت نداشته باشند مماثل يكديگر هم نيستند . پس اگر ما ذات واجب را صرف الوجود فرض كنيم كه تحت هيچ ماهيت نوعيه‌اى درنمىآيد قهراً چون از سنخ وجود است متصف به كثرت نمىشود و چون وجود صرف است مماثل هم ندارد .\r\nپس ما بايد فرق بگذاريم بين اين دو تعبير كه « واجب الوجود واحد است و كثير نيست » و بين اينكه « واجب الوجود ثانى و مثل ندارد » و بايد بيشتر متّكى به اين نكته باشيم كه « ليس شيء كمثله » همان طورى كه در كتاب مقدس آسمانى آمده و همان طورى كه در كلمات امير المؤمنين عليه السلام نيز در جواب سؤال اعرابى آمده كه : « واحد بمعنى أنّه لا ثانى له » « 1 » .\r\nاز آنچه گفته شد معلوم شد كه « صرف الوجود » مىشود اقتضاى وحدت داشته باشد ؛ حالا بايد ثابت كنيم كه نمىشود اقتضاى كثرت داشته باشد و هم نمىشود لا اقتضاء باشد . اما اينكه نمىشود لا اقتضاء باشد به دليل اينكه « صرف وجود » متن خارجيت و واقعيت است و شئ در خارج و واقع نمىشود نه واحد باشد و نه كثير ، و وجود را با ماهيت كه مرتبهء ذاتش لا به شرط از خارجيت است نبايد قياس كرد . و به همين دليل حقيقت وجود نمىشود اقتضاى كثرت داشته باشد زيرا اقتضاى كثرت در صرف الحقيقة الوجودية كه حقيقتش عين وحدت است ملازم است با انعدام مطلق و انتفاء آن ولى البته نه به دليلى كه حاجى و ديگران ذكر كرده‌اند كه اگر اقتضاى كثرت داشته باشد و اباء از وحدت داشته باشد پس نبايد واحد در ضمن كثير موجود\r\n\r\n\r\n\r\n\r\n","description":"","footnote":"\r\n( 1 ) . خصال صدوق ، حديث 1 ( نقل به معنا ) .\r\n","page_name":" 316 ","page_number":316},
  {"content":"\r\n\r\nباشد و چون واحد در ضمن كثير موجود نيست پس كثير موجود نيست ، بلكه به اين دليل كه كثرت در مقابل وحدت حقّهء حقيقيّة عين انعدام و انتفاء است نه مستلزم انتفاء واحد كه مستلزم انتفاء ذات كثير است . عليهذا اشكالى كه بر حاجى وارد است اين است كه در آغاز سخن عنوان « صرف الوجود كثرة لم يعرضا » را [ مطرح 
  ] كرده يعنى حقيقت واجب را صرف وجوب و وجود و فعليت دانسته - و ممكن هم هست كه حاجى در اينجا توجهى به معناى دقيق « صرف الوجود » نداشته همان طورى كه صدرا مىگويد قدما مىگويند : « الحقّ لا ماهيّة له » و هنگامى كه دقيق مىشويم مىبينيم صرفاً اصطلاحى است و مقصودشان اين است كه موجوديت از حاقّ ذاتش انتزاع مىشود ولى ماهيت دارد ؛ همين احتمال در تعبير « صرف الوجود » هم مىآيد - ولى در مقام استدلال ، وحدت صرف الوجود و كثرت مفروض در آن را از قبيل وحدت و كثرت عددى فرض كرده كه شأن ماهيّات است و ما قبلًا گفتيم كه اگر واجب را صاحب ماهيت فرض كنيم هيچيك از شقوق ثلاثه درست نيست و از اينجا معلوم مىشود كه بطلان شق اقتضاى كثرت و شق لا اقتضاء از وحدت و كثرت بودن مطلقا اين نيست كه شق اول را قبول كنيم مگر آنكه واقعاً واجب را صرف الوجود به معناى دقيق بدانيم و در آن صورت بيان حاجى و ساير شقوق مستغنى عنه است . ضمنا بايد معلوم باشد كه قطع نظر از اشكالات ما بر اين برهان اگر ما وجوب وجود را عين ذات واجب ندانيم شبههء ابن كمونه با اين برهان غير مدفوع است زيرا چه مانعى دارد كه ما ذواتى فرض كنيم كه از حاقّ همهء آن ذوات وجوب وجود انتزاع مىشود و همهء آن ذوات متباينه بما هى متباينه اقتضاى وحدت داشته باشند و همهء آنها كلّى منحصر در فرد باشند ؟ و اگر گفته شود : چگونه ممكن است كه ذوات متباينه بما هى متباينه در يك امر شريك باشند و آن اقتضاى وحدت است ؟ جواب مىگوييم : اين همان جوابى است كه با حل شبههء ابن كمونه مىتوان داد و اين دليل است كه نمىشود ذوات متباينه بما هى متباينه مصداق وجوب باشند و اگر نه با قبول اينكه فرض مىشود كه وجوب وجود عرضى عام ذواتى باشد ، اين شبهه از اين برهان بلا جواب است .\r\nپس ما به بركت تحقيقى كه در مباحث « وحدت و كثرت » كرديم و فرق گذاشتيم بين اقسام وحدتها ، توانستيم روح اين برهان را بشكافيم و وجه خلل بيان حاجى را دريابيم .\r\nو امّا اشكالى كه صدرالمتألّهين بر اين برهان كرده است . صدرا اين برهان\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nرا به اين صورت نقل كرده :\r\n« التكثر اما يجب بالنظر الى طباع الوجوب بالذات فيلزم ان يتحقق الكثير دون الواحد او يمكن بالنظر اليه فيجوز ارتفاعه و فيه جواز ارتفاع الواجب بالذات او ممتنع بالنسبة اليه و هو الحق المطلوب » .\r\nبعد خودش گفته :\r\n« اذ فيه ايضا تدليس بين الامكان الذاتى و الغيرى » .\r\nبعيد نيست كه اين برهان از مير داماد باشد زيرا سياق الفاظ چنين حكايت مىكند ، و ظاهر اين است كه مقصود صدرا از « امكان غيرى » امكان بالقياس الى الغير است زيرا امكان غيرى معنا ندارد و قبلًا هم كه با كلمهء « ايضا » به آن اشاره مىكند از خلط بين امكان ذاتى و امكان بالقياس سخن رانده .\r\nخلاصهء اين برهان با اين تقرير اين است كه واجب بالذات بما هو واجب بالذات يا واجب التكثر است يا ممكن التكثر است و يا ممتنع التكثر است . اگر ممتنع التكثر است فهو المطلوب ، اگر واجب التكثر است لازم مىآيد كه كثير بدون واحد موجود شود ، و اگر ممكن التكثر است پس اين تكثر ممكن الارتفاع است به اينكه واحد موجود باشد نه كثير و يا اينكه هيچ فردى از آن موجود نباشد و اين مستلزم امكان ارتفاع واجب و تخلف ذاتى است . جواب حقيقى اين برهان اين است كه فرض مىكنيم طبيعت واجب واجب التكثر است و اينكه گفتيد لازم مىآيد كه كثير بدون واحد موجود باشد مىگوييم درست نيست و اين خلط است بين وحدت مقابل كثرت و وحدت مقوّم كثرت ؛ پس ، از اين راه نمىتوان واجب التكثر بودن واجب بما هو واجب را ابطال كرد .\r\nآرى از راه اينكه طبيعت كلّيه نه مىتواند واجب الواحديه باشد و نه واجب التكثر و هر ماهيتى ممكن الوحدة و الكثرة است و به همين دليل ممكن الوجود است پس واجب ذاماهيت نيست ، مىشود ابطال كرد ولى آن مطلب ديگرى است .\r\nبعلاوه اگر واجب التكثر بودن و اقتضاى تكثر مستلزم وجود كثير بدون واحد است در صورت ممكن التكثر بودن نيز اين استلزام هست و امكان كثير بدون واحد هم محال است .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nصدرا شقّ ثانى را اختيار كرده كه ممكن التكثر است و قبول كرده كه اين تكثر جايز الارتفاع است ولى قبول نكرده كه جواز ارتفاع تكثر مستلزم جواز ارتفاع واجب است زيرا معناى ارتفاع تكثر را اين گرفته كه هر فردى بالقياس الى الفرد الاخر جايز الارتفاع است و اين جواز ارتفاع كه بالقياس است ، با وجوب ذاتى منافات ندارد .\r\nناچار صدرا بايد وجوب تكثر و امتناع تكثر را هم وجوب و امتناع بالقياس بگيرد و اگر وجوب تكثر را بالقياس بگيرد شق اول هيچ معنا ندارد زيرا لازمهء وجوب بالقياس وجود كثير بدون واحد نيست قطعاً ؛ و چنين به نظر مىرسد كه صدرا خلط كرده بين « كثرت » كه صفت ماهيت كليه است و بين « مثل داشتن » كه صفت فرد است . امكان بالقياس و وجوب و امتناع بالقياس همه شأن متماثلات است يعنى شأن امورى است كه در عرض يكديگر قرار مىگيرند ، بر خلاف امكان و وجوب و امتناع ذاتى و غيرى كه شأن ماهيت است نسبت به تحقق خودش .\r\nحاجى در حاشيه فرموده : « اگر مستدل بجاى آنكه گفت : « فيجوز ارتفاع التكثر و فيه جواز ارتفاع الواجب بالذات » مىگفت : « فيكون فى وحدته و كثرته معلّلا » لكان برهانا وثيقا محكما » .\r\nالبته اين بيان حاجى وقتى معنا دارد كه ما معناى وجوب و امتناع را هم در دو شق ديگر ، وجوب و امتناع بالقياس نگيريم همان طورى كه خود حاجى در منظومه وجوب و امتناع ذاتى گرفته آنجا كه گفته : « صرف الوجود كثرة . . . » .\r\nمطابق بيان حاجى حاصل برهان فوق اين مىشود كه ممكن نيست چيزى مقتضى كثرت باشد نه واجب و نه ممكن ، و مىشود واجب مقتضى وحدت باشد و مىشود ممكن لا اقتضاء باشد نسبت به وحدت و كثرت و نمىشود واجب لا اقتضاء باشد نسبت به وحدت و كثرت . يك شقّ باقى مىماند و آن اينكه ممكن اقتضاى وحدت داشته باشد يعنى كلّى منحصر در فرد باشد و زائد بر يكى برايش محال باشد . حاجى اين شق را متعرض نشده ولى البته محال است زيرا لازم مىآيد كه طبيعت واحده هم ممكن باشد و هم ممتنع ، و به نظير همين بيان قبلًا گفتيم كه واجب نيز اگر ذا ماهيت باشد نمىشود كلّى منحصر در فرد باشد و زائد بر يك فرد برايش محال باشد .\r\nمطابق بيان گذشتهء ما ممكن نيست چيزى اقتضاى كثرت داشته باشد نه ماهيت و نه وجود ، و مىشود وجود مقتضى وحدت باشد به خلاف ماهيت ، و نمىشود وجود\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nلا اقتضاء باشد نسبت به وحدت و كثرت بلكه واجب الواحديه است ، و در وجود ممكن واجب الفرديه به معنى « انه لا مثل له » نيست ولى در واجب واجب الفرديه هم هست . پس معلّل بودن ممكن در وحدت و كثرت در ماهيت به تبع وجود است يعنى از امثال وجوديّه كثرت انتزاع مىشود و معلّل بودن اينها عين معلّل بودن كثرت ماهيّت است و معلّل بودن وحدت وجود عين معلّل بودن خود وجود است و معلّل بودن كثرت وجود به معناى معلّل بودن آحاد وجوديّهء مماثله است .\r\nصدرالمتألّهين در مبدأ و معاد در ضمن دو فصل در حدود هشت برهان بر توحيد واجب الوجود اقامه مىكند و در آخر ص 38 مىگويد :\r\n« و ليعلم ان البراهين الدالّة عندى على هذا المطلب الذى هو من اصول المباحث الالهية كثيرة لكن تتميم جميعها متوقف على ان حقيقة الواجب الوجود بالذات هو الوجود البحت القائم بذاته و ان ما يعرضه الوجوب او الوجود فهو فى حد ذاته ممكن . . . »\r\nو نظير اين عبارت را در اسفار نيز مىگويد و ظاهر اين است كه مقصود اين است كه تتميم هر يك از آنها متوقف به قبول اين اصل است نه تتميم مجموع .\r\nدر حاشيهء شفا صفحه 34 مىگويد :\r\n« و اعلم أن تتميم هذه الحجة و ساير الحجج التى ذكرها الشيخ موقوف على مقدمات : احدها ان وجوب الوجود امر ثبوتى ، و ثانيها ان الوجوب بالذات يمتنع ان يكون وصفا خارجا عن الذات ، و ثالثها ان وجوب الوجود معنى واحد مشترك ، و رابعها ان التعين امر ثبوتى زائد على المهية المتعينة ، و خامسها ان ما به الاشتراك غير ما به الاختلاف ، فهذه خمس مقدمات يبتنى على جميعها كل واحدة من تلك الحجج . . . »\r\nو در دو صفحهء بعد ، از نجات قسمتهايى نقل مىكند راجع به اينكه وجوب وجود نمىشود زائد بر ذات واجب باشد ، آنگاه با اشاره به رد شبههء ابن كمونه مىگويد :\r\n« فقد تبين و ظهر ان احتمال كون وجوب الوجود عرضا عاما لانواع هى واجبات الوجود بذواتها احتمال ساقط كما ذكر ، و اكثر المتأخرين لعدم امعانهم فى هذا المقام و قلة تتبعهم لكتب الشيخ استصعبوا تلك الشبهة . . . »\r\nصدرا نه در مبدأ و معاد و نه در اسفار و نه در حاشيهء شفا تصريح نمىكند كه ادلّهء توحيد مبتنى بر قبول اصالت وجود است ولى از ضمن بيانش همين مطلب معلوم\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nمىشود زيرا نظريهء وجود بحت بودن واجب و همچنين نظريهء اينكه وجوب وجود امرى ثبوتى است و خارج از حقيقت واجب نيست جز با اصالت وجود ( لااقل در واجب ) سازگار نيست .\r\nلكن واضح است كه مقدمهء چهارمى كه در حاشيهء شفا نقل كرده ( ثبوتى بودن تعين و زيادتش بر ماهيت ) غير قابل قبول است و براهينى كه بر قبول اين نظريه متوقف است باطل است . حالا بايد ببينيم كدام برهان متوقف بر قبول اين اصل است و كداميك نيست ، و آيا براهينى را كه بر اين نظريه متوقف ساخته‌اند مىشود طورى تقرير كرد كه اين توقف از بين برود يا نه ؟\r\n\r\nبرهان دوم\r\nيكى از براهين معروف برهانى است كه شيخ در آخر نمط چهارم اشارات و در فصل « خواص واجب » از شفا و در فصل « توحيد واجب » شفا آورده و آن اين است كه :\r\n« بلا شك اگر واجب الوجودى باشد متعين است و شئ تا متعين و متشخص نباشد موجود نمىشود ، حالا مىگوييم : يا اين است كه ذات واجب اقتضا دارد همين تعين بالخصوص را يا اقتضا ندارد اين تعين بالخصوص را ، اگر اقتضا دارد همين تعين خاص را پس تعيّن ديگر برايش محال است پس لازم است كه متعيّن به همين تعيّن باشد فقط ، يعنى منحصر به همين فرد باشد و هو المطلوب ، و اگر نسبت به اين تعين لااقتضاء است پس لازم است يك علت خارجى او را متعيّن به اين تعين خاص كرده باشد و اين منافات دارد با وجوب وجود » .\r\nدر شفا مبحث « خواص واجب » مىگويد :\r\n« اگر وجوب وجود صفت شيئى باشد و براى شيئى موجود باشد يا واجب است در اين صفت كه عين صفت موجود در همين موصوف باشد پس تعددش محال است و يا وجود اين صفت براى خصوص اين موصوف ممكن است پس جايز است براى اين موصوف كه واجب بالذات نباشد و اين خلف است » .\r\nاشكالى كه بر اين برهان وارد است يكى اين است كه تعين هر ماهيّتى مغاير با ذات ماهيّت و زائد بر ذات ماهيّت گرفته شده و چنين فرض شده كه هميشه يك علّت\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nخارجى لازم است كه ماهيّت را متعين به تعيّن خاص بنمايد . مثلًا انسان كه زيد شده يا عمرو ، يك علّت خاص خارجى دارد ، و اين فكر مبتنى بر طرز تفكر اصالت ماهوى است - خواه آنكه بگوييم مقصودشان اين است كه در ممكنات تعيّن و تشخص زائد بر ذات ممكن است و در واجب عين ذات و يا بگوييم مقصودشان اين است كه در واجب تعيّن مقتضاى ذات است و در ممكن مقتضاى علّت خارجى - زيرا طبق نظريّهء اصالت وجود تعيّن و تشخص هر وجودى مقتضاى ذات خود آن وجود است و وجود مساوى با تعيّن و تشخص است و اين مطلب منافات با مثل داشتن و فرد نبودن وجود و واحد نبودن ماهيّت آن وجود ندارد . بعلاوه همان طورى كه صدرا در حاشيهء شفا گفته ممكن است بگوييم كه ذات اقتضاى اين تعيّن خاص را ندارد بلكه اين تعيّن خاص اقتضاى اين ذات را دارد همان طورى كه انسانيّت اقتضاى زيديّت ندارد ولى زيديّت اقتضاى انسانيّت دارد و بنابراين ممكن است كه عمريّت هم همين اقتضا را داشته باشد پس مطلوب ثابت نشد .\r\nبالجمله معلوم شد كه اگر فرضا مقدمات خمسه‌اى را كه خود آخوند در شفا ذكر كرده قبول كنيم باز هم مطلب تمام نيست . پس ايراد اول كه ما گرفتيم اين بود كه اين بيان مبتنى بر اصالت ماهيّت است و آن مبنا صحيح نيست و ايرادى كه خود آخوند در ضمن يكى از حواشى شفا وارد كرده ثابت مىكند كه حتى بنا بر اصالت ماهيّت هم اين دليل تمام نيست ، پس اين دليل مبنىً و بناءً ناتمام است .\r\nبعد شيخ مىفرمايد :\r\n« و بعبارة اخرى يا اين است واجب الوجودى كه موجود است واجب الوجود بودنش و بودنش عين اين فرد يك چيز است پس هر چه را ما واجب الوجود فرض كنيم لازم است عين اين معيّن باشد پس تعدد محال است ، و اگر واجب الوجود بودنش مغاير است با عين اين معين بودن ، اين سؤال پيش مىآيد كه مقارنت واجب با اين تعيّن لذاته است يا لغيره ؟ اگر لذاته است پس بايد منحصر در فرد باشد ، اگر لغيره است با وجوب وجود منافات دارد . »\r\nدر اين بيان يك قدم جلوتر رفته و تصريح شده كه تعيّن در ذات واجب عين ذات واجب است و تشخص عين ذاتش است و اين دليل را به همين صورت صدرا در صفحهء 32 مبدأ و معاد آورده و نتيجه گرفته پس واجب الوجود معنايى نيست كه قابل\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nحمل بر كثيرين باشد .\r\nممكن است جواب داد كه « عينيّت ذات با تعيّن » منافاتى ندارد با « كثرت » زيرا ماهيّت ، حقيقت لا به شرطى است كه با همهء تعيّنات مختلف مىتواند عينيّت خارجى داشته باشد و لازمهء عينيّت كلّى با فرد اين نيست كه كلّى منحصر در فرد باشد ، مثلًا انسان عين زيد است و در عين حال عين فرد ديگر هم هست . بعلاوه ايراد خود صدرا در حاشيهء شفا باقى است ، يعنى ممكن است شق دوم را انتخاب كنيم و بگوييم ذات واجب عين اين تعيّن نيست ولى لازمهء اين تعيّن است و مقارنت « ذات » و « تعيّن » احتياج به علت خارجى ندارد .\r\nآرى اگر مقدمهء ديگرى را كه خود صدرا در صفحهء 38 مبدأ و معاد گفته در نظر بگيريم و آن اينكه حقيقت واجب وجود بحت قائم به ذات است ، مطلب تمام است ولى ديگر اين ترديداتى كه خود صدرا هم آورده معنا ندارد ؛ و عجب اين است كه صدرا در مبدأ و معاد گفته : « اگر فرض كنيم كه ذات غير از تعيّن است پس تعيّن عرضى است و كل عرضىّ معلّل » . جواب اين مطلب همان است كه خودش در حاشيهء شفا آورده كه ذات لازمه تعيّن است نه تعيّن لازمهء ذات ، و عليهذا اين عرض لازم و غير معلّل است .\r\nمثل اينكه بعد از تأمّل ظاهر مىشود كه ايراد صدرا چندان ايراد درستى نيست زيرا مقدمهء پنجم اين بود كه تعيّن زائد بر ذات متعيّن است و البتّه مقصود اين است كه در خارج زائد بر ذات ماهيّت است پس لازم مىآيد كه زيد در خارج مركّب باشد از انسان و تعيّن و در اين صورت امر داير است كه يكى از دو جزء مركّب مستلزم ديگرى باشد و يا هيچكدام مستلزم ديگرى نباشد و علّت خارجى آن دو را توأم با يكديگر كرده باشد ، و البته واضح است كه نمىشود گفت تعيّن مستلزم ذات متعيّن است زيرا تعيّنات بنابراين فرض در حكم اعراض خارجى متعيّن است و تفرع وجودى نسبت به ذات متعيّن دارد و چگونه مىتوان گفت كه فرع مستلزم و مقتضى اصل است ؛ و سخن در « استلزام مركّب جزء خود را » نيست و مثل اين است كه در كلام آخوند خلط شده بين تعيّن و ذات متعيّن به تعيّن خاص مثل زيد .\r\nو الّذى يسهّل الخطب اينكه اصل اين مبنا يعنى « زيادت تعيّن بر متعيّن » فاسد است .\r\nدليل سوم دليلى است كه شيخ در مبحث « خواص واجب » شفا اول به او استناد كرده و آن اين است كه :\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n« اگر واجب الوجود را كثير و متعدد فرض كنيم يا اينها در « حقيقت » « 1 » با هم شريكند و يا در « حقيقت » با هم مخالفند ، اگر در « حقيقت » با هم شريكند پس اختلافشان در عوارض و مقارنات است مثل اختلاف زيد و عمرو در مقارنات و عوارض ، آنگاه اين سؤال پيش مىآيد كه اين عوارض مختلف چه منشأى دارند و اقتضاى چه ذاتى است ، يا مقتضاى ذات واجب است و يا مقتضاى علّت خارجى ، اگر مقتضاى ذات واجب است پس لازم مىآيد هر جا كه ذات باشد آن مقارن خاص و تعيّن خاص هم باشد پس ذات واجب اقتضاى تعيّن خاص دارد و اين منافات دارد با تعدد و تكثر ، و اگر مقتضاى علّت خارجى است پس لازم مىآيد با فرض نبودن آن علت خارجى آن مقارنات وجود پيدا نكند و با فرض عدم آن مقارنات لازم مىآيد كثرت واجب الوجودها محقّق نشود زيرا محال است نوع واحد به خودى خود متكثر شود ، و اگر كثرت محقّق نشود لازم مىآيد كه يا واجب الوجود منحصر به واحد شود و يا هيچ واجب الوجودى محقّق نشود . پس اگر علّت خارجى نباشد لازم مىآيد كه بعضى از آن واجب الوجودها يا همهء آنها موجود نباشند پس لازم مىآيد كه همهء آنها يا منهاى واحد آنها واجب الوجود بالغير باشند و قبلًا گفته شد محال است واجب بالذات واجب بالغير بوده باشد .\r\nو امّا اگر واجب الوجودهاى متعدد در « حقيقت » يكى نباشند بلكه با هم اختلاف داشته باشند يا اين است كه ما به الامتياز هر يك دخالت در وجوب وجود دارد يا دخالت ندارد ، اگر دخالت دارد پس لازم مىآيد كه آن ما به الاختلاف در همهء واجب الوجودها موجود باشد و اين خلف است و اگر دخالت ندارد لازم مىآيد كه وجوب وجود كه عين فعليّت و تحقق و بلكه تأكّد تحقق است قطع نظر از ما به الاختلاف ذاتى محقّق و متقرر باشد ، پس نسبت آن ما به الاختلاف با وجوب وجود نسبت عرضى لاحق است نه نسبت فصل مقوّم ماهيّت و محصّل جنس او » .\r\nاين بود بيان شيخ .\r\nممكن است بگوييم كه آن شقّى را انتخاب مىكنيم كه مىگويد واجبها در معنا و حقيقت با هم مخالفند و ما به‌الاختلاف ذاتى دخالت دارد در وجوب وجود ، و اينكه گفته\r\n\r\n\r\n\r\n\r\n","description":"","footnote":"\r\n( 1 ) . محشيّن و حتّى صدرا مقصود از « معنا » و « حقيقت » را در كلام شيخ تمام حقيقت گرفته‌اند زيرا همان طورى كه قبلًا گفتيم صدرا استنباط كرده كه ذاتى بودن وجوب وجود اجمالا مفروض كلام شيخ است . ولى شايد بتوان كلام شيخ را [ طورى 
  ] توجيه كرد كه احتياج به قبول قبلى آن اصل نباشد ولى البتّه به قرينهء بعدى مقصود شيخ از « معنا » و « حقيقت » تمام حقيقت است .\r\n","page_name":" 324 ","page_number":324},
  {"content":"\r\n\r\nشد « لازم مىآيد كه هر واجب الوجودى آن ملاك را دارا باشد » مىگوييم اين در وقتى لازم مىآيد كه لازم باشد هميشه علّت و ملاك ، علّت منحصر و ملاك منحصر باشد و چه مانعى دارد كه چند چيز مناط و ملاك يك چيز باشند همان طورى كه فصول متعدده مثل ناطق و ناهق و غيره ملاك حيوانيّت‌اند ، و به عبارت ديگر ذات واحد نمىتواند لوازم مختلف داشته باشد ولى ذوات متعدده مىتوانند لازم واحد داشته باشند و به عبارت ديگر ملزوم اعم ممكن نيست ولى لازم اعم كه اشكالى ندارد و يكى از اقسام كليّات خمس « عرضى عام » است .\r\nجواب اين ايراد اين است كه همان طورى كه نمىشود ملزوم اعم از لازم باشد نمىشود لازم هم اعم از ملزوم باشد و داستان عليت فصول از براى جنس واحد يا انواع متعدده براى عرضى واحد جوابش اين است « 1 » كه در باب فصول ، فصول حقيقى انحاء وجوداتند و ما در پاورقيهاى مقالهء 7 اصول فلسفه در ضمن ادلّهء « وحدت وجود » گفته‌ايم كه اگر سنخيّت وجودات نمىبود اين مشتركات اخذ نمىشد ؛ و در علّت عرضى اعم هم نوع متوسط است نه انواع سافله .\r\nاز اينجا معلوم مىشود كه لزومى ندارد ما كلام شيخ را در اين شق كه واجب الوجودها متّفق الحقيقه نيستند منحصر كنيم به اينكه ما به الاشتراك يعنى وجوب وجود را جزء ذات فرض كنيم و اگر هم وجوب وجود را عرضى لازم فرض كنيم باز اين بيان از اين جهت نقصى ندارد و جواب شبههء ابن كمونه داده مىشود . آرى اگر\r\n\r\n\r\n\r\n\r\n","description":"","footnote":"\r\n( 1 ) . عجيب اين است كه صدرالمتألهين در مباحث « علت و معلول » در فصل معنون به « فى أن المعلول الواحد هل يستند الى علل كثيرة » بعد از اينكه تقسيم مىكند معلول را به اينكه يا واحد شخصى است و يا واحد نوعى و مىگويد در واحد شخصى محال است و در واحد نوعى جايز است ، و در واحد نوعى ، اول استدلال مىكند به صدور حرارت از حركت و شعاع و غضب و ملاقات نار ، بعد مىگويد :\r\n« و قد يكون لاشياء كثيرة لازم واحد و اللازم معلول للملزوم كيف و طبايع الاجناس لوازم خارجية للفصول . . . و كذا الامكان بين الممكنات المختلفة و الزوجية بين الاربعة و الستة . . . و ما ظن ان العلل المختلفة لابدّ لها من اشتراك فى وصف عام فهو غير مستقيم فانا ننقل الكلام الى تلك الجهة المشتركة . . . »\r\nاين بيان اخير براى يك فيلسوف اصالت ماهوى خوب است نه يك فيلسوف اصالت وجودى . جهت مشتركه و منشأ انتزاع واقعى ، نحوهء وجود و سنخيت و مناسبت بين مراتب وجود است و خود صدرا در مبحث « توحيد » كتابهاى خود و مخصوصاً به خاطر هست كه در حاشيهء شفا فصل « خواص واجب » و در مبدأ و معاد ص 38 صريحا انتزاع لازم واحد را از ملزومات كثيره بما هى كثيره نفى مىكند و جواب شبههء ابن كمونه مبتنى بر همين مطلب است .\r\n","page_name":" 325 ","page_number":325},
  {"content":"\r\n\r\nفرض را منحصر كنيم به جزء بودن وجوب وجود ، يك تالى فاسد ديگر هم پيدا مىشود و آن اينكه وجوب وجود در عين اينكه امر حقيقى و جزء ذات واجب گرفته شده معلول چيز ديگر است و وجوب وجود ، ذاتى معلّل به غير است و حال آنكه محال است وجوب بالذات وجوب بالغير باشد ، و اين تالى فاسد با فرض ابن‌كمونه لازم نمىآيد زيرا مطابق آن فرض وجوب وجود مابحذائى ندارد نظير امكان وجود ، و امرى انتزاعى و اعتبارى است .\r\nبه هر صورت اين برهان شيخ لازم ندارد كه ما وجوب وجود را قبلًا امرى ثبوتى و غير خارج از ذات فرض كنيم . پس بيان صدرا كه مىگويد در همهء ادلّهء شيخ بايد قبلًا تمام آن پنج مقدمه را مفروض گرفت ، تمام نيست مگر اينكه در برهانهاى بعدى كه شيخ به صورت « تقرير اخر » ذكر كرده فرض قبلى همهء آن مقدمات لازم باشد و در اين صورت بايد تفكيك كرد تقرير شيخ را از احتياج استخوان‌بندى خود برهان به مقدمات .\r\nبه نظر مىرسد كه اين برهان برهان تمامى است و اشكالى ندارد چه بنا بر طرز فكر اصالت ماهيّت و چه بنا بر طرز فكر اصالت وجود . امّا بنابر فكر اصالت ماهيّت بيان گذشتهء خود شيخ كافى است ، و بنابر فكر اصالت وجود هم اختلاف دو وجود يا به مرتبهء طولى است و يا به مرتبهء عرضى ، كه مرتبهء طولى جز با علّيّت و معلوليّت صورت پذير نيست و مرتبهء عرضى هم جز با تركيب حقيقت و تقارن يك مرتبه با امور متعدده صورت‌پذير نيست و در اين صورت همان اشكال شيخ عود مىكند .\r\nعيب اين برهان فقط اين است كه جنبهء لمّى ندارد و صرفاً ذهن را از راه ابطال ساير شقوق به قبول شق باقيمانده ملزم مىسازد .\r\nاين برهان با برهان تعيّن « 1 » فرق مىكند زيرا در برهان تعيّن از اين راه جلو آمدند كه علّت تعيّن و مناط تعيّن چيست ؟ يا ذات واجب است يا غير ، اگر ذات واجب است پس واجب واحد است و اگر غير است پس واجب معلّل است ، و اشكالش هم بنابر اصالت وجود واضح است و بنابر اصالت ماهيّت هم نه معنا داشت كه تعيّن لازمهء ماهيّت باشد و نه معنا داشت كه عين ماهيّت باشد ولى در اين برهان از راه مناط كثرت وارد شده‌اند كه مناط كثرت يا عرضى است و يا ذاتى است و هيچكدام هم ممكن\r\n\r\n\r\n\r\n\r\n","description":"","footnote":"\r\n( 1 ) . شيخ در اشارات فقط به برهان تعين تكيه كرده و از اينجا روشن مىشود كه در ما نحن فيه شفا اتقن از اشارات است .\r\n","page_name":" 326 ","page_number":326},
  {"content":"\r\n\r\nنيست .\r\nدليل چهارم . شيخ بعد مىگويد : « بل يجب ان نزيد لهذا بيانا من وجه اخر » و آن اينكه : واجب الوجود اگر متعدد و منقسم باشد از دو صورت خالى نيست : يا از قبيل انقسام جنس است به فصول و يا از قبيل انقسام نوع است به عوارض . اگر از قبيل انقسام جنس باشد به فصول بايد نسبت وجوب وجود با هر يك از فصول همان نسبتى باشد كه هر جنسى با فصل خود دارد و آن اين است كه فصل محصّل و فعليّت دهندهء جنس است و اين در جنسى كه وجوب وجود است از دو جهت محال است : يكى از اين جهت كه وجوب وجود تأكّد وجود است و وجود عين فعليّت و تحصّل است پس لازم مىآيد كه فصل مفيد ماهيّت جنس باشد و حال آنكه فصل صرفاً مفيد انّيّت است نه مفيد ماهيّت ؛ و ديگر آنكه لازم مىآيد وجوب وجود معلّل به غير باشد .\r\nاين برهان شيخ يك نقص دارد و يك اشكال . نقصش اين است كه انقسام و تعدد واجب الوجود را منحصر كرده به انقسام جنس به انواع يا نوع به افراد و حال آنكه قسم سومى هم وجود دارد و آن انقسام يك طبيعت عرضى عام است به انواع متباينه ، ولى اين نقص با توجيهى كه صدرا كرده و گفته مقدمات خمسه مفروض گرفته شده مدفوع است .\r\nو امّا اشكال اين است كه شيخ مىگويد : « ان انقسام معنى وجوب الوجود فى الكثرة لا يخلو من وجهين . . . » . در اينجا شيخ چنين فرض كرده كه اگر واجب متعدد باشد پس لازم مىآيد كه وجوب وجود كثير باشد ، و ما سابقا در بحث « وحدت و كثرت » گفتيم كه فرق است بين « كثير بودن » كه شأن معانى كليّه است و بين « مثل داشتن » كه شأن افراد و حقايق وجوديّه است . حالا مىگوييم : بنابر اصالت وجود ، حقيقت وجود نه نوع است و نه جنس و نه فصل و نه عرض عام يا خاص ، همهء اينها شأن معانى و مفاهيم ذهنيّه است و چنان كه قبلًا گفتيم حقيقت وجود متّصف به صفت كثرت نمىشود زيرا وجود مساوق وحدت است ، و در عين حال براى هر مرتبه‌اى از مراتب فرض مثل ممكن است و به چه دليلى مثل ندارد ؟ و اين شق خارج از دو شق مفصل‌البيان شيخ و يك شق مفروض و مضمر البيان اوست .\r\nممكن است در جواب اين اشكال گفته شود : بنابر اصالت وجود هم بالأخره مفهوم وجوب وجود مفهومى از مفاهيم است و خارج از كليّات خمس نيست و على التحقيق عرض عام است پس داخل در يكى از شقوق ثلاثه است كه در كلام شيخ\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nآمده .\r\nجواب مىگوييم : آنچه در كلام شيخ آمده و ابطال شده اين است كه وجوب وجود ، عرضى واجب باشد به معناى اينكه ذات واجب حقيقتى باشد كه از حاقّ ذات آن حقيقت مفهوم ديگرى مباين انتزاع شود نظير زوجيّت از اربعه و شيخ گفته كه مفهوم « وجوب وجود » از اين قبيل عرضى نيست و حال آنكه مطابق بيان بالا مفهوم وجوب وجود عرضى ذات واجب است ولى به معناى ديگرى كه شيخ نه آن را نفى كرده و نه اثبات ؛ و به عبارت ديگر شيخ از صور عرضى بودن مفهوم وجوب وجود تنها متعرض آن صورت شده كه ما مفهوم وجوب را از يك ذات خاص ( الف مثلًا ) انتزاع كنيم ولى متعرض اين صورت نشده كه مفهوم وجوب وجود در عين اينكه عرضى است ، ذات واجب عين حقيقت وجوب وجود است « 1 » .\r\nو به عبارت ديگر شيخ متعرض صورتى شده كه وجوب وجود را براى واجب نظير امكان وجود براى انسان بدانيم و متعرض آن صورت نشده كه وجوب وجود را نظير موجوديّت براى حقيقت وجود بدانيم .\r\nخلاصهء كلام اينكه شيخ اين مطلب را فرض نكرده كه ما نظر خود را به همين حقيقت وجود معطوف سازيم كه در اينجا نه جنس است و نه فصل و نه عرضى عام و نه عرضى خاص .\r\nعليهذا اين برهان به خودى خود ارزشى ندارد مگر آنكه ارجاع شود به يكى از براهين ديگر .\r\nدليل پنجم دليلى است كه شيخ در فصل « توحيد » شفا در ضمن برهان تعيّن به آن اشاره كرده به اين بيان :\r\n« و كيف يكون المهية المجردة عن المادة لذاتين و الشيئان انما يكونان اثنين اما بسبب المعنى و اما بسبب الحامل للمعنى و اما بسبب الوضع او المكان او بسبب الوقت و الزمان ، و بالجملة لعلة من العلل . . . »\r\n\r\n\r\n\r\n\r\n","description":"","footnote":"\r\n( 1 ) . صدرالمتألهين در حواشى شفا بعد از ذكر ادلهء شيخ آنجا كه مىخواهد برهان عرشى خود را بيان كند اشارتا اين نكته را بيان مىكند كه نسبت مفهوم وجوب وجود به حقيقت وجوب وجود اشبه است به نسبت نوع به افراد از عرضى عام به افراد .\r\n","page_name":" 328 ","page_number":328},
  {"content":"\r\n\r\nاين همان بيانى است كه حاجى آورده « 1 » در اين شعر :\r\n و حيث لا موضوع أو مهيّة * و لا هيولى كيف الاثنينيّة \r\nايرادى كه بر اين برهان وارد است اين است كه مورد اين برهان اين است كه ما واجب الوجود را عارى از ماده با دليل ديگر بدانيم و دليل نيست بر اينكه اجزاء ماده نمىشود واجب الوجود باشد .\r\nاين دليل همان است كه در صفحهء 32 مبدأ و معاد « 2 » تحت عنوان « و بوجه اخر تحقّق فى كتب هذا الفن انّ منشأ التكثّر العددى . . . » آمده است .\r\nصدرا در صفحهء 36 مبدأ و معاد فصلى آورده به اين عنوان : « فى ان الواجب الوجود لا شريك له فى هذا المفهوم » . بعد مقدمه‌اى آورده ( كه بىخلل نيست ) كه « الواجب لا ماهية له » و بعد گفته اگر واجب متعدد باشد يا متّفق الحقيقة هستند يا مختلف الحقيقة ( ذكر اين شق بعد از مقدمهء بالا كه وجوب وجود عين حقيقت وجود است مستدرك است ) ، اگر متّفق الحقيقة هستند مناط اختلافشان غير وجوب ذاتى است پس لازم مىآيد امكان هر دو و يا لااقل يكى از آنها ، و اگر مختلف الحقيقه هستند لازم مىآيد وجوب وجود عين حقيقت نباشد .\r\nاين برهان همان برهان اول شيخ است در باب خواص واجب و ما آن را دليل سوم قرار داديم و آن را تمام دانستيم و مطابق آنچه ما گفتيم در اين برهان لزومى ندارد\r\n\r\n\r\n\r\n\r\n","description":"","footnote":"\r\n( 1 ) . بيان حاجى با بيان شيخ فرق مىكند . در بيان شيخ ماهيت نداشتن واجب مفروض گرفته نشده و همين قدر گفته كه اختلاف در معنا نيست و در حامل معنى ( موضوع يا ماده ) هم نيست ، در لواحق ماده از وضع و مكان و زمان هم نيست ، پس موجبى براى كثرت نيست . عليهذا در بيان حاجى خلط شده بين برهان صرف الوجود و اين برهان ؛ و اساساً معنا ندارد كه ما عدم موضوع را در عرض عدم ماهيت ذكر كنيم ، چون يك چيزى كه ثانى برايش فرض شود مىتوان گفت منشأ تعدد يا موضوع و ماده است و يا لواحق ماده و اما چيزى كه براى او ثانى فرض نمىشود عدم ماهيت در عرض مكثرات معنا ندارد كه آورده شود .\r\nبر بيان شيخ هم اشكال ابن كمونه وارد است مگر آنكه مقدمهء چهارمى كه صدرا بيان كرده در حاشيه ، مسلّم و مفروض بگيريم .\r\n( 2 ) . ايرادى كه در حاشيهء صفحهء 317 بر حاجى گرفتيم ، بر بيان صدرا در اينجا وارد نيست و بلكه معلوم است كه صدرا متوجه اين نكته بوده زيرا وى در مبدأ و معاد مىگويد :\r\n« تحقق فى كتب هذا الفن ان منشأ التكثر العددى فيما له حد نوعى انما هو المادة فقط بوجه و الموجود المفارقى يأبى عن الكثرة العددية ، فواجب الوجود احق بنفى هذا الوجه من الكثرة لكونه فى اعلى مرتبة التجرد لتجرده عن المهية فضلا عن الهيولى . . . » .\r\n","page_name":" 329 ","page_number":329},
  {"content":"\r\n\r\nكه ما واجب الوجود را وجود بحت و صرف بدانيم ، چيزى كه هست لمّيّت وحدت در اين برهان بيان نشده است .\r\nدليل ششم : صدرا در صفحهء 32 مبدأ و معاد فصلى منعقد كرده تحت اين عنوان :\r\n« واجب الوجود لا يجوز ان يكون حقيقة نوعية بسيطة متشخّصة بتشخّصات او يكون بحيث يتشخّص بامر يزيد على حقيقته سواء كان منتشرا أو محصورا فى واحد » .\r\nبعد اينطور استدلال كرده كه احتياج ذات به مشخّص نظير احتياج جنس به فصل است كه در فعليّت و تحصّل است نه در ذات و ماهيّت و چون قبلًا ثابت شده كه واجب ماهيّتش عين انّيّتش است پس اگر مشخّصش زائد بر ذاتش باشد لازم مىآيد كه مفيد انّيّتش مفيد ماهيّتش و ذاتش باشد و اين محال است ( در همه جا بالاخص در ذات واجب ) ، پس واجب ذاتش عين تشخّصش است .\r\nاين برهان هم به خودى خود برهان مستقلى نيست زيرا اگر نظر داشته باشيم به اينكه واجب ماهيّت ندارد و وجود بحت است پس ثانى برايش فرض نمىشود و اين خود براى مطلب كافى است و قطع نظر از اين جهت اگر بخواهيم از راه وحدت ذات و تشخص وارد شويم - همچنانكه سابقا در مقام ردّ دليل دوم گفتيم - وحدت ذات و تشخّص منافاتى با مثل داشتن ندارد .\r\nدر صفحهء 37 « طريقة اخرى » ( نه حجّة اخرى ) ذكر مىكند كه با دليل فوق الذكر فرقى ندارد و همان ايرادى را دارد كه اين دليل دارد .\r\nدليل هفتم : در مبدأ و معاد ص 37 مىگويد :\r\n« حجة اخرى : لو تعدد الواجب لزم ان يكون اثر احدهما بعينه ممكنا ان يكون اثر الاخر لا تفاقهما فى وجوب الوجود الذى هو معنى واحد و هو يكون عين كل واحد منهما . . . »\r\nاين برهان وقتى تمام است كه ما دو واجب بدون مكثّر را كثير بدانيم و الّا اگر بگوييم واجبهاى متعدد از يكديگر امتياز دارند و در عين اشتراك در حقيقت وجوب وجود در هر كدام يك جهت امتيازى وجود دارد ، دليل مزبور تمام نيست و گفته مىشود كه از هر واجبى يك نوع مخصوص معلول صادر مىشود كه با خود او سنخيّت دارد و بس .\r\nو اگر گفته شود كه دو واجب اگر از يكديگر جهتهاى متمايز داشته باشند لازم مىآيد محذوراتى ، مىگوييم پس رجوع اين برهان به برهان سوم است و اين بيان يك\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nشق مسكوت عنه آن برهان است و آن برهان را اينطور بايد تكميل كرد ( هر چند محتاج به اين تكميل نيست ) كه دو واجب يا هيچ خصوصيّتى غير از وجوب وجود ندارند پس لازم مىآيد معلول هر يك صلاحيت داشته باشد كه معلول ديگرى باشد و اگر جز حقيقت وجود خصوصيّت ديگرى دارند پس لازم مىآيد الخ . . .\r\nبرهان هشتم : در مبدأ و معاد ص 37 مىگويد :\r\n« ليس فى الوجود واجبان اذ الوجود يكون حينئذ نفس المهية لهما و لازم النوع واحد و العارض الغريب يوجب المخصص الخارجى . . . »\r\nحاصل اين برهان اين است كه بعد از آنكه وجود عين ماهيت واجب است و لازم نوع هم همه جا يكسان است و عوارض غريب هم در ذات واجب نه از ناحيهء غير و نه از ناحيهء ذات راه ندارد پس تعدد از كجا پيدا شد ؟\r\nاين برهان چيزى جز برهان سوم ما كه خود صدرا قبلًا آن را ذكر كرد نيست .\r\nصدرا در ص 38 مبدأ و معاد تحت عنوان « برهان اخر » بيانى ذكر مىكند كه حاصل آن اين است : مفهوم واحد از امور متخالفه بماهى متخالفه انتزاع نمىشود پس اگر واجب متعدد باشد لازم مىآيد در ذاتى با هم مشترك باشند خواه تمام ذات و خواه جزء ذات ، و اشكال هر دو فرض را قبلًا بيان كرديم . به نظر نمىرسد كه اين ، برهان عليحده‌اى باشد بلكه تتميم برهان سوم است .\r\nبرهان نهم همان برهان عرشى صدرالمتألّهين است كه ما بعداً تفصيلًا متعرض او مىشويم .\r\nقوم معمولًا در بيان خودشان به واسطهء مشخص نبودن بحث اصالت وجود و ماهيّت يك نحو خلط مخصوصى كرده‌اند ؛ از يك طرف مىگويند واجب الوجود وجود صرف و انّيّت محضه است ، البتّه اين يك طرز فكر اصالت وجودى است ، و [ از طرف ديگر 
  ] مىگويند « ماهيّته انّيّته » ؛ اين تعبير را اصالت وجودى اينطور توجيه مىكند كه « اى لا ماهيّة له » و يا آنكه گاهى مىگويند ماهيّت دو اصطلاح دارد : « ما يقال فى جواب ماهو » و « ما به الشئ هو هو » . ولى مثل اين است كه در قديم يك اصطلاح بيش نبوده و واقعاً مقصودشان اين بوده كه وجود ، تمام حقيقت نوعيهء ذات واجب است و معتقد بوده‌اند خاصيّت ماهيّتى كه ذات آن ماهيّت وجود باشد اين است كه ضرورت ازلى تحقق دارد . از اينجاست كه دو اشكال پيش آمده يكى براى فخر رازى و آن\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاينكه : اگر ذات واجب ماهيّتش عين وجود باشد بايد ذات واجب مرادف باشد با مفهوم وجود ، و اشكال ديگر براى مثل شيخ اشراق كه اگر وجود اصيل باشد و امرى متحقق باشد لازم مىآيد واجبها متعدد باشد زيرا ماهيّت وجود ممكن عين تحقق و فعليّت خواهد بود ؛ و از همين جاست كه محقق دوانى گفته كه ذات واجب عين حقيقت وجود است و موجود است و ذوات ممكنات موجودند به معناى انتساب به وجود .\r\n* در ضمن حديث كافى برهان فرجه آمده . برهان فرجه برگشتش به همين برهان تركيب است كه شيخ آورده و دليل سوم ما بود ، با اين تفاوت كه در برهان فرجه اين خصوصيت رعايت شده كه اگر ما به الامتيازى در ذات واجب باشد آن هم واجب خواهد بود نه ممكن و از طرفى وحدت واقعى از دو واجب محال است ، بين دو واجب همواره امكان بالقياس است ، پس دو واجب سه واجب ( حداقل ) خواهد بود و سه واجب پنج واجب الى ما لا نهاية له .\r\nصدرالمتألّهين برهان تركيب را در اسفار اينطور تقرير مىكند : اگر واجب متعدد باشد بايد از يكديگر امتياز داشته باشند ؛ اين امتياز يا به تمام ذات است ، پس لازم مىآيد « وجوب وجود » عرضى آنها باشد و كل عرضى معلّل ، فرجع الى كون كل منهما علّة لوجوب وجوده « 1 » ؛ و يا اين است كه امتياز آن دو از يكديگر به عوارض ولواحق است ، اين عوارض ولواحق يا معلول ذات است يا معلول غير ، اگر معلول ذات است ، يا ذات واحد است ( كما هو المفروض ) پس بايد تعيّن هم واحد باشد فلا تعدد ذاتا و لا تعيّنا و اگر\r\n\r\n\r\n\r\n\r\n","description":"","footnote":"\r\n( 1 ) . اين بيان مخدوش است هم بنابر اصالت ماهيّت و هم بنا بر اصالت وجود ، امّا بنا بر اصالت وجود به جهت آنكه مرجع خارج بودن وجوب وجود از حاق ذات واجب معروض بودن وجوب وجود و عرضى بودن ماهيّت واجب است و لازم نمىآيد كه وجوب وجود معلّل باشد به ذات واجب بلكه لازم مىآيد كه ذات و ماهيّت واجب معلّل يعنى منتزع باشد از وجوب وجود ، آرى اشكال ديگرى باقى مىماند كه دو وجوب وجود چه امتيازى از هم دارند كه از هر يك ، يك ماهيّت انتزاع مىشود و لازم مىآيد تباين يا تركيب دو وجوب وجود ، و اين اشكال ديگرى است غير از اين اشكال ؛ و امّا بنابر اصالت ماهيّت به جهت آنكه « وجوب وجود » يك مفهوم انتزاعى است معلّل بودن آن به معناى منشأ انتزاع داشتن آن است و اشكالى ندارد ، آرى اشكال ديگرى هست و آن اين است كه چگونه جايز است كه از متباينات بما هى متباينات مفهوم واحد انتزاع شود ؟ و اين اشكال درست ديگرى است .\r\n","page_name":" 332 ","page_number":332},
  {"content":"\r\n\r\nذات متعدد است پس وجوب وجود عارض ذات است نه عين ذات و گفتيم اين محال است ، و يا اين است كه معلول غير ذات است پس لازم مىآيد كه ذات در تعيّن خود معلول غير باشد و آنچه در تعيّن ( اعم از آنكه تعيّن را به معناى تشخص بگيريم كه مساوق وجود است و يا به معناى ما به الامتياز و مناط كثرت بگيريم به بيانى كه از شيخ گذشت ) معلّل است در ذات هم معلّل است ( صدرالمتألّهين اقسام را تثنيه كرده نه تثليث و حال آنكه اقسام ابتدائى امتياز سه قسم است : امتياز به تمام ذات و به جزء ذات و به عوارض ، و شايد جزء ذات را ذكر نكرده به واسطهء بداهت بطلانش ، فتأمّل ) .\r\nصدرا بر اين تقرير ايراد مىگيرد و بعد خودش جواب مىدهد . حاصل ايراد و جوابش با آنچه ما در [ پاورقى 
  ] نوشتيم چندان فرقى ندارد . حاصل ايراد صدرالمتألّهين اين است كه : شما مىگوييد « وجوب وجود » خارج از ذات نيست و عين ذات است . مقصود شما چيست ؟ آيا مقصود اين است كه اين مفهوم بديهى عين كنه و حقيقت واجب است كه هذا ممّا لا يتفوّه به عاقل و به طور قطع و يقين اين مفهوم كنه حقيقت واجب و عين ذات واجب نيست ، پس ناچار مقصود شما از ذاتى بودن مفهوم « وجوب وجود » و عرضى نبودن آن اين است كه ذات واجب بما هو هو منشأ انتزاع اين مفهوم ( عرضى ) است . چه مانعى هست كه ما دو ذات فرض كنيم كه هر دو منشأ انتزاع اين مفهوم باشند ؟ ( البته مقصود دو ذات متباين است و گرنه دو ذاتى كه قدر مشترك داشته باشند بايد ما به الامتياز داشته باشند و اشكالات بالا عود مىكند ) . خلاصهء كلام آنكه اگر مقصود از اينكه وجوب وجود زائد بر ذات نيست [ اين است 
  ] كه اين مفهوم عين ذات واجب است و در صورت تعدد بايد ما به الامتيازى ضميمهء اين حقيقت شود پس اين واضح البطلان است و اگر مقصود از عينيّت وجوب وجود با ذات واجب اين است كه ذات بذاته منشأ انتزاع باشد به خلاف ممكنات كه بغيرها منشأ انتزاعند ، فرض ابن كمونه مىآيد .\r\nبعد مىگويد : اگر بگويى هنگامى ذاتى بذاته منشأ انتزاع وجوب وجود مىشود كه وجود خاصش و تعيّنش عين ذاتش باشد و اين مستلزم تشخص و عدم تعدد واجب است ، مىگوييم : شبههء ابن كمونه باز مىآيد كه چه مانعى دارد كه دو ذات متباين بما هو متباين وجود خاص و تعيّن عين ذاتشان باشد ؟\r\nو لهذا گفته شده كه در اينجا خلط شده بين مفهوم و مصداق ، زيرا آنجا كه مىگويند اگر « وجوب وجود » مشترك باشد لازم مىآيد تركيب ، مفهوم « وجوب وجود »\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nرا گرفته‌اند و آنجا كه مىگويند وجود واجب عين ذاتش است مقصودشان وجود حقيقى قائم به ذات است .\r\nبعد مىگويد : اين شبهه بنا بر اسلوب متأخرين كه اصالت ماهيّتى هستند شديد الورود است زيرا ماهيات متباينات بالذات‌اند و فرض دو ذات متباين من جميع الجهات و ممتاز به تمام ذات ممكن است ولى بنابر اصالت وجود ( و وحدت سنخى وجود ) چون حقايق وجوديه سنخ واحد هستند فرض دو ذات متباين من جميع الجهات ممكن نيست و قهرا بنابر اصالت وجود نسبت دو ذات به وجوب شبيه نسبت ذاتى مثل انسانيت نسبت به افراد و حصص خودش است و مستلزم قدر مشترك و مابه الامتياز داشتن است . تنها يك شبههء كوچك بنا بر اصالت [ وجود 
  ] باقى مىماند و آن فرض اختلاف واجبين به شدت و ضعف است و جواب آن هم واضح است .\r\nبعد مىگويد : بنا بر مسلك اهل اعتبار هم جواب شبهه را مىتوان داد از راه عدم امكان انتزاع مفهوم و معناى واحد از متكثرات بما هى متكثرات ، و آنگاه به تقرير كلام قوم مىپردازد و از بوعلى و فارابى مطالبى نقل مىكند .\r\nاز آنچه گفتيم معلوم شد كه بيان صدرا از آنچه ما در [ پاورقى 
  ] گفتيم كامل‌تر و جامع‌تر است هر چند بيان ما از لحاظ ديگر كلاسه‌تر و شايد جامع‌تر بود .\r\nدر اينجا چند مطلب لازم است گفته شود : يكى اينكه آيا مىتوان گفت كه « برهان تركيب » ناقص است و احتياج به متمم دارد و متمّمش همان است كه در برهان فرجه در حديث آمده به اين بيان كه اگر واجب متعدد باشد يا متباين بالذات‌اند و اين محال است به وجهى كه گفته شد و يا اشتراك در ذات دارند ، در اين فرض يا مابه الامتياز هر واجب از واجب ديگر واجب است يا ممكن ، اگر واجب است لازم مىآيد دو واجب سه واجب ( حداقل ) باشد و سه واجب پنج واجب الى غير النهاية و بالأخره هم منتهى نشود به واجبهاى متعيّن و متميزى ، زيرا بين هر واجبى و واجب ديگر بايد امكان بالقياس باشد و امكان بالقياس مستلزم اين است كه هيچ واجبى مابه الامتياز واجب ديگر از واجب سومى نباشد ، زيرا مابه الامتياز در صورت تركيب و واحد حقيقى بودن است ، و اگر مابه الامتياز ممكن باشد همان اشكالى پيش مىآيد كه قوم تقرير كرده‌اند .\r\nاگر گفته شود كه در مبحث « بساطت واجب » تركيب واجب را از دو جزء واجب تنها از اين راه ابطال كرده‌اند كه مستلزم نفى وحدت واجب مىشود پس نفى تركيب و\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nبطلان تركيب از دو واجب متوقف است بر ادلهء توحيد و اگر دليل توحيد متوقف بر بطلان تركيب باشد مطلقا ( حتى از واجبين ) دور است .\r\nدر جواب مىگوييم : بلى و لكن تقريرى كه ما در دو صفحه پيش كرديم متوقف نيست بر اينكه بطلان تركيب را از راه واحديت بكنيم . از اينجا معلوم مىشود كه برهان قوم خالى از نقص نيست و بعضى شقوق در آن مسكوت عنه گذاشته شده و آن ، شقوق واجب بودن مابه الامتياز است ، همچنانكه در بيان روايت ، شقوق امكان مابه الامتياز مسكوت عنه گذاشته شده ، و البته اگر بنا شود كه بعضى شقوق مفروض البطلان و بديهىّ البطلان فرض شود شقوق امكان مابه الامتياز اولى است ، زيرا فرض ممكن و امكان در صقع ربوبى بيّن الفساد است . عليهذا بيان روايت صادقى ( عليه السلام ) اكمل است از بيانى كه قرنها فلاسفه روى آن كار كرده‌اند .\r\nو ضمناً معلوم شد كه در روايت ، سه مقدمهء فلسفى منطوى است : يكى اينكه وجوب وجود عين حقيقت واجب است و زائد بر ذات نيست و نمىشود وجوب وجود را عرضى ذات واجب گرفت و اين جز با فرض اصالت وجود سازگار نيست ، پس در روايت به اصالت وجود تكيه شده ؛ دوم اينكه همواره بين دو واجب امكان بالقياس است ؛ سوم اينكه بين اجزاء مركّب واقعى نمىشود امكان بالقياس باشد و بايد حتما وجوب بالقياس باشد .\r\nمطلب ديگر اينكه حاجى در مبحث « اصالت وجود » چنين وانمود مىكند كه بنا بر اصالت ماهيّت شبههء ابن كمونه لا ينحلّ است و حال آنكه همان طورى كه ما گفتيم و از كلمات اسفار هم هويداست شبههء ابن كمونه بنابر اصالت ماهيّت هم مدفوع است و اينكه حاجى در حاشيهء اسفار ( حاشيه در صفحهء 15 جلد سوم است ) مىگويد : « لكن الانصاف أنه لا يصحّح كلامهم » ، اشكالى است مبنائى نه بنائى ؛ آن ، اشكالى است بر « مبناى » اصالت ماهيّت و اما بنابر اصالت ماهيّت اشكال ابن كمونه باز مدفوع است .\r\n\r\n","description":"","footnote":"","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\n\r\nمسئلهء شناخت\r\n\r\n","description":"","footnote":"","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\n\r\nامكان شناخت\r\nبسم اللّه الرّحمن الرّحيم الحمد للّه رب العالمين بارئ الخلائق اجمعين و الصلاة على سيّدنا و نبيّنا محمد و إله الطاهرين .\r\nموضوع بحث ما « مسئلهء شناخت از نظر قرآن » است . مسألهء شناخت يا نظريهء شناخت و به تعبير علماى امروز عربى زبان « نظرية المعرفة » امروز اهميت فوق العاده‌اى پيدا كرده است و كمتر مسأله‌اى به اندازهء مسائل مربوط به مسئلهء شناخت ، امروز مهم شناخته مىشود ، چرا ؟ اول من بايد علت اهميت اين مسئله را بيان كنم ، بعد وارد خود مسئله شوم . امروز فلسفه‌هاى اجتماعى ، مكتبها ، ايدئولوژيها و ايسم‌ها اهميت فوق العاده‌اى پيدا كرده است و هر كسى كه مىخواهد نوعى تفكر داشته باشد و زندگى خودش را بر اساس يك منطق منطبق كرده باشد ، دم از مكتب و ايدئولوژى مىزند . مكتبها و ايدئولوژيها و ايسم‌ها امروز با يكديگر در نبرد و ستيز هستند ، هر مكتبى براى خود حامى مىخواهد و به حمايت حاميان خودش بر مىخيزد .\r\nجنگ افكار و عقايد هميشه در دنيا بوده است ، ولى در دوران سابق چون غالبا افكار و عقايد در اطراف مسائل نظرى محض بود ، از ميان خواص ، آن هم خاص الخاص‌ها ، تجاوز نمىكرد ، ولى امروز چون فلسفه‌هاى اجتماعى پا به ميدان گذاشته‌اند بازار\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nجنگ عقايد ، يعنى جنگ مكتبها و ايدئولوژيها و ايسم‌ها ، داغتر و گرمتر است .\r\n\r\nرابطهء ايدئولوژى و جهان‌بينى\r\nچرا ايدئولوژيها با يكديگر متفاوتند ؟ چرا يك فرد يا يك گروه از يك ايدئولوژى دفاع مىكند و فرد يا گروه ديگر از ايدئولوژى ديگر ؟ اگر از شخصى كه به يك ايدئولوژى معتقد است بپرسيد كه چرا تو به اين ايدئولوژى پيوستى و به آن ديگرى نپيوستى ، مىبينيد فورا مسئلهء ديگرى را مطرح مىكند و آن مسئلهء جهان‌بينى است . ايدئولوژيها و مكتبها زادهء جهان‌بينىها هستند . تكيه‌گاه ايدئولوژيها جهان‌بينىها هستند . جهان‌بينى يعنى نوع برداشت ، تفسير و نوع تحليلى كه يك انسان دربارهء هستى و جهان و دربارهء انسان و جامعه و تاريخ دارد .\r\nافراد و گروهها جهان‌بينىهاشان مختلف است ، يعنى يك گروه جهان را يك گونه تفسير مىكند و گروه ديگر به گونهء ديگر . اگر جهان‌بينى مختلف باشد ، ايدئولوژى مختلف است ، چون تكيه‌گاه و پايه‌اى كه ايدئولوژى از جنبهء فكرى بر آن استوار است جهان‌بينى است ، زيرا ايدئولوژى يعنى مكتبى كه بايدها و نبايدها را مشخص مىكند ، مكتبى كه انسان را به يك هدفى دعوت مىكند و براى رسيدن به آن هدف راهى ارائه مىدهد . ايدئولوژى مىگويد : چگونه بايد بود ، چگونه بايد زيست ، چگونه بايد شد ، چگونه بايد ساخت ( از مادهء سازندگى ) ، يعنى خود را چگونه بايد بسازيم ، طبق چه الگويى بايد بسازيم ، جامعهء خودمان را چگونه بايد بسازيم . ايدئولوژى به اين امور پاسخ مىدهد ، مىگويد : اينچنين باش ، اينچنين زندگى كن ، اينچنين بشو ، اينچنين خود را بساز ، اينچنين جامعهء خود را بساز .\r\nاينها همه « چرا » دارد ؛ تو مىگويى اينچنين باش ، چرا بايد اينچنين باشم و آنچنان نباشم ؟ مىگويى اينچنين زندگى كن ، چرا اينچنين زندگى كنم ؟ چرا آنچنان زندگى نكنم ؟ مىگويى اينچنين بشو ، اينچنين خود را بساز ، اينچنين هدف انتخاب كن ؛ اين چراها را « جهان‌بينى » پاسخ مىدهد ، مىگويد : وقتى من مىگويم اينچنين باش ، چون هستى اينچنين است ، ساختمان جهان اينچنين است ، انسان چنين موجودى است ، جامعه چنين حقيقت و ماهيّتى دارد ، چنين قوانين و سننى دارد ، روان انسان چنين هويّت و چنين قوانين و سننى دارد ، جهان اينچنين يا آنچنان است . جهان‌بينى\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nبه ما خبر مىدهد از [ اينكه 
  ] چه هست ، چه نيست ، چه قانونى بر جهان و بر انسان حاكم است ، چه قانونى بر جامعه حاكم است ، حركتها به سوى چه جهتى است ، طبيعت چگونه حركت دارد و اصلًا هستى چيست .\r\nهرطور كه ما در مورد جهان‌بينى فكر كنيم ناچار ايدئولوژى ما تابع جهان‌بينى ما خواهد بود . مثلًا امكان ندارد كه انسان جهان را مادهء محض بداند و انسان را مادى محض ، ولى براى زندگى در جهان جاويد هم فكر كند كه اگر مىخواهى سعادت جاويد داشته باشى چنين و چنان باش ؛ ديگر سعادت جاويدى در كار نيست . اين است كه مىگويند ايدئولوژى زادهء جهان‌بينى است . جهان‌بينى به منزلهء زير بناى فكر است و ايدئولوژى به منزلهء روبنا ؛ يعنى در يك دستگاه فكر و انديشه ، جهان‌بينى حكم طبقهء زيرين و ايدئولوژى حكم طبقهء روئين را دارد كه بر اساس آن و بنابر اقتضائات آن ساخته شده است . اگر بخواهيم به تعبير علماى قديم خودمان بيان كنيم بايد اينطور بگوييم كه ايدئولوژى حكمت عملى است و جهان‌بينى حكمت نظرى ؛ حكمت عملى زادهء حكمت نظرى است ، نه حكمت نظرى زادهء حكمت عملى « 1 » .\r\n\r\nريشهء اختلاف جهان‌بينىها\r\nپس تا اينجا به اين نتيجه رسيديم كه ايدئولوژى زادهء جهان‌بينى است . اينجا فورا يك سؤال ديگر مطرح مىشود : چرا جهان‌بينىها مختلف است ؟ چرا يكى مادى فكر مىكند و ديگرى الهى ؟ يكى يك پاره استدلالات و دلائل ترتيب مىدهد و آن جهان‌بينى را نتيجه‌گيرى مىكند و ديگرى دلائل ديگرى ترتيب مىدهد و جهان‌بينى ديگرى را نتيجه‌گيرى مىكند ؟\r\nجواب اين است كه او جهان را به گونه‌اى مىشناسد و اين به گونهء ديگر ، شناخت او از جهان اين گونه است و شناخت اين از جهان به گونهء ديگر ؛ و نمىشود\r\n\r\n\r\n\r\n\r\n","description":"","footnote":"\r\n( 1 ) . [ اين مطلب 
  ] در ذهنتان با مسئلهء ديگرى مخلوط نشود . مسئلهء اينكه آيا علم زادهء عمل است يا عمل زادهء علم ، مسأله‌اى ديگر است . حكمت عملى علم است ، حكمت نظرى هم علم است . اينجا سخن از دو علم است كه كداميك از ايندو زادهء ديگرى است . اين مسئله را كه آيا علم زادهء عمل است يا عمل زادهء علم ، بعداً در مسائل شناخت مطرح مىكنيم . اين را عرض كردم كه ايندو با يكديگر اشتباه نشود .\r\n","page_name":" 341 ","page_number":341},
  {"content":"\r\n\r\nهم شناخت اين صحيح باشد و هم شناخت آن ؛ از ايندو لااقل يكى اشتباه است و يكى صحيح . همين جاست كه مسئلهء شناخت صحيح و شناخت غلط مطرح مىشود . پس اول برويم سراغ مسئلهء شناخت و ببينيم كه شناخت صحيح چه شناختى است ؛ يعنى قبل از آنكه برويم سراغ جهان و بگوييم جهان اين گونه است يا آن گونه ، و قبل از آنكه برويم سراغ ايدئولوژى و بگوييم اين ايدئولوژى صحيح است يا آن ايدئولوژى ، بايد برويم سراغ شناخت ، ببينيم كدام شناخت صحيح است و كدام غلط ، و اصلا شناخت صحيح يعنى چه و شناخت غلط يعنى چه .\r\n\r\nاهميت و قدمت مسألهء شناخت\r\nدنيا ، دنياى مكتب و ايدئولوژى است . مكتب و ايدئولوژى بر پايهء جهان‌بينى است و جهان‌بينى بر پايهء شناخت . از اينجا انسان به اهميت مسئلهء شناخت پى مىبرد . آنكه ايدئولوژىاش مثلًا بر اساس جهان‌بينى مادى است ، جهان‌بينى مادىاش بر اساس نظريهء خاصى در باب شناخت است . آن ديگرى ايدئولوژى ديگرى دارد بر اساس جهان‌بينى ديگرى و آن جهان‌بينى بر اساس نظريه‌اى است كه در باب شناخت دارد . اين است كه ما قبل از بحث دربارهء ايدئولوژيها ، مكتبها و جهان‌بينىها بايد تكليف مسئلهء شناخت را روشن كنيم .\r\nعرض كردم به آن اندازه كه امروز اين مسئله اهميت پيدا كرده است ، در جهان ديروز به اهميت اين مسئله پى نبرده بودند . ولى مسئلهء شناخت يك مسئلهء بسيار قديمى است و بيش از دو هزار سال از عمر آن مىگذرد . در فلسفه و حكمت اسلامى ، ما بابى تحت عنوان « نظرية المعرفة » يعنى « نظريهء شناخت » نداريم ولى اغلب مسائلى كه در باب شناخت مطرح است به طور متفرقه در مسائل مربوط به علم و ادراك و عقل و معقول ، مسائل مربوط به وجود ذهنى و مسائل مربوط به نفس و كيفيّات نفسانى [ مطرح شده است . 
  ] بنابراين از قديم به اهميت اين مسئله كم و بيش پى برده بودند ، ولى امروز فلسفه‌هاى دنياى جديد بيشتر و بيشتر در اطراف نظريهء شناخت دور مىزند .\r\nما نمىخواهيم همهء مسائل مربوط به شناخت را مطرح كنيم ، ضرورت هم ندارد ، لااقل مسائل مهمش را طرح مىكنيم براى اينكه سخنمان نظمى داشته باشد .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nامكان شناخت\r\nاولين سخن در باب شناخت كه از قديم مطرح بوده و امروز هم مطرح است اين است كه اصلا آيا شناخت ممكن است ؟ آيا مىشود جهان را شناخت ؟ آيا مىشود انسان را شناخت ؟ آيا مىشود هستى را شناخت ؟ عده‌اى از بيخ منكرند ، مىگويند شناخت براى بشر غير ممكن است ، يعنى يك شناخت قابل اعتماد و اطمينان براى بشر يك امر ناممكن است ، « لا ادرىگرى » يعنى « نمىدانم‌گرى » سرنوشت محتوم بشر است . ابتدا به نظر مىرسد كه اين مكتب خيلى مكتب سستى است و اساساً قابل توجه نيست ، ولى از قضا طرفداران اين مكتب دلائل بسيار قوى اقامه كرده‌اند كه جوابگويى به آنها كار ساده‌اى نيست ؛ نمىخواهم بگويم غير ممكن است ، مىخواهم بگويم كار ساده‌اى نيست .\r\n\r\nپيرهون و امكان شناخت\r\nدر دوران بعد از سقراط ، گروهى هستند كه آنها را « شكّاكان » مىنامند و معروف‌ترين شخصيت آنان مردى است به نام پيرهون « 1 » . او ده دليل بر عدم امكان شناخت اقامه كرده است ، مىگويد : شناختن امر ناممكنى است ، « شك » و « نمىدانم » سرنوشت محتوم بشر است . يك دليل بسيار ساده‌اش اين است : انسان اگر بخواهد بشناسد ، ابزار شناختش چيست ؟ ما دو ابزار كه بيشتر نداريم ، يكى حس است و ديگرى عقل . از شما مىپرسم : آيا حس خطا مىكند يا نه ؟ همه مىگويند : الى ما شاء اللّه : خطاى سامعه ، باصره ، لامسه ، شامّه و ذائقه كه همهء اينها مثالهاى فراوان دارد و بعضى ادعا كرده‌اند كه تنها باصره چند صد نوع خطا دارد . مىگويد : چيزى كه خطا مىكند و قابل خطاست ، قابل اعتماد نيست . وقتى يك جا مىبينم و مىبينم كه اشتباه است ، جاى ديگر كه مىبينم نمىتوانم به آن اعتماد كنم .\r\nعقل چطور ؟ مىگويد آن كه از حس بيشتر خطا مىكند . در استدلالهاى عقلى\r\n\r\n\r\n\r\n\r\n","description":"","footnote":"\r\n( 1 ) .  Pyrrho  .\r\n","page_name":" 343 ","page_number":343},
  {"content":"\r\n\r\nعلما و فلاسفه دائما اشتباه رخ مىدهد . پس حس خطا مىكند ، عقل هم خطا مىكند و ما غير از ايندو چيز ديگرى نداريم . پس هر چه را كه فكر مىكنيم و دربارهء هر چه كه مىانديشيم ، يا حواس ما دخالت دارد يا عقل ما و يا هر دو ، و اين هر دو جايز الخطا هستند ، پس به هيچكدام از اينها نمىتوان اعتماد كرد .\r\n\r\nشك غزالى\r\nمىدانيد در ميان علماى اسلامى آن كسى كه فكر خودش را و فلسفه و مكتب خودش را از شك شروع كرده است غزالى است . غزالى كار خودش را از شك شروع كرده است ، مانند كار معروف دكارت . هر دو نفر از يك نقطه عزيمت كرده‌اند . هر دو كارشان را از شك شروع كرده‌اند و هر دو مدعى هستند كه به يقين دست يافته‌اند ، ولى هستند افرادى كه از شك شروع كرده‌اند و در شك هم مانده‌اند ، چه در دنياى اسلام و چه در دنياى غرب ، كه اين تاريخچه را شايد وقت ديگرى عرض كنم . غزالى وقتى مىخواست علم خودش را شروع كند در همه چيز شك كرد ؛ يعنى به هر جايى كه دست انداخت ، ديد قابل شك كردن است . سراغ حواس آمد ، گفت من الآن اينجا نشسته‌ام ، كتاب جلويم هست و اين قلم و كاغذ در دستم هست و اين فضا را دارم مىبينم و اين صداها را دارم مىشنوم ، آخر من در هر چه شك كنم در اين كه نمىتوانم شك كنم . بعد خودش به خودش جواب داد ( اينجا هم نتوانست بايستد و پايش لغزيد ) گفت : آقاى غزالى ! چقدر تا حالا خواب ديده‌اى كه در عالم خواب مثلًا نشسته‌اى كتاب مىنويسى ، دارى با فلان رفيقت حرف مىزنى ، سخنش را با گوش خودت مىشنوى ؛ با چشمت در عالم خواب مىبينى كه دارى مىبينى ، دارى غذاى لذيذ مىخورى . آقاى نسيم شمال از زبان فقير مفلوك بيچاره‌اى گفت :\r\n شبى در خواب مىديدم لباس تازه‌اى دارم * ميان رختخواب گرم و نرم آوازه‌اى دارم\r\nميان جيبهايم پول بىاندازه‌اى دارم * شدم بيدار و ديدم باز عريان جمله اعضا را \r\nگفت : آقاى غزالى ! تو چقدر در عالم رؤيا و خواب عيناً همين جور ديده‌اى ؟ همانطور كه الآن شك نمىكنى كه حقيقت است ، در عالم خواب هم آنچه را كه مىبينى مگر شك مىكنى كه حقيقت است ؟ آيا شما ديده‌ايد كسى در عالم خواب\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nچيزى را ببيند و در عالم خواب شك كند كه آن چيزى كه مىبينم درست است يا خطا ؟ در عالم خواب انسان شك ندارد كه هر چه را كه مىبيند درست مىبيند ؛ وقتى بيدار مىشود ، مىبيند همه‌اش وهم و خيال بوده و چيزى نبوده است ( شدم بيدار و ديدم باز عريان جمله اعضا را ) ؛ از كجا كه تمام زندگى من الآن يك خواب بزرگ نباشد ؟ از كجا كه من غزالى كه مىگويم پنجاه سال پيش ، از فلان زن كه مادرم باشد متولد شدم ، پدرم كه بود ، مدرسه رفتم ، ازدواج كردم ، چندين سال درس خواندم ، چند سال رياضت كشيدم و امروز هم در اينجا نشسته‌ام ، يك دفعه بيدار شوم و ببينم تمام اينها خواب بوده ؛ از كجا كه خواب نبوده است ؟ چه دليلى دارم كه تمام اين زندگى فعلى من ، همين كه الآن به عنوان يك فيلسوف نشسته‌ام و مىخواهم براى خودم مبدأ فكر پيدا كنم ادامهء يك خواب طولانى نباشد ؟ اينها همه مىرساند كه بشر راجع به مسئلهء شناخت چگونه سر يك بزنگاههايى گير مىكند .\r\n\r\nدكارت و مسئلهء شناخت\r\nمگر دكارت « 1 » اينطور نبود ؟ دكارت هم جهان‌بينى خودش را ارزيابى كرد ، عقايد مذهبى و فكر و اخلاق و اعتقادات و فلسفهء خويش را [ بازنگرى كرد 
  ] ، يك دفعه روى مسئلهء شناخت لغزيد ، گفت : اين كه من مىگويم عالم چنين است ، خدا وجود دارد ، نفس وجود دارد ، روح وجود دارد ، دنيا وجود دارد ، پاريس وجود دارد ، مذهب مسيح چنين است ، به چه دليل مىگويم ؟ رفت سراغ ابزارهاى شناخت ، ديد همه قابل مناقشه است ، خواست روى حواس تكيه كند ، ديد كه حواس از همه چيز پايه‌اش لرزان‌تر است ، خواست روى عقل تكيه كند ديد عقل نيز لرزان است ، يك دفعه ديد زير پايش خالى است ، در همه چيز شك مىكند و اصلا هيچ چيز برايش باقى نماند . در همين حال كه در فضا معلّق شده بود و زير پايش هيچ چيز نمانده بود و در همه چيز شك مىكرد ، يك مرتبه متنبّه اين نكته شد ، گفت : ولى اگر در همه چيز شك مىكنم ، در اينكه شك مىكنم شك نمىكنم . در وسط زمين و آسمان روى يك صخره ايستاد ، گفت : يك جا پيدا كردم : [ اينكه 
  ] در حواسّ خودم شك مىكنم راست است ، در\r\n\r\n\r\n\r\n\r\n","description":"","footnote":"\r\n( 1 ) .  Descartes  .\r\n","page_name":" 345 ","page_number":345},
  {"content":"\r\n\r\nمعقولات خودم شك مىكنم راست است ، حتى در وجود خودم شك مىكنم راست است ، در خدا شك مىكنم راست است ، در جهان و در مذهب و زندگى شك مىكنم راست است ، ولى در يك چيز هر چه بخواهم شك كنم شك نمىكنم و آن اين است كه در اينكه شك مىكنم شك نمىكنم ، چون اگر شك كنم باز مىدانم كه دارم شك مىكنم . در وسط زمين و آسمان روى اين نقطه ايستاد ، يعنى يك مركز و يك پايگاه براى شناخت پيدا كرد . تا اين پايگاه را پيدا كرد ، فورا روى اين پايگاه يك آجر گذاشت و گفت : من شك مىكنم و چون شك مىكنم پس وجود دارم كه شك مىكنم ، پس من هستم . روى صخرهء اولى كه پيدا كرد يك سنگ گذاشت و آن اينكه « من وجود دارم » ؛ در اينكه شك مىكنم شك نمىكنم و در اينكه خودم وجود دارم شك نمىكنم . از اينجا شروع به حركت كرد . حال آيا حرف دكارت درست است يا نه ؟ مچ دكارت را اينجا گرفته‌اند . بوعلى هفتصد سال قبل از دكارت همين حرف دكارت را مطرح كرده و مچ او را گرفته است كه حال نمىخواهيم آن را طرح كنيم .\r\n\r\nپاسخ شبههء پيرهون\r\nپس مسئلهء اول شناخت ، مسئلهء امكان شناخت است كه آيا براى بشر شناختن ممكن است « 1 » ؟ آقاى پيرهون گفت : شناخت و معرفت غير ممكن است ( به همان دليلى كه عرض كردم ) . البته مچ آقاى پيرهون را ديگران گرفته‌اند . خود ما در پاورقيهاى اصول فلسفه يك جا اين مچ را گرفته‌ايم . به آقاى پيرهون چنين مىگويند : تو مىگويى حس خطا مىكند به دليل اينكه من گاهى مىبينم چشمم لوچ مىشود يك آدم را دو كلّه مىبينم ، چوب را در ظرف آب ، شكسته مىبينم ، و از اين قبيل . تو كه مىگويى من مىبينم كه حس خطا مىكند ، آنجا كه مىبينى حس خطا مىكند آيا مىدانى كه حس خطا مىكند يا باز هم شك دارى كه حس خطا مىكند ؟ آنجا كه مىگويى وقتى از\r\n\r\n\r\n\r\n\r\n","description":"","footnote":"\r\n( 1 ) . اين شناختن مساوى با يقين است ، و الّا شك كه شناختن نيست . شناخت يعنى به نقطه‌اى برسم كه فكر كنم چنين است و شك نكنم در اين كه آنچه كه فكر مىكنم چنين است ، درست است ؛ در درست بودن آن شك نكنم ، زيرا اگر شك كنم ديگر براى من شناخت نيست ، « آيا » است . « آيا چنين است » ، « نمىدانم » ، « شايد هست » ، « شايد نيست » ، حرف « لا ادرى » هاست . شناخت آنوقت شناخت است كه شك در آن نباشد ، اگر شك باشد « لا ادرى » مىشود .\r\n","page_name":" 346 ","page_number":346},
  {"content":"\r\n\r\nخواب بلند مىشوم و چشمم را مىمالم ، بينى كسى را كه مقابل من ايستاده دو تا مىبينم ، چشمش را چهار تا مىبينم ، و مىگويى اين اشتباه است ، آيا مىدانى كه اشتباه است يا احتمال مىدهى كه اشتباه است ؟ مىگويد : نه ، مىدانم كه اشتباه است ، او كه دو تا كلّه يا دو تا بينى ندارد . پس تو خودت اين خطا را با يك يقين پيدا كردى ، تو چطور مىگويى من به معرفت دست نيافتم ؟ ! اين خودش يك معرفت است . وقتى مىگويى عقل در فلان جا اشتباه كرده است ، با جزم مىگويى اشتباه كرده ، يعنى مىدانم كه اشتباه كرده است ، پس به حقيقت رسيده‌اى . انسان تا به يك حقيقت نرسيده باشد اشتباه بودن نقطهء مقابل را نمىفهمد .\r\nبنابراين چنين بايد گفت : انسان در بعضى از ادراكات خود اشتباه مىكند و حال آنكه جزما در بعضى از ادراكات خود اشتباه ندارد . پس بايد مسئله را تقسيم كنيم ، بايد دنبال يك معيار برويم ، ببينيم آيا مىتوانيم با يك معيارى آن مواردى را كه اشتباه مىكنيم به يك شكل اصلاح كنيم يا نه ؟ چرا به دليل اينكه در بعضى موارد خطا مىكنيم منكر اصل شناخت بشويم ؟ ! چرا آن مواردى كه خطا مىكنيم و مواردى كه شك نداريم كه خطا نمىكنيم ( مثل همان جايى كه مىفهميم خطا كرده‌ايم ) [ هر دو را يكسان بدانيم ؟ ! 
  ] اين حرف آقاى پيرهون نظير شعر سعدى مىشود :\r\n چو از قومى يكى بىدانشى كرد * نه كه را منزلت ماند نه مه را\r\nنمىبينى كه گاوى در علفزار * بيالايد همه گاوان ده را \r\nاينها در مسائل اجتماعى درست است كه اگر چند نفر از يك جامعه‌اى ، از يك صنفى - مثلًا صنف روحانى - اشخاص بدكار و بد عمل درآمدند ، آبروى ديگران هم مىرود ؛ و الّا معنى ندارد كه زيدى گناه كند و ما يقهء عمرو را بگيريم :\r\n گنه كرد در بلخ آهنگرى * به ششتر زدند گردن مسگرى \r\nپاره‌اى از ادراكات ما اشتباه است ، پاره‌اى ديگر قطعا درست است ؛ برويم سراغ چارهء ادراكات غلط . اينجاست كه علم منطق به وجود آمد . علم منطق ، علمى است كه [ پايهء 
  ] نظريهء شناخت است ؛ يعنى در همين نظريهء امكان شناخت و عدم امكان شناخت ، آنكه گفت شناخت ناممكن است ، حسابش را يكسره كرد و آنكه گفت شناخت ممكن است ، دنبال يك معيار رفت براى اينكه شناخت غلط را از\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nشناخت صحيح تشخيص دهد و معيارى براى تميز دادن شناخت غلط از شناخت صحيح در كار باشد . حال منطق تا چه اندازه از عهدهء اين مسؤوليّت و اين وظيفهء خود برآمده است ، مسأله‌اى است كه اگر بخواهيم وارد آن شويم از مسائل مهمتر باز مىمانيم « 1 » .\r\nما بايد ببينيم كه قرآن در اين باره چه مىگويد ؟ آيا قرآن معتقد است كه شناخت ممكن است يا قرآن هم مىگويد شناخت ممكن نيست ؟ تازه وقتى كه شناخت ممكن باشد ، چون قرآن است و مذهب است ، خود شناخت در ايدئولوژى ممكن است حكمى داشته باشد و آن حكم اين است كه آيا شناخت مشروع است يا ممنوع ؟ آيا شناخت جايز است يا ناجايز ؟ دو مسئله است [ يكى اينكه آيا شناخت ممكن است يا ناممكن ؟ و ديگر اينكه آيا شناخت جايز است يا ناجايز ؟ 
  ] مىدانيد كه در تورات مسئله به شكل خاصى مطرح شده است و از نظر ما تورات يك كتاب تحريف شده است ؛ يعنى ما با معيار قرآن مىسنجيم ، يك مسئله را كه هم قرآن نقل كرده است و هم تورات ، وقتى نقل تورات را مخالف قرآن مىبينيم ، براى ما ترديدى نيست كه بيان تورات تحريف شده است . در قرآن به عنوان يك كتاب مذهبى هيچوقت مسئله به اين شكل فلسفى مطرح نمىشود كه آيا شناخت ممكن است يا محال ؟ بلكه بايد ببينيم برداشتهاى قرآن از مسائل آيا بر اساس امكان شناخت است يا بر اساس امتناع شناخت ؟ آيا دستورهاى قرآن بر اساس امكان شناخت قابل توجيه است يا بر اساس عدم امكان شناخت ؟ و مسئلهء ديگر اين است كه آيا شناخت جايز است يا ناجايز ؟\r\n\r\n\r\n\r\n\r\n","description":"","footnote":"\r\n( 1 ) . چون ما مىخواهيم به اين مطلب برسيم كه آيا اين مكتب الهى ، اين جهان‌بينى الهى كه جهان‌بينى ماست و ايدئولوژى ما بر پايهء اين جهان‌بينى بنا شده است ، بر اساس چه معيارهايى از مسئلهء شناخت بنا شده است ؟ مسئلهء عمدهء ما اين است ؛ مسائل ديگر براى ما بيشتر جنبهء مقدماتى دارد ، يعنى آنها را تا آن حد مطرح مىكنيم كه براى ما لازم باشد ؛ و الّا اگر بخواهيم مسئلهء منطق را مطرح كنيم ، « منطق صورت » داريم ، « منطق مادّه » داريم و منطق ارسطو مدعى است كه من منطق صورت هستم ، و آيا منطق ارسطو از عهدهء كار خودش برآمده است يا برنيامده است ؛ خودش چندين جلسه وقت مىخواهد و ضرورتى براى بحث ما ندارد ، زيرا اين بحثها فعلًا بين مادّيّون و الهيّون مطرح نيست .\r\n","page_name":" 348 ","page_number":348},
  {"content":"\r\n\r\n\r\nزيان آورترين تحريف تاريخ\r\nدر تورات ، تحريفى واقع شده است كه من خيال نمىكنم در جهان تحريفى به اندازهء اين تحريف به بشريّت زيان وارد كرده باشد . مىدانيم كه هم در قرآن و هم در تورات ، داستان آدم و بهشت به اين صورت مطرح است كه آدم و همسرش در بهشت حق دارند از نعمتها و ثمرات آن استفاده كنند و يك درخت هست كه نبايد به آن درخت نزديك شوند و از ميوهء آن بخورند ؛ آدم از ميوهء آن درخت خورد و به همين دليل از بهشت رانده شد . اين مقدار در قرآن و تورات هست . مسئله اين است كه آن درخت چگونه درختى است ؟ از خود قرآن و قرائن قرآنى و از مسلّمات روايات اسلامى برمىآيد كه آن ميوهء ممنوع ، به جنبهء حيوانيّت انسان مربوط مىشود نه به جنبهء انسانيّت انسان ، يعنى يك امرى بوده از مقولهء شهوات ، از مقولهء حرص ، از مقولهء حسد و به اصطلاح از مقولهء ضد انسانى . به درخت طمع نزديك مشو ، يعنى اهل طمع نباش ؛ به درخت حرص نزديك مشو ، يعنى حريص نباش ؛ به درخت حسد نزديك مشو ، يعنى حسادت نورز ؛ ولى آدم از آدميّت خودش تنزل كرد و به آنها نزديك شد ؛ به حرص ، به طمع ، به حسد ، به تكبّر ، به اين چيزهايى كه تسفّل و سقوط انسانيت است نزديك شد ؛ به او گفتند بايد به روى بيرون ، بعد از آنكه  « عَلَّمَ آدَمَ الْأَسْماءَ كُلَّها »  « 1 » همهء حقايق به او آموخته شده است ؛ [ گفتند اينجا 
  ] جاى تو نيست ، برو بيرون ! در تورات ، دست جنايتكاران تحريف ، آمده است قضيه را به اين شكل جلوه داده است كه آن درختى كه خدا به آدم دستور داد كه نزديك آن نشو ، مربوط است به جنبهء انسانيّت آدم نه جنبهء حيوانيّت آدم ، به جنبهء اعتلاى آدم نه جنبهء تسفّل آدم ؛ دو كمال براى آدم وجود داشت و خدا مىخواست آن دو كمال را از او دريغ كند ؛ يكى كمال معرفت و ديگرى كمال جاودانه بودن ؛ خدا نمىخواست ايندو را به آدم بدهد ؛ آدم از « درخت » يعنى درخت شناسايى ( درخت شناخت ) چشيد و چشمش باز شد [ و با خود گفت 
  ] تا به حال كور بوديم ، تازه چشممان باز شد ، تازه مىفهميم خوب يعنى چه ، بد يعنى چه ؛ خدا به فرشتگان گفت : ديديد ! ما نمىخواستيم او از شجرهء معرفت و شناخت بهره‌مند شود\r\n\r\n\r\n\r\n\r\n","description":"","footnote":"\r\n( 1 ) . بقره / 31 .\r\n","page_name":" 349 ","page_number":349},
  {"content":"\r\n\r\nامّا خورد و چشمش باز شد ، حالا كه چشمهايش باز شد خطر اينكه از درخت جاودانگى هم بخورد و جاودانه نيز بماند هست ، پس بهتر است او را از بهشت بيرون كنيم .\r\nاين فكر و اين تحريف براى دين و مذهب به طور عموم بسيار گران تمام شد ( مذهب يعنى دين خدا ، يعنى دستور خدا ) ؛ گفتند : پس معلوم مىشود ميان دين و معرفت تضادّ است : يا آدم بايد دين داشته باشد امر خدا را بپذيرد ، و يا بايد از درخت معرفت بخورد چشمهايش باز شود ؛ يا بايد دين و مذهب داشت ، امر خدا را پذيرفت و كور بود و نشناخت ، و يا بايد شناخت ، عصيان كرد ، زير امر خدا زد ، دين را كنار گذاشت و رفت اين معصيت را مرتكب شد تا چشمها باز شود . كم‌كم مثلهايى در اروپا رايج شد كه مىگفت : « انسان اگر سقراطى باشد مفلوك و گرسنه ، بهتر از اين است كه خوكى باشد برده » ، « من يك روز زندگى كنم چشمهايم باز باشد بهتر است از اينكه يك عمر چشمهايم بسته باشد و كور باشم كه بعد مىخواهم در بهشت زندگى كنم » ، « من جهنّم با چشم باز را ترجيح مىدهم بر بهشت با چشم بسته » . اين است كه شما مىبينيد در دنياى اروپا يك مسئلهء فوق العاده مهم ، مسئلهء تضاد علم و دين است . خيال نكنيد كه اين مسئله ، مسأله‌اى بوده كه چهار تا دانشمند از خود درآورده‌اند ، ريشهء آن در عقايد مذهبى مسيحيّت و يهوديّت - كه هر دو تورات را به عنوان عهد عتيق كتاب آسمانى مىدانند - وجود دارد كه يا بايد دين داشت و به بهشت نعمتها رفت ، خورد ، خوابيد ، شلنگ انداخت ، از اين سر تاخت به آن سر و از آن سر به اين سر ، اما چشمهايت بسته باشد ، و يا اگر چشمهايت باز شد بايد به روى در فلاكت زندگى كنى و مفلوك بار بيايى .\r\n\r\nقرآن و داستان آدم\r\nاما قرآن هرگز چنين حرفى نمىزند . قرآن داستان نزديك شدن آدم به آن درخت را بعد از داستان  « وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ »  « 1 » ذكر كرده است ؛ يعنى آدم پيش از آن كه به بهشت برود و به او بگويند\r\n\r\n\r\n\r\n\r\n","description":"","footnote":"\r\n( 1 ) . بقره / 31 .\r\n","page_name":" 350 ","page_number":350},
  {"content":"\r\n\r\nاينجا بمان ، چشمش باز شده بود و همهء حقايق عالم را آموخته بود ، آدم بود و در بهشت بود نه يك حيوان چشم بسته‌اى در بهشت بود كه با خوردن آن ميوه چشمش باز شد ، آدم بود كه رفت به بهشت ؛ چون آدم بود ، عارف بود ، شناخت داشت ، شناسايى داشت و حقايق را مىدانست . آدم را از اين جهت بيرون كردند كه از آدميّت خارج شد ، با آن همه علم و معرفت اسير هوى و هوسش شد ، اسير يك حرص شد ، اسير يك وسوسه و طمع شد . به او گفتند اينجا جاى آدم است . آدم ناآدم شد كه از بهشت سقوط كرد . آدم به لوازم شناخت خود ، به لوازم شناسايى خود عمل نكرد . شناخت ، جهان‌بينى مىدهد ؛ جهان‌بينى ايدئولوژى مىدهد و ايدئولوژى عمل مىخواهد . من آدم هستم ، همهء حقايق را مىدانم ، اين « مىدانم » به من جهان را به شكل خاص نشان مىدهد ، و چون جهان را اين‌گونه مىبينم پس « بايد و نبايد » دارم . ولى من به بايد و نبايد نگاه نكنم ، مسؤوليّت احساس نكنم ، يك وسوسه‌گر بيايد و بگويد « آن درخت ، درخت جاودانگى است ، خدا حسوديش شد كه به تو گفت نخور ، نه ، برو از اين درخت بخور » ( آنها گفته‌اند آدم به اين صورت وسوسه شد ) و من بخورم ولى بعد آن درخت ، درخت معرفت از كار درآيد . نه ، اى آدم ! تو آدمى ، تو شناخت دارى ، تو جهان‌بينى دارى ، تو ايدئولوژى دارى ؛ ايدئولوژى در نهايت امر عمل مىخواهد ( عمل هم دو جنبه دارد : جنبهء منفى و جنبهء مثبت ) ، تقوا و خودنگهدارى مىخواهد ؛ مگر مىشود انسان ايدئولوژى داشته باشد ولى تاب تحمّل كوچك‌ترين محروميّت را نداشته باشد ؟ ! هم ايدئولوژى داشته باشم و هم هر جا هر چه ديدم [ دنبالش بروم 
  ] ، مثلًا چشمم به يك خوراكى بيفتد ، آب دهانم راه بيفتد و ديگر نتوانم نخورم ! آدم بودن تقوا و خودنگهدارى مىخواهد .\r\nاين است كه در منطق اسلام آدم به اين دليل از بهشت رانده شد كه به آن درجهء چهارم شناخت خود عمل نكرد ؛ يعنى شناخت ، بعد جهان‌بينى پيدا كرد ، بعد ايدئولوژى پيدا كرد و بعد ايدئولوژى ، او را به عمل ملتزم كرد ؛ به اينجا كه رسيد ، پايش لغزيد ، گفتند : برو بيرون . ولى تورات مىگويد از اول به او گفتند شناخت پيدا نكن ، چون شناخت پيدا كرد و چشمهايش باز شد به او گفتند برو بيرون ، و آن درخت ، درخت معرفت بود .\r\nاين است كه عرض مىكنم كمتر انديشه‌اى ، فكرى ، نظريهء تحريف شده‌اى ، به اندازهء اين تحريفى كه در تورات وارد شده است به بشريّت و به عالم دين ضرر زده\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nاست . هنوز كه هنوز است ، در دنيا اين موج مطرح است كه يا علم يا دين ، يكى از اينها .\r\nپس قرآن قائل به ممنوعيت شناخت نيست بلكه قائل به امكان شناخت است . به چه دليل قرآن قائل به امكان شناخت است ؟ واضح است : وقتى قرآن دعوت به شناخت مىكند ، دعوت به يك امر ناممكن نمىكند . وقتى كه قرآن راجع به آدم اول ، درجهء شناختش را تا حدّ بىنهايت بالا مىبرد چه مىخواهد بگويد ؟ مىخواهد بگويد : اى بشر ! تو امكان شناخت بىنهايت دارى  ( وَ عَلَّمَ آدَمَ الْأَسْماءَ كُلَّها )  .\r\nامام صادق روى يك تخته پوستى نشسته بودند ؛ دست زدند به آن و فرمودند : « و حتى اين كه زير پاى من است » يعنى چنين شناخت بىنهايتى براى آدم [ حاصل شد 
  ] .\r\nپس قرآن قائل به امكان شناخت است . داستان آدم پر از حكمت است . يكى از حكمتها و درسها و رمزهاى داستان آدم مسئله امكان شناخت است ؛ يعنى مىخواهد به همهء ما بگويد : اى انسانها ! شما بچهء آن آدمى هستيد كه شناختش تا اين حد بود ، « بچّه آدم » هستيد ، بچهء آدمى هستيد كه شناخت بىنهايت پيدا كرد ، پس به سوى شناخت بىنهايت برويد . بچّهء آدم بودن از نظر قرآن مساوى است با بچهء شناسا بودن ؛ شما بچهء شناخت هستيد .\r\n\r\nدعوت قرآن به شناخت\r\nبعلاوه قرآن رسما بنى آدم را دعوت به شناخت مىكند . اين همه در قرآن امر به نظر هست ، امر به تفكّر و تدبّر هست ، و تعبيراتى از اين قبيل :  « قُلِ انْظُرُوا ما ذا فِي السَّماواتِ وَ الْأَرْضِ  « 1 » » به اين مردم بگو نظر كنيد ( نظر يعنى فكر كردن ) ، فكر كنيد در اين آسمانها و زمين چه چيزهايى هست ، بشناسيد . قرآن مىگويد در اين آسمانها و زمين نظر كنيد ، برويد هر چه هست بشناسيد ؛ اى انسان خودت را بشناس ، جهانت را بشناس ، خدايت را بشناس ، زمانت را بشناس ، جامعه و تاريخ خودت را بشناس . حتى آيهء  « يا أَيُّهَا الَّذِينَ آمَنُوا عَلَيْكُمْ أَنْفُسَكُمْ »  « 2 » ( اى اهل ايمان بر شما باد خودتان ) آنطور كه\r\n\r\n\r\n\r\n\r\n","description":"","footnote":"\r\n( 1 ) . يونس / 101 .\r\n( 2 ) . مائده / 105 .\r\n","page_name":" 352 ","page_number":352},
  {"content":"\r\n\r\nالآن در ذهنم هست مفسرينى از قبيل علامه طباطبايى مدّظلّه مىگويند يعنى خودت را بشناس .\r\nدر آيهء معروف « ذر » نكتهء عجيبى در باب شناخت خود و خود شناسى هست اگر چه به صورت رمز مانند بيان شده است ؛ مىگويد :  « أَشْهَدَهُمْ عَلى أَنْفُسِهِمْ »  « 2 » ( مردم را شاهد بر نفسهاى خود گرفت ) . شهادت يكوقت اداى شهادت است كه اول انسان چيزى را ديده ، بعد مىخواهد براى ديگران نقل كند و شهادت بدهد ؛ و يكوقت يكى را مىآورند براى اينكه اول ببيند و بعد شهادت بدهد . آن را مىگويند « اداى شهادت » و اين را مىگويند « تحمّل شهادت » . قرآن مىگويد خدا خود بشر را به خودش ارائه داد ( البته اين آيه از آيات فطرت است ) ، خودش را شاهد بر خودش گرفت ، يعنى گفت خودت را ببين !  ( أَشْهَدَهُمْ عَلى أَنْفُسِهِمْ )  تا بشر خودش را ديد ، خدا گفت :  « أَ لَسْتُ بِرَبِّكُمْ »  آيا من پروردگار شما نيستم ؟ گفتند : بله . نمىگويد خدا خودش را به بشر ارائه داد ، بعد گفت آيا من پروردگار شما نيستم ؛ مىگويد بشر را به بشر ارائه داد و بعد گفت آيا من پروردگار شما نيستم ؟ به چه مناسبت [ اينطور گفت ؟ 
  ] [ آيا 
  ] اين مثل اين است كه آقاى زيد را [ به كسى 
  ] نشان بدهند بعد بگويند آيا عمرو را نمىبينى ؟ نه ، اين حساب ديگر است . در مقام مثل ، مثل اين است كه كسى به دوستش مىگويد آن آينه را نگاه كن ، او در آينه نگاه مىكند ، صورت رفيقش را مىبيند ؛ تا به آينه نگاه كرد مىگويد من زيبا هستم يا نه ؟ چرا ؟ چون به آينه نگاه كرده است . اگر به ديوار نگاه كرده بود اينطور نبود .\r\nاينقدر خدا با بشر نزديك است ! اينقدر خودشناسى و خداشناسى با يكديگر آميخته است ! مىگويد بشر ! خودت را ببين ، تا خودش را مىبيند مىگويد آيا من پروردگار تو نيستم ؟ تو خودت را ببينى مرا ديده‌اى ، خودت را بشناسى مرا شناخته‌اى . جملهء « من عرف نفسه فقد عرف ربّه » « 1 » ( هر كس خودش را بشناسد خدا را شناخته است ) از جملات معروف جهان است ، قبل از اسلام هم اين جمله گفته شده است ، سقراط هم گفته است ، در هند هم خيلىها گفته‌اند ولى احدى به زيبايى قرآن بيان نكرده است . امير المؤمنين از اين تعبيرات ، زياد در كلماتش هست ، در كلمات پيغمبر اكرم ( ص ) نيز\r\n\r\n\r\n\r\n\r\n","description":"","footnote":"\r\n( 1 ) . غرر الحكم و دررالكلم ، فصل 77 ، حديث 301 .\r\n( 2 ) . اعراف / 172 .\r\n","page_name":" 353 ","page_number":353},
  {"content":"\r\n\r\nهست ، ولى به اين زيبايى كه در اين آيهء قرآن آمده احدى بيان نكرده است ، با آن لسان رمزآميز قرآن : بشر را به بشر ارائه داد و گفت خودت را ببين ، تا خودش را ديد گفت مرا خوب مىبينى ؟ گفت : آرى ، تو را خوب مىبينم ؛ نمىگويد « من عرف نفسه فقد عرف ربّه » ، دوتا معرفت رديف نمىكند : معرفت خودت ، تا بعد ، از آن منتقل بشوى به معرفت خدا . اينقدر اين دو معرفت به هم نزديك است كه اگر اين را ببينى آن را ديده‌اى . ديگران دوتا معرفت در كنار هم قرار داده‌اند ، قرآن به يك تعبير مىگويد همان عرفان نفس كافى است ، اگر عرفان نفس باشد عرفان رب هم هست . اينقدر عرفان نفس با عرفان رب يكى است ! مثل نگاه كردن به آينه است . در عين اينكه آينه غير از صورتى است كه در آن است اما اگر آينه را ببينى نمىتوانى صورت درون آن را نبينى .\r\nوقتى انسان اين نكات قرآن را تدبّر مىكند واقعاً حيرت مىكند . آيت بودن يعنى اين . شما حساب كنيد پيغمبر يك مرد عرب امّى ، يك دهاتى ، در مكه كه مثلًا به اندازهء سولقان ما بوده است و چهارتا تاجر رباخور در آنجا بوده ، مكتب نديده است ، استاد و معلّم نديده است ، باسوادهاى جامعه‌اش در سطح كلاس سوم امروز بوده‌اند ، فقط يك خطى مىخوانده‌اند و كج و كوله‌اى مىنوشته‌اند ؛ آيا به زبان چنين مردى اينچنين سخنان لطيف و ظريف جارى بشود باورى است بدون اينكه يك ارتباط معنوى با عالم ديگر در كار باشد ؟ سخنى بگويد كه سقراطها هرگز نتوانسته‌اند به اين لطافت سخن بگويند ؟ اينقدر ديد وسيع داشته باشد . يك مرد عرب امّى كه معلومات خودش ( معلومات بشرىاش ) از يك چوپان ما كمتر بوده است [ بگويد 
  ] :  « قُلِ انْظُرُوا ما ذا فِي السَّماواتِ وَ الْأَرْضِ »  نظر كنيد در اين آسمانها و زمين ( به زمين هم قناعت نمىكند ) ، ببينيد در تمام اين جهان چيست ، تمام جهان را بشناسيد . پس قرآن كه دعوت به شناخت مىكند ، امكان شناخت برايش مطرح نيست يعنى امكان شناخت [ از نظر او 
  ] مسلّم است .\r\nالبته راجع به امكان شناخت ، برخى مسائل جزئى هست كه اگر لازم باشد بعد عرض مىكنم .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nابزارهاى شناخت\r\nدر مسئلهء شناخت ، مسائلى مطرح است كه ما در جلسهء گذشته دو مسئله از آن مسائل را بيان كرديم . اهميت و ارزش شناخت در جلسهء گذشته عرض شد ، و مخصوصاً از اين راه وارد شديم كه چرا در دنياى امروز مسئلهء شناخت اين همه اهميت پيدا كرده است ؛ كه عدّه‌اى گفته‌اند فلسفه ، جهان‌شناسى نيست ، شناخت‌شناسى است ، و به اصطلاح فرنگىاش انتولوژى « 1 » نيست ، اپيستمولوژى « 2 » است . عرض كرديم كه چون دنياى امروز دنياى مكتب و ايدئولوژى است و ايدئولوژيها زادهء جهان‌بينىها هستند و جهان‌شناسىها زادهء شناخت‌شناسىها هستند ، پس بايد قبل از هر چيز شناخت‌شناس بود تا جهان‌شناس شد تا تكليف خود را در پيوستن به يك مكتب و ايدئولوژى روشن ديد . مسئلهء ديگر امكان شناخت است كه در اين باره نيز بحث شد .\r\nمسئلهء ديگر ابزار شناخت است . وسيلهء انسان براى شناخت چيست ؟ منابع\r\n\r\n\r\n\r\n\r\n","description":"","footnote":"\r\n( 1 ) .  Ontology  .\r\n( 2 ) .  epistemology  .\r\n","page_name":" 355 ","page_number":355},
  {"content":"\r\n\r\nشناخت و درجات شناخت و انواع و اقسام شناخت ، از مسائل ديگر است ، كه انواع و اقسام شناخت با درجات شناخت فرق مىكند . مسئلهء ديگر موضوعات شناخت است ؛ آن موضوعاتى كه انسان بايد بشناسد و ضرورت دارد چه موضوعاتى است ؟ مسئلهء ديگر كه از يك نظر شايد از همهء اين مسائل مهمتر باشد معيار شناخت است . با چه معيارى مىتوان يك شناخت را صحيح و يا ناصحيح دانست ؟ معيار بهترين شناختها چيست ؟ و محتواى شناخت ، مسئلهء ديگر ماست . شايد ما در ضمن بررسى اينها به بعضى مسائل ديگر بربخوريم ، ولى فعلًا ستون فقرات بحثهاى ما را اينها تشكيل مىدهند .\r\nمختصرى دربارهء تعريف شناخت بحث كنيم ، ولى شايد بهتر باشد كه ابتدا مقدارى دربارهء شناخت بحث بشود ، بعد تعريف گردد . بعضى وقتى مىخواهند شناخت را تعريف كنند كه شناختن جهان يعنى چه ، مىگويند شناخت يعنى انعكاس جهان عينى در ذهن . حال اين درست است يا نه ، بعد بايد روى آن بحث كنيم . بعضى ديگر از يك نظر مدعى هستند كه هر چيزى را انسان با شناخت تعريف مىكند ، خود شناخت نيازى به تعريف ندارد ، شناخت را فقط بايد با يك الفاظ روشن‌ترى توضيح داد ؛ شناخت يعنى آگاهى ، و آگاهى احتياج به تعريف ندارد . اين اجمال سخن در باب تعريف شناخت است كه تا موقعى كه محتواى شناخت كاملا دانسته نشود نمىشود روى تعريفش بحث كرد .\r\n\r\nحس ، ابزار لازم براى شناخت\r\nابزار شناخت چيست ؟ يكى از وسائل و ابزارهاى شناخت براى انسان « حواس » است . انسان داراى حاسّه‌هاى متعدد است : حس باصره ، حس سامعه ، حس ذائقه ، . . . اگر فرض كنيم انسان فاقد همهء حواس باشد فاقد همهء شناختها خواهد بود . جمله‌اى است كه از قديم الايّام معروف است و شايد از ارسطو باشد : « من فقد حسّا فقد علما » ( هر كس كه فاقد يك نوع حس باشد ، فاقد يك نوع شناخت است ) . اگر انسان كور مادرزاد به دنيا بيايد ، امكان ندارد كه از يكى از رنگها ، شكلها يا فاصله‌ها تصورى داشته باشد . با هر لفظى يا لغتى بخواهيد براى يك كور مادرزاد يك رنگ را تعريف كنيد و آن را به او بشناسانيد ، يا بخواهيد رنگ چيزى را براى او بيان كنيد ، براى شما\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nامكان ندارد .\r\nمثل معروفى است كه يك كور مادرزاد به عمرش شيربرنج نخورده بود و فقط نام آن را شنيده بود . از كسى پرسيد كه شيربرنج چيست ؟ او شيربرنج را به رنگش تعريف كرد ، فكر نكرد كه كور مادرزاد كه رنگ سرش نمىشود ؛ شيربرنج را اگر خواستى تعريف كنى به مزه‌اش تعريف كن ، از آن مزه‌هايى كه او چشيده ، مثلًا بگو اگر طعم شير را با طعم برنج و طعم شكر مخلوط كنند [ مىشود طعم شيربرنج 
  ] . پرسيد شيربرنج مثل چيست ؟ گفت : مثل گردن غاز ( چون گردن غاز سفيد است به گردن غاز تعريف كرد ) . گفت گردن غاز چگونه است ؟ دست خودش را پيش كشيد و گفت : گردن غاز چنين چيزى است . گفت : فهميدم ، پس شيربرنج يك چنين چيزى است .\r\nبه كور مادرزاد محال است انسان بتواند بعضى چيزها را بشناساند ، چون « من فقد حسّا فقد علما » . به كر مادرزاد محال است انسان بتواند صوت ، موسيقى يا آهنگ را بشناساند ، و همچنين هر كسى كه فاقد هر حسى باشد . بنابراين در اينكه حس يكى از مبادى شناخت است شك و ترديدى نيست ، ولى آيا حس براى شناخت كافى است ؟ نه . وقتى كه ما درجات شناخت را بيان مىكنيم ، خواهيم گفت كه چرا حس كافى نيست ؛ يعنى حس شرط لازم شناخت هست ، اما شرط كافى براى شناخت نيست .\r\n\r\nنقش قوهء عاقله در شناخت\r\nعلاوه بر حواس ، انسان نياز به يك امر و يا امور ديگرى دارد . انسان براى شناختن ، به نوعى تجزيه و تحليل و گاهى به انواع تجزيه و تحليل نياز دارد . تجزيه و تحليل ، كار عقل است . تجزيه و تحليل‌هاى عقلى ، دسته‌بندى كردن اشياء در مقوله‌هاى مختلف است . اين كار به اصطلاح با تجزيه صورت مىگيرد ؛ و همچنين است تركيب كردن به شكل خاصى ، كه منطق عهده‌دار كارهاى تحليلى و كارهاى تركيبى است ، و خود اين داستانهايى دارد . مثلًا اگر ما فىالجمله با مسائل علمى آشنايى داشته باشيم ، به ما اينطور مىگويند كه فلان چيز از مقولهء كمّيّت است ، فلان چيز از مقولهء كيفيّت است ، در اينجا تغيير كمّى تبديل به تغيير كيفى شده است ، و از اين نوع حرفها . اين كميت و كيفيت و امثال اينها يعنى چه ؟ ما اشياء را در مقوله‌هاى مختلف دسته‌بندى كرده‌ايم ؛ مثلًا فاصله‌ها را بر حسب متر ، وزنها را بر حسب كيلوگرم و\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمساحتها را برحسب مترمربع تعيين مىكنيم و اينها را « كمّيّت » مىگوييم . صدها هزار اشياء را داخل در مقولهء كميت مىكنيم . همچنين صدها هزار اشياء ديگر را در مقولهء كيفيت دسته‌بندى مىكنيم . صدها هزار اشياء ديگر را در مقولهء اضافه ( يا مقولهء نسبتها ) داخل مىكنيم و مىگوييم نه كميت است نه كيفيت . صدها هزار شئ ديگر را مىگوييم نه كميت است نه كيفيت و نه اضافه ، جوهر است ، و يا به تعبير غلط بعضى افراد ، ذات است .\r\nاينها دسته‌بندىهاست . انسان تا اشياء را دسته‌بندى نكند نمىتواند آنها را بشناسد . هيچ مكتبى نيست كه قائل به مقولات اشياء و قائل به دسته‌بندى كردن اشياء براى شناسايى نباشد . البته گاهى درباره تعداد مقوله‌ها اختلاف نظر است ، يكى مىگويد ده‌تاست ، ديگرى مىگويد پنج‌تاست ، ارسطو براى خودش مقولاتى دارد ، شيخ اشراق براى خودش مقولاتى دارد ، كانت براى خودش مقولاتى دارد ، هگل همين طور ، و ديگران . ولى آنچه مسلّم است اين است كه مقولات براى شناخت ، يك امر ضرورى است . اگر اشياء مقوله مقوله نشوند ، براى ما قابل شناخت نيستند . اين مقوله مقوله شدن ، يك كار عقلانى و فكرى و يك تجزيه و تحليل عقلى است .\r\nاشياء را به صورت جزئى احساس مىكنيم ، بعد به آنها تعميم و كلّيّت مىدهيم . « تعميم » يك عمل عقلى است ، كار عقل است ، كار حس نيست .\r\nيكى از كارهاى فوق العادهء ذهن انسان عمل « تجريد » است . تجريد يعنى چه ؟ تجريد غير از تجزيه است . « تجريد مىكنيم » يعنى ذهن ما دو امرى را كه در عالم عين يكى هستند ، هرگز جدا نمىشوند و امكان جدا شدن ندارند ، از يكديگر جدا مىكند ، تجريد و مجرّد مىكند . مثلًا شما هرگز عدد مجرد در خارج نداريد . شما در عالم عين يك پنج‌تا نداريد كه فقط پنج‌تا باشد ، نه پنج‌تا گردو باشد ، نه پنج‌تا درخت باشد و نه پنج‌تا چيز ديگر باشد . نمىشود در عالم عين « پنج‌تا » وجود داشته باشد بدون اينكه « پنج چيز » باشد . اگر پنج‌تايى باشد ، اشيائى هستند كه پنج‌تا هستند ، مثلًا انگشتى وجود دارد كه مىگوييم پنج‌تا انگشت . ولى ذهن در عالم خودش ، در عالم حساب و اعداد ، آنجا كه مىگويد « 25 5 ؟ 5 » هيچ ضرورتى ندارد كه اول گردو را در نظر بگيرد ، بعد بگويد پنج تا پنج گردو ( تازه مضروب فيه را گردو گرفته ولى باز مضروب را مجرّد گرفته است ) [ مساوى است با بيست و پنج گردو ؛ بلكه مىگويد 
  ] پنج پنج‌تا مىشود بيست و پنج‌تا ؛ يعنى ذهن تجريد مىكند و چون تجريد مىكند قادر بر تفكر و\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nقادر بر شناسايى است . اگر ذهن قدرت تجريد نمىداشت نمىتوانست تفكر كند .\r\nاين است كه براى شناسايى ، ابزار حس شرط لازم است ولى شرط كافى نيست ، يك نيرو و قوهء ديگرى هم هست ؛ اسم آن قوه را هرچه مىخواهيد بگذاريد : قوهء فكر ، قوهء تفكّر ، قوهء انديشه ، قوهء عاقله ، آن قوه‌اى كه تجريد مىكند ، آن قوه‌اى كه تعميم مىدهد ، آن قوه‌اى كه تجزيه و تركيب مىكند ، آن قوه‌اى كه حتى كلّيّات را تجزيه و تركيب مىكند ؛ ما به آن « قوهء عاقله » مىگوييم ، شما مىخواهى اسم ديگرى روى آن بگذارى بگذار ( گفت من آش را مىپزم ، تو اسمش را هرچه مىخواهى بگذار ) .\r\nبنابراين حس يكى از ابزارهاست ، آن قوهء ديگرى كه اسمش عقل ، انديشه ، فكر ، فاكره يا هر نام ديگرى است ، ابزار ديگرى است ؛ اين هر دو براى شناختن ضرورت دارد و ما از اينها بىنياز نيستيم .\r\n\r\nنظر قرآن دربارهء ابزار شناخت\r\nقرآن در باب شناخت چه نظريه‌اى دارد « 1 » ؟ قرآن به چه ابزارى براى شناخت\r\n\r\n\r\n\r\n\r\n","description":"","footnote":"\r\n( 1 ) . از سؤالى كه يكى از دوستان در پايان جلسهء قبل كردند فهميدم كه اين را بايد تذكر دهم كه اگر ما در لابلاى سخن از قرآن هم بحثى مىكنيم نه اين است كه از اول مىخواهيم به استناد قرآن بگوييم شناخت صحيح يعنى چه ؛ نه ، ما داريم بحث علمى مىكنيم ، بحث شناخت‌شناسى مىكنيم ، ولى در كنار اين ، همانطور كه نظريات صاحبنظران را بيان مىكنيم نظر قرآن را هم بيان مىكنيم كه اجمالا آگاه باشيم و اگر كسى از ما بپرسد : افلاطون در باب شناخت به چه ابزارى معتقد بود ؟ مىگوييم او در اين باب ، مكتب انحصارى دارد و مىگويد يگانه ابزار شناخت ، عقل است و با عقل مىشود شناخت ، و موضوع شناخت هم ( كه بعداً دربارهء آن بحث مىكنيم ) از نظر افلاطون « كلّى » است نه « جزئى » . اصلا جزئى از نظر او حقيقت نيست ، چيزى نيست تا موضوع شناخت واقع شود . پس او به يك نوع شناخت عقلانى قائل است كه آن شناخت عقلانى را « ديالكتيك » نام گذاشت . به يك نوع ديالكتيك در شناخت قائل بود ، كه در ديالكتيك افلاطون ابزار شناخت عقل است و موضوع شناخت - يعنى آنچه كه حقيقت است - كليات است نه جزئيات . پس ما نظر افلاطون را اجمالا دانستيم . يا اگر كسى بپرسد نظر ارسطو در اين باره چيست ، مىگوييم : ارسطو معتقد است كه خير ، آن كه قابل شناخت است هم كليات است و هم جزئيات .\r\nجزئى حقيقت است و كلى هم به نوعى حقيقت است ، هر دو حقيقت است و حس ابزار شناخت است . ارسطو براى عقل هم ارزش قائل است .\r\nبنابراين ما نظريه نقل مىكنيم و اگر از قرآن چيزى گفتيم نگوييد شما داريد حرفتان را بر اساس قرآن مىزنيد و از همان حرفهاى قرآن هم مىخواهيد نتيجه بگيريد . ما مىخواهيم بحث شناخت كنيم و اگر نظر قرآن را هم\r\n","page_name":" 359 ","page_number":359},
  {"content":"\r\n\r\nمعتقد است ؟ آيا حس را ابزار شناخت مىشناسد ؟ آيا عقل را ابزار شناخت مىشناسد ؟ آيا هم حس و هم عقل ، هر دو را براى شناخت لازم مىداند ؟ آيا به ابزار ديگرى هم غير از حس و عقل قائل است و اگر قائل است آيا موضوع آن شناختها با موضوع اين شناخت يكى است ؟\r\nقرآن در يكى از آياتش « 1 » در سورهء مباركهء نحل به صراحت مطلبى را بيان مىكند كه نظرش در مورد ابزار شناخت معلوم مىشود . در سورهء مباركهء نحل مىفرمايد :  « وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً »  « 2 » اوست خدايى كه شما را از شكمهاى مادرانتان بيرون آورد در حالى كه شما هيچ چيز نمىدانستيد ، يعنى از نظر شناخت هيچ چيز را نمىشناختيد ، بىشناخت بوديد « 3 » ( الآن بحث فطرت را نمىخواهم طرح كنم . بحث فطرت مثل بحث شناخت چندين جلسه وقت از ما مىگيرد . همين قدر عرض مىكنم كه اين آيه منافاتى با مسئلهء فطرت ندارد )  « وَ جَعَلَ لَكُمُ السَّمْعَ وَ الْأَبْصارَ »  و براى شما گوش و چشمها و ديده‌ها قرار داد .\r\nمىدانيد كه در ميان حواسّ انسان ، آن حواسى كه بيش از همه در شناسايى تأثير دارد ، چشم و گوش است . لامسه و ذائقه و شامّه هر كدام مىشناسد ولى چند قلم كوچك را . بوعلى معيار خوبى به دست مىدهد ، مىگويد : شما لغتهايى كه مربوط به\r\n\r\n\r\n\r\n\r\n","description":"","footnote":"\r\nمىگوييم مىخواهيم بدانيم نظر قرآن چيست ؛ در ضمن اينكه با نظر فلان فيلسوف يا فلان مكتب آشنا مىشويم ، مىخواهيم با نظريه قرآن هم آشنا شويم .\r\n( 1 ) . اين آيه را در اصول فلسفه هم به مناسبتى نقل كرده‌ايم .\r\n( 2 ) . نحل / 78 .\r\n( 3 ) . اين آيه ضمنا رد نظريهء معروف افلاطون هم هست . افلاطون معتقد بود كه روح انسان قبل از آمدن به اين دنيا در عالم كليات و ايده‌ها بوده است ( كه اسم آن كليات معقول را « مثال » يا « ايده » مىگذارد . كلمهء « ايده » را براى اولين بار افلاطون در فلسفه وارد كرد ) و چون هرچه جزئى در اين عالم هست در عالم ديگر ايده‌اى دارد ، پس روح ، تمام اين ايده‌ها و كليات را آگاه بوده و مىشناخته است ، بعد به دنيا آمده است . وقتى به دنيا آمده ، آمدن به دنيا و با بدن يكى شدن ، حكم پرده‌اى را پيدا كرده كه روى معلوماتش افتاده است . روح وقتى به دنيا مىآيد همه چيز را مىشناسد و مىداند اما فعلًا يادش نيست ؛ مثل آن وقتى كه شما در خودتان احساس مىكنيد كه يك مطلبى را مىدانيد ولى يادتان نيست و منتظر هستيد كه به يك مناسبتى يادتان بيفتد و اگر كسى اشاره‌اى كند فورا مىگوييد يادم افتاد . اين « يادم افتاد » يعنى در مخزن ذهن من بوده است . به قول برگسون ، ذاكره قدرت نداشت ؛ در حافظه وجود داشت ولى ذاكره كه بايد آن را از مخزن باطن به ظاهر بياورد رابطه‌اش قطع شده بود ؛ اين رابطهء آوردن و بردن قطع شده بود . افلاطون چنين نظرى دارد . هرچه انسان در اين دنيا بشناسد و ياد بگيرد ، از نظر افلاطون يادگيرى نيست ، بلكه يادآورى است . اين است كه او مىگويد علم « تذكّر » است .\r\n","page_name":" 360 ","page_number":360},
  {"content":"\r\n\r\nمشمومات است پيدا كنيد ، لغتهاى مربوط به مذوقات و چشيدنيها را پيدا كنيد ، لغات مربوط به ملموسات را هم پيدا كنيد ، بعد لغات مربوط به مبصرات و مسموعات را پيدا كنيد ، مىبينيد در باب مبصرات و مسموعات هزاران لغت است ، بلكه اغلب محسوسات ما محسوسات بصرى و سمعى است .\r\nقرآن هم اينجا آن دو حاسّهء مهم را ذكر كرده ؛ بعد از اينكه مىگويد شما آمديد به اين دنيا در حالى كه هيچ چيز نمىدانستيد ، مىگويد :  « وَ جَعَلَ لَكُمُ السَّمْعَ وَ الْأَبْصارَ »  به شما چشم و گوش داد ، حواس داد ، يعنى ابزار دانستن داد ؛ نمىدانستيد ، نمىشناختيد ، اين ابزار را داد كه بشناسيد  « وَ الْأَفْئِدَةَ لَعَلَّكُمْ تَشْكُرُونَ »  . آيا قرآن فقط به حواس قناعت كرد ؟ نه ، پشت سرش آن چيزى [ را ذكر مىكند 
  ] كه در اصطلاح قرآن به آن « لبّ » و يا « حجر » گفته مىشود ( و هر زبانى حق دارد هر لغتى را به جاى آن به كار ببرد ) ، آن چيزى كه مركز تفكر است . گاهى مىگويد افرادى دل ندارند ( معلوم است كه منظور اين قلب طبّى و گوشتى نيست ) . « و خدا براى شما دلها قرار داد » بعد از چشم و گوش ، دل « 1 » را ذكر مىكند ؛ يعنى همان قوّه‌اى كه تجزيه و تركيب مىكند ، تعميم مىدهد ، تجريد مىكند ؛ قوه‌اى كه نقش بسيار اساسى در شناخت دارد .\r\n\r\nلغت « شكر » در قرآن\r\n « لَعَلَّكُمْ تَشْكُرُونَ »  اين خيلى مهم است : باشد كه شما سپاسگزارى كنيد . يعنى چه ؟ ممكن است بگوييد يعنى « خدايا شكرت كه به ما چشم و گوش دادى » . نه ، اتفاقا يكى از لغات قرآن كه شناختن آن خيلى لازم است لغت « شكر » است . اصلا لغت « شكر » معنايش تقدير است ، يعنى قدردانى كردن ؛ شكر يعنى قدردانى . به همين دليل به خدا « شكور » گفته مىشود . چرا به خدا « شكور » مىگويند ؟ آيا يعنى خدا خودش را شكر مىكند ؟ ! اين كه غلط است و معنا ندارد ، يا مثلًا به بندگانش مىگويد من از شما تشكر مىكنم ؟ ! [ خير ، 
  ] خدا را به حكم اينكه تقدير و قدردانى مىكند ،  « لا يُضِيعُ أَجْرَ \r\n\r\n\r\n\r\n\r\n","description":"","footnote":"\r\n( 1 ) . [ دربارهء مفهوم دل به اصطلاح قرآنى و اصطلاح عرفانى ، استاد در چند صفحهء بعد تحت عنوان ابزار دل توضيح مىدهند 
  ] .\r\n","page_name":" 361 ","page_number":361},
  {"content":"\r\n\r\n الْمُحْسِنِينَ »  « 1 » ، ارزش شناسى مىكند « شكور » مىگويند ؛ يعنى اعمال نيك و بد ، عمل صالح و فاجر را در يك ميزان نمىگذارد :  « أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ أَمْ نَجْعَلُ الْمُتَّقِينَ كَالْفُجَّارِ »  « 2 » آيا ما چنين هستيم كه هر دو را يك جور حساب كنيم ؟  « هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ »  « 3 » [ آيا كسانى كه مىدانند با كسانى كه نمىدانند مساوى هستند ؟ 
  ] نه ، چنين چيزى نيست . از اين جهت كه خدا فضيلت و كوشش و حركت بشر را ، حسن نيّت و خلوص بشر را قدردانى مىكند [ به خدا « شكور » مىگويند . 
  ]\r\nبندهء شكور يعنى چه ؟ يعنى بنده‌اى كه خدا نعمتى را به او داده است و او آن نعمت را تقدير مىكند . تقدير نعمت يعنى چه ؟ قدر نعمت را بشناسد يعنى چه ؟ اين مسأله‌اى است كه از قديم مطرح بوده و همه اينطور تعريف كرده‌اند و تعريفش هم خيلى روشن است ؛ يعنى آن نعمت را در مسيرى كه براى آن آفريده شده است به كار برد . « شكر » يعنى به كار بردن نعمت حق در مسيرى كه خداى متعال آن نعمت را براى آن آفريده است . شكر نعمت دست ، گفتن « الهى شكر » نيست ، الهى شكر خبر از شكر است نه خود شكر ؛ مثل اينكه « استغفراللّه ربّى و اتوب اليه » صيغهء توبه است نه خود توبه . برخى ميان صيغهء توبه و خود توبه اشتباه مىكنند . توبه يعنى پشيمانى شديد از گناه ، تصميم اكيد بر تكرار نكردن گناه و بازگشت به سوى حقيقت . اين ، يك لفظ بيانگرى دارد كه مىگوييم : « استغفر اللّه ربّى و اتوب اليه » ، ولى خود اين كه توبه نيست . من اگر يك تسبيح دستم بگيرم ، نه صد بار بلكه هزار بار اين جمله را بگويم در حالى كه پشيمان از گناه نيستم و تصميم به اينكه ديگر گناه نكنم ندارم و اگر باز هم گناه پيش بيايد انجام مىدهم ، اين صد هزار بار گفتن ، توبه نيست ، اين نگفتنش بهتر از گفتنش است ، اين صيغهء توبه است نه خود توبه . « الهى شكر » صيغهء شكر است نه خود شكر . خود شكر يعنى حركت كردن ، عمل كردن ، به كار انداختن نعمت در مسيرى كه خدا اين نعمت را براى آن مسير آفريده است . دست را خدا براى چه آفريده است ؟ پا را براى چه آفريده ؟ مغز را براى چه آفريده ؟ گوش را براى چه آفريده ؟ عقل را براى چه\r\n\r\n\r\n\r\n\r\n","description":"","footnote":"\r\n( 1 ) . توبه / 120 .\r\n( 2 ) . ص / 28 .\r\n( 3 ) . زمر / 9 .\r\n","page_name":" 362 ","page_number":362},
  {"content":"\r\n\r\nآفريده ؟ به كار انداختن همهء اينها در مسير خود ، شكر است . پس شكر سمع و بصر چيست ؟  « قُلِ انْظُرُوا ما ذا فِي السَّماواتِ وَ الْأَرْضِ »  « 1 » شكر چشم ، مطالعهء عالم است ؛ شكر گوش ، حقايق را شنيدن ؛ شكر دل ، فكر كردن ، انديشه كردن ، تجزيه و تحليل كردن ، تجريد كردن ، تعميم دادن و استدلال كردن است .\r\nپس معنى آيه چه شد ؟  « وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً »  « 2 » بشر ! مسير خودت را بدان ، خدا تو را در اين مسير حركت داده است ، يعنى اينها نظام الهى است ، سنّت و مشيّت الهى است ، مظاهر ارادهء اوست كه تو آمدى ؛ وقتى كه آمدى هيچ چيز نمىدانستى ؛ به تو چشم داد ، به تو گوش داد ، به تو دل داد ، براى اينكه شكر كنى ، براى اينكه اينها را به كار اندازى ، يعنى براى اينكه بشناسى ، براى اينكه چشم و گوش و دل را براى شناخت به كار بيندازى . اين چشم و گوش تو ، لامسه و ذائقهء تو ، ابزار شناخت است . هر حس ظاهر و باطنى كه دارى ابزار شناخت است . آن فكر و لبّ و قلب تو ، عقل و انديشه و حجر تو ، سرّ و خفىّ و اخفاى تو ، همهء اينها ابزار شناخت است . خدا اينها را آفريده براى اينكه جهان را بشناسى . بنابر اين قرآن اين دو ابزار را صريحا به رسميّت مىشناسد . پس تا اينجا ما از نظر قرآن به دو وسيلهء شناخت قائل هستيم . البته قرآن به ابزار ديگرى هم قائل است كه عرض خواهم كرد .\r\nدر اينجا نظريه‌هاى ديگرى است كه بايد با آنها آشنا شويم . شايد شناخت‌شناسى را در كتابهاى فلسفى - مثل كتابهاى « كلّيات فلسفه » - خوانده باشيد . برخى مثل افلاطون فقط عقل را ابزار شناخت مىدانند و بس « 3 » . بعضى براى عقل ارزش زيادى قائل نيستند ، ابزار شناخت را فقط حواس ، و نقش عقل « 4 » را بسيار\r\n\r\n\r\n\r\n\r\n","description":"","footnote":"\r\n( 1 ) . يونس / 101 .\r\n( 2 ) . نحل / 78 .\r\n( 3 ) راجع به اينكه آيا افلاطون به ابزار دل به آن معنا كه اهل عرفان ابزار شناخت مىدانند قائل است يا نه ، من شخصا ترديد دارم . اگرچه در دنيا معروف است كه افلاطون يك فيلسوف اشراقى بوده ولى هنوز براى من اين مسئله ثابت نيست و من فكر مىكنم كه اين يك اشتباه است كه كرده‌اند . حتى فيلسوفان قديم خودمان - غير از شيخ اشراق ، و قبل از شيخ اشراق مثل بوعلى ، و همچنين تاريخ فلسفه نويس‌هاى ما - هيچ‌گاه به اين معنا افلاطون را فيلسوف اشراقى نمىدانند .\r\n( 4 ) . اينكه من نقش عقل عرض كردم ، همه نقشهاى آن را ذكر نكردم ، اگر گفتم تجزيه ، تجريد ، تعميم ، تحليل ، استدلال ، عقل نقشهاى ديگرى هم دارد كه از قويترين نقشهاى عقل در شناخت ، نقش عقل در آن چيزى است كه آن را « انتزاع » مىنامند .\r\n","page_name":" 363 ","page_number":363},
  {"content":"\r\n\r\nضعيف مىدانند ، مىگويند هرچه نقش هست مربوط به حس است ؛ مثل فيلسوفان حسى اروپايى كه چنين نظريه‌اى دارند . هيوم « 1 » در رأس آنها قرار دارد . جان لاك « 2 » انگليسى از رؤساى حسّيّون است . هابز « 3 » نيز از حسّيّون است .\r\nيكى ديگر از ابزارها - كه به يك معنا همان ابزار حس است و به يك معناى ديگر بايد حسابش را جدا كرد - عمل است . تا وقتى كه ما سروكارمان فقط با حس محض باشد و پاى عمل در كار نباشد اسمش « استقراء » است ( از نظر منطقى « استقراء » مىگويند ) ، وقتى پاى عمل نيز در ميان بيايد كه پاى عقل هم بيشتر در كار مىآيد اسمش « آزمون » يا « تجربه » و يا « آزمايش » است .\r\nيكى از اشتباهات بسيار بزرگ كه در ميان فيلسوفان اروپايى وجود دارد ، تفكيك نكردن ميان استقراء و تجربه است ، در صورتى كه فيلسوفان ما ايندو را از يكديگر تفكيك مىكنند و بايد هم تفكيك شود . استقراء اعتبار ظنّى و گمانى دارد ولى تجربه اعتبار يقينى و برهانى دارد . اين است كه عرض مىكنيم از نظر ديگر ، عمل را بايد جدا از حواس بگيريم ، چون فرق است ميان احساس ساده ( كه استقراء است ) با احساسى كه توأم با يك نوع عمل باشد ( كه تجربه است ) و آن عمل ما چيزى نظير عمل عقلى است ؛ چنان كه در عقل تجزيه و تركيب مىكنيم ، در خارج تجزيه و تركيب مىكنيم ، جدول‌بندىها مىكنيم ، كم و زياد مىكنيم ، كه اينها هم براى ما مفيد است .\r\n\r\nابزار دل ( تزكيهء نفس )\r\nيكى ديگر از آن ابزارها ابزار دل است « 4 » ، دل به اصطلاح عرفانى نه اصطلاح قرآنى . قرآن هم گاهى به اين معنا اطلاق مىكند ، ولى اين اصطلاح خاص ، اصطلاح عرفاست . آيا دل يك ابزار شناخت است ؟ آيا مىشود انسان نه از راه حس و عقل ،\r\n\r\n\r\n\r\n\r\n","description":"","footnote":"\r\n( 1 ) .  Hume  .\r\n( 2 ) .  JohnlocK  .\r\n( 3 ) .  Hobbes  .\r\n( 4 ) . [ در جلسهء بعد ، استاد شهيد مىفرمايند تعبير بهتر اين است كه دل منبعى براى شناخت است و تزكيهء نفس ابزار اين منبع ، چنان كه طبيعت منبعى براى شناخت است و حواس ابزار آن ، و نيز عقل منبعى براى شناخت است و استدلال و برهان ابزار آن 
  ] .\r\n","page_name":" 364 ","page_number":364},
  {"content":"\r\n\r\nبلكه از راه دل بشناسد ؟ راه دل يعنى راه تزكيهء نفس ، راه تزكيهء قلب . آيا از اين راه مىشود شناخت ؟ عده‌اى از علماى جديد مانند پاسكال « 1 » رياضىدان معروف ، ويليام جيمز « 2 » روان‌شناس و فيلسوف معروف آمريكايى ، الكسيس كارل « 3 » و برگسون « 4 » [ دل را ابزار شناخت مىدانند 
  ] . برگسون بيش از همهء اينها معتقد است كه انسان فقط يك ابزار شناخت دارد و آن دل است ؛ براى حواس و براى عقل نقشى قائل نيست . دكارت مثل افلاطون عقل را ابزار شناخت مىداند ، حس را ابزار شناخت نمىداند ، مىگويد حس به درد عمل مىخورد ، به درد زندگى مىخورد ، مثل اتومبيل است براى انسان ، به درد كار مىخورد ، ولى با حس هيچ چيز را نمىشود شناخت . شناخت فقط و فقط با عقل است . برگسون هرچه را دكارت در باب حواس گفته است در باب عقل هم به كار مىبرد ، مىگويد اشتباه كردى كه مىگويى عقل ابزار شناختن است ، نه ، خدا همين طور كه حس را ابزار زندگى قرار داده نه براى شناختن ، عقل را هم وسيله ديگرى براى زندگى روزمرّه قرار داده است ، عقل هم وسيلهء شناخت نيست ، آنچه كه وسيلهء شناخت است احساس عرفانى است ؛ آنچه كه عرفا آن را « دل » مىنامند .\r\n\r\nتمثيل مولوى\r\nمىدانيد كه چنين نظريه‌اى در ميان عرفا بسيار رايج بوده است . جنگ ميان فلاسفه و عرفا ( پاى استدلاليان چوبين بود - پاى چوبين سخت بىتمكين بود ، كه ملّا مىگويد ) همين است . ملاى رومى مثلهاى خيلى شيرين و زيبايى براى اين مطلب آورده است ، از جمله مىگويد : يك وقتى يك مسابقهء بين‌المللى نقاشى در دنيا برقرار بود . چينىها مدعى بودند كه نقاشى و تمدن ما بالاتر است و رومىها معتقد بودند كه نقاشى و تمدن ما بالاتر است . قرار شد در يك سالن بزرگى چينىها در يك طرف و رومىها در طرف ديگر ، هر دو يك صحنه را نقاشى كنند ، بعد داورها نقاشيها را با يكديگر تطبيق دهند و قضاوت كنند . پرده‌اى هم ميان آنها كشيدند كه كار يكديگر را\r\n\r\n\r\n\r\n\r\n","description":"","footnote":"\r\n( 1 ) .  Pascal  .\r\n( 2 ) .  William James  .\r\n( 3 ) .  Alexie carrel  .\r\n( 4 ) .  Bergson  .\r\n","page_name":" 365 ","page_number":365},
  {"content":"\r\n\r\nنبينند . مدتها طول كشيد ، چينىها به نقاشى مشغول بودند ، اما رومىها به جاى اينكه نقاشى كنند رفتند يك آينهء بسيار صاف عالى را در ديوار مقابل تعبيه كردند و اين آينه را تا توانستند صاف كردند و صيقل دادند به طورى كه كوچك‌ترين اثر غبار و لكّه‌اى در آن نبود . بالأخره روز مسابقه فرا رسيد . در يك لحظهء معين قرار شد پرده عقب برود و دو نقاشى را با هم مقايسه كنند . داورها هر دو را ديدند و گفتند نقاشى رومىها بهتر است ( اين مثلى است كه آورده‌اند ، تاريخ نيست ، افسانه است ) .\r\nعارف به فيلسوف مىگويد : آقاى فيلسوف ! من با پاك كردن قلب خودم ، با صاف كردن قلب خودم ، با پاكيزه كردن نفس خودم ، جهان را بهتر از تو منعكس مىكنم . تو مىگويى فلسفه « صيرورة الانسان عالما عقليّا مضاهيا للعالم العينىّ » « 1 » ، تو مىگويى « هو العلم بحقائق الاشياء على ما هى عليه » « 2 » ، تو برو جان بكن ، هرچه مىخواهى از اين تلاشها بكن ، من خودم را در مقابل عالم صاف مىكنم ، آئينه‌اى مىشوم در مقابل عالم ، هيچ نقشى در خودم رسم نمىكنم ؛ تو برو اين ضابطه و آن قاعده را بخوان و در خودت نقش ببند ، من در خودم هيچ نقشى نمىبندم ولى خود را پاك مىكنم ، آنوقت جهان در من نقش مىبندد و جهان را مىبينم .\r\nبوعلى كه يك فيلسوف است و پرى به اين حرفهاى عرفانى اهميت نمىدهد ، وقتى به يك حرفى مىرسد كه نمىشود يك برهان نظير برهانهاى رياضى و فلسفى خيلى خشك بر آن اقامه كرد ، مىگويد رهايش كن ، اين حرف مثل حرفهاى عارفهاست ، مثل حرفهاى صوفيهاست . عارف وقتى به حرف فيلسوف مىرسد مىگويد رهايش كن ، او در عالم خيال خودش سردرگم است ، او مثل كرم ابريشمى است كه دائم دور خودش تنيده و در خانهء خيال خودش خفه شده و خودش خبر ندارد . اين مىگويد آن را رها كن ، و آن مىگويد اين را رها كن ؛ گو اينكه بوعلى در آخر عمر تمايلاتى به عرفان پيدا كرد و « مقامات العارفين » را كه جزء آخرين آثارش مىباشد نوشت و به يك مقدار مسائل عرفانى اعتراف كرد .\r\nقرآن چه مىگويد ؟ قرآن نه اين را مىگويد و نه آن را . قرآن نمىگويد فقط حس\r\n\r\n\r\n\r\n\r\n","description":"","footnote":"\r\n( 1 ) . [ عبارتى است كه در تعريف فلسفه گفته‌اند و معناى آن چنين است : فلسفه عبارت است از اينكه انسان عالمى گردد عقلى ، مشابه عالم عينى و خارجى . 
  ]\r\n( 2 ) . [ يعنى فلسفه عبارت است از علم به حقايق اشياء آنطور كه هستند 
  ] .\r\n","page_name":" 366 ","page_number":366},
  {"content":"\r\n\r\nو عقل ، دل هيچ ؛ و همچنين نمىگويد كه همه‌اش دل ، و عقل هيچ ؛ چون قلمروهاى اينها را از يكديگر جدا مىداند . قلمروها و موضوعات فرق مىكند . براى اينكه خودت را بشناسى ، مىگويد تزكيهء نفس كن . هيچ روان‌شناس و روانكاوى نمىتواند به اعماق ضمير انسان آن مقدار [ آشنا شود 
  ] كه تزكيه و تصفيهء نفس ، انسان را به خودش آشنا مىكند . با تزكيه و تصفيهء نفس ، يك سلسله حكمتهاى الهى ، راه را و سلوك را به انسان نشان مىدهد و غبارها را از جلوى چشم انسان بر مىگيرد :\r\n حقيقت ، سرايى است آراسته * هوى و هوس گرد برخاسته\r\nنبينى كه هر جا كه برخاست گرد * نبيند نظر گرچه بيناست مرد \r\nقرآن نمىگويد اگر مىخواهى طب ياد بگيرى تزكيهء نفس كن طب در دلت نقش مىبندد . اين ، حرف مفت است . درس طب را بايد خواند ، بايد رفت روى بيماريها مطالعه كرد ، روى داروها مطالعه كرد ، بايد آزمايش كرد . اگر رياضيات مىخواهى ياد بگيرى بايد درسش را بخوانى ؛ طبيعت را مىخواهى بشناسى ، همين طور : « قل انظروا ماذا فى السّموات و الارض « 1 » * انّ فى خلق السّموات و الارض و اختلاف اللّيل و النّهار لايات لاولى الالباب ( اولى الالباب ، در اينجا يعنى صاحبان فكرها ) الّذين يذكرون اللّه قياما و قعودا و على جنوبهم و يتفكّرون فى خلق السّموات و الارض ربّنا ما خلقت هذا باطلا « 2 » .\r\nقلمروى هر كدام از ديگرى جداست . حسابها را با هم مخلوط نكنيد ، نه تو منكر او باش و نه او منكر تو باشد ، قلمروى حس و عقل محدود است ، قلمروى دل هم محدود است ، اين يك حساب دارد و آن حساب ديگرى . همين قرآنى كه اينجا مىگويد : « و اللّه اخرجكم من بطون امّهاتكم لا تعلمون شيئا و جعل لكم السّمع و الابصار و الافئدة لعلّكم تشكرون » « 3 » و اينچنين با خشونت يك فيلسوف دعوت به شناخت از راه حس و عقل مىكند ، در جاى ديگر با لطافت بيان يك عارف - و بيشتر - مىفرمايد : « و الّذين جاهدوا فينا لنهدينّهم سبلنا و انّ اللّه لمع المحسنين » « 4 » آنان كه در راه ما مجاهده كنند ، خود را پاك كنند ،\r\n\r\n\r\n\r\n\r\n","description":"","footnote":"\r\n( 1 ) . يونس / 101 .\r\n( 2 ) . آل عمران / 190 و 191 .\r\n( 3 ) . نحل / 78 .\r\n( 4 ) . عنكبوت / 69 .\r\n","page_name":" 367 ","page_number":367},
  {"content":"\r\n\r\nخلوص نيّت داشته باشند ، اخلاص بورزند ، از يك راههاى غيبى هدايتشان مىكنيم ، نور به آنها مىدهيم ، حكمت به آنها مىدهيم تا حقايق زندگى را خوب درك كنند و بفهمند ، تا فكرشان بازتر ، عقلشان روشن‌تر و چشمشان بازتر شود ؛ و نيز مىفرمايد :            « وَ الشَّمْسِ وَ ضُحاها ، وَ الْقَمَرِ إِذا تَلاها ، وَ النَّهارِ إِذا جَلَّاها ، وَ اللَّيْلِ إِذا يَغْشاها ، وَ السَّماءِ وَ ما بَناها ، وَ الْأَرْضِ وَ ما طَحاها ، وَ نَفْسٍ وَ ما سَوَّاها ، فَأَلْهَمَها فُجُورَها وَ تَقْواها ، قَدْ أَفْلَحَ مَنْ زَكَّاها وَ قَدْ خابَ مَنْ دَسَّاها »            « 1 » اول طبيعت را ذكر مىكند : سوگند به تابش صبحگاه خورشيد ، سوگند به ماه چون پيروى آفتاب كند ، سوگند به روز چون خورشيد را جلا دهد ، سوگند به شب آنگاه كه جهان را فرا مىگيرد ، سوگند به آسمان و آنكه آن را بنا كرد ، سوگند به زمين و آنكه آن را گسترد ، سوگند به نفس و جان انسان ، سوگند به اعتدال روح انسان ( چه زيبا مىگويد قرآن ! به خدا انسان اشكش جارى مىشود از زيبايى و لطف اين آيات ) ، قسم به جان انسان ، قسم به اعتدال جان انسان ، به اين اعتدال خلقت ، كه فجور و تقواى [ نفس را به او الهام كرد « 2 » 
  ] . بعد مىگويد :  « قَدْ أَفْلَحَ مَنْ زَكَّاها »  رستگار شد آنكه نفس خودش را پاك كرد . اى آقاى عالم ! اى آقاى فيلسوف ! ضعفهاى خودت را بايد بر طرف كنى . اينكه من در لابراتوار هستم كافى نيست ، بايد آدم بود . اگر مىخواهى شناخت داشته باشى ، شرط شناخت صحيح داشتن آدم بودن است . آدم باش ، برو در لابراتوار ؛ آدم باش برو سر كلاس ؛ آدم باش و فكر كن ؛ آدم باش و تدريس كن ؛ آدم باش و سر كلاس استاد بنشين .   « قَدْ أَفْلَحَ مَنْ زَكَّاها وَ قَدْ خابَ مَنْ دَسَّاها »   رستگار شد آن كسى كه جان عزيزش را ( كه من به آن قسم خوردم ) تزكيه كرد ؛ بدبخت و بيچاره شد كسى كه در او تدسيس كرد . « دسّيها » « 3 » از مادهء « دسّ » است ؛ دسّ يعنى تحريف كردن ، قلم بردن ، [ مثل اينكه كسى 
  ] در متن اصلى و صحيح يك مؤلف ، غلط وارد كند ، يا در يك سند تنظيم شده قلم ببرد ، يا اينكه كسى يك كتاب بنويسد و\r\n\r\n\r\n\r\n\r\n","description":"","footnote":"\r\n( 1 ) . شمس / 1 - 10 .\r\n( 2 ) . فجور يعنى انفجار ، تقوا يعنى پاكى . قرآن گناه را نوعى انفجار مىبيند لذا « فجور » مىگويد . تعبير كردن به « فجور » در مورد گناه خيلى معنى خاص دارد . تعبيراتى كه قرآن راجع به ثواب و گناه دارد خيلى مهم است ؛ گاهى گناه را « فجور » مىنامد ، گاهى « اثم » مىنامد و گاهى « وزر » ( بار سنگين ) . به قدرى نكات لطيف و دقيق روان‌شناسى [ در اين تعبيرات 
  ] هست كه اصلا سابقه ندارد .\r\n( 3 ) . اگرچه « دسّيها » با « ى » است ، اهل ادب مىگويند مثل باب امللت و امليت است ، يعنى دسّسها است كه عرب تخفيف مىدهد و دسّيها مىگويد .\r\n","page_name":" 368 ","page_number":368},
  {"content":"\r\n\r\nديگرى مطلبى بر آن بيفزايد يا چيزى را از آن حذف كند و مسائلى را بگويد كه روح مؤلّف به كلى از آن بىخبر باشد ؛ مثل كتابهاى شعرى ما ؛ معلوم نيست كه حافظ بيچاره شعرهاى اولى كه گفته چه بوده است . هر كسى كه خواسته شعرى بگويد ديده كه اگر به نام خودش باشد احدى گوش نمىكند ، برداشته يك « حافظا » آخرش گذاشته و در [ ديوان 
  ] حافظ خودش نوشته است . با چه زحمتى بايد به دست آورد كه حافظ اصلى كيست و الحاقيها كدام است . خيّام در همهء عمرش شاعر نبوده ، يعنى حرفه‌اش شعر نبوده ولى ذوق شعرى خيلى عالى و بالايى داشته است ؛ مرد حكيمى است ، مرد رياضىدانى است ، مرد موحّدى است و اهل توحيد است ؛ به يك واسطه شاگرد بوعلى است و هميشه از خود و بوعلى به عنوان « من و معلّمم » ياد مىكند . اين همه شعرهاى پوچ از خيام نقل مىكنند [ در حالى كه 
  ] او در ردّ اين مسائل - همينها كه راجع به فلسفهء خلقت ، تكليف و فلسفهء حرمت و غيره در شعرهايش هست - رساله دارد كه شورويها و مصريها چاپ كرده‌اند . مىگويند در همهء عمرش فقط شانزده رباعى گفته است . مرد با ذوقى بوده و گاهى شعر مىگفته ( مثل بوعلى كه گاهى شعر مىگفته ) . شاعر هم وقتى ذوق شعرىاش گل مىكند يا سربه‌سر اين مىگذارد يا سربه‌سر آن . بالأخره شعر است ؛ زبان شعر غير از زبان حكمت است ، غير از زبان علم است . حال ببينيد در اين رباعيّات كه به نام خيام است چه حرفها كه وجود ندارد . اين را مىگويند « دسّ » ، مىگويند « تحريف » . قرآن چه زيبا تعريف كرده است ! مىگويد : اى انسان ! تو يك كتابى ، در اين كتاب حرف غلط ننويس ، يعنى درست بنويس ، هر جا كه شناخت تو صحيح است [ بنويس 
  ] ، هر حرف غلطى بر لوح نفس خودت ثبت كنى به اين كتاب خيانت كرده‌اى ، هرچه لغو و چرند و مزخرف ياد بگيرى كه نه به درد دنيايت مىخورد و نه به درد آخرتت [ به اين كتاب خيانت كرده‌اى 
  ]  وَ قَدْ خابَ مَنْ دَسَّاها  . قرآن مىگويد حيف اين جان تو نيست كه شعرهاى فروغ فرخزاد را در فكر خودت راه بدهى ؟   قَدْ أَفْلَحَ مَنْ زَكَّاها وَ قَدْ خابَ مَنْ دَسَّاها   هر دروغى كه در ذهنت بيايد و هر خلافى كه فكرش را بكنى ، به اين كتاب خيانت كرده‌اى . اى انسان ! خيانت نكن ، به جان خودت سوگند ، به اعتدال روح خودت سوگند كه رستگارى تو در پاك نگهداشتن اين جان ، و بدبختى تو در آلوده كردن آن است .\r\nپس قرآن اين ابزار را هم مثل آن [ دو ابزارى 
  ] كه قبلًا عرض كرديم به رسميّت مىشناسد اما هرگز مثل يك صوفى ، مثل يك عارف ( البته همهء عرفا اينطور نيستند ،\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nبعضى از آنها خيلى اهل فكر و علم هستند ) ، مثل بعضى از آنها كه در دنياى هند وجود داشته‌اند نمىگويد دنبال علم نرو ، برو دنبال تزكيهء نفس ؛ قرآن مىگويد دنبال علم برو ، دنبال عمل هم برو ؛ دنبال علم برو ، دنبال تقوا هم برو ؛ ايندو را از يكديگر تفكيك نكن . تقواى محض يعنى تعطيل كردن چشم ، تعطيل كردن گوش ، تعطيل كردن فكر ؛ پس براى چه خدا اينها را خلق كرد ؟ ! كافى بود دل را به آن معنا كه تو مىگويى خلق مىكرد ، ديگر چشم و گوش و عقل و حواس و فكر را خلق نمىكرد . تحقير علم نه ، تحقير پاكى و اخلاص و تزكيهء نفس هم نه .\r\nمسئلهء بعدى ما مسئلهء درجات شناخت است . ما شناخت سطحى داريم و شناخت عمقى . شناخت عمقى يك درجهء خيلى ساده‌اش شناخت سطحى است ؛ درجهء بالاتر از آن - كه آن را به يك تعبير « عمقى » هم مىگويند - شناخت علمى است ؛ درجهء ديگر ، شناخت فلسفى است . آيا شناخت علمى مجزّا از شناخت فلسفى داريم يا نداريم ، خودش مسئلهء ديگرى است . درجات شناخت و مسائل ديگرى را ان شاء اللّه در جلسات آينده عرض خواهم كرد .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nمنابع شناخت\r\nيكى از بحثهاى مربوط به شناخت ، بحث « منابع شناخت » است كه با بحث « ابزار شناخت » قرابت و نزديكى دارد و متمم آن است . بحث ديگرى داريم به نام « درجات و مراحل شناخت » كه اين بحث هم با اين دو بحث خيلى نزديكى دارد . به طور كلى همهء بحثها با يكديگر مرتبط است گو اينكه بعضى با بعض ديگر قرابت بيشترى دارد . شايد بهتر بود كه ما پيش از بحث ابزار شناخت ، بحث منابع شناخت را مطرح مىكرديم ، يعنى از نظر فنّى بهتر بود و الّا نتيجتا فرق نمىكند . اگر به اصطلاح بخواهيم فنى بحث كنيم ، اينچنين بايد بگوييم كه پس از اينكه ثابت شد كه انسان در ابتداى تولد هيچ شناختى ندارد « 1 »  ( أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً )  ولى امكان\r\n\r\n\r\n\r\n\r\n","description":"","footnote":"\r\n( 1 ) . نه تنها از نظر قرآن ، از ساير ديدگاهها هم - به استثناى نظريهء معروف افلاطونى كه قبلًا عرض كردم و قسمتى از نظريات دكارتى - انسان در آغاز تولد چيزى نمىداند مگر بالقوه ( مسئلهء فطرت كه در قرآن هست با اين مسئله منافات ندارد ؛ ان‌شاءاللّه بتوانم آن بحث را هم مطرح كنم ) .\r\n","page_name":" 371 ","page_number":371},
  {"content":"\r\n\r\nبه دست آوردن شناخت را دارد - كه در گذشته دربارهء آن بحث شد - قهراً اين سؤال مطرح مىشود كه انسان از كجا و چه منبعى و چه منشأى ، و با چه ابزار يا ابزارهايى ، شناخت ممكن را كسب مىكند ؟ اين است كه مىگوييم بهتر بود اول از منابع مىگفتيم .\r\n\r\nطبيعت ، منبعى براى شناخت\r\nيكى از منابع شناخت ، طبيعت است . طبيعت يعنى عالم جسمانى ، عالم زمان و مكان ، عالم حركت ، همين عالمى كه در آن زيست مىكنيم و با حواس خودمان با آن در ارتباط هستيم . كمتر مكتبى است كه طبيعت را به عنوان يك منبع شناخت قبول نداشته باشد ، ولى هم در قديم و هم در حال حاضر علمايى بوده و هستند كه طبيعت را منبع شناخت نمىدانند . افلاطون طبيعت را منبع شناخت نمىداند ، چون رابطهء انسان با طبيعت از طريق حواس است و جزئى است و او جزئى را حقيقت نمىداند . او منبع شناخت را در واقع همان عقل مىداند با نوعى استدلال ، كه خود افلاطون اين متد و روش را « ديالكتيك » مىنامد .\r\nشايد تعجب كنيد كه حتى دكارت كه يكى از دو فيلسوفى « 1 » است كه علم را در مسير جديد انداختند ، با اينكه يك فيلسوف طبيعت‌گراست و با اينكه يك مردى است كه بشر را دعوت به مطالعهء طبيعت كرده است « 2 » ، براى طبيعت از نظر منبع شناخت بودن و براى حواس از نظر ابزار شناخت بودن ارزشى قائل نيست . مىگويد طبيعت را بايد مطالعه كرد و از طريق حواس هم بايد مطالعه كرد ولى اين ما را به حقيقتى نمىرساند ، علمى به ما مىدهد كه به كار ما مىخورد بدون اينكه بتوانيم مطمئن باشيم كه آن چيزى كه ما مىشناسيم همانطور است كه ما مىشناسيم ؛ ارزش عملى دارد نه\r\n\r\n\r\n\r\n\r\n","description":"","footnote":"\r\n( 1 ) . دكارت و بيكن .\r\n( 2 ) . زمانى كه دكارت افكارش را منتشر مىكرد مردى به سراغش رفت و به او گفت : تو اين افكار تازه را از كجا و از چه كتابى به دست آورده‌اى ؟ من مىخواهم كتابخانهء تو را ببينم . دكارت او را به باغچه‌اى كه پشت دفترش قرار داشت و در آن گوساله‌اى را تشريح كرده بود برد ، گوساله را به او نشان داد و گفت : اين است كتابخانهء من !\r\n","page_name":" 372 ","page_number":372},
  {"content":"\r\n\r\nارزش نظرى و شناختى « 1 » .\r\nولى اينها در ميان صاحبنظران جهان كم هستند ؛ اكثر صاحبنظران ، طبيعت را منبعى براى شناخت مىدانند .\r\nحال آيا علم جديد كه انسان مىبيند از نظر فنى و صنعتى و تكنولوژى اينقدر پيشرفت كرده است ، از نظر شناخت به معنى واقعى آن هم همين طور است ؟ يعنى جهان را ، واقعيّت و عين را آنچنان كه هست به ما ارائه مىدهد ؟ يا همان حرف دكارت درست است : به ما قدرت و توانايى مىدهد ، ارزش عملى براى ما دارد بدون اينكه ما بتوانيم مطمئن باشيم كه علم امروز بشر ، واقعيت را همانطور كه هست نشان مىدهد . برتراند راسل « 2 » كتابى دارد به نام « جهان‌بينى علمى » . او در اين كتاب ( كه بحثهاى خيلى جالبى هم كرده است ) تحت عنوان « خصلت روشهاى علمى » يا « محدوديتهاى روشهاى علمى » - كه در واقع خدشه كردن در ارزش نظرى و شناختى روشهاى علمى است - با كمال صراحت اين مطلب را مىگويد كه شگفت اين است كه روزبه‌روز بر ارزش عملى علم امروز افزوده مىشود و اين علم بيشتر به بشر قدرت و توانايى و تسلّط بر طبيعت مىبخشد ، ولى همچنين روزبه‌روز از ارزش نظرى و ارزش شناختى و اينكه جهان آنچنان است كه اين علم نشان مىدهد كاسته مىشود ، به طورى كه بديهىترين مسائل كه براى علماى گذشته و براى مردم عادى يك امر مسلّم بوده است ، از نظر يك فيزيكدان امرى مشكوك است . مىگويد اگر از من با زبان علمى بپرسى اين جهان واقعيت چيست ؟ و آيا نظامى هست ؟ نمىدانم ، نقطه‌هايى اجمالًا هست ، يك حوادث پراكنده در عالم هست ، نه نظامى و نه ضرورتى و نه اساس و اصلى .\r\n\r\n\r\n\r\n\r\n","description":"","footnote":"\r\n( 1 ) . برگسون هم براى حواس و حتى براى قوهء استدلال و تعقل و قياس ، ارزش عملى قائل است ، ارزش نظرى قائل نيست .\r\n( 2 ) . راسل با اينكه يك فيلسوف ماترياليست است و با اينكه متأسفانه يك خصلت روحى دارد كه شأن يك فيلسوف دانشمند نيست ، يعنى وقار يك دانشمند و فيلسوف در او نيست ( در نوشته‌هايش با هر كس كه طرف مىشود حرفهايش را با طنز و مسخرگى و دلقك‌بازى بيان مىكند ) ولى شك نداريم كه مرد دانشمند و رياضىدانى است ، مردى است كه در منطق جديد و منطق رياضى شأن فوق العاده‌اى دارد ، يكى از فيلسوفان بزرگ دنياست و چون يك فيلسوف ماترياليستى كه وابسته به يك حزب يا سياست باشد نيست كه افكارش جنبهء ديكته شدن داشته باشد و مجبور باشد مطابق مصالح حزبى و سياسى و مصالح آن كشورى كه وابسته به آن است به صورت قالبى ، دستورى و تلقينى حرف بزند ، تا حدّ زيادى مرد آزاد فكرى است و گاهى نظرياتى بر خلاف فلسفهء خودش مىگويد .\r\n","page_name":" 373 ","page_number":373},
  {"content":"\r\n\r\nمىگويد علم امروز هيچ چيز را نمىتواند ثابت كند ، بايد آنها را به صورت يك امور مفروض قبول كند .\r\nولى با اينكه فيلسوفان مادى مثل خود راسل اين اساس فكر فلسفى او را متزلزل مىكنند ولى عرض كردم كه چون فيلسوف آزاد فكرى است و افكارش ديكته‌اى نيست ، چيزى را كه مىفهمد و درك مىكند مىگويد ولو اينكه بر خلاف اساس فكر و مكتب خودش باشد . ما فعلا وارد اين بحث كه چرا علم امروز ارزش نظرى و شناختى خود را از دست مىدهد و ريشهء قضيه چيست ، نمىشويم ، چون خودمان اين مطلب را قبول نداريم .\r\nفعلًا فرض بر اين است كه طبيعت يكى از منابع شناخت است . البته اگر شناخت را به معنى اعم بگيريم [ يعنى 
  ] آن شناختى كه به ما قدرت و توانايى عملى مىدهد يا شناختى كه واقعيت را آنچنان كه هست به ما ارائه مىدهد ، ديگر شك و ترديدى در آن نيست . ماترياليستها - چه ماترياليستهاى آزاد و چه ماترياليستهاى به اصطلاح وابسته به يك سياست و غير آزاد - عجالتا اين را پذيرفته‌اند .\r\n\r\nعقل و دل دو منبع ديگر شناخت\r\nمنبع ديگر كه محل بحث است و ما هم راجع به آن بحث خواهيم كرد همان نيروى عقل و خرد انسان است . طبيعت به عنوان يك منبع بيرونى براى شناخت مورد قبول است ؛ آيا انسان منبع درونى هم براى شناخت دارد يا نه ؟ كه همان مسئلهء عقل ، فطريّات عقلى و مستقلّات عقليّه است . مكتبهايى مىگويند [ چنين منبعى 
  ] داريم و مكتبهايى آن را نفى مىكنند . بعضى از مكتبها به عقل مستقل از حس قائلند و بعضى مكتبهاى ديگر به عقل مستقل از حس قائل نيستند ، كه اين در بحثهاى آيندهء ما آشكار مىشود .\r\nمنبع سوم همان بود كه در جلسهء گذشته به عنوان « قلب » و « دل » ذكر كرديم . نبايد تعبير « ابزار » مىكرديم ، بايد تعبير « منبع » مىكرديم . مسلّما هيچ مكتب مادى اين منبع را قبول ندارد و به رسميّت نمىشناسد ، زيرا اگر ما دل را منبع بدانيم - در حالى كه انسان در ابتدا كه متولد مىشود هيچ چيز نمىداند و در دل او چيزى وجود ندارد - و قبول كنيم كه به دل پاره‌اى الهامات مىشود ( كه وحى درجهء كامل آن است ) اين\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمساوى با قبول كردن جهانى ماوراء جهان ماده و طبيعت است ، چون طبيعت آن نوع الهامات را نمىتواند به انسان بكند ؛ سنخ الهام ، سنخ ماورائى است .\r\nآنگاه بايد بحث « ابزار شناخت » را به اين شكل طرح كنيم : يكى از ابزار حواس است ، ولى حواس ، ابزارى براى منبع طبيعت است . با اين ابزار است كه انسان شناخت را از طبيعت مىگيرد . ابزار دوم شناخت ، استدلال منطقى ، استدلال عقلى ، آنچه كه منطق آن را « قياس » يا « برهان » مىنامد مىباشد كه يك نوع عمل است كه ذهن انسان آن را انجام مىدهد . ابزار دوم زمانى معتبر است كه ما عقل را به عنوان يك منبع بشناسيم . كسانى كه منبع را منحصر به طبيعت مىدانند و ابزار را منحصر به حواس ، منبع عقل را انكار مىكنند و قهراً ارزش ابزار قياس و برهان را نيز انكار مىكنند . تا به منبع عقل اعتراف نداشته باشيم نمىتوانيم به ابزار قياس و برهان اتكا كنيم ، يعنى آن را به عنوان يك ابزار شناخت بشناسيم .\r\nگفتيم منبع سوم ، قلب يا دل است كه عرض كرديم ابزار آن را بايد عمل تزكيهء نفس بدانيم . اگر بخواهيم با تعبير فنى درست تعبير كنيم ( تعبير اين جلسهء ما از تعبير گذشته بهتر و مطابق‌تر است ) قلب و دل انسان منبعى است كه با ابزارى به نام « تزكيهء نفس » مىتوان از آن استفاده كرد . ما عجالتا نمىخواهيم از نظر علمى و از نظر فلسفى وارد اين بحث شويم كه آيا دل براى انسان يك منبع شناخت هست يا نيست و آيا تزكيهء نفس براى انسان يك ابزار شناخت هست يا نيست و آيا از نظر علم امروز مسلّم است كه [ دل ، منبع شناخت و تزكيه نفس ، ابزار آن است ؟ 
  ]\r\nچنان كه گفتيم ، در ميان علماى امروز علمايى كه مادى فكر مىكنند اين منبع و اين ابزار را قبول ندارند و علمايى كه الهى فكر مىكنند به اين منبع و اين ابزار ، فوق العاده ايمان دارند . مثلًا همان برگسون كه نام برديم از اين قبيل است ؛ ويليام جيمز « 1 » فيلسوف معروف آمريكايى و عدّهء بسيار زياد ديگر به اين منبع و به اين ابزار اعتقاد و ايمان دارند .\r\n\r\n\r\n\r\n\r\n","description":"","footnote":"\r\n( 1 ) .  William James  در كتاب دين و روان كه كتاب خوبى است [ در اين‌باره سخن گفته است 
  ] .\r\n","page_name":" 375 ","page_number":375},
  {"content":"\r\n\r\n\r\nنظر قرآن در مورد منبع « دل »\r\nعمدهء مسئله اين است كه من مىخواهم نظريهء قرآن را در اين مورد روشن كنم . بعضى از دوستان سؤالاتى مطرح كردند كه احساس كردم ترديد دارند كه اصلا آيا قرآن اين منبع و ابزار را به رسميّت مىشناسد يا اساساً قرآن فقط و فقط اقبال به طبيعت كرده و اينها يك افكارى بوده است كه قبل از قرآن در ميان مردم رايج بوده و اهميت قرآن به اين است كه افكار و انديشه‌هاى بشر را از توجه به اين به اصطلاح « درون‌گرايىها » و به يك اصطلاح بسيار غلط « ذهنيّت گرايىها » منصرف كرده و او را عينيّت‌گرا و طبيعت‌گرا كرده است . ديگر كم‌كم حتى ابائى هم نيست كه اسمش را مثلًا اوهام ، ذهنيّت ، خرافات ، نامعقول و امثال اينها بگذارند . نه ، اينطور نيست . قرآن نه در يك يا دو آيه و نه در ده آيه ، بلكه در دهها آيهء خودش بشر را متوجه مطالعهء عالم مىكند ، متوجه مطالعهء تاريخ و نظامات اجتماعى مىكند ، متوجه مطالعهء نفس و درون خودش به عنوان يك شئ از اشياء طبيعت مىكند ، و در اين بحثى نيست ، ولى اين به معناى روى گرداندن از هرچه معنويّت و هرچه درونى و باطنى است نيست . قرآن به ظاهر توجه كرده است بدون آنكه از باطن اعراض كرده باشد . اين حرف كه توجه قرآن فقط به ظاهر و محسوس و طبيعت است بسيار غلط است اگر ما آن را به صورت اعراض قرآن از ماوراء الطبيعه و باطن و غيب و معنويت تلقى كنيم .\r\nقبلًا فقط به يك آيه از آيات قرآن در اين موضوع تمسك كردم و آن آيهء  « وَ الَّذِينَ جاهَدُوا فِينا لَنَهْدِيَنَّهُمْ سُبُلَنا »  بود . بعضى از دوستان پرسيدند كه چرا ما جهاد در اين آيه را به معناى مجاهدهء درونى بگيريم ؟ عرض كردم اصلا در قرآن مجاهدهء درونى از مجاهدهء بيرونى حساب جدايى ندارد ، نه اينكه يك سرى كارها كارهاى بيرونى باشد و يك سرى كارهاى درونى ، اين به دنياى بيرون تعلّق داشته باشد و آن به دنياى درون ، و به اين ترتيب انسان بايد يا برون‌گرا باشد يا درون‌گرا ! اساساً ارزش قرآن به اين است كه ايندو را از يكديگر جدا نمىكند .\r\nيك آيه برايتان مىخوانم ، به نكته‌اش توجه بفرماييد :  « وَ مَنْ يَخْرُجْ مِنْ بَيْتِهِ مُهاجِراً \r\n\r\n","description":"","footnote":"","page_name":" 376 ","page_number":376},
  {"content":"\r\n\r\n إِلَى اللَّهِ وَ رَسُولِهِ ثُمَّ يُدْرِكْهُ الْمَوْتُ فَقَدْ وَقَعَ أَجْرُهُ عَلَى اللَّهِ »  « 1 » هر كس از خانهء خودش بيرون بيايد در حالى كه به سوى خدا و رسولش هجرت كرده است و در خلال هجرتش مرگ او را فرا رسد ، اجر او با خداست ؛ يعنى چنين مهاجرى مجاهد است و خداى متعال ضامن اوست .\r\nاين آيه كدام هجرت را مىگويد ؟ تعبير قرآن عجيب است ! مبدأ را وقتى نگاه مىكنيم مىبينيم خانهء فرد است كه يك مبدأ مادى است  ( وَ مَنْ يَخْرُجْ مِنْ بَيْتِهِ )  . اگر ما يك مسافرت داشته باشيم كه مبدئش مادى است ، منتهايش هم بايد مادى باشد . اين معنا ندارد كه مثلًا كسى بگويد من از مشهد حركت كردم ، بعد به منزل مراقبه رسيدم ؛ بايد بگويد مثلًا به نيشابور رسيدم . سفر معنوى مبدئش معنوى است ، منتهايش هم معنوى ؛ و سفر مادى مبدئش مادى است ، منتهايش هم مادى . ولى تعبير اعجازآميز قرآن اين است كه مىگويد « هر كس از خانه‌اش به سوى خدا حركت كند » ( مبدئش مادى است ، منتهايش معنوى ) . مىخواهد بگويد چنين كسى هجرتش در آن واحد دو هجرت است ، هم مادى است و هم معنوى . قرآن يكى را به تنهايى نگفته است . قرآن هجرتى را كه مادى محض باشد طرد مىكند . مثلًا ابو ذر از قبيلهء غفار از مكه حركت كرده و منتهايش مدينه است ، ولى در همان حال كه خانهء مادى را رها كرده ، نفسانيّات و خودخواهيها و پستيها را دور مىريزد ، بت‌پرستيها را با انواعش دور مىريزد ، در حالى كه دارد قدم به قدم به مدينه نزديك مىشود ، قدم به قدم به سوى خدا بالا مىرود ؛ اگر از اين خانه چهار فرسخ حركت كرده ، معادل و يا بيشتر از آن به طرف خدا بالا رفته است ؛ يعنى در آن واحد دو هجرت را با هم انجام داده است . ببينيم پيغمبر اكرم ( ص ) در همين حال چه تعبيرى مىكند .\r\nپيغمبر اكرم راجع به كسانى كه از مكه به مدينه هجرت كردند ( خواست حساب افراد را تصفيه كند و تكليف را روشن نمايد ) فرمود : كسانى كه هجرت كرده‌اند هجرتشان دو گونه است : يكى به سوى خدا و رسول هجرت كرده است ، يعنى از نظر معنوى هدفش خدا و رسول است : « من كان هجرته الى اللّه و رسوله فهجرته الى اللّه و رسوله » هر كس كه به اين قصد و به اين سو ( از نظر معنوى ) از شهر خودش خارج شده ، به همان سو هم منتهى مىشود « و من كان هجرته الى مال يصيبه ام امرأة يصيبها\r\n\r\n\r\n\r\n\r\n","description":"","footnote":"\r\n( 1 ) . نساء / 100 . آيه در مورد مهاجرينى است كه از مكه به عزم رفتن به مدينه بيرون آمده بودند .\r\n","page_name":" 377 ","page_number":377},
  {"content":"\r\n\r\nفهجرته الى ما هاجر اليه » « 1 » اما آن آدمى كه به طمع حركت كرده ، و فكر كرده كه يك جمعيت تازه‌اى به وجود آمده است و اين جمعيت آيندهء خوبى خواهد داشت ، فردا صاحب مال و ثروت خواهند شد و به اين وسيله به زنهاى زيبا مىتوان رسيد - با مهاجرين آمده اما معنويّتش اين است - از ما نيست ؛ اين از خانه‌اش به سوى ثروت حركت كرده است ، به همان سو هم خواهد رفت و غير از اين چيزى نيست .\r\nپس اينطور نيست كه بگوييم آيا قرآن عرفان را قبول دارد يا نه ؟ آيا احساس عرفان را قبول دارد يا قبول ندارد ، و وقتى از قرآن بپرسيم عرفان يعنى چه ، بگويد عرفان يعنى اينكه انسان از جامعه‌اش كنار بكشد ، برود در دامنهء كوه ، چلّه بنشيند و به كار مردم كارى نداشته باشد . قرآن اين را نمىگويد . آن چيزى كه قرآن آن را « عرفان » مىنامد همان چيزى است كه على ( ع ) داشت .\r\n\r\nنمونهء يكى بودن مجاهدهء درونى و بيرونى\r\nكفّار قريش شهر مدينه را محاصره كرده‌اند . مسلمانان در بدترين شرايط نظامى قرار گرفته‌اند و در قسمت شمال مدينه - كه كوه نيست - به شكل يك نيمدايره خندق كنده‌اند . دشمن آن طرف خندق و مسلمانان اين طرف خندق هستند . ده هزار نفر سرباز مسلح آمده‌اند و مدينه را در محاصره گرفته‌اند . يك سوار يل و فوق‌العاده ، باريكه‌اى را پيدا مىكند و به اسب خودش نهيب مىزند و از اين طرف خندق به آن طرف مىآيد و جلوى مسلمانان شروع به « هل من مبارز » گفتن مىكند . كسى جوابش را نمىدهد . مىگويد : « و لقد بححت من النّداء بجمعكم هل من مبارز » احدى از جا بلند نمىشود جز يك جوان بيست و پنج ساله ؛ مىگويد : يا رسول اللّه ! من مىخواهم با او مبارزه كنم . مىفرمايد : نه ، تو بنشين ( براى اينكه ديگران وضعشان خوب روشن شود ) . دفعهء دوم باز غير از على كسى بلند نمىشود . دفعهء سوم پيامبر به على اجازه مىدهد ( چقدر از نظر اجتماعى و از نظر نظامى اهميت دارد ) . مىرود و دشمن را به خاك مىاندازد . چقدر براى على افتخار است ! حالا ما خيال مىكنيم كه على به افتخاراتش فكر مىكند . يك حادثه پيش مىآيد كه مىبينيم على ( ع ) در همان\r\n\r\n\r\n\r\n\r\n","description":"","footnote":"\r\n( 1 ) . وسائل الشيعه ، كتاب جهاد .\r\n","page_name":" 378 ","page_number":378},
  {"content":"\r\n\r\nحال در حال سير و سلوك الى اللّه است ، همه را فراموش كرده و متوجه خداست ، مراقب است كه يك ذرّه غير خدا در قلبش راه پيدا نكند ، يعنى در حال سلوك عرفانى است . اين است عرفان اسلام . سر دشمن را مىخواهد براى خدا ببرد . او به صورت على ( ع ) تف مىكند . چون بشر است اندكى احساس ناراحتى مىكند . زود از جايش بلند مىشود ، چند قدم راه مىرود و بعد مىآيد . دشمن مىگويد چرا اينطور كردى ؟ اگر مىخواستى مرا بكشى چرا همان اول نكشتى ؟ مىفرمايد : تو به صورت من تف كردى و من ناراحت شدم ، ترسيدم خللى در نيّت من رسوخ پيدا كند و در جهاد عرفانى من كوچك‌ترين خدشه و خللى وارد شود .\r\nپس اينها دو عالم جدا از يكديگر نيستند كه ما يا اين طرف را بچسبيم يا آن طرف را ، يك روز به اين طرف بچسبيم و طرف ديگر را كنار بزنيم و روز ديگر عكسش را انجام دهيم و مدام بگوييم اين حرفها دروغ است ، اينها ذهنيّت‌گرايى است ، اينها درون‌گرايى است ، اسلام عينيّت‌گراست ، اسلام طبيعت‌گراست ، پيامبر آمده كه بشر را از درون‌گرايى متوجه برون‌گرايى كند ! نه ، اينطور نيست ، درون‌گرايى و برون‌گرايى اسلام دوش به دوش يكديگر و جدايى ناپذيرند . آن « درون‌گرايى » كه متوجه برون نباشد از نظر اسلام درون‌گرايى نيست ، عرفان نيست ، معنويّت نيست ، هجرت به سوى خدا نيست . همچنين اسلام آن فعاليت عملى بيرونى را كه متوجه درون نباشد - [ و شخص بگويد 
  ] اينها را ديگر رها كن ، اينها ذهنيّت است ، مسائل مهمى نيست ، بايد به عينيّت بچسبيم - نه جهاد مىداند ، نه عمل صالح و نه مهاجرت ، و هيچكدام از اين اسمها را روى يك فعاليت عملى نمىگذارد اگر از معنويّت تهى باشد .\r\n\r\nقرآن و جدا نبودن درون‌گرايى و برون‌گرايى\r\nاسلام صريح مىگويد :  « إِنْ تَتَّقُوا اللَّهَ يَجْعَلْ لَكُمْ فُرْقاناً »  « 1 » تقوا داشته باشيد ، مىبينيد مايهء تميز در دل شما پيدا مىشود ؛ پاك باشيد ، خودتان را منزه نگه داريد ، خداى متعال به دل شما نور مىپاشد ، مايهء تميز دادن حق از باطل به شما مىدهد .\r\n\r\n\r\n\r\n\r\n","description":"","footnote":"\r\n( 1 ) . انفال / 29 .\r\n","page_name":" 379 ","page_number":379},
  {"content":"\r\n\r\nدر آيهء ديگر مىفرمايد :  « وَ الَّذِينَ اهْتَدَوْا زادَهُمْ هُدىً »  « 1 » كسانى كه مهتدى هستند خدا بر هدايتشان مىافزايد . تو يك قدم به سوى خدا بردار خدا يك قدم بزرگ‌تر به سوى تو بر مىدارد  ( زادَهُمْ هُدىً )  .\r\nببينيد قرآن راجع به اصحاب كهف « 2 » چطور حرف مىزند و چگونه معنويّت و به اصطلاح مادّيّت يا برون و درون را يكى قرار مىدهد :   « نَحْنُ نَقُصُّ عَلَيْكَ نَبَأَهُمْ بِالْحَقِّ إِنَّهُمْ فِتْيَةٌ آمَنُوا بِرَبِّهِمْ وَ زِدْناهُمْ هُدىً وَ رَبَطْنا عَلى قُلُوبِهِمْ إِذْ قامُوا فَقالُوا رَبُّنا رَبُّ السَّماواتِ وَ الْأَرْضِ لَنْ نَدْعُوَا مِنْ دُونِهِ إِلهاً لَقَدْ قُلْنا إِذاً شَطَطاً »   « 3 » اى پيامبر ! براى تو داستان اينها را كه حقيقت است - افسانه نيست - بيان مىكنيم : اينها جوانمردانى بودند كه به پروردگار خود ايمان آوردند و تسليم پروردگارشان شدند ، ما هم بر هدايت معنوى آنها افزوديم ؛ آنها يك قدم به سوى ما برداشتند و ما دو قدم به سوى آنها برداشتيم : يكى اينكه به آنها روشنى بخشيديم و ديگر آنكه به آنان قوّت قلب عطا كرديم ( كه قرآن در بعضى موارد از آن تعبير به « انزال سكينه » مىكند :  « فَأَنْزَلَ اللَّهُ سَكِينَتَهُ عَلَيْهِ وَ أَيَّدَهُ بِجُنُودٍ لَمْ تَرَوْها »  « 4 » و در جاى ديگر مىفرمايد :  « ثُمَّ أَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ »  « 5 » كه راجع به همهء مؤمنين بيان مىكند ) . اينها در يك نظام شرك‌آميز و شرك‌آلود قرار گرفته بودند و بر عليه اين نظام قيام و طغيان كردند ، ما هم به حكم ايمان و عقيده‌اى كه داشتند بر بصيرت و قوّت قلب و شجاعتشان و بر حماسه و سطوت روحى آنها افزوديم ، چرا ؟ پاداش كارهايشان بود كه به آنها داديم ؛ در همين دنيا پاداش داديم  « فَقالُوا رَبُّنا رَبُّ السَّماواتِ وَ الْأَرْضِ »  پروردگار ما ، آن پروردگارى كه بايد در مقابلش تسليم شويم ، آن نيرويى كه فقط بايد در برابر او خاضع شويم جز پروردگار آسمانها و زمين نيست و جز او به پروردگارى ايمان و اذعان نداريم ؛ اگر غير از خداى عالم معبود ديگرى براى خود اتخاذ كنيم خيلى اشتباه كرده‌ايم و به راه غلط رفته‌ايم . اين ، توأم بودن ايندو با يكديگر است .\r\n\r\n\r\n\r\n\r\n","description":"","footnote":"\r\n( 1 ) . محمد / 17 .\r\n( 2 ) . قرآن از اصحاب كهف به « جوانمردان » تعبير مىكند  ( إِنَّهُمْ فِتْيَةٌ )  . از امام سؤال مىكنند كه چرا قرآن اينها را « جوان » ناميده ، مگر اينها جوان بوده‌اند ؟ فرمود : نه ، اتفاقا جوان هم نبودند پيرمرد بودند ، ولى جوانمرد بودند .\r\n( 3 ) . كهف / 13 و 14 .\r\n( 4 ) . توبه / 40 .\r\n( 5 ) . توبه / 26 .\r\n","page_name":" 380 ","page_number":380},
  {"content":"\r\n\r\nبشر غالباً در حالت افراط يا تفريط است و در نقطهء وسط كمتر مىايستد . قرنها غرق در موجهاى درون‌گرايى بوديم و اعراض از بيرون‌گرايى مىكرديم ، و من حس مىكنم كه باز كم‌كم متوجه بيرون‌گرايى مىشويم و در حال اعراض از درون هستيم ، آن هم به عنوان اينكه در اسلام چنين مسائلى مطرح نيست .\r\n\r\nتوصيف على ( ع ) از « عارف »\r\nجوانان ما به حق و به طور شايسته به نهج البلاغه احترام مىگزارند . نهج البلاغه چگونه كتابى است ؟ از نظر شما كتابى درون‌گراست يا بيرون‌گرا ؟ خودتان مىدانيد كه نهج البلاغه تا چه حد بيرون‌گراست ، اما جنبه‌هاى درون‌گرايى نهج البلاغه را مىدانيد يا نه ؟ عالىترين و دقيق‌ترين و ظريف‌ترين درون‌گرايىها در همين نهج البلاغه است : « قد احيى عقله و امات نفسه حتّى دقّ جليله و لطف غليظه و برق له لامع كثير البرق فابان له الطّريق و سلك به السّبيل و تدافعته الابواب الى باب السّلامة و دار الاقامة » « 1 » . يك مرد عارف و تزكيه شده را توصيف مىكند : عقل خودش را زنده كرد ، نفس امّاره‌اش را ميراند ، غلظتهاى وجودش را رقيق كرد ، چه غلظتهاى جسمانى و چه غلظتهاى روحانى ( آدمى كه يك عمر خورده و خوابيده و چربى در بدنش جمع شده هيچوقت آدم نمىشود ) ، اين غلظتها را از بين برد ، با يك رياضت معنوى خودش را پاك كرد ، آلودگيها را كه در اثر ترفها و تنعّمها در وجودش پيدا شده بود زدود ، همهء غلظتهايى را كه در روحش بود از بين برد و بدنش را نازك كرد ( دقّ جليله و لطف غليظه ) تا آنجا كه يك برق از درونش جهيد ( و برق له لامع كثير البرق ) برق جهيد و راه را برايش روشن كرد ؛ بعد ، از يك در وارد شد ، او را از اين در به آن در بردند و از آن در به در ديگر ، تا به آن محلّ نهايى رسيد ، آنجا كه بارگاه الهى و بارگاه ربوبى است .\r\nاكنون نمىخواهم اينها را شرح كنم . باور كنيد كه در طول هزار و سيصد سال عرفان و اين همه عرفاى بزرگى كه ما داشته‌ايم - كه در دنيا عرفاى اسلام نظير ندارند - يك عارف نتوانسته جملاتى نظير اين سه سطر نهج البلاغه بياورد .\r\nاين همان على ميدان جنگ است ، اين همان على است كه از شمشيرش در\r\n\r\n\r\n\r\n\r\n","description":"","footnote":"\r\n( 1 ) . نهج البلاغه عبده ، خطبهء 218 .\r\n","page_name":" 381 ","page_number":381},
  {"content":"\r\n\r\nميدان جنگ خون مىچكد ، اين همان على است كه شبها بيدار است و به در خانهء آن يتيم و آن بيوه زن مىرود ، همان على است كه وقتى چشمش به يك يتيم مىافتد اصلا تاب ندارد ، همان كسى است كه در همان زمان درباره‌اش گفته‌اند هم گريان گريان است و هم خندان خندان ؛ در ميدان جنگ وقتى با دشمن روبرو مىشود چهره‌اش باز مىشود و مىخندد ، و در محراب عبادت با خداى خودش راز و نياز مىكند و مىگريد .\r\nمگر نهج البلاغه نيست كه مىگويد :\r\nانّ اللّه سبحانه و تعالى جعل الذّكر جلاء للقلوب تسمع به بعد الوقرة و تبصر به بعد العشوة و تنقاد به بعد المعاندة و ما برح للّه - عزّت الاؤه - فى البرهة بعد البرهة و فى ازمان الفترات عباد ناجاهم فى فكرهم و كلّمهم فى ذات عقولهم « 1 » .\r\nجمله‌هاى عجيبى است . نمىخواهم دربارهء اين موضوع زياد بحث كنم ، همين قدر مىخواستم كه بدانيد نظر قرآن اين است ، اسلام حرفش اين است ، پيغمبر ( ص ) و على ( ع ) حرفشان اين است .\r\nدر آيات قرآن و كلمات پيامبر اكرم ( ص ) و ائمهء اطهار در اين زمينه اينقدر مطلب هست كه الى ماشاءاللّه . شيعه و سنى بالاتفاق اين موضوع را روايت كرده‌اند كه پيغمبر فرمود : « من اخلص للّه اربعين صباحا جرت ينابيع الحكمة من قلبه على لسانه » « 2 » اگر بشر بتواند چهل صباح خود را خالص از هر انگيزه‌اى جز خدا كند ، درونش فقط با خدا زندگى كند و بس ، و با هيچ چيز ديگر جز خدا نباشد - برونش با عالم و طبيعت است ، با جامعه و انسانها است ولى در درون خودش با شكم و شهوت و مقام زندگى نكند و هيچ انگيزه‌اى جز خدا نداشته باشد - چشمه‌هايى از حكمت از قلبش به زبانش جارى مىشود . بعد ببينيد در ادبيات اسلامى - چه فارسى و چه عربى - راجع به همين جملهء پيامبر چه شعرها و جمله‌ها به وجود آمده است ، مانند شعر معروف حافظ كه حديث پيغمبر را با زبان تغزّل مىگويد :\r\n سحرگه رهروى در سرزمينى * همى گفت اين معمّا با قرينى\r\nكه اى صوفى شراب آنگه شود صاف * كه در شيشه بماند اربعينى\r\nنه حافظ را حضور درس خلوت * نه دانشمند را علم اليقينى \r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 220 .\r\n( 2 ) . بحار الانوار ، ج 70 / ص 242 ، با اندكى اختلاف .\r\n","page_name":" 382 ","page_number":382},
  {"content":"\r\n\r\nپس اسلام جزء گروهى است كه منبع « دل » و ابزارش را كه « تزكيه نفس » است به رسميّت مىشناسد .\r\n\r\nتاريخ ، منبع ديگر شناخت\r\nيك منبع ديگر كه مخصوصاً امروز به آن اهميت مىدهند و قرآن نيز به آن اهميت زيادى داده است « تاريخ » است ؛ يعنى از نظر قرآن غير از طبيعت و عقل و دل ، يك منبع ديگر هم براى شناخت وجود دارد كه آن عبارت از تاريخ است « 1 » .\r\nقرآن تاريخ را به عنوان يك منبع شناخت عرضه مىدارد . ممكن است شما بگوييد كه طبيعت را كه گفتيد ، تاريخ هم در آن هست . درست است كه تاريخ به يك اعتبار جزء طبيعت است ولى تاريخ يعنى جامعهء انسانى در حال حركت و جريان . طبيعت را دو نوع مىشود مطالعه كرد ، جامعه را هم به دو شكل مىتوان مطالعه كرد .\r\nزمانى ما جامعه را در حال ثبات مطالعه مىكنيم . مثلًا كسى كه مىخواهد اطلاعات جامعه‌شناسى دربارهء جامعهء ما داشته باشد جامعهء امروز ايران را از جنبه‌هاى مختلف مطالعه مىكند و اطلاعاتى در اختيار افراد مىگذارد . اين يك مطالعهء جامعه‌شناسى است . ولى يكوقت جامعهء امروز را در ارتباط با گذشته ، و گذشته را با گذشتهء خودش - يعنى حاضر را با گذشته و آينده - مجموعا يك واحد در حال جريان در نظر مىگيريم ، بعد مىخواهيم بدانيم قانون اين جريان چه قانونى است . فرق « فلسفهء تاريخ » با « جامعه‌شناسى » اين است كه جامعه‌شناسى ، قانون موجود جامعه را بيان مىكند ولى فلسفهء تاريخ ، قانون تحولات جامعه را بيان مىكند ؛ اينجاست كه عامل زمان در كار مىآيد .\r\nقرآن به طور صريح و قاطع تاريخ را براى مطالعه عرضه مىدارد . پس تاريخ هم خودش يك منبع براى شناخت است . در اين زمينه ما در قرآن آياتى داريم ، مانند :  « قُلْ \r\n\r\n\r\n\r\n\r\n","description":"","footnote":"\r\n( 1 ) . بايد از اقبال لاهورى تقدير كرد كه در كتاب احياى فكر دينى بيش از هر كس ديگر متوجه اين مسأله شده است . البته اصل مسأله راى ديگران هم گفته‌اند ولى من مسئلهء « تاريخ به عنوان يكى از منابع شناخت » را اول بار در كتاب اقبال ديده‌ام .\r\n","page_name":" 383 ","page_number":383},
  {"content":"\r\n\r\n سِيرُوا فِي الْأَرْضِ »  « 1 » برويد در زمين گردش كنيد .  « أَ فَلَمْ يَسِيرُوا فِي الْأَرْضِ »  « 2 » چرا اينها در زمين گردش نمىكنند ؟ يعنى برويد آثار تاريخى را مطالعه كنيد « 3 » و بعد ببينيد كه زندگى و جامعهء بشر چه تحولات تاريخى پيدا كرده است .\r\nباز على ( ع ) در وصيتى كه در نهج البلاغه به امام حسن ( ع ) مىكند جملهء بزرگى دارد كه به انسان ايمان بيشترى مىبخشد . على ( ع ) كه از نسل اول اسلام است به امام حسن ( ع ) دستور مىدهد : پسرم ! احوال امم و ملل و تواريخ را به دقت مطالعه كن و از آنها درس بياموز ! بعد چنين تعبيرى دارد : « اى بنىّ انّى و ان لم اكن عمّرت عمر من كان قبلى فقد نظرت فى اعمالهم و فكّرت فى اخبارهم و سرت فى اثارهم حتّى عدت كاحدهم ، بل كانّى بما انتهى الىّ من امورهم قد عمّرت مع اوّلهم الى اخرهم » « 4 » پسركم ! اگرچه عمر محدودى دارم و با امتهاى گذشته نبوده‌ام كه از نزديك وضع و حال آنها را مطالعه كرده باشم ، اما در آثارشان سير كردم و در اخبارشان فكر كردم تا آنجا كه مانند يكى از خود آنها شدم ، آنچنان شده‌ام كه گويى با همهء آن جوامع از نزديك زندگى كرده‌ام . بعد مىگويد نه ، بالاتر از اين ؛ چون اگر كسى در جامعه‌اى با مردمى زندگى كند فقط از احوال همان مردم آگاه مىشود ولى من مثل آدمى هستم كه از اول دنيا تا آخر دنيا با همهء جامعه‌ها بوده و با همهء آنها زندگى كرده است ؛ پس تاريخ را مطالعه كن ، در اخبار ملتها و در تحولاتى كه براى جامعه‌ها پيش آمده فكر كن تا مانند چشمى باشى كه از اول دنيا تا آخر دنيا را مطالعه و مشاهده كرده است . اين است كه از نظر قرآن [ و روايات 
  ] خود تاريخ منبعى براى شناخت است .\r\n\r\nفلسفهء تاريخ در قرآن\r\nاين مسئله كه قرآن دعوت مىكند كه بشر تاريخ را مطالعه كند بسيارى از نظريات قرآن دربارهء فلسفهء تاريخ را روشن مىكند :\r\n\r\n\r\n\r\n\r\n","description":"","footnote":"\r\n( 1 ) . انعام / 11 ، نمل / 69 ، عنكبوت / 20 و روم / 42 .\r\n( 2 ) . غافر / 82 و محمّد / 10 .\r\n( 3 ) . اين « گردش در زمين » براى مطالعهء طبيعت نيست ( البته آنجايى كه با اين تعبير آمده است ) ؛ آنجا كه با تعبير « سير در زمين » آمده است براى مطالعهء تاريخ است .\r\n( 4 ) . نهج البلاغه ، نامهء 31 .\r\n","page_name":" 384 ","page_number":384},
  {"content":"\r\n\r\nاگر حوادث تاريخى عالم گزاف و تصادف باشد ، مطالعهء تاريخ گذشته ، با امروز هيچ ربطى پيدا نمىكند ، چون قضايا بر اثر تصادفات است . قرآن اصل تصادف را انكار مىكند ، اصل سنن را قبول مىكند و به آن تصريح مىنمايد .\r\nاگر تاريخ ، سنن داشته باشد ولى سنن آن خارج از اختيار بشر باشد و بشر نتواند در آن سنتها نقشى داشته باشد - امرى جبرى محض باشد و انسان هيچ‌گونه تأثيرى در مسير تحول تاريخ نداشته باشد - بازدرس گرفتن و آموختن از تاريخ معنى ندارد ، زيرا تحول تاريخ يك امر جبرى است كه صورت مىگيرد ، من چه بخواهم و چه نخواهم ، اراده كنم يا اراده نكنم ، هيچ تأثيرى ندارد ، مثل گردش زمين به دور خورشيد يا گردش زمين به دور خودش ( كه لااقل عجالتا براى ما چنين چيزى است ) . زمين يك گردش سالانه به دور خورشيد دارد ، من چه بخواهم و چه نخواهم ، اين ، قانون و سنتى خارج از اختيار من است . دانستن آن براى من هيچ فايده‌اى ندارد چون من نمىتوانم آن را پس و پيش كنم يا الگويش را بسازم .\r\nپس معلوم مىشود كه انسان [ در تحولات تاريخ 
  ] نقشى دارد و مىتواند نقشى داشته باشد .\r\nاگر عوامل مؤثر در تاريخ عوامل سوء باشد ، عوامل فساد باشد ، مثلًا تنها عامل مؤثر در تاريخ زور باشد و عامل ديگرى غير از آن نقشى در تاريخ نداشته باشد ، يا يگانه عامل مؤثر در تاريخ زر و پول و اقتصاد باشد و هيچ عامل ديگرى نقش نداشته باشد ، در اين صورت تاريخ معلّم بشر است اما معلّم بسيار بدى ، چرا ؟ چون به انسان مىگويد هيچ چيز در تاريخ نقش ندارد جز شهوت و زن و پول و زر ، پس بهتر است انسان اصلا تاريخ را مطالعه نكند ، چون اگر مطالعه كند و به راز تاريخ دست يابد به سخنى كه برخى مىگويند مىرسد كه « حق هيچ وقت نقشى در عالم نداشته و نمىتواند هم نقشى داشته باشد ، اصلا زور به تمام معنى اخلاقى است ، اخلاق يعنى زور و زور يعنى اخلاق و نقشها همه در زور خلاصه مىشود و غير از اين چيزى در عالم نيست » .\r\nاما اگر تاريخ تصادف نباشد ، سنت باشد ؛ اگر سنّت تاريخ جبرى محض نباشد ، انسان در آن نقش داشته باشد ؛ و اگر آن عاملهاى انسانى كه نقش دارند منحصرا عامل فساد نباشد ، بلكه بيشتر عامل صلاح باشد ، عامل تقوا و پاكى باشد ، عامل حق و ايمان باشد ؛ در اين صورت تاريخ معلم است و معلم خوب .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nاينكه قرآن درس تاريخ مىگويد مبتنى بر قبول تمام اينهاست . از نظر قرآن صلاح در تاريخ نقش دارد ، تقوا و اخلاص در تاريخ نقش دارد ، بلكه نقش نهايى و پيروزى نهايى هميشه از آن حق است و اين تصريح قرآن مجيد است :  « كَتَبَ اللَّهُ لَأَغْلِبَنَّ أَنَا وَ رُسُلِي »  « 1 » قانون قطعى الهى است كه پيروزى نهايى از آن من - يعنى قانون من ؛ خدا كه نمىآيد وارد ميدان شود - و پيامبران من است .  « وَ إِنَّ جُنْدَنا لَهُمُ الْغالِبُونَ »  « 2 » باز معنايش همين است .\r\nپس ، از نظر قرآن يكى ديگر از منابع شناخت ، تاريخ است كه قبول كردن اين منبع مبتنى بر اين فرضها و شرطهاست . در جلسهء بعد ان‌شاءاللّه راجع به « مراحل و درجات شناخت » - كه با دو مبحث گذشتهء ما ( منابع شناخت و ابزار شناخت ) پيوستگى زيادى دارد - بحث مىكنيم .\r\n\r\n\r\n\r\n\r\n","description":"","footnote":"\r\n( 1 ) . مجادله / 21 .\r\n( 2 ) . الصّافّات / 173 .\r\n","page_name":" 386 ","page_number":386},
  {"content":"\r\n\r\n\r\nمراحل و درجات شناخت\r\nرسيديم به مسألهء « مراحل و درجات شناخت » . اولين مسأله اين است كه آيا شناختن ، يك مرحله‌اى است يا چند مرحله‌اى ، و اگر چند مرحله‌اى است مراحل شناخت كدام است ؟\r\n\r\nنظريات مبتنى بر يك مرحله‌اى بودن شناخت\r\nمطابق با بعضى از مكاتب مىتوان گفت كه شناخت ، يك مرحله‌اى است . مثلًا از نظر كسانى كه فقط عقل را منشأ شناخت مىدانند و براى حس ارزشى قائل نيستند ، شناخت يك مرحله بيشتر ندارد و آن همان مرحلهء عقلى است ( مثل نظريهء معروف دكارت ) . بعضى ديگر درست در جهت عكس اين نظريه ، ماهيت شناخت را حسّى محض مىدانند و براى عقل نقشى قائل نيستند و در واقع هر معقولى را عبارت از يك محسوس كاستى گرفته و سر و پا شكسته مىدانند ، براى « كلّى » در مقابل « جزئى » و براى « عام » در مقابل « خاص » نقشى قائل نيستند ، مىگويند « كلّى » كه اين فيلسوفان و\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nمنطقيّين به آن چسبيده‌اند و آن را معقول مىدانند و « جزئى » را محسوس ، جز همان جزئى دست و پا شكسته چيز ديگرى نيست .\r\nاين مثل را من براى اولين بار در كتاب باغ اپيكور نوشتهء آناتول فرانس « 1 » ديدم و بعد شبيه آن را در نوشته‌هاى ديگران . مىگويند : سكه‌اى كه ابتدا بيرون مىآيد نقشهاى روشنى دارد ، تاريخش روشن است ، عكس و خطوطى روى آن منقّش شده و همهء اعداد و ارقام آن واضح است . اين سكهء طلا يا نقره مدتها در دست مردم است ، در طول سالها دستمالى مىشود و تدريجا همهء آن خصوصيات پاك مىشود . مثلًا آن سكه‌اى كه صد سال پيش درآمده بود و اسم ناصر الدين شاه و عكس و تاريخ و خطوط آن ، همه مشخص بود ، صد سال كه دست مردم افتاد و دستمالى شد همهء آنها پاك مىشود . انسان وقتى نگاه مىكند مىپرسد : آيا اين سكهء ناصر الدين شاهى است ؟ مظفر الدين شاهى است ؟ احمد شاهى است ؟ همهء اين احتمالها دربارهء آن وجود دارد .\r\n[ مىگويند 
  ] يك « جزئى » كه در ذهن انسان مىآيد ( مثلًا آقاى زيد را با آن قد و قيافه و چشم و ابرو و دهان و رنگ مخصوص تصور مىكنيد ، اين مىشود جزئى ) ، پس از مدتها كه كم‌كم خصوصياتش يادتان برود ( چشم و ابرويش به چه شكل بود ، قدّش چقدر بود ، لب و دهان و بينى و شانه‌هايش چگونه بود ) و يك شبح كلّى در ذهنتان بيايد ، اين مىشود كلّى . پس كلّى ارزشى ندارد ، كلّى يعنى جزئى كاستى گرفته .\r\nامپيريستها « 2 » ( حس‌گراها ) مىگفتند شناخت ، حسى است ، ماهيت حسى دارد ، اينقدر دنبال عقل و معقول و تعقل نرويد ، هرچه كه حسى نباشد خيال است ، و هم و بىمعنى است ؛ ما فقط چيزى را به نام علم و ادراك و معرفت قبول داريم كه از دروازه‌هاى حس وارد ذهن شده باشد ، هرچه از اين دروازه‌ها وارد ذهن شود همان درست است ، هرچه از اين دروازه‌ها وارد نشود خيال و وهم است و در عقل انسان هم چيزى جز آنچه كه در حس وجود داشته است ، نيست . جان لاك جملهء معروفى دارد : « در عقل چيزى نيست مگر آنكه قبلًا از راه حواس وارد شده باشد » . پس ، از نظر اينها شناختن - از ابتدا تا انتها - در احساس كردن خلاصه مىشود [ و قهراً 
  ] يك مرحله‌اى و يك درجه‌اى است .\r\n\r\n\r\n\r\n\r\n","description":"","footnote":"\r\n( 1 ) .  Anatole France  .\r\n( 2 ) .  empirist  .\r\n","page_name":" 388 ","page_number":388},
  {"content":"\r\n\r\nاز نظر افلاطون همهء شناختها در تعقل خلاصه مىشود ، چون او براى محسوس ارزش شناختن قائل نيست و فقط معقول را قابل شناختن مىداند . خود تعقل ممكن است درجات داشته باشد ، ولى به هر حال يك مرحله‌اى است .\r\nبرگسون و افراد ديگرى كه شناخت را تنها از راه دل ميسّر مىدانند ، آن را به يك معنا يك مرحله‌اى مىدانند .\r\n\r\nمكانيزم شناخت عرفانى\r\nبعضى سؤال كرده‌اند كه مكانيزم شناختى را كه اهل عرفان منبعش را قلب و ابزارش را تزكيهء نفس مىدانند بيان نكرديد ، آيا واقعاً اين شناخت مكانيزم دارد يا به منزلهء رفع مانع كردن از شناختهاى ديگر است ؟\r\nچون سؤال درست و معقولى است و به مطلب ما هم مىخورد جواب عرض مىكنم : مسألهء تزكيه نفس دو نقش دارد : يك نقش اين است كه انسان اگر تزكيهء نفس كند عقلش روشن بين‌تر مىشود . مثلًا اگر در يك سالن گرد و غبار باشد ، بيشتر از چند متر جلوى پايمان را نمىتوانيم ببينيم ، اگر بخواهيم ببينيم به نور و هوا احتياج داريم . يك اثر تزكيه نفس اين است كه فضا را براى عقل صاف‌تر مىكند « 1 » . ولى نقش تزكيهء نفس تنها اين نيست ، خود قلب هم به انسان الهام مىكند .\r\nو اما پرسيده‌اند مكانيزمش چيست ؟ سؤال خوبى است . فقط به عنوان يادآورى نكته‌اى را عرض مىكنم :\r\nيكى از مسائل بسيار ظريف و يك نوع روان‌شناسى بسيار عالى و لطيف ، نوعى اخلاق به اصطلاح امروز ديناميك است كه عرفا اين نوع اخلاق را به نام « سير و سلوك » ذكر كرده‌اند و اين همان مكانيزمى است كه آقايان مىخواهند بدانند و فوق‌العاده با ارزش است . از مسائلى كه فرنگيها در معارف شرقى فوق‌العاده به آن اهميت مىدهند اين مسئله است ، آنجا كه عرفا با يك نوع - به قول اقبال لاهورى - « تجربهء درونى » ( كه تعبيرى بسيار عالى است ) مكانيزم پيشرفت كار قلب و دل را به عنوان « منازل و مراحل » بيان كرده‌اند .\r\n\r\n\r\n\r\n\r\n","description":"","footnote":"\r\n( 1 ) . در سخنرانيهاى « تقوا » كه در كتاب ده گفتار چاپ شده است اين مطلب به طور مشروح بيان شده است .\r\n","page_name":" 389 ","page_number":389},
  {"content":"\r\n\r\nدر اخلاق فلسفى ، اخلاقى كه همهء فيلسوفان گفته‌اند ، همين قدر گفته شده است كه براى انسان ، ايثار فضيلت است ولى خودخواهى و استيثار رذيلت است ؛ شجاعت ، اخلاق ولى جبن و تهوّر ضد اخلاق است ؛ سخاوت ، خوب ولى بخل و اسراف بد است ؛ صبر و خويشتندارى ، خوب ولى جزع و فزع و بيتابى كردن بد است ، و از اين قبيل مسائل . انسان يك كتاب اخلاق از كتب علماى اخلاق را كه بخواند مىبيند مجموعه‌اى از امور را توصيه و مجموعهء ديگرى را منع كرده‌اند : آنها بد است و اينها خوب . آنگاه انسان خودش را مثل اتاقى مىبيند كه هيچ دكورى ندارد ، در و ديوارش خالى محض است ، ولى مقدار زيادى دكور و زينت آلات گذاشته‌اند و مىگويند اگر مىخواهى اينجا مزيّن شود ، اينها را نصب كن . فلاسفه چنين خيال كرده‌اند كه نفس و روح انسان موجودى است كه مجموعهء اين فضائل بايد در آن وجود داشته باشد .\r\nولى آنها ( عرفا ) گفته‌اند مسأله اينطور نيست ؛ تو مانند يك نهال در حال حركت و تحوّل هستى ، دارى [ مسيرى را 
  ] منزل بعد از منزل طى مىكنى ؛ اگر مىخواهى مراحل انسانيت را طى كنى بايد از منزل اول شروع كنى و ده منزل را طى كنى ( براى فواصل كمتر صد منزل مىگويند و براى فواصل نزديك‌تر هزار منزل ) . مثلًا اولين منزل تو « يقظه » ( بيدارى و آگاهى ) است ، منزل دوم تو « توبه » است ، منزل سوم « انابه » است ، منزل چهارم « تفكر » و منزل پنجم « محاسبه » است . همين طور منزل به منزل بيان مىكنند و انسان را تا آنجايى كه خودشان معتقدند مىبرند « 1 » . بنابر اين در پاسخ به اين سؤال كه آيا [ شناخت عرفانى 
  ] مكانيزمى دارد يا نه ، بايد گفت : مكانيزم بسيار عالى دارد . اينها جزء نفايس و ذخاير معارف دنياى اسلام است . گو اينكه امروز يك اخ اخ كردن و يك تف تف كردن در بين خود ما پيدا شده است ، ولى فرنگيها اكنون قدر اينها را بهتر از ما مىدانند .\r\nاگر منازل عرفان را در نظر بگيريم ، شناخت چند مرحله‌اى است ( ده مرحله‌اى است و به يك حساب صد مرحله‌اى و به حساب ديگر هزار مرحله‌اى ) ولى به يك حساب ديگر تك مرحله‌اى است ، چون همه از يك منبع يعنى « دل » برمىخيزد و منابع\r\n\r\n\r\n\r\n\r\n","description":"","footnote":"\r\n( 1 ) . من به اساس اين مطلب كارى ندارم . البته من خودم جدا اين مطالب را قبول دارم ولى اينجا نمىخواهم اين مسأله را طرح كنم .\r\n","page_name":" 390 ","page_number":390},
  {"content":"\r\n\r\nمتعدد ندارد .\r\nاينها مكتبهاى تك مرحله‌اى بود . مكتبهاى ديگرى وجود دارند كه چند مرحله‌اى هستند ، از جمله مكتب فيلسوفان خود ما كه سه مرحله‌اى است . آنها براى شناخت سه مرحله قائل هستند : مرحلهء احساس ، مرحلهء تخيّل ( نه به آن معناى عرفى عوامانه بلكه به معناى به حافظه سپردن و در حافظه قرار گرفتن ) و مرحلهء تعقّل .\r\n\r\nنظريات كانت و هگل\r\nاز اكابر و بزرگان فيلسوفان اروپا كسانى هستند كه شناخت را چند مرحله‌اى مىدانند . آقايانى كه به فلسفهء كانت « 1 » آشنا باشند مىدانند كه از نظر او شناخت يك حقيقت دو مرحله‌اى است . او اصلا احساس را يك مرحله براى شناخت نمىداند و معتقد است كه حس ، مادهء بىشكل و بىصورت شناخت را به انسان مىدهد و ماده بىشكل و صورت ، شناخت نيست . وقتى انسان چيزى را احساس مىكند ، [ مادهء بىشكل و صورت ، آن چيز 
  ] به ذهن مىرود . براى اولين بار خود ذهن به آن ماده‌اى كه به وسيلهء حس به ذهن آمده است صورت مىدهد . مجموع ماده و صورت كه در ذهن پيدا مىشود يك مرحله از شناخت است . او معتقد است كه مكان و زمان ، واقعيّت عينى ندارند ، بلكه واقعيّت ذهنى هستند و ما چيزى را نمىتوانيم تصور كنيم يا بشناسيم الّا در زمان و مكان . مىگويد ولى تو خيال مىكنى كه اشياء در بيرون در جايگاه زمانى و مكانى قرار گرفته‌اند ؛ خيال مىكنى خورشيد در بيرون مكان دارد ، انسانها در بيرون مكان و زمان دارند . مثلًا مىگوييم ديشب شما در آنجا نشسته بوديد و من در فلان جا بودم و امشب اينجا هستم ، ولى خيال مىكنيم ظرف « ديشب » ، ظرف « امشب » ، ظرف آن محل و ظرف اين محل - كه ما به اينها « ظرف » مىگوييم و عرب با « فى » بيان مىكند و ما با « در » - عينيّت دارد . اشياء را جز در زمان و مكان نمىشود تصور كرد و شناخت ، ولى زمان و مكان ساختهء ذهن توست . مىگوييد : خورشيد در آنجاست . مىگويد : خورشيد در بيرون است امّا « آنجا » در ذهن توست . مىگوييد : خورشيد ديروز و خورشيد امروز ، مىگويد : خورشيد در بيرون است اما « ديروز » و « امروز »\r\n\r\n\r\n\r\n\r\n","description":"","footnote":"\r\n( 1 ) .  Kant  .\r\n","page_name":" 391 ","page_number":391},
  {"content":"\r\n\r\nساختهء ذهن توست . پس مرحلهء اول شناخت اين است كه ما اشياء را در زمان و مكان تصور مىكنيم و بدون آن هم شناخت امكان‌پذير نيست ؛ اين ، زمان و مكان است كه به اشياء صورت و شكل مىدهد . مادهء شناخت را از بيرون مىگيريم ( مثل خورشيد ) ولى ذهن ما صورت آن را كه زمان و مكان باشد به آن مىبخشد . اين يك مرحله است . از اين مرحله كه بالاتر برويم ، تازه به مرحلهء علمى و به مرحلهء فلسفى مىرسيم . اشياء را در زمان و مكان ديدن ، هنوز در مرحلهء جزئى است . اينجاست كه كانت آن مقولات معروف دوازده‌گانهء خودش را بيان مىكند كه هر سه چهار مقوله را در يك باب مىآورد كه اين از مباحث بسيار طولانى فلسفه است .\r\nپس آقاى كانت شناخت را دو مرحله‌اى مىداند ولى به اين ترتيب كه مرحلهء اول - كه تقريبا مانند مرحلهء تخيّلى است كه ما مىگوييم - مرحله‌اى است كه محسوسات وارد صورت زمان و مكان مىشوند ، و مرحلهء دوم مرحلهء مقولات دوازده‌گانه است .\r\nهگل « 1 » فيلسوف بسيار بزرگ آلمانى مانند كانت « 2 » براى شناخت مراحلى قائل است : مرحلهء علمى و مرحلهء فلسفى ، كه آن هم باز داستانى دارد ، ولى چون امروز نه فلسفهء كانت و نه فلسفهء هگل - به آن صورتهايى كه ايندو براى شناخت مراحل قائلند - پيرو دارند « 3 » ، و نه ما قبول داريم و نه ديگران ، وقت شما را راجع به نظريات آنها كه هر كدام شايد چند جلسه وقت ما را بگيرد نمىگيريم .\r\n\r\nنظريهء اسپنسر « 4 »\r\nعده‌اى قائل به فلسفهء علمى هستند . اينها هم قائل به مراحل مىباشند ولى به اين صورت كه مىگويند : ما سه مرحلهء شناخت داريم : مرحلهء احساس ( اينها مثل كانت نمىگويند صورت احساس را ذهن مىدهد ؛ مىگويند در مرحلهء احساس ، يك مرحله از كار شناخت تمام مىشود ) ، مرحلهء علم يا مرحلهء شناخت علمى ، همان شناختى كه\r\n\r\n\r\n\r\n\r\n","description":"","footnote":"\r\n( 1 ) .  Hegel  .\r\n( 2 ) . كانت و هگل دو فيلسوف بسيار بزرگ دنيا هستند .\r\n( 3 ) . مانند نظريهء افلاطون است ، يعنى جزء تاريخ فلسفه است و يك نظريه‌اى نيست كه امروز مطرح باشد .\r\n( 4 ) .  Spencer  .\r\n","page_name":" 392 ","page_number":392},
  {"content":"\r\n\r\nعلوم به ما مىدهد ؛ مثلًا در علم حساب به يك سلسله مسائل شناخت پيدا مىكنيم ، در زيست‌شناسى ، فيزيك ، فلسفهء تاريخ و علوم ديگر به يك سلسله مسائل ديگر شناخت پيدا مىكنيم ؛ ولى اين مسائل علمى تا به شكل مسائل علمى است و در ديوارهء علمها محبوس و محدود است ، يك مرحلهء متوسط است ، انسان يك مرحلهء عالىتر و بالاتر از اين دارد و آن اين است كه فلسفهء علمى مىسازد و درجهء معرفتش بالا مىرود . چطور فلسفهء علمى مىسازد ؟ يك نظريه مثلًا مربوط به فيزيك است و نظريهء ديگرى مربوط به شيمى و يا علم ديگر ؛ بعد يك فيلسوف ، يك مغز مفكّر ، قاعدهء اين علم را با قاعدهء علم يا علوم ديگر در كنار يكديگر قرار مىدهد و از اينها يك قاعدهء كلّىتر و عمومىتر كه شامل همهء اينها باشد به دست مىآورد « 1 » ، اين مىشود فلسفه . فلسفه از ضوابط علمى يك قاعدهء كلّىتر و برتر و بالاتر درست مىكند . مثلًا قانون تكامل . جامعه‌شناسى را مطالعه مىكنند به تكامل برمىخورند ، زيست‌شناسى را مطالعه مىكنند به تكامل برمىخورند ، بعضى علوم ديگر مثل زمين‌شناسى و آسمان‌شناسى را ممكن است مطالعه كنند و به تكامل بربخورند ؛ بعد مىگويند قانون كلّى جهان « تكامل » است .\r\nپس معرفت و شناخت ، سه مرحله‌اى است : مرحلهء احساس ، مرحلهء علم و مرحلهء فلسفه . اين نظريه در درجهء اول مربوط به فيلسوف معروف انگليسى اسپنسر است ، كسى كه فرق ميان فلسفه و علم را در بالا رفتن درجهء معرفت مىداند نه در اختلاف مسائل ؛ نمىگويد نوع مسائل فلسفى با نوع مسائل علمى متفاوت است و نوع مسائل فلسفى از قلمرو مسائل علمى بيرون است ، مىگويد همين مسائل علمى يك درجه كه بالاتر مىرود ، اسمش مىشود مسائل فلسفى .\r\n\r\nنظريهء طرفداران ماترياليسم ديالكتيك\r\nپيروان چپ‌روى هگل ( طرفداران ماترياليسم ديالكتيك ) براى شناخت سه\r\n\r\n\r\n\r\n\r\n","description":"","footnote":"\r\n( 1 ) . همان‌طور كه علم نسبت به احساس [ مرحله بالاترى است 
  ] : شما جزئيها را حس مىكنيد ، مثلًا يك قطعه آهن را آزمايش مىكنيد مىبينيد در حرارت انبساط پيدا مىكند ، آهن ديگرى را آزمايش مىكنيد مىبينيد انبساط پيدا مىكند ، يا براى يك بيمارى دارويى را آزمايش مىكنيد مىبينيد مؤثر است ، همين طور براى بيماريهاى ديگر آزمايش مىكنيد مىبينيد مؤثر است ، آنگاه يك قاعدهء كلّى علمى به دست مىآوريد .\r\n","page_name":" 393 ","page_number":393},
  {"content":"\r\n\r\nمرحله قائلند ولى نه به ترتيبى كه هگل يا اسپنسر قائل بودند بلكه در واقع همان شناخت علمى را ( آنچه كه ديگران شناخت علمى مىدانند ) به عنوان مراحل شناخت مىشناسند . اينها مكتب امپيريستها را كه شناخت را تك مرحله‌اى و حسّى محض مىدانند و همچنين مكتب راسيوناليستها « 1 » را كه شناخت را تك مرحله‌اى و عقلى محض مىدانند صريحا نفى مىكنند . از نظر اينها شناخت سه مرحله دارد : احساس ، تعقّل و عمل « 2 » ، همان كه در علوم طبيعى معمول است .\r\nمىدانيد طرز كاربرد علوم تجربى چنين است : دانشمند ابتدا به بررسى و مشاهدهء امور مىپردازد . فرض كنيد پزشك است و راجع به بيمارى سل مطالعه مىكند . احوال مسلولها ، عوارض و حالات آنها را به دقت زير نظر مىگيرد . اگر نداند كه علت سل چيست و از چه عاملى پيدا مىشود ، از مسلول مىپرسد چه مدت است كه اين بيمارى را احساس مىكنى ؟ چند وقت است كه تب كرده‌اى ؟ در كجا زندگى مىكردى ؟ خانه‌ات نمور بود يا نه ؟ خانه‌ات آفتاب داشت يا نه ؟ با چه كسى معاشرت داشتى ؟ از اين قبيل مسائل را از بيمار مىپرسد . يا اگر علت بيمارى كشف شده است ، راجع به معالجات مطالعه مىكند و داروهاى مختلف را آزمايش مىنمايد .\r\nدر مطالعات اجتماعى هم همين طور است . كسى كه مىخواهد جامعه‌اى را بشناسد اول به بررسى و مشاهده مىپردازد ؛ به مجموعه اوضاع يك شهر نگاه مىكند ؛ اول ترافيكش را مطالعه مىكند كه آيا ترافيك شهر كند است يا تند ، مغازه‌ها را مطالعه مىكند ، آمار مىگيرد چند مغازهء كتابفروشى است ، چند مغازهء مشروب فروشى ، چند مغازهء لوكس فروشى ؛ لباسهاى مردم را مطالعه مىكند ، برخوردهاى مردم را مىبيند ؛ زمانى كه دو اتومبيل تصادف مىكنند برخوردهاى دو راننده را مشاهده مىكند ؛ اماكن عمومى را نگاه مىكند ، سالنهاى سخنرانى را مطالعه مىكند ، معابر را مىبيند ، اماكن فسادشان را بررسى مىكند ، ادارات را ملاحظه مىكند ؛ و مشاهدات و ملاحظات خود را دائما يادداشت مىكند . اين ، مرحلهء احساس يا مرحلهء مشاهده و يا مرحلهء مطالعهء صورى است .\r\n\r\n\r\n\r\n\r\n","description":"","footnote":"\r\n( 1 ) .  rationalist  .\r\n( 2 ) . البته اگر به اين ترتيب كه من مىگويم گفته بودند براى خودشان بهتر بود ، به اين ترتيب نمىگويند ولى نتيجهء حرفشان همين است .\r\n","page_name":" 394 ","page_number":394},
  {"content":"\r\n\r\nپس از مشاهدات فراوان ، دانشمند مىخواهد راه حل پيدا كند . اكنون وقت آن است كه به مغز و فكر خود فشار آورد ، براى اينكه مىخواهد علت را پيدا كند ( اگر دنبال علت است ) : چرا اين مريض اينطور شده است ؟ چرا اين مملكت از اين جهت اينطور است ؟ آنوقت فرضيه‌اى به ذهنش مىآيد : اين بيمار كه مسلول شده است ، بايد علتش فلان چيز باشد ؛ اينكه وضع اين شهر چنين و چنان است بايد علتش اين باشد ؛ در ذهنش يك برقى مىزند . نقش نبوغ در اينجا پيدا مىشود ؛ يعنى همه مشاهده مىكنند ، همه بررسى مىكنند ( تا مرحلهء مشاهده و بررسى ، افراد على السّويّه هستند ) اما وقتى كه اين مشاهدات و بررسيها به صورت پرونده‌اى در مغز منعكس مىشود [ هر كس متناسب با توان خود فرضيه‌اى را ارائه مىدهد 
  ] ، همان كه قدماى ما به آن « حدس » مىگفتند ، يعنى فرضيه پيدا كردن ، علت را يافتن . در مغز يكى ممكن است برقى بجهد و در مغز ديگرى برق ديگر ، و در مغز بعضى ممكن است اصلا برقى نجهد . يك انديشه‌اى براى دانشمند پيدا مىشود . اين همان مرحلهء تعقّل است .\r\nبنابر اين از نظر اينها مرحلهء تعقل يعنى مرحلهء پيدايش يك اصل كلى ، يك فرضيهء كلى به دنبال مشاهده‌ها و بررسيها و احساسها . پس تعقل مرحله دوم را تشكيل مىدهد .\r\nآيا شناخت به اينجا تمام مىشود ؟ نه ، براى بار دوم بايد به عالم عين و عمل بازگشت . به تعبير شاعرانه‌اى كه ذكر مىكنند : حركت اول شناخت ، از ماده به شعور است و حركت ثانوى از شعور به ماده است . براى بار دوم آن فرضيه‌اى كه در ذهن دانشمند پيدا شده است ، در مرحلهء عمل مورد آزمايش قرار مىگيرد ؛ آن را امتحان مىكند ، مىخواهد ببيند آيا فرضى كه كرده و حدسى كه در ذهنش آمده [ در عمل نتيجه مثبت دارد يا منفى ؟ 
  ] مثلًا وقتى كه راجع به بيمارى سل فكر مىكند و حدس مىزند كه فلان دارو بايد مفيد باشد ، فورا به بالين مريضها مىرود و شروع به آزمايش مىكند ، مىبيند كه يك نتيجه‌اى دارد ، احتمال مىدهد كه اين نتيجه اختصاص به اين بيمار داشته باشد ( اين بيمار عوارض خاصى داشته كه اين دارو در او اثر مثبت داشته است ) ، دليل نمىشود كه روى بيماران ديگر هم همان اثر را داشته باشد ؛ بعد [ بررسى مىكند كه 
  ] آيا اين اثر موقّت است يا دائم ؟\r\nچند سال پيش شخصى به نام هراتى ( كه روزنامه‌ها هم نوشتند ) دارويى پيدا كرده بود كه براى معالجات سرطانى به طور موقّت مؤثر بود . شربتى را روى اشخاص\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nامتحان كرده بود و نتيجهء مثبت گرفته بود ، كه من خودم ديده بودم . براى مدت موقتى حال بيمار سرطانى بهبود پيدا مىكرد و آن عوارضى كه در او احساس مىشد تا مدتى از بين مىرفت . يك طلبه‌اى بود كه سرطان داشت و مىگفت از وقتى كه اين دارو را مىخورم خيلى حالم بهتر شده است . ولى اين اثر موقت بود ، دوباره سرطان حمله مىكرد و تمام بيمارانش مردند .\r\nبنابر اين دانشمند تمام احتمالات را آزمايش مىكند ، ممكن است اثر اين دارو موقت باشد ، ممكن است روى مرد مؤثر باشد ولى روى زن مؤثر نباشد ، روى جوان مؤثر باشد ولى روى پير مؤثر نباشد ، روى مردمى كه دور از تمدن جديد هستند مؤثر باشد ولى روى كسانى كه در بطن اين تمدن هستند مؤثر نباشد ، يا مثلًا براى مزاج آسيايى و آفريقايى فرق كند ، و امثال اينها . بعد كه تمام شرايط را امتحان كرد و فهميد كه اين دارو ضدّ سل است و در هر شرايطى قرار گيرد كشندهء آن است ( تأثير آن به شرايط مربوط نيست ) و يك تضادّى ميان ايندو وجود دارد ، شناخت ما به مرحلهء نهايى خود مىرسد . پراتيك « 1 » مرحلهء آخر شناخت است . در پراتيك است كه انسان عمل مىكند ، در پراتيك است كه انسان طبيعت را در شرايط مختلف قرار مىدهد ، در پراتيك است كه انسان طبيعت را تغيير مىدهد . پس طرفداران ماترياليسم ديالكتيك اينطور تعبير مىكنند : شناخت ، سه مرحله‌اى است : مرحلهء بررسى ، مرحلهء تعقّل و فرضيّه ، مرحلهء عمل ، تغيير ، پراتيك ، يا هر نام ديگرى كه روى آن بگذاريد « 2 » . بنابر اين اينها هم شناخت را چند مرحله‌اى مىدانند .\r\n\r\nمراحل شناخت از نظر فلاسفهء اسلامى\r\nفيلسوفان ما - چنان كه عرض كردم - براى شناخت ، مراحل قائل هستند . آنها شناختهاى تجربى را سه مرحله‌اى مىدانند ولى چون همهء شناختها را منحصر به شناخت تجربى نمىدانند ، قائل به شناختهاى دو مرحله‌اى هم هستند ، يعنى شناخت\r\n\r\n\r\n\r\n\r\n","description":"","footnote":"\r\n( 1 ) .  Pratique  [ لغت فرانسوى است 
  ] .\r\n( 2 ) . اگر چهار رساله معروف مائو را ديده باشيد ، در يك رساله راجع به پراتيك و در ديگرى راجع به اينكه ايده چگونه تكامل پيدا مىكند بحث مىكند . او اين مسائل را در آنجا و در جاهاى ديگر خيلى مشخص بيان كرده است .\r\n","page_name":" 396 ","page_number":396},
  {"content":"\r\n\r\nتعقلى غير تجربى . اين نوع شناخت از احساس آغاز مىشود و با تعقل پايان مىيابد بدون اينكه نيازى به مرحله پراتيك و عمل داشته باشد .\r\nاينجاست كه يك سؤال مطرح مىشود كه اگر پاى پراتيك و پاى عمل در ميان نباشد پس معيار شناخت چيست ؟ بحث مهمى كه ماركسيستها مطرح مىكنند اين است كه اگر آنطورى كه شما مىگوييد شناخت دو مرحله‌اى هم داشته باشيم و مرحله سوم نداشته باشيم ، اين شناخت ناقص است ؛ چرا ؟ چون فاقد مرحله سوم كه مرحلهء پراتيك و مرحلهء معيار است مىباشد ، و تنها با پراتيك مىشود يك شناخت را محك زد كه آيا درست است يا نادرست .\r\nما نه تنها اين اصل را قبول نداريم كه تنها معيار براى درستى شناخت ، عمل و پراتيك است ، حتى نمىگوييم كه در بعضى موارد ، معيار شناخت ، شناخت است و در بعضى ديگر ، عمل ، بلكه بالاترش را مىگوييم : در همان جا هم كه معيار شناخت عمل است ، براى شما ثابت مىكنيم كه آنجا هم معيار شناخت ، شناخت است . بسيار مسألهء حساسى است كه ما بعدا به اين مسأله مىرسيم . پس پاسخ اين اشكال را كه از طرف ماركسيستها عنوان مىشود - كه يگانه معيار شناخت عمل و پراتيك است و شما كه شناخت را دو مرحله‌اى مىدانيد شناختتان بىمعيار است پس درست نيست - در مبحث « معيار شناخت » خواهيم داد .\r\n\r\nشناخت حسى و ويژگيهاى آن\r\nحال براى اينكه مرحلهء تعقل را كه آنها قبول دارند و ما هم قبول داريم يك مقدار تشريح كنيم - كه براى مسائل بعدى ما نافع است - ناچاريم يك سلسله بحثها را در اينجا مطرح كنيم . عجالتا از آن مكتبهايى كه پيرو ندارند مىگذريم و راجع به مكتبهايى صحبت مىكنيم كه پيرو دارند .\r\nدر اين مكتبها احساس ، يك مرحله از شناخت است كه آن را « شناخت ظاهرى » ، « شناخت سطحى » يا « شناخت غير عمقى » مىگويند ، و تعقل را مرحلهء دوم شناخت مىدانند .\r\nشناخت سطحى يعنى ديدن اين فضا ، شنيدن آواز ، استشمام بو و مانند آن ، كه همان شناخت مشترك انسان و حيوان است . البته اختلافاتى هست كه اين جهت را\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nتوجه دارم : بعضى حيوانها چيزهايى را مىبينند كه انسان نمىبيند ، صداهايى را مىشنوند كه انسان نمىشنود ، يا رنگهايى را انسان مىبيند كه حيوان نمىبيند . اينطور كه مىگويند سگ تمام رنگها را خاكسترى مىبيند ، بنابر اين تجزيهء نور كه براى انسان حاصل مىشود براى سگ حاصل نمىشود . بسيارى از بوها براى حيوان بوى خوش و براى انسان بوى ناخوش است ، مثل بوى مردار كه براى انسان بوى نامطبوع و براى سگ و بعضى حشرات بوى مطبوع است ( سگ در بوها فوق‌العاده حساس است ، حساسيتى كه هيچ وقت انسان نمىتواند به اندازه سگ در شامّه دقيق باشد ) . سگ را مىبينيد كه لاشهء متعفّن را با لذّت مىخورد . چشم عقاب تيزبين‌تر از چشم انسان است . شامّه مورچه و شامّه سگ قوىتر از شامّه انسان است . بعضى از حيوانات را مىگويند از حس رادار برخوردارند . ظاهراً شب‌پره با اينكه چشم ندارد وقتى به طرف ديوار مىرود با يك حسى از نوع حس رادار احساس مىكند كه در مقابلش مانعى است و برمىگردد . اينها را توجه دارم ولى به طور كلى عرض مىكنم كه در شناخت سطحى ، انسان و حيوان مشتركند ؛ اختلافاتى اگر دارند در اين است كه در بعضى از حواس ، انسان حساس‌تر است و در بعضى حيوان ، ولى به هر حال عالم شناخت احساسى ميان انسان و حيوان مشترك است .\r\nدر مرحلهء شناخت احساسى كه انسان و حيوان در آن مشترك هستند ، همهء شناختها جزئى است ، يعنى به صورت تك‌تك و فرد فرد است ، مثل يك كودك كه فرد فرد را مىشناسد ، پدر ، مادر ، خواهر ، برادر و خاله‌اش را مىشناسد ، خانه‌اش را مىشناسد ، از همهء اينها به صورت جزئى تصور دارد اما براى او خانه يا انسان به مفهوم كلى وجود ندارد ، رنگ به معناى كلى وجود ندارد ؛ چنان كه حيوان هم همين طور است . بنابر اين يكى از خصوصيات شناخت حسى ، جزئيّت و فرديّت است ، يعنى بايد گفت شناخت حسى به اصطلاح انديويديوآليست « 1 » است ، فردى است ، به فرد تعلّق مىگيرد .\r\nويژگى دوم شناخت حسى اين است كه شناخت حسى ، ظاهرى است ، عمقى نيست ، ظواهر را مىبيند : چشم رنگها و حجمها را مىبيند ، گوش آوازها را مىشنود ، . . . ولى عمقى نيست كه به ماهيّت اشياء بتواند پى ببرد و روابط درونى اشياء\r\n\r\n\r\n\r\n\r\n","description":"","footnote":"\r\n( 1 ) .  individualist  .\r\n","page_name":" 398 ","page_number":398},
  {"content":"\r\n\r\nرا درك كند . شناخت حسى نمىتواند به رابطهء علّيّت و معلوليّت ، ضرورت حاكم ميان علت و معلول - كه وقتى علت هست به حكم ضرورت معلول بايد وجود داشته باشد - پى ببرد ؛ يعنى در شناخت حسى ، انسان ظواهر را مىشناسد بدون اينكه بتواند با حواس خود به روابط و عمق پديده‌ها و به ذاتها و جوهرها و باطنها پى ببرد . ولى انسان به بواطن هم مىرسد كه مثالهايش را عرض خواهم كرد .\r\nمشخّص ديگر شناخت حسى اين است كه شناخت حسّى ، حالى است ، يعنى به زمان حال تعلّق دارد ، نه به گذشته و نه به آينده ، چون انسان با حواس خودش فقط اشياء زمان حاضر را احساس مىكند . انسان با چشم خودش حوادثى را كه قبل از تولد او وجود داشته است نمىبيند « 1 » ، و آينده را نيز نمىتواند با حواس ظاهرى خود احساس كند ، با چشم بالفعل ببيند ، با گوش بشنود يا با شامّهء خود استشمام كند . شناخت حسى ، حالى است ، پس به گذشته و آينده تعلق نمىگيرد .\r\nخصوصيت چهارم شناخت حسى اين است كه اين نوع شناخت ، منطقه‌اى است ، يعنى محدود به منطقهء خاصى است . انسان يا حيوان ، در هر منطقه و جوّى كه هست اشياء همان منطقه و جوّ را احساس مىكند ؛ اگر در تهران است تهران را احساس مىكند ، اگر در لندن است لندن را احساس مىكند ، اگر در تهران بزرگ شده و لندن نرفته باشد محال است آنجا را ببيند ، اگر توكيو نرفته است توكيو را نمىبيند ؛ توكيو را مىداند ولى نمىبيند « 2 » . اين چهار خصوصيت براى مرحلهء شناخت حسى است .\r\n\r\nشناخت عقلى و گستردگى آن\r\nحال مىخواهيم مسألهء تعقل را بررسى كنيم كه شناخت تعقلى يعنى چه ؟\r\nبدون شك همه اين را قبول داريم كه شناخت تعقلى انسان ، از ظواهر به بواطن نفوذ مىكند و روابط نامحسوس را درك مىكند . توالى اشياء ، محسوس است [ ولى 
  ] علّيّت و معلوليّت محسوس نيست و لهذا امپيريستها قائل به عليت و معلوليت نيستند .\r\n\r\n\r\n\r\n\r\n","description":"","footnote":"\r\n( 1 ) . نگوييد فيلمش را مىبيند . فيلم مربوط به اين زمان است ؛ فيلم را مىبيند ، خود او را كه نمىبيند .\r\n( 2 ) . نگوييد كه در تلويزيون مىبيند ، تلويزيون كه عكس را به شما نشان مىدهد ، خود توكيو را عرض مىكنم .\r\n","page_name":" 399 ","page_number":399},
  {"content":"\r\n\r\nانسان حقايق را به صورت عام و كلّى و قاعده و قانون مىشناسد . چنان كه عرض كردم براى حيوان يا كودك - كه هنوز در مرحلهء احساس است - هيچ چيز به صورت قانون كلّى و عام وجود ندارد .\r\nانسان به گذشته علم پيدا مىكند ، گذشته را مىداند بدون اينكه آن را ببيند و يا بشنود ( نگوييد خبرش را مىشنويم ، خبر كه مربوط به زمان حاضر است . خود گذشته از نوع شنيدن نيست ) . راسل « 1 » در اين زمينه مثلى مىآورد : ناپلئون را مىدانيم ، [ اين دانستن ما به وسيلهء حواس مثلًا گوش نيست زيرا 
  ] وجود ناپلئون صوت نيست كه شنيدنى باشد . قسمتهايى از آينده را هم مىدانيم . يكى از مسائل بسيار ساده‌اى كه قابل طرح است و راسل در جهان‌بينى علمى خوب به اين مطلب توجه كرده است « 2 » اين است : ناپلئون براى ما يك وجود استنباطى است ، يك وجودى است كه ما با تعقّل آن را مىشناسيم نه با احساس . راست هم مىگويد . اگر از ما كه امروز ناپلئون را مىشناسيم و تاريخش را مىخوانيم و زندگىاش را مىدانيم بپرسند كه شناخت شما از ناپلئون چه شناختى است ؟ ممكن است كسى بگويد : اينكه واضح است ، شناخت من از ناپلئون حسى است ؛ يك آدمى بوده ، روى زمين راه مىرفته و [ كارهايى انجام داده 
  ] ، من اينها را در كتاب خوانده‌ام ، بنابر اين من ناپلئون را از راه حس مىشناسم . [ ولى اينطور نيست 
  ] ، ناپلئون براى خودش يك حقيقت محسوس و براى تو يك امر معقول است ؛ يعنى تو با يك استدلال ذهنى ، با يك قياس عقلى به وجود ناپلئون علم دارى و خودت نمىدانى . نظير آن چيزى است كه علماى « اصول » در باب « تواتر » دارند . در باب « تواتر » مىگويند خبر متواتر براى انسان ايجاد يقين مىكند . ممكن است هيچكدام به توكيو نرفته باشيم ولى همهء ما يقين داريم كه توكيو در عالم وجود دارد ، چرا ؟ چون خبرش متواتر است . احدى امروز در دنيا شك ندارد كه مثلًا شخصى به نام ابو سفيان در حدود هزار و چهارصد سال پيش وجود داشته است ، چون خبرش متواتر « 3 » است . مىگوييم آيا در خبر يك نفر احتمال دروغ داده مىشود يا نه ؟ مىگويند بله . در خبر دو نفر هم احتمال دروغ داده مىشود ؟ بله . سومى و پنجمى چطور ؟ آن هم\r\n\r\n\r\n\r\n\r\n","description":"","footnote":"\r\n( 1 ) .  Russel  .\r\n( 2 ) . نه اينكه ديگران توجه نكرده‌اند ، ولى اينكه او توجه كرده است خيلى قابل ستايش است و حق يك فرد و لو مادى هم باشد بايد ادا شود .\r\n( 3 ) . خبر متواتر خبرى است كه در هر طبقه [ افراد زيادى 
  ] آن را نقل كرده‌اند .\r\n","page_name":" 400 ","page_number":400},
  {"content":"\r\n\r\nبله . پس اگر صدهزار نفر هم خبرى را نقل كنند ما هرگز به [ يقين 
  ] نخواهيم رسيد زيرا از ضمّ صفر به صفر عدد پيدا نمىشود و ما بايد احتمال دهيم كه آن خبر دروغ است ، حال آنكه محال است ، مىدانيم خبر متواتر از هر راستى راست‌تر است .\r\nبنابراين ، مسأله ، مسألهء كسر شدن احتمالات نيست ؛ به قول بوعلى سينا مسألهء يك برهان عقلى ضمنى مخفى است كه ذهن انسان در درون خودش تشكيل مىدهد . همانطور كه انسان در يك مسألهء رياضى نمىتواند در ميان ميلياردها احتمال حتى يك احتمال خلاف بدهد ، در اينجا هم در ميان ميلياردها احتمال نمىتواند احتمال خلاف بدهد . يك فيلسوف واقعاً در اين مسأله گير مىكند ، راسل در اينجا درمانده است ، مىگويد : همان طورى كه به وجود چمبرلن « 1 » در زمان خودم يقين دارم - چون او را ديده‌ام - در وجود ناپلئون هم شك ندارم كه چنين آدمى بوده است .\r\nاينجاست كه مسألهء قرائن و نشانه‌ها پيش مىآيد كه ما مىخواهيم بگوييم بزرگ‌ترين عمل شناختى ذهن بشر ، همين است كه قرآن اسمش را « آيه و ذى الآيه » گذاشته است . مسألهء « آيه و ذى الآيه » اختصاص به شناخت خدا ندارد . شناخت شناسى از هر مسأله‌اى مهم‌تر است . اگر كسى شناخت‌شناس باشد ، مىبيند كه اكثر معلومات بشر داخل در آن مقوله از شناخت شناسى است كه قرآن آن را « شناخت از آيه به ذى الآيه » ناميده است . مسألهء پى بردن به خدا ، از نظر ماهيّت شناختى - قطع نظر از جنبه‌هاى ديگر - با شناخت ناپلئون هيچ فرقى نمىكند ، اگرچه ناپلئون يك وجود محسوس است .\r\nآينده هم همين طور است ؛ آينده را شما از كجا مىدانيد ؟ مخصوصا از كسى كه در فلسفهء تاريخ قائل به جبر تاريخ است بايد پرسيد : آيندهء جامعهء بشريّت براساس فلسفه و علم تو چيست ؟ مىگويد : بدون شك آيندهء بشريت سوسياليسم « 2 » است ، مراحل تاريخ پيش مىآيد تا به كاپيتاليسم « 3 » مىرسد و كاپيتاليسم جبرا منتهى به سوسياليسم مىشود . به او مىگوييم مگر آن آينده براى تو محسوس است كه تو به طور قطعى آن را پيش‌بينى مىكنى ؟ مىگويد نه . پس ، از كجا فهميدى ؟ مىگويد روى\r\n\r\n\r\n\r\n\r\n","description":"","footnote":"\r\n( 1 ) .  Chamberlain  [ سياستمدار انگليسى 
  ] .\r\n( 2 ) .  socialism  .\r\n( 3 ) .  capitalism  .\r\n","page_name":" 401 ","page_number":401},
  {"content":"\r\n\r\nتعميم يك قاعدهء علمى .\r\nمثالى كه قبلًاً عرض كردم ، از اين واضح‌تر و روشن‌تر است . ممكن است شما بپرسيد كه اين استنباطى كه ما از وجود ناپلئون داريم چگونه است ؟ استنباطى كه از وجودها و آثار تاريخى داريم به چه شكلى است ؟ وقتى علما مىگويند سابقهء ايران به پنج هزار سال پيش مىرسد ، از كجا مىگويند ؟ اينها از روى آثار و نشانه‌ها و از روى علائم و آيه‌ها مىگويند . مسألهء شخصيتهاى تاريخى مستند به نقل است ، مستند به كتاب و قرائن است .\r\nاين قاعده و ضابطه‌اى كه بوعلى و امثال او مىگويند اين است : انسان براى طبيعت يك جريان قائل است ، مىداند كه طبيعت در آن واحد جريانهاى متضاد ندارد يعنى در شرايط واحد و متساوى ، يكسان عمل مىكند . طبيعت از خودش يك جريان درست دارد و يك جريانهاى انحرافى . جريانهاى انحرافى در طبيعت رخ مىدهد ولى به صورت اقليت نه به صورت اكثريت و دائم . اگرچه برهان اين مطلب برهان فلسفى است ولى اذهان با فطرت سادهء خودشان اين را قبول مىكنند ، چطور ؟\r\nراست گفتن و دروغ گفتن انسان را در نظر بگيريد . آيا طبيعت و فطرت اوّلى بشر ، راست گفتن است و دروغ گفتن به علت يك عامل انحرافى است ؟ يا نه ، طبيعت اولى بشر ، دروغ گفتن است و راست گفتن در اثر يك عامل بيرونى انحرافى است كه طبيعت را از مسير خودش منحرف مىكند ؟\r\nاگر طبيعت بشر به قول طلبه‌ها لو خلّى و طبعه باشد - عوامل بيرونى اثرى نبخشد - انسان آنچه را كه ديده و شنيده به همان شكل بازگو مىكند . مانعى ندارد كه فردى در جايى دروغ بگويد ، نه يك نفر بلكه صد نفر بيايند و بر سر قضيه‌اى شهادت دروغ بدهند ، ولى امكان ندارد كه طبيعت بشر از هزار سال پيش پيوسته دروغ بگويد ، و يا در يك نسل بدون آنكه عامل خاصى در كار باشد يك دفعه مردم تواطؤ كنند كه وقتى از خانه خارج مىشوند شروع به دروغ گفتن كنند . نه ، اينطور نمىشود . شناخت فطرىاى كه ذهن انسان از طبيعت بىجان و طبيعت جاندار و خصوصا انسان دارد ، به او اجازه نمىدهد [ كه بپذيرد 
  ] تمام انسانهاى آسيايى و اروپايى شب بخوابند ، صبح بلند شوند ، تصميم بگيرند دروغى جعل كنند و بگويند مردى به نام ناپلئون در فرانسه بود ، قيام كرد ، اينچنين لشكركشى كرد ، كجا را فتح كرد ، در كجا شكست خورد ، به كجا تبعيد شد و در چه سالى مرد .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nدر هرچه شما ترديد كنيد ، در اينكه وجود ناپلئون يك وجود استنباطى و استدلالى براى شماست ، شكى نيست . ممكن است شما در اين استدلال خدشه كنيد ، ولى در استنباطى بودن وجود او براى بشر شكى نيست .\r\nراسل يك درجه بالاتر مىرود و با دقت مىگويد - و حرفش درست است - خورشيد براى تو وجود استنباطى دارد ، خيال مىكنى وجود آن محسوس است ، چرا ؟ زيرا تو آن صورتى را احساس مىكنى كه در شبكيهء چشم توست . براى اينكه چنين صورتى در شبكيهء چشم تو تشكيل شود كافى است گلولهء مذابى را در فضا قرار دهند كه شبيه خورشيد نور مىدهد ، باز عين همان صورت در چشم تو پيدا مىشود . براى حس تو فرق نمىكند كه خورشيد يا چيزى شبيه آن باشد . تو خورشيد را مستقيما احساس نمىكنى كه بگويى اگر گلولهء مذابى آنجا باشد چيز ديگرى مىشود .\r\nشما مىگوييد پدرم را احساس مىكنم . راست است ، احساس مىكنيد و هميشه داريد او را مىبينيد . حال اگر قيافهء آدمى را صددرصد شبيه پدر شما بسازند ، اندام او ، رنگ او ، نگاه كردن او و صداى او ، هيچ فرقى با پدرتان نداشته باشد ، براى احساس شما هم هيچ فرقى نمىكند . لذا بوعلى مىگويد : « از احساسها بوى كلّيّت مىآيد » . حواس در اين حد است . دوستت را مىبينى ، ولى اين مسأله كه او قطعا همان رفيق توست و نه شبيه او ، يك مسألهء معقول است كه [ غير او بودن را 
  ] با دليل عقلى رد مىكنيم و الا با حس نمىشود رد كرد ، حس نمىگويد غير او نيست . حس ، صورتى را كه در ذهن مىآيد منعكس مىكند اما در مورد اينكه آيا اين همان رفيق من است ، همان پدر من است يا شبيه آن را صددرصد ساخته‌اند ، نمىتواند قضاوت كند .\r\nاز اينجا انسان مىتواند بفهمد كه اين انسان ، اين موجود شناسا ، اين موجود عارف ، اين موجودى كه با حيوان فرق مىكند ، اين موجودى كه مىتواند اشياء را بشناسد ، علاوه بر حواسى كه دارد ، ذهنى دارد و اين ذهن يك سلسله عمليات دارد كه با آن عمليات ، شناخت انسان تمام مىشود .\r\nاين [ عمليات و 
  ] استدلالها آنقدر ظريف و دقيق و سريع صورت مىگيرد كه انسان حس نمىكند . فرق است ميان چيزى كه وجود نداشته باشد و چيزى كه وجود داشته باشد و انسان وجودش را حس نكند . مثلًا وقتى من صحبت مىكنم آيا اراده مىكنم كه اين كلمات از دهانم بيرون بيايد يا اراده نمىكنم ؟ اگر بخواهم به زبان ديگرى مانند عربى - كه كمتر به آن آشنا هستم - صحبت كنم ، چون هنوز عادت\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nنكرده‌ام ، هر كلمه‌اش را كه مىخواهم حاضر كنم بايد تأمّل كنم ( اين كلمه را از اينجا مىآورم و آن كلمه را از جاى ديگر ، اين اعراب را از يك جاى ذهنم مىآورم و آن اعراب را از جاى ديگر ذهنم ) ، در خود مىروم و وجود ارادهء خودم و وجود انديشه‌هاى خودم را احساس مىكنم ، مىفهمم كه اينها را با اراده و احساس و انديشه مىگويم . ولى وقتى با زبان مادرى صحبت مىكنم ، يك ساعت هم طول بكشد ، اصلا فكر نمىكنم كه من با اراده اين كلمات را بيرون مىآورم . آيا اين كلمات بدون اراده بيرون مىآيد ؟ نه ، با ارادهء تامّ و تمام بيرون مىآيد ولى آنقدر اين اراده‌ها سريع اعمال مىشود و آنقدر اين تصورات و تفكرات و تصديقهاى قبلى براى گفتن ، سريع در ذهن من انجام مىگيرد كه خودم خيال مىكنم فكر نمىكنم و حرف مىزنم ، اراده نمىكنم و حرف مىزنم ، مثل يك ماشين خودكار صحبت مىكنم . البته اينطور نيست ، اشتباه است ( بعضى روان‌شناسها چنين گفته‌اند و اشتباه كرده‌اند ) . انسان در تفكرات و شناختهاى خودش آنقدر عناصر معقول داخل مىكند كه تا حد زيادى عناصر محسوس در ميان عناصر معقول گم هستند . مسائل ديگرى هست كه در جلسات بعد عرض مىكنم .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nمكانيسم تعميم شناخت حسى\r\nدر بحث « مراحل شناخت » به اينجا رسيديم كه نظريهء تك مرحله‌اى حسى و همچنين نظريهء تك مرحله‌اى عقلى طرفدار چندانى ندارد . در دنيا كسانى بوده‌اند كه شناخت را تك مرحله‌اى و آن مرحله را احساس مىدانسته‌اند ، و همچنين كسانى بوده‌اند كه شناخت را تك مرحله‌اى و آن مرحله را تعقل مىپنداشته‌اند . چون اين نظريات طرفدار چندانى ندارد بحثى از آنها نمىكنيم ، بعلاوه در ضمن بحثهاى ديگر بطلان اين نظريه‌ها روشن مىشود .\r\n\r\nتبديل شناخت سطحى به شناخت منطقى\r\nانسان يك رابطهء ابتدائى و مستقيم با عالم عين دارد كه همان رابطهء احساسى است . بعد از مرحلهء احساس ، اين خود ذهن است كه در درون خودش احساس را تا مرحلهء تعقل ، و شناخت احساسى و سطحى را تا مرحلهء شناخت منطقى و عمقى بالا\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nمىبرد . اينجاست كه مشكل بزرگ به وجود مىآيد و آن اينكه مرحلهء دوم چگونه مىتواند اعتبار داشته باشد ؟\r\nاعتبار مرحلهء اول لااقل در ابتداى نظر روشن است . من مىگويم اين سالن مستطيل است ، چرا ؟ چون مىبينم كه مستطيل است ، ديگر دليل نمىخواهد . من اينچنين احساس مىكنم كه اين سالن مستطيل است ، پس مستطيل است . تا در مرحلهء شناخت سطحى هستيم ، چون شناخت سطحى معلول رابطهء مستقيم دستگاه ادراكى من با عالم عين است ، جاى اشكال و ترديد نيست . [ ذهن در مرحلهء شناخت سطحى 
  ] مثل يك دستگاه دوربين فيلمبردارى است كه در مقابل يك صحنه قرار مىگيرد و از آن آنچنانكه هست عكس برمىدارد .\r\nهمه اين را قبول دارند كه مرحلهء بعد يعنى مرحلهء تفكر ، مرحلهء شناخت منطقى - كه شناخت ما ، هم عمقى است « 1 » و هم وسيع و گسترده ( كه وضع گستردگى آن را عرض مىكنم ) و اين در حالى است كه اين گستردگى را خود ذهن انجام مىدهد - معلول رابطهء ذهن با خارج نيست ؛ ذهن در درون خودش يك نوع عملياتى انجام مىدهد كه شناخت سطحى تبديل به شناخت منطقى مىشود ، شناخت از يك درجه پايين به يك درجه بالا مىرود در حالى كه هيچ مربوط به رابطهء مستقيم ذهن با عين نيست .\r\nمثل اين است كه يك دستگاه عكسبردارى از صحنه‌اى عكس بردارد ، بعد عكاس در تاريكخانهء عكاسى يك سلسله چيزها را برعكس بيفزايد . مثلًا اگر در مقابل دوربين ده نفر قرار گرفته‌اند و عكس برداشته شده است ، عكاس در تاريكخانه اين ده نفر را تبديل به هزار نفر ، ده هزار نفر و بلكه تبديل به نامتناهى كند .\r\nذهن ، اين دستگاه خارق‌العاده و عجيب - كه تعبير عكسبردارى برايش كوچك است - با دستگاههاى فيلمبردارى خودش ( يعنى با حواس ) از يك عدهء معدود و محدود عكسبردارى مىكند ، سپس در تاريكخانهء « 2 » خودش اين فيلم را كه مربوط به يك صحنهء كوچك است به يك صحنهء بزرگ و وسيع و در حد نامتناهى گسترده تبديل مىكند در حالى كه اعتبار آن نديده‌ها و گسترده شده‌ها - كه خود ذهن [ قطع نظر از خارج با عمل تعميم به آنها دست يافته است 
  ] از اعتبار آن مقدارى كه اين دستگاه\r\n\r\n\r\n\r\n\r\n","description":"","footnote":"\r\n( 1 ) . [ دربارهء تبديل شناخت سطحى به شناخت عمقى در جلسهء بعد توضيح داده مىشود 
  ] .\r\n( 2 ) . اگر من « تاريكخانه » مىگويم در اين تعبير مناقشه نكنيد .\r\n","page_name":" 406 ","page_number":406},
  {"content":"\r\n\r\nفيلمبردارى فيلم برداشته است يك ذره كمتر نيست ، بلكه برابر است .\r\n\r\nنظريهء ماركسيسم و منتهى شدن آن به ايده‌آليسم\r\nدربارهء علم « شناخت‌شناسى » خيلىها نوشته‌اند ولى باور كنيد كه بسيارى از اينها كه نوشته‌اند اصلا نمىدانند دربارهء چه نوشته‌اند و معمّا چيست . يك عده مىگويند ذهن تعميم مىدهد . اصلا اشكال سر همين تعميم « 1 » است . تنها و تنها معدودى از فيلسوفان جهان به اين نكتهء مربوط به شناخت‌شناسى توجه كرده‌اند . از قدماى ما نظير بوعلى سينا ، خواجه نصير الدين طوسى و چند نفر مانند اينها ، و از فلاسفهء جديد افرادى نظير كانت و بعضى ديگر به اين نكته توجه كرده‌اند و الّا اكثر اساساً نمىدانند معما در مسألهء شناخت‌شناسى چيست .\r\nماركسيستها راه‌حل خوبى پيدا كرده‌اند ! راه‌حل خوبشان اين است كه مىگويند اين شناخت احساسى سطحى ( خودشان هم توجه دارند كه شناخت احساسى ، سطحى است ) كه معلول رابطهء مستقيم ذهن با عالم عين است ، در عالم ذهن ، در مغز ، از راه قانون « گذار از كمّيّت به كيفيّت » « 2 » تبديل به شناخت منطقى مىشود . همين جمله را مىگويند و رد مىشوند به خيال اينكه ديگر معما حل شد . گذار از مرحلهء كمّيّت به كيفيّت چيست ؟ اگر يك سلسله تغييرات تدريجى روى مواد طبيعى صورت گيرد ، اين شئ در حالى كه تغيير تدريجى مىكند ماهيّت و ذاتش هنوز محفوظ است ، ولى اين تغيير تدريجى تا بىنهايت پيش نمىرود ، به يك مرحله كه مىرسد ديگر شئ ماهيّت خودش را از دست مىدهد ، تبديل به شئ و ماهيت ديگر مىشود ، مثل عملياتى كه كيمياگران قديم روى مس انجام مىدادند كه در نهايت امر مس تبديل به طلا مىشد « 3 » .\r\n\r\n\r\n\r\n\r\n","description":"","footnote":"\r\n( 1 ) . نه تعميم در مرحلهء تصور ( آن چندان اشكالى ندارد ) ، تعميم در مرحلهء تصديق است كه ايجاد اشكال مىكند ، يعنى حكم مربوط به ده نفر يا هزار نفر را كه دستگاه فيلمبردارى احساس ، آن را ديده است ، تعميم دادن به غيرمتناهى .\r\n( 2 ) . قانونى است كه ابتدائا هگل و بعد ديگران خيلى روى آن تأكيد كردند . پس از آن در علومى نظير زيست‌شناسى ، اين مسئله ثابت شد . البته اين حرفى است كه قدما هم قبول داشته‌اند ولى نه به اين نحو .\r\n( 3 ) . ما نمىدانيم آن عمليات چه بوده ولى مىدانيم چنين چيزى وجود داشته است . مرد عالمى در حدود فريمان ما بود - خدا او را بيامرزد - كه خيلى در اين كارها وارد بود . اين شخص مقدارى مس را تبديل به طلا كرده بود و از مرحوم\r\n","page_name":" 407 ","page_number":407},
  {"content":"\r\n\r\nيك مثال ساده‌اش را ذكر كنيم كه خود هگل مىگويد : شما آب را حرارت مىدهيد ، دماى آن از صفر درجه به يك درجه ، دو درجه ، پنج درجه ، پنجاه درجه ، نود درجه ، نود و نه درجه مىرسد . وقتى به صد درجه مىرسد ، آب يك دفعه تبديل به بخار مىشود ، ديگر آب نيست بخار است ؛ قوانينى كه مربوط به مايعات است بر اين موجود حاكم نيست ، قوانين گازها حاكم است .\r\nمكرّر گفته‌ايم « عبور از كمّيت به كيفيّت » را كه امروز مطرح مىكنند اگر بخواهيم با زبان فلسفى دقيق بيان كنيم بايد بگوييم « عبور از تغييرات كيفى به تغييرات ماهوى » يعنى اصلا ماهيت شئ تغيير مىكند . كسانى كه اين حرف را مىزنند ، با اينكه با آن تعبير مىگويند ، اقرار مىكنند كه وقتى شئ از تغييرات كمّى به تغييرات كيفى پا مىنهد ، در واقع ماهيتش عوض مىشود . اين تعبير كه خود هگل هم گفته است اشتباه است ، يعنى اين تغييرات كمّى نيست كه تبديل به تغييرات كيفى مىشود . آب اگر تدريجا حرارتش بالا مىرود ، تغيير كمّى پيدا نكرده است ؛ تغيير كمّى آب يعنى اضافه شدن يا كم شدن حجم آن ، و يا مثلًا اضافه شدن يا كم شدن عدد آن . حرارت بالا مىرود ، تغيير كمّى با ميزان الحراره نشان داده مىشود . اين [ مادهء درون 
  ] ميزان الحراره است كه تغيير كمّى پيدا مىكند نه آب ؛ آب تغيير كيفى پيدا مىكند . پس از آنكه آب به بخار تبديل شد ، آب تغيير كيفى پيدا نكرده ، تغيير ماهيّتى پيدا كرده است ، خواصّش به كلّى عوض شده و چيز ديگرى گرديده است . به هر حال اين را « گذار از كمّيت به كيفيّت » مىنامند .\r\nمائو - در رسالهء خودش - و ديگر ماركسيستها وقتى به اينجا مىرسند كه چگونه شناخت احساسى و سطحى كه معلول رابطهء مستقيم ذهن با عالم عين است ( چون معلول ، رابطهء مستقيم [ با علت دارد 
  ] اگر بگوييم « شناخت » حرف درستى گفته‌ايم ) تبديل به يك شناخت ديگر يعنى شناخت منطقى مىشود ، مىگويند اين از باب عبور از كمّيت به كيفيت است . اينجاست كه بايد به آنها گفت اگر واقعا اينجا تبديل كمّيت به كيفيت شده باشد ، يعنى واقعا اين شناخت تغيير\r\n\r\n\r\n\r\n\r\n","description":"","footnote":"\r\nآيت اللّه حاج آقا حسين قمى سؤال كرده بود كه آيا طلايى كه از اين راه به دست آيد شرعا جايز است در بازار مصرف شود ؟ ايشان گفته بود مانعى ندارد . در عين حال آنها را از بين برد ؛ يعنى فقط مىخواست يك آزمايش علمى انجام داده باشد .\r\n","page_name":" 408 ","page_number":408},
  {"content":"\r\n\r\nماهيت داده باشد ، پس هيچ پيوندى ميان شناخت منطقى و شناخت سطحى ، و هيچ پيوندى ميان شناخت منطقى و عالم عين وجود ندارد ، چرا ؟ زيرا وقتى عالم عين به عالم ذهن بيايد - مثلًا مانند تصاوير دستگاه فيلمبردارى صورت‌بردارى شود - صورتها تغيير ماهيت مىدهد ، وقتى تغيير ماهيت بدهد اصلا رابطه‌اش با عالم عين قطع مىشود ؛ هم رابطهء شناخت منطقى با شناخت سطحى ، و هم رابطهء شناخت منطقى با عالم عينى قطع مىشود ، يعنى به ايده‌آليسم « 1 » مطلق - آن ايده‌آليسم منفور كثيف - منتهى مىشود ؛ چون مىگويد آن چيزى كه من اول احساس كردم مثلًا آب بود ، بعد بخار شد . درست مثل اين است كه من آب را ببينم ولى در مرحلهء شناخت منطقى براى من بخار باشد نه آب . آنكه در عالم عين است آب است ، در شناخت منطقى من آب تبديل به امر ديگرى شده است ، تبديل به ماهيّت ديگرى شده است ، ماهيّت شناخت عوض شده است . وقتى ماهيّت شناخت عوض شود ديگر شناخت ، شناخت نيست .\r\nاينها اساساً مسائل شناخت را نمىدانند . فيلسوفان بزرگ - حتى در خود اروپا - مثل كانت و هگل مسائل و معماهاى شناخت را درك مىكردند و چون درك مىكردند در مقام پيدا كردن راه‌حل بودند گو اينكه نتوانستند راه‌حل درست پيدا كنند . ولى اين آقايان نمىدانند معمّا چيست [ و مىگويند 
  ] كانت ايده‌آليست است ، هگل ايده‌آليست است . اصلا در مسائل شناخت ، ايده‌آليستى در دنيا وجود ندارد . كانت بيچاره اگر گفته است زمان و مكان عينى نيست ، دچار صدها اشكال در مسألهء شناخت بوده است ، آخر به اين راه‌حل رسيده و راه حلش هم درست نيست .\r\nفرق است ميان اشتباه كردن يك فيلسوف و حتى اشتباه نكردن يك عامى ؛ يعنى اشتباه كردن يك فيلسوف بر اشتباه نكردن يك عامى ترجيح دارد تا چه رسد بر اشتباه كردن يك عامى ، چرا ؟ زيرا يك فيلسوف در تلاش است كه خود را به قلّه‌اى برساند ، از يك راه پر پيچ و خم كوهستانى - كه راه شوسه‌اى نيست - مىخواهد به تنهايى بالا برود ( در حالى كه گاهى جهتها برايش نامشخص مىشود ) بلكه خودش را به قلّه برساند . آدم قهرمان از اين پيچ به آن پيچ و از اين دره به آن دره مىرود و بر سر صد دوراهى قرار مىگيرد ، به خوبى مىفهمد كه از كدام طرف بايد برود ، ولى به صد و\r\n\r\n\r\n\r\n\r\n","description":"","footnote":"\r\n( 1 ) .  idealism  [ ايده‌آليسم 
  ] يعنى اينكه انسان در عالم درونش يك سلسله انديشه‌ها و افكار داشته باشد كه هيچ پيوندى با عالم بيرون ندارد .\r\n","page_name":" 409 ","page_number":409},
  {"content":"\r\n\r\nيكمى كه مىرسد راه را گم مىكند ؛ يك دفعه به يك لغزشگاه بزرگ مىرسد ، زير پايش را نگاه مىكند مىبيند هزار متر تا درّه فاصله است ، پايش را به زمين مىگذارد ، همان جا معلّق مىشود و سقوط مىكند . اين فرد اشتباه كرد و به مقصد نرسيد .\r\nاما آن آقاى ضدّ قهرمان آن كسى كه وقتى چشمش به كوه مىافتد فكر رفتنش را هم نمىكند ، در دامنهء كوه مىايستد و فقط تماشا مىكند ، او سالم مانده است . حال آيا اين كه سالم مانده برترى دارد بر آنكه اشتباه كرد و افتاد ؟ نه ، او به اين دليل سالم مانده كه پايش را آنجا نگذاشته است ؛ يكى از آن دهها نكته‌اى را كه او كشف كرده اين كشف نكرده است . آن بيچاره صد جادهء مجهول را كشف كرد ، يك جا هم اشتباه كرده و به خاطر اشتباهى كه كرده سقوط كرده و مرده است . اشتباه كردن او ، سقوط و مرگ او ، بر نمردن اين فضيلت دارد ، چون اين فرد قدمى بر نداشته است . لهذا اشتباه امثال كانت و هگل هم ارزش دارد چرا كه اينها پيچ و خم‌ها را تا مقدار زيادى رفته‌اند ، ولى اين آقايان اصلا نرفته‌اند و نمىدانند پيچ و خم راه چيست و كجاست ، [ مىگويند 
  ] تبديل كمّيت به كيفيت شد [ و خيال مىكنند 
  ] قضيه را حل كرده‌اند !\r\nفيلسوفان در اين معما گير كرده‌اند كه رابطهء شناخت منطقى با شناخت سطحى و احساسى ، و به عبارت ديگر رابطهء عقل و حس چگونه رابطه‌اى است كه شناخت ، تعالى پيدا مىكند در حالى كه تغيير ماهيت نمىدهد و ماهيت ، گسترش نيز پيدا كرده است . اينجاست كه فيلسوف بزرگ الهى دنياى اسلام صدر المتألّهين - رضوان اللّه عليه - نظريه‌اش را ارائه داده است كه اسم آن « نظريهء تعالى » است . حتى در ميان مسلمين كمتر به اين نظريّه توجه شده است ، چون او اين مطلب را در لابلاى حرفهايش بيان كرده است كه چگونه مىشود ذهن از مرحلهء احساس پا به مرحلهء بالاتر مىگذارد بدون آنكه [ مدرك 
  ] تغيير ماهيّت داده باشد و به قول اينها تبديل كمّيت به كيفيت شده باشد .\r\nاين مشكل بر اساس مسألهء مراتب نفس و تطابق مراتب نفس - كه خودش مسألهء دامنه‌دارى است - حل شده است . مشكلات شناخت بدون [ استفاده از 
  ] تجرّد نفس محال است كه حل شود . حال بايد يك مقدار در اطراف اين مسأله توضيح بدهم .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n\r\nنظر راسل\r\nعرض كرديم كه شناخت منطقى نسبت به شناخت حسى درست مانند عمل عكاس است كه يك صحنهء كوچك را كه توانسته عكس بگيرد در حد بىنهايت توسعه و گسترش مىدهد ( البته اين يكى از كارهاى ذهن است ) .\r\nدر ميان فيلسوفان جديد ، راسل متوجه اين اشكال است ، مىگويد : من راه حلى ندارم . راست مىگويد ، نتوانسته راه حلى پيدا كند اما لااقل اين مقدار نبوغ داشته است كه بفهمد چنين اشكال بزرگى وجود دارد . او تحت عنوان « مشكلات روشهاى علمى جديد » « 1 » اولًا ميان استقراء و تجربه اشتباه مىكند ، بعد مىگويد اين مشكل را چگونه مىتوانيم حل كنيم كه استقراء به يك سلسله موارد جزئى تعلق مىگيرد ، ده مورد ، بيست مورد ، هزار مورد ، ده هزار مورد را استقراء مىكنيم ، ولى بعد آن حكمى را كه استقراء كرده‌ايم به مواردى كه استقراء نكرده‌ايم تعميم مىدهيم . اين تعميم با چه ملاكى است ؟ مثلى را كه عرض كردم او نياورده است ولى مثل بسيار خوبى براى توضيح مطلب است . با اين دستگاه فيلمبردارى - يعنى دستگاه مشاهده و احساس - موارد مختلف را فيلمبردارى مىكنيم ، مثلًا هزار مورد را عكسبردارى مىكنيم و كنار هم مىچينيم ، ولى علم با هزار مورد يا دوهزار مورد درست نمىشود ، علم [ براى موارد 
  ] نامتناهى است . اگر علم مىگويد آهن در حرارت انبساط پيدا مىكند ، ابتدا يك مورد را استقراء كرده است « 2 » ، پس از آن دو مورد ، ده مورد ، هزار مورد را تجربه كرده است ، ولى بعد يك مرتبه قانون عام مىسازد ، يعنى مواردى را كه مشاهده كرده تعميم مىدهد ، مىگويد : هرچه در دنيا از جنس آهن است - و هرچه از جنس آهن در گذشته وجود داشته است و هرچه آهن در آينده وجود داشته باشد ، مادام كه فرمول آهن همين فرمول باشد و حرارتى كه مىگوييم همين حرارت باشد - در حرارت انبساط پيدا مىكند .\r\n\r\n\r\n\r\n\r\n","description":"","footnote":"\r\n( 1 ) . عنوانش دقيقا يادم نيست .\r\n( 2 ) . البته به قول او استقراء است و الّا اينها تجربه است .\r\n","page_name":" 411 ","page_number":411},
  {"content":"\r\n\r\n\r\nنظر بوعلى و خواجه نصير\r\nبوعلى و خواجه نصير الدين طوسى وقتى به اين مشكل رسيده‌اند ، آن را اينطور حل كرده‌اند : در هر تجربه‌اى « 1 » يك قياس مخفى - يعنى يك تعقل و استنباط مستقيم كه هيچ پايه‌اى از احساس و تجربه ندارد - وجود دارد و آن اين است : يك اصل اوّلى بديهى جاودانى در عقل هر انسانى بالفطره وجود دارد ( بالفطره معنايش اين نيست كه از هنگام تولد وجود داشته است ، بلكه به اين معناست كه در جريانى كه ذهن از راه حواس نيرو مىگيرد آن اصل در درون انسان رشد پيدا مىكند « 2 » ) . اين اصل بديهى كه همهء افراد بشر قبول داشته و دارند اين است : « حكم الامثال فى ما يجوز و فى ما لا يجوز واحد » يعنى اگر امورى مشابه داشته باشيم كه هيچ تفاوتى با هم نداشته باشند : ماهيتشان يكى باشد ، [ كمالات 
  ] ثانويشان و شرايطى كه در آن هستند يكى باشد ، هيچ تفاوتى با يكديگر از هيچ لحاظ نداشته باشند ، فقط دو فرد يك ذات باشند ، اگر يكى از اين ذاتها خاصيتى داشته باشد ، محال است كه ذات ديگر آن خاصيت را نداشته باشد و الّا همان « ترجّح بلامرجّح » است كه محال است . مثلًا اگر ما بعد از اين كه شرايط را تخليه كرديم به اينجا رسيديم كه انبساط پيدا كردن اين آهن در حرارت به ذات آن مربوط است ، چون آهن و اين فلز بالخصوص است اين خاصيت را دارد و به شرايطى كه اين آهن بالفعل در آن موجود است بستگى ندارد ، در اين صورت نمىشود اين\r\n\r\n\r\n\r\n\r\n","description":"","footnote":"\r\n( 1 ) . اينها استقراء نمىگويند چون فرق ميان تجربه و استقراء را - كه راسل و امثال او نتوانسته‌اند دريابند - دريافته‌اند .\r\n( 2 ) . گاهى در اين زمينه سؤال مىشود كه وقتى انسان از مادر متولد مىشود هيچ چيز نمىداند ، پس آن چيزهايى كه مىگويند بالفطره مىداند چيست ؟ پاسخ اين سؤال را مكرّر گفته و نوشته‌ايم : بالفطره‌اى كه مسلمين مىگويند با بالفطره‌اى كه اروپاييها مىگويند فرق مىكند . اگر دكارت مىگويد « بالفطره » يعنى وقتى انسان متولد مىشود با اين اصول علمى متولد مىشود . اما بالفطره‌اى كه مسلمين مىگويند به اين معنى است كه انسان وقتى متولد مىشود هيچ چيز را نمىداند ولى شناختهاى حسى به منزلهء تغذيهء روح است ، مثل يك درخت كه تغذيه مىكند و پس از مدتى در اثر تغذيه ميوه‌اى از آن به عمل مىآيد . يك وقت شما مىگوييد اين درخت از ابتدا كه از زمين سر زد اين ميوه را داشت ؛ و يك وقت مىگوييد نه ، از اول اين ميوه را نداشت ، تدريجا تغذيه كرد و پس از مدتى ، از اين تغذيه ميوه‌اى پيدا كرد . از نظر اينها شناختهاى حسى براى روح و عقل به منزلهء تغذيه است كه به انسان استعداد و آمادگى مىدهد كه در خلال زندگى ، آن اصول اولى بديهى عقلى فطرى در روح او جوانه بزند .\r\n","page_name":" 412 ","page_number":412},
  {"content":"\r\n\r\nفردش اين خاصيت را داشته باشد و فرد ديگر نداشته باشد . اگر اينطور باشد معنايش ترجّح بلامرجّح است و ترجّح بلا مرجّح ، اصل اوّلى بديهى عقلى است كه محال است . اينكه ما در باب تجربيّات ، از شناخت سطحى به شناخت منطقى مىرسيم از اينجا ناشى مىشود كه ما در شناخت سطحى آنقدر شرايط را تغيير مىدهيم - مثلًا آنجا كه دارويى را براى بيمارى سل ، يا انبساط را براى آهن تجربه مىكنيم - تا به اينجا مىرسيم كه غير از اين دو عامل : عامل حرارت و عامل آهن ، عامل اين دارو و عامل بيمارى سل ، عامل ديگرى نقش ندارد . وقتى اين دارو از آن جهت كه اين داروست نه چيز ديگر ، روى بيمارى سل از آن جهت كه بيمارى سل است مؤثر واقع مىشود ، ديگر محال است كه اين دارو در فرد ديگر اين اثر را نداشته باشد .\r\n\r\nنظر فيليسين شاله\r\nفيليسين شاله « 1 » كه از كسانى است كه متوجه اشكال شده ولى در اشكال درمانده است ، اين مطلب را با چنين تعبيرى بيان مىكند : « عقل انسان حكم مىكند كه طبيعت جريان متحدالشكلى را طى مىكند » « 2 » . اين اصلى است كه شما هم كه اينجا نشسته‌ايد قبول داريد ، خود ماركسيستها هم قبول دارند . مثلًا اگر به يك ماركسيست بگوييم كه شوروى در فلان شرايط قرار گرفت و نظامش از نظام سرمايه‌دارى ( كه تازه سرمايه‌دارى هم نبود ) به نظام سوسياليستى تبديل شد ، يك كشور ديگرى هم در دنيا وجود دارد كه شرايطش كاملا مشابه شرايط شوروى است ، شرايط اقتصادى ، جغرافيايى ، انسانى و فرهنگى آن مو به مو مانند شوروى است و به اندازهء يك سر سوزن هم فرق نمىكند ، حال از نظر شما اين كشور تبديل به كشور سوسياليستى خواهد شد ؟ مىگويد : قطعا ؛ محال است كه طبيعت در وضعهاى صددرصد مشابه ، جريان متحدالشكلى را طى نكند . اگر اينطور نباشد اساساً قانون علمى در دنيا معنا ندارد . معناى قوانين علمى اين است كه طبيعت جريان متحدالشكلى را طى مىكند . در قوانين اجتماعى هم همين طور است .\r\n\r\n\r\n\r\n\r\n","description":"","footnote":"\r\n( 1 ) .  Felicien Challaye  .\r\n( 2 ) . تعبير اسلامىاش چنين است .\r\n","page_name":" 413 ","page_number":413},
  {"content":"\r\n\r\nفيليسين شاله مىگويد ما ده مورد ، بيست مورد ، هزار مورد را تجربه مىكنيم ، مىبينيم كه در اين موارد [ فلان پديده 
  ] به اين صورت است ، بعد به اتكاى اين اصل كه « طبيعت جريان متحدالشكلى را طى مىكند » آن را تعميم مىدهيم . مىرويم سراغ خود اين قانون كه يك قانون كلّى است ؛ اين قانون كلّى از كجا به دست آمده ؟ خودش متوجه اين نكته هست : اگر بگوييم خود اين قانون هم يك قانون تجربى است پس تعميم دادن آن با كمك چه قانونى بوده است ؟ آيا خودش را به كمك خودش تعميم داده‌ايم ؟ مىگويد چنين چيزى كه دور و محال است ، پس اين معمّاى علم حل نمىشود .\r\nخير ، اين معماى علم حل شده است . ما مىگوييم در خلال و لابلاى هر شناسايى منطقى تجربى ( همين كه همه قبول دارند ) يك شناسايى تعقلى قياسى استدلالى محض وجود دارد كه آن ، تكيه‌گاه شناسايى تجربى است . بنابر اين عقل بر تجربه تقدّم پيدا مىكند ، يعنى اگر شناسايى عقلى برهانى كه متكى بر بديهيّات اوليه است نبود ، شناسايى تجربى منطقى محال بود وجود پيدا كند . اينجاست كه ما در مسألهء شناسايى به يك نكتهء بسيار پر ارزشى مىرسيم كه عدهء كمى از فيلسوفان دنيا به آن توجه كرده‌اند و آن راه‌حل اين مسأله است كه چگونه شناسايى احساسى و سطحى به شناسايى منطقى تبديل مىشود ؟ يكى مىگويد گذار از كمّيت به كيفيت است ، كه معنايش هيچ و پوچ [ و ايده‌آليسم مطلق 
  ] است . ديگرى مىگويد به اتكاى اين قانون است كه « طبيعت جريان متحدالشكلى را طى مىكند » بعد خودش از خودش سؤال مىكند كه خود اين قانون از كجا تعميم پيدا كرده است ؟ به كمك خودش ؟ اينكه دور است ! پس اين معما لاينحل باقى مىماند .\r\nاز اين آقاى فيليسين شاله يك سؤال ديگر بايد كرد : شما مىگوييد خود اين قانون به اتكاى خودش نمىتواند تعميم پيدا كند ، چرا نمىتواند ؟ مىگوييد دور است . آقاى فيليسين شاله ! چرا دور اشكال داشته باشد ؟ مگر « دور محال است » خودش يك قانون تجربى است ؟ آيا ما تجربه كرديم و ديديم دور محال است ؟ اصلا محال قابل تجربه است ؟ محال يعنى آنكه وجود ندارد و محال است كه وجود پيدا كند و امكان وجودش هم نيست . شيئى تجربه مىشود كه وجود داشته باشد . اينكه تو خودت در اين معمّا گير كرده‌اى به اتكاى يك قانون عقلى محض است و آن اينكه « دور محال است » . نمىتوانى بگويى دور محال نيست ، پس « دور محال است » را از كجا\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nآورده‌اى ؟\r\nاينها لغزشگاههاى اين دانشمندان است . از اين قلّه‌ها مقدار زيادى بالا رفته‌اند ، به خيلى چيزها رسيده‌اند ( ما از اين جهت براى حرفهايشان احترام قائل هستيم كه مثلًا فيليسين شاله لااقل تا اينجا رسيده است ) ولى به اينجا كه رسيده‌اند از قلّه پرت شده‌اند . سخن اين فرد در مقابل كسانى كه اصلا متوجه اين مسائل و اشكالات نيستند بسيار ارزش دارد . يك عده همين طور مىگويند كه ذهن تعميم مىدهد و ديگر مشكل حل شده است ؛ يك آقاى عكاس مىآيد از ده نفر عكس برمىدارد و بعد هم عكس همهء مردم را در تاريكخانهء خودش برمىدارد و همه هم مطابق واقع است ! مگر چنين چيزى مىشود ؟ !\r\nتازه اين يك عمل شگفت‌انگيز و اعجاب‌آور و دقيق ذهن است كه ذهن مىتواند شناخت را توسعه و گسترش دهد و منبسط كند . از اين حيرت‌انگيزتر و اعجاب‌آورتر اين است كه ذهن نه تنها در ابعاد طول و عرض ، شناخت را گسترش مىدهد ، بلكه قدرت دارد در يك بعد ديگر نيز شناخت را توسعه دهد كه ما آن را « شناخت عمقى » اصطلاح مىكنيم ، همان كه اسمش را « شناخت استنباطى » گذاشتيم . مسألهء خداشناسى در اين بعد از شناخت توجيه مىشود كه ان شاء اللّه اين مطلب را جلسهء بعد به عرض شما مىرسانم .\r\n\r\n","description":"","footnote":"","page_name":" 415 ","page_number":415},
  {"content":"\r\n . \r\n","description":"","footnote":"","page_name":" 416 ","page_number":416},
  {"content":"\r\n\r\n\r\nشناخت آيه‌اى\r\nمسألهء تبديل شناخت حسى به شناخت تعقلى ، محدود به آنچه كه در جلسهء گذشته عرض كردم نيست ؛ كلّيّت ، تعميم و گسترش دادن ، يك بعد از ابعاد شناخت تعقلى است . بعد ديگر كه اين بعد از يك نظر مهم‌تر است اين است كه دستگاه شناخت انسان ، نه تنها شناختها را تعميم و گسترش مىدهد بلكه آنها را تعميق مىكند . آن مرحله‌اى كه جلسهء قبل عرض كرديم اين بود كه ذهن انسان شناخت سطحى را كه محدود است گسترش مىدهد و بر طول و عرض آن مىافزايد و آن را به طور افقى توسعه مىدهد ، صد مورد آزمايش را به بينهايت تبديل مىكند . اينجا كار ذهن فقط توسعه دادن و وسعت بخشيدن به دايرهء شناخت است .\r\nكار مهم‌ترى كه ذهن انجام مىدهد اين است كه در اعماق شناخت حسى نفوذ مىكند و در ماوراى شناخت حسى به شناخت ديگرى نائل مىشود . در مقام تشبيه مثل اشعهء ايكس . دستگاههاى معمولى عكسبردارى اگر در مقابلشان ديوارى باشد فقط تا ديوار عكس برمىدارند ، ولى اشعهء ايكس ماوراى آن حجابها را هم مىبيند . البته اين\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nتشبيه از يك نظر تشبيه ضعيفى است كه توضيح خواهم داد .\r\n\r\nتشبيه ذهن به آينه\r\nاينجا مطلبى را - اگرچه يك تشبيه « 1 » است - عرض مىكنم : يكى از تشبيه‌هاى قديمى معمول اين است كه ذهن انسان را تشبيه به آينه كرده‌اند ( در مثل مناقشه نيست ، تشبيه عرض مىكنم ) . مىدانيد قديميها چنين مىانديشيدند كه آينه خاصيتش اين است كه صورتها را در خودش منطبع مىكند ، يعنى وقتى ما در مقابل آينه مىايستيم صورت ما درون آينه مىافتد ، ولى امروز ثابت شده كه صورتى داخل آينه نمىافتد ، خاصيت آينه فقط منعكس كردن نور است ؛ شعاع نورى كه از بدن ما منعكس مىشود ، به آينه مىتابد و از آينه برمىگردد . بنابر اين تصويرى كه ما از خودمان در آينه مىبينيم [ به اين صورت حاصل مىشود كه نور 
  ] از خودمان در آينه مىتابد و از آينه منعكس مىشود و ما خودمان را مىبينيم ولى خيال مىكنيم خودمان داخل آينه افتاده‌ايم . پس اين تشبيه بر اساس اين فرض است كه صورتها در آينه مىافتد .\r\nمير سيّد شريف جرجانى كتابى دارد به نام كبرى كه از مقدماتىترين كتابهاى منطق است و با اين جمله شروع مىشود : « بدان كه آدمى را قوّه‌اى است درّاكه كه منقّش گردد در وى صور اشياء چنان كه « 2 » در آينه » . مىگويد : ذهن به منزلهء يك آينه است و صورت اشياء در قواى ادراكى ما منعكس مىشود .\r\nتا اينجا يك تشبيه بيشتر نيست ، ولى وجه شبه‌هاى خاصى هم ميان آينه و ذهن انسان وجود دارد :\r\nآينه هرچه صاف‌تر و بىرنگ‌تر باشد واقع نماتر است . اگر آينه رنگ داشته باشد صورتها را به رنگ خود نشان مىدهد . مثلًا اگر شيشه‌اى كه نور را منعكس مىكند به رنگ سبز باشد صورت را هم به رنگ سبز نشان مىدهد ، ولى اگر آينه بىرنگ باشد\r\n\r\n\r\n\r\n\r\n","description":"","footnote":"\r\n( 1 ) . گاهى تشبيه‌ها و تمثيلها حقايق بسيار بزرگى را بيان مىكنند كه اگر اين تشبيه‌ها و تمثيلها نباشد نمىشود آن حقايق را به خوبى بيان كرد .\r\n( 2 ) . [ در عبارت اصلى « چنانچه » است . 
  ]\r\n","page_name":" 418 ","page_number":418},
  {"content":"\r\n\r\nصورت را به رنگ خودش نشان مىدهد . ذهن انسان هم همين طور است . اگر ذهن انسان بىرنگ باشد حقايق را آنچنان كه هست به انسان ارائه مىدهد ، وقتى انسان اشياء را مطالعه مىكند آنچنان مىبيند كه آن اشياء هستند ؛ ولى اگر ذهن انسان رنگ داشته باشد اشياء را به همان رنگ مىبيند .\r\nشاعر عرب مىگويد : « انارة العقل مكسوف بطوع هوى » . مولوى مىگويد :\r\n چون غرض آمد هنر پوشيده شد * صد حجاب از دل به سوى ديده شد \r\n\r\nتعصّب ، سدّ راه شناخت\r\nدستگاه انديشهء انسان طورى آفريده شده است كه اگر روح انسان از نظر عاطفى رنگ بخصوصى داشته باشد نمىتواند حقايق را آنچنان كه هست ببيند ، بلكه مطابق آن رنگ مىبيند . چه زيبا مىفرمايد على ( عليه السلام ) : « من عشق شيئا اعشى بصره و امرض قلبه » « 1 » . يكى از آن چيزهايى كه به روح انسان رنگ مىدهد و وقتى رنگ داد انسان درست نمىتواند ببيند عشق و علاقه است . آدمى به هر چيزى كه عشق بورزد نسبت به آن تعصب پيدا مىكند . اگر عشق و تعصب پيدا شد انسان نمىتواند شئ را آنچنان كه هست ببيند .\r\nنقطهء مقابل ، بغض ، دشمنى ، كينه و نفرت است . اگر انسان نسبت به چيزى كينه و نفرت داشته باشد همان كينه و نفرت ، رنگى براى روح انسان مىشود و انسان نمىتواند شئ را آنچنان كه هست ببيند . عاشق ، محبوب زشت خودش را زيبا مىبيند ؛ چنان كه در داستان معروف ، مجنون عامرى مىگويد :\r\n اگر در كاسهء چشمم نشينى * بجز از خوبى ليلى نبينى \r\nهر دو مانع هستند . عشق ، معشوق را زيبا مىكند ؛ يعنى به چشم عاشق ، زيبا جلوه مىدهد به طورى كه او حتى زشت را زيبا مىبيند . كينه و نفرت هم همين طور است ، زيبا را نازيبا جلوه مىدهد ؛ و اين از مسائلى است كه قرآن كريم زياد روى آن تكيه\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 107 .\r\n","page_name":" 419 ","page_number":419},
  {"content":"\r\n\r\nكرده است . جزء اصول معارف قرآن راجع به شناخت ، مسألهء كوشش كردن براى بىطرف ماندن و خوب قضاوت كردن است :  « أَ فَمَنْ زُيِّنَ لَهُ سُوءُ عَمَلِهِ فَرَآهُ حَسَناً »  « 1 » كه در مورد كسى است كه عمل بدش در نظر خودش خوب جلوه مىكند . در آيهء ديگرى مىفرمايد :   « قُلْ هَلْ نُنَبِّئُكُمْ بِالْأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً »   « 2 » بگو آيا من به شما خبر دهم كه بدترين و زيانكارترين مردم چه كسانى هستند ؟ آنهايى كه تمام مساعىشان در زندگى دنياست و فكر مىكنند كار خوب مىكنند در حالى كه تمام تلاشهاشان بيهوده و بىنتيجه است .  « يَحْسَبُونَ أَنَّهُمْ يُحْسِنُونَ صُنْعاً »  خودشان خيال مىكنند كه دارند خوب عمل مىكنند در صورتى كه در واقع بد عمل مىكنند . در اين زمينه قرآن مجيد آيه‌هاى زيادى دارد .\r\nداستانى دارم از هم مباحثهء بسيار بسيار گرامى و عزيزم آيت اللّه منتظرى - خداوند متعال او را نجات بدهد « 3 » ( آمين حضّار ) - كه حدود دوازده سال با ايشان هم مباحثه بودم . در ايام طلبگى ، گاهى به اصفهان و از اصفهان به نجف آباد مىرفتيم . هردومان طلبه بوديم و نزديك بود كه سطوح را به اتمام برسانيم . مردى بود كه در دانشكدهء حقوق درس خوانده بود و آدم عجيب و غريبى بود ، خودش هم مىگفت من دين و مذهب حسابى ندارم . يك وقت اين شخص به هم مباحثهء عزيز ما گفته بود : فلانى ! پيغمبر خيلى كلمات بزرگى دارد ! من اخيرا دارم مطالعه مىكنم ، حيرت كرده‌ام ، عجيب سخنان پيامبر بزرگ است . ايشان به او گفته بود البته كه بزرگ است ؛ و آن شخص گفته بود : ولى شما حق ندارى اين سخن را بگويى . چرا حق ندارم ؟ براى اينكه تو قبلًا به پيغمبر علاقه داشته‌اى ، ولى من كه به پيغمبر علاقه ندارم و بىطرف هستم از تو بهتر مىفهمم .\r\nمن به اصل مطلب كارى ندارم ولى اين حرف ، حرف درستى است . اگر انسان تعصب نداشته باشد [ بهتر مىتواند قضاوت كند . 
  ] تعصب ، يكطرفه نيست ، تعصب مثبت و منفى هر دو تعصب است . بعضى خيال مىكنند تعصب دينى است [ كه بد است ، 
  ] نمىدانند كه تعصب لادينى از تعصب دينى بدتر است . ما متعصّبهايى در\r\n\r\n\r\n\r\n\r\n","description":"","footnote":"\r\n( 1 ) . فاطر / 8 .\r\n( 2 ) . كهف / 103 و 104 .\r\n( 3 ) . [ خواننده محترم توجه دارد كه اين درسها قبل از پيروزى انقلاب اسلامى و در سال 56 ايراد شده است . 
  ]\r\n","page_name":" 420 ","page_number":420},
  {"content":"\r\n\r\nلامذهبى داريم كه هيچ متعصب مذهبى به پاى اينها نمىرسد . من واقعاً حيرت مىكنم وقتى كه مىشنوم بعضى از جوانان مسير انحرافى را پيموده‌اند و زمانى كه به آنها پيغام مىدهم كه آقايان بياييد با يكديگر بنشينيم صحبت كنيم ، شايد شما چيزى فهميده‌ايد كه ما نمىدانيم ، بياييد ما را راهنمايى كنيد ، مسائل را با يكديگر در ميان بگذاريم تا ببينيم قضيه چيست ، نمىآيند ، هر كارى مىكنيم نمىآيند ، مىگويند ما تازه راهمان را انتخاب كرده‌ايم و نمىآييم . يك نفرشان گفته بود من نمىآيم چون اخيرا نظريه و فكرى را انتخاب كرده‌ام و فلانى - به تعبير او - انديشه و منطقش قوى است ، مىترسم مرا متزلزل و بىعقيده كند . آقا ! تو الآن در لامذهبى تعصب دارى . تعصبى كه منفور است تنها تعصب مذهبى نيست ، گاهى تعصب لامذهبى از تعصب مذهبى بدتر است . ما اكنون دچار گروههايى هستيم كه در لامذهبى شديدا متعصبند . اين سالن و اين « كانون توحيد » ، بياييد ، ما آماده هستيم ؛ مسائل خودتان را از تريبون آزاد طرح كنيد ؛ منطق است ، نه جنگ و دعوايى است و نه كتك و فحشى ؛ پس چرا فرار مىكنند ؟ !\r\nچرا در كتابهايشان حتى جرأت نمىكنند نظريّات الهيّون را آنچنان كه هست مطرح كنند و نظريات الهيّون را مسخ مىكنند ؟ ! استالين « 1 » در كتاب ماترياليسم ديالكتيك مىگويد : « ديالكتيك بر خلاف متافيزيك مىگويد دنيا حركت دارد ، و متافيزيك مىگويد دنيا از جاى خودش تكان نمىخورد . ديالكتيك بر خلاف متافيزيك مىگويد اشياء با يكديگر مرتبطند ، مجزّا ، منفرد و بىارتباط با يكديگر نيستند » در حالى كه نظريهء حركت و نظريهء ارتباط را - كه شما اسمش را « اصل وابستگى » گذاشته‌ايد - براى اولين بار الهيّون گفتند و اين الهيّون هستند كه پيش از همه جهان را به منزلهء يك انسان دانستند و رابطهء اجزاى جهان با يكديگر را نظير رابطهء اعضاى يك پيكر يعنى رابطهء ارگانيك شناختند . افرادى قبل از بوعلى سينا و همچنين خود او و يا مثلًا حاج ملّا هادى سبزوارى اين مطلب را گفته‌اند . حال چرا جرأت نمىكنند حرفهاى الهيّون را آنچنان كه هست مطرح كنند ؟ چون مىدانند اگر آنچه را كه هست مطرح كنند جواب ندارند . [ مىگويند 
  ] آنها ايده‌آليست « 2 » هستند و ما ماترياليست « 3 » !\r\n\r\n\r\n\r\n\r\n","description":"","footnote":"\r\n( 1 ) .  Staline  .\r\n( 2 ) .  idealist  .\r\n( 3 ) .  materialist  .\r\n","page_name":" 421 ","page_number":421},
  {"content":"\r\n\r\nآخر ايده‌آليست يعنى چه ؟ چه كسى گفته كه الهيون ايده‌آليست‌اند ؟ ! آنها دادشان هميشه بلند است كه ما وجودى و رئاليست « 1 » هستيم . [ ولى مادّيّون همواره مىگويند 
  ] ايده‌آليسم [ كه منظورشان الهيّون است 
  ] اينچنين گفته و ماترياليسم آنچنان .\r\nغرض اين جهت است كه يكى از وجه شبه‌ها ميان آينه و ذهن انسان كه وجه شبه خوبى است و قرآن روى اين مطلب تكيهء فراوان دارد ، اين است كه براى شناخت ، بىرنگ بودن فكر و روح ضرورت دارد ، يعنى هيچ گونه غرض و مرض و تعصب مثبت يا منفى در كار نباشد ، چنان كه آينه بايد بىرنگ باشد تا صورتها را [ به خوبى 
  ] منعكس كند . آينه به هر نسبت كه خراب باشد ، در وضع صورت تغيير مىدهد .\r\nاين يك تشبيهى ميان آينه و ذهن است ، ولى اگر از يك جهت با هم شبيه باشند در جهات مختلف با يكديگر فرق دارند كه ما براى مسألهء « شناخت » از آن استفاده مىكنيم .\r\n\r\nتفاوتهاى آينه و ذهن :\r\n\r\n1 . انعكاس معانى\r\n\r\n2 . خطايابى\r\nيكى از تفاوتها اين است كه آينه فقط صورتها را منعكس مىكند ، معناها را منعكس نمىكند . اگر انسان در مقابل آينه بايستد شكل و رنگ و حجمش پيداست ؛ اما آيا علمش هم پيداست ؟ عشقش هم پيداست ؟ محبتش هم پيداست ؟ احساساتش را هم آينه منعكس مىكند ؟ نه ، آينه به اين چيزها كار ندارد . ولى ذهن انسان علم و عشق و احساسات و كينهء طرف را درك مىكند [ يعنى 
  ] معانى را هم منعكس مىكند .\r\nتفاوت دوم كه نسبت به اوّلى مهم‌تر است اين است كه آينه گاهى اشتباه نشان مىدهد . مثلًا يك آينهء مقعّر شئ مقابلش را بزرگ‌تر از آنچه هست نشان مىدهد ، يا آينهء محدّب [ تصوير شئ را 
  ] كوچك‌تر از آنچه هست نشان مىدهد ، و يا آينهء استوانه‌اى ابعاد را به شكل ديگرى نشان مىدهد ، مثلًا بينى و دندانها را درازتر و عرض صورت را كمتر نشان مىدهد . ذهن انسان هم گاهى خطا مىكند اما ذهن مىتواند به خطاى\r\n\r\n\r\n\r\n\r\n","description":"","footnote":"\r\n( 1 ) .  realist  .\r\n","page_name":" 422 ","page_number":422},
  {"content":"\r\n\r\nخودش پى ببرد و بفهمد كه اشتباه كرده است ، ولى آينه خطاياب و خطاسنج نيست . آينه خطا مىكند بدون آنكه بتواند خطاى خود را بيابد . و بالاتر ، ذهن انسان نه تنها خطاى خودش را كشف مىكند بلكه خطاى خود را اصلاح نيز مىكند . كشف كردن غير از اصلاح كردن است . ذهن ، هم مىفهمد كه اينجا اشتباه كرده است و هم مىفهمد كه راه اصلاح اين اشتباه چيست . ذهن وقتى چوبى را كه در آب فرو رفته شكسته مىبيند مىداند كه غلط مىبيند ، بعد علت اين را كه چرا غلط مىبيند كشف مىكند و راه اصلاح اين غلط را هم نشان مىدهد ، كه مسألهء « منطق » است .\r\nانسان خطا مىكند و به خطاى خودش پى مىبرد . در منطق ، معيارهايى وجود دارد كه انسان با آن معيارها مىتواند خطاهاى ذهن خودش را اصلاح كند . حال اين بحث پيش مىآيد كه آيا آن معيارها هم خطا مىكند و يا خطا نمىكند ؟ اگر آن معيارها هم قابل خطا باشند پس براى آن معيارها نيز بايد معيارهايى بياوريم ، و باز نقل كلام به آن معيارها مىكنيم [ كه به تسلسل مىانجامد 
  ] و معيارى باقى نمىماند ؛ و اگر معيار ما خطاناپذير است اين چگونه معيارى است ؟ ذهنى است يا عينى ؟ اينجاست كه راه دو مكتب جدا مىشود ؛ يك عده مىگويند ما معيار ذهنى كه معيار [ اصلاح 
  ] خطا باشد داريم ؛ ديگران مىگويند خير ، « عمل » كه عينيّت است معيار اصلاح خطاهاى ذهنى است ، كه اين ، مسألهء « معيار شناخت » است و جداگانه بحث مىكنيم . اين ، دو تفاوت ذهن و آينه .\r\n\r\n3 . خودآگاهى\r\nتفاوت سوم باز از دوم مهم‌تر است و آن اينكه آينه آنچه را كه در مقابلش قرار مىگيرد منعكس مىكند ولى خودش در خودش منعكس نمىشود ، ولى ذهن ، هم آنچه را كه در برابرش واقع است ادراك مىكند و هم خودش را ، يعنى خودياب است . به تعبيرى كه فلاسفه امروز اروپا آورده‌اند و در سالهاى اخير ترجمه شده است ذهن انسان « خودآگاه » است نه فقط « غيرآگاه » ؛ همانطور كه آگاه از دنياى بيرون است ، آگاه از خود هم هست . به تعبير ابتدائى غلط ، همانطور كه جهان را در خودش منعكس مىكند خودش هم در خودش منعكس مىشود ، خودش را هم نشان مىدهد ؛ و اين يكى از ظريف‌ترين مسائل فلسفى است و در اين زمينه فلاسفه به يك تعمّق بسيار\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nعميقى رسيده‌اند و آن اين است كه در ساير آگاهيها - يعنى وقتى انسان به دنيا آگاهى پيدا مىكند - « آگاه » يك چيز است ( من ) ، « آگاهى » چيز ديگر ( صورتى از جهان كه در ذهن من است ) ، و « آنچه انسان ، آگاه به آن شده » چيز ديگرى است ( عالم عينى ) . اما در « خودآگاهى » ( به معناى دقيق خودش ) عامل « آگاه » ، عامل « آگاهى » و عامل « آگاه شدهء به او » [ هر سه يكى است 
  ] ؛ يعنى نفس انسان در آن واحد هم آگاه است ، هم آگاهى و هم آگاه شدهء به خودش ؛ [ و به تعبير عاميانه 
  ] يك قلنبه آگاهى است . اينجاست كه اين « من » كه هركس آن را درك مىكند ( به اصطلاح حكما علم انسان به ذات خودش علم حضورى است ، يا اتحاد عقل و عاقل و معقول است ) طورى است كه « كجا » براى آن معنى ندارد ، چون « كجا » براى موردى است كه قابل ترديد باشد : اينجا يا آنجا . وقتى مىگوييد « من » ، در اين من ، كجا نمىآيد ، كى نمىآيد ، « چه كسى » نمىآيد ، كدام هم نمىآيد . نمىشود گفت كدام من ؟ اصلا « من » كدام بردار نيست . اين هم باز از لطيف‌ترين مسائل است ، و اولين دليل خدشه‌ناپذيرى كه فلاسفه بر تجرّد روح و تجرّد نفس مىآورند اين وضع خاص خودآگاهى « من » است ( خودآگاهى انسان به خودش ) ، ولى چون ما مسئلهء « شناخت » را بررسى مىكنيم بايد از اينها فهرست‌وار بگذريم .\r\n\r\n4 . تعميم\r\n\r\n5 . تعميق\r\nتفاوت چهارم ذهن انسان با آينه همان است كه جلسهء قبل عرض كرديم : آينه هرچه را كه در برابرش واقع مىشود منعكس مىكند ، يك ذرّه اين طرف و آن طرف را نمىتواند منعكس كند ، ولى ذهن آنچه را كه در مقابلش هست منعكس مىكند و بعد به نامتناهى تعميم مىدهد .\r\nبحث اين جلسه دربارهء تفاوت پنجم آينه و ذهن است ؛ مىخواهيم شناخت منطقى تعقّلى الهى را - آن شناختى كه قرآن از آن به « آيه » تعبير مىكند - بفهميم .\r\nوقتى آينه صورتها را منعكس مىكند فقط خود آن صورتها منعكس مىشود ، اما وقتى ذهن صورتها را مىبيند باز آن صورتها براى ذهن آينه‌اى مىشود و در آن صورتها صورتهاى ديگرى را مىبيند و باز در آن صورتهايى كه در آن بعد قرار گرفته\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nاست احياناً صورتهاى ديگرى را مىبيند . اين است كه مىگوييم ذهن به منزلهء يك آينهء سه‌بعدى است ( اگر اين تعبير ناقص نباشد ) ؛ اگر آينه‌ها دوبعدى هستند ذهن سه‌بعدى است ، و اگر آينه سه بعد را نشان مىدهد ذهن چهار بعد را نشان مىدهد ؛ نه تنها توسعه و تعميم مىدهد ، و نه تنها به طور افقى پيشروى مىكند ، به طور عمودى و عمقى نيز نفوذ مىنمايد .\r\n\r\nشناخت آيه‌اى\r\nاين نوع شناخت تعقّلى همان است كه قرآن از آن تعبير به « آيه » كرده است ، مانند اين آيه كه در قرآن آمده است :  « وَ مِنْ آياتِهِ خَلْقُ السَّماواتِ وَ الْأَرْضِ وَ اخْتِلافُ أَلْسِنَتِكُمْ وَ أَلْوانِكُمْ »  « 1 » و يا اين آيهء شريفه :  « وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ بَيْنَكُمْ مَوَدَّةً وَ رَحْمَةً »  « 2 » . قرآن تمام عالم طبيعت را يكسره آيه و نشانه براى شناخت ماوراء طبيعت مىخواند . اين تعبير قرآن است . ما بايد ببينيم آيا اين آيه بودن منحصر به شناخت ماوراء الطبيعه است ؟ منحصر به شناخت خداست ؟ يا نه ، در خود طبيعت هم اين « شناخت آيه‌اى » ( شناخت بعد پنجمى ذهن ) نمونه دارد . اگر در خود طبيعت نمونه نداشته باشد ممكن است قبولش براى ذهن انسان كمى مشكل باشد ، ولى وقتى ببينيم در خود طبيعت نمونه دارد - يعنى بسيارى از شناختهاى ما از خود طبيعت ، شناخت آيه‌اى است ، شناختى است كه به بعد پنجم ذهن مربوط مىشود ، شناختى است كه به بعدى مربوط مىشود كه با آن بعد شناختى ذهن است كه ما خدا را مىشناسيم ، با آن بعد شناختى ذهن است كه ما به وجود روح اعتقاد و ايمان كامل پيدا مىكنيم ، به عالم ماوراء الطبيعه اعتقاد پيدا مىكنيم ، به غيب اعتقاد پيدا مىكنيم و به معنا و معنويت اعتقاد پيدا مىكنيم - ديگر اين مسأله كه طبيعت آيه و نشانهء ماوراء الطبيعه است ، براى ما بسيار آسان خواهد شد .\r\nمطلبى كه جلسهء اول عرض كردم كه ايدئولوژيها براساس جهان‌بينىها ، و جهان‌بينىها براساس جهان‌شناسىها ، و جهان‌شناسىها براساس\r\n\r\n\r\n\r\n\r\n","description":"","footnote":"\r\n( 1 ) . روم / 22 .\r\n( 2 ) . روم / 21 .\r\n","page_name":" 425 ","page_number":425},
  {"content":"\r\n\r\nشناخت‌شناسىهاست ، اينجا نتيجه مىدهد . ما تا شناخت‌شناس نباشيم نمىتوانيم جهان‌شناس باشيم و نمىتوانيم جهان‌بينى داشته باشيم ، و هر ايدئولوژى كه داشته باشيم بايد براساس جهان‌بينى ما باشد .\r\nحال ببينيم آن نمونه‌هايى كه ما در شناخت طبيعت داريم و از نوع شناختهايى هستند كه ما آنها را « شناخت آيه‌اى » ناميديم - يعنى شناختى كه از راه بعد پنجم ذهن پيدا مىشود و غير از شناخت منطقى علمى تجربى است كه فقط جنبهء تعميم و توسعه دارد - كدامند ؟\r\nيك مثال ساده برايتان عرض مىكنم : شما اگر پاى درس يك دانشمند رياضىدان يا زيست‌شناس و يا يك فقيه بنشينيد ، او براى شما حرف مىزند و از علم خودش صحبت مىكند . « صحبت مىكند » يعنى چه ؟ يعنى يك سلسله كلمات معنىدار از زبان او بيرون مىآيد . مثال به مؤلّفين مىزنيم : ما سعدى را نديده‌ايم ( تازه اگر هم ديده بوديم فرق نمىكرد ) اما اكنون كتبى در دست داريم به نام گلستان ، بوستان و طيّبات كه از مردى به نام سعدى است . مىبينيم گلستان اينطور شروع مىشود :\r\n« منّت خداى را عزّ و جلّ كه طاعتش موجب قربت است و به شكر اندرش مزيد نعمت ، هر نفسى كه فرو مىرود ممدّ حيات است و چون برمىآيد مفرّح ذات ، پس در هر نفسى دو نعمت موجود است و بر هر نعمتى شكرى واجب .\r\n از دست و زبان كه برآيد * كز عهدهء شكرش بدر آيد \r\nاعملوا ال داود شكرا و قليل من عبادى الشّكور . . . »\r\nتا آخر گلستان را كه مىخوانيم فرازها و شعرهاى بسيار عالى مىبينيم كه در آن آيات قرآن نيز به كار رفته است . ما چه حكمى مىكنيم ؟ مىگوييم سعدى مرد بسيار باذوق و استعدادى بوده است . اگر از ما بپرسند شناخت شما از سعدى به عنوان يك انسان عالم و يك شاعر باذوق و استعداد چه شناختى است ؟ فرضا خود سعدى را ديده باشيد ، حرف زدنش را ديده باشيد ، كتابش را هم ديده باشيد ، علم و ذوق سعدى در كجاست ؟ علم و ذوق سعدى در آن درونىترين اعماق وجود سعدى است كه علم هنوز نمىتواند معين كند در كجاست . آيا آنچه كه اسمش علم يا عاطفه يا ذوق يا ايمان است واقعاً در سلولها جاى گرفته است يا در ماوراء سلولها وجود دارد ؟ حال\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nفرض كنيم كه اينها در سلول جاى داشته باشند ( بحثى در اين جهت نداريم ) آيا من و شما كه مىگوييم سعدى عالم است ، رفتيم و مغز سعدى را تشريح كرديم ، علمها را در لابلاى سلّولها كلمه به كلمه پيدا كرديم و بعد گفتيم سعدى عالم است ؟ آيا ذوقش را در لابلاى آن سلولها پيدا كرديم ؟ يا مثلًا از مغز سعدى علمها و ذوقها و اصطلاحات و احساسات او را عكس‌بردارى كرديم ؟ !\r\nيا به عنوان مثال آقاى بروجردى كه ما پاى درسش رفتيم و ديديم كه آنطور در مسائل فقهى و اصولى اظهار نظر مىكند و مىگوييم فقيه درجه اول زمان خود بود ، آيا مغز او را ديديم ؟ ما كه جز پوست و صورت آقاى بروجردى چيزى نديديم ، ما از درون مغز او ناآگاهيم ، از خود آن چيزى كه در آن ، محتواها هست هيچ چيز نمىدانيم ولى در عين حال اگر از من كه مثلًا شاگرد ايشان بودم بپرسند آقاى بروجردى در فقه و اصول و تفسير و ادبيّات و تاريخ چطور بوده است ؟ مىگويم در فقه و اصول مرد فوق‌العاده متبحّر و صاحبنظرى بود و بر تفاسير قرآن هم مسلّط بود و بيش از نصف قرآن را حفظ بود ؛ ادبيّات عربش فوق‌العاده خوب بود ؛ انسان باور نمىكرد كه يك مرد فقيه ، به ادبيّات فارسى اينچنين مسلّط باشد . گاه مىشد كه به يك مناسبتى شعرى از مولوى يا حافظ مىخواند و انسان مىفهميد كه او تا بر اينها مسلّط نباشد نمىتواند اينها را به يك مناسبتى در جاى خود بخواند . در اطلاعات تاريخى هم خوب بود . [ بعد اين سؤال پيش مىآيد كه 
  ] تو اينها را از كجا دانستى ؟ اين معلومات مگر در زبان يا چشم است ؟ در روى پوست صورت است ؟ پس در كجاست ؟ ( مادّيّين مىگويند در مغز وجود دارد . الهيّون مىگويند مغز ابزارى است در دست روح ، آن چيزى كه معلومات است غير از آثارى است كه در مغز است . در مغز آثارى پيدا مىشود ولى خود علم و آگاهى در ماوراى مغز است ) . مىگويم من نمىدانم كجا وجود دارد ولى مىدانم كه اين مرد ، آگاهى فقهى ، اصولى ، تفسيرى ، ادبى عربى ، ادبى فارسى و تاريخى داشت . تو از كجا مىدانى ؟ مىگويم از گفته‌هايش ، من پاى درسش بودم . خوب پاى درسش باشى ؟ مىگويم آدمى كه فقيه نباشد كه نمىتواند اينطور ده سال بيست سال تدريس كند و عده‌اى را عالم كند ولى خودش بىسواد مطلق باشد ، همين طور بيايد حرف بزند . آيا مىشود چنين حرفى زد كه شخصى ده سال سر كلاس بيايد ، تدريس كند ، شاگردان همه باسواد شوند ولى خودش بىسواد مطلق باشد ؟ خودش نفهمد كه چه مىگويد ، همين طور مثل كسى كه هذيان مىگويد حرف بزند و اتفاقا همهء اين حرفها جور\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nدربيايد ؟ مىگوييم نه ، نمىشود . اين تا عالم نباشد نمىتواند تعليم كند ؛ اين مؤلّف تا خودش عالم نباشد نمىتواند فلان كتاب علمى را بنويسد . اگر بوعلى سينا فيلسوف نمىبود كتاب شفا به وجود نمىآمد ، اگر طبيب نمىبود كتاب قانون به وجود نمىآمد . از كجا فهميدى او طبيب و عالم بوده است ؟ مىگويم از كتابش ، يعنى از آيه و نشانه . علم بوعلى سينا يا آقاى بروجردى كه قابل مشاهده نيست ، علم كه قابل بررسى و مشاهدهء مستقيم نيست ؛ اين قوّهء تعقّل و قدرت « عمق‌بينى » انسان است كه وقتى مشاهده مىكند ، كلمات را مىشنود ، خطوط را مىبيند و اينها را در يك نظام معيّن مىبيند ، فورا در پشت سر اينها نفوذ مىكند و يك سلسله معلومات مىبيند .\r\nما مىبينيم كه اكثر معلومات ما در جهان ، به اصطلاح قرآن « معلومات آيه‌اى » است . اگر شما مىگوييد فلان كس آدم خوبى است ، خوبى او را نمىتوانيد احساس كنيد ، نمىتوانيد آزمايش كنيد ، كارش را كه آيهء خوبى اوست مىبينيد . اگر مىگوييد فلانى آدم بدى است ، بدى او را كه شما نمىبينيد ، تجربه و بررسى هم نمىتوانيد بكنيد ؛ كارش را مىبينيد ، كارش نشانه بدى خود اوست . مىگوييد فلان كس با من دوست است . دوستى او را كه نمىبينيد ، ولى كارش آيهء دوستى است . فلان كس با من دشمن است . دشمنىاش را كه حس نمىكنيد ؛ مىگوييد كارش نشانهء دشمنى با من است .\r\nپس اكثر شناختهاى ما در جهان ، شناختى است كه نه حسّى مستقيم است ( يعنى همان شناخت احساسى سطحى ) و نه منطقى علمى تجربى ( كه خود موضوع ، قابل تجربه و آزمايش باشد ) بلكه احساس ما به آيه‌هاى شئ تعلّق مىگيرد ولى ذهن ما همواره از آيات و آثار ، مؤثر را در وراى آن مىبيند . قبلًا عرض كردم كه حتى راسل هم به اين حرف اعتقاد دارد ( كه درست هم هست ) مىگويد : حتى گذشته‌ها را از اين راه مىدانيم . ناپلئون را ما نه ديده‌ايم و نه مىتوانيم آزمايش كنيم . ما كه معتقد هستيم ناپلئون در دنيا وجود داشته ، از روى علائم و نشانه‌ها و آيه‌هاست .\r\nاينها معلومات نشانه‌اى است ، يعنى همان نوع معلوماتى كه خدا را هم كه انسان مىشناسد به كمك همين [ نوع معلومات و همين 
  ] نوع شناخت است . شناخت خدا يك نوع شناختى كه اصلا شباهتى با شناختهاى ديگر نداشته باشد و يك چيز مخصوص به خود باشد ، نيست . راه شناختن خدا با راه شناختن بسيارى از مسائل كه\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nدر طبيعت مىشناسيم عينا يكى است . اگر ما راه خداشناسى را انكار كنيم بايد 90 % معلومات خودمان را دور بريزيم در صورتى كه احدى نمىتواند [ چنين ادعايى 
  ] كند .\r\nشما از كجا مىگوييد كه لنين يك مرد انقلابى بود ؟ شايد محافظه‌كارترين آدمها بوده و اصلا فكر انقلاب هم به ذهنش خطور نكرده است . مىگوييد فعاليتها و نوشته‌ها و نطقهايش را مىبينيم و از آثار موجود ، انقلابى بودنش را مىفهميم .\r\n\r\n","description":"","footnote":"","page_name":" 429 ","page_number":429},
  {"content":"\r\n . \r\n","description":"","footnote":"","page_name":" 430 ","page_number":430},
  {"content":"\r\n\r\n\r\nروان ناخودآگاه و شناخت آيه‌اى\r\nانسان را از دو جنبه مىتوان مطالعه كرد : جنبهء جسمى و بدنى ، و جنبهء روحى و روانى . آنچه به جنبه‌هاى جسمى انسان مربوط مىشود ، در علم پزشكى ، و آنچه به جنبه‌هاى روحى و روانى انسان مربوط مىشود در « علم النفس » بررسى مىشود كه امروز به آن « روان‌شناسى » مىگويند . البته امروز علوم توسعه پيدا كرده است . مثلًا خود پزشكى شعبه‌هاى متعدد يافته است . علاوه بر پزشكى علوم ديگرى نظير نژادشناسى نيز به بدن انسان مربوط مىشود كه [ امروزه 
  ] مطرح است ، ولى ما عجالتا به اينها كارى نداريم .\r\nدر صد سالهء اخير ، در حوزهء روح و روان انسان ، علمى به وجود آمده است كه آن هم نوع خاصى از روان‌شناسى است ولى با روان‌شناسىها و علم النفس‌هاى گذشته تفاوت عظيمى دارد و لذا اسم آن را « روانكاوى » گذاشته‌اند . روانكاوى خود نوعى علم النفس و روان‌شناسى است كه به روان ناخودآگاه انسان مربوط مىشود نه به روان خودآگاه او ؛ يعنى كشف شده است كه روان انسان دو حوزه و دو بخش دارد :\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nبخش خودآگاه كه همان بخشى است كه بشر از قديم الايّام مىشناخته است ، و بخش ناخودآگاه كه امروز سرپنجهء علم توانسته است به آن دست بيندازد .\r\nفرق روان خودآگاه با روان ناخودآگاه چيست ؟ روان خودآگاه يعنى قسمتهايى از روح و روان ما كه وجود آنها را در خودمان درك مىكنيم و به وجود آنها آگاهيم . مثلًا در ما « احساس » به معناى حس كردن ( كار حواس ظاهرى ) وجود دارد . چشم ما مىبيند و خود ما هم آگاهيم كه چشممان مىبيند . قوه حافظهء ما آنچه را كه احساس كرده‌ايم در خود نگاه مىدارد . خود ما آگاهيم كه يك قوهء حافظه داريم ؛ گاهى مىگوييم قوهء حافظه‌ام ضعيف شده يا قوىتر شده است ، قوهء حافظهء من از قوهء حافظهء فلان شخص كمتر يا بيشتر است . همچنين آگاهيم كه تعقل و تفكر « 1 » داريم ، [ يعنى 
  ] تفكرها داخل حوزهء خودآگاه وجود ماست . در ما يك سلسله تمايلات ، رغبتها ، شهوتها ، نفرتها ، ترسها و امثال اينها وجود دارد . ما خودمان وجود اينها را احساس مىكنيم . اگر در ما رغبت به مقام هست ، خودمان هم وجود اين رغبت را احساس مىكنيم ، مىفهميم كه دلمان مىخواهد مقام عالى داشته باشيم . در ما غضب و خشم هست ، آن را هم درك مىكنيم ، و غرايز خود را ادراك مىكنيم .\r\nاما روان ناخودآگاه يعنى چيزهايى كه از جنس و سنخ روان هست ولى با وجود اين ما به آنها آگاه نيستيم و آنها را در خودمان درك نمىكنيم .\r\n\r\nدو خصوصيت حوزهء روان ناخودآگاه\r\nحوزهء روان ناخودآگاه دو خصوصيت دارد . يك خصوصيت آن اين است كه حاكم بر روان خودآگاه است . روان ناخودآگاه فرمان مىدهد ، روان خودآگاه مىپذيرد . از اين جهت گفته‌اند [ مثل ايندو 
  ] مثل يك كارخانهء عظيمى است كه دستگاه موتور و دستگاه انتقال نيروى اين كارخانه در زير زمين نهاده شده است و قسمتهاى رويين آن كه عمليات نهايى را انجام مىدهد در قسمت بالا قرار دارد . آن كس كه نگاه مىكند ، قسمت بالا را مىبيند و خيال مىكند كه كارخانه همين قسمت بالا است ؛ نمىداند كه قسمت بالا تابع و مسخّر قسمت پايين است و اساس ، آن قسمت پايينى\r\n\r\n\r\n\r\n\r\n","description":"","footnote":"\r\n( 1 ) . در جلسات گذشته كه دربارهء مرحله شناسايى منطقى بحث مىكرديم صحبت ما راجع به همان تفكر بود .\r\n","page_name":" 432 ","page_number":432},
  {"content":"\r\n\r\nاست ؛ اگر بالا حركتى هست به دليل حركتهاى طبقهء زيرين و به دليل نيروهايى است كه در طبقهء زيرين وجود دارد .\r\nخصوصيت دوم اين است كه علاوه بر اينكه طبقهء زيرين روح ما [ يعنى 
  ] روان ناخودآگاه فرمانده است و روان خودآگاه فرمانبر ، بخش روان ناخودآگاه بسى عظيم‌تر و وسيع‌تر و گسترده‌تر است . قسمت خودآگاه ما نسبت به بخش ناخودآگاه ، قسمت كم و كوچكى را تشكيل مىدهد . قسمت مهم روان ما را روان ناخودآگاه ما تشكيل مىدهد . مثل مىزنند كه اگر هندوانه يا قطعه يخى را در آب بيندازند ، مقدار كمى از آن از آب بيرون مىآيد و آب قسمت اعظم آن را در برمىگيرد . مىگويند عينا به همان نسبت كه قسمتهاى بيشترى از يك هندوانه يا يخ زير آب قرار مىگيرد و قسمت كمى روى آب ، قسمتهايى از روان انسان هم به همين نسبت از آگاهى ما مخفى و از شعور ما پنهان است ؛ قسمت بسيار كم آن همان است كه خودمان آن را درك مىكنيم و به وجود آن آگاه هستيم .\r\nدر قديم يك مثل عاميانه‌اى بود ، مردم فكر مىكردند - من نمىدانم تا چه اندازه درست است - كه آدمهاى كوتوله خيلى زرنگ و باهوش هستند ؛ مىگفتند اين آدم كوتوله كه مىبينى قدش اينقدر است ، ده برابر اين مقدار زير زمين است .\r\nاين يك حرف عاميانه‌اى بود [ اما 
  ] بعد معلوم شد كه همهء مردم اينطورند ، همهء مردم كوتوله‌اند ولى از نظر روانى ؛ يك مقدار از روانش همان است كه خودش حس مىكند و به وجود آن آگاه است - كه قسمت كمى از روان اوست - و قسمتهاى بيشترش همان است كه خودش هم از وجود آنها آگاه نيست .\r\n\r\n« پنهانهاى روان انسان » در قرآن و دعاى كميل\r\nدر اين زمينه نكاتى در قرآن مجيد و كلمات على ( عليه السلام ) و كلمات حكماى الهى و عرفايى مثل مولوى وجود دارد ؛ يعنى تا حدود زيادى حكما و عرفا هم به اين نكته توجه كرده‌اند . حال مطلبى را كه آنها گفته‌اند عجالتا مطرح نمىكنم ، فقط يك مورد از قرآن كريم و يك فراز از كلمات امير المؤمنين ( نه از نهج البلاغه بلكه از دعاى كميل ) نقل مىكنم و فعلا از اين قسمت مطلب رد مىشوم .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nدر قرآن مجيد در سورهء مباركهء طه مىفرمايد :  « فَإِنَّهُ يَعْلَمُ السِّرَّ وَ أَخْفى »  « 1 » خدا آگاه به راز است ، آگاه به پنهان است ، و آگاه به پنهان‌تر از پنهان است . اين « پنهان‌تر از پنهان » چيست ؟\r\nبراى انسان چيزى پنهان‌تر از اين نيست كه امرى را در دل خود پنهان كند . اگر انسان چيزى را در دل خاك يا هر جاى ديگر پنهان كند ممكن است كسى پيدا كند ، ولى اگر چيزى به صورت سرّ باشد ، يعنى اصلا از درون دل بيرون نيايد ، چيزى مخفىتر از آن براى انسان نيست . از امام سؤال شد : چرا قرآن مىگويد خدا راز را مىداند و « از راز پنهان‌تر » را هم مىداند ؟ « از راز مخفىتر » چيست ؟ امام فرمود : « از راز پنهان‌تر » آن چيزى است كه در روان تو وجود دارد و خودت نمىدانى و فراموش كرده‌اى .\r\nعلى ( عليه السلام ) در دعاى كميل مىفرمايد : « الّذين وكّلتهم بحفظ ما يكون منّى » تو ملائكه‌اى را بر من موكّل كردى « 2 » ، آنها را مأمور من كردى و تمام اعمال مرا ضبط و ثبت مىكنند .\r\nبعد براى اين كه مردم چنين خيال و توهمى نكنند كه خدا كه ملائكه را فرستاده العياذباللّه مثل كسى است كه به مأمور احتياج دارد و خودش به تنهايى نمىتواند ، يا شريك در ملك و به تعبير قرآن « ولىّ از ذلّ » دارد ، مىفرمايد : « و كنت انت الرقيب علىّ من ورائهم » تو خودت باز بر فرشتگان ، ناظر و شاهد هستى ؛ نه فقط شاهد بر آنها « و الشّاهد لما خفى عنهم » چيزهايى در حوزهء وجود من است كه حتى بر ملائكه كه جنود غيبى هستند مخفى مىماند - يعنى وجود من غيب و پنهانهايى دارد كه ملائكه هم از آنها آگاه نيستند و نمىتوانند آگاه باشند - ولى تو خودت آن گواهى هستى كه آنچه را كه بر آنها هم پنهان است شاهدى .\r\nاز اينجا انسان مىفهمد كه قضيهء روح و روان انسان چقدر عجيب است كه قرآن مىگويد « سرّ و پنهان‌تر از سرّ » و على ( عليه السلام ) مىفرمايد چيزهايى [ در روح و روان انسان 
  ] هست كه از ملائكه هم پنهان مىماند و تنها خداست كه بر آنها آگاه است .\r\nاين روان ناخودآگاه از كجا و چگونه ايجاد مىشود ؟ نظريهء علماى روانكاو در\r\n\r\n\r\n\r\n\r\n","description":"","footnote":"\r\n( 1 ) . طه / 7 .\r\n( 2 ) . اين مطلب در قرآن هست :  « ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ »  ( ق / 18 ) .\r\n","page_name":" 434 ","page_number":434},
  {"content":"\r\n\r\nاين جهت مختلف است .\r\n\r\nنظريهء فرويد\r\nفرويد « 1 » - كه قهرمان روانكاوى است - معتقد بود كه تمام عناصر روان ناخودآگاه انسان از روان خودآگاه گريخته‌اند و در آنجا جايى را براى خودشان تشكيل داده‌اند ؛ يعنى عناصر روان ناخودآگاه ابتدا در روان خودآگاه بوده‌اند ، ولى اين عناصر از مرزى كه ميان روان خودآگاه و روان ناخودآگاه وجود دارد به طور پنهان گريخته‌اند و به قسمت روان ناخودآگاه رفته‌اند . آنها تدريجا در آنجا دنيايى تشكيل داده‌اند كه از روان خودآگاه بسيار مفصل‌تر و وسيع‌تر و گسترده‌تر است . از نظر فرويد ، مخصوصا پس‌راندگىهاى روان [ باعث اين گريز مىشود 
  ] . « پس‌راندگىها » يعنى آنجا كه غرايز و تمايلات انسان ميل به بروز و ظهور دارند ولى انسان مانع بروز و ظهور آنها مىشود ( به قول او سانسور مىكند ) ، عادات و عرف اجتماعى اجازه نمىدهد كه قسمتى از روان خودآگاه انسان [ بروز كند 
  ] . مثلًا انسان بر يك امرى خشم گيرد [ ولى نتواند خشم خود را ارضا كند 
  ] . البته بيشتر تكيهء فرويد روى تمايلات جنسى است : انسان از نظر جنسى تمايلى پيدا مىكند ولى شرايط و محيط اجتماعى اجازهء بروز نمىدهد ؛ چاره‌اى نمىبيند الّا اينكه اين ميل و به اصطلاح اين عشق را فراموش كند . مثلًا به خيابان مىرود ، چشمش به يك صورت مىافتد ، دلش به دنبال چشم مىرود « 2 » ، ولى انسان حس مىكند كه نمىشود دنبالش را گرفت ، راه بسته است ، چاره‌اى نمىبيند جز اينكه فراموش كند ، فراموش هم مىكند ولى در واقع فراموش نكرده است ؛ قضيه فراموش شدنى نيست . وقتى آن ميل ديد كه به او اجازهء بيرون آمدن از اين طرف نمىدهند ، از آن دروازهء ديگر كه در روان انسان وجود دارد مىگريزد و به روان ناخودآگاه مىرود . اين احساس و تمايل هميشه مىداند كه اگر بخواهد بيرون بيايد فورا مىگويند : برو گم شو ! و اجازهء بيرون آمدن به او نمىدهند .\r\n\r\n\r\n\r\n\r\n","description":"","footnote":"\r\n( 1 ) .  Freud  .\r\n( 2 ) . به قول شاعر :\r\n دل برود چشم چو مايل بود * دست نظر رشته‌كش دل بود \r\nعجيب است كه اين شعر را كسى گفته كه تبليغ عريانى كرده است .\r\n","page_name":" 435 ","page_number":435},
  {"content":"\r\n\r\nاما او كه نمىتواند براى هميشه [ در روان ناخودآگاه 
  ] بماند . چه مىكند ؟ تغيير چهره و قيافه مىدهد ، ماسك به چهرهء خودش مىزند . مثل كسى كه در كشورى تحت تعقيب است ، از مرزها فرار مىكند و به خارج از كشور مىرود ؛ مىداند كه اگر با آن چهره و قيافه و با آن شناسنامه و گذرنامه از مرز داخل شود فورا توقيف مىشود ، و از طرفى مىخواهد به كشور بيايد ؛ چه مىكند ؟ شناسنامه و گذرنامه‌اش را عوض مىكند ، ماسك مىزند و با نام ديگر از مرز وارد مىشود .\r\nفرويد معتقد است كه بسيارى از تجلّيات روان ناخودآگاه انسان ، عناصر رانده شده از روان خودآگاه است كه ابتدا جنبهء سفلى و جنبهء پست و حيوانى داشته‌اند ، بعد گريخته‌اند و به روان ناخودآگاه رفته‌اند ؛ چاره‌اى نديده‌اند جز اينكه در يك لباس و با ماسك و چهرهء ديگرى بيرون بيايند . مثلًا به صورت يك خيرخواهى اخلاقى بروز مىكنند . وقتى انسان مىبيند عاطفه‌اى در دلش بروز كرده و مثلًا مدتى است اين ميل در او پيدا شده كه در مؤسسات نيكوكارى خدمت كند ، آن وقت به آن اجازهء بيرون آمدن مىدهد ، چرا ؟ چون شناسنامه و گذرنامه‌اش عوض شده ، چهره و لباس و قيافه‌اش تغيير كرده است .\r\nفرويد اصلًا به انسانيّت اصيل اعتقاد ندارد ؛ مىگويد آنچه كه شما آن را « انسانيت » و « تعالى انسانيت » مىناميد ذاتش حيوانيت است ، حيوانيت رانده شده از روان ناخودآگاه و « رفته در درون » بدون اينكه ماهيت و ذاتش تغيير كرده باشد ، [ فقط 
  ] چهره و شناسنامه و گذرنامه و لباس عوض كرده و [ بيرون 
  ] آمده است . نظريهء فرويد يكى از آن نظريه‌هاى غربى است كه در آن ، زير پاى توجيه و تفسير « انسانيت » به كلى روبيده مىگردد و فاتحهء انسانيّت خوانده مىشود .\r\nاين نظريهء جناب فرويد است . شما هر كارى كنيد و بگوييد آقاى فرويد ! ما ابوذر داريم ، معاويه هم داريم ؛ لومومبا داريم ، موسى چومبه هم داريم ؛ مىگويد از نظر ماهيّتى هيچ فرقى ميان ابوذر و معاويه ، ميان لومومبا و چومبه ، و ميان موسى و فرعون - العياذباللّه - نيست ؛ چرا ؟ همه يك چيز است ؛ چيزى را كه معاويه مىخواهد ابوذر هم مىخواهد ، آن را كه چومبه مىخواهد لومومبا هم مىخواهد ؛ لومومبا همان چومبه‌اى است كه تمايلات حيوانى او اجازهء ظهور و بروز پيدا نكرده و بعد به روان ناخودآگاه رانده شده و از آنجا در لباس آزاديخواهى ، عدالتخواهى ، انسان دوستى ، آزادگى و انصاف بيرون آمده است ؛ ابوذر هم نسبت به معاويه يك چنين آدمى است .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nولى اين نوع تفسير و توجيه براى روان ناخودآگاه را ساير روانكاوان نپذيرفته‌اند .\r\n\r\nنظريهء يونگ\r\nفرويد شاگردى دارد به نام يونگ « 1 » . او به روان ناخودآگاه معتقد است « 2 » ولى آن توجيهى را كه جناب فرويد كرده است - كه تمام عناصر روان ناخودآگاه را عناصر رانده شده از روان خودآگاه بالاخص عناصر جنسى تشكيل مىدهد - قبول ندارد . يونگ مىگويد قسمتهايى از روان ناخودآگاه ما فطرى است و پايهء انسانيت انسان را تشكيل مىدهد ؛ يعنى احساس اخلاقى ، احساس عبادت و پرستش ، احساس علم دوستى و حقيقت‌خواهى ، احساس زيبايى دوستى و [ به طور كلى 
  ] همهء احساسهاى انسانى انسان ، اركانى در فطرت و سرشت او هستند و در روان ناخودآگاه انسان وجود دارند ؛ ولى اين عناصر روان ناخودآگاه قبل از آن كه از روان خودآگاه ما چيزى رانده شود وجود داشته‌اند . پس روان ناخودآگاه ما از دو قسمت تشكيل مىشود : قسمت عناصر اساسى فطرى خدادادى متعالى انسانى - كه اينها بايد باشد و پرورش داده شود - و قسمت عناصر رانده شده از روان خودآگاه انسان .\r\nولى امروز در اصل اين مطلب كه انسان داراى دو روان است : روان خودآگاه و روان ناخودآگاه ، و اينكه روان ناخودآگاه حاكم و مسخّر روان خودآگاه است و نيز حوزهء بسيار عظيم‌ترى است « 3 » ، شك و ترديدى نيست .\r\n\r\nمسئلهء تلقين\r\nمسئلهء تلقين از مسائل بزرگ « علم الروح » است . اين مسئله را امروز با روان ناخودآگاه به شكل عالى توجيه و تفسير كرده‌اند كه انسان چگونه روانش تلقين\r\n\r\n\r\n\r\n\r\n","description":"","footnote":"\r\n( 1 ) .  Yung  .\r\n( 2 ) . امروز در اين كه انسان داراى يك شعور مخفى و يك روان ناخودآگاه است بحثى نيست .\r\n( 3 ) . اگر بگوييم روان خودآگاه به اندازهء يك درياچه است ، روان ناخودآگاه به اندازهء يك اقيانوس بزرگ است .\r\n","page_name":" 437 ","page_number":437},
  {"content":"\r\n\r\nمىپذيرد . انسان در بيدارى هم تلقين‌پذير است ولى چون در بيدارى روح مقاومت مىكند [ نمىتوان اثر آن را مانند هنگام خواب ملاحظه كرد . 
  ] اگر بتوانند كسى را به وسيلهء هيپنوتيزم به خواب مغناطيسى ببرند هرچه به او تلقين كنند در روان ناخودآگاهش وارد مىشود ( چون در حال خواب ، روان خودآگاه مقاومت نمىكند ) و وقتى بيدار شود حس نمىكند كه چيزى به او گفته يا ياد داده‌اند .\r\nگوستاولوبون « 1 » مىگويد : مىخواستم اين قضيه را تجربه كنم كه آيا مسئلهء تلقين و روان ناخودآگاه در اين حد درست است يا نه ؟ دختر جوانى را آوردند و به خواب مغناطيسى بردند . در اين حال آنچه را كه من دلم مىخواست به او تلقين كردند . مىخواستم بگويم كه اين دختر در فلان روز ، فلان ساعت ، سر فلان چهارراه براى يك سؤال علمى با من وعدهء ملاقات بگذارد ( ظاهراً مىگويد اين كار را خود من انجام دادم ) . چند روز گذشت ، يك وقت ديدم همان دختر تلفن مىكند يا نامه نوشته است : استاد ! من دچار يك مشكلى هستم ، فكر كردم اين مشكل را غير از تو كسى حل نمىكند ، اگر وقت داريد فلان روز ، فلان ساعت ، سر فلان چهارراه تشريف بياوريد ؛ من يك سؤال كوچكى دارم ؛ يعنى همان كه در روان ناخودآگاه او رفته بود در روان خودآگاهش بروز كرد بدون آنكه خودش بفهمد كه اين تلقينى است كه ديگران كرده‌اند و آنها اين فكر را به روان ناخودآگاه او فرو كرده‌اند .\r\nامروز مسئلهء معالجهء جسمى بسيارى از بيماريها با وسائل روحى مثل تلقين ، يك مسئلهء بسيار جالب توجه و به رسميّت شناخته شده است . اگر كتاب تداوى روحى حسين كاظم‌زاده « 2 » را بخوانيد مىبينيد در اين زمينه بحثهاى خيلى خوبى آورده است .\r\n\r\nروان ناخودآگاه و اثبات اصالت روح\r\nچنان كه گفته شد وجود روان ناخودآگاه در انسان مسلّم است . مسئلهء كشف روان\r\n\r\n\r\n\r\n\r\n","description":"","footnote":"\r\n( 1 ) .  Gustave Lebon  .\r\n( 2 ) . حسين كاظم‌زاده يك ايرانى مسلمان بود كه چندين سال پيش از ايران مهاجرت كرد و به اروپا رفت . سالهاى اول ( در اوايل مشروطيّت ) فعاليتهاى علمى و ادبى و سياسى داشت . بعد به يك دهكده‌اى - ظاهراً در سوييس - رفت و آنجا منزوى شد . در آنجا مطالعات علمى مىكرد و كتاب مىنوشت . بسيارى از كتابهايش را به فارسى نوشته است كه در ايران هم چاپ شده است .\r\n","page_name":" 438 ","page_number":438},
  {"content":"\r\n\r\nناخودآگاه دو نتيجهء علمى براى الهيّون دربرداشت « 1 » . يكى از آن نتايج در خود مسئله روح بود . روان ناخودآگاه اصالت روح را بيش از پيش ثابت كرد زيرا مسلّم شد كه عوارضى كه در روان ناخودآگاه پيدا مىشود اصلا به عالم اعصاب انسان مربوط نيست . حتى خود فرويد معتقد است كه بسيارى از ديوانگيها كه پيدا مىشود معلول بيماريهاى عصبى نيست ، معلول فرمان روان ناخودآگاه است .\r\nگاهى مىگويند فلان كس از غصه ديوانه شد ، و واقعاً هم هستند افرادى كه از غصه ديوانه مىشوند . البته ديوانه به اين معنا كه يك حالت « خل‌گرى » پيدا مىكنند و ديگر آن غصه‌اى كه بايد بخورند اصلا نمىخورند . وقتى اين افراد را معاينه پزشكى مىكنند هيچ عارضه‌اى در اعصابشان مشاهده نمىكنند ولى در عين حال در عمل مىبينند كه كارهاى خل‌گرى مىكنند .\r\nچرا اينطور مىشوند ؟ اين نوع افراد گاهى دچار مصيبتهاى بسيار بزرگ غير قابل تحمل مىشوند . اينجاست كه روان ناخودآگاه دست به كار مىشود ، يعنى كارى مىكند كه در دستگاه شعور خودآگاه اختلال ايجاد شود . در عالم خيالات و تخيّلات و اوهام ، عالمى براى خودش پيدا مىكند و هنگامى كه در عالم خيالات و اوهام رفت اصلًا هيچ فكر نمىكند كه مثلًا بچه‌اش مرده است ، چه بسا فكر مىكند كه او زنده است . من به بعضى از اين اشخاص برخورد كرده‌ام كه در بعضى از كارهايشان فوق‌العاده‌اند ، يعنى مثل يك آدم عادى ، باهوش و بافهم و زيرك هستند ، ولى مع ذلك در يك سلسله مسائل اين حالت خل‌گرى را دارند . بعد از تحقيق روشن شده كه اينها چنين اشخاصى هستند .\r\nمعلوم مىشود كه شعر اين شاعر كه مىگويد :\r\n ز هشياران عالم هر كه را ديدم غمى دارد * دلا ديوانه شو ديوانگى هم عالمى دارد \r\nفقط شعر نيست ، اندكى هم حقيقت است . گاهى « دلا ديوانه شو ديوانگى هم عالمى دارد » فرمانى است كه شعور باطن به انسان مىدهد ؛ مىگويد اين شعور ، اسباب زحمت است ، پدر آدم را درمىآورد ، بزن به بىشعورى ( نه به اين معنا كه تعمدا اين\r\n\r\n\r\n\r\n\r\n","description":"","footnote":"\r\n( 1 ) . با اينكه كسانى كه در اين راه كار كرده‌اند دنبال اين نبودند كه براى الهيّون [ كارى كرده باشند ؛ 
  ] آنها دنبال كار علمى خودشان بودند .\r\n","page_name":" 439 ","page_number":439},
  {"content":"\r\n\r\nكار را بكن ؛ يعنى من كارى مىكنم كه تو اصلا به بىشعورى بزنى در حالى كه خودت هم نمىفهمى ) . يكى از افرادى كه دچار اين نوع بيماريها بود و به تخيّلات و اوهام گرفتار بود ، از جمله تخيّلاتش اين بود كه هر وقت كسالت پيدا مىكرد ، براى بهبود خودش نذر مىكرد يك چلوكباب بخورد !\r\nپس نتيجهء اول كشف روان ناخودآگاه اين بود كه مسئلهء اصالت روح را بسيار روشن كرد ؛ معلوم شد روان انسان خيلى عميق‌تر از اين حرف سادهء بچه‌گانه‌اى است كه چهارتا ماترياليست مىگويند : [ حالات روانى انسان معلول 
  ] فعل و انفعال شيميايى سلسله اعصاب است .\r\n\r\nكشف روان ناخودآگاه و « شناخت آيه‌اى »\r\nنتيجهء دوم ، در « شناخت‌شناسى » يعنى در مسئلهء « ما نحن فيه » است .\r\nروان ناخودآگاه - كه امروز از نظر علم يك حقيقت مسلّم شناخته مىشود - نسبت به روان خودآگاه يعنى « غيب » نسبت به « شهادت » . روان ناخودآگاه ، غيب وجود انسان است « 1 » . قبلًا هم غيب و شهادت مىگفتيم [ ولى اينطور معنا مىكرديم 
  ] : شهادت يعنى اين بدن و غيب يعنى روان ( همين روان خودآگاه ) . امروز ثابت شده كه نه تنها شهادتى داريم ( يعنى بدن ) و غيبى داريم ( يعنى روان ) بلكه يك غيب غيبى هم داريم كه همان روان ناخودآگاه است .\r\nبدن خود را با حواس ظاهرى حس مىكنيم ، روان را با حس باطن شهود مىكنيم ، اما روان ناخودآگاه را از كجا درك مىكنيم ؟ آيا فرويد و امثال فرويد روان ناخودآگاه را در لابراتوار كشف كردند ؟ اگر در لابراتوار ببينند كه جسمانى است و روان نيست . روان را كسى در لابراتوار نمىبيند ( هيچ كس همچنين ادعايى نكرده است ) و اگر بگوييد خودشان اين را در خودشان احساس مىكردند ، آن وقت مىشود روان خودآگاه . آرى ، از مجموع علائم و نشانه‌هايى كه در روان خودآگاه ديدند ، كم‌كم آن را كشف كردند . از اين علائم و بروزات و ظهورات ، مخصوصا از آنچه كه\r\n\r\n\r\n\r\n\r\n","description":"","footnote":"\r\n( 1 ) . اين كه خدا انسان را به گونه‌اى آفريده است كه بزرگ‌ترين آيهء الهى است - كه خيلى دلايل دارد - يكى از دلائلش همين است .\r\n","page_name":" 440 ","page_number":440},
  {"content":"\r\n\r\nدر عالم رؤيا براى انسان رخ مىدهد [ به وجود روان ناخودآگاه پى بردند 
  ] . عالم رؤيا براى فرويد يك كليد حل معماى روان ناخودآگاه شد ، يعنى از وجود رؤياها توانست پى ببرد كه انسان روان ناخودآگاهى دارد كه نمىتوان آن را در زير ذرّه‌بين‌ها ديد و يا شهود باطن كرد ( مثلًا آگاهى روان‌شناسى از آن پيدا كرد ) . علائم در مجموع نشان داد كه ما يك چنين غيب و پنهانى داريم .\r\nاين چه نوع شناختى است ؟ اين همان شناخت آيه‌اى است كه جلسهء گذشته عرض كردم ؛ يعنى خداى متعال به ذهن انسان خاصيتى داده است كه از آنچه مىبيند و حس مىكند ، به عنوان علامت و نشانه [ استفاده مىكند تا 
  ] درون و باطنى را كه پشت آن است كشف كند . روان ناخودآگاه را بشر كشف كرد ( نه اينكه احساس كرد ، كشف كرد ) ، غيبى را از شهادت كشف كرد .\r\nآيا سيّاره نپتون براى اولين بار به وسيلهء دوربين كشف شد ؟ خير ، مردى رياضىدان و ستاره‌شناس وقتى همهء منظومهء شمسى را زير نظر گرفت گفت بايد در آن قسمت از فضا هم مدارى باشد و سيّاره‌اى در آن مدار حركت كند ، نمىشود اين منظومه فقط از اين سياره‌ها تشكيل شده باشد ، يعنى روى صفحهء كاغذ وجود نپتون را كشف كرد ؛ بعدها - كه دوربينهاى قوىتر اختراع شد - ديگران آنچه را كه او قبلًا با نيروى تفكر و تعقل از روى علائم و نشانه‌ها كشف كرده بود تأييد كردند .\r\n\r\nمقايسهء شناخت ابراهيم ( ع ) و شناخت روانكاوان\r\nفرق ابراهيم خليل با فرويد و همهء روانكاوان عالم چيست ؟ فرق ابراهيم خليل با كسى كه سيارهء نپتون را كشف كرد چيست ؟ فرقش اين است كه كار اينها مربوط به جزئى از عالم است ؛ آقاى فرويد از وجود انسان ، جزء ديگرى و آن آقاى ستاره‌شناس از جزئى از منظومهء شمسى جزء ديگرى را كشف كرد ؛ ولى ابراهيم خليل چه كرد ؟ ابراهيم ( ع ) سودا را يكسره كرد ، تنها به روان انسان نگاه نكرد ، تنها به خورشيد و ماه و زمين نگاه نكرد ؛ عالم طبيعت و حركت و عالم اجسام را يكسره زيرنظر گرفت و گفت اين [ جهان 
  ] غيب و باطنى دارد . او اول خودش را موضوع مطالعه قرار داد . خودش را يك موجود متربّى و متغيّر و مقهور و يك موجودى كه چه بخواهد و چه نخواهد قوه و قدرتى هست كه او را گردش و حركت مىدهد ( كوچك\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nبوده ، بزرگش كرده است و دارد پيرش مىكند ) حس كرد . در تمام وجود خودش تغيير و حركت را احساس كرد . اين دغدغه در وجودش پيدا شد كه بايد تغيير دهنده و حركت دهنده و موتورى در عالم ، موجود باشد . ابراهيم كه در غار زندگى كرده است ، در تقيّه زندگى كرده است و سالها در جايى بوده كه آسمان را نمىتوانسته ببيند ، براى اولين بار چشمش به يك ستارهء طالع مىافتد ، مىگويد :  « هذا رَبِّي ؟ »  ( وقتى كه چيزى را مثل خودش مىبيند مىفهمد كه انسان است و نمىتواند ربّ او باشد ) آيا آنكه مرا تربيت مىكند ، تغيير و حركت مىدهد ، آن نيروى حاكم بر وجود من همين است ؟  « فَلَمَّا أَفَلَ قالَ لا أُحِبُّ الْآفِلِينَ »  « 1 » تا افول و تغيير كرد گفت : اين هم كه مثل من متغير و ناثابت است ، مقهور و مربوب است ، معلوم است اختيارش دست خودش نيست . چشمش به ماه كه افتاد ديد درخشان‌تر است ، گفت : [ ربّ من 
  ] همين است . لحظاتى بعد ماه جايش را عوض كرد ، گفت : اين هم مثل من جزئى است ، گويا دارد وظيفه‌اى را انجام مىدهد ، اين هم تحت تأثير قدرت و قوهء ديگرى است . بعد كه خورشيد طلوع كرد گفت : [ پروردگار من 
  ] همين است . ولى بعد ديد كه نيّرترين و روشن‌ترين ستارگان هم مقهور است . يك مرتبه گفت ( سودا چنين خوش است كه يك جا كند كسى ) : پس تمام آنچه از اين جنس است مثل خودم هستند ، تمام ما شهادتيم ، تمام اين عالم ظاهر است ، به منزلهء قسمت پيداى آن هندوانه است ؛ قسمت اعظم اين هندوانه قسمت ناپيداى آن است :  « إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ »  « 2 » من چهرهء خودم را متوجه آن حقيقتى كردم كه تمام علويها و سفليها را مىچرخاند ، آن غيبى كه در ماوراى اينهاست .\r\nاز نظر ماهيّت شناخت‌شناسى ، ميان شناخت فرويدى و شناخت ابراهيمى هيچ فرقى نيست ، از نظر موضوع فرق است . شناخت‌شناسى ابراهيم با شناخت‌شناسى آن ستاره‌شناس و با شناخت‌شناسى شما ( در مثالى كه در جلسهء گذشته راجع به آية اللّه بروجردى و يا سعدى عرض كردم ) از نظر ماهيت شناخت‌شناسى فرق نمىكند . ماهيت شناخت‌شناسى در هر دو يكى است منتها موضوعش دوتاست . شما با آثار سعدى و آية اللّه بروجردى آنها را مىشناسيد ، از منظومهء شمسى به وجود آن\r\n\r\n\r\n\r\n\r\n","description":"","footnote":"\r\n( 1 ) . انعام / 76 .\r\n( 2 ) . انعام / 79 .\r\n","page_name":" 442 ","page_number":442},
  {"content":"\r\n\r\nسيّاره و از روان خودآگاه انسان به روان ناخودآگاه انسان [ پى مىبريد 
  ] ، ولى پيامبران آمده‌اند به شناخت انسان ژرفا بدهند .\r\nفرق علم و دين در همين جاست : علم آمده است براى اينكه به شناسايى انسان گسترش بدهد ، شناخت را افزايش دهد . اديان هم آمده‌اند كه به شناخت انسان افزايش دهند « 1 » ، اما افزايش در جهت ژرفايى شناخت ؛ آمده‌اند بگويند تمام اين جهان كه مىبينى ، در مقابل جهان غيبى كه بر اين جهان احاطه دارد كحلقه فى فلاة مثل يك حلقه است در صحرا ( يك حلقه در مقابل يك صحرا چقدر حقارت دارد ! اين جهان هم نسبت به جهان غيب اينقدر حقير است ) ؛ از اين عالم چيزى كم نكرده‌اند ، بلكه عظمت آن عالم را به ما ارائه و نشان داده‌اند .\r\nبحث ما دربارهء « مراحل شناخت » در اينجا پايان مىپذيرد .\r\n\r\n\r\n\r\n\r\n","description":"","footnote":"\r\n( 1 ) . اگر يادتان باشد دو نوع افزايش داشتيم : افزايش افقى يعنى گسترش و توسعه كه علم اين كار را مىكند ، [ و افزايش عمقى 
  ] .\r\n","page_name":" 443 ","page_number":443},
  {"content":"\r\n . \r\n","description":"","footnote":"","page_name":" 444 ","page_number":444},
  {"content":"\r\n\r\n\r\nشناخت حقيقى\r\nوارد مبحث « ملاك و معيار شناخت » مىشويم كه خود اين مسئله دو بحث است :\r\nبحث ملاك شناخت و بحث معيار شناخت « 1 » .\r\nقبلًا عرض كرديم كه انسان در شناختهايش به مواردى برمىخورد كه خطاى آنها را كشف مىكند ، مىبيند شناخت او غلط ، خطا و اشتباه بوده است .\r\nمثالى از امور جزئى ذكر مىكنند : شما با يك نفر دوست مىشويد ، مدتى با او معاشرت مىكنيد و معتقد مىشويد كه او آدم خوبى است ، انسان صادق و باوفا و بىحيله و نيرنگى است . هر كس هم كه از شما دربارهء او مىپرسد ، اينطور راجع به او گواهى مىدهيد . بعد از مدتى كه يك مسافرت با او مىرويد يا يك وصلت با او مىكنيد و يا يك شركت معاملاتى با او تشكيل مىدهيد ، يك مرتبه عقيدهء شما تغيير مىكند و شك نمىكنيد كه در مورد او اشتباه كرده بوديد ؛ به مردم مىگوييد من قبلًا او را آدم خوبى\r\n\r\n\r\n\r\n\r\n","description":"","footnote":"\r\n( 1 ) . [ دربارهء فرق معيار شناخت و ملاك شناخت ، در جلسهء بعد توضيح داده مىشود . 
  ]\r\n","page_name":" 445 ","page_number":445},
  {"content":"\r\n\r\nمىشناختم ، حالا فهميدم كه اشتباه كردم ، او آدم بدى است . اين يك مثال جزئى است .\r\nدر مسائل علمى ، فراوان يافت مىشود كه علماى يك فن ، قانونى را در طبيعت به حساب خود كشف مىكنند و دهها و گاهى صدها سال اعتقادشان بر آن تعلق مىگيرد ، ولى مدتى بعد ديگران متنبّه مىشوند كه شناختى كه گذشتگان در فلان مسئلهء طبيعت داشته‌اند اشتباه بوده و حقيقت چيز ديگرى است . اينجاست كه مسئلهء « حقيقت » در باب « شناخت » مطرح مىشود ؛ معلوم مىشود شناختها دو گونه است : شناختى كه حقيقت است ، و شناختى كه خطاست « 1 » .\r\nحال كه مطلب به اينجا رسيد ، دو سؤال مطرح مىشود :\r\n1 . تعريف « حقيقت » و قهراً نقطهء مقابلش « خطا » چيست ؟ وقتى مىگوييم يك شناخت ، حقيقت است ، حقيقت را چگونه بايد تعريف كنيم ؟\r\n2 . بعد از آنكه حقيقت را تعريف كرديم - به هر نحو كه تعريف كرده باشيم - معيار و محك براى تشخيص حقيقت بودن شناخت از غلط بودن آن و براى تشخيص شناختهاى حقيقى از شناختهاى غلط چيست ؟ با چه معيارى مىتوان به دست آورد كه اين شناخت حقيقت است يا غلط ؟\r\n\r\nتعريف « حقيقت » از نظر علماى قديم و اشكالات مطرح شده\r\nمىپردازيم به مسئلهء اول يعنى تعريف « حقيقت » . علما و فيلسوفان قديم « 2 » ، حقيقى بودن يك شناخت را اينچنين تعريف مىكردند : شناخت يا مطابق با واقع و نفس الامر است و يا مخالف ، و به تعبير ديگر ذهن « 3 » و فكر ما يا منطبق با عين است يا منطبق نيست ؛ شناخت حقيقى يعنى آن شناختى كه با واقع مطابق است ، و به بيان ديگر آن ذهنيّتى كه با عينيّت منطبق است ، آن فكرى كه با وجود خارجى متطابق است .\r\n\r\n\r\n\r\n\r\n","description":"","footnote":"\r\n( 1 ) . گاهى به جاى حقيقت و خطا ، صحيح و غلط به كار برده مىشود ، مىگويند « شناخت صحيح » و « شناخت غلط » و گاهى به جاى ايندو صدق و كذب به كار مىرود : « شناخت راستين » و « شناخت دروغين » .\r\n( 2 ) . مقصودم از علماى قديم ، علماى اسلامى است .\r\n( 3 ) . چون « شناخت » يك امر ذهنى است .\r\n","page_name":" 446 ","page_number":446},
  {"content":"\r\n\r\nعلما و فلاسفهء قديم در اين تعريف ترديدى نداشتند و اشكالاتى را كه بر اين تعريف وارد مىشد خودشان مطرح مىكردند و جواب مىدادند .\r\nاز جمله انديشه‌هايى كه در عصر جديد پيدا شد مسئلهء تعريف حقيقت است كه آيا حقيقت ، يعنى شناخت راستين و صحيح ، آن است كه مطابق با واقع باشد ، ذهن مطابق با عين باشد ؟ گفتند : نه ، اين تعريف غلط است ؛ در بعضى از موارد مىتواند درست باشد ولى براى همهء موارد درست نيست . مثلًا در مسائل حسى و طبيعى و تجربى ، كم و بيش « 1 » مىتوان گفت اين تعريف ، مطابق است . به عنوان مثال ، وقتى در پزشكى مىگويند فلان شئ علت سرطان است ، مىتوانيم بگوييم [ اين فكر 
  ] يا مطابق با واقع است و يا نيست ؛ يعنى اگر آن شئ در عالم عين ايجاد سرطان مىكند ، اين انديشه مطابق با واقع است ، و اگر نمىكند ، اين انديشه انديشهء دروغين است . اما همهء شناختها كه اين گونه نيست . گفته‌اند اين تعريف در مورد رياضيات صدق نمىكند . شما در اين علم يك سلسله احكام بيان مىكنيد ، مثلًا : نسبت محيط دايره به قطر آن ، فلان عدد است ؛ يا خط مستقيم چنين خاصيتى دارد . اصلا در طبيعت ، دايره به شكلى كه يك نفر رياضىدان در ذهن خود فرض مىكند وجود ندارد ؛ يعنى در طبيعت ، يك منحنى مسدود كه فاصلهء تمام نقاط آن با يك نقطهء مركزى مساوى باشد ، وجود ندارد ؛ اين فقط فرض ذهن ماست . پس اگر بگوييم دانش راستين ، شناخت راستين و شناخت حقيقى آن است كه با واقع منطبق باشد ، ذهنىاى است كه با عين منطبق باشد [ شامل رياضيات نمىشود زيرا 
  ] احكام رياضى عينيّت ندارد ، [ امورى 
  ] ذهنى است كه با خود ذهن منطبق است .\r\nهمچنين است در مسائلى كه مربوط به خود ذهن است ، مثل قضاياى منطقى يا قضاياى روانى و روان‌شناسى . اگر شما در روان‌شناسى بگوييد هر ادراكى همراه خود يك عاطفه دارد ، چنين چيزى در بيرون از ذهن ما و در بيرون از درون ما وجود ندارد ؛ آنچه وجود دارد ، در درون ما وجود دارد . پس باز مطابق بودن با عالم عين در اينجا معنى ندارد .\r\n[ همچنين گفته‌اند 
  ] در مسائل تاريخى نيز مطابق با عين بودن معنى ندارد ؛ چرا ؟\r\nچون مسائل تاريخى يعنى مسائل مربوط به گذشته ، و گذشته وجود ندارد و اساساً\r\n\r\n\r\n\r\n\r\n","description":"","footnote":"\r\n( 1 ) . زيرا مىگويند در اين مسائل هم بىاشكال نيست .\r\n","page_name":" 447 ","page_number":447},
  {"content":"\r\n\r\nمعدوم است . وقتى مىگوييد يك شئ با شئ ديگر مطابق است ، مثلًا اين دست من با دست ديگر من مطابق است ، بايد هر دو وجود داشته باشند تا بر يكديگر انطباق پيدا كنند . قضاياى تاريخى دربارهء مسائلى است كه آن مسائل معدوم است . وقتى مىگوييم نادرشاه در فلان سال سپاه تشكيل داد و به طرف اصفهان كه افغانها آن را اشغال كرده بودند آمد و در « مورچه خورت » اصفهان با افغانها جنگيد و آنها را شكست داد ، همه سخن از وقايعى است كه در گذشته موجود بوده و [ اكنون 
  ] معدوم مطلق است . حال كه معدوم است من بگويم اين سخن راست است يا دروغ ؟ مىگوييد راست است چون مطابق با واقع است ؛ مىگويم واقعى وجود ندارد ، « واقع » الآن معدوم است .\r\nاز همهء اينها بالاتر اين است كه گفته‌اند اين مسئله كه حقيقت امرى است كه با واقع منطبق باشد ، ناشى از فكر ثبات در جهان است ، يعنى اين را كسانى گفته‌اند كه فكر مىكردند جهان ثابت و بىحركت است ، ولى حال كه معلوم شده جهان متغيّر است و در دو لحظه به يك حال نيست و هيچ حالتى را در دو « آن » ندارد ، پس [ شناخت خود را 
  ] با چه چيزى منطبق مىكنيد ؟ تا يك شئ ثابت نباشد نمىشود چيزى را بر آن منطبق كرد . چون جهان ثبات ندارد ، منطبق بودن ذهن با عين و واقع ، بىمعنى است .\r\nاينها يك سلسله ايرادهاست كه بر تعريفى كه علماى قديم و قدماى ما در مورد حقيقت ارائه داده‌اند ، وارد كرده‌اند و بعد گفته‌اند به خاطر وجود اين اشكالات بايد از اين تعريف دست برداشت . آيا اين ايرادها وارد است يا وارد نيست ؟ آيا علماى قديم متوجه اين ايرادها بوده‌اند يا نبوده‌اند ؟ مطلبى است كه اگر فرصت كردم در همين مباحث عرض مىكنم . البته هيچكدام از اين ايرادها وارد و درست نيست .\r\n\r\nتعاريف ديگر « حقيقت »\r\nچون اين ايرادها را وارد مىدانستند گفتند بايد براى شناخت راستين ، راستين بودن و حقيقت بودن ، تعريف ديگرى ارائه دهيم . حال تعريف « حقيقت » چيست ؟ عده‌اى گفتند اگر يك فرد تنها را در نظر بگيريم حقيقت عبارت است از انديشه‌اى كه در ذهن آن فرد وجود دارد و با انديشه‌هاى ديگر او سازگار است ؛ يعنى انديشه‌اى كه در ذهن شما پيدا مىشود اگر با ساير انديشه‌هاى شما سازگار درآيد و تناقض نداشته باشد حقيقت است ولى اگر انديشه‌هاى ديگر شما را نفى كند و با آنها سازگار\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nنباشد غلط است ؛ و اگر جمع و جامعه را در نظر بگيريم ، هر انديشه‌اى كه در يك زمان اذهان دانشمندان بر آن توافق داشته باشند حقيقت است ؛ اگر مردم يك زمان ولو براى مدت يك نسل [ و حتى 
  ] براى چند سال انديشه‌اى را بپذيرند و همه روى آن توافق كنند ، آن انديشه حقيقت است . پس ، از نظر اينها تعريف حقيقت چنين است : « انديشه‌اى كه مردم يك زمان بر آن توافق دارند » . مىگوييم اگر مردم زمان ديگر آمدند و انديشه‌اى خلاف آن پيدا كردند [ در اين صورت كداميك حقيقت است ؟ 
  ] مىگويند : در زمان اينها حقيقت چيز ديگر است ؛ در آن زمان چون مردم روى آن مسئله به آن شكل توافق داشتند همان حقيقت بوده است ، حال كه مردم به صورت ديگرى فكر مىكنند اين حقيقت است ( نه اينكه آن خطا بوده و اين حقيقت است ، يا اين خطاست و آن حقيقت ) . مثلًا تا دو هزار سال بعد از بطلميوس « 1 » علماى نجوم و هيئت اعتقادشان بر اين بود « 2 » كه زمين مركز عالم است و افلاك نه‌گانه به دور زمين مىچرخند و خورشيد به تبع فلكى كه از همهء افلاك بزرگ‌تر است ( فلك الافلاك ) و فلكهاى ديگر را با خود مىچرخاند - و هر فلكى نيز خودش جداگانه گردشى دارد - هر بيست و چهار ساعت يك بار [ دور زمين 
  ] مىچرخد و از آن ، شبانه‌روز پديد مىآيد . اقلا دوهزار سال علماى نجوم و غيرنجوم اعتقادشان بر اين بود . بنابر اين دو هزار سال حقيقت اين بوده كه خورشيد به دور زمين مىچرخد . از زمان كپرنيك « 3 » و گاليله « 4 » گفتند : « خير ، زمين به دور خورشيد مىچرخد » پس حالا حقيقت اين است ، زيرا مردم عالم اين را قبول كرده‌اند . آن زمان آن حقيقت بوده و اكنون اين حقيقت است . اگوست كنت « 5 » فرانسوى شناخت راستين را اينچنين تعريف مىكند .\r\nواضح است كه اين ، تعريف غلطى است كه بگوييم آن روز آن حقيقت بود و\r\n\r\n\r\n\r\n\r\n","description":"","footnote":"\r\n( 1 ) .  Ptolemaios  .\r\n( 2 ) . البته به ندرت افرادى - هم در يونان قديم و هم در ميان علماى اسلامى - پيدا شده‌اند كه لااقل به صورت احتمال گفته‌اند كه اين مطلب ثابت نيست ؛ مثل ابو ريحان بيرونى . شيخ بهايى نيز در يكى از نوشته‌هايش مىگويد اين حرف ثابت نيست . ولى اين افراد نادرند ، در هر چند صد سال يك عالم پيدا شده است ؛ بسا صد سال ، دويست سال ، سيصد سال گذشته و همه اتفاق نظر داشته‌اند .\r\n( 3 ) .  Copernic  .\r\n( 4 ) .  Galilei  .\r\n( 5 ) .  Auguste Conte  .\r\n","page_name":" 449 ","page_number":449},
  {"content":"\r\n\r\nامروز اين حقيقت است و فردا - اگر به گونهء ديگرى فكر كردند - آن حقيقت خواهد بود « 1 » .\r\nبعضى ديگر شناخت راستين را به گونهء ديگر تعريف كردند ، گفتند : شناخت راستين آن شناختى است كه اثر مفيد به حال بشر داشته باشد .\r\nعلماى قديم ( علماى اسلامى ) ميان « حق » و « نافع » تفكيك مىكردند ، مىگفتند :\r\nحق بودن - يعنى مطابق با واقع بودن - فى حدّ ذاته يك مسئله است ، و نافع و مفيد بودن مسئلهء ديگرى است ؛ اينكه يك شئ حق است يك چيز است و اينكه مفيد است چيز ديگرى است ؛ حال آيا ايندو تلازم دارند يا ندارند ، آيا هرچه حق است مفيد است و هرچه مفيد است حق است يا خير ، مسألهء ديگرى است .\r\n\r\nرابطهء « حق » و « مفيد » در امور جزئى و كلى\r\nممكن است انديشه‌اى غلط باشد ولى همان انديشهء غلط به حال بشر مفيد باشد . مثلًا پدر پير بيمارى را كه پسر جوان مورد علاقه‌اى دارد در نظر بگيريد . پسرش را براى تحصيل به يك كشور دوردست فرستاده و از او خبرى ندارد و پسرش مرده است . اينجا اگر حقيقت را به او بگويند به حالش زيان دارد ؛ حقيقت است اما به حال او مضرّ است ؛ ولى اگر به او بگويند بچه‌ات زنده و مشغول تحصيل است [ به حال او مفيد است 
  ] .\r\nپس در اينجا حق بودن و مفيد بودن ، از يكديگر جدا مىشوند . گو اينكه در مسائل كلّى ، حق بودن و مفيد بودن دو مسئله‌اند كه از يكديگر انفكاك نمىپذيرند ، اما در مسائل جزئى ، حق و مفيد ، حقيقت و مصلحت از يكديگر انفكاك مىپذيرند .\r\nسعدى در گلستان حكايت معروفى دارد :\r\n« پادشاهى را شنيدم به كشتن اسيرى اشارت كرد . بيچاره در حالت نوميدى ملك را دشنام دادن گرفت و سقط گفتن ، كه گفته‌اند هر كه دست از جان بشويد هرچه در دل دارد بگويد . . . ملك پرسيد چه مىگويد ؟ يكى از وزراى نيك محضر گفت : اى خداوند ! همى گويد : و الكاظمين الغيظ و العافين عن النّاس . ملك را رحمت آمد و از سر\r\n\r\n\r\n\r\n\r\n","description":"","footnote":"\r\n( 1 ) . [ در اين باره در جلسهء بعد توضيح داده مىشود . 
  ]\r\n","page_name":" 450 ","page_number":450},
  {"content":"\r\n\r\nخون او گذشت . وزير ديگر كه ضدّ او بود گفت : ابناى جنس ما را نشايد در حضرت پادشاهان جز به راستى سخن گفتن ؛ اين ، ملك را دشنام داد و ناسزا گفت . ملك روى از اين سخن درهم آورد و گفت : مرا آن دروغ وى پسنديده‌تر آمد از اين راست كه تو گفتى ، كه روى آن در مصلحتى بود و بناى اين بر خبثى ، و خردمندان گفته‌اند :\r\nدروغى مصلحت‌آميز به كه راستى فتنه‌انگيز . » « 1 »\r\nچنان كه عرض كردم در امور جزئى گاهى يك امر حقيقت است ولى خير نيست ، مفيد و مصلحت نيست ؛ همچنانكه گاهى يك امر حقيقت نيست اما مفيد است : خون بىگناهى مىخواهد ريخته شود ، اگر شما حقيقت را بگوييد خونش ريخته مىشود اما اگر حقيقت را كتمان كنيد جانى را حفظ كرده‌ايد .\r\nپس در مسائل جزئى ، حقيقت بودن و مفيد بودن ، دو امر جدا هستند . در مسائل كلّى هم حقيقت بودن و مفيد بودن دو مسئله هستند ، [ با اين تفاوت كه 
  ] در مسائل كلّى هميشه ميان حقيقت بودن و مفيد بودن تلازم است .\r\n\r\nنظر قرآن دربارهء تلازم « مفيد » و « حقيقت » در امور كلّى\r\nآيه‌اى كه در سورهء مباركهء رعد است اين مطلب را بيان مىكند كه ميان « حقيقت بودن » و « مفيد بودن » در مسائل كلّى تلازم است ، و تلازم را از اين طرف بيان مىكند كه هرچه حقيقت است مفيد هم هست . قرآن در آنجا مثلى مىآورد :  « أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ السَّيْلُ زَبَداً رابِياً وَ مِمَّا يُوقِدُونَ عَلَيْهِ فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُهُ كَذلِكَ يَضْرِبُ اللَّهُ الْحَقَّ وَ الْباطِلَ ، فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ ، كَذلِكَ يَضْرِبُ اللَّهُ الْأَمْثالَ »  « 2 » آب باران مىآيد ، سيل جارى مىشود و در كوهها و دمنها مىريزد . سيل كه حركت مىكند ، در خلال حركتش تدريجا كفى به وجود مىآورد . كف آنقدر زياد مىشود كه روى آب را مىگيرد به طورى كه انسان فقط كف را مىبيند و آب را نمىبيند و حال آنكه آن نيرويى كه سيل را حركت مىدهد نيروى آب است و كف اگر حركت مىكند با نيروى آب حركت مىكند نه با نيروى خودش .\r\n\r\n\r\n\r\n\r\n","description":"","footnote":"\r\n( 1 ) . گلستان سعدى ، باب اول ، حكايت اول .\r\n( 2 ) . رعد / 17 .\r\n","page_name":" 451 ","page_number":451},
  {"content":"\r\n\r\nقرآن مىگويد : كف به سرعت از بين مىرود اما آب به دليل اينكه نافع است باقى مىماند . مىگويد حق و باطل مثلش اين است . باطل امرى است كه به تبع حق و در پرتوى آن پيدا مىشود و از نيروى حق استفاده مىكند مثل آن كفى كه با نيروى آب حركت مىكند . اما كف فايده‌اى ندارد ، آب است كه به درد زراعت و امور زياد ديگرى مىخورد . كف زود از بين مىرود و هوا مىشود ولى آب در زمين مكث مىكند .\r\nمثل حق و باطل اين است . حقيقت به دليل اينكه مفيد است باقى مىماند . قرآن حق را قابل بقا مىداند و براى آن ، حقّ بقا قائل است ، ولى براى باطل ، حقّ بقاى جاودانه قائل نيست ، بقاى بسيار موقّت و زودگذر قائل است .\r\nعده‌اى گفته‌اند ميان « حق » و « مفيد » نبايد تفكيك كرد ، اصلا حق بودن يعنى مفيد بودن . شما مىگوييد حق بودن يعنى مطابق با واقع بودن و آنچه در [ امور كلى 
  ] مطابق با واقع است مفيد هم هست ؛ مىگويند اصلا « مطابق با واقع » را رها كن ، بگو حق بودن يعنى مفيد بودن .\r\nويليام جيمز « 1 » فيلسوف و روان‌شناس بسيار معروف آمريكايى و جهانى نظرش در اين باب اين است .\r\n\r\nتعريف سوم حقيقت\r\nبعضى ديگر حقيقت را به شكل ديگرى تعريف كرده‌اند كه اين نظر و نظر چهارمى كه ذكر مىكنم امروز مطرح است . گفته‌اند : اصلا حقيقت و خطا به آن شكل كه شما مىگوييد معنى ندارد . حقيقت چيزى است كه در نتيجهء برخورد قواى ادراكى ما با عالم خارج پيدا شده باشد ( تز ، آنتىتز ، سنتز ) . اگر حواس ما در مقابل عينيّت خارجى قرار گيرد ، آن عينيّت خارجى روى [ حواس ما 
  ] اثر مىگذارد و حواس هم عكس العملى از خود نشان مىدهد . مثلًا به انسانى كه روبروى ماست نگاه مىكنيم . اگر آن انسان نباشد كه ما نمىتوانيم ببينيم . وقتى كه هوا روشن است يا چراغى وجود دارد ، نورى كه به او مىتابد در چشم ما منعكس مىشود و تصويرى در شبكيهء چشم ما به وجود مىآورد . ولى چشم ما فقط اثرپذير نيست ، اثربخش هم هست ، يعنى\r\n\r\n\r\n\r\n\r\n","description":"","footnote":"\r\n( 1 ) .  William James  .\r\n","page_name":" 452 ","page_number":452},
  {"content":"\r\n\r\nاز خودش عكس‌العمل نشان مىدهد . آن تصويرى كه در شبكيهء چشم من قرار مىگيرد ، وضع خاصى به خودش مىگيرد . حقيقت يعنى آنچه كه معلول برخورد عالم عين و عالم ذهن باشد . هرچه كه معلول اين [ برخورد 
  ] باشد اسمش حقيقت است ، نه هر چيز كه مطابق با واقع باشد .\r\nمىگوييم گاهى دو نفر در آن واحد يك چيز را دوگونه حس مىكنند و حتى يك نفر در آن واحد يك چيز را دو جور حس مىكند . مثلًا كسى كه بيمارى يرقان دارد و تخم چشمش زردى گرفته است وقتى به يك شئ نگاه مىكند آن را زرد مىبيند . من كه چشمم سالم است آن را به رنگى كه او مىبيند نمىبينم ، به رنگ ديگرى مىبينم كه اكثر مردم مىبينند . كداميك حقيقت است ؟ مىگويند هر دو حقيقت است و هيچكدام خطا نيست . اعصاب تو در مقابل آن يك نوع عكس‌العمل نشان داده ، عكس‌العمل اعصاب خودت است ، پس حقيقت است ؛ اعصاب او به گونه‌اى ديگر عكس‌العمل نشان داده ، آن هم باز حقيقت است ، چون بالاخره معلول اعصاب خود اوست . اگر صد نفر يك شئ را صد شكل ببينند ، در اينجا صد حقيقت موجود است . مىگويند اين افكار از آنجا پيدا شده است كه شما حقيقت را مطلق انديشيده‌ايد ، حقيقت نسبى است . . . « 1 » نسبت به من اين حقيقت است ، نسبت به شما آن حقيقت است ، و نسبت به ديگرى چيز ديگرى حقيقت است و هيچكدام هم خطا نيست .\r\nحتى براى يك نفر ، در آن واحد ممكن است دو حقيقت نسبى وجود داشته باشد : دست راستت را درون آب 60 درجه بگذار و دست چپت را درون آب صفر درجه‌اى كه يخ نبسته است . دست راستت گرم مىشود و دست چپت سرد . بعد هر دو دستت را همزمان درون آب 20 درجه ببر ، با دست راستت احساس سردى و با دست چپت احساس گرمى مىكنى . الآن نسبت به تو در آن واحد دو حقيقت وجود دارد . اصلا حقيقت جز اين چيزى نيست . پس حقيقت نسبى است . شناخت راستين ، مطلق نيست كه [ بگوييم 
  ] شناخت راستين فلان چيز چگونه است ؟ اگر بگويم [ دربارهء 
  ] آن رفيق من كه در سابق او را آدم خوبى مىدانستم و اكنون آدم بدى [ چه مىگوييد ، 
  ] مىگويند هر دو حقيقت است ؛ در آن زمان ، يعنى در مجموع شرايطى كه در آن موقع در آن شرايط زندگى مىكردى و شرايطى كه رفيقت داشت ، حقيقت اين بود كه او آدم\r\n\r\n\r\n\r\n\r\n","description":"","footnote":"\r\n( 1 ) . [ افتادگى از نوار است . 
  ]\r\n","page_name":" 453 ","page_number":453},
  {"content":"\r\n\r\nخوبى است ، و حالا در اين شرايط ، حقيقت براى تو اين است كه او آدم بدى است .\r\nهم آن حقيقت است و هم اين . حقيقت نسبى است ، مطلق انديشى را در شناختها بايد كنار گذاشت .\r\nامروز مىبينيد چقدر اين جمله رايج است كه « مطلق انديشى معنى ندارد » ، « هر انديشه‌اى را به صورت نسبى بايد تلقّى كرد » ؛ انديشهء بطلميوس را نسبت به زمان خودش [ بايد سنجيد 
  ] ، نسبت به بطلميوس و همهء بطلميوسيها حقيقت آن بود ، يعنى در مجموع آن شرايط نمىتوانستند غير از آن بينديشند و براى آنها حقيقت همان بود كه خودشان مىانديشيدند ؛ از زمان كپرنيك به اين طرف شرايط عوض شد و حقيقت براى دانشمندان معاصر چيز ديگرى گرديد . اگر روزى مىگفتند عناصر چهارتاست ، نسبت به آنها حقيقت همان بود ، امروز هم كه مىگويند عناصر صد و چندتاست ، براى اينها و نسبت به اينها حقيقت اين است . اگر مردمى در يك زمان يا در يك مكان مىگويند خدا هست ، براى آنها حقيقت همين است كه خدا هست ، و اگر عده‌اى ديگر در زمان و شرايط ديگرى مىگويند خدا نيست ، براى اينها حقيقت همين است كه خدا نيست . اصلا حقيقت همين است كه مىگوييم .\r\nاين نظريه ، نظريه‌اى است كه ماترياليستهاى زمان ما غالبا گفته‌اند و مىگويند .\r\n\r\nنظريهء چهارم\r\nنظريهء چهارمى هست كه از نظريهء سوم دقيق‌تر و بهتر است و بسيارى از اوقات ماترياليستها اين نظريه را ابراز مىدارند . اين نظريه نه تنها نظريه‌اى است كه ماترياليستها مىگويند بلكه نظريه‌اى است كه بعضى غير ماترياليستها - مثل بسيارى از الهيّون - نيز آن را قبول دارند و هنوز هم بسيارى از الهيون نظرشان همين است ، گو اينكه ما اين نظريه را قبول نداريم كه علتش را عرض خواهم كرد .\r\nبسيارى از ماترياليستها به اين نظريه چسبيدند و گفتند تعريف حقيقت هيچكدام از اينها نيست ؛ تعريف حقيقت اين است : هر انديشه‌اى كه تجربه و عمل آن را تأييد كند حقيقت است ، و هر انديشه‌اى كه تجربه و عمل آن را تأييد نكند حقيقت نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . اشتباه نشود ؛ نه اينكه حقيقت آن است كه مطابق با واقع است و هرچه كه مطابق با واقع است در تجربهء عملى خوب از آب درمىآيد ؛ نه ، مىگويند اصلا « مطابق با واقع » را رها كن .\r\n","page_name":" 454 ","page_number":454},
  {"content":"\r\n\r\nهر فرضيه‌اى كه يك دانشمند ابراز مىدارد اگر در مقام عمل ، خوب جواب داد حقيقت است چون در عمل خوب جواب داده است . زمانى نيوتون « 1 » فرضيه‌اى ابراز داشت به نام فرضيهء « جاذبهء عمومى » . او مكانيسم حركت كرات و همهء اجسام را براساس يك فرمول كه اسم آن « قانون جاذبهء عمومى » است بيان كرد ؛ گفت اجسام به گونه‌اى هستند - و خودش مىگفت حقيقت اين حالت را نمىدانم چيست - كه يكديگر را جذب مىكنند و مقدار اين جذب به جرم و فاصلهء آنها بستگى دارد . تجاربى كه بسيارى به مدت صد سال ، دويست سال مىكردند با اساس قانون جاذبه‌اى كه نيوتون ابراز داشته بود تطبيق مىكرد ، يعنى اين قانون راهنما بود و تمام تجارب ، آن را تأييد مىكرد ؛ پس حقيقت آن بود . بعد دانشمندان ديگرى پيدا شدند و نظريات جامع‌ترى پيدا كردند . نظريهء « نسبيت عامّه » پيدا شد . اين قانون در تجربيّات وسيع‌ترى قابل انطباق بود و قانون نيوتون را [ از عموميّتش 
  ] نقض كرد و به جاى آن نشست . آن حقيقت بود ، اين هم حقيقت است ، چون آن را تجربه‌هاى زمان خودش تأييد مىكرد و اين را تجربه‌هاى زمان خودش بيشتر تأييد مىكند ؛ حقيقت هم جز اين نيست كه تجربه تأييد كند . اگر فردا نظر ديگرى پيدا شود كه باز تجربه‌هاى وسيع‌ترى آن را تأييد كند و آن تجربه‌هاى وسيع‌تر نتواند نسبيّت عامّه را تأييد كند ، آن هم حقيقت است و از اين حقيقت‌تر است .\r\nاينها يك سلسله تعريفها در زمينهء شناخت راستين است . چهار تعريف اساسى در اينجا عرض كرديم كه با تعريفى كه علماى قديم مىكردند - كه حقيقت يعنى انديشهء مطابق با واقع و نفس الامر - در مجموع پنج تعريف عجالتا براى حقيقت به دست آورديم . حال كداميك از اين تعريفها درست است و كداميك غلط ؟ اجازه بدهيد كه ما بحث دوم خودمان را هم مطرح كنيم ، بعد اگر فرصتى بود آن را هم برايتان طرح مىكنيم « 2 » .\r\n\r\n\r\n\r\n\r\n","description":"","footnote":"\r\n( 1 ) .  Newton  .\r\n( 2 ) . امشب آخر آن هشت شبى است كه بنا بود در اينجا صحبت كنم ، و خيال مىكردم كه شايد بتوانم در هشت شب همهء مسائل بحث شناخت را بيان كنم ولى بعد ديدم دامنهء بحث گسترده‌تر است . ما تا اين جلسه ، هشت مبحث از مباحث شناخت را گفتيم كه بعضى را به اختصار بيان كرديم : تعريف شناخت ، ارزش و اهميت شناخت ، امكان شناخت ، منابع شناخت ، ابزار شناخت ، مراحل شناخت ، و مسئلهء ملاك و معيار شناخت كه در اين جلسه عنوان كرديم . به اندازهء همين مقدار هنوز مسئله داريم كه بعضى از اين مسائل لااقل از بعضى مسائل گذشته اهميتش\r\n","page_name":" 455 ","page_number":455},
  {"content":"\r\n\r\nگفتيم مسئلهء « تعريف شناخت » كه همان ملاك حقيقت است يك مسئله است و مسئلهء « معيار شناخت » مسأله‌اى ديگر . [ سؤال اين است : 
  ] تعريف حقيقت را هرچه دانستيم ، از چه راه به دست بياوريم كه يك شناخت ، راستين است يا راستين نيست ؟ اينجا يك اختلاف نظر بسيار اساسى و اصولى ميان علماى اسلامى از يك طرف و بسيارى از علماى جديد اعمّ از الهى و مادى از جانب ديگر وجود دارد . علماى اسلامى معتقد بودند كه هميشه معيار شناخت از نوع شناخت است ؛ يعنى علم ، معيار علم است . اينجا بود كه علم را تقسيم به علم بديهى و علم نظرى مىكردند و علم بديهى را معيار علم نظرى مىگرفتند . علماى جديد گفتند علم ، معيار و محك علم نيست ، « عمل » معيار و محك علم است ؛ يعنى هر علمى ، هر انديشه‌اى و هر شناختى كه در عمل بشود آن را پياده كرد [ حقيقى و راستين است و اين امر 
  ] معيار حقيقى بودن و راستين بودن آن است ؛ و اگر در عمل پياده نشد به دو شكل فرض مىشود : يك وقت قابل پياده كردن نيست به اين معنا كه نمىشود بشر آن را پياده كند « 1 » ؛ در اين صورت نشناختنى است ؛ و يك وقت قابل پياده كردن نيست به اين معنا كه در عمل ضدّش ثابت مىشود ، در اين صورت باطل است .\r\n\r\n\r\n\r\n\r\n","description":"","footnote":"\r\nبيشتر است و كمتر نيست ، مثل مسئلهء محتواى شناخت ، مسئلهء انگيزهء شناخت ، متد شناخت ، موضوعات شناخت ، انواع شناخت ( شناخت به اصطلاح استاتيك و شناخت ديناميك ، شناخت جامد و شناخت پويا و متحرك كه امروز مطرح كرده‌اند ) ، ثبات و تغيير شناخت ( آيا شناخت ثابت است يا متغيّر ؟ ) ، تكامل شناخت ، و موقت بودن يا نبودن شناخت . اين مسائل همه مىماند و چون بسيارى از دوستان هم مايل بودند كه اين بحثها به اتمام برسد بلكه همهء اينها ان شاء اللّه به صورت يك بحث كاملى بعداً چاپ شود ، قرار بر اين شد كه در شبهاى شنبه اين بحثها ادامه پيدا كند .\r\nبار ديگر به همهء جوانان ، دانشجويان - بخصوص دانشجويان مسلمان‌زاده اعمّ از آنكه الآن افكار اسلامى داشته باشند ( كه چه بهتر ) و يا دچار يك نوع شكها ، شبهه‌ها و يا خداى ناخواسته انحرافها در اين مسائل هستند - اعلام مىكنم كه با كمال صميميّت از آنها در اينجا پذيرايى مىكنم ، يعنى آماده هستم سؤالات آنها را در اينجا گوش كنم . سؤالات و مسائلشان را - و در درجهء اول مسائلى كه فعلا به اين بحث مربوط است - مطرح كنند و سؤالاتى را كه به بحث ما مربوط نمىشود بايگانى مىكنيم و در فرصت مناسب آنها را هم طرح مىكنم . اميدواريم كه با لطف خداى متعال اين مباحث براى همهء ما مفيد واقع شود و سبب روشنى افكار و آشنايى بيشتر با معارف اسلامى گردد .\r\n( 1 ) . مثل اينكه آيا جهان ازلى است ؟ يا نه ، از عمر جهان ميليونها يا ميلياردها سال مىگذرد ولى بالأخره ازلى نيست ؟ براى نهايت جهان و ابدى بودن آن نيز [ نظير اين سؤال را مىتوان مطرح كرد 
  ] . اينها را كه نمىتوان تحت تجربه و آزمايش درآورد ، قابل آزمايش نيست و آنچه قابل آزمايش نيست نشناختى است . اين قبيل مسائل و همچنين مسائل مربوط به الهيات از نظر اين دانشمندان مسائل نشناختنى است .\r\n","page_name":" 456 ","page_number":456},
  {"content":"\r\n\r\nاينجاست كه مسئلهء عمل به شكل خاصى مطرح مىشود : مسئلهء اينكه عمل معيار انديشه است ، مسئلهء اينكه عمل كليد انديشه است و مسالهء اينكه عمل عامل پيشرفت انديشه است ، كه بسيارى از اين مسائل درست است .\r\n\r\nاتهام به علماى اسلامى\r\nعمده اين مسئله است كه آيا عمل معيار انديشه است ؟ اينجا بعضى مغلطه كرده و گفته‌اند : كسانى كه علم را معيار علم مىدانند ، حتى به اينكه عمل ، كليد انديشه است - يعنى از راه عمل ، انديشه را مىتوان به دست آورد - اعتقاد ندارند ( چون دو مسئله است : يكى اينكه با عمل مىشود انديشه را كسب كرد و ديگر آنكه عمل معيار صحّت انديشه است ) . علماى قديم را متهم كردند كه حتى اين را هم قبول نداشته‌اند كه انديشه را با عمل مىتوان به دست آورد . البته من قبول دارم كه فلسفهء يونان چنين نقص بزرگى دارد ، [ ولى 
  ] امروز خود فرنگيها هم قبول دارند كه در تمدن اسلامى و جهان اسلام - كه ريشه ، خود قرآن است - علوم از آن جنبهء علمى محض خارج شد و جنبهء عملى به خود گرفت و در علوم تجربى ، جهان اسلام نسبت به تمدن يونان بسى تقدّم و پيشروى دارد . اقبال لاهورى يكى از كسانى است كه اين مسئله را به خوبى توضيح داده است « 1 » . حتى برتراند راسل در كتاب جهان‌بينى علمى اقرار مىكند كه « تمدن و فرهنگ اسلامى بيشتر از تمدن و فرهنگ يونانى به علم جنبهء عملى داد و باب علوم تجربى را باز كرد » كه اين خودش داستانى دارد .\r\nبا اينكه بوعلى را يكى از شاگردان محض ارسطو و از شاگردان مكتب ارسطو مىشمارند ، اگر كسى طبيعيّات شفا را درست مطالعه كند « 2 » مواردى را مىبيند كه بوعلى مىگويد : من به اين حقيقت با تجربهء شخصى خودم رسيدم ، من با تجربهء خودم اين مطلب را درك كردم .\r\n\r\n\r\n\r\n\r\n","description":"","footnote":"\r\n( 1 ) . چون كتابش در دسترس است اسم او را مىبرم . در كتاب احياى فكر دينى در اسلام اين موضوع را ذكر مىكند و تأييد علمايى را كه اين مطلب را تصديق كرده‌اند مىآورد .\r\n( 2 ) . من خودم شخصا قسمتهاى زيادى از كتاب شفا را استخراج كرده‌ام .\r\n","page_name":" 457 ","page_number":457},
  {"content":"\r\n\r\n\r\nآيا عمل كليد انديشه است يا معيار آن « 1 » ؟\r\nپس مسئلهء اينكه عمل براى انسان كليد انديشه است حرف بسيار درستى است ، اما معنايش اين نيست كه كليد منحصر است ( در اين باره فعلا نمىخواهم بحث كنم ) . در اينكه يكى از كليدهاى بسيار بزرگ انديشهء انسان ، عمل است جاى شك و شبهه نيست ، ولى آيا محك صحّت انديشهء انسان هم عمل است ؟ اينجاست كه عده‌اى روى اين مسئله پافشارى دارند كه بله ، اصلا معيار درستى و نادرستى انديشهء انسان فقط و فقط عمل است . مثلًا مىگويند تو كه مىگويى فلان كس رفيق خودش را آدم خوبى مىدانست ، بعد كه با او وصلت كرد يا سفر كرد و يا يك شركت تشكيل داد ، يك مرتبه عقيده‌اش به كلى عوض شد و گفت عجب آدم بدى بوده و ما نمىدانستيم ، مگر غير از اين است كه تجربه و عمل به او ثابت كرده است ؟ پس با عمل است كه انسان مىتواند شناخت خود را محك بزند كه آيا اين شناخت درست است يا نادرست .\r\nولى بسيارى از مسائل ، قابل محك عملى نيست . قبلًا عرض كردم كه تمام علماى عالم ، امروز قبول دارند كه « دور » محال است ؛ يعنى اگر دو امر را در نظر بگيريم كه وجود پيدا كردن يكى از آن دو متوقف بر اين باشد كه اول ديگرى وجود پيدا كند ، چنين امرى محال است ، هيچكدام از اينها وجود پيدا نمىكنند . اگر شما دو نفر را دعوت به همكارى كنيد و آقاى « الف » بگويد اگر اول آقاى « ب » آن چيزى را كه تو مىگويى امضا كند من بعد از او امضا مىكنم و آقاى « ب » هم بگويد اگر اول آقاى « الف » امضا كند بعد من امضا خواهم كرد ، تا ابد اين امضا [ محقق 
  ] نخواهد شد ، چون اولى امضايش را متوقّف بر امضاى دومى كرده و دومى هم امضايش را متوقف بر امضاى اولى كرده است و اين محال است . ما مىگوييم دور محال است ، يعنى دور « ناشدنى » است ، نه اينكه فعلا وجود ندارد و شايد در آينده وجود داشته باشد ، [ بلكه به اين معنا كه 
  ] در گذشته هرگز وجود پيدا نكرده ، امروز هم وجود ندارد و در آينده هم وجود نخواهد داشت و ناشدنى است . امر ناشدنى را مگر مىشود به لابراتوار برد و در مقام عمل تجربه كرد ؟ بسيارى مسائل ديگر وجود دارد كه براى بشر مطرح است و\r\n\r\n\r\n\r\n\r\n","description":"","footnote":"\r\n( 1 ) . [ دربارهء اين مسئله كه آيا عمل كليد انديشه است يا معيار آن ، استاد در دو جلسهء بعد به تفصيل بحث مىكنند 
  ] .\r\n","page_name":" 458 ","page_number":458},
  {"content":"\r\n\r\nترديد و شكى در آن نيست ولى علم محض است ، قابل اين كه در يك لابراتوار يا شبه لابراتوار تجربه شود و در مقام عمل تأييد گردد نيست و حال آنكه حقيقت است و از هر حقيقتى براى انسان روشن‌تر است .\r\nرابطهء علم و عمل مسأله‌اى است كه شعب زيادى دارد و در دنياى اروپا و بالخصوص در ماركسيسم [ ارزش زيادى براى آن قائل شده‌اند 
  ] . از مواردى كه انصافا بايد براى ماركسيسم امتياز قائل شد اين است كه براى « عمل » ارزش زياد قائل شده است كه ان شاء اللّه اگر موفق شدم آن را با ارزشهايى كه فرهنگ اسلام براى « عمل » در كليد انديشه بودن - مخصوصا در معارف معنوى - قائل است مقايسه مىكنم ؛ آنوقت مىبينيد كه مطلب چقدر جالب [ از كار 
  ] در مىآيد . اسلام اين را قبول ندارد كه تنها محك و تنها معيار براى سنجش صحّت انديشه ، عمل است . اينجاست كه راه دو مكتب - در عين اينكه در قسمتهايى از باب عمل خيلى به يكديگر نزديك مىشوند - يك مرتبه در مسئلهء معيار [ شناخت 
  ] از يكديگر دور مىشود آن هم به فاصلهء زمين تا آسمان . حال كداميك درست است ؟ ان شاء اللّه در جلسات آينده اين مطلب را برايتان مطرح مىكنم .\r\n\r\n","description":"","footnote":"","page_name":" 459 ","page_number":459},
  {"content":"\r\n . \r\n","description":"","footnote":"","page_name":" 460 ","page_number":460},
  {"content":"\r\n\r\n\r\nبررسى تعاريف حقيقت منطق عمل\r\nرسيديم به مسئلهء معيار شناخت و مسئلهء ملاك شناخت . چون در جلسهء پيش مقدارى فشرده صحبت كرديم تا به نتيجه برسيم ولى نرسيديم ، ناچار مقدار كمى از آنچه را كه گفتيم تكرار مىكنيم .\r\nگفتيم كه شناخت بر دو قسم است : شناخت صحيح و حقيقى ، و شناخت غلط و خطا . در اين جهت اجمالا بحثى نيست ؛ هر گروهى را كه در نظر بگيريم ، شناختها را به دو قسم تقسيم مىكند : شناختهاى صحيح و شناختهاى غلط . اينجا دو مسئله مطرح است : يك مسئله اين است كه اصلا معنى صحيح بودن و حقيقت بودن از يك طرف ، و غلط بودن و خطا بودن از طرف ديگر چيست ؟ قدما فقط يك گونه تعريف مىكردند ، مىگفتند : شناخت صحيح يا شناخت حقيقى يعنى شناخت مطابق با واقع ، و شناخت غلط يا خطا يعنى شناخت غير مطابق با واقع . بعضى از علماى جديد به نظرشان رسيد كه طبق اين تعريف ، خيلى از شناختها را نمىتوان فهميد كه آيا صحيح است يا غلط ، حقيقى است يا خطا ؛ گفتند بايد تعريف را عوض كنيم ؛ به جاى اينكه بگوييم شناخت\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nحقيقى و صحيح آن است كه مطابق با واقع و نفس الامر باشد ، مىگوييم شناخت صحيح و حقيقى يعنى شناختى كه اذهان يك زمان آن را قبول داشته باشند . هر شناختى كه در يك زمان مورد قبول علما واقع شد شناختى حقيقى است ، و هر شناختى كه در آن زمان مورد قبول نبود ، در آن زمان شناختى غلط است . لازمهء اين سخن اين است كه يك شناخت دربارهء يك چيز ، در يك زمان صحيح باشد ، و همان شناخت عينا دربارهء همان چيز ، در زمان ديگر غلط باشد . مثلًا علما از زمان بطلميوس [ تا حدود دو هزار سال 
  ] اتفاق نظر داشتند كه زمين مركز است و خورشيد به دور آن مىگردد ، و اذهان نيز روى اين مسئله توافق داشتند . طبق تعريف مذكور ، در آن دو هزار سال ، حقيقت و صحيح همين بوده است . در حدود سيصد سال است كه اذهان بر اين توافق كرده‌اند - و اين توافق روز به روز بيشتر مىشود - كه خورشيد مركز است و زمين و چند سيّارهء ديگر به دور آن مىچرخند . پس در اين زمان اين [ شناخت 
  ] حقيقت است . اما بنابر تعريفى كه قدما مىكردند اينطور نيست ، از ايندو يكى حقيقت بوده و هست و خواهد بود و ديگرى غلط بوده و هست و خواهد بود . اينچنين نيست كه هيئت بطلميوس در زمان خودش حقيقت بوده و هيئت كپرنيك از آن به بعد حقيقت شده است . نه ، براساس سخن قدما كسى كه امروز براى او مركزيّت خورشيد و حركت زمين به دور آن با دلايل متقن ثابت شده است اينطور بايد بگويد : در آن دو هزار سال همهء علما اشتباه كرده بودند ، آنچه كه آنها مىگفتند حقيقت نبود ، خطاى محض بود .\r\n\r\nوجه شبه « اجماع از نظر اهل سنّت » و نظريهء اگوست كنت\r\nنظريهء اگوست كنت در تعريف حقيقت - كه فيليسين شاله نيز آن نظريه را انتخاب مىكند - در دنياى اسلام نظير نظريه‌اى است كه فقهاى اهل تسنن در مورد « اجماع » دارند . البته اين يك مسئلهء استطرادى است كه در وسط كلام ذكر مىكنم ولى بىفايده نيست .\r\nهم علماى شيعه و هم علماى اهل تسنن ، اجماع را معتبر مىدانند ، ولى شيعه اجماع را به گونه‌اى معتبر مىداند و سنّى به گونه‌اى ديگر . اهل تسنن مىگويند اساساً اتفاق علما خودش به اصطلاح « موضوعيّت » دارد ، يعنى اگر در يك زمان علماى اسلام روى يك مسئلهء فقهى وفاق نظر پيدا كنند كه مثلًا فلان چيز حلال است ، همين قدر كه\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nاتفاق نظر پيدا كردند ، ديگر آن چيز حلال است . گفته‌اند معنى سخن پيغمبر كه فرموده است : « لا تجتمع امّتى على خطاء » « 1 » ( امت من بر خطا اتفاق نمىكنند ) - كه اين را خودشان نقل كرده‌اند - اين است كه هرگاه امت من بر رأيى وفاق پيدا كردند ، همان وفاقشان عين حقيقت است ، و اگر در زمانى ديگر علماى اسلام اتفاق پيدا كردند بر خلاف آنچه كه علماى زمان قبل اتفاق پيدا كرده بودند ، باز حقيقت اين دومى است ؛ اگر علماى [ قرن اول 
  ] روى مسأله‌اى اتفاق نظر پيدا كنند حرفشان حقيقت است ، اگر علماى قرن دوم بر نظريه‌اى اتفاق نظر پيدا كردند كه خلاف آن چيزى بود كه علماى قرن پيش اتفاق پيدا كرده بودند حرف اينها هم در زمان خودشان حقيقت است ؛ پس حكم خدا در قرن اول يك چيز است ، در قرن دوم چيز ديگر و در قرن بعد چيز ديگر . اين نظريه را علماى « اصول » اصطلاحا « نظريهء تصويب » مىگويند و اين علما را « مصوّبه » مىخوانند . ولى شيعه اين نظر را قبول ندارد . شيعه مىگويد علما فقط مىتوانند كاشف حكم خدا باشند و حكم خدا با وفاق علما در يك زمان عوض نمىشود . اگر علماى قرن سيزدهم اتفاق نظر پيدا كردند كه يك چيز حلال است و علماى قرن چهاردهم آنچه را كه آنها گفته بودند حلال است بگويند حرام است ، حكم خدا يكى از ايندو است ، يا آنها اشتباه كرده‌اند يا اينها . از اين جهت است كه شيعه اساساً براى اتفاق نظر علماى يك زمان اصالت قائل نيست مگر آنكه به شكلى منتهى به امام شود . اجماع تا در جايى به امام نرسد حجّت نيست .\r\n\r\nرد نظريهء اگوست كنت\r\nاين نظريهء اگوست كنت و فيليسين شاله و عده‌اى ديگر در باب شناخت - كه شناخت حقيقى چيست - شبيه نظريهء علماى مصوّبه از اهل تسنّن است . همانطور كه نظريهء اين [ گروه از 
  ] علماى اهل تسنن در آنجا به نظر ما نظر درستى نيست - و واقعاً هم درست نيست - نظر اگوست كنت نيز در اينجا درست نيست . ممكن است بپرسيد كه به چه دليل مىگوييد نظريهء اگوست كنت درست نيست ؟ شايد حقيقت ، دو هزار سال اين باشد كه خورشيد دور زمين مىچرخد ، و اكنون هم سيصد سال است كه\r\n\r\n\r\n\r\n\r\n","description":"","footnote":"\r\n( 1 ) . سنن ابن ماجه ، كتاب فتن ، صفحهء 8 ، با اين عبارت : « انّ امّتى لا تجتمع على ضلالة »\r\n","page_name":" 463 ","page_number":463},
  {"content":"\r\n\r\nحقيقت اين است كه زمين دور خورشيد مىچرخد . جواب اين است كه [ حقيقت 
  ] با « اصطلاح » عوض نمىشود . آقاى اگوست كنت اين حساب را نكرده است كه [ حقيقت 
  ] به « اصطلاح » ما بستگى ندارد . فكر ، انديشه و شناخت ، خاصيتى ذاتى است و آن خاصيت ذاتى اين است كه از ماوراء خودش [ يعنى 
  ] از واقعيت حكايت مىكند . من اگر چنين مىانديشم كه الآن مثلًا ديماه است نه بهمن ماه ، اين فكر و انديشهء من از واقعيتى حكايت مىكند . اين سؤال هميشه براى من مطرح است كه اين انديشه‌هاى من با واقع مطابق هست يا نه ؟ حالا شما اسمش را عوض مىكنيد ، ولى اين سؤال باز براى من مطرح است . مىگويم واقعيت كه دو جور نيست ؛ اينطور نيست كه تا سيصد سال پيش واقعاً زمين ايستاده بود و خورشيد مىچرخيد و در سيصد سال اخير خورشيد يك جا ايستاده و زمين مىچرخد . من مىدانم كه از وقتى كه خورشيد و زمينى بوده ، يا هميشه زمين مركز بوده و خورشيد دور آن مىچرخيده و يا برعكس اين حالت بوده است . اين كه من امروز مىگويم « زمين به دور خورشيد مىچرخد » يك انديشه است ، و اينكه كسى آن روز مىگفت « خورشيد به دور زمين مىچرخد » يك انديشه است ؛ هم انديشهء او مىخواست از واقع حكايت كند و هم انديشهء من مىخواهد از واقع حكايت كند . بنابراين از ايندو يكى مطابق است و ديگرى مطابق نيست . با اصطلاح كه نمىشود [ حقيقت را تغيير داد و گفت 
  ] : « من حقيقت را اين طور تعريف مىكنم » . مگر اختيارى است كه بتوانى تعريف كنى ؟ ! به هر شكل كه تو حقيقت را تعريف كنى سؤال به جاى خود هست .\r\nاين سخن را در مورد احساسات و در مورد حقوق مىتوان گفت نه در مورد علم و حقيقت ( يك اشتباه هم اينجا كرده‌اند ) . بسيارى از مسائل حقوقى ممكن است كه با احساسات و خواسته‌هاى مردم بستگى داشته باشد يعنى به مردم زمان بستگى پيدا كند ؛ يعنى چه ؟ مثلًا اكثريت قريب به اتفاق مردم يك زمان ، خواسته‌اى در مسائل اجتماعى دارند ؛ اين خواسته ، حقوقى برايشان ايجاد مىكند . حال اگر صد سال گذشت و خواستهء مردم عوض شد يعنى به جاى اينكه آن را بخواهند چيز ديگرى خواستند [ باز حقشان همان خواستهء جديد است 
  ] . مثلًا فرض كنيد يك روز مردم خودشان يك رژيم حكومتى از نوع استبدادى مىخواهند ، چون خود مردم اين را مىخواهند پس حق مردم اين است كه خواسته‌شان را به آنها بدهند . يك قرن مىگذرد و فكر همهء مردم عوض مىشود ، يعنى به جاى استبداد ، مشروطيت مىخواهند . اين ،\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nمسئلهء حقوق است و تابع خواستهء مردم است . خواستهء مردم از يك حقيقت بيرونى حكايت نمىكند ، [ لذا عوض شدن آن 
  ] مانعى ندارد ، ولى انديشه از يك واقعيّت بيرونى حكايت مىكند . اساساً اينكه انسان رئاليست است به اين دليل است كه انديشه‌اش حكايتگر واقع است . بنابراين باز بايد دنبال حقيقت و واقع برويم . پس اين تعريف غلط است .\r\n\r\nردّ نظريهء نسبى بودن حقيقت\r\nافرادى گفتند حقيقت بودن و خطا بودن ، هر دو نسبى است . ممكن است چند نفر دربارهء يك حقيقت ، مختلف بينديشند و در عين حال همه حقيقت باشد . ممكن است اين فضا به نظر من بزرگ بيايد ولى به نظر شما كوچك . اگر از اينجا به سالن ديگرى برويم و از من بپرسند اين سالن بزرگ‌تر است يا سالن « كانون توحيد » ؟ من مىگويم سالن كانون توحيد بزرگ‌تر است ، ولى شما كه اينجا به نظرتان كوچك آمده ، مىگوييد اين سالن بزرگ‌تر است . اينجا به نظر من بزرگ آمده و به نظر شما كوچك . انسان اين طور است : اگر از جاى كوچك به جاى بزرگ برود آنجا به نظرش بزرگ‌تر مىآيد و اگر از جاى بزرگ به جاى كوچك برود ، آنجا به نظرش كوچك‌تر مىآيد . يا مثلًا وقتى يك نفر كسى را مىبيند كه همراه انسان كوتاه قدى راه مىرود ، به نظرش مىآيد كه اين فرد آدم بلند قدى است ؛ يك روز ديگر همين آدم را با يك نفر بلند قد مىبيند ، به نظرش مىآيد كوتاه قد است . مىگويد آن روز به نظرم آدم بلند قدى بود ولى امروز به نظرم آدم كوتاه قدى مىآيد .\r\nمىگويند هر دو حقيقت است . در آن شرايط ، حقيقت اين بود كه او بلند قد است ، در اين شرايط حقيقت اين است كه او كوتاه قد است . اگر دستت داغ باشد و درون آب ولرم بگذارى ، آب ولرم به نظر تو سرد است ، اين حقيقت است ؛ و اگر دستت سرد باشد و داخل همان آب ببرى آن آب به نظر تو گرم است . يك آب نسبت به تو در آن واحد هم گرم است و هم سرد ؛ اجتماع ضدّين هم مانعى ندارد ؛ حقيقت نسبى است ، هم اين حقيقت است و هم آن .\r\nاين هم تعريف غلطى است ، چرا ؟ زيرا - همانطور كه عرض كردم - اگر مقصود اين است كه اين دو انديشه ، در حكايتشان از واقعيت ، هر دو حقيقتند [ غلط است ،\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nزيرا 
  ] واقعيت به يك شكل بيشتر نيست ، يا اين حقيقت است يا آن ، و يا هيچكدام حقيقت نيست ؛ هر دو نمىتواند حقيقت باشد . با « اصطلاح » هم نمىتوانيم اوضاع را تغيير دهيم و بگوييم وقتى من مىگويم « حقيقت » مقصودم چنان چيزى است . گيرم شما بگويى مقصود من از « حقيقت » چنان چيزى است ، ولى هر انسانى بالذات رئاليست خلق شده است ، واقع‌بين ، واقع‌جو و واقعيت‌طلب خلق شده است ، مىخواهد ببيند ارزش اين احساسها از نظر ارائهء واقعيت چيست .\r\n\r\nمنشأ اين اشتباه\r\nببينيم اشتباه از كجا پيدا شده است . آبى داريم كه 20 درجه حرارت دارد ؛ يعنى ميزان الحراره‌اى كه گذاشته‌ايم ، 20 درجه را نشان مىدهد . من دست راستم را داخل آب 80 درجه و دست چپم را درون آب صفر درجه قرار داده‌ام . بعد كه آن دستم داغ شد و اين دستم يخ كرد ، هر دو را در آن واحد درون همان آبى كه ميزان الحراره دماى آن را 20 درجه نشان مىدهد مىگذارم . دست راستم احساس مىكند كه اين آب سرد است و دست چپم احساس مىكند گرم است ؛ اينها مىگويند هر دو حقيقت است .\r\nيك آدم « واقع‌گرا » مىگويد نه ، اينطور نيست . انرژى حرارتى آب ، حدّ معيّنى دارد كه ميزان الحراره نشان مىدهد . من وقتى دست داغم را مىگذارم ، با سوابق ذهن خودم فكر مىكنم كه دماى اين آب مثلًا 10 درجه است ، و با گذاردن دست ديگرم فكر مىكنم 30 درجه حرارت دارد ؛ هر دو اشتباه است ، واقعيت همان 20 درجه است . راز مطلب اين است : اشتباه من در اين است كه من فكر مىكنم كه آب را دارم احساس مىكنم ؛ من آب را اصلا احساس نمىكنم ، آن اثرى را كه روى عصب من واقع شده احساس مىكنم . عصب من بعد از آنكه در آب داغ قرار گرفت يك حالتى پيدا كرد ، بعد اين آب روى آن اثر مىگذارد و يك تأثر خاصى در يك درجهء معين پيدا مىكند . آن دست ديگر من [ كه در آب سرد بود ، در آب 20 درجه 
  ] به شكل ديگرى تأثر پيدا مىكند . حس من يا قوهء ادراكى من آب را درك نمىكند ، آن كيفيت انفعالىاى را كه در درون من است درك مىكند . [ قوهء ادراكى من 
  ] راست مىگويد ، نه از اين نظر كه آب را ارائه مىدهد ، بلكه از اين نظر كه مىگويد من در اين حالت هستم ؛ راست مىگويد او در اين حالت است . من اشتباه كرده‌ام كه خيال مىكنم اينها مىگويند آب در اين\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nحالت است . اينها نمىگويند آب در اين حالت است ، مىگويند من در اين حالتم . او كه مىگويد من احساس گرما مىكنم راست مىگويد ، يعنى احساس گرما در خودم مىكنم . اشتباه من اين است كه خيال مىكنم اينها مىگويند آب اينطور است و بعد مىگويم هر دو راست مىگوييد ، آب هم در اين درجه است و هم در آن درجه ؛ نه ، آب يك حالت بيشتر ندارد .\r\nاز اين نظريه‌ها در باب ملاك شناخت - يعنى در باب حقيقى بودن و صحيح بودن شناخت از يك طرف ، و غلط بودن و خطا بودن آن از طرف ديگر - مىگذريم ، يعنى بيش از اين ارزش بحث ندارد و الّا بيش از اين هم مىشود بحث كرد .\r\n\r\nفرق « ملاك شناخت » و « معيار شناخت »\r\nوارد مسئلهء دوم كه مهم‌تر است مىشويم : مسئلهء معيار شناخت . فرق اين مسئله با مسئلهء ملاك شناخت چيست ؟ در مسئلهء ملاك شناخت ، در واقع مىخواستيم تعريف شناخت حقيقى را به دست آوريم ، ببينيم شناخت حقيقى چيست ؟ يكى مىگفت شناخت حقيقى آن است كه مطابق با واقع باشد ، ديگرى مىگفت شناخت حقيقى آن است كه اذهان روى آن توافق پيدا كنند ، سومى مىگفت شناخت حقيقى امرى نسبى است ؛ و تعاريف ديگرى نيز ارائه مىشد . بعد از اينكه قبول كرديم شناخت حقيقى يعنى شناختى كه واقعيت را به ما ارائه مىدهد ، مىرويم سراغ معيار آن ، يعنى به چه وسيله بفهميم كه شناخت ما حقيقى است ؟ بحث اول اين بود كه شناخت حقيقى چيست و بحث دوم اين است كه ما از چه راه بفهميم كه يك شناخت ، حقيقى است ( با اين فرض كه مىدانيم « حقيقى » چيست ) . مثلًا مىپرسيم طلا چيست ؟ طلا را براى ما تعريف مىكنند ، مىگويند طلا فلزى است كه داراى فلان رنگ و فلان خاصيتهاست . اما يك وقت مىپرسيم : اگر من فلزى به همان رنگى كه تو مىگويى ببينم و ندانم كه طلاى خالص است يا ناخالص ، و اصلا آيا طلاست يا به رنگ طلا ( طلاست يا مطلّا ) ، با چه وسيله‌اى بفهمم كه اين طلاست ؟ آيا چنين وسيله‌اى هست ؟ مىگوييم بله ، معيارهايى هست كه با آن معيارها مىتوانى بفهمى كه اين طلاست يا طلا نيست . پس اينكه طلاى حقيقى چيست يك مسئله است و اينكه معيار شناختن طلا چيست - كه اين طلا حقيقى است يا غير حقيقى - مسئلهء ديگرى است .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nشما مىگوييد شناخت حقيقى يعنى شناخت مطابق با واقع . من از كجا بفهمم كه شناخت من مطابق با واقع است ؟ ممكن است من از يك مسأله‌اى يك شناخت داشته باشم و شما شناخت ديگرى داشته باشيد ، با چه معيارى مىتوانيم بسنجيم كه شناخت من حقيقى است و شناخت شما غير حقيقى يا برعكس ؟ اين از مهم‌ترين مسائل منطقى است كه مىتوانم بگويم در حدود دو هزار سالى كه بر آن گذشته يك نظريه در مورد آن مطرح بوده است ولى بعد نظريهء ديگرى پيدا شده و امروزه نظريهء دوم به بن‌بست رسيده است [ و ميل به بازگشت به نظريهء اول پيدا شده است 
  ] .\r\n\r\nشناخت « خودمعيار »\r\nاينجا مجبورم مقدارى از اصطلاحات خاص علم منطق را بيان كنم . ما يك منطقى داريم كه گاهى « منطق عقلى » ، گاهى « منطق قياسى » و گاهى « منطق ارسطويى » گفته مىشود « 1 » . اين منطق در قديم بر اساسى نهاده شده بود كه لازمهء آن اساس اين بود كه معيار شناخت ، شناخت است ؛ خود شناخت معيار شناخت است ؛ يعنى شناختى معيار شناخت ديگر واقع مىشود . اگر مىپرسيديم وقتى شناختى معيار شناخت ديگر واقع مىشود خود آن « شناخت معيار » را به چه وسيله مىشود به دست آورد ، مىگفتند آن شناخت معيار هم ممكن است با شناخت ديگر به دست آيد ولى انسان به شناختهايى مىرسد كه نيازى به معيار ندارد ، بدون معيار صحّت آنها تضمين شده است . آن منطقى كه اسمش را « منطق ارسطويى » ، « منطق عقلى » و يا « منطق قياسى » مىگذارند يكى از مهم‌ترين مسائلش همين است . اين منطق با اين بيان آغاز مىشد : انديشه ( شناخت ) بر دو نوع است : يا « تصور » است يا « تصديق » « 2 » . هر يك از تصور و تصديق يعنى هر يك از اين دو شناخت نيز بر دو قسم است : يا « بديهى » است يا « نظرى » . شناخت بديهى يعنى شناختى كه نياز به معيار ندارد ، بدون معيار تضمين شده\r\n\r\n\r\n\r\n\r\n","description":"","footnote":"\r\n( 1 ) . حال به اينكه اين تعبيرات درست است يا نادرست ، كارى ندارم .\r\n( 2 ) . به شناختهايى كه در آن « حكم » وجود دارد « تصديق » مىگفتند . مثلًا شناخت به اين كه « زيد ايستاده است » تصديق است چون حكم در آن است . اما اگر صرف خود زيد را تصور كنيد ، اين تصور است . البته اينها تأثيرى در بحث ما ندارد .\r\n","page_name":" 468 ","page_number":468},
  {"content":"\r\n\r\nاست . « شناخت بديهى تصديقى » يعنى شناختى كه از نوع حكم است و صحت آن بدون معيار تضمين شده است . اين منطق ، نظر يعنى « انديشه » را با « انديشه » معيار مىگرفت .\r\nقهراً اينجا لااقل يك سؤال براى همه مطرح است كه چطور مىشود بعضى از انديشه‌ها و شناختها نياز به معيار داشته باشند و بعضى نيازى به معيار نداشته باشند ، يعنى به آنجا كه برسيم بگوييم ديگر اين شناخت ، احتياجى [ به معيار 
  ] ندارد و دليل نمىخواهد . در اين صورت معنايش تقريبا اينطور مىشود : بعضى شناختها نياز به دليل دارد و چون خود دليل هم يك نوع شناخت است ممكن است احتياج به يك دليل ديگر داشته باشد ، آن دليل هم خودش يك نوع شناخت است و ممكن است نياز به دليل ديگرى داشته باشد ؛ ممكن است چندين پلّه بخورد ولى در نهايت امر به جايى مىرسد كه وقتى به آن دليل نهايى رسيد ، خود آن يك شناخت بىمعيار است . مثلًا رياضيات - حساب يا هندسه - از يك اصلهايى شروع مىشد كه بعضى را « اصل متعارف » مىگفتند . مقصود از « اصل متعارف » شناختى است كه نيازى به معيار ندارد ، خودش معيار خودش است ، « خودمعيار » است . « اصل متعارف » يعنى شناخت خودمعيار . بعضى اصلها را « اصل موضوع » مىگفتند ، يعنى احتياج به معيار دارد ولى فعلًا بايد دانش‌آموز آن را قبول كند تا در موقع خودش معيار آن را به او ارائه دهند . مثلًا اين را يك اصل [ متعارف 
  ] مىدانستند : « دو شئ مساوى با شئ سوم ، خود با يكديگر مساوى هستند » . مثلًا شما مىخواهيد بدانيد زاويهء « الف » با زاويهء « ب » مساوى است يا خير . مىرويد دنبال اينكه ببينيد زاويهء الف با چه زاويه‌هايى مساوى است . متوجه مىشويد كه زاويهء الف با زاويهء « ج » مساوى است . همچنين مىبينيد زاويه ب با زاويه ج مساوى است . تا ايندو را به دست مىآوريد مىگوييد « دو شئ متساوى با شئ سوم ، خودشان با يكديگر مساوى هستند » و اين يك اصل متعارف است ، بديهى است ، برهان نمىخواهد . [ تساوى الف با ج ، و ب با ج 
  ] برهان و دليل مىخواهد ، اثبات مىخواهد ، ولى اين ديگر اثبات نمىخواهد ، « خودمعيار » است ، بديهى است ، قابل شك كردن نيست . آن منطق كه منطق تعقّلى و قياسى بود معتقد بود كه همهء علوم عالم ، همهء شناختهاى عالم ، بايد نهايتا به شناختهاى خودمعيار منتهى شود ، حتى معتقد بودند « شناخت تجربى » هم متّكى به شناختهاى خودمعيار است .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n\r\nنظر منطق ارسطو در باب تجربه\r\nبعضى خيال كرده‌اند منطق ارسطو منطق تجربى نيست . اين يك اشتباه بزرگ است . دليلش اين همه كتابهاى منطق ارسطويى و از جمله كتابهاى بوعلى سيناست ( كه منطقش منطق ارسطويى است ؛ گو اينكه منطق ارسطويى را خيلى جلو برده ولى اساس ، منطق ارسطويى است ) . منطق ارسطو يك منطق تجربى است ، يعنى براى تجربه ارزش فوق‌العاده يقينى قائل است . تفاوت منطق غير ارسطويى با منطق ارسطويى اين نيست كه او به تجربه قائل است و ارسطوييها به تجربه قائل نيستند ، بلكه تفاوت اين است كه منطق ارسطويى معتقد است كه تجربه را هم با معيارهاى شناختى تأييد مىكنيم ، كه به اين مسئله خواهيم رسيد .\r\nپس اساس آن منطق كه نامش « منطق تعقلى » است اين است كه شناخت ، معيار شناخت است و ما در ميان شناختهاى خود ، در نهايت امر به شناختهايى مىرسيم كه « خودمعيار » هستند و نيازى به معيار ندارند ؛ مىگفتند اگر هر شناختى نياز به معيار داشته باشد ، سراغ آن معيار مىرويم ، آن معيار هم نياز به معيار دارد ، معيار سوم هم نياز به معيار ديگرى دارد ، پس در نهايت امر هيچ چيز شناخته نمىشود ، يعنى به دنبال مسلك شكّاكان رفته‌ايم و شكّاك مطلق شده‌ايم ، پس علمى نبايد در دنيا موجود باشد .\r\nحدود سيصد و پنجاه سال است - يعنى از زمان بيكن « 1 » به بعد - كه نظريهء ديگرى پيدا شده است كه در مقابل منطق ارسطويى قرار مىگيرد . اين نظريه مىگويد هر شناختى معيار مىخواهد ، ما « شناخت خودمعيار » نداريم . مىپرسيم از نظر شما معيار شناخت چيست ؟ مىگويند معيار بعضى از شناختها ، شناخت است ولى آخر امر ، معيار شناخت ، ديگر شناخت نيست ، عمل است ، يعنى معيار نهايى شناختها عمل است . پس اين اساس منطق ارسطويى ، از نظر اينها غلط است . آن ضربهء بزرگى كه فكر كردند در سيصد سال پيش به منطق تعقلى ، منطق قياسى يا ارسطويى وارد كرده‌اند همين است و الّا اين غلط است كه بگوييم منطق ارسطويى ، قياسى بوده و تجربى نبوده ، و منطق از بيكن به بعد منطق تجربى است و قياسى نيست . درست است\r\n\r\n\r\n\r\n\r\n","description":"","footnote":"\r\n( 1 ) .  Francis Bacon  .\r\n","page_name":" 470 ","page_number":470},
  {"content":"\r\n\r\nكه منطقهاى بعد بيشتر به تجربه روى آوردند ولى اين حرف به اين شكل درست نيست كه منطق ارسطويى ، قياس را معتبر مىداند و منطق تجربى ، تجربه را معتبر مىداند ؛ نه ، منطق ارسطويى ، هم قياس را معتبر مىداند و هم تجربه را ، و منطقهايى كه مىگويند تجربه را معتبر مىدانند نمىتوانند قياس را معتبر ندانند ، اينها هم باز در آخر قياس را معتبر مىدانند .\r\n\r\nمعيار شناخت از نظر منطق جديد\r\nاختلاف اساسى منطق قديم ارسطويى با منطق جديد فرانسيس بيكنى - و فرانسيس بيكن به اين طرف - كه تا امروز هم ادامه دارد در مسئلهء معيار شناخت است .\r\nاين حرف در دنيا مورد قبول واقع شد ، گفتند اين حرفها چيست كه شناخت را با شناخت مىشناسيم ؟ ! منطق ارسطويى مىگفت شناختها بر دو قسم است : نظرى و بديهى ؛ « نظرى است » يعنى مجهول است ، بايد روى آن فكر كرد ، احتياج به معيار دارد ، نياز به دليل دارد ؛ و « بديهى است » يعنى « خودمعيار » است . شناختهاى نظرى را كه نياز به معيار دارند با شناختهاى بديهى خودمعيار مىسنجيم . گفتند اين حرف منطق ارسطو غلط است ؛ تمام شناختهاى ما نظرى است ، تماما نياز به معيار و محك دارد ، ما به آن معنا شناخت بديهى نداريم . محك چيست ؟ محك « عمل » است .\r\nاينجاست كه براى اولين بار در زبان فلاسفه ، « عمل » از نظر معيار بودن ارزش فوق‌العاده‌اى پيدا مىكند . البته عمل ارزشهاى ديگرى هم دارد كه عرض مىكنم .\r\nمىگويند انسان وقتى مىخواهد به يك انديشهء واقعى و حقيقى برسد و با محك عمل ، صحيح بودن و حقيقى بودن آن را كشف كند ، بايد اين كار را بكند : اول بايد به بررسيهاى استقرائى بپردازد ( چون اگر بررسى نكند هيچ الهامى به ذهنش نمىشود ) ، بايد برود روى يك موضوع - مثلًا موضوع اجتماعى يا زيست‌شناسى و يا پزشكى - از نزديك مطالعه كند . اگر كسى مىخواهد بفهمد « سل » چگونه به وجود مىآيد و چگونه معالجه مىشود بايد روى مسلولها مطالعه كند ، آمار بگيرد ، علتها را به دست آورد . در اثر بررسيهاى استقرائى ، ذهنش براى پيدايش يك فرضيه آمادگى پيدا مىكند . در ذهن عالم فرضيه‌اى پيدا مىشود كه منشأ سل فلان چيز است ، مثل اينكه در باب سرطان به صورت فرضيه مىگويند دخانياتى مثل سيگار منشأ سرطان است . اين يك انديشه\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nاست و هر انديشه‌اى نياز به معيار دارد ؛ معيارش عمل است . بعد [ فرضيه را 
  ] در عمل امتحان مىكنند . اگر عامل بيمارى را روى انسانها امتحان نكنند مثلًا روى موشها امتحان مىكنند . اگر در عمل درست از آب درآمد ، اين انديشه درست است و اگر درست از آب در نيامد غلط است . مثل طرحهاى اجتماعى : مشكلى داريم در جامعه به نام « ترافيك » . فرض كنيد عده‌اى را دعوت مىكنند و از آنها مىپرسند مشكل ترافيك را چگونه بايد حل كنيم ؟ هركس طرحى مىدهد . كدام طرح درست است ؟ ما نمىدانيم كدام طرح درست است . راه اينكه بفهميم كداميك از اين طرحها درست است و كداميك غلط ، چيست ؟ عمل . هر طرح را مدتى عمل مىكنيم ، اگر ديديم نتيجه داد درست است و اگر ديديم نتيجه نداد غلط است .\r\nاينجاست كه آن نظريه [ يعنى نظريه منطق تعقلى كه قائل به شناختهاى « خودمعيار » بود 
  ] براى لااقل سيصد سال در دنيا مردود شناخته شد .\r\n\r\nتأثير « منطق عمل » در عقايد مذهبى\r\nيكى از مشكلاتى كه اين منطق به وجود آورد ، در مسائل معنوى و مسائل مذهبى بود ، يعنى در مسائلى كه نمىتوان آنها را در عمل آزمود . مثلًا اگر بخواهيم سخن كسى را كه فرضيهء روح را مطرح مىكند و مىگويد « انسان علاوه بر اين جسم و ابعاد جسمانى داراى يك حقيقتى است كه به موجب آن « خودآگاه » و « جهان‌آگاه » است » براساس منطق ارسطويى بسنجيم ، ممكن است بگوييم : به چه دليل ؟ او دليلى بياورد كه آن دليل هم از نوع شناخت باشد ، و اگر آن دليل هم احتياج به دليل داشت ، براى آن هم دليل بياورد تا به شناختهاى خودمعيار برسد ؛ و بعد بگوييم قبول است . يا كسى مىگويد : « عالم خدايى دارد » . اين خودش يك انديشهء نظرى است ، يك شناخت نيازمند به معيار است . از او مىپرسيم : به چه دليل عالم خدايى دارد ؟ دليل مىآورد .\r\nبراى اين دليل ، دليل ديگرى مىآورد تا در نهايت امر به انديشه‌هاى خودمعيار مىرسد و مطلب ختم مىشود .\r\nاما اگر گفتيم فقط با معيار عمل مىتوانيم حقيقى بودن يك انديشه را بسنجيم ، دربارهء اين نوع انديشه‌ها چه بايد بگوييم ؟ ما نمىتوانيم اين نوع انديشه‌ها را در عمل - مثلًا در لابراتوار - بيازماييم ، برويم ببينيم در آنجا خدا را پيدا مىكنيم يا پيدا\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nنمىكنيم ! اگر در لابراتوار چيزى را پيدا كنيم و بگوييم اين خداست ، همان وقت است كه ديگر خدا ، خدا نيست ، چون اگر چيزى در لابراتوار باشد مخلوق محدودى مثل همهء مخلوقات ديگر است « 1 » .\r\nعده‌اى كه با انصاف‌تر بودند گفتند وقتى كه تنها معيار شناخت عمل است و شناختهايى داريم كه در عمل نمىتوانيم بفهميم درست است يا نادرست ( چون قابل آزمايش نيست ) پس در اينجا مىگوييم : « نمىدانيم » . اين بود كه اين فكر در اروپا پيدا شد كه علم بشر در مسائل معنوى و مذهبى پاسخى ندارد ، مىگويد : « نمىدانم » . علم امروز مىگويد معيار شناخت حقيقى و شناخت غلط ، هر دو ، عمل است ؛ يعنى اگر در عمل مطابق درآمد درست است و اگر مخالف درآمد غلط است ؛ پس در مورد آن نوع فرضيه‌اى كه در عمل نمىشود آن را پياده كرد و نمىتوان فهميد كه اينطور هست يا نيست - يعنى عمل نمىتواند معيار آن باشد - مىگوييم : « نمىدانم » .\r\nعده‌اى ديگر پا را از اين هم فراتر گذاشتند ، گفتند : هرچه كه در عمل بتوان آن را محك زد ، با محك عمل بتوان آن را تعيين كرد ، حقيقى است و هرچه كه با محك عمل تعيين نشود - و لو عمل آن را نفى هم نكند - دروغ است . مادّيّين حرفشان اين است كه همين قدر كه عمل [ انديشه‌اى را 
  ] تأييد نكرد مىگوييم دروغ است ؛ و تأييد نكردن عمل گاهى به اين صورت است كه عمل ، خلافش را تأييد مىكند و گاهى به اين شكل است كه نه تأييد مىكند و نه انكار .\r\n\r\nاشكالات وارد بر « منطق عمل »\r\nطرفداران منطق تعقلى ( قياسى يا ارسطويى ) دلايلى بر رد نظريّهء اين افراد داشتند كه خوشبختانه امروز بعضى از همان دلايل و افكار - و از يك نظر مىشود گفت با بيانى رساتر - دوباره مطرح شده است ، البته نه به حمايت از منطق ارسطويى بلكه به\r\n\r\n\r\n\r\n\r\n","description":"","footnote":"\r\n( 1 ) . [ شخصى 
  ] گفته است : من روح را آن وقت قبول مىكنم كه در زير چاقوى جراحى خودم پيدا كنم ، يعنى اگر بعد از دو ساعت از مرگ كسى ، روح او را در سالن تشريح پيدا كردم آن وقت وجود روح را قبول مىكنم . [ بايد به او گفت : 
  ] اولًا او چند ساعت است كه مرده و ديگر روحى ندارد ، و ثانياً اگر تو چيزى هم در زير چاقو پيدا كنى آن ديگر روح نيست ، جسم است .\r\n","page_name":" 473 ","page_number":473},
  {"content":"\r\n\r\nاين عنوان كه اين منطق هم ديگر قابل قبول نيست . وقتى اين منطق هم قابل قبول نباشد ، ديگر منطقى براى انسان باقى نمىماند .\r\nاين دلايل چيست ؟ مىگويند تو مىگويى تنها عمل است كه محك و معيار شناخت است ؛ من يك شناخت را با عمل مىسنجم ، اگر آن شناخت ، حقيقى باشد ، در عمل نتيجهء مثبت مىدهد و اگر حقيقى نباشد در عمل نتيجهء مثبت نمىدهد ؛ پس چون در عمل نتيجهء مثبت داد حقيقى است . مىگويند تو فكر نكردى كه خود اينكه « عمل معيار انديشه است » يك انديشه است ، يعنى خودش يك شناخت است . تو خودت دارى ارسطويى فكر مىكنى و نمىدانى « 1 » . همين كه مىگويى « عمل معيار انديشه است » معنايش اين است كه « اگر اين فرضيه درست باشد در عمل نتيجه مىدهد ، در عمل نتيجه داد پس درست است ، در عمل نتيجه نداد پس درست نيست » . خود اين يك قياس ارسطويى است ، يك شناخت است . تو اين را معيار قرار داده‌اى . بازهم در اينجا شناخت وابسته به عمل است كه معيار قرار گرفته است .\r\nممكن است كسى بگويد : همين فكر كه تو مىگويى « اگر اين فرضيه درست باشد در عمل نتيجه مىدهد و چون در عمل نتيجه مىدهد پس درست است » از كجا معلوم كه درست باشد و غلط نباشد ؟ خود اين ، يك شناخت است و معيار مىخواهد . تو مىگويى هميشه يك رابطه ميان انديشهء حقيقى و نتيجهء عملى دادن وجود دارد . همين كه « هميشه يك رابطه ميان شناخت و عمل وجود دارد » يك شناخت از جهان است . خود اين شناخت از كجا درست شد ؟ شايد اصلا اين شناخت كه « رابطه‌اى ميان شناخت و عمل هست » غلط باشد ؛ يك شناخت ، حقيقى باشد و در عمل نتيجه ندهد و يك شناخت ، غلط باشد و در عمل نتيجهء درست بدهد . اين را با چه معيارى ثابت مىكنى ؟ نمىتوانى بگويى كه اين را هم با عمل مىتوانم ثابت كنم . آخرش مىگويى اين ديگر بديهى است ؛ يعنى باز رسيدى به « شناخت خودمعيار » ، به همان حرفى كه ارسطوييها رسيده بودند .\r\n\r\n\r\n\r\n\r\n","description":"","footnote":"\r\n( 1 ) . من در علماى جديد ، تنها راسل را ديدم كه متوجه اين نكته شده است ، البته او هم به طور كامل به همهء جهات توجه نكرده است .\r\n","page_name":" 474 ","page_number":474},
  {"content":"\r\n\r\n\r\nاشكال سوم\r\nاين اشكال ، بالاتر است و راسل هم متوجه آن است و آن اين است كه اصلًا آن شناختى كه مىگويد « معيار عمل است » غلط است ؛ اين خود يك شناخت خودمعيار در نظر گرفته شده كه داخل در منطق ارسطو مىشود ، چرا ؟ زيرا تو مىگويى اگر شناخت درست باشد در عمل نتيجه مىدهد ( راسل مىگويد اين را من قبول دارم ) ، بعد مىگويى چون اين در عمل نتيجه داد پس درست است . مىگويد اين حرف غلط است . « اگر شناخت درست باشد در عمل نتيجه مىدهد » درست است ولى « اگر در عمل نتيجه داد پس شناخت درست است » درست نيست ؛ چطور ؟ به اصطلاح منطقيّين به آن « لازم اعم » مىگويند . مثلًا از اين سخن كه « اگر اين شئ گردو باشد گرد است » چهار صورت مىتوان نتيجه گرفت ، به چهار شكل مىتوان روى آن انديشيد : اگر گردو باشد گرد است لكن گردوست ، نتيجه اين است : « پس گرد است » كه اين نتيجه درست است . دوم اينكه بگوييم لكن گرد است ، و نتيجه بگيريم پس گردوست ، كه غلط است . سوم آنكه بگوييم لكن گردو نيست ، و نتيجه بگيريم پس گرد نيست ، كه غلط است ؛ و چهارم اينكه بگوييم لكن گرد نيست ، و نتيجه بگيريم پس گردو نيست ، كه درست است ؛ يعنى ما به چهار صورت مىتوانيم نتيجه بگيريم . اگر يك شئ را ملزوم قرار دهيم و بگوييم : اگر « الف » باشد « ب » هست ، چهار حالت پيدا مىكند : « الف است ، نتيجه بگيريم ب است » اين حالت درست است ؛ « ب است پس الف است » ، اين حالت غلط است ؛ « الف نيست پس ب نيست » غلط است ، و « ب نيست پس الف نيست » درست است .\r\nحال تو مىگويى اگر يك انديشه و يك شناخت ، حقيقت باشد ، در عمل نتيجه مىدهد ، من فعلا اين را قبول مىكنم . بعد مىگويى « چون در عمل نتيجه داد پس درست است » . اين مثل اين است كه بگوييم « اگر اين شئ گردو باشد پس گرد است » و بعد بگوييم « چون گرد است پس گردوست » . نه ، هر گردويى گرد است ولى هر گردى گردو نيست ؛ يعنى از اثبات اولى اثبات دومى نتيجه مىشود ولى از اثبات دومى اثبات اولى نتيجه نمىشود ؛ از نفى اولى نفى دومى لازم نمىآيد ولى از نفى دومى نفى اولى لازم مىآيد . اينجاست كه « منطق عمل » دچار اشكال مىشود .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\n\r\nسخن راسل دربارهء « منطق عمل »\r\nراسل در اينجا خوب حرفى مىزند ، مىگويد شما مىگوييد « فرضيه درست است به دليل اينكه در عمل نتيجه داده است » . مىگويد اين حرف وقتى منطقى است كه شما ثابت كنيد كه در اينجا فرضيه يا فرضيه‌هاى ديگرى وجود ندارد كه در عمل درست باشد ؛ يعنى ممكن است چند فرضيه باشد كه در ميان آن چند فرضيه ، فرضيه‌اى غير از اين فرضيهء ما نيز وجود داشته باشد كه درست باشد و در عمل نتيجه بدهد . مگر فرضيهء بطلميوس در باب افلاك در عمل نتيجه نمىداد ؟ البته كه مىداد . آنها با خود مىگفتند اگر زمين مركز باشد و خورشيد به دور زمين بچرخد و حركت خورشيد تابع فلك الافلاك باشد و ماه هم مثلًا در فلك قمر باشد و فلك قمر و فلك شمس و فلك الافلاك چنان حركاتى داشته باشند در فلان شب و فلان لحظه خسوف مىشود ، و خسوف هم مىشد . مگر منجّمهاى قديم بر اساس همان فرضيه‌ها و نظريه‌هاى بطلميوس خسوفها و كسوفها را به طور دقيق پيش بينى نمىكردند ؟ الآن هم بسيارى از علما در عين اينكه مىدانند فرضيهء بطلميوس غلط است ، چون فرضيهء كپرنيك را بلد نيستند يا مشكل‌تر است ، محاسبات خسوف و كسوف را بر اساس هيئت غلط بطلميوس انجام مىدهند و نتيجهء درست هم مىگيرند ، چرا ؟ چون اگر زمين مركز باشد و خورشيد به دور زمين بچرخد ، بايد خسوف در آن ساعت و آن لحظه واقع شود ، و اگر خورشيد هم مركز باشد و زمين به دور خورشيد بگردد ، باز بايد در همان لحظه خسوف واقع شود ؛ يعنى اگر اين فرضيه درست باشد ، در آن لحظه خسوف واقع مىشود ، و اگر فرضيهء دوم هم درست باشد خسوف در همان لحظه واقع مىشود . پس اگر من يكى از اين دو فرضيه را تجربه كردم و ديدم نتيجه داد ، دليل نمىشود كه فرضيهء من درست باشد ، چون آن فرضيهء ديگر هم به همين نتيجه مىرسد .\r\n\r\nدو مثال ديگر\r\nطبّ قديم بر اساس فرضيهء عناصر چهارگانه ( آب ، آتش ، هوا ، خاك ) و طبايع چهارگانه ( رطوبت ، يبوست ، حرارت ، برودت ) و اخلاط چهارگانه ( خون ، بلغم ، سودا\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nو صفرا ) استوار بود . پزشكى امروز هيچكدام از اينها را قبول ندارد ؛ نه عناصر چهارگانه را قبول دارد ، نه طبايع چهارگانه را و نه اخلاط چهارگانه را . از نظر علم امروز ثابت شده است كه هيچكدام از اينها درست نيست . آيا طب ديروز بر اساس فرضيه‌هاى غلط خودش معالجه نمىكرد ؟ ! واقعا اطباى قديم هيچ مريضى را معالجه نمىكردند ؟ ! حصبه را معالجه نمىكردند ؟ ! آيا بوعلى سينا مريضها را معالجه نمىكرد ؟ ! بلكه مىتوان گفت در بعضى از بيماريها كه دارويش اخيرا كشف شده ، مثل ديفترى ، طبّ قديم در عمل موفّق‌تر از طبّ جديد بوده است ؛ يعنى بر اساس همان فرضيهء غلط به نتيجهء درست مىرسيد . پس اين كه « اگر فرضيه‌اى درست باشد به نتيجهء درست مىرسد » درست است اما اين كه « اگر فرضيه‌اى به نتيجهء درست رسيد حتما خود فرضيه درست است » غلط است . شايد فرضيهء غلطى به نتيجه‌اى برسد كه فرضيهء صحيح به همان نتيجه مىرسد .\r\nمثال ديگر عرض مىكنم : قطارى با سرعت 50 كيلومتر در ساعت از تهران به سوى مشهد حركت مىكند و قطار ديگرى با سرعت 100 كيلومتر در ساعت از مشهد به سمت تهران حركت مىكند . فردى نزد خود چنين پيش‌بينى مىكند : اينها كه روى يك خط حركت مىكنند و از وجود يكديگر اطلاع ندارند سر فلان ساعت و فلان ثانيه با يكديگر تصادف مىكنند . اتفاقا قضيّه برعكس باشد : قطارى كه از تهران به مشهد مىرود با سرعت 100 كيلومتر در ساعت طىّ مسير كند و قطارى كه از مشهد به تهران مىآيد با سرعت 50 كيلومتر در ساعت حركت كند . حال اين فرد كه مىگويد قطار تهران با سرعت 50 كيلومتر و قطار مشهد با سرعت 100 كيلومتر حركت مىكند و مثلًا در ساعت 8 شب با يكديگر تصادف مىكنند فرضيه‌اش غلط است ، [ ولى پيش‌بينى او كه 
  ] سر فلان دقيقه با هم تصادف مىكنند [ درست است 
  ] ، چرا ؟ چون ممكن است در آن واحد دو فرضيه ، يكى غلط و يكى درست ، به يك نتيجه برسند .\r\nپس « فرضيهء درست به نتيجهء درست مىرسد » را قبول مىكنيم - كه البته خود اين هم در برخى موارد عموميّت ندارد - ولى اينكه « هرچه به نتيجهء درست رسيد پس فرضيّه‌اش درست است » دليلى برايش نيست . اينجاست كه به قول معروف « سر گاو تو خمره گير مىكند » . راسل به اينجا كه مىرسد مىگويد : من مىگويم : اين فرضيهء من اگر درست باشد به نتيجه مىرسد ، و بعد مىگويم به نتيجه رسيد پس فرضيهء من درست است . اين حرف من وقتى درست است كه فرضيهء ديگرى غير از فرضيهء من در كار\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nنباشد ، بدانم كه جز يك فرضيه در اينجا بيشتر نمىشناسم ، و من هرگز نمىتوانم بفهمم كه جز يك فرضيه در كار نيست . اينجاست كه اين منطق از اين نظر به بن‌بست مىرسد « 1 » .\r\nدر مورد رابطهء شناخت و عمل چند مسئلهء ديگر هم هست كه چون به اينجا رسيده‌ايم ، حيف است در جلسات بعد به آنها نپردازيم . يك مسئله اينكه آيا عمل كليد شناخت است ؟ ( معيار شناخت يك مسئله است و كليد شناخت مسئلهء ديگر ) . مسألهء خيلى عالى ديگرى كه در اينجا هست كه اين مسئله از مختصّات فلسفهء هگلى به بعد است و بالخصوص در ماركسيسم [ مطرح است 
  ] اين است كه مىگويند : تنها كسانى حق اظهارنظر در مسائل - بالخصوص در مسائل اجتماعى - را دارند كه درگيرى عملى اجتماعى داشته باشند ، كسانى كه در كنار هستند حق اظهارنظر ندارند . آنهايى كه در « برج عاج » ( اصطلاح معروف شده است ) نشسته‌اند حق ندارند دربارهء مسائل اجتماعى اظهارنظر كنند ، فقط افرادى كه از برجها پايين آمده و در جمع رفته‌اند و با مردم هستند ، حق اظهارنظر دارند . از نظر ماركسيسم مثلًا يك كارگر وارد در اجتماع و فعاليتهاى اجتماعى ، شناخت بهترى از يك فيلسوف خيلى بزرگ در حدّ برتراند راسل دارد اگر او در كاخ خودش نشسته باشد و بيايد پشت تريبون دانشگاه اظهارنظر كند . آن وقت اين مسئله را با مسئلهء مهم « رابطهء علم و عمل در اسلام « 2 » » - كه علم به انسان عمل مىدهد و در مواردى جز از راه عمل انسان به علم دست نمىيابد - [ مقايسه مىكنيم 
  ] كه خيال مىكنم مسألهء بسيار جالبى باشد ؛ يعنى - چنان كه در جلسهء گذشته عرض كردم - اينجاست كه با همهء اختلاف شديدى كه ميان ماركسيسم و اسلام در اين نوع مسائل وجود دارد ، در يك جا خيلى به يكديگر نزديك مىشوند ، ولى دوباره از هم دور مىشوند . ان شاء اللّه آن را هم در جلسهء آينده برايتان مطرح مىكنم .\r\n\r\n\r\n\r\n\r\n","description":"","footnote":"\r\n( 1 ) . علاوه بر اين ، يك سلسله اشكالات ديگرى در « منطق عمل » - به اصطلاح - وجود دارد كه چون نمىرسيم همهء آنها را عرض كنيم به جلسهء بعد موكول مىكنيم .\r\n( 2 ) . در « اسلام » مىگويم نه در « منطق اسلامى » ، آن يك مسئلهء ديگرى است .\r\n","page_name":" 478 ","page_number":478},
  {"content":"\r\n\r\n\r\nاشكالات وارد بر « منطق عمل »\r\nبحث ما دربارهء معيار شناخت بود ، و اين نظريه را بررسى و نقد كرديم كه گفته بودند يگانه معيار شناخت ، عمل است . در مقابل ، آن نظريهء قديمى معتقد بود كه شناخت ، معيار شناخت است ، و شناختها را به شناختهاى خودمعيار و شناختهاى غير خودمعيار تقسيم مىكرد . راجع به قسمت كمى از اين بحث كه از جلسهء پيش باقى مانده است توضيح مىدهم و بعد وارد بحث ديگرى مىشوم .\r\n\r\nخلاصهء اشكالات منطق عمل\r\nخلاصهء نظريه‌اى كه مىگويد عمل را نمىتوان معيار شناخت قرار داد اين است : اولًا به فرض اينكه اين نظريه را بپذيريم ، آن را به طور كلّى نمىتوانيم بپذيريم ، زيرا مواردى از شناختها و آگاهيها و علمها و اطّلاعها داريم كه با اينكه يقينى بودن آنها براى ما از هر شناختى روشن‌تر است - به طورى كه اگر فرضاً در\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nنور خورشيد ترديد كنيم در آنها نمىتوانيم ترديد كنيم - ولى قابل اينكه در عمل مورد آزمايش قرار گيرند نيستند . مثل همان اصلى كه در تمام علمها و فلسفه‌ها مورد قبول است : « دور محال است » . در جلسات پيش فى الجمله توضيح دادم كه اين را نمىتوان اول به صورت يك فرضيه تلقى كرد و بعد آن را به لابراتوار و آزمايشگاه برد و ديد كه محال است يا نيست ، چون محال بودن يعنى وجود نداشتن و نيز امكان وجود نداشتن . اگر چيزى وجود نداشته باشد و امكان وجود هم نداشته باشد ، به آن « محال » يا « ممتنع » مىگوييم . از اين آقايانى كه به فلسفهء عمل به اين معنا معتقدند ، سؤال مىكنيم : آيا شما به محال بودن چيزى در عالم - هرچه مىخواهد باشد - معتقد هستيد ؟ در جهان چيزى هست كه از نظر شما محال باشد ؟ مسلّما ، زيرا كلام و كتابهايشان پر است از اين كه فلان چيز « محال است » ، « نشدنى است » . مثلًا در مسئلهء « جبر تاريخ » مىگويند در شرايط معيّن تاريخ ، فلان حادثه جبرا و ضرورتا به وجود مىآيد و اگر آن شرايط خاص وجود نداشته باشد محال است وجود پيدا كند . خود فلسفهء مادى صدها امر محال به ما عرضه مىدارد . محال يعنى چيزى كه دو « نه » دارد ، يعنى دو « نه واقعيّت » دارد ؛ محال يعنى پوچ ، آن هم دو پوچى : هم پوچ از نظر واقعيّت ، و هم پوچ از نظر امكان . ممكن است چيزى وجود نداشته باشد ولى امكان وجود داشته باشد ، اما اين چيزى است كه دو پوچى دارد . مىگوييم : تو خودت به يك سلسله امور محال معتقدى ، آيا مىتوان محالها را اول به صورت يك فرضيه پذيرفت و بعد اين فرضيه‌ها را در عالم واقعيت و در لابراتوار آزمايش كرد ؟ ! اصلا « آزمايش مىكنيم » يعنى آن را به وجود مىآوريم تا بتوانيم آزمايش كنيم ، پس آن ، محال نيست .\r\nپس خلاصهء اشكال اول نظريه‌اى كه مىگويد « معيار شناخت عمل است » اين است كه به فرض اينكه درست باشد ، در همه جا درست نيست ؛ شناختهايى داريم كه براى همهء ما روشن است و جزء روشن‌ترين شناختهاست و حال آنكه با معيار عمل قابل تعيين نيست ، يعنى با محك عمل نمىشود آنها را محك زد .\r\n\r\nاشكال دوم\r\nفرض كنيد كسى مىگويد فلان شئ در اثر حرارت فلان حالت را پيدا مىكند .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nبعد ما حرارت مىدهيم و مىبينيم عيناً همان حالت را پيدا كرد . اين دليل بر درستى آن است . اگر كسى سؤال كند اين كه « اگر چيزى در عمل جواب درست داد دليل درستى آن است » به چه دليل [ درست است 
  ] ؟ مثلًا اگر فرضيهء ما اين باشد : « آهن اصلًا در حرارت منبسط نمىشود » ولى در عمل ببينيم منبسط مىشود ، از كجا كه اين ، دليل باشد بر اين كه اين فرضيه نادرست است ؟ يا وقتى گفتيم منبسط مىشود و در عمل منبسط شد ، از كجا معلوم كه اين فرضيه درست است ؟ مىگويد اين كه ديگر بديهى است ، قابل مناقشه نيست . به محض اينكه گفت « بديهى است » مىگوييم پس تو هم حرف ديگران را قبول كردى ، تو هم روى يك شناخت خودمعيار دست گذاشتى . الآن هم كه اين حرف را مىزنى اشتباه مىكنى كه خيال مىكنى عمل را معيار قرار داده‌اى ، باز شناختى را معيار قرار داده‌اى ، يعنى خود اين براى تو يك شناخت است .\r\nبه بيان ديگر : عمل آن است كه وجود عينى دارد . تو يك فرضيه در ذهنت دارى و به آن وجود عينى مىدهى ؛ در وجود عينى ، منطبق با آن فرضيه درمىآيد ، پس مىگويى اين عمل كه وجود عينى دارد معيار آن شناخت من است كه وجود ذهنى دارد . من مىگويم : اين كه « عمل معيار شناخت است » خود يك نوع شناخت است ؛ « اگر عمل مطابق فرضيه درآمد پس فرضيه درست است » خود يك انديشه و فكر است ، يك شناخت است . آيا خود اين انديشه و شناخت را باز با عمل ديگرى به دست آوردى ؟\r\nيا نه ، بديهى است ؟ مىگويد اين ديگر واضح است ، بديهى است . پس جنابعالى هم اشتباه مىكنى ، تو از همان كسانى هستى كه شناخت را معيار شناخت مىدانند ، و در ميان شناختهاى عالم به يك شناخت خود معيار قائل هستى و آن اين شناخت است ؛ يعنى به يك بديهى قائل شده‌اى .\r\n\r\nاشكال سوم\r\nايرادى كه [ گفتيم 
  ] راسل گرفته است ، اين ايراد است : تازه وقتى موشكافى مىكنيم مىبينيم اتفاقا تو در ميان شناختهاى خودمعيار [ كه آن را قبول ندارى 
  ] چيزى را به عنوان شناخت خودمعيار قبول كرده‌اى كه شناخت خودمعيار هم نيست . خيال كرده‌اى اگر فرضيه‌اى را مورد آزمايش عملى قرار داديم و نتيجهء مثبت داد [ دليل صحّت آن است 
  ] . به قول راسل اين وقتى درست است كه احتمال وجود فرضيهء\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nديگرى را در كنار اين فرضيه ندهيم ، ولى اگر اين احتمال وجود دارد كه يك يا چند فرضيهء ديگر هم اينجا موجود است ، از كجا مىتوان فهميد كه نتيجهء درستى كه به دست آمده ناشى از اين فرضيه است ؟ شايد يك فرضيهء ديگر هم در اينجا وجود داشته باشد [ كه همين نتيجه را مىدهد ؛ و مىدانيم كه فقط يكى از اين دو فرضيه مىتواند حقيقى و صحيح باشد 
  ] .\r\n\r\n« موفقيت در عمل » در نهج البلاغه\r\nمثالى برايتان عرض مىكنم : در نهج البلاغه دربارهء « موفقيت در عمل » يا « پيروزى در عمل » مطلبى آمده است . على ( عليه السلام ) و معاويه ، دو حزب ، دو گروه ، دو جمعيت با دو طرز تفكر و با دو فلسفهء اجتماعى ، در مقابل يكديگر ايستاده و با هم مبارزه مىكنند . طرفداران معاويه براى خودشان يك تئورى و يك طرح دارند و مىگويند پيشواى ما معاويه است و معاويه هم براى خودش فرضيه‌هايى درست كرده و اسلامى ساخته است . على ( عليه السلام ) وقتى با اصحاب خودش صحبت مىكند ، آنها را مورد تعرض قرار مىدهد و به صورت يك پيش‌بينى به آنها مىگويد : « معاويه و اصحابش بر شما پيروز خواهند شد » يعنى با اين كه تئورى شما حق است و شما دنبال يك امام و رهبر حقى هستيد و خداى متعال هم در قرآن فرموده است « حق بر باطل پيروز است » و با اينكه آنها دنبال رهبر باطلى هستند و خدا هم در قرآن فرموده كه باطل در نهايت امر شكست مىخورد [ با اين حال 
  ] به شما مىگويم با اين وضعيتى كه از شما مىبينم آنها بر شما پيروز مىشوند ( و انّى و اللّه لاظنّ انّ هؤلاء القوم سيد الون منكم ) « 1 » ؛ علت چيست ؟\r\nوقتى به عده‌اى در دنياى امروز گفته مىشود على ( عليه السلام ) بر حق بود يا معاويه ؟ طبق فلسفهء عمل - كه يك فرضيه حقانيت خود را در عمل ثابت مىكند - مىگويند : ما مىبينيم معاويه در مبارزه پيروز شد و على شكست خورد . على پس از چهار سال و چند ماه خلافت كشته شد ولى معاويه بر سراسر كشور اسلامى مسلط گرديد ، پس اين دليل بر حقانيت معاويه و عدم حقانيت على است . مگر عده‌اى همين حرف را نگفتند ؟ مگر هنوز در دنيا افرادى نيستند كه همين حرف را مىزنند ؟ اينها طبق « فلسفهء\r\n\r\n\r\n\r\n\r\n","description":"","footnote":"\r\n( 1 ) . نهج البلاغه عبده ، خطبهء 24 .\r\n","page_name":" 482 ","page_number":482},
  {"content":"\r\n\r\nعمل » پيش مىآيند ، مىگويند از نظر فلسفهء عمل نبايد دنبال اين حرفها برويم كه على چه مىگفت و معاويه چه مىگفت ، آيا على تابع قرآن بود ، تابع سنّت پيغمبر بود ، معاويه چگونه آدمى بود ؛ ما به نتيجهء عملى نگاه مىكنيم ، مىبينيم معاويه در عمل بر على پيروز شد . دليل بر حقانيت يك تئورى ، يك مكتب و يك طرح ، پيروزى عملى است . اما جواب مسئله را خود على ( عليه السلام ) مىدهد :\r\nشما [ در اينجا 
  ] بسيط فكر مىكنيد و مىگوييد پيروان معاويه از يك طرح پيروى مىكنند و او را پيشوا قرار داده‌اند و معاويه براى زندگى و اجتماع يك طرح و يك مكتب دارد و على هم يك طرح و يك مكتب دارد و چون مكتب معاويه بر مكتب على پيروز شد ، اين دليل بر حقانيت مكتب معاويه است . اگر اينجا فقط همين دو فرضيه وجود مىداشت ، يعنى مسئله به همين سادگى مطرح بود كه « معاويه است و يك مكتب و اين مكتب صددرصد پياده مىشود ، و على است و يك مكتب و اين مكتب هم صددرصد پياده مىشود و معاويه پيروز مىشود » مطلب درست بود چون دو فرضيه بيشتر وجود نداشت : مكتب على و مكتب معاويه ، مكتب حق و مكتب باطل . واقعاً وقتى بيش از دو فرضيه وجود نداشته باشد مطلب از همين قبيل است : اگر على بر حق است حتماً پيروز مىشود ، و اگر معاويه پيروز شود دليل بر اين است كه او بر حق است .\r\nعلى ( عليه السلام ) مىگويد مطلب اينطور نيست ، فرضيه‌هاى ديگرى در اينجا وجود دارد كه اين پيروزى ربطى به مكتب على و مكتب معاويه ندارد ، راز پيروزى معاويه و شكست شما در امرى است كه نه به مكتب معاويه مربوط است و نه به مكتب على ، امرى است مربوط به روحيهء شما . تعبير امام اين است : « باجتماعهم على باطلهم و تفرّقكم عن حقّكم » « 1 » . اگر كسانى از دور قضايا را نگاه كنند و همين طور [ سطحى 
  ] قضايا را بسنجند مىگويند : اين مكتب على است كه دارد شكست مىخورد و آن هم مكتب معاويه است كه دارد پيروز مىشود ، پس حق با معاويه است . اما اين استدلال ، غلط است . اين مكتب على نيست كه شكست مىخورد ، اين مردم عراقند كه شكست مىخورند به دليل اينكه اسماً دنبال مكتب على هستند ولى عملا دنبال مكتب على نيستند .\r\n\r\n\r\n\r\n\r\n","description":"","footnote":"\r\n( 1 ) . همان خطبه .\r\n","page_name":" 483 ","page_number":483},
  {"content":"\r\n\r\nامروز در دنيا بسيارى از افراد نظير اين حرفها را بر اساس مسلك « فلسفهء عمل » مىگويند ولى با ساده‌انديشى ، كه راسل و امثال او به اين ساده‌انديشىها توجه كرده‌اند .\r\n\r\nآيا پيشرفت مسيحيت دليل حقانيّت آن است ؟\r\nمسيحىها اين حرف را زده‌اند و الآن هم در افواه هست كه اسلام يك مكتب و مسيحيت هم يك مكتب ؛ اين ديگر معنا ندارد كه برويم دنبال مزاياى اسلام و نقايص مسيحيت بگرديم و بگوييم : اسلام دين توحيد است و مسيحيت دين تثليث ، اسلام دين مساوات است و مسيحيت دين تبعيض ، و امثال اينها . اين حرفها يعنى چه ؟ ! اصلًا دنبال اين حرفها نرويد . مىگويند اين مطلب در انجيل هم آمده است كه هر درختى را از روى ميوه‌اش بايد شناخت . ما چه كار داريم كه در متن و محتواى مكتب اسلام تحقيق كنيم و ببينيم چيست و در متن و محتواى مكتب مسيحيت تحقيق كنيم و ببينيم چيست ؟ دنبال ميوه‌هاى ايندو مىرويم . سراغ ميوهء مسيحيت مىرويم ؛ كشورهاى مسيحى كشورهاى متمدن و پيشرفته هستند ، هم در تمدن مادى جلوتر هستند و هم در فرهنگ و امور معنوى . وقتى سراغ مسلمين مىرويم مىبينيم مردمى عقب‌مانده هستند . از نظر فلسفهء عمل - يعنى فلسفه‌اى كه معيار حقيقت را نتيجه عملى مىداند و روى هيچ مسأله‌اى غير از معيار عمل فكر نمىكند - اين كافى است براى آنكه اسلام را در مقابل مسيحيت محكوم كند .\r\nولى اين سخن جواب بسيار واضح و روشنى دارد . شما يك جامعه اسلامى و يك جامعه مسيحى را مىبينيد . چنين فكر مىكنيد كه در جامعهء مسيحى مسيحيت صددرصد پياده شده و اين مسيحيت « پياده شده » است كه به اين نتيجه رسيده ، و در جامعهء اسلامى نيز اسلام پياده شده و اين اسلام « پياده شده » است كه به اين نتيجه رسيده است . اتفاقا قضيه به شكل ديگرى است ؛ چشمهايت را باز كن ، اندكى نگاه كن !\r\nشيخ محمد عبده در جواب يك كشيش مسيحى كه به همين شكل استدلال كرده بود ، گفته بود : بسيار استدلال صحيحى است كه مىگوييد هر درختى را از روى ميوه‌اش بايد شناخت ، ما هم اين مطلب را قبول داريم ولى به شرط اينكه بدانيم اين\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nميوه مال همين درخت است . پس اصل مطلب اين است : بايد ميوه‌اى را ببينيم كه صددرصد مال اين درخت است ، نه اينكه ما خيال مىكنيم مال اين درخت است و [ در واقع 
  ] مال جاى ديگرى است . ما هم در اينجا مىگوييم دليل امتياز اسلام بر مسيحيت اين است كه ما تا آن روزى كه به اسلام ولو به طور نسبى عمل مىكرديم ، پيشرفته‌ترين ملتهاى دنيا بوديم . به اتفاق تمام اهل تحقيق ، از ابتداى ظهور اسلام تا قرن پنجم و بلكه قرن ششم هجرى ، مشعلدار تمدن و فرهنگ جهان ، جهان اسلام بوده است ؛ جهان اسلام بود كه از قطعه‌ها و تكّه پاره‌ها و از موادّ متلاشى شدهء تمدنهاى مختلف ، مايه‌اى ساخت و از اين مايه حقيقتى را به نام « تمدن و فرهنگ اسلامى » به وجود آورد ، و در آن وقت دنياى مسيحيّت در نهايت توحّش و بربريّت زندگى مىكرد . در آن زمان دنياى مسيحيت به دين مسيح چسبيده بود و دنياى اسلام به طور نسبى به دين اسلام . از وقتى كه ما اسلام را رها كرديم و شما مسيحيت را رها كرديد ، [ ما رو به انحطاط گذاشتيم و شما رو به پيشرفت 
  ] . بعد از جنگهاى صليبى و رفت و آمدهاى ميان شرق و غرب و انتشار سفرنامه‌ها و رابطه‌اى كه با تمدن اندلس ( تمدّن اسپانيا ) پيدا كرديد و دانشجويانى به آنجا فرستاديد و اقتباسهايى كرديد ، و بعد از آنكه معيارهاى مسيحيت را شكستيد و به معيارهاى اسلام روى آورديد ، [ دنياى شما به ثمر نشست 
  ] . اصلًا پيدايش مذهب پروتستان « 1 » معلول برخورد شما با دنياى اسلام بود . از آن روزى كه شما مسيحيت را رها كرديد و معيارهاى ديگرى را - كه مال بيرون دنياى مسيحيت بود و بيش از پنجاه درصد آن را از دنياى اسلام گرفته بوديد - به كار گرفتيد دنياى شما به ثمرات ثمربخشى رسيد ، و از آن روزى كه ما واقعيت و حقيقت اسلام را رها كرديم و فقط يك قشر و پوسته‌اى از آن براى ما باقى ماند بدبخت شديم ؛ به خيال خودمان اسلام در ميان ما عمل مىشود ولى اسلام در ميان ما عمل نمىشود .\r\nبنابراين صحت فرضيه را عمل نشان مىدهد ولى به شرط اينكه روشن شود فرضيهء ديگرى در كنار آن وجود ندارد . هميشه در مسائل اجتماعى اينطور است . بسيار ساده‌انديشى است كه وقتى در دنيا مىبينيم مردمى وابسته به يك مكتب ، پيروزيهايى كسب مىكنند ، فورا آن پيروزيها را صددرصد براى آن مكتب بدانيم ؛ بسا هست كه علل و عوامل و جريانهاى ديگرى وجود دارد كه آنها بيشتر در موفقيت تأثير دارند .\r\n\r\n\r\n\r\n\r\n","description":"","footnote":"\r\n( 1 ) .  Protestant  .\r\n","page_name":" 485 ","page_number":485},
  {"content":"\r\n\r\nپس اينكه مىگويند « اگر فرضيه‌اى در عمل نتيجه داد دليل بر صحت آن است » در جايى درست است كه ما بدانيم فرضيهء ديگرى در اين مورد نمىشود ارائه داد و راه ، منحصر به اين فرضيه است .\r\nبنابراين به اين سه دليل نمىتوان اين مطلب را قبول كرد كه « عمل معيار شناخت است » . باز بايد دنبال همان اصل برويم : دو گونه شناخت داريم : شناختهاى خودمعيار و شناختهاى غير خودمعيار . تازه اگر عمل را هم به عنوان معيار شناخت قبول كنيم ، در حقيقت و واقع ، يك نوع شناخت را معيار شناخت قرار داده‌ايم نه چيز ديگر .\r\n\r\nجريان « عمل‌گرايى » و « فايده‌گرايى »\r\nجريانى از سه چهار قرن پيش به وجود آمد كه ما بايد ماهيّت آن را بشناسيم و اشتباه نكنيم . از قرن شانزدهم بعضى از دانشمندان يك جريان عمل‌گرايى و فايده‌گرايى را در دنيا به وجود آوردند كه شايد بشود پايه‌گذار آن را فرانسيس بيكن دانست . عده‌اى آمدند گفتند : ما چرا وقت خودمان را صرف اين قضايا كنيم كه آيا شناخت ما حقيقى است يا غير حقيقى ؟ ( اين همان علم براى علم است ) . علم ، ارزش ذاتى كه براى انسان ندارد ، ابزارى است در دست انسان ، وسيله‌اى است براى كسب نيرو . فرانسيس بيكن از علم تعبيرى از نوع قدرت كرد ، يعنى علم را وارد مقولهء قدرت كرد ، گفت : [ چرا 
  ] علماى گذشته اينهمه براى شناخت ارزش قائل هستند و كوشش مىكنند كه دركشان از عالم واقع درك حقيقى باشد ؟ من نمىخواهم درك من درك حقيقى باشد - مىخواهد باشد مىخواهد نباشد - براى انسان علم يك ابزار بيشتر نيست كه به او قدرت مىدهد . علم براى انسان مثل دندان است براى شير ، مثل خرطوم است براى فيل و مثل شاخ است براى گاو . من مىخواهم از علم در زندگى و عمل بهره ببرم . اگر فرضيه‌اى صددرصد غلط باشد ولى در زندگى براى من نتيجه بدهد ، آن را ترجيح مىدهم بر يك نظريهء صددرصد درست كه در عمل براى من نتيجه ندهد . اينها نگفتند عمل معيار شناخت است ، گفتند اصلا ما به شناخت كارى نداريم . اى بشر ! تو چرا اينقدر وسوسهء اين را پيدا كرده‌اى كه من مىخواهم اشتباه نكنم ، مىخواهم جهان را آنچنان كه هست بشناسم و مىخواهم انديشهء باطل و خلاف\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nدر ذهنم راه پيدا نكند ؟ اين وسواس چيست كه پيدا كرده‌اى ؟ اگر انسان تمام ذهنش مملوّ از خرافات و اشتباهات باشد ولى همان خرافات و اشتباهات ، او را به يك نتيجهء عملى برساند ، ترجيح دارد بر اينكه ذهنش پر از حقايق باشد ولى اين حقايق در عمل نتيجه ندهد . اين بود كه به ارزش عملى علوم چسبيدند نه به ارزش نظرى آن .\r\nممكن است افرادى امروز حرفشان اين باشد : ما در مكتبهاى فلسفى هم به حقيقى بودن و درستى و نادرستى كارى نداريم ، ما مقاصد و اهدافى داريم ، مىخواهيم به هدفهاى خودمان برسيم ، هر وسيله‌اى كه ما را به هدفمان برساند آن را اختيار مىكنيم ، مىخواهد درست باشد يا نادرست ، حق باشد يا ناحق ، حقيقت باشد يا خطا .\r\nاين را در زبان روشنفكرى به اين شكل پياده مىكنند ، مىگويند : يك روشنفكر در جامعهء خودش چه وظيفه‌اى دارد ؟ مىگويند وظيفه‌اش اين است كه جامعهء خودش را نجات دهد ؛ اگر دچار استعمار است از استعمار رهايى بخشد ، از ظلم نجات دهد . اين روشنفكر ممكن است دو راه را در نظر بگيرد . يك راه اين است كه اول كوشش كند افكار جامعه‌اش را اصلاح كند « 1 » . [ مثلًا اينطور بگويد 
  ] : اى مردم ! شما دربارهء فلان موضوع چنين عقيده داريد ، اعتقاد داريد « چشم زخم » هم يك چيزى در دنياست ، من مىخواهم براى شما ثابت كنم كه چشم زخم بىمعنى است ؛ شما به فال بد و فال نيك اعتقاد داريد ، من مىخواهم ثابت كنم كه فال نيك و فال بدى وجود ندارد . مىگويد :\r\nمن بايد ذهن جامعهء خودم را از افكار باطل ، از افكارى كه روشنفكرى اجازه نمىدهد پاك كنم ، آنگاه آنچه را كه به نظر خودم حقيقت مىآيد به آنها بگويم و بعد براى نجات دادن اينها از ظلم و استعمار و استثمار شروع به كار كنم . مىگويند اين روشنفكر هيچ وقت موفق نمىشود . آقاى روشنفكر ! تو مىخواهى جامعه‌ات را نجات دهى ، تو مىخواهى شكمهاى گرسنه را سير كنى ، تو مىخواهى تبعيض را در ميان جامعه از بين ببرى ، مىخواهى دربارهء اينكه مال و ثروت و همه چيز جامعه را يك عده از خارج آمده‌اند و مىبرند چاره‌جويى كنى ، چه كار دارى كه افكار اينها درست است يا نادرست ؟ بسا هست از همين افكار نادرست اينها مىتوانى براى هدف و مقصد خودت استفاده كنى . چه بسا بتوانى با تكيه بر همين افكار خرافى ، نيرويى قوى به\r\n\r\n\r\n\r\n\r\n","description":"","footnote":"\r\n( 1 ) . فرض بر اين است كه جامعه‌اش يك جامعهء عقب مانده است ، يك جامعهء خرافى است ، يك جامعه‌اى است كه گرفتار انواع افكار و انديشه‌ها و عادتهاى غلط است .\r\n","page_name":" 487 ","page_number":487},
  {"content":"\r\n\r\nوجود آورى و با آن با استعمار و ظلم مبارزه كنى .\r\nكداميك از اين دو راه را بايد انتخاب كرد ؟ مىگويند تو اگر بخواهى از آن راه روشنفكرى خودت به روى كه اول فكر آنها را مثل خودت درست كنى ، همانطور كه به خيال خودت به حقايق اعتقاد دارى و اوهام و خرافات را دور ريخته‌اى ، اول ذهن آنها را از اوهام و خرافات خالى كنى ، بعد اينها را رهايى بدهى ، هيچ وقت موفق نمىشوى . ولى چه بسا اگر بر همان خرافات تكيه كنى ، با تكيه بر خرافات بهتر بتوانى آنها را نجات دهى . اگر حقيقت را به آنها بگويى آنها را دشمن خودت كرده‌اى ؛ اصلا حقيقت را به آنان نگو ، بر خرافات آنها تكيه كن . مثلًا ممكن است اين آقاى روشنفكر با احساسات ناسيوناليستى « 1 » ميانهء خوبى نداشته باشد ، از آن آدمهاى به اصطلاح انترناسيوناليست « 2 » باشد ، بگويد : « تمام خاندان بشرى يك جامعه هستند ، همگى انسان هستند ، احساسات ناسيوناليستى يعنى چه ؟ ! » . اگرچه ملتى دارد ملت او را مىچاپد ولى او مىگويد : من اول بايد افكار ناسيوناليستى اين ملت را كه خرافه مىدانم از كلّه‌شان بيرون كنم و روى معيارهاى انسان‌گرايى و انتر ناسيوناليستى [ تكيه كنم 
  ] . مىگويند اين روشنفكر هيچ گاه موفق نمىشود ؛ ولى اگر بر معيارهاى ناسيوناليستى تكيه كند - كه خود آقاى روشنفكر آن را قبول ندارد - و فورا يك نيرو به وجود آورد ، با اين نيرو به هدف خودش كه رهايى اين مردم از ظلم است مىرسد ؛ يعنى با يك انديشهء غلط ، يك تئورى غلط و يك فرضيهء خرافى [ به هدف خود نائل مىشود 
  ] .\r\nحتى در جامعه‌اى كه انديشه‌هاى مذهبى صددرصد خرافى دارد ، روشنفكر امروز چه فكرى مىكند ؟ ( خودش يا مذهبى نيست يا لااقل مذهبش مثل مذهب آنها نيست ) . آيا اين روشنفكر براى نجات و رهايى جامعهء خودش ، اول براى زدودن خرافات [ اقدام مىكند 
  ] ؟ نه ، از همين نيروهاى خرافى استفاده مىكند و جامعه‌اش را نجات مىدهد . مىگويند : اين دليل بر آن است كه براى موفقيت در عمل ضرورت ندارد كه هميشه آن تئورى ، آن فرضيه و آن طرحى كه مردم آن را به مرحله اجرا مىگذارند صحيح و درست و حقيقى و واقعى باشد .\r\nپس كسانى كه به فلسفهء عمل چسبيدند حرفشان اين بود كه اصلا ما نبايد وسواس\r\n\r\n\r\n\r\n\r\n","description":"","footnote":"\r\n( 1 ) .  nationalism  .\r\n( 2 ) .  inter nationalist  .\r\n","page_name":" 488 ","page_number":488},
  {"content":"\r\n\r\nحقيقت را داشته باشيم ، و اين از گذشته هم اشتباه بوده است كه اينهمه وسواس حق و باطل را داشته‌اند ؛ ما بايد دنبال نتيجه برويم .\r\nاين يك طرز فكرى است ( البته من اين را قبول ندارم ) غير از آن طرز تفكرى كه مىگويد عمل معيار انديشه است . آن كه مىگويد عمل معيار انديشه است ، مىخواهد بگويد ايندو با يكديگر توأم است ، هرچه از آن در عمل نتيجه گرفتيم حقيقت است ، و اگر از چيزى در عمل نتيجه نگرفتيم حقيقت نيست . اين است آن چيزى كه من دارم در اينجا آن را رد مىكنم . در مسئلهء « رابطهء عمل و انديشه » چند مطلب ديگر نيز هست كه چون در جلسهء پيش وعده داديم ، به طور اشاره هم كه شده برايتان عرض مىكنم .\r\n\r\nآيا عمل ، تنها كليد شناخت است ؟\r\nمىگويند عمل كليد شناخت است . آيا اين حرف درست است يا درست نيست ؟ اين حرف البته درست است اما احتياج به توضيح و تفسير دارد . « عمل كليد شناخت است » يعنى اگر انسان وارد هيچ گونه عملى نشود ، در خانهء خود بنشيند و درها را به روى خويش ببندد ، بعد بخواهد جهان را بشناسد ، ابدا نمىتواند جهان را بشناسد ، امكان ندارد . آيه‌اى از قرآن را در جلسات اول خواندم كه مىفرمايد :  « وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ »  « 1 » اول ، تكيه روى حواس مىكند . اصلا حواس ، عمل است ، استقراء است . قرآن فقط نمىگويد خدا به شما گوش و چشم داد ، بلكه بعد از آن مىگويد :  « لَعَلَّكُمْ تَشْكُرُونَ »  يعنى اين درست نيست كه من بگويم : چشم كه دارم ، گوش هم كه دارم ولى به اتاقى مىروم و در اتاق را به روى خودم مىبندم ، چشم و گوش دارم پس [ خود به خود 
  ] شناخت پيدا مىكنم . نه ،  « لَعَلَّكُمْ تَشْكُرُونَ »  يعنى حواس را بايد در عمل وارد كنى ، كه همان استقراء و تجسّس مىشود .\r\nپس بدون شك اين مطلب تا اين اندازه ، حرف بسيار درستى است كه عمل [ كليد شناخت است 
  ] « 2 » .\r\n\r\n\r\n\r\n\r\n","description":"","footnote":"\r\n( 1 ) . نحل / 78 .\r\n( 2 ) . [ اينكه در اينجا از حواس به « عمل » تعبير مىكنيم براى اين است كه 
  ] با عمل مىتوان از حواس استفاده كرد ؛ بايد رفت ، گردش كرد ، نگاه كرد ، ديد ، شنيد ، بوييد ، لمس كرد ؛ اين خودش عمل است .\r\n","page_name":" 489 ","page_number":489},
  {"content":"\r\n\r\nاما آيا عمل ، تنها كليد شناخت است ؟ نه ، عمل كليد اول شناخت است ؛ با عمل ، ما يك در از درهاى شناخت را به روى خودمان باز مىكنيم و به يك سلسله مسائل دست مىيابيم . بعد نوبت در دوم مىرسد ، در دوم را بايد با كليد ديگرى باز كنيم . با كليد دوم شناخت ، به شناخت بالاتر مىرسيم . آنچه در جلسات پيش عرض كردم كه شناخت سطحى و شناخت منطقى دو مرحلهء اساسى از شناخت هستند - بلكه ما شناخت منطقى را نيز دو مرحله كرديم - همين است ؛ عمل ( حواس ) كليد شناخت سطحى ابتدايى است ، يعنى كليد جمع‌آورى موادّ اوّلى شناخت در ذهن است . اگر نخواهيم با اين كليد كار كنيم ، اصلا نوبت به كليد دوم نمىرسد ؛ مثل اين است كه مىخواهيم وارد اتاقى شويم كه در پشت اتاق ديگرى است . تا وقتى كه در اول را باز نكنيم به آن اتاق دوم نمىرسيم . آيا وقتى در اول را باز كرديم ، جهان را مطالعه كرديم ، آنچه را كه از طريق حواس و استقراء براى ما به دست آمدنى است به دست آورديم ، به همهء شناختها دست يافته‌ايم ؟ نه ، كليد دوم ، آن است كه قرآن از آن به « فؤاد » و فيلسوفان از آن به « عقل » تعبير مىكنند . آن هم  « لَعَلَّكُمْ تَشْكُرُونَ »  دارد يعنى آن هم بايد عمل كند ، بايد به كار بيفتد . پس اگر عمل را شامل تفكر و تعقّل هم بدانيم ، عمل هميشه كليد شناخت است . ولى اشتباه اين است كه وقتى مىگويند « عمل كليد شناخت است » عمل را منحصر به « عمل عينى » مىكنند كه همان مشاهده و بررسى باشد . نه ، عمل عينى ( مشاهده و بررسى ) كليد اول شناخت است ؛ عمل دوم - كه اگر اسمش را عمل بگذاريم مانعى ندارد - يك نوع عمل ذهنى است كه مرحلهء دوم شناخت يعنى مرحلهء منطقى شناخت را با آن انجام مىدهيم . ولى آقايانى كه مىگويند « عمل كليد شناخت است » فقط به عمل عينى توجه دارند و هيچ توجهى به عمل ذهنى ندارند ، در صورتى كه عمل عينى يعنى « مشاهده » را حيوانات هم انجام مىدهند : مرغهايى كه در هوا پرواز مىكنند دائما مشاهده مىكنند ، اسبها و گوسفندها هم مشاهده مىكنند . اين هم يك مسئله بود كه به همين اختصار قناعت مىكنم .\r\nمسئلهء ديگر اين است : كدام عمل است كه كليد شناخت است ، « عمل فردى » يا « عمل اجتماعى » ؟ در مسائل مربوط به جامعه اين مسئله مطرح است . اين مسئله از زمان فوئرباخ « 1 » مطرح شد . فوئرباخ وقتى مسئلهء پراكسيس « 2 » را مطرح كرد و عمل را\r\n\r\n\r\n\r\n\r\n","description":"","footnote":"\r\n( 1 ) .  Feuerbach  .\r\n( 2 ) .  praxis  .\r\n","page_name":" 490 ","page_number":490},
  {"content":"\r\n\r\nمعيار شناخت دانست گفت : « عمل اجتماعى معيار شناخت است » « 1 » يعنى در باب شناخت جامعه و شناخت تاريخ ، تنها عمل اجتماعى معيار شناخت است .\r\n\r\n« انسان فطرى » و « انسان مكتسب »\r\nيك مسألهء ديگر هم هست كه اين را هم طرح مىكنم و اگر لازم بود در جلسهء بعد هر دوى اينها را بيشتر توضيح مىدهم . مىگويند : عمل ( يعنى كار ) نه تنها معيار شناخت است ، نه تنها كليد شناخت است و نه تنها عمل بايد عمل اجتماعى باشد ، بلكه اساساً « كار » آفريننده است ، خلّاق است ؛ كار است كه انسان را مىسازد و ساخته است ، و كار است كه تاريخ را ساخته و به وجود آورده است . مقصود اينها از « كار » كار عملى و كار اجتماعى عينى است . چه چيز انسان را انسان كرده است ؟ مىگويند : « كار » . انسان با كار خودش انسان شد نه با چيز ديگر . تاريخ را چه چيز به وجود آورده است ؟ كار . ابزار توليد را [ چه چيز به وجود آورده است ؟ 
  ] ابزار توليد همان كار است كه تجسّم يافته است .\r\nاين در مقابل چه انديشه‌اى است ؟ ديگران در اينجا چه فكرى دارند ؟ ديگران مىگويند اين مطلب كه كار سازندهء انسان است در حدّ زيادى درست است ولى اينكه انسان همه چيز خودش را از كار دارد و حتى تمام « وجدان انسان » ساختهء كار است ، درست نيست . مسئلهء « فطرت » از نظر اسلام در اينجا مطرح است . يك اختلاف نظر اساسى كه ميان اسلام و مكتبهاى مادى در مسئلهء عوامل سازندهء تاريخ وجود دارد ، در همين جاست . اسلام براى انسان ، يعنى براى انسان نوعى ، براى نوعيّت انسان ، براى هر موجودى كه به صورت انسان آفريده مىشود ، هر موجودى كه از نظر زيست‌شناسى انسان است ، فطرت قائل است ؛ وجدانى كه لازمهء خلقت اوست و تاريخش را همان وجدان او يعنى همان فطرتش جلو برده است ؛ كارش معلول همان وجدان است ؛ تكاملش را همان وجدان به وجود آورده است . اسلام مىگويد : كار انسان زاييدهء\r\n\r\n\r\n\r\n\r\n","description":"","footnote":"\r\n( 1 ) . البته اين مربوط به شناخت تاريخ و جامعه مىشود . مسلّما فوئرباخ هم نمىخواهد بگويد كه در مسائل فيزيك و شيمى نيز حتماً بايد عمل اجتماعى باشد و اگر يك دانشمند به طور فردى مشغول تحقيق باشد به نتيجه نمىرسد . هميشه افراد بالخصوصى هستند كه اين نوع تحقيقات را انجام مىدهند .\r\n","page_name":" 491 ","page_number":491},
  {"content":"\r\n\r\nوجدان اوست ؛ ولى مكتب مادى مىگويد : وجدان انسان زاييدهء كار اوست . اسلام مىگويد : ما دو انسان داريم : يك انسان فطرى كه هر كسى بالفطره انسان متولّد مىشود همراه يك سلسله ارزشهاى عالى و متعالى بالقوّه . وقتى انسان متولد مىشود ، بالقوه اخلاقى است ، بالقوه متديّن است ، بالقوه حقيقت جوست ، بالقوه زيبايى دوست است ، بالقوه آزاد است ؛ تمام ارزشها را بالقوه در خودش دارد ؛ مثل درختى است كه بايد به او آب و نور و لوازم ديگر رساند تا رشد كند و اينها در او به وجود آيد . اين « انسان فطرى » است .\r\n« انسان مكتسب » هم داريم ( اين از اصول معارف اسلام است ) . انسان مكتسب چيست ؟ انسان ساخته شده با عمل خودش . انسان بعد از آن ارزشهاى اولى خلقتى كه دارد ، در مرحلهء دوم با عمل خودش ساخته مىشود ؛ منتها دو نوع ساخته مىشود : يك وقت آنچنان ساخته مىشود كه هماهنگ با ارزشهاى فطرى است ، اين مىشود انسان راستين ؛ و يك وقت ساخته مىشود بر ضدّ ارزشهاى فطرى ، اين مىشود انسان مسخ شده . ما در اينجا دو مكتب مادى در مقابل خود داريم ، يكى مكتب ماترياليسم ديالكتيك « 1 » ، و ديگر مكتب اگزيستانسياليسم « 2 » . اينها هر دو در اين نظر با اسلام مخالفند يعنى به انسان فطرى قائل نيستند . اگزيستانسياليسم به حكم اينكه اصلا فطرت را مخالف « آزادى » مىداند ، با هر نوع امر سرشتى مخالف است و فكر مىكند هر نوع امر سرشتى بر ضد آزادى انسان است ، پس انسان فاقد طبيعت و ماهيّت است ، انسان فاقد فطرت است ؛ پس انسان وجود دارد و هيچ سرشت و ماهيّتى و حتى هيچ فطرتى ندارد ؛ هرچه كه انسان انجام مىدهد به حكم انتخاب خودش انجام مىدهد .\r\nماركسيسم اينطور نمىگويد . او به چنين آزادىاى اعتقاد ندارد . ماركسيسم حرف ديگرى مىزند ، مىگويد : « انسان در ابتدا هيچ چيز نيست ، انسان نوعى يك انسان انتزاعى است » ، آن انسانى را كه اسلام مىگويد : « كلّ مولود يولد على الفطرة » « 3 » ( هر كسى كه از مادر متولد مىشود يك انسان فطرى متولد مىشود ) [ قبول ندارد 
  ] ، مىگويد هر كسى كه از مادر متولد مىشود ، از نظر انسان بودن « هيچ چيز » است ، همه چيز را كار به او مىدهد ، وجدانش را كار به او مىدهد ، هرچه به او داده مىشود كار به\r\n\r\n\r\n\r\n\r\n","description":"","footnote":"\r\n( 1 ) .  dialectic materialism  .\r\n( 2 ) .  existentialism  .\r\n( 3 ) . نهايه ابن اثير ، ج 3 / ص 457 ( حديث نبوى ) .\r\n","page_name":" 492 ","page_number":492},
  {"content":"\r\n\r\nاو مىدهد ( مسئلهء « زيربنا » و « روبنا » در اينجا پيش مىآيد ) ؛ كار هم اعمّ از كار توليدى و كار غير توليدى است . بنابراين كار است كه وجدان انسان را مىسازد . انسان داراى وجدان مىشود ولى وجدانش را كار به او مىدهد . انسان در هر طبقه‌اى كه باشد و هر نوع كارى كه داشته باشد جبرا وجدانش تابع وضع طبقاتى و نوع كار او مىشود .\r\nولى اسلام اين را نمىگويد . اسلام مىگويد : همهء مردم على السّويّه يك وجدان فطرى دارند ، و يك وجدان ثانوى هم به خاطر عمل پيدا مىشود . عمل هم انسان را مىسازد ولى انسان ثانوى را مىسازد . ان‌شاء اللّه در هفتهء آينده دربارهء اينها توضيح بيشترى مىدهم و وارد مطلب ديگرى مىشوم « 1 » .\r\nو صلّى اللّه على محمّد و إله الطاهرين\r\n\r\n\r\n\r\n\r\n","description":"","footnote":"\r\n( 1 ) . [ درسهاى استاد در كانون توحيد تحت عنوان « مسألهء شناخت » به سبب دستگيرى ايشان توسط رژيم طاغوت ، در همين جا پايان مىپذيرد . 
  ]\r\n","page_name":" 493 ","page_number":493},
  {"content":"\r\n . \r\n","description":"","footnote":"","page_name":" 494 ","page_number":494},
  {"content":"\r\n\r\n\r\nنقدى بر ماركسيسم\r\nتوضيح :\r\nهمانطور كه در مقدمهء كتاب ذكر شده است ، مطالب اين بخش تقريرات درس استاد توسط يكى از شاگردان مىباشد و بنابراين ممكن است برخى عبارات عين كلام استاد نباشد .\r\n\r\n","description":"","footnote":"","page_name":" 495 ","page_number":495},
  {"content":"\r\n . \r\n","description":"","footnote":"","page_name":" 496 ","page_number":496},
  {"content":"\r\n\r\n\r\nمقدمه\r\n\r\nعلل گرايش به ماركسيسم\r\nيك بحث بسيار مهم و مطرح كه شايسته است كتابى دربارهء آن نوشته شود ، مسألهء علل گرايش به ماركسيسم است همچنانكه بحث ديگرى نيز راجع به علل پيدايش ماركسيسم براساس خود قوانين ماركسيسم بايد انجام گيرد و بررسى شود كه آيا اين قوانين مىتوانند پيدايش ماركسيسم را توجيه كنند يا نه ؟ و نيز بايد تحقيق كرد كه زمينهء پيدايش ماركسيسم چه بود ؟ زمينهء اجتماعى و تحولات فكرى و فرهنگى و فلسفى به چه مرحله‌اى رسيده بود كه پيدايش ماركسيسم را ايجاب مىكرد ؟\r\nاما مسألهء مهم‌تر همان مسألهء گرايش به ماركسيسم است . چرا دنيا به ماركسيسم گرايش دارد به طورى كه تقريبا در زمان حاضر نيمى از جهان ماركسيست هستند و در نيمهء ديگر نيز گرايشهاى ماركسيستى زياد است « 1 » . البته نمىتوان گفت كه نيمى از جهان ماركسيست هستند ، بلكه تعبير صحيح‌تر اين است كه بگوييم نيمى از جهان تحت نفوذ ماركسيستها هستند . اما خود اين كه نيروى ماركسيسم توانسته است نيمى\r\n\r\n\r\n\r\n\r\n","description":"","footnote":"\r\n( 1 ) . [ خواننده محترم توجه دارد كه اين بحثها در سال 1356 ايراد شده است . 
  ]\r\n","page_name":" 497 ","page_number":497},
  {"content":"\r\n\r\nاز جهان را تحت نفوذ خود درآورد هرچند كه نتوانسته باشد ملل تحت نفوذ خويش را به ماركسيسم معتقد سازد مسألهء با اهميتى است . اكنون بايد ديد علت اين وضع چيست ؟ آيا علت اين وضع ، منطقى بودن و علمى بودن ماركسيسم است - همچنانكه خودشان مدعى هستند - يا يك سلسله علل ديگر در كار است ؟\r\n\r\nعلل پيدايش ماركسيسم - محيط واقعيتها و محيط افكار\r\nدر اين كتاب « 1 » كه اكنون مورد بحث ماست ، دربارهء علل گرايش مردم جهان به ماركسيسم بحث نشده و تنها در مورد علل پيدايش ماركسيسم مقدارى بحث شده است . البته در ضمن اين بحث به علل گرايش مردم به ماركسيسم در زمان خود ماركس اشاره شده است .\r\nنويسنده در مورد « زمينهء پيدايش ماركسيسم » دو محيط را عنوان كرده است : يكى محيط واقعيتها و ديگرى محيط افكار ؛ و يا به تعبيرى كه ما گفتيم ، يكى جريانهاى اجتماعى و ديگرى جريانهاى [ فكرى 
  ] .\r\nاما در مورد محيط واقعيتها و جريانهاى اجتماعى مدعى است كه دو چيز سبب پيدايش ماركسيسم شده است : يكى اينكه در قرن نوزدهم وضع سرمايه‌دارى به شكلى درآمد كه براى اولين بار طبقه‌اى به نام « پرولتر » - كه معلول وضع صنعت و وضع كارخانجات و اوضاع اقتصادى اين قرن بود و طبقهء استثمار شده به شكل جديد بود - به وجود آمد . ديگر اينكه آگاهيهاى سياسى و اجتماعى در بين مردم پيدا شده بود . البته عامل اول كه عامل استثمار باشد امر بىسابقه‌اى نيست ولى اين استثمار در قرن نوزدهم با عامل دوم يعنى آگاهيهاى سياسى همراه گرديد ؛ يعنى از يك طرف توده‌ها تحت فشار قرار گرفتند و از طرف ديگر آگاهيهاى اجتماعى و سياسى در ميان آنها به وجود آمد و اين امر سبب شد كه زمينهء تشكل توده‌ها فراهم گردد و بنابراين اگر تزى و فلسفه‌اى به نفع اينها عرضه مىشد ، زمينهء پذيرش آن بسيار بود .\r\nاما از جنبهء محيط افكار ، مىگويد تقريباً همهء عناصر فكرى ماركس قبل از خود او فراهم شده است « 2 » و ماركس در اين زمينه چندان ابتكارى ندارد ؛ آنچه را كه به نام او\r\n\r\n\r\n\r\n\r\n","description":"","footnote":"\r\n( 1 ) . كتاب ماركس و ماركسيسم نوشته آندره پىيتر ، ترجمهء شجاع الدين ضيائيان ، از انتشارات دانشگاه تهران .\r\n( 2 ) . اين مطلب را در پاورقى صفحه 11 توضيح داده است .\r\n","page_name":" 498 ","page_number":498},
  {"content":"\r\n\r\nمىشناسند ، قبل از او بوده است . مثلًا ماترياليسم قبل از ماركس بوده ، به قول خود ماركسيستها در دنياى قديم بوده ، در قرن هجدهم بوده و اوج گرفته بوده است و بعد هم در ميان شاگردان چپ‌گراى هگل شخصى به نام « فوئرباخ » بود كه ماترياليسم را متحول كرد و ماركس در واقع پيرو اوست . منطق ديالكتيك هم به اعتراف همهء ماركسيستها منطق هگل است . مسألهء اشتراكيت و سوسياليسم هم قبل از ماركس بوده است . مسألهء انسان‌گرايى نيز كه بعدا بحث شيرينى دربارهء آن مطرح مىشود قبل از ماركس بوده است و مخصوصاً خود ماركس تصريح مىكند كه در اين قسمت مديون فوئرباخ است . پس آنچه كه ابتكار ماركس است چيست ؟\r\n\r\nماترياليسم تاريخى ، ابتكار ماركس\r\nآنچه كه ابتكار ماركس است ، ماترياليسم تاريخى يعنى تفسير مادى تاريخ است . البته او نظريات اقتصادى هم داشته است ولى ما فعلا به جنبهء فلسفى افكار او كار داريم و در فلسفهء ماركس آنچه را كه به ماركس نسبت مىدهند و او را قهرمان آن مىدانند ماترياليسم تاريخى يعنى تفسير مادى تاريخ است كه خودش فلسفه‌اى است در جامعه‌شناسى . به اين ترتيب سوسياليسمى هم كه ماركس پيشنهاد مىكند مىشود يك سوسياليسم علمى نه سوسياليسم تخيلى و رؤيايى به قول خود ماركسيستها ، زيرا بر اساس ماترياليسم تاريخى استوار است . طبق نظر ماركس تاريخ يك سير جبرى و قهرى دارد كه بر اساس تكامل ابزار توليد صورت مىگيرد و اين تكامل نيز قهرى است ، اوضاع تاريخ هم قهرا تغيير مىكند . بعد ماركس روى اصولى كه نشان داده است پيش‌بينى مىكند كه جامعه در يك مرحلهء معين تاريخ به طور جبرى به سوسياليسم گرايش پيدا مىكند ؛ نقش انسان فقط در اين حد است كه در همين مسير سوسياليسم عمل كند و الا سوسياليسم را به عنوان يك طرح فلسفى ذكر كردن فقط يك رؤيا و خيال و آرزوست و چندين هزار سال پيش هم مفاهيمى از قبيل عدالت و مساوات به عنوان يك آرزو مطرح بوده است ولى بدون در نظر گرفتن شرايط اجتماعى ؛ يعنى نقش انسانها در به وجود آوردن سوسياليسم بيش از نقش يك ماما در به دنيا آمدن بچه نيست و همانطور كه متولد شدن بچه از مادر شرايط خاصى دارد و در موقعيت خاصى رخ مىدهد كه نه قبل از آن و نه بعد از آن مىتواند متولد شود ،\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nسوسياليسم هم در شرايط خاص تاريخى به طور جبرى به وجود مىآيد ؛ فقط انسانها بايد جريان طبيعى را بشناسند و به همان جريان طبيعى كمك كنند . اين است ابتكار اساسى ماركس . بعدا خود آندره پىيتر در اين كتاب خواهد گفت « 1 » كه دگرگونى و تحولى كه از نظريات هگل به نظريات ماركس صورت گرفته در دو مرحله انجام شد : مرحلهء اول ، تحولى بود كه به وسيلهء فوئرباخ صورت گرفت و مرحلهء دوم ، تحولى بود كه به وسيله ماركس صورت گرفت ، و بعد آن را به همين صورت مطرح مىكند و مىگويد مسألهء ماترياليسم تاريخى را ماركس مطرح كرد و سپس از ماترياليسم تاريخى به ماترياليسم فلسفى رفت . او چنين ادعا مىكند ولى در پاورقىاى كه منابع ماركس را ارائه مىدهد « 2 » ، نشان مىدهد كه حتى همين نظريهء ماترياليسم تاريخى و جبر علمى نيز صد در صد ابتكار ماركس نيست و قبل از او و نزديك به زمان او ديگران نيز اين مسأله را طرح كرده بودند ولى بايد گفت كه ماركس آن را به صورت كامل‌تر و جامع‌ترى مطرح كرده است .\r\n\r\nجوهر مكتب ماركس\r\nآندره پىيتر در صفحهء 14 كتاب ماركس و ماركسيسم مىگويد :\r\n« اگر مكتب ماركس را به اجزاء اساسى آن خلاصه كنيم چنين جلوه‌گر خواهد شد :\r\n1 . به صورت يك ديدگاه كلى دربارهء تاريخ بشر ( فلسفهء ماركسى ) .\r\n2 . به صورت يك كاربرد خاص اين ديدگاه كلى ، در مورد رژيم سرمايه‌دارى ( اقتصاد ماركسى ) .\r\n3 . به صورت يك پيش‌بينى در مورد وقوع اجتناب ناپذير تغييرات اجتماعى ، با تكيه به تضادهاى اين نظام ( انقلاب ماركسى ) « 3 » . »\r\n\r\n\r\n\r\n\r\n","description":"","footnote":"\r\n( 1 ) . ص 24 و 25 .\r\n( 2 ) . پاورقى صفحه 11 .\r\n( 3 ) . قبلًا كه اين قسمت را مطالعه مىكردم اشكالى به نظرم آمد و آن اينكه جزء سوم اصل جداگانه‌اى نيست ، نتيجهء جزء اول و بلكه عين آن است و مىتوان مكتب ماركس و اجزاء اصلى آن را به گونه‌اى ديگر تشريح كرد و با سه اصل ديگر مشخص نمود :\r\nالف . نظريهء منطقى كه روش تفكرى است مبتنى بر ديالكتيك ( منطق هگلى و ماركسى )\r\nب . تفسير تاريخ بر اساس اقتصاد ، يعنى اينكه زيربنا اقتصاد است و اقتصاد تعيين كنندهء همهء اوضاع و احوال\r\n","page_name":" 500 ","page_number":500},
  {"content":"\r\n\r\nجزء سوم از اجزاء فوق ، چيزى است كه به اين مكتب جاذبه داده است . يكى از جاذبه‌هاى بزرگ مكتب ماركس اين است كه پيروان آن معتقدند كه مىتوان از اين فلسفه به صورت يك دانش انقلابى استفاده كرد ، يعنى به صورت ابزارى است كه به وسيلهء آن مىشود وضع حاضر را توجيه كرد و سپس آينده را براساس آن پيش‌بينى نمود و با تكيه بر آن راهى به سوى آينده گشود . اين مهم‌ترين حرفى است كه اينها دارند و لذا مىگويند صرف اينكه شما بياييد تفسيرى از تاريخهاى گذشته بكنيد كافى نيست .\r\nخود ماركس هم گفته است كه فلسفه ، تفسير جهان نيست ، تغيير جهان است ؛ يعنى فلسفه تا آنجا كه در مقام اين است كه ببيند جهان چگونه است و چگونه نيست ، ارزشى ندارد ؛ فلسفه آن مقدار ارزش دارد كه وسيله‌اى براى تغيير جهان باشد ، يعنى بتواند اوضاع حاضر را تشريح كرده و آينده را پيش‌بينى و مراحل تحول يك جامعه را از هم اكنون پيشگويى كند ، همچنانكه يك طبيب حاذق كه بيمار را معاينه مىكند مىتواند نه تنها وضع فعلى او بلكه حالات بعدى و نحوهء علاج او را نيز بيان كند .\r\n\r\n\r\n\r\n\r\n","description":"","footnote":"\r\nديگر است كه اين همان ماترياليسم تاريخى است ( فلسفهء ماركسى ) .\r\nج . نظريهء [ اقتصادى 
  ] كه عبارت از سوسياليسم يا اشتراكيت است ( اقتصاد ماركسى ) .\r\nيعنى ماركسيسم بر اين سه اصل استوار است . ماترياليسم را هم مىتوان به صورت اصل چهارم ذكر كرد ولى ماترياليسم جزء جوهر ماركسيسم نيست هر چند كه لازمهء ماركسيسم است و خود ماركس ماترياليست و معتقد به ماترياليسم بوده است . امروزه در دنيا ماترياليسم را براى ماركسيسم يك امر ضرورى نمىدانند ، بر خلاف ديالكتيك كه جزء اركان ماركسيسم و از ضروريات آن است ، همچنانكه ماترياليسم تاريخى و سوسياليسم نيز از اجزاء اساسى ماركسيسم و غير قابل انفكاك از آن مىباشند ؛ و از آن جهت كه مىشود نظريات ماركسيستى را از افكار ضد دينى و ضد خدايى جدا كرد ، در دنياى اروپا كسان زيادى پيدا شده‌اند كه ماركسيست هستند و در عين حال ضد دين و ضد خدا نيستند . ولى البته بدون تجديد نظر در مفهوم منطق ديالكتيك و در مفهوم ماترياليسم نيز جدا كردن ماركسيسم از ماترياليسم ممكن نيست .\r\n","page_name":" 501 ","page_number":501},
  {"content":"\r\n . \r\n","description":"","footnote":"","page_name":" 502 ","page_number":502},
  {"content":"\r\n\r\n\r\nقسمت اول : فلسفهء ماركسى\r\nاز اينجا « 1 » وارد يك سلسله مطالب جدىتر مىشود و ما براى اينكه روش اين كتاب روشن بشود كه مطالب را چگونه تقسيم‌بندى كرده است بايد به تقسيم فلسفهء ماركس به فصول و بخشهاى گوناگون توجه كنيم .\r\nآنچه را كه تحت عنوان « فلسفه ماركس » بحث مىكند در سه فصل آورده : يكى را تحت عنوان « فلسفهء جدلى » بيان كرده است كه باز خود آن فصل مشتمل بر چند بخش است و هر بخش را هم تحت چند عنوان آورده است . فصل دوم را تحت عنوان « فلسفهء مادىگرا » ذكر كرده و آن هم داراى دو بخش و هر بخش نيز داراى چند عنوان است .\r\nفصل سوم را تحت عنوان « فلسفهء پراكسيس » « 2 » آورده است و اين فصل هم داراى دو بخش است و هر بخش نيز داراى عناوينى است .\r\nدر فصل دوم كه تحت عنوان مادىگرايى بحث مىكند توجهش به دو قسمت است ، يكى مادىگرايى فلسفى ماركس و ديگرى مادىگرايى تاريخى يعنى توجيه\r\n\r\n\r\n\r\n\r\n","description":"","footnote":"\r\n( 1 ) . ص 15 .\r\n( 2 ) . پراكسيس هم از آن مفاهيم بسيار رايج فلسفهء امروز است كه به معناى فلسفه عمل است .\r\n","page_name":" 503 ","page_number":503},
  {"content":"\r\n\r\nمادى تاريخ و در واقع و به يك معنى توجيه مادى انسان . اينها فصولى است كه در اين كتاب ذكر شده است .\r\nدر فصل اول كه تحت عنوان « فلسفهء جدلى » ذكر شده است در واقع منطق ماركس را بيان مىكند ، چون مقصود از جدل همان ديالكتيك است و فلسفهء ديالكتيك همان منطق ديالكتيك است .\r\nدر فصل دوم كه تحت عنوان « فلسفهء مادىگرا » است ، معلوم است كه بحث از فلسفه است اعم از فلسفهء جهانى يا فلسفهء تاريخ و جامعه .\r\nفصل سوم هم كه دربارهء پراكسيس و عمل است ، به نوعى به فلسفهء انسان برمىگردد ، راجع به انسان و ساختمان انسان و اينكه اساساً همه چيز در انسان در اثر عمل به وجود مىآيد و اينكه انسان سازندهء عمل خودش نيست بلكه ساختهء عمل خودش است ؛ و اين نظريه در مقابل آن نظريه‌اى است كه ما در باب فطرت قائل هستيم .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\nفصل نخست : فلسفهء ماركسى - فلسفهء جدلى\r\n\r\nبخش يكم : مفهوم جدل\r\n\r\nفلسفهء جدلى يا منطق ماركس\r\nدر اين قسمت تحت عنوان « دو نوع فلسفه » مىگويد « 1 » :\r\n« با خلاصه كردن سير طويل انديشهء فلسفى به حد افراط ، مىتوان گفت هرگز بيش از دو فلسفه يا به عبارتى ديگر بيش از دو طريقهء جهان‌بينى وجود نداشته است : فلسفهء هستى و فلسفهء شدن ، يا فلسفه پندار و فلسفهء زندگى .\r\nفلسفهء نوع اول كه از حكمت ارسطو و مكتب حقوقى روم و همچنين حكمت علماى دينى مسيحى ( حداقل علماى دينى مسيحى كشورهاى لاتين ) ريشه مىگيرد ، قرنها فلسفهء كلاسيك غرب و فلسفهء طلاب دينى مسيحى به شمار مىرفت و همچنين فلسفهء دكارت بود . اين فلسفه به ابديت تغيير ناپذير روح ، حقيقت و اصول اخلاقى معتقد است : آنچه در گذشته حقيقت داشته امروز نيز حقيقت دارد و هميشه حقيقت خواهد داشت . راستى ، زيبايى و درستى تماما انعكاسى از وجود يزدانى است كه جاودانى است يعنى خارج از زمان قرار دارد زيرا زمان به معناى تغييرات است و خدا كه يكباره به كمال رسيده است تغييرپذير نيست . فلسفهء نوع دوم كه حكمت شدن است و دو قرن پيش از ارسطو توسط نخستين فيلسوفهاى يونانى بيان شده بود\r\n\r\n\r\n\r\n\r\n","description":"","footnote":"\r\n( 1 ) . ص 16 و 17 .\r\n","page_name":" 505 ","page_number":505},
  {"content":"\r\n\r\nبر خلاف فلسفهء قبل با زمان درآميخته است . هراكليت مىگفت : « همه چيز جارى است . هرگز نمىتوان در يك رودخانه دوبار آب‌تنى كرد » . حكمتى است مبتنى بر تحول كه به طور مستقيم به فلسفهء تاريخ منجر مىشود در صورتى كه فلسفهء پيشين به منطق مىانجاميد . اين فلسفه فلسفه‌اى ساكن نيست بلكه داراى تحرك است . هگل مىگويد : شدن ، نخستين انديشهء قابل لمس است و لذا نخستين شناخت ذهنى است در حالى كه هستى و نيستى مفاهيم انتزاعى توخالى هستند . »\r\nمىبينيم كه مؤلف اين كتاب يك برداشت كلى از همهء فلسفه‌هاى جهان دارد - كه البته اين برداشت مختص به او نيست و در اروپا شايع است - و مىگويد همهء فلسفه‌هايى كه از قديم تا عصر حاضر به وجود آمده است با تمام اختلافهايى كه با يكديگر دارند در دو گروه و دو شاخه قرار مىگيرند : 1 . فلسفه‌هايى كه مبتنى است بر بودن 2 . فلسفه‌هايى كه مبتنى است بر شدن . فلسفه‌هاى نوع اول را فلسفهء هستى يا بودن و يا فلسفهء پندار « 1 » مىخواند و فلسفه‌هاى نوع دوم را فلسفهء شدن يا فلسفهء زندگى مىنامد . به عقيدهء اينها قهرمان فلسفهء « بودن » در قديم ارسطو و قهرمان فلسفهء « شدن » هراكليت بوده است .\r\nآنگاه سه مشخصه براى فلسفهء نوع اول ذكر مىكند : ابديت تغييرناپذير روح « 2 » ابديت تغييرناپذير حقيقت ، ابديت تغييرناپذير اصول اخلاقى ؛ يعنى فلسفهء « بودن » به سه جاودانگى معتقد است : جاودانگى روح ، جاودانگى حقيقت و جاودانگى اصول اخلاقى ، برعكس فلسفهء « شدن » كه روح را يك امر موقت مىداند ، حقيقت را هم موقت مىداند و اصول اخلاقى را نيز نسبى مىداند .\r\nدر مورد مسئلهء اول كه تغييرپذيرى يا تغييرناپذيرى روح مطرح است ، مقصود اين نيست كه اين دو نوع فلسفه هر دو به روح معتقدند ولى يكى از آن دو آن را تغييرناپذير و ديگرى تغييرپذير مىداند ، بلكه مقصود اين است كه يكى از اين دو فلسفه اساساً روح را منكر است و روح را خود ماده و خاصيت ماده مىداند و چون هر چه كه به ماده تعلق دارد و خاصيت ماده است تغييرپذير است پس روح هم تغييرپذير\r\n\r\n\r\n\r\n\r\n","description":"","footnote":"\r\n( 1 ) . البته مقصود از « پندار » ، خيال محض نيست و اين را خود آندره پىيتر در ضمن عباراتى كه از او نقل كرديم تشريح مىكند .\r\n( 2 ) . در اينجا روح را اعم از خدا و روح مىداند .\r\n","page_name":" 506 ","page_number":506},
  {"content":"\r\n\r\nاست .\r\nمسئلهء دوم يعنى « حقيقت » هم مسئلهء بسيار مهمى است و از مسئلهء تغييرناپذيرى روح مهم‌تر است . مسئلهء « حقيقت » همان مسئلهء علم است ؛ يعنى آيا ما از ديدگاه حكمت نظرى يك سلسله اصول جاودانى داريم كه ازلا و ابدا صادق باشند ؟ بدون شك فلسفه‌هاى ما مبتنى بر وجود چنين اصول جاودانى است . مثلًا اگر مىگوييم حاصلضرب دو در دو برابر چهار مىشود ( 4 2 * 2 ) اين مطلب را ازلا و ابدا صادق مىدانيم . همهء اصولى كه ما در فلسفه به كار مىبريم چنين است . مثلًا به عنوان يك اصل جاودان و هميشگى « دور » را محال مىدانيم و اساساً ما هيچ اصلى را علمى نمىدانيم مگر اينكه به جاودانگى رسيده باشد . ما مىگوييم قضاياى علوم قضاياى حقيقيه است و قضاياى حقيقيه برتر از قضاياى خارجيه است يعنى هم افراد محققة الوجود و هم افراد مقدّرة الوجود را شامل مىشود و زمان و مكان را درمىنوردد . اما ماركسيستها مىگويند نه ، هر چيزى كه حقيقت است براى مدت موقت حقيقت است ، در مدت ديگر غير حقيقت است « 1 » .\r\nدر اينجا ممكن است اين سؤال مطرح شود كه آيا آنها نمىتوانند در علوم به قواعد كلى ثابت و غير متغير قائل باشند ؟ پاسخ اين است كه نه ، نمىتوانند قائل باشند و اين هم لازمهء ماترياليسم از يك طرف و منطق ديالكتيك از طرف ديگر است و حال آنكه عملا اصول ثابت دارند ؛ يعنى از لحاظ اصولى كه به آن معتقد هستند و از لحاظ منطقى و نظرى نبايد قواعد و اصول ثابت داشته باشند ولى عملا چنين اصول ثابتى را دارند كه البته اين خود ، اشكال است و از جمله ايرادهايى كه ما در اصول فلسفه مطرح كرده‌ايم و ديگران نيز آن را عنوان كرده‌اند همين است كه لازمهء اصول اين مكتب اين است كه خود اين مكتب هم ثابت نباشد و بعداً تبديل به مكتب ديگر بشود يعنى مانند امورى است كه از وجودش عدمش لازم مىآيد .\r\nمسئله سوم ، مسئلهء اصول اخلاقى است كه مسئلهء بسيار مهمى است . قدماى ما به چيزى قائل هستند به نام « حكمت عملى » . آنها آنچه را كه به اخلاق و تدبير منزل و جامعه تعلق دارد « حكمت » مىدانند ؛ يعنى اينها را يك سلسله حقايق جاودانه مىدانند كه عقل انسان با قطع‌نظر از شرايط خاص ذهنى و عينى اينچنين حكم مىكند . از نظر\r\n\r\n\r\n\r\n\r\n","description":"","footnote":"\r\n( 1 ) . در اصول فلسفه و روش رئاليسم روى اين مسئله بسيار بحث شده است .\r\n","page_name":" 507 ","page_number":507},
  {"content":"\r\n\r\nقدماى ما هر حكمى كه براى عدالت و راستى و درستى و عفت و نظاير اينها مىكنيم ، احكام موقت نيست بلكه جاودانه و هميشگى است ، از همان اول كه عالم بوده است حسن احسان براى احسان و قبح ظلم و عدوان براى ظلم و عدوان ثابت بوده است . ولى ماركسيستها به هيچ اصل اخلاقى ثابت قائل نيستند و مىگويند آنچه كه امروز اخلاق است در روز ديگر اخلاق نيست و اخلاق در مسير « شدن » قرار دارد و ماركس هم آن را وابسته به اقتصاد مىداند و مىگويد در هر زمانى شرايط توليد ، اخلاق خاصى را اقتضا مىكند .\r\nتا اينجا سه مشخصه‌اى را كه براى فلسفهء « هستى » و « بودن » ثابت است و قهراً نقطهء مقابل آنها براى فلسفهء « شدن » ثابت است توضيح داديم ، اكنون در اينجا دو مطلب وجود دارد كه بايد بيان نماييم .\r\nمطلب اول اينكه گاهى اوقات الفاظ و لغتها سبب يك نوع تعبيرها و تفسيرها مىشود كه از آن جمله است همين دو كلمهء « بودن » و « شدن » . براى ما اين حرف مفهوم ندارد كه بودن را در مقابل شدن قرار بدهيم ، چون ما « بودن » را در مقابل « نبودن » قرار مىدهيم و براى ما « شدن » ، « نبودن » نيست همچنانكه تركيبى از بودن و نبودن هم نيست . اين امر براى ما بسيار ساده است و در فلسفه‌مان آن را طرح مىكنيم كه هستى و وجود در ذات خود تقسيم مىشود به وجود ثابت و وجود سيال ، يعنى وجودى كه واقعيتش از نوع « بودن » است و وجودى كه واقعيتش از نوع « شدن » است . در فلسفه‌هاى ما ، در فعل « بودن » ، يعنى در مادهء فعل « بودن » ، زمان وجود ندارد به طورى كه هر سه زمان - يعنى بود و هست و خواهد بود - را دربر داشته باشد « 1 » ، بلكه ما از فعل « بودن » يك معناى اعم مىفهميم . بودن اعم است از شدن و شدن خودش نوعى از بودن است . اما اينها از اول ، فرضشان بر اين است كه مفهوم « بودن » مساوى است با مفهوم ثبات يعنى همان چيزى كه ما از آن تعبير به يكنواخت بودن و در دو زمان يك‌جور بودن مىكنيم و اگر در دو زمان يك‌جور نبود آن وقت ديگر « بودن » نيست بلكه « شدن » است ؛ و به همين جهت است كه در فلسفهء هگل ، « شدن » را تركيب هستى و نيستى مىداند ، زيرا هستى از نظر او « بودن » يعنى « به يك حال بودن » است ، پس هستى و نيستى بايد\r\n\r\n\r\n\r\n\r\n","description":"","footnote":"\r\n( 1 ) . اين غير از حرف مرحوم آخوند و حرف برخى از اصوليين است كه مىگويند در افعال ، زمان اخذ نشده است . آنها بحثشان روى صيغه است و بحث ما هم اكنون روى ماده است .\r\n","page_name":" 508 ","page_number":508},
  {"content":"\r\n\r\nواقعاً با يكديگر تركيب شوند تا « شدن » به وجود بيايد و شدن يعنى مجموع بودن و نبودن ؛ و اين سخنى است بىمنطق و نادرست و اساس اين تقسيم باطل است و معناى آن اين است كه فلسفهء « بودن » شدن را منكر است و فلسفهء « شدن » هم بودن را منكر است و حال آنكه ما فلسفه‌اى داريم كه هم به شدن معتقد است و هم به بودن و بين ايندو هيچ تضادى قائل نيست . مثلًا فلسفهء ملا صدرا در هيچيك از اين دو قسم قرار نمىگيرد ، چون هم به شدن معتقد است و هم به بودن . بنابراين ضرورتى ندارد كه ما اين تقسيم‌بندى نادرست را بپذيريم .\r\nمطلب ديگرى كه در اينجا گفته شده است اين است كه فلسفهء بودن به منطق مىانجامد و فلسفهء شدن به فلسفهء تاريخ . اين يك سخن بىمعنى است كه نه تنها با معيارهاى ما بلكه با معيارهاى خود اينها هم شايد جور در نيايد ، و حرفى كه ماركسيستها در اين زمينه مىگويند بهتر از اين است . آنها قائل به دو منطق هستند نه اينكه بگويند منطق تعلق دارد به فلسفهء بودن و فلسفهء تاريخ تعلق دارد به فلسفهء شدن ؛ يعنى [ مىگويند 
  ] ما دو نوع منطق و دو نوع فلسفهء تاريخ داريم . ماركسيستها از زمان هگل به اين طرف آمدند منطق ارسطو را « منطق جامد » و « منطق استاتيك » ناميدند و منطق ديالكتيك را « منطق ديناميك » نام نهادند . پس طبق اين گفته فلسفهء بودن به منطق جامد مىانجامد و فلسفهء شدن به منطق ديالكتيك ؛ و تعبير صحيح‌تر اين است كه بگوييم منطق استاتيك به فلسفهء بودن مىانجامد و منطق ديناميك به فلسفهء شدن ، زيرا منطق مقدم بر فلسفه است . همچنين اين سخن كه فلسفهء شدن به فلسفهء تاريخ مىانجامد نادرست است ، زيرا ما دو نوع فلسفهء تاريخ داريم : يكى آن فلسفه‌اى كه به قول اينها تاريخ را به صورت ثابت و يكنواخت تفسير مىكند و جامعه را يك امر راكد مىداند و ديگر آن فلسفه‌اى كه تاريخ را متغير و متحول مىداند ، پس بايد گفت فلسفهء بودن به آن نوع فلسفهء تاريخ منتهى مىشود و فلسفهء شدن به اين نوع فلسفهء تاريخ .\r\nآندره پىيتر پس از آنكه فلسفه‌ها را به دو نوع « بودن » و « شدن » تقسيم مىكند گويى مىخواهد ريشهء روانى اين دو فلسفه را نشان بدهد ، لذا مىگويد :\r\n« هر قدر حكمت هستى ، انديشمندان خردگراى را مجذوب مىكرد به همان اندازه نيز فلسفهء شدن مناسب با روحياتى بود كه به طبيعت نزديك‌تر بودند و نسبت به جريان زوال اشياء و حيات حساسيت بيشترى داشتند مانند مردم مشرق زمين يا اقوام ژرمن . زبان آلمانى نيز كه فعل شدن ( وردن ) مهم‌ترين فعل كمكى آن است\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nگواه اين موضوع مىباشد . » « 1 »\r\nمىخواهد بگويد انسانها دو جورند ، برخى انسانها خردگرا هستند و بعضى ديگر طبيعت‌گرا ، بعضىها اساساً توجهشان به طبيعت است و بعضى ديگر توجهشان به مسائل عقلى است . اين مطلب مانند همان تفاوتى است كه ميان بوعلى و ابو ريحان مىگذارند . مىگويند هر دو نابغه بودند ولى ابو ريحان بيشتر طبيعت‌گرا بود و لهذا بيشتر به امور تجربى توجه داشت و بوعلى بيشتر خردگرا بود و لهذا بيشتر به امور عقلى توجه داشت ، نه اينكه متد ابو ريحان تجربى بود و متد بوعلى عقلى ، آن طور كه بعضيها گفته‌اند ، بلكه متد هر دو يكى بود و اگر ابو ريحان هم در مسائل عقلى وارد مىشد همان متد بوعلى را به كار مىبرد و اگر بوعلى هم در مسائلى كه مورد توجه ابو ريحان بود وارد مىشد مثل او عمل مىكرد . فرق آنها در اين بود كه يكى بيشتر به مسائل عقلى توجه داشت و خردگرا بود و ديگرى بيشتر به طبيعت توجه داشت و طبيعت‌گرا بود . پس انسانها از نظر روانى مختلف هستند : بعضى طبيعت‌گرا هستند و بعضى خردگرا ، كه طبق نظر مؤلف اين كتاب افراد خردگرا بيشتر به فلسفهء « بودن » گرايش دارند و افراد طبيعت‌گرا به فلسفهء « شدن » .\r\nملتها نيز مختلفند ، حتى ملتهاى اروپايى يك‌جور نيستند ؛ مثلًا روحيهء ملت آلمان با روحيهء ملت فرانسه مختلف است و هر دوى آنها روحيه‌شان با روحيهء ملت انگليس متفاوت است و به طور كلى گرايشهاى اروپايى با گرايشهاى شرقى متفاوت است . يكى از وجوه اختلافى كه ذكر مىكنند اين است كه مىگويند غربيها معمولا طبيعت‌گرا و شرقيها بيشتر درون‌گرا هستند و به ضمير و معنويت توجه دارند و به همين جهت است كه مىگويند مشرق زمين در مسائل طبيعت شناسى بايد از مغرب زمين استفاده كند و مغرب زمين هم بايد در مسائل مربوط به ضمير و معنويت از مشرق زمين استفاده كند . اما مؤلف اين كتاب برعكس مىگويد مشرق زمينىها طبيعت‌گرا هستند .\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 17 .\r\n","page_name":" 510 ","page_number":510},
  {"content":"\r\n\r\n\r\nدو نوع استدلال\r\nچنان كه گفتيم فصل نخست از قسمت اول اين كتاب كه تحت عنوان « فلسفهء ماركسى » از آن نام برده شده است و هم اكنون مورد بحث ماست در واقع همان منطق ماركس است . مطالبى هم كه قبلًا تحت عنوان « دو نوع فلسفه » ذكر شد بيشتر مربوط به منطق بود ، زيرا بحث در اين باره بود كه فلسفه‌ها و جهان‌بينىها و طرز تفكرها بر دو گونه است : طرز تفكرهايى كه جهان را براساس « بودن » توجيه مىكنند ، و طرز تفكرهايى كه جهان را براساس « شدن » توجيه مىكنند ؛ و طرز تفكر همان منطق است . در اينجا نيز مطلب را تحت عنوان « دو نوع استدلال » ذكر مىكند و واضح است كه استدلال به منطق يعنى طرز تفكر مربوط مىشود . مىگويد آن فلسفه‌هايى كه جهان‌بينى آنها براساس « بودن » است و به اشياء و موجودات به شكل بودها نگاه مىكنند طرز استدلالشان منطق است - كه منظور از منطق در اينجا همان منطق صورى ارسطويى است - و در آن منطق ، توجه فقط به ذهن و انديشه است و مىخواهد قوانين خرد و انديشه و بلكه قوانين كلام و سخن را بيان كند « 1 » .\r\nمىگويد طريقهء استدلال جهان‌بينى « بودن » منطق است و قوانين كلام و انديشه و خرد را بيان مىكند و به همين نسبت از واقعيات دور مىشود ، بر خلاف جهان‌بينى « شدن » كه طريقهء استدلالش زندگى است يعنى خود طبيعت است ، با قوانين خرد و انديشه كارى ندارد ، طبيعت‌گراست و به طبيعت توجه دارد و طرز استدلالش را مستقيما از طبيعت مىگيرد . فلسفهء « بودن » چون خردگراست و لازمهء خردگرايى همان دو اصل معروف « هو هويّت » و « امتناع اجتماع نقيضين » است ، يعنى الف الف است و الف غير الف نيست ، پس به ثبات معتقد است ، زيرا مفهوم اصل هوهويت و اينكه مىگوييم « الف الف است » اين است كه هر چيزى خودش خودش است و حال آنكه در طبيعت هر چيزى در عين اينكه خودش خودش است غير خودش است ، زيرا در حركت\r\n\r\n\r\n\r\n\r\n","description":"","footnote":"\r\n( 1 ) . زيرا ما معنا را با لفظ بيان مىكنيم ، پس همانطور كه در منطق قوانين انديشه را بيان مىكنيم قوانين كلام و سخن را هم بيان مىكنيم ، و به همين لحاظ كه پيوند عميقى ميان قوانين منطق صورى و به كار بردن آنها در لفظ و كلام وجود دارد ، منطق را « منطق » ناميدند .\r\n","page_name":" 511 ","page_number":511},
  {"content":"\r\n\r\nثبات نيست بلكه غيريت است و هر چيزى در آن واحد هم خودش است و هم غير خودش ؛ در طبيعت هر چيزى تولدى و رشدى و مرگى دارد ، يعنى در طبيعت هميشه اينها با هم توأم است ، يعنى ثبات وجود ندارد ، شيئى اگر متولد مىشود به همان حال باقى نمىماند ، رشد مىكند ، در حال رشد هم باقى نمىماند بلكه مرگ را به دنبال دارد . اين حدوث و رشد و فنا هميشه توأم با يكديگر است و هستى هر چيزى رو به نيستى خودش است .\r\n\r\nمنطق صورت و منطق ماده\r\nدر اينجا مناسب است كه مطلبى را توضيح دهيم و آن اينكه منطق ارسطو منطق صورت است و بهترين نامى هم كه بعدها خود فرنگيها روى آن گذاشته‌اند همان نام « منطق صورى » است ؛ يعنى اين منطق ، منطق صورت است نه منطق ماده كه مقصود از صورت و ماده ، صورت و مادهء فكر است . تا اين اندازه را خود منطق ارسطو هم يادآورى كرده است كه صحيح بودن نتيجه متوقف بر دو چيز است ، يكى اينكه مادهء قياس صحيح باشد و صغرى و كبرى واقعاً صادق باشد و ديگر اينكه صورت و نظم قياس صحيح باشد .\r\nو ما در جاى ديگر گفته‌ايم كه صورت و نظم در فكر ، حكم ازدواج دو فكر با يكديگر را دارد ؛ يعنى اين دو فكر كه با يكديگر تلاقى مىكنند گويى ازدواجى صورت مىگيرد و نتيجه به منزلهء مولودى است كه از اين ازدواج حاصل مىشود . بعضى موارد است كه اين ترتيب قرار گرفتن و ازدواج افكار نتيجهء درست و صحيح النسب مىدهد و بعضى موارد است كه نتيجه ، درست نيست ، يك طفل حرامزاده و يك دروغ از آنها متولد مىشود . منطق ارسطو تمام مساعىاش اين است كه قوانين اشكال و صور را بيان كند . شكل و صورت هم مربوط به خود ذهن است و لهذا ما مىگوييم منطق از « معقولات ثانيهء منطقى » بحث مىكند و معقولات ثانيهء منطقى را چنين تعريف مىكنيم كه يك سلسله معانى و مفاهيمى است كه ظرف عروض و ظرف اتصافشان هر دو ذهن است ، ظرف عروض محمول بر موضوع و ظرف اتصاف موضوع به محمول هر دو ذهن است ؛ يعنى اين مفاهيم اصلا با عالم خارج ارتباط ندارد . مثلًا كليت مربوط به ذهن است ، ما در خارج كليت نداريم ؛ نوعيت ، جنسيت ، معرّفيت و معرّفيت همه مربوط به ذهن است ؛ قياس بودن ، شكل اول بودن ، شكل دوم بودن ، همه مربوط به ذهن است و\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nدر خارج وجود ندارد . اينها همه معقولات ثانيه هستند و ظرف همهء آنها ذهن است .\r\nبر اين اساس است كه اينها مىگويند منطق - كه مقصود همان منطق ارسطوست - قوانين خرد را بيان مىكند نه قانون واقعيت را و منطق ارسطو از نظر واقعيت هيچ رسايى ندارد . اين حرفى است كه اينها مىگويند و تا اين اندازه‌اش حرف درستى است ، ولى البته در منطق ارسطو هم به اين نكته توجه شده است و اينطور نيست كه در صحت نتيجه فقط درست بودن صورت را كافى بداند و به ماده كارى نداشته باشد ، بلكه راجع به اينكه مادهء قياس بايد چه باشد و اگر از چه موادى تشكيل شود برهان است و از چه موادى تشكيل شود برهان نيست بلكه خطابه يا جدل است ، بحث شده است .\r\n\r\nجدل ، فلسفهء پيشرفت\r\nدر اين قسمت كه تحت عنوان « موارد كاربرد » ذكر شده است دو عنوان مورد بحث قرار گرفته است :\r\n1 . جدل ، فلسفهء پيشرفت 2 . جدل ، منطق نيروها .\r\nدر ذيل عنوان « جدل ، فلسفهء پيشرفت » مؤلف مىخواهد نشان دهد كه آيا فلسفهء « شدن » كه از تولد و مرگ و حدوث و زوال دائمى اشياء سخن مىگويد و به هيچ امر جاودان معتقد نيست ، به يأس و نااميدى مىانجامد يا نه ؟ در گذشته گفته شد كه در يونان قديم همين دو شاخه فلسفه وجود داشته است كه فلسفهء هراكليت فلسفهء « شدن » است و ارسطو هم قهرمان فلسفهء « بودن » است و نيز گفته شد كه در فلسفه « بودن » ما به چند جاودانگى مىرسيم : جاودانگى روح ، جاودانگى حقيقت و جاودانگى اصول اخلاقى ، و حال آنكه در فلسفهء « شدن » هيچ جاودانگى وجود ندارد ؛ و اين هر سه خصلت از مادى بودن اين فلسفه و غير مادى بودن آن فلسفه ناشى مىشود . در اينجاست كه يك امتياز بزرگ براى فلسفهء « بودن » توهم مىشود كه آن ، اعتقاد به جاودانگى انسان به عنوان يك فرد و به جاودانگى حقيقت و جاودانگى اصول اخلاقى است و حال آنكه در فلسفهء « شدن » هيچ چيزى جاودانه نيست . در اينجاست كه اينها مىخواهند بگويند كه نه ، چنين نيست ، در اين فلسفه به شكل ديگر جاودانگى هست بدون اينكه چيزى جاودانه باشد ، و اين يك نوع توجيه است براى همهء اين اصول .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nمىگويند بلى ، هيچ چيز جاودان نمىماند ولى يك چيز جاودان است و آن تكامل است ؛ راه ، جاودان است ، آن هم راهى كه هر مرحلهء بعدى از مرحلهء قبلى متكامل‌تر است ؛ پس فلسفهء « شدن » اين امتياز را دارد كه فلسفهء تكامل است ؛ در فلسفهء « بودن » ديگر تكامل معنى ندارد ، جاودانگى معنى دارد ولى تكامل معنى ندارد ، اما در اين فلسفه اگرچه جاودانگى به آن معنى وجود ندارد ولى تكامل هست و خود تكامل ، يك حقيقت جاودانه است . ماترياليستها هم غالبا اين ايرادى را كه الهيون به آنها مىگيرند و مىگويند اين فلسفه هرگونه اميدى را از انسان مىگيرد و هنگامى كه همه چيز به نيستى منتهى مىشود و انسان نيز خودش به نيستى منتهى مىشود پس چه چيزى مىتواند محرك انسان باشد و او را اميدوار سازد ، به همين نحو پاسخ مىدهند ؛ مىگويند درست است كه همه چيز از بين مىرود و مىميرد ، ولى اين ، مردن نيست ، مردنى است كه عين زندگى است ؛ مردنى است كه از همين مردن زندگى كامل‌تر برمىخيزد ؛ نظير سخنى كه مولوى مىگويد :\r\n از جمادى مردم و نامى شدم * وز نما مردم ز حيوان سر زدم\r\nمردم از حيوانى و آدم شدم * پس چه ترسم كى ز مردن كم شدم ؟ \r\nيعنى من مردم ولى در هر مرحله كه مردم به مرحلهء كامل‌تر رسيدم . همانطور كه زندگى مرگ خودش را در بطن خويش دارد ، زندگى نيز در بطن همين مرگ است و آن زندگى كه در بطن اين مرگ است از زندگى اول راقىتر و عالىتر است .\r\nاتفاقاً اين سخن در كلمات سقراط آمده است . در احوالات سقراط نوشته‌اند كه وقتى او در بقاى روح فردى استدلال مىكرد مىگفت در طبيعت هر چيزى به ضد خودش تبديل مىشود ؛ از تاريكى روشنى ، از . . . و از مرگ زندگى برمىخيزد و مردن انسان يك مردن على الاطلاق نيست بلكه حتما در بطن اين مرگ زندگى هست و البته مقصود او از « زندگى » در اينجا همان بقاى روح پس از مرگ بود ، به طورى كه وقتى در زندان بود و به مرگ محكوم شده بود و قرار بود لحظاتى بعد آن جام شوكران را به او بدهند ، افلاطون و ديگر شاگردانش گرد او جمع شده بودند و مثل ابر مىگريستند ، او گفت پس من افسانه مىگويم براى شما ؟ ! چرا گريه مىكنيد ؟ ! من كه گفتم مرگ وجود ندارد و از هر مرگى زندگى برمىخيزد و اگر من بميرم در يك شكل مىميرم و در يك شكل ديگر باقى هستم ، روح من جاودانى است .\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nپس اينها حرفشان اين است كه منطق جدل در عين اينكه فلسفهء « نيستى » است ولى منطق نااميدى و يأس نيست چون منطق تكامل است « 1 » .\r\nدر اينجا ممكن است كسى اشكال كند كه به اين ترتيب يأس و نااميدى از بين نمىرود ، زيرا اميد و نااميدى به فرد وابسته است . فلسفهء « بودن » - به قول اينها - اصل اميد را به فرد مىدهد و مىگويد تو به عنوان يك فرد و يك شخص مىتوانى جاودان باقى بمانى ، ولى در اينجا بقا را به نوع مىدهد و مىگويد نوع انسان باقى است . در اين كتاب راجع به اين جهت بحث نشده است و خود هگل و ماركس هم اين بحث را مطرح نكرده‌اند ولى كوششهاى زيادى شده است - مخصوصاً در فلسفهء فيلسوف معاصر ، هايدگر - تا باقى بودن فرد را نيز به يك نحوى ثابت كنند . هايدگر بحثى دارد كه با بحث ما دربارهء « كلّى طبيعى » « 2 » بسيار نزديك است . در آنجا خواسته است كه با يك نوع ريسمان‌بازىهاى فلسفى ثابت كند انسان كه باقى است فرد هم باقى است در عين اينكه فرد هم باقى نيست . به عبارت ديگر انسان كه باقى است « خود » واقعى باقى است . من دو « خود » دارم : يكى خود فردى و ديگرى خود انسانى ، كأنه انسان به نحو كلى در « من » وجود دارد ، يعنى همين معنايى كه ما آن را غلط مىدانيم و غلط هم هست . خلاصه بحث جالبى كرده است و مىخواهد بگويد شخص يك « من » فردى دارد و يك « من » فرهنگى و واقعى كه « من » انسانى اوست ، يعنى انسان بما هو انسان ، همان انسان كلى . مىگويد در هر شخص ، اضافه بر خودش انسان كلى وجود دارد و انسان كلى از بين نمىرود ، فرد از بين مىرود ؛ و با اين وسيله مىخواهد اين فلسفه را از پوچى و نااميدى بيرون آورد .\r\nمادّيون و خصوصاً ماركسيستها اصرار دارند كه مبادى الهيون از قبيل خدا و\r\n\r\n\r\n\r\n\r\n","description":"","footnote":"\r\n( 1 ) . اين مضمون در اشعار امروزيها هم هست . اخيرا در مجلهء دانشكده علوم تربيتى يكى از سرايندگان شعر نو در همين زمينه شعرى داشت راجع به اينكه اگر چنين مىشود و يا چنان مىشود ، من مىروم و همه چيز مىرود غم نيست . چرا ؟ چون راه باقى است ، راه جاودان است .\r\nسرايندهء مذكور كتابى دارد به نام جدال با مدعى در دو قسمت كه قسمت دومش راجع به شعر نو است و مورد نظر ما نيست ، و در قسمت اول راجع به خودكشى و فلسفهء پوچى بحث مىشود . در همان جا بحثى راجع به تكامل كرده است .\r\n( 2 ) بحث « كلّى طبيعى » ما بحثى بسيار بسيار عالى است و اساساً فلسفه اروپا در اين بحث « كلّى طبيعى » به كلى سردرگم است .\r\n","page_name":" 515 ","page_number":515},
  {"content":"\r\n\r\nجاودانگى روح را انكار كنند و در ضمن فلسفهء خود را نيز از پوچى و نااميدى برهانند .\r\nدر اين زمينه كوشش زيادى دارند و به شكل شادمانه‌اى هم اين سخن را مىگويند كه نه ، جاى نااميدى نيست ، تكامل باقى است ، راه باقى است و امثال اين حرفها . در اينجا هم تحت عنوان « جدل ، فلسفهء پيشرفت » ضمن اينكه مىخواهد اصل تكامل را بيان كند مىخواهد بگويد چنين نيست كه هر هستى به نيستى بينجامد و قضيه در همين جا ختم شود ، بلكه از نيستى هم هستى به وجود مىآيد ، هستى در سطح كامل‌تر ( به همان ترتيب تز و آنتىتز ) . لذا مىگويد :\r\n« در اين صورت آيا بايد مأيوس شد ؟ آيا بايد نتيجه گرفت كه اين تحول دائمى جز زوال غم‌انگيز و حركت نااميدانهء موجودات و اشياء چيز ديگرى نيست ؟ خير ! حكمت هگل فراتر از بدبينى فيلسوفى چون هراكليت ديدگاه بسيار وسيع‌تر از امكانات ارتقاء بشريت ارائه مىدهد كه مكتب ماركس اين ديدگاه را باز هم گسترده‌تر خواهد كرد .\r\nهگل باز مىنويسد : « به اين نوع تغييرات ، بلافاصله جنبهء ديگرى مىپيوندد به طورى كه دوباره از مرگ ، زندگى نوينى متولد مىشود . شرقيها چنين تصورى داشتند كه شايد بزرگ‌ترين فكر و قلهء افكار متافيزيك آنان باشد . عقايد مربوط به تناسخ ، بيانگر همين تصور است و فنيكس نيز كه بىپايان از خاكسترهاى خود سر بيرون مىآورد چنين نشانه‌اى است .\r\nاما همهء اينها تصاويرى است شرقى كه بيشتر مناسب جسم است تا روح . بخنر تصور ديگرى ارائه مىدهد ؛ روح نه فقط جوان‌تر بلكه برتر و روشن‌تر از پيش ظهور مىكند » .\r\nدر واقع براى هگل - و به درجه‌اى بيشتر براى ماركس - بشريت و راى آدمى است :\r\n« هر نهاد و هر دورهء تاريخى فقط يك مرحلهء گذرا از توسعهء بىپايان جامعهء بشرى است كه از كهتر به سوى برتر مىرود . هر نهاد يا غيره . . . كه باطل و توجيه‌ناپذير مىشود بايد جاى به مرحله‌اى برتر دهد كه به نوبت خود وارد دورهء انحطاط و مرگ مىشود . بدين‌سان حكومت روحانيون جاى به حكومت سلطنتى و سپس به حكومت عامه مىدهد ؛ و ماركس خواهد گفت كه چنين است در مورد اشراف كه جاى به طبقه بورژوا مىدهد كه به نوبت خود ناچار است در مقابل طبقهء پرولتر كنار رود . . . پس كليد پيشرفت و جدل در اين است كه مرگ خلاقيت دارد و مولّد است . » « 1 »\r\n\r\n\r\n\r\n\r\n","description":"","footnote":"\r\n( 1 ) . ص 18 و 19 .\r\n","page_name":" 516 ","page_number":516},
  {"content":"\r\n\r\n\r\nمسئله شرور\r\nاين سخن كه مرگ خلاقيت دارد و مولّد است ، از نظر فلسفهء تطبيقى با آنچه ما در مورد خيرات و شرور مىگوييم تطبيق مىكند . فلاسفهء ما مرگ را از نوع شرور مىدانند ولى براى شرور كه از نوع نيستى است ، فوايدى قائل مىشوند و مىگويند اگر اين نيستيها نباشد هستيهاى بعدى پيدا نمىشود ؛ پس اين شرور ، شرورى هستند كه مبدأ خيرات كامل‌تر مىشوند . در كتابهاى بوعلى و امثال او بحث مفصلى راجع به فوايد مرگ هست . بوعلى مىگويد اگر مرگ نباشد اصلا هستى قابل ادامه نيست و يك حسابى پيش خودش مىكند كه اگر در طول چند قرن اصلا كسى نمىمرد ، به اندازه‌اى انسان در روى زمين بود كه حتى براى اينكه پشت سر هم بايستند هم جا باقى نمىماند و قهراً براى انسانهاى بعدى كه مىخواهند به وجود آيند جا باقى نمىماند .\r\nپس اگر هستى بخواهد در بعد زمانى توسعه يابد بايد مرگها و نيستيها وجود داشته باشد .\r\nاما سخنى كه فلاسفهء ما دربارهء شرور و نيستيها مىگويند با مطلبى كه ماركسيستها مىگويند تفاوتى دارد . ماركسيستها كه مىگويند مرگ خلّاق است ، نيستى مولّد هستى است و اين تضاد هستى با نيستى منشأ هستيهاى جديد است ، بر خلاف فلاسفهء ما مىخواهند مطلب را به همين جا ختم كنند . بذر ماترياليستى فلسفهء هگل همين است . هگل خودش ماترياليست نبود ولى دستگاه هستى را به اين نحو توجيه كرده كه از تركيب هر هستى با نيستى ، خود به خود و ضرورتا و به نحو ضرورت منطقى ، هستى بعدى پيدا مىشود ؛ يعنى اين جدل نيروها و اين تكامل از بيرون خودش نمىآيد ، زيرا شئ سوم يعنى سنتز [ نتيجه منطقى 
  ] دو شئ اول يعنى تز و آنتىتز است و حتى آنتىتز نتيجهء منطقى تز است ؛ يعنى مثل اين است كه بگوييم : الف مساوى باب است و ب مساوى ج است پس الف مساوى ج است . با فرض اينكه الف مساوى ب باشد و ب هم مساوى ج باشد ، منطقا الف مساوى ج است و محال است كه غير از اين باشد يعنى ضرورت است و به اصطلاح فلسفهء ما ضرورت ، مناط استغناء از علت و امكان ، مناط نياز به علت است . در ديالكتيك هگل هرچه هست در درون اين\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nدستگاه است و در بيرون اين دستگاه چيزى نيست ، منتها به عقيده هگل خدا هم در درون همين دستگاه است .\r\nاينها كه به قول خودشان پوسته‌هاى ايده‌آليستى فلسفهء هگل را دور ريخته و فقط به ماده توجه كرده‌اند ، اين مطلب را از فلسفهء هگل اخذ كردند كه هر مرحله‌اى ضرورتا ( نه امكانا ) مرحلهء بعد از خودش را دارد و مرحلهء دوم هم ضرورتا مرحلهء سوم را دارد ، هر چيزى بالضروره حركت را ايجاد مىكند ؛ و بدين وسيله اصلى را كه در فلسفهء ارسطو به عنوان « محرك اول » و « محرك لا يتحرك » شناخته مىشود و اينكه هر متحركى در نهايت امر نيازمند به محركى بيرون از خودش است ( كه فلسفهء ارسطو ماوراء الطبيعه را از همين راه كه در طبيعت حركت هست و اين حركتها بايد به محرك غير متحرك منتهى بشود اثبات مىكند ) انكار كردند زيرا مبناى آن ، اصل عليت است و بنابر قول هگل عليت به جايى نمىرسد و لذا بايد از راه دليل و استنتاج منطقى وارد بشويم و همهء حركتهاى طبيعت را با تضاد درونى توجيه كنيم .\r\nآندره پىيتر در ادامهء بحث « جدل ، فلسفهء پيشرفت » چنين مىگويد :\r\n« هر هستى در بطن خود حاوى بذر ويرانى خويش و بذر پيش افتادن از خويش است . الف در عين حال حاوى الف ( مرگ خود ) و الف پريم است . مثلًا درخت حاوى تنه ( كه خواهد مرد ) و گل و ميوه است . پس اصل تضاد خلايق ، جايگزين اصل قديمى هوهويّت مىشود . » « 1 »\r\nو در ضميمهء يكم نيز عبارات زير را از كتاب منطق هگل نقل كرده است :\r\n« يكى از پيشداوريهاى اساسى منطق ديرينه و مربوطه به بينش عاميانهء جهان ، باور داشتن اين موضوع است كه تضاد به قدر هويّت ، خصلت اساسى و واقعى ندارد . . .\r\n( اما در حقيقت . . . ) هويت چيزى جز تعيين آنچه ساده و آنى است يعنى تعيين هستى مرده نيست ، در حالى كه تضاد سرچشمهء هر نوع حركت و ريشهء هر نوع حيات است ، زيرا در واقع جنبش و زندگى هر چيزى به همان اندازه است كه در خود تضاد داشته باشد . » « 2 »\r\n\r\n\r\n\r\n\r\n","description":"","footnote":"\r\n( 1 ) . ص 19 .\r\n( 2 ) . ص 233 .\r\n","page_name":" 518 ","page_number":518},
  {"content":"\r\n\r\nتعبيرى كه در اينجا براى تكامل كرده است تعبير بسيار زيبايى است . مىگويد هر چيزى از خودش پيش مىافتد . مىخواهد بگويد آن مرحلهء بعد كه تكامل است امرى بيگانه نيست ، بلكه خود اين شئ است در مرحلهء بعد . خودش از خودش پيش مىافتد ، پس خودش در دو مقام قرار گرفته است ؛ در مقام اول و در مقام سوم ، و در مقام سوم ، خودش از خودش پيش افتاده است .\r\n\r\nتضاد درونى اشياء\r\nآنگاه در پايان سخن عبارات زير را در زمينهء تضاد درونى اشياء از مائو نقل مىكند :\r\n« علت اصلى نشو و نماى هر چيز در برون آن يافت نمىشود بلكه برعكس در درون آن است . اين علت ناشى از سرشت متضاد ملازم هر چيز و هر پديده است . تضادها هستند كه مولّد حركت و نشو و نماى چيزها مىشوند . . . بدين ترتيب جدل مادىگرا نظريهء متافيزيكى علت برونى را مصممانه رد مىكند . همچنين در دنياى نباتات و حيوانات رشد ساده يعنى نشو و نماى كمّى نيز به طور اساسى به تحريك تضادهاى درونى انجام مىگيرد . جامعه نيز به طور دقيق به همين ترتيب است . . . » « 1 »\r\nدر عبارات فوق مىتوان به پاسخ يك سؤال دست يافت و آن اينكه فلسفهء ماترياليسم ديالكتيك به قول خود ماركسيستها به دو بخش تقسيم مىشود : بخش منطقى و بخش فلسفى . بخش منطقى را « ديالكتيك » و بخش فلسفى را « ماترياليسم » مىنامند . اكنون اين سؤال مطرح مىشود كه رابطهء اين منطق با آن فلسفه به چه نحو است و چگونه است كه از منطق ديالكتيك ، ماترياليسم استنتاج مىشود . به عبارت ديگر ممكن است ابتدا به نظر برسد كه ديالكتيك صرفاً يك منطق است و ماترياليسم هم يك فلسفه است و ممكن است كسى منطق ديالكتيكى داشته باشد و در عين حال پيرو فلسفهء الهى باشد « 2 » ؛ كما اينكه عكس آن هم ممكن است و بلكه وجود داشته\r\n\r\n\r\n\r\n\r\n","description":"","footnote":"\r\n( 1 ) . ص 20 .\r\n( 2 ) . در آن سالهاى اول كه به تهران رفته بودم در محله سرچشمه يك تابلو زده بودند و نوشته بودند : مكتب ماترياليسم ديالكتيك الهى ! !\r\n","page_name":" 519 ","page_number":519},
  {"content":"\r\n\r\nاست ، يعنى شخص منطق ديالكتيكى نداشته ولى فلسفه‌اش فلسفهء مادى بوده است .\r\nحال آيا چنين چيزى ممكن است ؛ يا نه ، منطق ديالكتيك ضرورتا به ماترياليسم مىانجامد ؟ از نظر اينها پاسخ اين سؤال اين است كه منطق ديالكتيك ضرورتا به ماترياليسم مىانجامد ، زيرا منطق ديالكتيك اشياء را از درون خودشان توجيه مىكند و آنها را نيازمند به علت و توجيه كنندهء بيرونى نمىداند ؛ و به عبارت ديگر اين منطق از نظر اينها به نظريهء محرك اول ارسطويى كه سلسلهء متحركها را به محرك غيرمتحرك منتهى مىكند و همهء حركتهاى درونى طبيعت را به يك محرك اول ماوراء الطبيعى پيوند مىدهد ، پايان مىبخشد .\r\nريشهء ارتباط ماترياليسم با ديالكتيك در همين جاست ؛ زيرا اگر بنا باشد كه تضاد ، ذاتى اشياء و در درون اشياء باشد نه در اضداد بيرونى ( يعنى هر شيئى در درون خودش مشتمل بر تضاد باشد ) و تضاد هم بالذات منشأ حركت باشد ، در اين صورت ما همهء حركتها و تغييرات عالم را توجيه مىكنيم بدون اينكه نيازى به ماوراءالطبيعه داشته باشيم ، پس آن اصل ماوراء الطبيعى در مورد محرك اول بايد مورد انكار قرار گيرد . مائو نيز با توجه به اين برهان و اين نظريه ارسطويى به آن پاسخ داد و گفت : « جدل مادىگرا نظريهء متافيزيكى علت برونى را مصممانه رد مىكند » و اين از حرفهاى بسيار اساسى اينهاست كه بايد درست شكافته شود تا ريشه‌اش معلوم گردد . ريشهء افكار اينها در درجهء اول همان فلسفهء هگل است . آشنايى با فلسفهء هگل در شناختن افكار اينها به نحو عجيبى مفيد و مؤثر است ؛ يعنى اگر كسى فلسفهء هگل را به درستى نشناخته باشد نمىتواند ريشهء افكار اينها را به دست آورد و نمىتواند مغلطه‌هاى اينها را كشف كند ، زيرا اگرچه فلسفهء هگل فلسفه‌اى غلط و نادرست است ولى اساساً فكرش فكرى فيلسوفانه است و او با فكر خويش يك سيستم و نظام را ابتكار كرده و ساخته و پرداخته است .\r\nدر مسئله تضاد درونى نيز ريشهء اين فكر را بايد در فلسفه هگل جستجو كرد . تعبير خود هگل نيز در باب تضاد اين بود كه تضاد خلّاق يعنى تضادى كه خود به خود به دنبال خود يك پديده مىآفريند ، مرگهايى كه به دنبال خود زندگى مىآفرينند .\r\nو اكنون سخنى چند پيرامون فلسفهء هگل :\r\nيكى از مهم‌ترين افكار هگل كه در عين غلط بودن حاوى يك مطلب اساسى است و فلسفهء او را از فلسفه‌هاى ديگر جدا مىكند ، مسئلهء « دليل جهان » است . او\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nمىگفت فلاسفه مىخواستند جهان را از راه عليت توجيه كنند ولى اين توجيهى است كه در نهايت امر به بن‌بست مىرسد ؛ يعنى ما از راه عليت نمىتوانيم هستى را توجيه كنيم ؛ وقتى مىگوييم « الف علت ب است و ب معلول الف » اينها يك سلسله امور محسوس وجودى و به قول ما از قبيل قضاياى مطلقهء عامه است كه فقط دلالت بر وجود مىكند ولى دلالت بر ضرورت نمىكند . مثلًا ما مىبينيم كه آب در صد درجه حرارت تبديل به بخار مىشود و در زير صفر درجه يخ مىبندد . چنين وضعى وجود دارد و اگر از عقل بپرسيد كه چرا آب در صد درجه حرارت تبديل به بخار مىشود ، جوابى جز اين ندارد كه چنين وضعى وجود دارد ، يعنى اگر عكس اين هم واقع شده بود از نظر عقل اشكالى نداشت . به عبارت ديگر عليت ، تجربى است و با يك امر تجربى فلسفه به جايى نمىرسد ، فلسفه بايد معقول باشد ؛ به خلاف دليل ، كه در دليل نتيجه از مقدمات منطقا استنتاج مىشود ، يعنى عقل در اين موارد حكم به ضرورت مىكند ، نظير آنچه كه شيخ و امثال او در باب برهان دارند و مىگويند برهان يك شرطش ضرورت است .\r\nدليل ، چيزى است كه معقول است ، ولى عليت معقول نيست ( يعنى تجربى است ) . مقصود از « معقول است » اين است كه عقلا استنتاج مىشود و عقل به ضرورت آن حكم مىكند . اگر الف مساوى ب است و ب مساوى ج ، مساوى بودن الف با ج منطقى است و عقل حكم مىكند كه غير از اين محال است نه اينكه چون تجربه كرديم مساوى بودن آن دو را فهميديم ، بلكه عقل منطقا حكم مىكند كه بايد چنين باشد و در اينجا ضرورت منطقى حكمفرماست .\r\nاصل ديگرى كه در فلسفهء هگل وجود دارد همان اصل وحدت ذهن و عين يا وحدت معقول و واقع است كه مكرر در كلماتش بر آن تكيه مىكند . از نظر هگل ، بر خلاف كانت و فلاسفهء ماقبل كانت ، اصلا ذهن و عين دو چيز نيستند تا بگوييم فلان شئ ذهنى است يا عينى ، و بعد بياييم ايده‌آليست يا رئاليست بشويم . فلسفهء او اصلا در هيچيك از اين قالبها نمىگنجد و از نظر او معقول عين واقعيت است و واقعيت عين معقول ؛ يعنى آنچه را كه عقل در عالم خودش به طور ضرورت استنتاج مىكند ، همانى است كه در خارج واقع مىشود .\r\nيك تفاوت اساسى ديگر كه ميان فلسفهء هگل و فلسفهء ما هست اين است كه ما معقولات را به معقولات اوليه و معقولات ثانيه ( فلسفى و منطقى ) تقسيم مىكنيم و\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nبراى معقولات ثانيهء منطقى اصلا عينيت قائل نيستيم ، مثل جنسيت و نوعيت و كليت و جزئيت و امثال اينها ؛ و براى معقولات ثانيه فلسفى ، عينيت به نحو عينيت معقولات اوليه قائل نيستيم بلكه عينيت از باب عينيت منشأ انتزاع قائل هستيم ؛ و لهذا از نظر ما وجود ذهنى در مورد معقولات اوليه صدق مىكند ، يعنى امورى كه صورت عينى آنها از طريق حس يا از طريق ديگر ، از راه حواس ظاهر يا حواس باطن در ذهن ما آمده است . اما در مورد امورى كه انتزاع كرده‌ايم ، قائل به وجود ذهنى نيستيم ، چون اين گونه امور اصلًا وجود عينى مستقل و ماهيت ندارد تا از وجود ذهنى آنها سخن بگوييم . وجود ذهنى در ماهيات صحيح است . ما در فلسفهء خود در عين اينكه قائل به وجود ذهنى و نوعى تطابق ميان ذهن و خارج هستيم ، هرگز قائل نيستيم كه عمل عقل عين عمل خارج است ، يعنى خارج آن جور عمل مىكند كه ذهن عمل مىكند . ذهن روى معقولات ثانيه عمل مىكند و عين روى معقولات اوليه ؛ يعنى چنين نيست كه در عالم ذهن يك چيز از چيزى استنتاج بشود و در عالم خارج هم عين همين استنتاج وجود داشته باشد . اصلًا اين استنتاجها مربوط به عالم ذهن است و در خارج استنتاج وجود ندارد .\r\nولى هگل به اين حرفها قائل نيست و به نحو ديگرى سخن مىگويد . او معقول را عين واقعيت مىداند و معقولات اوليه و ثانيه براى او مطرح نيست . تقسيم معقولات به اوليه و ثانيه و اين‌گونه مسائل از مختصات فلسفهء ماست « 1 » .\r\nحالا اگر سخن هگل درست باشد ( كه درست نيست ) و مبناى او را بپذيريم ، اين دستگاه فلسفى كه او ساخته است ، به قول خود او « خودسان » يعنى قائم به ذات است و ديگر براى ماوراء اين دستگاه ديالكتيكى جايى نيست . حتى خدا هم كه او قائل است ، در درون اين دستگاه قرار مىگيرد . پس اين دستگاه نمىتواند ماوراء داشته باشد .\r\nدر سيستم هگل ، از ساده‌ترين معقولات گرفته تا پيچيده‌ترين و كامل‌ترين آنها ، همگى بىنياز از ماوراء هستند . ديالكتيك هگل از هستى شروع مىشد ؛ او مىگفت\r\n\r\n\r\n\r\n\r\n","description":"","footnote":"\r\n( 1 ) . اين مسئله حتى در كلمات قدما مانند ارسطو هم نيست و حتى با اينكه در كلمات بوعلى مىبينيد كه مىگويد موضوع منطق معقولات ثانيهء منطقى است ولى روى همين معقولات ثانيه منطقى هم تا زمان بوعلى چندان كار نشده بود تا چه رسد به معقولات ثانيهء فلسفى . حتى تا زمان خواجه اين دو نوع از معقولات ثانيه را از هم تفكيك نكرده بودند و شعر حاجى در منظومه كه مىگويد : « فمثل شيئيّة او امكان - معقول ثان . . . » حاكى از همين عدم تفكيك است .\r\n","page_name":" 522 ","page_number":522},
  {"content":"\r\n\r\nاگر هستى را مجرد در نظر بگيريم مساوى است با نيستى : « هستى نيست » ( البته او بين « هستى نيست » و « هستى نيستى است » فرق نمىگذاشت ) . پس هستى مىشد « تز » و نيستى كه نقيض هستى بود و از آن برانگيخته شده بود مىشد « آنتىتز » و بعد ، از اينها مركّبى به وجود مىآيد كه « شدن » باشد ، و باز به همين ترتيب .\r\nاينكه هستى نقيض خودش را برانگيزد ، معنايش اين است كه ديگر علت ماورائى ندارد ، اينجا ديگر سؤال از علت نمىشود كرد ، ايراد ديگر مىشود گرفت ولى سؤال از علت نمىشود كرد ، چون نظير ضرورتهاى ذاتى است كه ما در منطق مىگوييم . ما در منطق هميشه مىگوييم كه ما ضرورت ذاتى داريم و مىگوييم الذاتى لايعلّل ، و در فلسفه هم هميشه مىگوييم ضرورت ، مناط استغناء از علت است و تنها امكان ، مناط نياز به علت است ، و لهذا ما نمىتوانيم اين ايراد را به هگل بگيريم كه علت وجود آنتىتز چيست ؟ ايرادهاى مبنايى مىتوانيم بگيريم ولى اين ايراد را نمىتوانيم بگيريم كه فرضا اگر هستى بخواهد نيستى را از درون خودش برانگيزد ، علتش چيست و چه چيزى آن را از هستى درمىآورد ؟ چون جوابش اين است كه لازمهء ذاتش است ، و مثلًا در مورد اربعه كسى نمىتواند سؤال كند كه زوجيت را از كجا آورده است ؟\r\nبه اين طريق ، دستگاه منطقى و فلسفى هگل ، از يك سلسله ضرورتهاى منطقى به وجود مىآيد كه اصلا جاى « لم » و « بم » باقى نمىگذارد و ناچار هر چه كه او قائل است و من جمله « خدا » در درون اين دستگاه قرار دارد ، مثل « وجوب » كه در فلسفهء ما هست . البته خدايى كه هگل قائل است همان چيزى است كه آن را « روح مطلق » مىنامد نه خدايى كه به معناى علت العلل و واجب الوجود است كه ديگران مىگويند ، و لهذا عده‌اى درماندند كه هگل را الهى بدانند يا منكر خدا ، از يك طرف خودش به نام « خدا » و جاودانگى خدا و نظاير آن تصريح مىكند و بدان معتقد است ، از طرف ديگر خدايى كه او مىگويد با خداى ديگران فرق دارد .\r\nپس در فلسفهء هگل ، ديالكتيك با يك سلسله ضرورتها به وجود مىآيد كه آن ضرورتها ضرورتهاى منطقى و عقلى است و در عين حال ضرورت عينى هم هست ، چون جريان عين همان جريان عقل است ، پس جاى « لم » و « بم » باقى نمىماند ، و اين بذرى است كه هگل براى ماترياليستهاى بعد از خودش كاشت .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n\r\nماركس و فلسفهء هگل\r\nاكنون ببينيم اين آقايان ( ماركسيستها ) چه مىگويند ؛ اينها مىگويند : ماركس منطق را از هگل گرفت و فلسفه را از مادّيون قرن نوزدهم ، مخصوصا از يكى از معاصرانش به نام فوئرباخ . استالين در جزوهء ماترياليسم ديالكتيك مىگويد : منطق هگل روى سر خودش ايستاده بود ، يعنى واژگون بنا شده بود ( در عين اينكه دستگاه خوبى بود ) ، ماركس آن را روى پايش قرار داد ، يا مىگويد : ماترياليسم قرن نوزدهم جامد و مبتذل بود ، سطحى بود چون تحرك در آن نبود ، ماركس آمد به آن روح و عمق داد ، براى اينكه منطق متافيزيكى را از او گرفت و منطق ديالكتيك به آن داد .\r\nاستالين طور ديگر تعبير مىكند ، مىگويد : ماركس پوسته‌هاى ايده‌آليستى منطق هگل را دور انداخت و هسته‌هايش را گرفت ، و همچنين ماترياليسم قرن نوزده را گرفت ، پوسته‌هاى متافيزيكىاش را دور انداخت و هسته‌هايش را نگهداشت .\r\nاكنون ما ديالكتيكى را كه به قول اينها ديگر جنبه‌هاى ايده‌آليستى ندارد در نظر مىگيريم « 1 » . اينها مىگويند ماركس آمد پوسته‌هاى ايده‌آليستى فلسفهء هگل را دور انداخت ، ناچار مسئلهء وحدت عين و ذهن را دور انداخت و اصالت را به عين داد . آن مسأله‌اى كه هستهء مركزى فلسفهء هگل بود و آن اينكه عليت مقوله‌اى است كه در درون اين دستگاه قرار دارد و شناخت از راه استنتاج بايد صورت بگيرد نه از راه علت و معلول ، ماركس و پيروانش اين پوسته را هم دور انداختند و بازگشتى به ماقبل هگل كردند و تكيه‌شان را روى اصل عليت قرار دادند . ماترياليسم ديالكتيك و فلسفهء ماركس با اصل هگل كه تكيه‌اش روى دليل بود و اصل عليت را طرد كرده بود مخالفت كرد و دوباره به اصل عليت بازگشت . خوب ! شما كه پوسته‌هاى ايده‌آليستى را دور انداختيد ، يكى از چيزهايى كه بايد دور بياندازيد ، اين ضرورت منطقى است ، يعنى آن\r\n\r\n\r\n\r\n\r\n","description":"","footnote":"\r\n( 1 ) . البته هگل به آن معنى كه قائل به ذهن باشد و منكر عين ، ايده‌آليست نبوده ، ايده‌آليست بودن هگل به اين معنى بود كه براى ذهن تبعيت از عين قائل نبود نه اينكه مثل ماركسيستها عين را اصل بداند و ذهن را انعكاسى از آن ، بلكه او براى ذهن و عين همدوشى و هم عنانى قائل شد و آنچه را كه در ذهن صورت مىگيرد با آنچه كه در عين صورت مىگيرد يكى دانست ، در صورتى كه اينجور نبايد قائل شود ( از نظر غير ايده‌آليستها ) ، او خيال كرده بود كه توجيه فلسفى عالم راه ديگرى ندارد .\r\n","page_name":" 524 ","page_number":524},
  {"content":"\r\n\r\nگونه ضرورتى كه هگل مىگفت و به تعبير ما ضرورت ذاتى « 1 » .\r\nاگر ما ديالكتيك هگل را به شكلى كه او گفت كنار بگذاريم به اين معنى كه « اصل دليل » را كنار بگذاريم ، آن ضرورت منطقىاش هم به دنبال آن كنار رفته و دو مرتبه « اصل عليت » به ميان مىآيد ، يعنى ديگر نمىتوانيم بگوييم ضدى از ضدى استنتاج مىشود ، بلكه بايد بگوييم ضدى مولود ضد ديگر است و اين يعنى عليت ، يعنى همانى كه همهء فلاسفه غير از هگل مىگفتند ، و خود اينها هم هميشه تكيه‌شان روى اصل عليت است و وقتى مسئله عليت مطرح باشد دو مرتبه همهء حرفهاى گذشته از نو زنده مىشود و آن اينكه : بسيار خوب ، ما قبول مىكنيم مادر مولّد فرزند است و فرزند مولود مادر است . همهء حرف فلاسفه اين است كه فرزند كه از مادر متولد مىشود آيا مادر به عنوان علت تام براى فرزند كافى است و وجود مادر تمام علت است براى اين مولود ؟ يا نه ، هر چه كه ما مىبينيم همه علتهاى قابلى هستند و باز نياز به ماوراء دارند ؛ يعنى باز مسئله محرك پيش مىآيد بعلاوه بنا بر اصل عليت ، حركت نتيجهء تركيب دو ضد نيست ، بلكه معلول است ، معلول چه ؟ معلول دو نيروى متضاد نه معلول خود تضاد ، زيرا تضاد يك مفهوم انتزاعى است كه از ناسازگاريها انتزاع مىشود مثل مفهوم مثليت . تضاد نيروى محرك نيست ، بلكه در اثر برخورد دو نيرو ، آن دو نيرو هستند كه حركت مىآفرينند . خود اين نيروها متحركند يا ثابت ؟ اگر متحركند پس حركت آنها ناشى از تضاد نيست ، اگر ثابتند پس متحرك نيستند . پس ما نمىتوانيم منطق هگل را بگيريم و به قول اينها جنبه‌هاى ايده‌آليستىاش را دور بيندازيم ولى از همان جنبهء ايده‌آليستى ضرورت ذاتىاش را بگيريم و در فلسفه‌مان از آن استفاده كنيم .\r\nسؤال : اگر آنها بگويند منشأ عليت تضاد است ، ديگر اشكال وارد نيست ؟\r\nاستاد : يعنى ضدى از ضدى بيرون مىآيد ؟\r\n- : بله .\r\nاستاد : تازه مىشود  يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ  « 2 » .\r\n- : اين خودش اصلى است .\r\nاستاد : بله ، ولى همان اصل عليت است كه همه هم قبول دارند ، و همين بحثهاى\r\n\r\n\r\n\r\n\r\n","description":"","footnote":"\r\n( 1 ) . توجه شود كه ضرورت ذاتى غير از عليت است . مثلًا ما مىگوييم زوجيت لازمهء ذات اربعه است ، اما نمىگوييم اربعه علت زوجيت است .\r\n( 2 ) . فاطر / 13 .\r\n","page_name":" 525 ","page_number":525},
  {"content":"\r\n\r\nعليت است كه ما را مىرساند به اينكه اين علت كافى نيست ، زيرا يك وقت ما مىگوييم ضدى از ضدى استنتاج مىشود ، در اينجا ما اساساً نيازى به فرض علت نداريم ؛ يك وقت مىگوييم ضدى از ضدى متولد مىشود در عالم اعيان ، يعنى نسبت ضد اول با ضد دوم نسبت [ عليت 
  ] است ، يعنى اين فى ذاته وجودى دارد جدا و آن هم وجودى دارد جدا ، اين در ذات خودش امكان دارد وجود داشته باشد و يا وجود نداشته باشد ، به واسطهء علت وجود پيدا كرده است . تا اين مقدار را كه همهء دنيا قبول داشتند ، ولى بعد اين حرف پيش مىآمد كه اين علتى كه زمانا تقدم دارد بر اين معلول ، آيا اين تمام علت اين معلول است و آيا اصل عليت به ما اجازه مىدهد كه اين را علت موجبه بدانيم ؟ يا اصل عليت به ما مىفهماند كه اين شرط لازم براى به وجود آمدن اين هست ولى شرط كافى نيست يعنى اين را ما بايد به عنوان يك علت قابلى و اعدادى بپذيريم و باز برويم پى علت ايجابى و علت فاعلى ، يعنى باز مسئله به همان سر حد خودش برمىگردد .\r\n- اگر او تضاد را « اصل » بشمارد و يا بگويد اين تصورى كه شما از عليت داريد و مىگوييد علت خارج از معلول است و به طور دائم هميشه علت مؤثر است و معلول متأثر ، اين تصور ، تصور غلطى است ، ديگر اين اشكال جا ندارد .\r\nاستاد : ضد چگونه از آن به دست مىآيد ؟ استنتاج مىشود يا زاييده مىشود ؟\r\n- استنتاج كه نيست ولى ضرورتا از آن خارج مىشود و معلوليتش ضرورى است . اينها ممكن است بگويند : پديد آمدن ضدى از ضد ديگر « اصل » است و ديگر دليل نمىخواهد ، مثل اينكه مىگويند دو خط موازى هر چه امتداد پيدا كنند به هم نمىرسند و اين يك اصل است و ديگر احتياج به دليل ندارد .\r\nاستاد : نه ، اين جور نيست . اولًا اينكه شما مىگوييد « اصل است » مقصودتان اصل موضوع است و اينها نمىگويند كه ما « تضاد » را به عنوان يك اصل فرض كرده‌ايم و راهى هم براى اثباتش نداريم ( هرچند بايد ثابت شود ) ، بلكه در باب عليت همان حرفى را مىزنند كه ما مىزنيم ، يعنى اينكه يك شئ بدون علت به وجود بيايد محال است ، و اينكه ضدى بدون ضد قبلى به وجود بيايد محال است ، نه اينكه ما اين را فعلًا به عنوان يك اصل موضوع مىپذيريم ؛ خوب ، ممكن است كسى چيز ديگرى را اصل فرض كند . ولى مسئلهء ضرورت علت و معلول ، بر اساس همان قبول شده‌هاى آنها قابل توجيه نيست ؛ يعنى اين كه اگر علت تامهء يك شئ وجود پيدا كند تخلف\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nمعلول محال است ، و تا علت تامهء يك شئ وجود پيدا نكرده وجود آن محال است ، قابل خدشه و مناقشه نيست . بحثى كه حكما دارند يك بحث صغروى است . ما كه شك نداريم اگر علت مثلًا « ب » وجود پيدا كند وجود « ب » ضرورى است . اين ضرورت را كه انكار ندارد ، بحثى كه فلاسفه مطرح كرده‌اند اين است كه اگر شيئى شكل تولد از شئ ديگر را داشت مثل مرغ و تخم مرغ و دانه و بوته و امثال آن ، آيا اين مولّد مىتواند علت تامه براى متولد باشد ؛ يا نه ، تنها جزء علت مىتواند باشد نه بيشتر ؟\r\nاصلًا بحثى كه از هزار سال قبل از ماركس مطرح بوده همين است ، يعنى او هيچ حرف تازه‌اى نياورده است . پس اگر مسئله روى عليت دور زد نه استنتاج منطقى ، و و گفتيم ضد اول علت است براى ضد دوم ، اين سؤال پيش مىآيد كه اينكه شما مىگوييد « علت است » با اينكه تقدم زمانى دارد بر معلولش و معلول تأخر زمانى دارد به نحوى كه اگر علت در زمان معلول معدوم بشود ضررى به وجود معلول نمىرسد ، آيا چنين علتى علت تامه است يا جزء علت است ؟ ممكن است شما قبول كنيد كه علت تامه است . صحبت در اين است كه اين برگشت به همان گفته‌هاى قدماست و سخن تازه‌اى نيست . اگر كسى بگويد نمىتواند اين علت تامه باشد و جزء علت است ، پس جهان را بايد اينجور توجيه كنيم كه براى جهان يك جريان سفلى قائل بشويم و يك جريان علوى ؛ جريان سفلى را علل معدّه بدانيم و علت موجبه را جريان علوى و ما فوق بگيريم . اگر هم كسى اين را علت تامه بداند و علت ما فوق را قبول نكند ، از راه ديگر بايد وارد شود نه از راه ديالكتيك ، از ديالكتيك كه كارى ساخته نيست .\r\nاگر اينها همهء حرفهاى هگل من جمله « اصل دليل و استنتاج » را قبول مىكردند مىتوانستند دم از ضرورت ذاتى بزنند ، ولى وقتى به قول خودشان پوسته‌هاى ايده‌آليستى منطق هگل را دور ريختند قهرا مسئله ضرورت ذاتى هم دور ريخته شد و باز برگشتند به همان « اصل عليت » . پس اينكه مىگويند « ديالكتيك ما را مصممانه از علت بيرونى بىنياز مىسازد » سخنى است پوچ و بىاساس . از ديالكتيك هيچ چيز ساخته نيست . در حقيقت اينها دست به يك نوع تقلب مىزنند ، از يك طرف آن جنبه‌هاى عقلانى هگل را كه ريشهء ضرورتهاى منطقى است رد كردند ، همچنانكه ما هم از قديم آنها را رد مىكرديم ، و از طرف ديگر امرى را كه فقط روى آن اساس درست بود - يعنى ضرورت ترتب ضدى بر ضدى و محال بودن تخلف ضد از ضد خودش - پذيرفتند . هگل كه چنين سخنى مىگفت از باب اين بود كه پيدايش ضد را از\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nضد خودش يك ضرورت عقلى و منطقى مىدانست كه عقل جز اين نمىتوانست درباره‌اش فكر بكند ، و آنچنان ضرورتى فقط با فلسفهء ايده‌آليستى ( به قول اينها ) جور درمىآيد كه نيازى به ماوراء نداشته باشد ، چون ترتب ضدى بر ضدى ، عقلى بود و حال آنكه اين فلسفه به قول خودشان علمى است و هرگونه ترتب عقلى را كه غير حسى باشد قبول ندارد . ترتب حسى چيست ؟ ترتبى است مثل ترتب مرغ بر جوجه و جوجه بر مرغ و مانند آن ، يعنى باز برگشت به قضاياى وجوديهء ماقبل هگل ( مثلًا هيوم ) . خوب ، ما فرض مىكنيم كه حس و تجربه كه معناى فكرى اينهاست به ما نشان مىدهد كه در عالم از هر شيئى كه چيزى به وجود مىآيد ، ضد آن است و باز از آن ضد هم ضد ديگر در مرتبه كامل‌تر به وجود مىآيد ؛ فرض مىكنيم كه چنين باشد ، كى ما مىتوانيم بگوييم چنين چيزى مقتضاى ضرورت منطقى است و غير از آن محال است ؟ به چه دليل مىتوانيم بگوييم غير از آن محال است ؟ امرى كه متكى بر حس و تجربه است چطور مىتواند غير از خودش را نفى كند ؟ ! مكرر گفته‌ايم كه اينها بنا را بر اصل حسى و تجربى بودن و به قول خودشان علمى بودن گذاشته‌اند و در نتيجه حتى خود عليت را هم نمىتوانند ثابت كنند ، چون عليت يك مفهوم فلسفى است و مفهوم علمى نيست ، همهء علما آن را قبول دارند بدون اينكه هيچ علمى بتواند اثباتش كند . اصل « ضرورت ترتب معلول بر علت تامه » باز يك اصل فلسفى است ، و الّا كدام لابراتوار مىتواند ضرورت را تأييد كند و حكم به امتناع تخلف معلول از علت نمايد . تازه بعد از اينكه ما مماشاتا قبول كنيم كه علم مىتواند ضرورت را اثبات كند ، باز بحثى كه هميشه بوده كه آيا علتهاى محسوس براى معلولهاى محسوس تمام العله هستند يا جزء العله ، مطرح مىشود ( كه البته يك بحث صغروى است ) و سؤال به جاى خود باقى است .\r\nعللى كه تقدم زمانى بر معلولشان دارند ، « علت » ناميد نشان نوعى مسامحه است يعنى جزء ضعيف از علت هستند ، اينها به « شرايط » شبيه‌تر هستند ؛ كسى لزوم آنها را انكار نمىكند ، ولى بحث در كافى بودن است .\r\nپس مىگوييم اولًا علم نمىتواند عليت را اثبات كند ، بلكه تنها مىتواند توالى ، معيت ، تعاقب و اين گونه امور را اثبات كند ، و مسئلهء [ سومى 
  ] كه اساساً بحث اينجا پيرامون آن دور مىزند اين است كه گذشته از اشكال قبل آيا آنچه كه محسوس است و در خارج ديده مىشود كه بدون آن معلول وجود پيدا نمىكند و با آن وجود پيدا\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nمىكند ، آيا آن كافى است براى توجيه عليت ، يعنى علت تامه است يا جزء العله است ؟\r\nسؤال : او مىگويد : ما بعد از اينكه دريافتيم ماده مىتواند در اثر حركتهاى بىنهايت اتمها و مولكولها و امثال اينها شكلهايى به خودش بگيرد و هر چيزى ضد خودش را به وجود بياورد ، ديگر از اين فراتر نمىرويم زيرا علم براى ما ثابت كرده كه حركت اتمها براى آنها ذاتى است .\r\nاستاد : علم كجا ثابت كرده كه حركت اتمها براى آنها ذاتى است ؟\r\n- آنها مىگويند حركت اتمها ذاتى است ، پس نزاع ما با آنها در اين مورد نزاع صغروى است ، و طبق فرض آنها اگر حركت اتمها ذاتى باشد ديگر جاى سؤال ( كه علت تامه است يا جزء العله ) باقى نمىماند چون حركت ذاتى اتمها « اصل » است و از اين فراتر نمىرويم ، براى اينكه علم براى ما ثابت كرده كه حركت اتمها براى آنها ذاتى است و آن را نمىتوانيم علت تامهء به وجود آمدن پديده‌ها بدانيم ؛ آنها مىگويند : مىتوانيم و ما آن را ذاتى فرض مىكنيم .\r\nاستاد : صحبت فرض نيست ، با فرض كه نمىشود به اين سؤال پاسخ داد و يا آن را از ميان برداشت .\r\n- يك وقت بحث در اين است كه اين حركت را كى به وجود آورده ، و ما بايد برويم پى علت پيدايش ماده ، از اينجا ديگر فراتر نمىرويم ، چون مىگويد اين را اصل قرار مىدهيم ، چون آن طرف‌تر كه برويم گرفتارى ديگر داريم ، خود ماده را وقتى اصل قرار داديم مىتوانيم جهان را توجيه كنيم .\r\nاستاد : فلسفه نمىتواند اين را اثبات كند چون سؤال باقى مىماند .\r\n- شما مىگوييد خدا ، او مىگويد ماده .\r\nاستاد : من فعلًا نمىگويم خدا و از او هم جواب نمىخواهم ، فقط مىگويم اين سؤال در اينجا هست ، او هرچه مىخواهد جواب بدهد ، بگويد « لا ادرى » .\r\n- اگر « لا ادرى » بگويد جهان را نمىتواند توجيه كند .\r\nاستاد : نتواند ، اشكال به خود او وارد است .\r\nمطلبى در علوم وجود دارد و مطلبى در فلسفه . علم در مقام توجيه نهايى جهان نيست ؛ يعنى علم به لا ادرى بودن خودش اعتراف دارد . قدماى ما كه در علم هم مىگفتند به توجيه نهايى بايد برسيم ، مىگفتند از اصل متعارف بايد شروع كرد ، يعنى از بديهى اولى غير قابل انكار ، و لذا « اصل موضوع » در نظر آنها يك اصل نسبى بود ، يعنى اصل موضوع براى شاگرد اصل موضوع بود نه براى همه ، به شاگرد مىگفتند تو\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nاين را فعلًا تعبدا فرض كن و روى اين فرض ببين قضيه چگونه است تا بعد در محل خودش برايت ثابت شود .\r\nامروز علم به اينجا رسيده است - و همان جدايى علم از فلسفه آن را به اين بدبختى رسانده است - كه بسيارى از اصول را نه فقط دانشجو بايد اصل موضوع و فرضى بگيرد ، بلكه اصلا ثابت كردنى نيست ، ما فعلًا فرض را بر اين مىگيريم ، چون بر اساس اين فرض فعلًا مىتوانيم پديده‌ها را توجيه كنيم ولى هيچ دليلى نداريم كه آن اصل درست است ، چون مانعى ندارد كه بعدا بطلان آن ثابت شود . مگر بر اساس فرض هيئت قديم ، خسوف و كسوف و نظاير آن قابل توجيه نبود با اينكه بعدا بطلان فرض هيئت قديم ثابت گشت ؟ !\r\nعلم از نظر توجيه نهايى جهان « لا ادرى » است ، يعنى علم غالبا با اصول موضوعه سر و كار دارد ؛ و امروزه علم به سوى لا ادرىگرى پيش مىرود و اين غير از فلسفه است كه ادعاى جزمى بودن و « اين است و جز اين نيست » مىكند . فلسفهء ماترياليسم جزمى است و فلسفه‌اى است كه به قول خودش « مصممانه هر علت ماورائى را رد مىكند » ، آيا چنين فلسفه‌اى مىتواند بر اساس يك اصل فرضى بنا شده باشد ؟ مسلماً نه .\r\nما يك وقت با اينها طرف هستيم كه روى اصل عليت مطلب را بنا مىكنند و به مسئله ضرورت و امتناع تخلف معلول از علت قائل هستند و الهيون را « هو » مىكنند كه آنها قائل به معجزه هستند و معجزه نقض قانون عليت است و لذا خرافه است ، چنين است و چنان است ، لذا حق داريم از مستند ضرورت و جزم سؤال كنيم . بله اگر با لا ادريها طرف بوديم چنين سؤالى مورد نداشت ، چون آنها اساساً حرفى ندارند ، مىگويند ما نمىدانيم ، و « نمىدانم » با « مىدانم نه » دو منطق است نه يك منطق . اينها با استفاده از منطق هگل نمىخواهند « نمىدانم » درست كنند و اصل موضوعى فرض كنند ، بلكه اصلى را ادعا مىكنند كه از اصل متعارف هم خيلى قرص‌تر به آن چسبيده‌اند . هگل كه منطقش بر اساس اصل موضوع نيست ، بر اساس ضرورت عقلى منطقى لا يتخلف است : ضد از ضد استنتاج مىشود و غير آن محال است . شما اگر گفتيد كه زيد انسان است و مثلًا انسان حيوان است ، ضرورت منطقى است كه زيد حيوان باشد و غير آن محال است ، و اين اصل موضوع نيست ، بلكه ضرورت عقلى است . هگل منطق خودش را بر همين اساس طرح كرده ، و اينها با\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nاينكه به قول خودشان جنبه‌هاى ايده‌آليستى منطق هگل را دور ريخته‌اند مىخواهند پيدا شدن ضدى از ضد ديگر در عالم عين را با همان ضرورت اثبات كنند بدون اينكه اين مطلب بعد از حذف جنبه‌هاى عقلى منطق هگل قابل اثبات باشد ، و حرف ما اين است كه آن ضرورت منطقى عقلى ( نه اصل موضوع ) تنها بر پايه حرفهاى هگل قابل اثبات است ، ولى چون ما و شما هر دو آن پايه‌ها را قبول نداريم نبايد آن ضرورت را قبول كنيم و بدون آنكه چنين ضرورتى در كار باشد بايد به توجيه عالم بپردازيم ، يعنى برگرديم به سر حد اول خودمان ، و ديالكتيك يك قدم هم نمىتواند به جلو بردارد و حال آنكه شعار مهم آنها همان مسئلهء جزمى بودن و ضرورت است ، مغالطه‌اى كه بسيارى را شيفتهء اين مكتب كرده است ، و طبق اين مغالطه‌شان عالم امكان يكباره به عالم ضرورت تبديل شده است .\r\n\r\nجدل ، منطق نيروها\r\nآندره پىيتر در اين قسمت تحت عنوان « جدل ، منطق نيروها » چنين مىگويد :\r\n« پس جدل عبارت خواهد بود از مطالعهء پيوستگى تضادهايى كه تاريخ را به وجود مىآورد ، زيرا تاريخ بشريت جز برگزارى زندگى در وسيع‌ترين زمينه چيز ديگرى نيست . تاريخ نيز نظير زندگى ، پيوستگى منطقى نيروهايى است كه با يكديگر در نبردند . براى هگل فلسفهء حقيقى همين است كه به جاى سرگردان شدن در جهانى مملوّ از مفاهيم انتزاعى به مطالعهء منطق واقعيتها پرداخته شود .\r\nبه اين طريق كلمهء « جدل » معناى تازه‌اى مىگيرد . ديگر آنطور كه مورد نظر فلسفهء كلاسيك بود ( ديالوگهاى افلاطون و دعواى اسكولاستيكها ) منظور از جدل ، جدال افكار نيست بلكه جدال نيروها و برخورد قدرتهاست كه طى زمان تحول مىيابد . در واقع تمام كوشش مكتب ماركس نيز بيان و تشريح جدل رژيم سرمايه‌دارى خواهد بود . »\r\nمنظور از جدل همان ديالكتيك است و كلمهء « ديالكتيك » همانند كلمهء « ايده » و « ايدئاليسم » در طول تاريخ تطورات گوناگونى پيدا كرده و در هر دوره معناى خاصى داشته است « 1 » .\r\n\r\n\r\n\r\n\r\n","description":"","footnote":"\r\n( 1 ) . در رساله‌اى كه پل فولكيه تحت عنوان « ديالكتيك » نوشته است ، تطورات تاريخى اين كلمه بيان شده است .\r\n","page_name":" 531 ","page_number":531},
  {"content":"\r\n\r\nكلمهء « ديالكتيك » در اصطلاح سقراط و افلاطون به همان روش فكرى خاص خود آنها اطلاق مىشده است . روش سقراط كه امروزه هم به « روش سقراطى » معروف است مبتنى بر برخورد عقايد و افكار بود و هنگامى كه وى مىخواست مسائل را تحليل كند آنها را مىشكافت و از ساده‌ترين مسائل شروع مىكرد تا به بغرنج‌ترين مسائل مىرسيد . افلاطون نيز كه به قول اينها روش خاص اشراقى در فكر داشت همان روش خود را « ديالكتيك » مىناميد .\r\nسپس ارسطو آمد و منطق را مبوّب كرد و در باب « صناعات سه‌گانه » « 1 » كه بين مبادى استدلال تفكيك مىكند جدل و برهان را از يكديگر تفكيك نمود . مبادى برهان همان مبادى ششگانه‌اى است كه مىشناسيم : بديهيات اوليه ، مشاهدات ، فطريات ، تجربيات ، متواترات ، حدسيات . ولى مبادى جدل ، مشهورات است و مسلّمات . در برهان مقصد شخص كشف حقيقت است و لذا بايد بر قضايايى تكيه كند كه صد در صد براى او يقينى هستند ولى در جدل هدف غلبه بر خصم است و از مشهورات و مسلّمات مىتوان استفاده كرد . به هر حال در دنياى قديم ديالكتيك صنعت تفكر بوده است ، يعنى به عالم واقع ارتباط نداشته ؛ اگر برخورد بوده ، برخورد فكرها بوده كه اين فكرها در مقابل يكديگر قرار بگيرند و از تضادها حقيقتى كشف بشود . اينها مدعى هستند كه ديالكتيك نبرد و برخورد است ولى نه فقط برخورد و نبرد فكرها بلكه در درجه اول برخورد نيروها در متن واقع ، كه برخورد فكرها انعكاسى است از برخورد نيروها در طبيعت ، نه اينكه برخوردها تنها صفت فكرها باشد . اين هم باز بيشتر از فكر هگلى ريشه مىگيرد كه او قائل به عينيت ميان ذهن و خارج بود . اينها هر چند كه قائل به عينيت نيستند ولى قائل به نوعى تطابق هستند . از نظر اينها ذهن هيچ نقشى ندارد جز اينكه منعكس كننده آن چيزهايى است كه در خارج هست ، درست مثل يك آينه .\r\nهمين جا ، جاى يك ايراد و بحث هست و آن اين است كه : آيا واقعاً تفكر ( هرگونه تفكر ، چه قياسى و چه غير قياسى ) معنايش يك هماهنگى ساده بين ذهن و خارج است ؛ يا نه ، تفكر نظامش و مكانيزمش متفاوت است ؟ يكى از ماركسيستهاى سابق كه فعلًا لا مذهب است ، مثل خوبى در اين زمينه آورده بود . وى يك سلسله مقالات ( در مجله نگين ) شروع كرده بود كه در آنها مسئلهء شناخت را مطرح كرده بود\r\n\r\n\r\n\r\n\r\n","description":"","footnote":"\r\n( 1 ) . اين صناعات در نزد ارسطو سه‌تا بود كه بعد دوتاى ديگر بر آنها افزوده شده و به « صناعات خمس » موسوم گشت .\r\n","page_name":" 532 ","page_number":532},
  {"content":"\r\n\r\nو نسبتاً خوب هم بحث كرده بود ، تا رسيده بود به نظريهء كسانى كه ساده‌انگارى مىكنند و فكر مىكنند معرفت يعنى انعكاس ساده اشياء بيرونى ، و كار ذهن در معرفت ، تنها همين است كه بيرون را در خودش منعكس بكند ، در صورتى كه انعكاس سادهء بيرون ، مادهء اوّلى معرفت است . نوشته بود : اين مسخره است كه ما تصور كنيم كانت و هگل و اينها ايده‌آليست و منكر عالم عينى و خارجى بودند ، مطلب چيز ديگرى است .\r\nآنها كه تحت تأثير حرفهاى هيوم بودند ، مشاهده كردند طبق نظر هيوم هيچ علمى را نمىشود ثابت كرد و معرفتى براى كسى باقى نمىماند ؛ اين چيزى كه ما الآن اسمش را « علم » گذاشته‌ايم و همه آن را معرفت مىدانند ، قسمتى از آن ، عناصرى است كه مستقيماً از خارج به ذهن منتقل شده و قسمت ديگر عناصرى است كه اساساً از خارج به ذهن ما نيامده ولى هست و اركان تشكيل دهندهء علم و معرفت هم هست . اينها همان مقولاتى بود كه كانت به آنها رسيد و او حتى به زمان و مكان هم تعميم داد و گفت زمان و مكان هم محسوس نيستند .\r\nو هگل هم تقريبا چنين وضعى داشت ، او ديد كه اگر تنها حواس را بخواهد ملاك قرار بدهد پايهء معرفت به كلى متزلزل است و ما به هيچ چيزى حتى به آن مقدارى هم كه خود هيوم قائل شده بود نمىتوانيم قائل شويم ، يعنى چيزى از علم و معرفت برايمان باقى نمىماند ، و براى توضيح سخنش مثلى ذكر كرده بود و گفته بود اينهايى كه اين حرف را مىزنند و خيلى هم ديگران را « هو » كرده‌اند مثلشان همان مثل مار و مار است ( داستان معروف كه بين دو آخوند اتفاق افتاده بود ، يكى « مار » نوشته بود و ديگرى براى « هو » كردن او عكس مار را كشيده بود و از مردم تصديق گرفت كه آن آخوند رقيب بلد نيست مار بنويسد ) ؛ اينها كه مىگويند معرفت انعكاس مستقيم خارج است مثل اين است كه كسى بگويد مار آن است كه كلهء گنده داشته باشد و آن كه نوشته مىشود مار نيست چون كلّه و دم ندارد .\r\nآيا واقعاً مطلب از اين قبيل است ؟ [ معرفت 
  ] انعكاس مستقيم خارج است ؟ نه ، اينجور نيست . تفكرات انسان را ، تفكرات فلسفى را چطور مىتوانيم بگوييم انعكاس مستقيم خارج است ؟ كأنه در خارج اين اصل فلسفى به همين شكل كه در ذهن ما هست مثل يك جسمى در خارج وجود دارد و بعد در ذهن ما منعكس مىشود . مثلًا تمام قوانين علمى در ذهن ما به صورت كليت موجود است ( كل الف ب ) . آيا در خارج چيزى به نام « كل الف ب » داريم ؟ نه . در عين اينكه ذهن حكايت مىكند از خارج و\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nآنچه كه ذهن مىگويد مطابق است با آنچه كه در خارج است از آن نظر كه حكايت مىكند از خارج ، ولى چنين نيست كه آنچه در ذهن است صورت مستقيم آن چيزى است كه در خارج است . اين چيزى كه الآن در ذهن ماست اين است كه « كل الف ب » ، يا مثلًا در مورد اشكال هندسى « كل مثلث كذا » . در اين مثالها شما حكم را به عنوان « كل » و رابطهء ميان موضوع و محمول بيان مىكنيد يعنى در ذهن شما موضوع و محمول جدا هستند . آيا در خارج چنين چيزى هست « 1 » ؟\r\nما وقتى از مجموع معلومات ، يك صورت علمى و يك قاعده مىسازيم نبايد تصور كرد كه اين قاعده به همان شكل ( موضوع و محمول و كليت ) در خارج وجود دارد و ذهن ما فقط آن را منعكس كرده است ؛ نه ، در خارج كليت وجود ندارد ، يك شيئى وجود دارد ، مثلًا مثلث است كه ما از آن مفهومهاى متعددى انتزاع مىكنيم و از اين مفهومها يكى را موضوع و يكى را محمول قرار مىدهيم ، بعد بين آنها رابطه برقرار مىكنيم در عين اينكه اين مطابق است با خارج به نحوى از انطباق كه ما الآن مىگوييم اين محمول موجود است به وجود موضوع ، يا به تعبيرى كه در باب « معقولات ثانيه » مىگوييم ، ظرف عروض ، ذهن است و ظرف اتصاف ، خارج . در مثل « زيد قائم » كه ظرف عروض و اتصاف هر دو خارج است ، زيد در خارج وجودى دارد و قيام در خارج وجودى دارد ، و قيام در ظرف خارج عارض زيد شده است و زيد هم در ظرف خارج متصف به قيام شده است ، در اينجا تا حد زيادى تطابق است ؛ يعنى همين طور كه در ذهن من زيد است ، قيام است ، عروض قيام براى زيد است ، در خارج هم همين شكل است ؛ اما در مثل « الانسان ممكن » يا « الانسان شئ » يعنى در مورد معقولات ثانيه كه ظرف عروض ذهن است و ظرف اتصاف خارج ، چنين نيست كه همان‌گونه كه ذهن ما موضوعى دارد و محمولى و در ذهن محمول عارض موضوع مىشود ، در خارج هم مصداقى دارد و محمولى در خارج عارض موضوع شده است .\r\nخود « قياس » از معقولات ثانيه است و مربوط به عالم ذهن . [ در ظرف ذهن 
  ]\r\n\r\n\r\n\r\n\r\n","description":"","footnote":"\r\n( 1 ) . ممكن است اشكال شود كه هيچيك از معلومات ما عين ما فى الخارج نيست و مثلًا « زيد قائم » هم در خارج به اين شكل وجود ندارد . پاسخ اين است كه نه ، چنين نيست كه هيچ چيز به طور مستقيم وارد ذهن نشود ، بدون ترديد اجسام و الوان و امثال اين امور درست مثل خارج در ذهن ما منعكس مىشوند . شيئى در خارج وجود دارد و تصويرى از آن به ذهن ما مىآيد . البته متأخرين آمده‌اند و در انطباق حس با محسوس هم ايراد گرفته‌اند ولى از نظر متقدمين معقولات اوليه عينا انعكاس ما فى الخارج است .\r\n","page_name":" 534 ","page_number":534},
  {"content":"\r\n\r\nصغرى و كبرى وجود دارد و نتيجه به منزله فرزند آنها وجود دارد . ولى در ظرف خارج هيچكدام از اينها وجود ندارد . با اينكه ما با اينها مسائل خارج را نتيجه‌گيرى مىكنيم ولى در دنياى خارج خود اينها وجود ندارند . اصلا فكر بر محور معقولات ثانيه فلسفى مىچرخد و حال آنكه آنچه انعكاس مستقيم خارج است ، فقط معقولات اوّلى ( ماهيات ) است .\r\nماركسيستها بناى سخنشان بر اين است كه همهء اينها انعكاس خارج است . آنها بين معقولات اوليه و ثانيه فرق نمىگذارند ؛ حتى در فلسفهء كانت و هگل هم بين معقولات اولى و ثانيه فرق گذاشته نشده است و حال آنكه فرق ميان معقولات اولى و معقولات ثانيه ( منطقى و فلسفى ) از اهم مسائل است . هگل كه اساساً دنياى ديگرى دارد و نزد او معقولات اولى و ثانوى و ذهن و خارج همه و همه يك چيز است . اما اينها ( ماركسيستها ) كه مبناى هگل را قبول ندارند ، از راه انعكاس مستقيم خارج به ذهن ، وارد شده‌اند ، بعد مىخواهند يك نوع تطابق بين ذهن و خارج قائل باشند . قطعاً تطابق نيست . فرضا ما براى ذهن نوعى جدل و نبرد قائل باشيم و در خارج هم نبرد و جدال وجود داشته باشد ، ايندو قطعاً يكى نيستند و جدل ذهن عين انعكاس خارج نيست . مثلًا اگر در ذهن ما دو مطلب در برابر يكديگر قرار مىگيرند مثل برهان خلف مثلًا كه مىگوييم « اين شئ چنين است ، اگر چنين نباشد نقيض آن بايد صادق باشد ، و اگر نقيضش كاذب است پس قطعا خودش بايد صادق باشد » در اينجا كه فكرها در برابر يكديگر قرار مىگيرند و نوعى برخورد واقع مىشود ، آيا در خارج چنين چيزى واقع مىشود كه شيئى در برابر شيئى واقع مىشود و در پايان عمل خلف صورت مىپذيرد ؟ نه ، در خارج كه چنين چيزى نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال :\r\nدر خارج هم ما گاهى معقولات اولى را در حال برخورد با يكديگر در نظر مىگيريم و همين برخورد خارج است كه به ذهن منتقل مىشود ، پس بازهم برخوردهاى ذهنى منشأ خارجى دارد و ممكن نيست كه نداشته باشد ؟\r\nجواب : معقولات اوليه كه ماهيات موجود هستند بدون شك همانطور كه هستند در ذهن ما منتقل مىشوند . اگر ميان اشياء در خارج تضاد و برخوردى باشد ، آن تضاد و برخورد هم در ذهن ما منعكس مىشود ، ولى صحبت اين است كه ما چيز ديگرى هم در ذهنمان داريم كه تفكر است ، در تفكر هم نوعى تضاد و برخورد ميان عناصر فكرى برقرار مىشود ، مىخواهيم ببينيم آيا آن تضاد و ديالكتيكى كه در فكر برقرار مىشود و مجادله‌اى كه در فكر ميان عناصر فكرى برقرار مىشود عين انعكاس تضادهايى است كه در خارج برقرار مىشود ؟ نه ، اين عين آن نيست ، به اين معنى عين آن نيست كه ماهيات اشياء كه در ذهن منعكس مىشوند با همه خصلتها و خواصشان و از آن\r\n","page_name":" 535 ","page_number":535},
  {"content":"\r\n\r\nآيا همين مسأله‌اى كه اينها ( ماركسيستها ) مىگويند كه ضرورت منطقى بين اشياء برقرار است ( گيرم ما اين حرف را درست بدانيم ) ، انعكاس خارج است ؟ اين ضرورت مگر پديده‌اى است در خارج كه قابل انعكاس مستقيم در ذهن باشد ؟\r\nضرورت چيست ؟ شنيده مىشود يا ديده مىشود يا قابل لمس است ؟ خود ضرورت در عين اينكه ما آن را به خارج سريان مىدهيم ولى ضرورت را مستقيماً از خارج نگرفته‌ايم بلكه براى ما معقول است و مبدأ حسى ندارد . اگر بنا بود ذهن انسان مثل ذهن حيوان بود و فقط منعكس كنندهء وضع خارجى بود به وسيلهء حواس ، حتى مفهوم « وجود » را ما درك نمىكرديم ، چون خود همين تصورى كه ما از « هستى » داريم مبدأش كجاست ؟ كدام حس است ؟\r\nهمه مفاهيم منطق و تمام امور عامه فلسفه از اين قبيل است . اگر از ما گرمى و درشتى و سفيدى را بپرسند كه چيست ، جوابى مطابق آنچه كه از راه حس درك كرده‌ايم مىدهيم و روشن است كه اين گونه تصورات از مجرا و ممر حواس وارد ذهن شده‌اند . ولى اگر چيزهايى از قبيل مفهوم وجود را بپرسند كه از چه راهى وارد ذهن شده‌اند ، ديگر مسئله به اين صورت نيست « 1 » .\r\n\r\n\r\n\r\n\r\n","description":"","footnote":"\r\nجمله تضادشان ( كه در ذهن منعكس شده ) تازه به منزله ماده‌هايى هستند براى فكر ، بعد كه اين ماده‌ها براى فكر پيدا مىشود ، به ضميمهء معقولات ثانيه منطقى و فلسفى كه اينها به يك نحو ساخته‌هاى خود ذهن هستند ، تازه فكر براى ما به وجود مىآيد ؛ يعنى ما نمىخواهيم انعكاس معقولات اوليه را در ذهن انكار كنيم ، شك ندارد كه منعكس مىشوند ؛ همچنين نمىخواهيم بگوييم كه تضادهايشان منعكس نمىشوند ، بلكه مىخواهيم بگوييم كه استدلال و تفكر عين انعكاس معقولات اوليه با تضادهايشان در ذهن نيست . معقولات اوليه با تمام خصلتهايشان - و از جمله تضادهايشان - تازه وقتى به ذهن مىآيند به منزلهء ماده‌اى براى ذهن هستند ، ذهن بر روى آنها كار مىكند و عمل استدلال را انجام مىدهد و اين استدلال به كمك يك سلسله معانى انتزاعى ديگر است كه اگر اين معانى به آنچه كه از خارج وارد ذهن شده است ضميمه نگردد تفكر و استدلال به وجود نمىآيد . ما اگر بياييم كالبد شكافى بكنيم و ماهيت استدلالها را بشكافيم و آن مقدارى را كه انعكاس خارج و تضادهاى موجود در عالم خارج است مشخص كنيم آن وقت مىفهميم كه آيا فكر - حتى همان فكر ديالكتيكى شما - انعكاس مستقيم خارج است يا همان خارج است بعلاوهء يك سلسله معانى و مفاهيم ديگر كه آن معانى و مفاهيم انتزاعيات ذهن است .\r\n( 1 ) . سؤال :\r\nممكن است از راه تجربه درك كرده باشيم ، يعنى اول موجود را ديده‌ايم بعد مفهوم وجود را از آن تجريد كرده‌ايم .\r\nجواب : نه ، اين درست نيست ، چون اشياء را با هر سفيد يا سياه يا داراى كيفيت ديگر مىبينيم نه با هر موجود ( يعنى موجود بالحمل الشايع نه بالحمل الاولى ) يعنى موجوديتش ديده نمىشود ؛ نه اينكه مثلًا سفيدى بعلاوه\r\n","page_name":" 536 ","page_number":536},
  {"content":"\r\n\r\nغرض اين است كه اين حرفى كه اينها مىگويند « ديالكتيك ، منطق نيروها » حرفشان اين است كه اين منطق ، هم منطق فكر است ، هم منطق واقعيت ، و به همان نحو كه منطق واقعيت است منطق فكر است چون انعكاس مستقيم واقعيت است . بحث ما اين است كه هيچ منطقى حتى منطق ديالكتيك نمىتواند انعكاس مستقيم يعنى تمام انعكاس واقعيت باشد ليس الّا ، بلكه هر استدلالى ماده‌هاى اوليه آن انعكاس واقعيت است و وقتى كه واقعيت با تمام خصوصيات و خصلتهايش احساس شد ، تازه ماده استدلال فراهم مىشود و ذهن با ضميمه كردن يك سلسله معانى و مفاهيم ديگر كه به هيچ شكل قابل احساس نيست عمل تفكر و استدلال را انجام مىدهد .\r\nاين مفاهيم ذهنى است كه بزرگ‌ترين فلاسفه را به زانو درآورده است . كانت با آن عظمت در همين جا گير است ، از يك طرف مىبيند معرفت و شناخت بدون اينها ممكن نيست ، مگر مىشود ضرورت و كليت و نظاير آنها را در استدلال دخالت نداد ؟ و از طرف ديگر مىبيند اينها اصلا قابل احساس نيستند و انعكاس مستقيم خارج در ذهن به حساب نمىآيند ، آنوقت مىآيد فرضيه‌اى مىتراشد كه اينها ذاتيات ذهن هستند و رابطهء آنها را با خارج يكسره قطع مىكند ، بعد مىآيد مىگويد معرفت دو عنصر دارد : عنصرهاى بيرونى كه از بيرون آمده و عنصرهاى درونى كه از خود ذهن آمده ، و از تركيب اينها معرفت به وجود مىآيد . آنگاه اشكال تطابق اين معرفت با خارج طرح مىشود : آن چيزى كه من اسمش را « علم » و « معرفت » گذاشتم ، وقتى ماده‌اش را از خارج گرفتم ولى صورتش را ذهن داده است ، چطور مىتوانم حكم به\r\n\r\n\r\n\r\n\r\n","description":"","footnote":"\r\nمفهوم وجود در ذهن بيايد ، بلكه تنها سفيدى در ذهن مىآيد . نه تنها « موجود » ، بلكه همهء اين مفاهيم فلسفى هيچ وقت تصور جزئى ندارد و اين يكى از مقرّبات مطلب است . اينهايى كه از طريق حواس مىآيند ، ابتدا يك صورت حسى دارند ، بعد يك صورت خيالى پيدا مىكنند و بعد يك صورت كلى عقلى . ولى اين مفاهيم ( معقولات ثانيه ) از اول كه در ذهن انسان پيدا مىشود از نظر اينكه انتزاعى است به صورت كلى پيدا مىشود . شما ، هم انسان جزئى در ذهنتان داريد و هم انسان كلى ؛ ولى آيا مفهوم وجود كلى و مفهوم وجود جزئى داريد ؟ نه ، مفهوم وجود جزئى نداريد ؛ تنها مفهوم وجود جزئى شما اين است كه مفهوم وجود كلى را اضافه مىكنيد به يك امر كلى و مىگوييد « وجود زيد » ، مثل « غلام زيد » كه با يك مضاف اليه آن را جزئى مىكنيد . البته اين هم واقعاً جزئى نيست ؛ « غلام زيد » يك مفهوم كلى است و الّا مفهوم « وجود » هيچ تصور جزئى در ذهن انسان ندارد . « ضرورت » هم همين جور است .\r\n","page_name":" 537 ","page_number":537},
  {"content":"\r\n\r\nتطابق با خارج بكنم ؟ و بعد مىبينيم كه او چيزهايى از قبيل عليت را هم ذهنى دانسته است و در اين صورت به او اشكال مىشود كه اگر حتى عليت هم ذهنى است ، ما به چه دليل مىتوانيم حكم كنيم كه « خارج » ى وجود دارد و اين صورى كه شما مىگوييد از خارج آمده ، واقعاً از خارج آمده است ؟ راهى براى اين حكم نداريم مگر اصل عليت . عليت را هم كه شما مىگوييد ساختهء ذهن است ، پس هيچ اندر هيچ ! !\r\nيك وقت است كه ما ساده انگارى مىكنيم [ و پاسخى سطحى به مسئله مىدهيم . در اينجا سخنى حساب نشده گفته‌ايم ، سخنى عاميانه كه ارزش فلسفى ندارد 
  ] .\r\nحرفهاى ماركسيستها بيشتر جاذبه‌اش را از همان جنبهء عاميانه‌اش دارد ، يعنى حرفهايى است كه عوام‌پسند است ، مثلًا مىگويند : « ما مىگوييم علم جز انعكاس خارج چيز ديگرى نيست ؛ آنها مىگويند نه ، علم امور ذهنى است ؛ آيا حرف ما درست است يا حرف آنها ؟ » . طبع هر عوامى حرف آنها را تصديق مىكند و مىگويد ذهن انسان حق ندارد چيزى از پيش خود بسازد ، علم يعنى انعكاس مستقيم خارج . اما يك وقت است كه ما واقعاً مىخواهيم مسئله را حل كنيم . در اينجا مىبينيم هر تجربى مذهبى نيز به ناچار اين اصل كلى را قبول مىكند كه در هر تجربه‌اى يك قياس پنهان است ، و الا اگر ما باشيم با آن مقدارى كه عمل تجربه مىرساند ، جز يك سلسله امور جزئى چيز ديگرى به دست نمىآوريم ، اما اين ذهن ماست كه بعد با قياسهاى مخفى و پنهانى - كه بوعلى و امثال بوعلى ذكر كرده‌اند - مىآيد اطلاعات به دست آمده را به مشابهات واقعى خودش تعميم مىدهد بعد از آنكه ملاك را به دست مىآورد ( همان قاعدهء « حكم الامثال فى ما يجوز و فيما لا يجوز واحد » ) ؛ و اين مسأله‌اى نيست كه بتوان آن را با آن سخن عاميانه كه علم جز انعكاس خارج چيز ديگرى نيست حل كرد . سابقا گفتيم : اشتباه است كه كسى سير ذهن را هميشه از جزئى به كلى بداند ، همچنانكه اشتباه است كه سير آن را هميشه از كلى به جزئى بداند ، سير ذهن نه منحصر است به سير صعودى و نه منحصر است به سير نزولى .\r\nاينها آمده‌اند گفته‌اند كه قدما سير ذهن را هميشه نزولى مىدانستند و ما آن را صعودى مىدانيم . اما حقيقت اين است كه سير ذهن صعودى و نزولى است ؛ يعنى ذهن از جزئى به كلى مىرود ، دو مرتبه از آن كلى به جزئيات ديگر مىرود . اينها كه انعكاس مستقيم بيرون نمىتواند باشد . معضل بزرگ حتى براى خود اروپاييها همين بوده است . شخصى مثل هيوم پيدا مىشود و مىگويد : « من از علم آن مقدار را قبول دارم كه\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nانعكاس مستقيم [ خارج در 
  ] ذهن باشد » . يك هيجانى در همه ايجاد مىكند چون پاى انكار در كارش بود و مىگفت همهء فلسفه‌ها را به دور ريختم ؛ و بعد كه فكرش را مىكنند مىبينند با اين حرف پايه و اساس تمام علوم و معرفتها متزلزل شده است و اگر ما اين سخن را بپذيريم ديگر علم و معرفتى باقى نمىماند . كانت مىآيد فلسفه‌اى برقرار مىكند ( به قول اينها آنتىتز فلسفهء هيوم ) و چنان فاصله‌اى ميان ذهن و خارج قائل مىشود ( به اعتبار همان صورى كه آنها را ذاتا ذهنى مىداند ) كه باز به شكل ديگرى معرفت بىپايه مىشود ؛ يعنى تطابق معرفت با خارج ، ديگر هيچ اساسى ندارد ؛ در صورتى كه منطق واقعى وسط همان منطق معقولات ثانيه است « 1 » .\r\nبه هر حال نظريهء ماركسيستها كه به نوعى بازگشت به نظريهء هگل است و قائل است كه ديالكتيك نبرد نيروهاى فكرى به موازات نبرد واقعيات است ، درست نيست .\r\n\r\n[ بخش دوم 
  ] مكانيزم جدل\r\n\r\n1 . مكانيسم انديشه\r\nدر اين بخش دوم دو عنوان ذكر كند : يكى مكانيسم انديشه ، و ديگرى مكانيسم عمل ؛ و در واقع ايندو از قبيل حكمت نظرى و حكمت عملى ماست . مقدمه‌اى براى توضيح مطلب ذكر مىكند و مىگويد : « براى اينكه به اين سؤال پاسخ بدهيم كه مكانيزم انديشه در اين جدل ماركسى - كه همان ديالكتيك است كه از هگل گرفته شده است - چيست ، بايد دو انديشهء هگل را به عقد يكديگر در بياوريم » . در واقع مىخواهد\r\n\r\n\r\n\r\n\r\n","description":"","footnote":"\r\n( 1 ) . بحث « معقولات ثانيه » مخصوصاً « معقولات ثانيه فلسفى » خيلى پرارزش است ( معقولات ثانيه منطقى را قدما از قبيل ارسطو هم مىشناختند ، معقولات ثانيه فلسفى است كه از مختصات فلسفه اسلامى است ) و آن اين است : اينها يك سلسله از معانى هستند كه هم در خارج وجود دارند و هم وجود ندارند ، هم مطابق آنها در خارج هست و هم نيست ؛ يعنى مطابقشان در خارج به نحو معقولات اوليه - كه در خارج مصداق بالذات دارند - نيست ، مطابقشان در خارج هست به اعتبار اينكه اينها موجودند به وجود شئ ديگر ، به معناى اينكه ذهن آنها را از چيزى انتزاع كرده است ، از ذات و ماهيت چيزى ، و منشأ انتزاعش در خارج وجود دارد . حكما همين حرف را با تعبير « ظرف عروض ، ذهن است و ظرف اتصاف ، خارج » بيان كرده‌اند . اينكه حالت بين بين به آن داده‌اند ( ظرف عروض و ظرف اتصاف ) در حقيقت بين بين نيست بلكه [ ناشى 
  ] از يك خصلت ذهنى و يك خصلت خارجى است ، و همين است كه هر دو وجه را درست مىكند . ديگر ، عناصرى كه در ذهن هست و استدلال را مىسازد عناصر صد در صد ذهنى كه با خارج بيگانه باشد نيست ( طبق حرف كانت ) و لهذا فكر و معرفت ارزش دارد .\r\n","page_name":" 539 ","page_number":539},
  {"content":"\r\n\r\nبگويد محصول دو فكر اساسى است در هگل ؛ يكى اينكه براى حيات به طور كلى سه دوره قائل شده است : تولد ، رشد ، نزول . خوب ، اين مطلبى است كه تقريبا همه گفته‌اند هر موجود زنده‌اى اين سه مرحله را طى مىكند ( البته در صورتى كه مرگ را هم ضمن مرحله سوم به حساب بياوريم و اگر نه مراحل چهار تا مىشود چنان كه بعضيها مرگ را جدا حساب كرده‌اند ) .\r\nالبته اين در باب « حيات » مسئله بغرنجى است و در فلسفهء ما هم مطرح است كه چرا موجود زنده از ابتداى تكوّن ، انحطاط و نزولش شروع نمىشود ، بر خلاف موجود غير زنده كه اين سه دوره را به اين شكل ندارد بلكه دو دوره دارد ( و اگر مرگ را جدا به حساب آوريم آنگاه مىشود سه دوره ) .\r\nموجود غير زنده ، چه در طبيعت و چه در صنعت ، جوان‌ترين ايامش روز اول تكوين و ساختمانش است . مثلًا يك اتومبيل روز اول ساختمانش جوان‌ترين و قوىترين ايامش است ، هر يك روزى كه از عمرش بگذرد رو به نابودى مىرود ، ولى موجود زنده از هنگامى كه متولد و متكوّن مىشود ، تا يك مدتى دورهء رشد خود را طى مىكند و بعد كه به عالىترين مراحل رشد و قوس صعودى رسيد دورهء نزولش شروع مىشود . حالا بعضيها مىگويند يك دوره توقف هم دارد و بعضيها توقف را قبول ندارند .\r\nچه رازى در كار است كه ادوار موجود زنده چنين است ؟ اگر در طبيعت اين موجود اقتضاى انحطاط و نزول هست ، بايد بچه از همان روز اول تولد رو به پيرى برود ، و اگر اين طبيعت اقتضاى رشد دارد ، چرا بعد از مدتى نزول و انحطاط پيدا مىشود ؟ اين يك فكر هگل بوده است كه حيات سه دوره دارد . از سوى ديگر موضوع ارتقاء مقام بشريت يعنى خود مسئله تكامل مطرح است كه مىشود گفت تقريباً اينها ضد يكديگرند : از يك طرف مىگوييم موجود زنده سه دورهء اينچنينى را طى مىكند : تولد ، رشد ، نزول ؛ از طرف ديگر مسئلهء ارتقاء و تكامل بشريت و هر چيز ديگر مطرح است . اگر پايان اشياء به فنا باشد ، ديگر مسئلهء تكامل معنى ندارد ، پس تكامل چيست ؟ كسانى كه قائل به تكامل هستند ، مثل الهيون و اهل عرفان ، مرگ را به صورت انتقال از نشئه‌اى به نشئهء ديگر مىدانند . بنابراين فنا براى خود فرد هم يك امر نسبى مىشود . ولى اينها كه نمىخواهند مطلب را به اين شكل توجيه كنند ، بلكه ( با انكار تكامل شرقى ) مىخواهند قائل به تكامل شوند و آن به اين شكل است كه گور هر نهاد\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nگهوارهء نهاد بعدى است يعنى هر چيزى كه به نزول و مرگ رسيد ، اين مرگ را پايان مطلق نبايد گرفت ، مرگ در عين اينكه براى اين موجود مرگ و گور است ، گهواره است براى موجودى كه در سطح برتر وجود پيدا مىكند ، در واقع تبديل شدن اين شئ است به شئ ديگر در سطح بالاتر .\r\nاز اين دو فكر ، سه پايهء معروف هگل پيدا شده است . البته اينجا تولد و رشد يك مرحله شده‌اند . هگل آمده و گفته است در مرحله اول ، هر چيزى ( به تعبير اين كتاب ) خودش را تصديق مىكند ، در مرحله دوم خودش را انكار مىكند ، باز در مرحله سوم انكار خودش را انكار مىكند ؛ به تعبير ديگر هر چيزى سه مرحله پيدا مىكند : حكم ، ضد حكم ، حكم مركّب . بعضيها اينچنين تعبير كرده‌اند : موضوع ، ضد موضوع ، موضوع مركّب . فروغى اين تعبير فارسى را آورده كه ديگران هم از او گرفته‌اند : برنهاده ، برابر نهاده ، و هم نهاده ، كه اين تعبير كمتر از تعبيرات ديگر ريشهء اين فكر را نشان مىدهد « 1 » .\r\nريشهء اين فكر همانى است كه سابقا گفتيم ، يعنى وحدت عقل و عين ، يعنى هگل دارد مفاهيم منطقى را به كار مىبرد ولى از نظر او مفاهيم منطقى عين مفاهيم عينى و خارجى است ( به خلاف ماركس كه اين اصل هگلى را قبول ندارد ولى در عين حال از نتايج آن استفاده مىكند و اين از جاهايى است كه خوب مىشود مچ ماركسيسم را گرفت ) و اما توضيح مطلب :\r\nما مىگوييم معقولات دو قسمند : معقولات اوليه و معقولات ثانيه ( منطقى و فلسفى ) . معقولات ثانيه ( منطقى و فلسفى ) ظرف وجودشان يا به قول قدما ظرف عروضشان ذهن است ، يعنى يك سلسله معانى ذهنى هستند كه به هيچ نحو در خارج وجود ندارند « 2 » .\r\nمثلًا در خارج ، استدلال و همچنين قياس و معرّف ( بما هو معرّف ) ، جزئيت و كليت ، نوعيت ، جنسيت و نظاير آن وجود ندارد . موجود خارجى نه نوع است نه فصل\r\n\r\n\r\n\r\n\r\n","description":"","footnote":"\r\n( 1 ) . مىبينيد چه تعبيرات مختلفى از اين مطلب كرده‌اند كه در صورت آشنايى با فلسفهء هگل ريشهء اين اختلاف تعبيرات معلوم مىشود .\r\n( 2 ) . آنچنانكه بارها گفته‌ايم بحث معقولات اوليه و معقولات ثانيه از شاهكارهاى فلسفهء اسلامى و از مباحث مهمى است كه بايد روى آن بسيار كار كرد ، نبايد به آن مقدار كه در كتب فلسفى ما حتى به آن مقدار كه در كتاب اسفار وجود دارد اكتفا كرد هر چند همين مقدارى هم كه وجود دارد خيلى با اهميت و پرارزش است .\r\n","page_name":" 541 ","page_number":541},
  {"content":"\r\n\r\nاست و نه جنس است ، نه كلى است ( بما هو كلى ) ، نه جزئى ( بما هو جزئى ) . همهء اين معانى ، معانى ذهنى است كه عارض معقولات اوليه از قبيل انسان ، فرس ، شجر است . معقولات اوليهء ما همان مقولات ارسطويى است .\r\nاز زمان كانت حساب اين معانى را به هم ريختند و اين كار از خود كانت شروع شد و او همهء اينها را [ مقولات 
  ] ناميد ، منتها كارى كه كرد اين بود كه گفت همهء اينها از مختصات ذهن هستند و تعدادى از معقولات اوليه را برد به عالم ذهن و چنان ديوارى ميان ذهن و عين كشيد كه هيچ رابطه‌اى ميان معقولات اوليه با معقولات ثانيه نمىتوانست وجود داشته باشد .\r\nهگل آمد و به شكل ديگرى عمل كرد و آن دوگانگى ميان ذهن و خارج را از ميان برد ، به اين شكل كه تمام معقولات ثانيه منطقى را هم در حكم معقولات اوليه به شمار آورد و مثلًا كليت را يك امر خارجى حساب كرد .\r\nلهذا در منطق هگل هر چه را كه مىشود به ذهن نسبت داد ، همان را به خارج بايد نسبت داد ، نه چيز ديگرى را . اگر ما به ذهن تصديق را نسبت مىدهيم و مىگوييم ذهن است كه تصديق مىكند ، عين همين را به خارج هم نسبت مىدهيم و مىگوييم خارج هم تصديق مىكند ، يعنى همين در خارج تصديق است و اين عين وجود تصديق است در خارج . همچنين انكار كه نقطهء مقابل تصديق است و امرى ذهنى است ، در خارج هم عيناً به همين صورت وجود دارد .\r\nما استدلال و نتيجه شدن چيزى از چيزى را به ذهن نسبت مىداديم و هيچ‌گاه چنين چيزى را در خارج قائل نبوديم ، ولى از نظر هگل شيئى از شيئى به نحو نتيجه شدن نتيجه از مقدمات ، در خارج نتيجه مىشود . لهذا او در مثلث خودش تعبيراتى كرده كه آن تعبيرات مربوط به ذهن است . اگر هم اين تعبيرات در كلام اينها باقى مانده باز بقاياى حرفهاى هگل است ؛ يعنى هگل است كه مىتواند تز را تصديق بخواند در ظرف خارج ، و آنتىتز را انكار بخواند در ظرف خارج ، و سنتز را تصديق مركّب بخواند در ظرف خارج ، زيرا به وحدت ميان ذهن و خارج قائل است .\r\nاينها هم مىگويند حكم و ضد حكم ، و انسان تعجب مىكند كه اين سخن يعنى چه كه مرغ حكم است و تخم مرغ ضد حكم و جوجه حكم مركّب ؟ اينها كه حكم نيستند .\r\nريشهء اين تعبيرات حرفهاى هگل است و بر اساس فلسفهء او اين تعبيرات درست\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nاست ولى در حرفهاى اينها ( ماركسيستها ) بايد بگوييم اين تعبيرات با نوعى مجاز و مسامحه به كار مىرود . به هر حال هگل از اين دو اصل كه هر موجودى دورهء تولد و رشد و زوالى دارد ، و اينكه گور هر نهادى گهوارهء نهاد ديگر است ، نتيجه گرفته است كه هر چيزى سه مرحلهء تز و آنتىتز و سنتز را طى مىكند ، كه مرحلهء تز همان مرحلهء تولد و رشد است و آنتىتز مرحلهء زوال و نابودى و سنتز مرحله گهواره شدن گور براى نهاد ديگر است . اين ريشهء فكر است .\r\nخود هگل را ديديم كه با چه زور زدن‌هاى ذهنى مىخواست اينها را درست كند . اينها هم با چند تا مثال ساده خواستند مطالب خودشان را اثبات كنند و همين مثلث « تز و آنتىتز و سنتز » را به صورت اصل فلسفى به كرسى بنشانند . و اما در مورد تكامل كه فعلًا به عنوان يك اصل فلسفى و يك قاعدهء كلى و عمومى براى همهء عالم پذيرفته شده است و ما در مباحث آينده به نحو مبسوط ترى به آن خواهيم پرداخت ، اين را يك وقت يك فيلسوف الهى با حسابهايى نظير حسابهاى طرح شده در اسفار در مباحث « حركت » و « قوه و فعل » و امثال اينها قائل مىشود ؛ در اين صورت اين قول مىتواند مبنا و توجيه فلسفى داشته باشد ، چرا كه بحث ، بحث فلسفى است و توجيه ، توجيه فلسفى ، خواه اين مبنا مورد قبول باشد يا نباشد . هگل كه فلسفه‌اش واقعاً فلسفه است ، روى شالوده‌اى كه ريخته است ، تكامل را توجيه مىكند و چنانچه كسى فلسفهء او را بپذيرد ناچار است كه تكامل را به عنوان يك اصل كلى در جهان قبول كند . ولى اينها در اين مسئله واقعاً درمانده هستند ، زيرا هم قائل به تكامل هستند و هم نمىتوانند تكامل را با مبانى خودشان ثابت كنند ؛ چون از يك طرف مىگويند فلسفهء علمى است ، يعنى صد در صد مبتنى بر علوم است ، فلسفه‌اى كه مبناى استنتاج و مبادى آن از علوم گرفته شده است ، و در واقع تعميمى است از قواعد علمى و پلى است ميان مسائلى كه در علوم مختلف ثابت شده است ، و از مجموع آنهاست كه فلسفه‌اى به نام « فلسفهء علمى » به وجود آمده ؛ و واضح است كه حتى در صورت صحيح بودن اين مدعا هيچ وقت نمىتوان با چنين كارى فلسفه‌اى با آن كليتى كه فيلسوفان مىساختند ، ساخت . از جملهء مسائل اين فلسفه ، مسئلهء تكامل است ، و از جمله خود مسئلهء تضاد است به شكلى كه اينها دارند . معلوم است كه با سه چهار مثالى كه هميشه آنها را تكرار مىكنند نمىشود اصل تضاد را به شكلى كه اينها مىگويند ثابت كرد . اصل تضاد يك وقت به معناى اين است كه عناصر جهان به نوعى با يكديگر جنگ دارند يعنى اثر\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nيكديگر را خنثى مىكنند ، به اين معنى تضاد را به سادگى مىشود ثابت كرد ، ولى اين يك معناى تازه‌اى نيست ، و تضادى كه اينها مىگويند اين نيست ، و تضاد به اين معنى را هيچ كس بهتر از مولوى نگفته است . وى در جاهاى متعدد از مثنوى به اين اصل تضاد تكيه مىكند و مىگويد اصلا اين عالم ، عالم اضداد است ، و اصلا اينكه به عناصر « آخشيج » گفته‌اند به همين لحاظ است ، چون آخشيج يعنى اضداد . پس تضاد به اين معنى مطلبى است روشن و واضح .\r\n اين جهان جنگ است چون كل بنگرى * همچو جنگ مؤمنى با كافرى\r\nجنگ فعل و جنگ طبع و جنگ قول * در ميان جزءها حربى است هول \r\nبعد مثال مىزند به عناصر كه اضداد يكديگرند و مىگويد به همين دليل است كه عالم [ طبيعت 
  ] باقى نيست ، بر خلاف عالم ديگر كه عالم اضداد نيست و به همين دليل جاودانى است . اين مطلب را مىشود تا حد زيادى ثابت كرد . اما اينها حرفشان اين است كه هر شيئى به طور ضرورت در درون خودش ضدش را مىپرورد ( مثل ضرورتى كه هگل قائل بود ) و ضدش به طور ضرورت از او نتيجه مىشود .\r\nضدش يعنى چه ؟ يعنى آن چيزى كه آن را نفى و انكار مىكند ؛ يعنى تخم مرگ هر چيزى در درون خودش است . مثلًا الف را كه در نظر بگيريم ، به حكم ضرورت ، الف نفى و انكار و ضد خودش را در درون خودش دارد « 1 » .\r\nبعد كه آن ضد آمد الف را انكار و نفى كرد ، آن هم سرنوشت همين الف را دارد ؛ يعنى آن هم انكار خودش را در درون خودش دارد و به وسيلهء شئ سوم نفى مىشود ، منتها مىگويند اين نفىها مطلق نيست ؛ يعنى اين شئ دوم كه الف را نفى مىكند چيزى از آن را در خودش دارد و چيزى از آن را نفى مىكند ؛ اين شئ سوم هم كه آن شئ دوم را نفى مىكند همين جور و در نتيجه در مرحله سوم مرحله كامل‌تر و بالاتر به وجود مىآيد .\r\nاما چنين چيزى و چنين اصلى در طبيعت ( به طور يك قانون علمى ) قابل اثبات نيست ؛ يعنى اصلا علم امروز چنين مطلبى را تأييد نمىكند كه اصل نظام عالم بر\r\n\r\n\r\n\r\n\r\n","description":"","footnote":"\r\n( 1 ) . مىتوان نتيجه شدن نيستى از هستى را آنطور كه هگل مىگويد به عنوان مثال ذكر كرد . ما ابتدا هستى را در نظر مىگيريم ولى بعد مىبينيم كه هستى تبديل شد به نيستى ؛ يعنى نيستى انتزاع عقلى است از هستى .\r\n","page_name":" 544 ","page_number":544},
  {"content":"\r\n\r\nچنين حركت و تغييرى باشد كه همهء اشياء داراى چنين حركتى باشند كه شئ حركت كند به سوى ضد خودش ، و ضدش هم به سوى ضد ضد خودش . هرگز علوم چنين چيزى را تأييد نمىكند و قابل تعميم در همهء مسائل نيست « 1 » .\r\nخود هگل گاهى مثالهايى مىآورد كه آن مثالها از جنبه‌اى قابل انطباق هست و از جنبه‌اى قابل انطباق نيست . مثلًا مثال به عمل و عكس‌العمل مىزند ، مىگويد اگر ريسمانى را در حالى كه يك شئ سنگين به آن آويخته باشد به يك سو به حركت در بياوريم اين ريسمان از همان مسيرى كه برده شده بود برمىگردد ولى در جاى اول خودش نخواهد ايستاد بلكه در برابر حركت ما عكس العمل نشان خواهد داد و از جاى اولش هم خواهد گذشت و مقدارى در جهت مقابل حركت اولى خواهد رفت و دو مرتبه به طرف ضد آن جهت حركت خواهد كرد ، و اين نوسان مدتى ادامه خواهد يافت تا آنكه سرانجام در نقطهء تعادل بايستد . اين معنايش بازگشت به تعادل اوليه است ؛ و اين هم يك اصلى است كه قابل قبول است ولى اين اصل قابل قبول ربطى به حرفهاى اينها ندارد و غير از تز و آنتىتز و مركّبى است كه در سطح بالاتر قرار دارد ، بلكه در اين مثال برگشت به حالت اوليه است و اين بدان معنى است كه اشياء يك حالت طبيعى دارند كه ميل طبيعىشان به بودن در آن حالت طبيعى يك عكس‌العمل در شئ ايجاد مىكند و در عكس‌العمل از حالت اول هم مىگذرد و يك مقدار هم از آن خارج مىشود ، ولى تدريجا به حالت اوليه باز مىگردد « 2 » .\r\n\r\n\r\n\r\n\r\n","description":"","footnote":"\r\n( 1 ) . در كتاب قيام و انقلاب مهدى ذكر كرده‌ايم كه چه چيزهايى از آن در طبيعت وجود دارد و چه چيزهايش در طبيعت وجود ندارد .\r\n( 2 ) . سؤال : اگر تكامل را ما در درجهء اول قبول كرديم مسئله چگونه مىشود ؟\r\nجواب : چرا قبول كنيم ؟ به چه دليل ؟\r\n- يعنى تكامل نتيجهء اين بحث است ؟\r\nجواب : بله ، تا ما تضاد را به اين شكل قبول نكنيم تكامل را نمىشود بپذيريم .\r\n- اگر ديديم در عالم تكامل هست ، چطور ؟\r\nجواب : « ديديم در بعضى از اجزاء عالم تكامل هست » غير از اين است كه در همهء اجزاء عالم تكامل هست . مثلًا اگر تكامل داروين با تجربيات علمى ثابت شود و آن را بپذيريم ، چه لزومى دارد كه در غير جانداران هم بپذيريم ؟ هگل روى حسابهاى فلسفى خودش مفاهيمى سرهم كرده بود ( و او حق داشت قائل به تكامل باشد ) .\r\n- هر تكاملى با فرضيهء هگل خوب تطبيق مىكند ، چون هر مرحله‌اى يا ساكن و ثابت است كه از محل بحث خارج است و [ يا حركت و جريان دارد 
  ] . اگر حركت و جريان داشته باشد و مرحله ديگرى در انتظار باشد ، ناچار آن\r\n","page_name":" 545 ","page_number":545},
  {"content":"\r\n\r\n\r\n\r\n\r\n\r\n","description":"","footnote":"\r\nمرحله ضد مرحلهء اولى است ( ضد به معناى اعم ) . پس هر مرحله‌اى در درون خودش ضد خودش را مىپروراند .\r\nبنابراين اگر يك مورد هم براى تكامل پيدا كنيم آيا با غير فرضيه هگل قابل توجيه است ؟\r\nجواب : اتفاقا يكى از تعبيراتى كه گاهى به كار مىبرند همين است ( يعنى حركت را با تضاد يكى مىدانند و مىگويند هر حركتى خروج از ضد به ضد است ) ولى اين ، آن نيست . حركت ، تضاد نيست ، مراتب است و غيريت غير از ضد است .\r\n- ضد به معناى فلسفى نيست ولى ضد به معناى اعم هست .\r\nجواب : نه ، اينها به جنگ اضداد قائل هستند ، اضافه بر آن مىگويند حركت معلول تضاد است .\r\n- همين هم هست ، ما از حركت تضاد را كشف مىكنيم .\r\nجواب : نه ، در اسفار هم خوانده‌ايم كه بعضى حركت را به غيريت تفسير كرده‌اند و جواب دادند كه لازمهء حركت غيريت است نه اينكه حركت عين غيريت باشد ، حركت ملازم با غيريت است يعنى غيريت از حركت نتيجه مىشود ، به اين معنى كه وقتى شئ حركت مىكند ، معناى حركت در شئ اين است : كون المتحرك فى كل آن له فرد مما فيه الحركة يعنى له فرد غير فرد آخر . مسافر وقتى مسافر است كه در هر آنى در نقطه‌اى غير از نقطهء قبلى باشد ، اما آيا مراتب با هم جنگ دارند و چون جنگ دارند حركت پيدا مىشود ؟ نسبت مراتب حركت با حركت كه نسبت علت و معلول نيست . در مراتب حركت غيريت هست يعنى لازمهء حركت اين هست كه متحرك در هر آنى در يك مرتبه‌اى از ما فيه الحركه باشد كه مغاير با مرتبهء ديگر است ، و اگر هم تسامح كنيم و اسم اين غيريت را « تضاد » بگذاريم ، تازه اين تضاد آن تضادى نيست كه اينها مىگويند . اينها قائل به اضداد هستند كه به دليل اينكه با هم تنازع و كشمكش دارند حركت پيدا مىشود . كى شما در مراحل حركت چنين حرفى را مىتوانيد بزنيد ؟ منازل مسافر چون با هم جنگ دارند حركت مسافر پيدا مىشود ؟ !\r\n- چون با هم سازش ندارند لذا حركت پيدا مىشود .\r\nجواب : من هم كه مىگويم مراتب با هم سازش ندارند ولى آيا حركت معلول جنگ آنهاست ؟ اصلا حركت نكند و ساكن باشد چه مىشود ؟ منازل با هم سازش ندارند يعنى در دو « آن » نمىتواند در يك منزل باشد ولى چرا حركت كند ، در همان منزل بماند ؟\r\n- چون قانع نيست .\r\nجواب : پس چون قانع نيست حركت مىكند نه اينكه تضاد منازل علت حركت باشد .\r\n- اين حرف من براى اين است كه ماركسيستها مىگويند ملا صدرا كه قائل به « حركت جوهرى » است موافق با فكر ديالكتيك است .\r\nجواب : اشتباه مىكنند ، نفهميده‌اند . اگر آنها حرف نادرستى را گفتند ما كه نبايد حرف آنها را تكرار كنيم . آنها حرف خود ماركس را هم نفهميده‌اند تا چه رسد به حرف ملا صدرا . حرف هگل را هم نفهميده‌اند و همين نفهميدن منشأ اين است كه بعضيها مىگويند منطق اسلامى منطق ديالكتيك است . اينها ديالكتيك را نفهميده‌اند . ديالكتيكى كه ماركس مىگويد چيزى است كه بالضروره ماترياليسم از آن استنتاج مىشود ، چون اينها قائل به تضاد به شكلى هستند كه هر ضدى بالضروره ضدش را در درونش مىپروراند و همين تضاد و كشمكش منشأ حركت است ، پس حركت نيازمند به محركى بيرون از اشياء نيست . اينكه از ارسطو به اين طرف آمدند خدايى قائل شدند به عنوان « محرك اول » درست نيست ، و مىگويند ما كشف كرديم كه محرك اشياء در خود متحركها وجود دارد و آن محرك هم همان تضاد درونى است . پس اين ديالكتيكى كه اينها مىگويند اول\r\n","page_name":" 546 ","page_number":546},
  {"content":"\r\n\r\nپس اينها مىخواهند قائل به تضادى بشوند كه آن تضاد منشأ حركتها باشد « 1 » ، تضادى كه تضاد درونى باشد ، ضد از درون ضدى برخاسته باشد ، يعنى بالضروره نتيجه شده باشد نه اينكه متولد شده باشد ، و منشأ حركت شئ همان تضاد درونى باشد . ولى ما به تضادى به شكل ديگر قائل هستيم . اينكه تضاد در عالم هست ، مورد انكار هيچ كس نيست و همه قبول دارند . اولين تضاد ، تضاد عناصر است . در شفا و اسفار ، باب « شرور » را مطالعه كنيد ، مىبينيد كه مىگويند اصل شرور در عالم از اضداد شروع مىشود و اگر اضداد در عالم نبود شرورى هم نبود ؛ و حتى در فايدهء شرور همان حرفى را مىزنند كه اينها در تضاد درونى مىزنند ؛ مىگويند شرور را نبايد زوال و مرگ مطلق بدانيد ، از اين مرگها حياتها برمىخيزد ( لو لا التضاد ماصحّ دوام الفيض عن المبدأ الجواد ) .\r\nاما اين تضاد به اين شكل است كه عناصرى كه در عرض يكديگر هستند با هم تضاد دارند . در بعضى مراحل حتى اينكه از شيئى ضد او برخيزد مورد قبول است ولى نه به عنوان يك اصل كلى كه همه عالم چنين است ؛  « يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ »  « 2 » چنين چيزى است ، اما اين معنايش اين نيست كه شب معلول روز است يا روز معلول شب ؛ ضدى به دنبال ضد ديگر است ،  « يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ »  « 3 » يك مقدار شبيه اين مطلب است . در نهج البلاغه هم در ضمن ادّلهء توحيد آمده است كه :\r\n\r\n\r\n\r\n\r\n","description":"","footnote":"\r\nنتيجه‌اش نفى خداست ( حالا اين تضاد درونى و بالاتر از آن اين ضرورت را نمىتوانند اثبات كنند ، مطلب ديگرى است ؛ ما مىگوييم نفى خدا لازمهء ادعاى آنهاست ) . همچنين لازمه‌اش نفى جاودانگى هر چيزى است ، چون مىگويند هر چيزى بالضروره نفى خودش را دربر دارد ، و به همين دليل موجودات مجرد نمىتوانند وجود داشته باشند ؛ و حتى اين ديالكتيك شامل فكر هم مىشود ، پس هيچ فكر هم جاودانه نيست . بنابراين اسلام كه دين جاودانگى است با ديالكتيك سازگار نيست . البته ديگران اشكال كردند كه ديالكتيك با خود ديالكتيك هم سازگار نيست ، ولى به هر حال با توحيد و اسلام و اينها كه به روشنى سازگار نيست .\r\n( 1 ) . از اينجا معلوم مىشود سخن كسانى كه مدعى هستند معنى تضاد ديالكتيكى اين نيست كه ضدى از ضد ديگر متولد شود ( كه مربوط مىشود به تضاد به اصطلاح باب شرور ) بلكه اين است كه هر چيز در آن واحد ضد خودش است ؛ در فلسفهء شدن نه الف است با اينكه الف است ( تضاد به اصطلاح باب تقابل ) درست نيست ، زيرا سخن از كشمكش و تنازع ضدين است ، كشمكشى كه منشأ حركت است و اين تنها با تضاد مصطلح باب شرور جور مىآيد .\r\n( 2 ) . حج / 61 .\r\n( 3 ) . روم / 19 .\r\n","page_name":" 547 ","page_number":547},
  {"content":"\r\n\r\nخداست كه ميان دشمنها تلاوم برقرار كرده است ( و لاءم بين متعادياتها ) « 1 » ولى اين ، حرف ديگرى است و شبيه حرفى است كه فلاسفهء ما راجع به « مزاج » مىگويند كه مزاج عبارت است از حاصل تركيب چند عنصر دشمن با يكديگر ، همين عناصرى كه در شيمى مىگويند . مىگويند اينها ميل تركيبى دارند . از نظر فلسفه اينها ميل ضد تركيبى دارند نه ميل تركيبى ؛ يعنى دو عنصر اگر در كنار يكديگر قرار مىگيرند ، اگر سازگار باشند صد سال هم كه بمانند با هم تركيب نمىشوند ولى اگر دو عنصرى باشند كه با هم جنگ دارند يعنى كوشش مىكنند كه اثر يكديگر را خنثى كنند ، در هم اثر مىكنند و بعد يك حالت ثانوى و جديدى به وجود مىآيد كه نامش را « مزاج » مىگذارند و همين است كه صورت جديد را ممكن مىسازد و صورت جديد هم بايد پيدا شود . بعد مىگويند اين مزاج نياز به حافظ دارد ، يعنى اگر بخواهيم اين مزاج محفوظ بماند ، چون طبع اوّلى و ميل طبيعى عناصر بازگشت به حالت اوليه است ، حافظ بقا لازم دارد و آن حافظ به نظر اينها نفس و صورت و حيات است . پس هر هيكل زنده مجموعهء متضادهاست كه يك نيروى قاهر اينها را به خاطر يك مصلحت و يك حكمتى به يك حالت نگهداشته است .\r\nاين مقدار از تضاد را همه مىگويند . ولى حرف اينها غير اين است كه هيچ علمى هم نمىتواند آن را اثبات كند . پس اينكه بين عناصر جهان تضاد هست و در هم اثر مىكنند و حتى تكامل هم پيدا مىشود مورد قبول است ، چون هر تركيبى تكامل است ، چون مركب ، كامل شدهء عناصر اوليه است ؛ كما اينكه مركبات هم كه باز با يكديگر تركيب مىشوند ، مركب به وجود مىآيد كه در سطح بالاترى است . به اين معنى ، تكامل را هم قبول دارند ولى اين ، حرف اينها نيست ، حرف اينها تضاد به معناى اين است كه هر چيزى بايد نفىاش از درون خودش برخيزد و بالضروره نتيجه شود و همين نفى برخاسته شده از درون خودش است كه علت حركت است و به همين دليل جهان خود خالق خود است ( به تعبير ماركس ) پس نيازى به آفريننده و محرك بيرونى نيست ؛ و حال آنكه اولًا نظام عالم چنين نيست و ثانياً اگر همچنين باشد باز استدلال الهيون سر جاى خودش هست كه آيا اين محرك داخلى معلول چيست و آيا مىتواند علت تامه باشد يا تنها معدّ است و علت ايجابى چيز ديگرى است .\r\n\r\n\r\n\r\n\r\n","description":"","footnote":"\r\n( 1 ) . تحف العقول ، ص 63 ، با اين عبارت : « مؤلّفا بين متعادياتها » .\r\n","page_name":" 548 ","page_number":548},
  {"content":"\r\n\r\nدر اينكه نظام عالم چنين نظامى نيست جاى ترديد نيست . اگر به كتب علمى مراجعه كنيم هيچ وقت به چنين توجيهى برخورد نمىكنيم و جريانهاى عالم را اين گونه تفسير نمىكنند . يك حرف ساختگى اينها آمدند بافتند و مىخواهند به مردم تحميل كنند « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : آيا اين حرف ( تضاد درونى ) دليل ندارد يا دليل بر خلافش وجود دارد ؟\r\nجواب : نه تنها راه اثبات ندارد ، بلكه آنچه كه هست خلاف آن است ؛ نه اينكه امر مجهولى است ، شايد هم در واقع درست باشد و ما نمىدانيم . اينها مىگويند فلسفهء علمى است ، يعنى ما به اتكاء علوم اين حرف را مىزنيم ، در حالى كه علوم چنين حرفى نمىزنند .\r\n- شما مىتوانيد اثبات كنيد كه چنين نظمى محال است ؟\r\nجواب : ما چنين چيزى نمىگوييم ، نمىگوييم محال است .\r\n- پس در بحث خداشناسى گير مىكنيد چون اگر امكان صحت اين حرف باشد معنايش امكان بىنيازى از خداست .\r\nجواب : قبلًا هم گفتيم كه اگر فرضا چنين نظمى هم اثبات شود و وجود داشته باشد ، باز باب علت و معلول ( بكلا مصرعيه ) باز مىشود و باز استدلال الهيون سر جاى خودش باقى است كه آيا اين تضاد مىتواند علت ايجادى و ايجابى بدون اتكاء به علت ما فوق طبيعت باشد ؛ يا نه ، ناچار تمام علل بايد به واجب الوجود غنى بالذات برگردد ؟\r\n- در تعبيرات شما دو تعبير متناقض پيدا شد ، چون گاهى تعبير مىكنيد كه ديالكتيك بالضروره منجر به انكار ماوراء طبيعت مىشود .\r\nجواب : نه ، متناقض نيست . قبلًا گفتيم كه اينها قائل به ضرورت ذاتى هستند و اين ضرورت ذاتى را نمىتوانند اثبات كنند ، فقط به عنوان يك قضيه وجوديه مىتوانند بگويند . حالا مىگوييم خود اين قضيهء وجوديه را هم نمىتوانند اثبات كنند ، چون به اين شكل علم ثابت نمىكند ، و اين دو حرف ما با هم تنافى ندارد . به عبارت ديگر - كه قبلًا گفتيم - استنتاج ضد از ضد ، [ غير قابل 
  ] اثبات است و تولد ضد از ضد ، غير عام است .\r\nدو مطلب بود : يكى اينكه چنين رابطهء ضرورى در ميان اشياء قابل اثبات نيست كه ضرورت ذاتى دارد ، و وقتى كه ضرورت ذاتى باشد ديگر جايى براى عليت باقى نمىماند . ما خودمان مىگوييم كه ضرورت مناط استغناء است ، امكان فقط مناط احتياج است و اگر ضرورت در كار باشد امكانى ديگر در كار نيست . اين حرف را تنها هگل مىتواند بگويد كه بحثش روى ذهن است و همان ضرورتهاى ذهنى را ضرورت خارجى هم مىداند و اصلا با علت و معلول هم كارى ندارد و در حقيقت ما دو نوع ضرورت داريم : ضرورتهاى ذهنى و منطقى - كه به اصطلاح هگل « استنتاج » و به اصطلاح كانت « تحليل » است - مثل ضرورت حيوانيت براى انسان ، و ضرورت 180 درجه بودن زوايا براى مثلث ، و ضرورت كيف بودن لون ، كه از همان چيزهاست كه مناط استغناء از جعل است كه « ما جعل اللّه المشمش مشمشابل اوجدها » و ضرورتهاى عينى و علّى و معلولى كه طرفين ضرورت در خارج كثرت دارند و ضرورت فلسفى است و عين جاعليت و مجعوليت است .\r\nولى اينها كه اين حرفهاى هگل را پوستهء ايده‌آليستى مىدانند ، نمىتوانند قائل به ضرورت ذاتى شوند ، بلكه سر و كارشان ناچار با بحث علت و معلول خواهد افتاد و وقتى بحث علت و معلول پيش آمد ما بايد ببينيم علتى كه زمانا سابق بر معلول است و به قولى مرگش مساوى با حيات معلول و گورش گهوارهء معلول است ، آيا مىتواند [ موجود باشد ؟ 
  ] .\r\n","page_name":" 549 ","page_number":549},
  {"content":"\r\n\r\n\r\n2 . مكانيسم عمل\r\nقسمت دوم را تحت عنوان « مكانيسم عمل » ذكر مىكند در مقابل « مكانيسم انديشه » ، كه تقريبا چيزى است شبيه آنچه كه قدماى ما به آن « حكمت عملى » مىگويند ، همچنانكه قسمت پيش شبيه حكمت نظرى قدماى ماست . هر نوع جهان‌بينى ( به اصطلاح امروز ) خواه ناخواه در جنبهء عمل تأثير مىگذارد و رابطه‌اى است ميان طرز تفكر و طرز عمل . مثلًا بعضى از جهان‌بينىها الهام بخش عمل و فعاليت و مبارزه و سخت كوشى است و بعضى از جهان‌بينىهاى ديگر برعكس ، الهام‌بخش سكون و ركود و جمود است .\r\nمثلًا اينها ( مسيحىها و فرنگىها ) دربارهء اسلام مىگويند : چون جهان‌بينى اسلام مبتنى بر قضا و قدر و حتميت وقايع جهان است ، منشأ جمود و ركود در ميان پيروانش مىشود ؛ و اين گونه نظر دربارهء اسلام يك امر رايجى ميان آنهاست . گوستاولوبون همين اشكال را مطرح مىكند و جواب مىدهد : [ در اين زمينه 
  ] در اسلام چيزى بيش از آنچه در مكتبهاى مسيحى هست وجود ندارد .\r\nحالا مىخواهيم ببينيم مكانيسم جدل ( كه يك نوع جهان‌بينى است ) از نظر عمل چه فلسفه‌اى است ؟\r\nآندره پىيتر در اين باره چنين مىگويد :\r\n« جدل كه بيان روانى خصلت پرتحرك آلمانى است عميقا يك فلسفهء قدرت به شمار مىرود . جدل انديشه را برمىانگيزد و به عمل ترغيب مىكند زيرا گويى همهء رازها را آشكار ساخته است . جدل روح را لابلاى پيشامدها مىبرد و مىتوان گفت تاريخ را در اختيار انسان قرار مىدهد زيرا از ديدگاه جدل ، تاريخ شامل يك رشته نيرو و ضد نيروست كه با تحريك آنها مىتوان حركتش را تسريع كرد : « اصل منفى به زندگى حركت مىبخشد » . اما اين فلسفهء قدرت پس از رسيدن به اين مرحله مستقيماً به تجليل و تكريم از مبارزه منتهى مىشود . قبلًا هراكليت كه پدر جدل محسوب مىشود اين جملهء ناشاد معروف را براى ما باقى گذاشته بود كه « جنگ مادر همه است » اما فيلسوف برلينى است كه عاقبت فرمول آشتىناپذيرى در مدح جنگ ارائه مىدهد : « به هنگام صلح انسانها زار و نزار مىشوند ، مرگ در چنين هنگامى است . . . دولت براى ( تصديق ) فرديت خود . . . بايد يك دشمن به وجود\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nآورد . . . خلقها در نتيجهء جنگ قوىتر مىشوند . . . و غيره » . » « 1 »\r\nنخست به جنبهء روانى مسئله اشاره مىكند و مىگويد فلسفهء ديالكتيك كه مخلوق هگل است بيان‌كنندهء خصلت روح پرتحرك آلمانى است ؛ يعنى مىخواهد بگويد روح آلمانى كه روح پرتحركى است قهرا فلسفه‌اش هم فلسفهء مبارزه خواهد بود و ماركس هم كه آلمانى بود و از همين روحيه برخوردار بود قهرا همين فلسفه را انتخاب كرد . مىگويد اين فلسفه ، فلسفهء عمل و قدرت و مبارزه است ، يعنى الهام‌بخش چنين چيزهاست ، چون لازمهء اين فلسفه اين است كه هر چيزى از تضاد برمىخيزد . مىگويد : هراكليت كه پدر ديالكتيك در يونان قديم شناخته شده است مىگويد : جنگ مادر همه چيز است و همه چيز زاييدهء جنگ و تنازع و كشمكش است . هگل خودش هم يك قدم از اين بالاتر رفته و اشاره كرده كه هر جا صلح كامل برقرار باشد ، پشت سرش مرگ به وجود مىآيد . البته در يك حدى ديگران هم اين حرف را گفته‌اند و اين حرف در باب « فوائد شرور » در فلسفهء ما مطرح مىشود ، و گفته مىشود علت اينكه دوره‌هاى گوناگون صعود و نزول در زندگى ملتها ، اقوام ، خانواده‌ها و افراد پيدا مىشود ، همين است . مثلًا اگر انسانى به رفاه برسد گرفتار ركود و سكون مىشود در صورتى كه تا وقتى به رفاه و آسايش نرسيده است تحرك دارد و با مشكلات دست و پنجه نرم مىكند و همين كه به رفاه رسيد گرفتار تن‌پرورى و تنبلى و بىحركتى مىشود ، پس مرگش وقتى شروع مىشود كه به صلح رسيده باشد ، يعنى دشمن ( مشكلات ) از جلو پايش دور برود ؛ و لذا مىگويد هگل گفته است : دولتها اگر بخواهند موجوديتشان محفوظ بماند بايد دشمن براى خودشان خلق كنند .\r\nالبته اين يك قاعدهء كلى است و در مورد افراد و جوامع صدق مىكند و تا حد زيادى هم درست است . در مورد فايده شيطان و نفس امّاره و بلاها همچنين حرفى گفته شده است . آيهء شريفهء   « فَإِنَّ مَعَ الْعُسْرِ يُسْراً ، إِنَّ مَعَ الْعُسْرِ يُسْراً »   « 2 » همين طور توجيه مىشود . با سختى سستى هست ، و با سختى سستى هست ؛ و در جملهء بعد :   « فَإِذا فَرَغْتَ فَانْصَبْ وَ إِلى رَبِّكَ فَارْغَبْ »   « 3 » مىگويد پس از اينكه فارغ شدى دوباره خود را به رنج و\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ترجمهء شجاع الدين ضيائيان ، ص 23 .\r\n( 2 ) . انشراح / 5 و 6 .\r\n( 3 ) . انشراح / 7 و 8 .\r\n","page_name":" 551 ","page_number":551},
  {"content":"\r\n\r\nزحمت بينداز ؛ و اين براى بعضيها مشكل بوده كه  « فَإِذا فَرَغْتَ »  باز دو مرتبه  « فَانْصَبْ »  باز خودت را به رنج و زحمت بيانداز . نه ، اين توجيه صحيح دارد ؛ و خلاصه اينكه از بيكارى و مشكل در جلو نبودن جز ركود و جمود و مردگى چيزى پيدا نمىشود .\r\nديالكتيك كه مبارزه و جنگ اضداد را مادر همه چيز مىداند ، قهراً فلسفه‌اى است كه در عمل هم انسان را به مبارزه دعوت مىكند و مبارزه را يكى از مقدس‌ترين چيزها مىشمارد ، و ما هم در كتاب قيام و انقلاب مهدى ( عليه السلام ) جز و اصولى كه به عنوان نتيجهء ديالكتيك ذكر كرده‌ايم يكى همين اصل قد است مبارزه و جهاد است ، و البته اين فكر به مسئلهء جهاد هم خيلى كمك مىكند ، يعنى يك فكر صد در صد ضد مسيحى است نه ضد اسلامى ، چون از نظر اسلام جهاد خودش يكى از اركان است و مبارزه اساساً در اسلام قداست دارد ، و اين را خودشان هم دربارهء اسلام قبول دارند ، و مسيحىها كه صلح را به طور مطلق بر هر جنگى و مبارزه‌اى ترجيح مىدهند ، قهراً اين فكر مخالف آنهاست .\r\nاين جوانها هم بيشتر گرايششان به ديالكتيك و قهراً ماترياليسم روى همين حساب است كه اين فلسفه ، فلسفهء قدرت و فلسفهء عمل است ؛ جوان هم كه اساساً آمادگى براى عمل دارد ، يعنى در مرحلهء اول مىخواهد فلسفه‌اى به او پيشنهاد بشود كه فلسفهء عمل باشد ( به علت همان نيروى زيادى كه در جوان هست ) ، بعد برايش توجيه درست مىكند . اضافه بر اين ، اينها مدعى هستند ماترياليسم ديالكتيك دانش مبارزه است ( روى اين كلمه خيلى بايد دقت كرد ) يعنى خود مبارزه اگر علمى داشته باشد كه چطور بايد مبارزه كرد و راهش چيست و در هر مرحله از مراحل مبارزه چه تاكتيكى بايد به كار برد ، آن همين دانش ديالكتيك است ؛ البته ماترياليسم ديالكتيك تاريخى دانش مبارزه است يعنى بينش مادى ( اقتصادى ) ديالكتيك تاريخ .\r\nاين مطلب بزرگ‌ترين چيزى است كه اينها به آن افتخار مىكنند و چيزى هم كه جوانهاى امروز مطالبه مىكنند همين است ، مىگويند شما بايد تاريخ و جامعه را طورى براى ما تفسير كنيد كه گذشته را تفسير كند و راه براى آينده هم بگشايد ، يعنى درسى باشد كه به دست انسان بدهند و بگويند اگر به اين درس عمل كنى موفق مىشوى . ماركسيسم چنين راهى براى انسان مىگشايد و نه تنها گذشته را علمى و خوب تفسير مىكند ، بلكه آينده را هم به نحو علمى تفسير مىكند ، يعنى جريان آينده را خوب نشان مىدهد ، مثل يك باغبان كه آيندهء يك بوستان را مىتواند پيش‌بينى كند و\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nبگويد مثلًا اين تخمى كه كاشتم تا يك هفتهء ديگر بيرون مىآيد و بعد چه وضعى پيدا مىكند ، و نظاير اين پيش‌بينىها . مدعى هستند كه ماترياليسم تاريخى علاوه بر اينكه گذشته را خوب تفسير مىكند آينده را هم خوب پيش‌بينى مىكند . البته معلوم است كه اينها يك مشت ادعاست ، به دليل اينكه خود ماركس نتوانست اوضاع جهان را پيش‌بينى كند و پيش‌بينىهايش غلط از آب درآمد . در همين كتاب هم مىنويسد پيش‌بينىهاى ماركس غلط از آب درآمد . ماركس پيش‌بينى كرده بود كه سرمايه‌دارى منقلب مىشود به سوسياليزم و تا اين مراحل طى نشود امكان ندارد سوسياليسم به وجود بيايد و به سوسياليستهايى كه مىخواستند نه بر اساس اين مراحل به سوسياليسم برسند ، مىگفت سوسياليزم آنها سوسياليزم تخيلى است و لهذا بر اساس نظر او كشور بايد به مرحلهء صنعتى برسد و بعد اين صنعتى شدن روز به روز رشد كند و در درون همين صنعتى شدن است كه طبقهء پرولتر به وجود مىآيد و بعد در اثر بحرانهايى كه به وجود مىآيد سرمايه‌دار مجبور مىشود بر سود خودش بيفزايد و مزد كارگر را كم كند و همين منشأ انقلاب مىشود ، پس بايد از همين راه به سوسياليزم رسيد . پيش‌بينى مىكرد كه انگلستان و فرانسه اولين كشورهايى هستند كه به سوسياليزم مىرسند كه هنوز هم نرسيده‌اند « 1 » . علاوه بر اين ، كشورهايى به سوسياليزم رسيدند بدون اينكه اين مراحل را طى كنند ؛ كه بعد لنين و امثال او آمدند خيلى حرفهاى ماركس را اصلاح كردند . خود شوروى ، قبل از كمونيزم به مرحلهء صنعتى نرسيده بود ، بلكه تازه به اين مرحله رسيده است . چين كى اين مراحل را طى كرد ؟ الآن اكثر كشورهاى سوسياليست بدون طى مراحل ، يكباره به سوسياليزم رسيده‌اند و دنياى كمونيسم هم قبول دارد كه اينها سوسياليست هستند .\r\nآمريكا به عالىترين مراحل سرمايه‌دارى رسيده است و سوسياليست هم نشده و خودش را نگهدارى كرده است ؛ يعنى آنچه كه آنها پيش‌بينى مىكردند غلط از آب درآمد ، يعنى نمىتوانست وضع صنعت را پيش‌بينى كند كه به حالى درمىآيد كه مىتواند با آن بحرانهايى كه او گفت مبارزه كند و بدون اينكه فشارى بر كارگر بياورد سود خودش را تأمين كند ( چنان كه در آمريكا چنين شد ) . كارگر آمريكا از مرفه‌ترين\r\n\r\n\r\n\r\n\r\n","description":"","footnote":"\r\n( 1 ) . سؤال : اين ، اشتباه در مصداق است .\r\nجواب : اصلا پيش‌بينى يعنى تعيين مصداق .\r\n","page_name":" 553 ","page_number":553},
  {"content":"\r\n\r\nكارگرهاى دنياست و كارگرهاى شوروى به يك دهم رفاه آنها نمىرسند ، در صورتى كه طبق پيش‌بينى اينها كارگرهاى آمريكا بايد اكنون از بدبخت‌ترين كارگرهاى دنيا باشند ، و از همان جا هم انتظار انقلاب داشتند ، در حالى كه فعلًا از آمريكا اميد انقلاب ندارند .\r\nسپس مىگويد : « از ديدگاه جدل ، تاريخ شامل يك رشته نيرو و ضد نيروست كه با تحريك آنها مىتوان حركتش را تسريع كرد » يعنى تاريخ راه خودش را مىرود و نقش انسان در اين است كه با تحريك نيرو حركتش را تسريع مىكند ، نه اينكه مثلًا بتواند خصلتش را عوض كند . چنين چيزى امكان ندارد . انسان اگر خودش را در مسير تاريخ قرار دهد مىتواند با تاريخ هماهنگ شود و خودش را نجات دهد . تاريخ مثل سيلى راه خودش را مىرود ، يك شناگر خيلى ماهر مىفهمد كه بر خلاف سيل حركت كردن فانى شدن است ، يگانه راه نجات خودش را در اين مىبيند كه با اين سيل حركت كند تا برسد به جايى كه آرام بگيرد . اين است كه طبق حرف اينها امكانات انسان خيلى محدود مىشود و جلوى تاريخ را نمىتواند بگيرد .\r\nدر قسمت ششم از ضميمهء يكم سخن بسيار جالبى از هگل درباره نقش عقل و نقش انسان در تاريخ نقل مىكند ، مىگويد : گاهى اينچنين است كه يك تفاوت نامتمايزى - يعنى تضاد نامتمايزى - وجود دارد ؛ عقل انسان است كه اين نامتمايز را متمايز مىكند ، بعد كه متمايز شد تضاد شدت پيدا مىكند و آن نتيجهء نهايى پيدا مىشود . مثلًا در درون يك جامعه الآن تضاد و تباين وجود دارد ، ولى هنوز در شعور افراد منعكس نشده است . نقش عقل چيست و يك شخص روشنفكر در اين مورد چكار مىكند ؟ مىآيد اين تمايز را روشنتر مىكند و مثلًا براى طبقهء كارگر وضعشان را روشن مىكند و وضع آن طبقهء سرمايه‌دار را هم روشن مىكند . وقتى كه وضع هر دو روشن شد ، اين تضادى كه به صورت نامتمايز وجود داشته است ، به صورت شديدترى درمىآيد . بنابراين عقل انسان مىتواند نقشى در جهت تسريع اين كار داشته باشد .\r\nالآن هم عيناً همين كار را مىكنند . مثلًا طلبه‌اى با محروميت زندگى مىكند و در مقابل ، عده‌اى خيلى متنعم هستند . او كم و بيش اين را احساس مىكند ، اما در يك حالت مغفول عنه . يك نفر بيايد اين را تشريح كند كه اى آقا ! تو بدبخت و بيچاره‌اى و آن آقا چنين و چنان زندگى مىكند . همين وضعى كه در عالم عين وجود داشت او آمد در شعور اين شخص منعكس كرد ، يا منعكس‌تر كرد ، و وقتى منعكس‌تر كرد تبديل\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nمىشود به نيرويى ، نيروى مبارزه‌اى . پس نقشى كه بشر دارد اين است كه حركت تاريخ را از راه متمايز ساختن تسريع كند ، و اين حرف خوبى است .\r\nو در قسمت هفتم از ضميمه يكم نيز از هگل چنين نقل مىكند :\r\n« به هنگام صلح . . . انسانها به تدريج دچار ضعف قواى روحى مىشوند . ويژگيهاى آنها بيش از پيش ثابت و دچار تحجر مىشود . . . و وقتى اعضا و بافتها در درون خود دچار تصلب شدند مرگ در چنين هنگامى است . »\r\nما اين اشكال را در بحث « قيام مهدى عليه السلام » مطرح كرده‌ايم « 1 » كه ممكن است كسى اشكال كند كه : شما مىگوييد بشر مىرسد به عدل كامل و صلح كامل و . . . ، و اين نتيجه‌اش اين است كه انسان به مرگ برسد . اگر انسان به جايى برسد كه همهء دنيا « ملئت عدلا و قسطا » اين اول بدبختى بشر است ، تضاد هميشه بايد وجود داشته باشد ، كه اين جواب خوبى هم دارد كه باشد براى بعد .\r\nسپس به نقش جنگ در حيات ملتها اشاره مىكند ، تا اينكه مىگويد :\r\n« جنگها هنگامى وقوع مىيابد كه ضرورت باشد ، سپس محصولات دوباره مىرويد و ياوه‌گويىها در برابر وقار تاريخ خاموش مىشود . »\r\nمىگويد اينكه به صلح كامل بخواهند برسند ياوه‌گويى است . اين يك مطلب بسيار مهمى است و بايد زياد دربارهء آن فكر كرد كه اگر ضدى در برابر نباشد ( ضدّ در مقابل نه ضد درونى ، و اين ضد مقابل را ما هم قبول داريم ) و آرامش برقرار باشد [ نيروها سست مىشود 
  ] . مثلًا حساب كنيد شيعه قبل از اينكه استقلال پيدا كند تحرك فرهنگىاش بيشتر بود از بعد استقلال ، و بعد كه به استقلال رسيدند به جان هم افتادند « 2 » . اين مخالفتهايى كه الآن با اسلام مىشود همينها عامل شناخت اسلام خواهند شد . مثلًا اگر كسى اسرار هزار ساله را نمىنوشت كسى مىآمد كشف اسرار را بنويسد يا جرأت مىكرد ؟ همچنين اگر اين حرفهاى [ ضد دينى 
  ] دربارهء زن گفته نمىشد كسى مىتوانست حقوق زن بنويسد ؟ و اگر هم مىتوانست جرأت نوشتن را\r\n\r\n\r\n\r\n\r\n","description":"","footnote":"\r\n( 1 ) . نه در كتاب قيام و انقلاب مهدى ( ع ) ، بلكه در جاى ديگر كه هنوز به صورت كتاب درنيامده است .\r\n( 2 ) . سؤال : شما پس داريد اين فكر را تقويت مىكنيد .\r\nجواب : بله ، قطعاً همين طور است .\r\n","page_name":" 555 ","page_number":555},
  {"content":"\r\n\r\nپيدا مىكرد ؟ يا اگر همين ماركسيستها نبودند ما مىآمديم جمع بشويم و اين حرفها را بزنيم ؟ يا اگر حرفهاى ضد خدايى نبود ، كتابهاى توحيدى نوشته مىشد ؟ اگر نوشته مىشد ، به قوّت الآن نبود . مىگويند اقليت فعال است ، چرا ؟ براى اينكه اكثريت ، اقليت را آنچنانكه بايد حس نمىكند ؛ اقليت چون حس مىكند ، هميشه در مقابل خودش يك دشمن مىبيند ، تا ببيند دشمن يك كتاب خوب مثلًا در فقه نوشته ، مىگويد چرا آنها بنويسند و ما ننويسيم . تمام كتابهاى شيعه همين‌جور به وجود آمد ، چون به صورت يك اقليت بود . از روزى كه يك دولت مستقل تشكيل دادند و آن برخوردى كه علما داشتند به كلى از بين رفت ، مىبينيم چه حرفهايى در داخل شيعه پيدا شد كه اصلًا سابقه ندارد . روضات را مطالعه كنيد ، احوال محقق سبزوارى و شيخ على كركى ، ببينيد اينها چه حرفهايى به همديگر زده‌اند كه چاروادارها به هم نمىزنند . آن شيخ على كركى يك نسبتهايى به محقق سبزوارى مىدهد . يا مثلًا نزاع كاشف الغطاء با آن شيخ اخبارى ، كه همه در تاريخ منعكس شده است .\r\n\r\n","description":"","footnote":"","page_name":" 556 ","page_number":556},
  {"content":"\r\n\r\n\r\nفصل دوم : فلسفهء ماركسى - فلسفهء مادىگرا\r\n\r\n[ بخش اول 
  ]\r\nاين فصل دربارهء فلسفهء ماركسى است همچنانكه فصل اول دربارهء منطق ماركس بود . مىگويد : ماركس راهش را از هگل جدا كرد و علتش هم اين بود كه هگل پندارگرا بود و ماركس ماترياليست شد . حالا مىخواهيم ببينيم كه چگونه متد ماركس از ايده‌آليسم هگل به ماترياليسم ديالكتيك تحول پيدا كرد .\r\nمىگويد : اين تحول در دو مرحله صورت گرفت ؛ يك مرحله‌اش را قبل از او فيلسوف ديگرى به نام « فوئرباخ » « 1 » كه او هم از پيروان چپ‌گراى هگل بود انجام داد ، و مرحلهء دوم را ماركس انجام داد . حالا ببينيم تفاوت فوئرباخ با هگل در چه بود ، و بعد تفاوت ماركس با هگل در چه بود .\r\n\r\nاز خود بيگانگى\r\nاز اينجا به بعد در اين فصل با اصطلاح « از خود بيگانگى » مواجه مىشويم و اين از كلمات بسيار رايج و شايع در فلسفهء اروپاست كه همواره مسئله « از خود بيگانگى »\r\n\r\n\r\n\r\n\r\n","description":"","footnote":"\r\n( 1 ) .  Feuerbach  .\r\n","page_name":" 557 ","page_number":557},
  {"content":"\r\n\r\nيا « با خود بيگانگى » انسان مطرح است ؛ و اين هم اتفاقا از حرفهايى است كه هگل براى اولين بار مطرح كرده است با اين تفاوت كه هگل « از خود بيگانگى » را اختصاصا در مورد انسان به كار نبرده است . امروزيها معمولا در مفهوم « از خود بيگانگى » اشتباه مىكنند و مفهوم دقيق آن را درك نمىكنند .\r\nهگل بر خلاف امروزيها « از خود بيگانگى » را در مورد انسان به كار نبرده ، در مورد همان ديالكتيك خودش كه شامل همهء اشياء مىشود به كار برده ، ولى لفظى را به كار برده كه معمولا در مورد انسان به كار مىرود . هگل مرحلهء « تز » را مىگفت تصديق ، تصديق به خود ؛ مرحلهء دوم مرحلهء انكار است و اين انكار ، انكار خود است يعنى همان كه اول تصديق مىشود ، چون اين انكار از درون خودش برمىخيزد ، از بيرون كه نمىآيد ، چون اينها اضداد را اضداد داخلى مىدانند ، پس خودش را نفى مىكند ، يعنى نفى شئ از درون خودش برمىخيزد ، پس خودش است كه خودش را انكار مىكند و از خودش بيگانه مىشود . هگل در مورد « آنتىتز » چنين تعبيرى كرده است كه لفظ فرانسويش ( الناسيون ) « 1 » است . اين تعبير ظاهرا از نظر لغت در مورد انسان به كار مىرود ( مثل « از خود بىخود » فارسى ) ولى مىتوانيم آن را تعميم بدهيم به تمام نفىهايى كه از درون اشياء برمىخيزد و خود ، خود را نفى مىكند ، يعنى نفى خود به وسيلهء خود . اين اصطلاحى است كه هگل آورده ولى بر اساس همان فلسفهء خودش كه ديالكتيكش شامل همهء اشياء مىشود و فلسفهء كلى ديالكتيكى او شامل همان سه بخش روح و طبيعت و انسان است كه وقتى در اين شاخه‌هاى ديالكتيك پيش مىرود بعد هر يك شاخه را تز قرار مىدهد براى شاخهء ديگرى و بعد چند شاخه با همديگر تز مىشوند و در مقابل شاخهء ديگر قرار مىگيرند .\r\nو به طور كلى حرف اين است كه اگر همهء هستى را در يك سه شاخه بخواهيم بيان كنيم به اين صورت است : روح يا به قول او ايده تز ، و طبيعت آنتىتز و انسان سنتز ؛ و اين جور گفته است كه روح يا به تعبير او خدا ، از خود بىخود شد و بيگانه شد و طبيعت به وجود آمد يعنى طبيعت شد . طبيعت ، خداى از خود بيگانه شده است . در انسان خدا و طبيعت با هم متحد مىشوند و او سنتز خدا و طبيعت است .\r\nپس اين كلمهء « از خود بيگانگى » را براى اولين بار هگل به كار برد ، بعد شاگردان\r\n\r\n\r\n\r\n\r\n","description":"","footnote":"\r\n( 1 ) .  alienation  .\r\n","page_name":" 558 ","page_number":558},
  {"content":"\r\n\r\nهگل اين كلمه را به شكل ديگرى در مورد انسان به كار بردند .\r\nفوئرباخ كه خيلى مقام بزرگى از نظر اينها دارد و از نظر فلسفهء ضد دينى شايد نقش او از ماركس هم بيشتر باشد و از ائمهء ملاحدهء اروپاست كه فكرش هم خيلى بسط پيدا كرده و مىگويند او اولين كسى بود كه از نظر جامعه‌شناسى دين را طرد كرد و اين مسئله كه دين و مفاهيم دينى منشأ از خود بيگانگى انسان مىشود ، حرفى است كه اولين بار فوئرباخ گفته است ؛ او اولين كسى بود كه فلسفهء هگل را به قول اينها از مفاهيم ايده‌آليستى تهذيب كرد ؛ يعنى آن كه منطق هگل را گرفت و به قول اينها جنبه‌هاى ايده‌آليستى آن را دور انداخت و ماترياليست شد فوئرباخ بود .\r\nفوئرباخ آمد و گفت كه انسان دو وجود دارد « 1 » و انسان در خود دو شخصيت مىديد ؛ از يك طرف در خودش يك سلسله صفات عالى انسانى از قبيل راستى ، درستى ، امانت ، علم ، كمال ، قدرت و امثال اينها مىديد ، و از طرف ديگر انسان يك موجود حيوانى بود كه دچار تمايلات حيوانى بود ؛ بعد كه انسان در عمل ، جنبه‌هاى سفلى وجودش غلبه كرد و در خود هر چه نگاه كرد همين جنبه‌هاى سفلى را ديد و حالتى شبيه به اينكه از خودش تنفر پيدا كند در او پيدا شد ، آمد آنچه صفات خوب در خودش وجود داشت آنها را در يك موجود ما فوق خودش فرض كرد « 2 » و به تعبير خود اين كتاب ، انسان از خود برون‌فكنى كرد ؛ يعنى انسان ديد بايد چنين كمالاتى وجود داشته باشد ، بعد ديد كه خودش واجد آنها نيست پس در يك بالاتر از من وجود دارد ، در نتيجه آنچه در خودش وجود داشت - به قول آندره پىيتر - در يك آسمان آرمانى بيرون افكند و در آنجا قرار داد و اسمش را « خدا » گذاشت . فلسفهء فوئرباخ از اين نظر نوعى اومانيسم و انسان‌گرايى تلقى مىشود . او با نفى خدا و نفى دين به اثبات انسان پرداخت .\r\nپس بشر آن وقتى كه خودش را نفى كرد دين را به وجود آورد و خدا را به وجود آورد ، پس دين مظهر از خود بيگانگى بشر است . بعد مىگويد اگر بشر به همين مقدار قناعت مىكرد و در همين حد ( نظرى ) مىايستاد و تنها در فكر ، خودش را انكار\r\n\r\n\r\n\r\n\r\n","description":"","footnote":"\r\n( 1 ) . البته او به اين تعبير نگفته است ؛ او اين حرف را در مورد پيدايش دين از نظر جامعه‌شناسى و روان‌شناسى زده است كه با مطرح شدن نظريهء او نظريه‌هاى ديگرى كه در اين زمينه بود - از قبيل اينكه علت پيدايش دين ، جهل يا ترس يا فقر يا ناامنى است - منسوخ گرديد .\r\n( 2 ) . « آنچه خود داشت ز بيگانه تمنا مىكرد »\r\n","page_name":" 559 ","page_number":559},
  {"content":"\r\n\r\nمىكرد و آنچه را خودش داشت در بيرون خود و يك امر موهوم جستجو مىكرد ، باز نيم مصيبتى بيش نبود ، بالاتر اين است كه در عمل مىآيد در مقابل آنچه كه خودش خلق كرده است تسليم مىشود و خضوع مىكند ، يعنى همان ساختهء خودش به صورت يك بت متعدى و متجاوز درمىآيد « 1 » .\r\nو بدين صورت - به قول اينها - براى اولين بار فوئرباخ بود كه به نحو علمى پيدايش دين و مفهوم خدا را تحليل كرد و به شكل فلسفى و تحت عنوان « از خود بيگانگى انسان » بيان كرد .\r\nبعد فوئرباخ گفت : اين انسان است كه خدا را آفريده است نه خدا انسان را ، پس انسان به خود بايد بازگردد و بايد خود را بيابد آنچنانكه هست ، و بفهمد آنچه كه در بيرون سراغ داشته است مال بيرون نيست بلكه در خودش است ، پس خودش را بايد خداى خود قرار بدهد و بدين ترتيب انسان‌گرايى ( اومانيسم ) به شكل فلسفى پيدا مىشود .\r\nالبته اومانيسم قبلًا در زمان آگوست كنت هم بوده است « 2 » . آگوست كنت در قرن نوزدهم مىزيسته و مىگويند اولين كسى است كه جامعه‌شناسى را پايه‌گذارى كرد ( البته از نظر اروپايىها و الّا قبل از او ابن خلدون مبتكر اين علم بوده است ) .\r\nاو اساساً فلسفه‌اش فلسفهء ضد دينى است و ادوار سه‌گانه‌اى براى فكر قائل\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 26 .\r\n( 2 ) . مىگويند ريشه‌اش به شكاكان و سوفسطائيان برمىگردد و در آثار دانته كامل شد ، و اينكه اين حرف را به شكاكان نسبت مىدهند از باب اين است كه آنها مىگويند انسان مقياس همه چيز است ، و اين را يك نوع انسان‌گرايى تلقى كرده‌اند ولى در حقيقت ضد انسان‌گرايى است ، چون در واقع نفى اصالت علم انسان است و بنابراين ديگر حقى و حقيقتى وجود ندارد و چون مقياس خود انسان است و حقيقت آن چيزى است كه انسان آن را حقيقت بداند و از جنبهء حقوقى هم همين طور ( چون اينها بيشتر وكلاى دادگسترى بودند ) و از نظر حكمت نظرى به حقيقت معتقد نبودند و از نظر حكمت عملى به حق عقيده نداشتند ، بنابراين از هر كه دفاع مىكردند مىگفتند همان حق است و هر چه را كه انسان حق بداند حق است ؛ و اين را اگر خوب بشكافيم نفى انسان است نه انسان‌گرايى ، چون يكى از اصالتهايى كه انسان دارد اصالت علم انسان است ، يعنى اينكه علم انسان با جهلش تفاوت دارد ، يعنى انسان با علم خودش دنياى خارج را كشف مىكند . يك وقت انسان مىگويد ديگر علم و جهلى در كار نيست ، يك دنيايى انسان در درون خودش ساخته كه صد در صد پندار در پندار است ؛ و يك وقت مىگويد نه ، اينچنين نيست ، اين دنياى درونى انسان يك دنيايى است كه كشف دنياى بيرون است و توانسته است دنياى بيرون را در خودش منعكس كند . اين فكر دوم مسلّما بيشتر به انسان اصالت مىدهد .\r\n","page_name":" 560 ","page_number":560},
  {"content":"\r\n\r\nشده است : دوره اساطيرى يا به قول او « دينى » ، دوره‌اى كه حوادث را معلول ماوراء الطبيعه مىدانست ، بعد دورهء عقلانى و فلسفى كه حوادث را با معانى كليات انتزاعى توجيه مىكرد ، و بعد دوره علمى كه حادثه را با حادثه توجيه مىكند ، يعنى محسوس را با محسوس . بعد در آخر عمرش رسيد به اين مرحله كه بشر در عين حال بدون دين نمىتواند زندگى كند ، يك دين لازم است ، لذا آمد يك دين اختراع كرد و اسمش را گذاشت « دين انسانيت » يعنى دينى كه معبود در آن انسان است . اتفاقا آمد همان تشكيلاتى را كه مسيحيان داشتند درست كرد و يك مدت كمى هم اتباعى پيدا كرد و يك احمقهايى مىآمدند و آن عبادات و نسكى كه براى عبادت انسان وضع كرده بود انجام مىدادند و خانهء او را هم به منزله كعبه قرار دادند « 1 » .\r\nفوئر باخ هم آمد همان مسئله را ( بازگشت به انسان و شناختن انسان و اينكه انسان بايد به خودش برگردد ) مطرح كرد .\r\nالبته به خود بازگشتن را دو سه جور مىشود تفسير كرد ؛ يكى اينكه انسان از خدا پرستى به همين مفهوم مبتذل خودپرستى برگردد ، كه مسلما مقصودش اين نيست ، ديگر اينكه از خداپرستى به انسان‌پرستى و انسان‌گرايى كه نوع ، هدف باشد برگردد . ممكن است مقصودش اين باشد ، ولى او بالاتر از اين را فرض كرده است ؛ يعنى آن ذاتى كه صفات كمال در او جمع شده است خود انسان است ، به خودش بازگردد و خودش را از نو كشف كند ، كه قهرا لازمهء اين امر انسان‌گرايى به معناى نوع‌پرستى نيز هست . اين فكرى بود كه فوئرباخ آورد .\r\n\r\nدو استفاده اساسى ماركس از فوئرباخ\r\nماركس اين دو قسمت را از او استفاده كرده است ؛ يعنى اولًا نفى ايده‌آليسم و بازگشت به ماترياليسم يعنى انكار هرگونه وجود ماوراء الطبيعه را و اينكه وجود منحصر در ماده است ، و ثانياً مسئله انسان‌گرايى را كه براى اينها خيلى با ارزش شد ؛ يعنى تا قبل از فوئرباخ ماده‌گرايى مساوى بود با يك نوع خودپسندى پست و منحط ، يعنى همين چيزى كه ما الآن مىگوييم انسان بايد انسان باشد و صفات عالى انسانيت\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب سير حكمت در اروپ ا و كتاب قصة الفلسفه احمد امين .\r\n","page_name":" 561 ","page_number":561},
  {"content":"\r\n\r\nرا داشته باشد كه اين ملازم با خداپرستى است و انسانيت ، شرافت اخلاق و اين چيزهايى كه « ارزشهاى انسانى » ناميده مىشود آنوقت در انسان برقرار مىشود كه انسان خداپرست باشد ، و انكار خدا مساوى است با سقوط در حيوانيت و شهوت‌پرستى و خودپرستى و انحطاط . تا قبل از فوئرباخ اين مطلب از اين نظر يك امر مسلّمى انگاشته مىشد كه لازمهء ماده‌پرستى سقوط در حيوانيت است . اكنون فوئرباخ نظريه‌اى آورده است كه هم فال است و هم تماشا ، يعنى از يك طرف خدا را نفى كرده است و از طرف ديگر يك فلسفه براى اخلاق به وجود آورده است كه هم مىشود انسان شريف و با اخلاق باشد و هم منكر خدا ، بلكه اعتقاد به خدا اصول اخلاقى را از انسان سلب مىكند ، و لهذا اينها مىگويند اخلاق دينى اخلاق نيست ، چرا اخلاق نيست ؟ چون اخلاق آن چيزى است كه اگر در انسان ، اصالت داشته باشد اگر انسان راستى و درستى و اينها را انجام بدهد به طمع پاداشى كه موجود ماورائى مىخواهد به او بدهد ، تازه شده است موجودى طمّاع . فرق نمىكند طمع از هر جا باشد طمع است و چنين موجودى از طمع وارسته نشده است ، بلكه براى يك شئ بزرگ‌تر ، از يك شئ كوچك‌تر دست برمىدارد . بوعلى هم مىگويد : « الزهد عند غير العارف معاملة ما كأنه يشترى متاع الدنيا لمتاع الاخرة » « 1 » . انسان شريف آن انسانى است كه در ماوراى اخلاق يك مطامعى نداشته باشد و بدون اين مطامع به اخلاق گرايش پيدا كند . پس دين نتوانسته به انسان اخلاق بدهد ، يك اخلاق از روى طمع و از روى ترس به وجود آورده كه براى جامعه مفيد است ولى انسان را بالا نمىبرد . قبلًا مىگفتند در مادىگرى هيچكدامش نيست ، نه اخلاق واقعى و نه اخلاق مفيد براى جامعه ، بلكه از نظر جامعه هم مادىگرى لجام گسيختگى به وجود مىآورد .\r\nفوئرباخ آمد براى فلسفهء مادى ، انسان‌گرايى به وجود آورد كه [ از نظر اينها 
  ] هم فرد به شرافت خودش مىرسد و هم جامعه از انحطاطى كه در مادىگرايى مبتذل دچارش مىشد ، رهايى مىيابد .\r\nاين مطلب براى ماركس يك تحفهء بسيار بزرگى بود ، يعنى يك ركن و يك پايه در فلسفهء ماركس فلسفهء انسان‌گرايى شد . اينها ( ماركسيستها ) الآن دم از اومانيسم و انسان‌گرايى مىزنند ، منتها بعدا خواهيم گفت كه اينها نه در مادىگرايى در حد\r\n\r\n\r\n\r\n\r\n","description":"","footnote":"\r\n( 1 ) . اشارات ، ج 3 ، نمط نهم ( مقامات العارفين ) .\r\n","page_name":" 562 ","page_number":562},
  {"content":"\r\n\r\nفوئرباخ توقف كردند و نه در انسان‌گرايى .\r\nاز خود بيگانگىاى هم كه فوئر باخ آورده بود ، نزد ماركس گسترش پيدا كرد ، به اين معنى كه او تنها دين را منشأ از خود بيگانگى انسان مىدانست ، ماركس آمد گفت نه ، منحصر در دين نيست ، بلكه دين را در درجه دوم قرار داد . ماركس گفت دولت هم يكى از منشأهاى از خود بيگانگى انسان است ، اگر انسان بخواهد به خود واقعى برگردد و از تمام از خود بيگانگىها رهايى پيدا كند جز سوسياليسم و كمونيسم كه در آن ، هم سرمايه نفى مىشود و هم دولت و هم دين ، راه ديگرى وجود ندارد .\r\nبعد بايد ديد ماركس كه از فوئرباخ ، هم در ماده‌گرايى و هم در انسان‌گرايى پيشتر رفت ، چه قدمهايى برداشت . در ناحيهء ماده‌گرايى ، او حرف زيادى ندارد . آندره پىيتر در اين كتاب همين قدر مىگويد كه فوئرباخ طبيعت‌گرا بود ( كه ظاهرا ترجمهء « ناتوراليست » باشد ) و ماركس ماده‌گرا شد .\r\nاين البته خيلى روشن نيست كه فرق ميان « طبيعت‌گرا » و « ماده‌گرا » چيست ؟ ولى از تعبيرات بعدى وى روشن مىشود كه مقصود اين است كه فوئرباخ يك ماده‌گراى سطحى بود و چندان عمقى نداشت ، زيرا يك ماده‌گرايى بود كه ماديت را با همان منطقهاى قديم مىديد و ماديت او يك ماديت تحولى نبود و نمىتوانست جهان را توجيه كند ، ولى ماترياليسم ماركس كه از منطق هگل كمك گرفت ، يك ماترياليسمى است كه مىتواند جهان را آنچنان كه بايد توجيه كند ، چون بر اساس منطق حركت است ، حركتى كه ناشى از تضاد است و معناى « ناشى از تضاد بودن » اين است كه جهان خودش خالق خودش است زيرا تضاد لازمهء ذات عالم است و همين كه لازمهء ذات عالم است حركت را به وجود مىآورد . بنابراين جهان يك واقعيت قائم به ذات است بدون اينكه به يك اصل ماورائى احتياج داشته باشيم .\r\nگفتيم ريشهء فلسفهء ماركس فلسفهء هگل است . ماركس آمد و گفت فلسفهء هگل روى سر راه مىرفت ، ما او را روى پاى خودش قرار داديم ، و به تعبير ديگر يك نوع پيش‌روىها نسبت به افكار هگل پيدا شد و از او گذشت و يك مراحل ديگرى را طى كرد ، به اين صورت كه ماركس اساس فلسفه‌اش همان ماديت تاريخى است . هگل كه به قول اينها پندارگرا بود ، فلسفه‌اش بر اين اساس بود كه « ايده » ( روح ) در مرحلهء اول - كه مرحلهء تصديق خودش است - به تصديق خودش پرداخت و بعد به انكار خودش كه همان آنتىتز خودش يعنى طبيعت است و بار ديگر كه به انكار رسيد انسان به وجود آمد .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nپس طبيعت محصول از خود بيگانگى روح است و انسان مظهر بازگشت مجدد ( در سطح بالاتر ) همان ايده است به خودش .\r\nنتيجهء حرف هگل در باب تفسير تاريخ اين مىشود كه : با انسان است كه تاريخ به وجود مىآيد و با انسان است كه فلسفهء تاريخ به وجود مىآيد ، يعنى تاريخ خودش يك واقعيتى دارد و درك واقعيت تاريخ واقعيت ديگرى است . خود تاريخ يعنى خود جريان اين واقعيت ، درك تاريخ يعنى فلسفهء تاريخ . به هر حال تاريخ را خود انسان به وجود آورده . ماركس درست نقطه مقابل هگل را مىگويد ، مىگويد : انسان نيست كه تاريخ را به وجود آورده ، بلكه تاريخ است كه انسان را به وجود آورده . حالا مىخواهيم ببينيم فاصلهء اين دو فكر : « انسان تاريخ را به وجود آورده » و « تاريخ انسان را به وجود آورده » چگونه طى شد و از چه مراحلى گذشت .\r\nاين كار در دو مرحله طى شد ، يك مرحله به وسيله فوئرباخ و يك مرحله به وسيلهء ماركس . از جمله حرفهايى كه فوئرباخ از هگل گرفت مسئلهء « از خود بيگانگى » است كه آن را در مورد انسان پياده كرد نه در مورد ايده ؛ و اين در تفسير جامعه‌شناسانه‌اى بود كه از دين كرد كه حرفش در دو قسمت خلاصه مىشد ، يكى اينكه دين را مظهر يا عامل اساسى اينكه انسان خودش را انكار كرد شناخت و يك تفسير فلسفى و جامعه‌شناسانه از دين كرد ، و قسمت دوم جنبهء عملى قضيه است .\r\nجنبهء عملى قضيه اين است كه انسان بار ديگر بايد به خودش بازگردد و با انكار دين انسان بار ديگر به خودش بازمىگردد . گفتيم كه طرز تفكر فوئرباخ اين جور بوده است كه در انسان يك سلسله ارزشها ( همينهايى كه ما آنها را « معنويات » مىناميم ) وجود داشته است و مركز معنويت خود انسان است ؛ يعنى اين معنويات از قبيل نيكى ، زيبايى ، درستى و امثال اينها حقايقى است در خود انسان ، در بيرون از انسان وجود ندارد ، ولى انسان وقتى كه مىرسد به مرحله‌اى كه خودش را مىخواهد انكار كند ، در اثر انحطاطى كه در جنبه‌هاى سفلى وجود خود پيدا مىكند ، يك مرتبه خودش را پست‌تر از اين مىداند كه اين معنويات را به خودش نسبت بدهد ، و از طرفى نمىخواهد كه اين معنويات را به كلى نفى كند ، لذا آنها را در يك موجودى عالىتر و بالاتر از خودش فرض مىكند و به اصطلاح فرافكنى مىكند ، يعنى اينها را در بالا قرار مىدهد ، در يك آسمان آرمانى قرار مىدهد .\r\nآن موجودى كه فرض شده است ذاتى است كه همهء كمالات را در خود جمع دارد\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nهمان خداست . پس انسان خودش را انكار و نفى كرده است .\r\nبعد هم گفت : اگر اين كار در همان جنبهء نظرى متوقف مىشد خيلى مهم نبود ولى بعد انسان در عمل ، به مراسم دينى و پرستش مىپردازد و تسليم مىشود و مىخواهد خودش را فداى آن مخلوق خودش نمايد . اين است كه انسان از شخصيت خودش تخليه مىشود و شخصيتش از او سلب مىشود .\r\nدر اين زمينه‌ها اينها قاعدتا به ژستهاى ناچيز گرايانه‌اى كه در اديان - مخصوصاً نزد عرفا - وجود دارد تكيه مىكنند ، مثل مسئله « فنا » كه در واقع شخص مىخواهد خودش « نيست » بشود و « هست » آن ( خدا ) باشد . اين ديگر نهايت از خود بيگانگى و انكار خود و شخصيت خود است . يا مثلًا دعا را يك مظهرى از همين انكار انسان خودش را ، مىدانند ، چون دائما به تذلل مىپردازد و به ناچيز بودن خود و سلب هرگونه كمال از خود اعتراف مىكند ، و لهذا عده‌اى پيشنهاد مىكنند كه انسان در دعا هم بايد قيافه به خود بگيرد ( و حالت قهر انقلابى را حفظ كند ) . قسمت دوم نظر فوئرباخ اين بود كه : انسان را بايد برگرداند به حالت اول ، و انسان بايد به خودش بازگردد و خودش را مظهر همهء اينها بداند و تا حد خدايى بايد بالا رود و خودش خداى خودش باشد .\r\nحرفهاى فوئرباخ ، براى ماركس و ماركسيستها يك مبناى فلسفى براى « اصالت انسان » به وجود آورد . اينها كه منكر خدا بودند دلشان مىخواست روى انسان كار كرده باشند . اين كار را فوئرباخ براى آنها انجام داد ؛ و الّا خود آنها مبنايى براى اصالت انسان نداشتند .\r\nقبلًا مادىگرايى مساوى بود با حالت بىارزشى انسان ، و ارباب اديان هميشه مدعى بودند كه تكيه‌گاه انسانيت خداست ، اگر ما قائل به خدا بشويم قائل به انسانيت و ارزشهاى انسانى مىتوانيم بشويم و الّا فلا . اما اينها درست قضيه را برعكس كردند و گفتند اعتقاد به خدا مستلزم نفى انسانيت است و با انكار خداست كه انسانيت در جاى خودش قرار مىگيرد و معنويات انسان از آن خودش مىشود . پس فوئرباخ براى يك جنبه از نظريات ماركس كه همان جنبهء « اومانيستى » آن باشد مبنا درست كرد ( علاوه بر خدمتى كه از لحاظ الغاى جنبه‌هاى ايده‌آليستى فلسفه هگل به ماركس كرد ) .\r\n\r\n","description":"","footnote":"","page_name":" 565 ","page_number":565},
  {"content":"\r\n\r\n\r\nخداناگرايى نوين\r\nدر اين قسمت تحت عنوان « خدا ناگرايى نوين » آندره پىيتر چنين مىنويسد :\r\n« آنها اين پيام طبيعت‌گرا را نه فقط به اين سبب با شوق بسيار پذيرا شدند كه با خدا ناگرايى راسخشان وفق مىداد ، بل به اين سبب نيز كه آنچه را كه مىكوشيدند در زمينهء عمل بنا كنند يعنى يك بشرگرايى نوين در زمينهء نظرى برايشان فراهم مىآمد . ماركس فرياد برآورد كه « چه كسى جز فوئرباخ انسان را و نه « اهميت انسان » را ( گويى انسان اهميت ديگرى هم جز انسان بودن دارد ! ) جايگزين چيزهاى پوچ قديمى كرد . . . ؟ » و غيره .\r\nدر واقع تمام تازگى و تمام جذابيت فوئرباخ در همين بود كه خداناگرايى مبتذل و مادىگرا را كه به نوعى بر اساس حكومت اشياء بود رد كرد و خدا ناگرايى بشرگرا را كه برعكس مبتنى بر حكومت انسان بود جايگزين آن ساخت . »\r\nدر پاورقى شماره 3 كه مربوط به اين قسمت است ، از قول ماركس چنين نقل مىكند :\r\n« تمام شواهد وجود خدا دالّ بر عدم وجود خداست . . . شواهد واقعى بايد چنين بيان شوند : چون طبيعت تشكيلات درستى ندارد پس خدا هست . چون دنياى نامعقولى وجود دارد پس خدا هست . . . به عبارت ديگر ناعقلى اساس وجود خداست . »\r\nماركس چه مىخواهد بگويد ؟ كى چنين حرفى زده كه چون طبيعت تشكيلات معقولى ندارد پس خدا وجود دارد ؟ طرز تفكر اينها از مسئله خدا و خلقت الهى همان تفكر صد در صد اشعرى است كه ما به اشاعره نسبت مىدهيم . اينها مىگويند خدا يعنى آن موجودى كه در ماوراء عالم وجود دارد و اوست كه حوادث را خلق مىكند ، و لازمهء مطلب اين است كه ميان خود حوادث هيچ‌گونه بستگى و پيوستگى وجود ندارد ، خداست كه حوادث را مىآفريند و الّا خود حوادث با هم هيچ‌گونه ارتباطى ندارند .\r\nولى وقتى كه علم و فلسفه كشف كرد كه نه ، جهان خودش را خلق مىكند و يك تناسل خودرو و يك توالد خود به خود دارد ، و چون جهان يك توالد خود به خود دارد پس جايى براى خدا باقى نمىماند ، اين ، مولود قبلى خودش است و آن قبلى هم مولود\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nقبلى خودش و همچنين . . . ، پس جايى براى خدا نيست .\r\nپس وقتى كه شئ از ضد خودش ناشى بشود و شئ بالذات بتواند غير خودش را خلق كند ، پس جهان خودش خودش را خلق مىكند ، و وقتى جهان خودش خودش را خلق مىكند پس نيازى به فرض خالق نداريم . فرض خالق يعنى او خالق جهان است ، در صورتى كه جهان خودش خودش را خلق مىكند .\r\nاز نظر امثال ما اين حرف از عجيب‌ترين حرفهاى دنياست ، چون اين مقدار رابطه‌اى كه اينها بين حوادث قائل هستند هر حكيم الهى قائل هست و يك حكيم الهى هم نمىشود پيدا كرد كه اين گونه رابطه را ميان گذشته و حال و آينده قائل نباشد . خود قرآن كه خلقت را بيان مىكند مىگويد :  « وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ . . .   ثُمَّ خَلَقْنَا النُّطْفَةَ عَلَقَةً . . . »  « 1 » يعنى همين مراحل تطور كه از مرحله‌اى به مرحلهء ديگر مىآيد ، همين خلقت است .\r\nيا وقتى در مورد تأثير حوادث در يكديگر سخن مىگويد ؛  « فَيُحْيِي بِهِ الْأَرْضَ بَعْدَ مَوْتِها »  « 2 » يعنى چه ؟ يعنى پيوستگى . نمىگويد ببينيد خدا بدون هيچ وسيله‌اى همهء اين كارها را انجام مىدهد . پس حساب ، حساب ديگرى است و آنهايى كه قائل به نظريهء « خلقت » هستند يك امر برتر و بالاترى را مىگويند . طرز فكر اينها شبيه طرز فكر فخر رازى است كه در تفسير آيات   « أَ فَرَأَيْتُمْ ما تَحْرُثُونَ أَ أَنْتُمْ تَزْرَعُونَهُ أَمْ نَحْنُ الزَّارِعُونَ »   « 3 » در اثر طرز فكر كلامى اشعرى مىكوشد نفى تأثير اسباب را از اين آيات استفاده كند و همهء حوادث را مستقيماً به خداوند نسبت دهد ؛ مىخواهد اثبات كند كه هيچ رابطه‌اى ميان اشياء عالم وجود ندارد و گويى كارهاى انسان و اين رابطه‌اى كه ما بين اشياء مىبينيم در به وجود آمدن آنها تأثير ندارد .\r\nمرحوم آخوند در بعضى كلماتش مىگويد : من تعجب مىكنم از اين مردم كه هميشه وقتى مىخواهند خدا را ثابت كنند ، با انكار سنت خدا مىخواهند خدا را ثابت كنند . گويى خدا تنها هنگامى ثابت مىشود كه خلقت خدا سنتى نداشته باشد و حال آنكه سنت خدا سنت لا يتغير است . حساب خلقت حساب بالاتر است . يك حكيم\r\n\r\n\r\n\r\n\r\n","description":"","footnote":"\r\n( 1 ) . مؤمنون / 12 - 14 .\r\n( 2 ) . روم / 24 .\r\n( 3 ) . واقعه / 63 و 64 .\r\n","page_name":" 567 ","page_number":567},
  {"content":"\r\n\r\nالهى كه قائل به سنت است مىگويد : اين شئ كه به وجود آمده است بدون شك علتى دارد ، و آن شئ كه قبلًا بوده حتما در وجود اين دخالت دارد ، و اگر آن شئ قبلى نبود حتما اين شئ به وجود نمىآمد ؛ ولى آيا وجود آن شئ در زمان قبل ، كافى است براى به وجود آمدن اين شئ ؟ يا آن تنها شرط است و معدّ است و فقط « امكان » به وجود مىآورد كه قبل از آن ، امكان وجود براى اين شئ نبود ؟ و وقتى با برهان اثبات مىكند كه رابطهء علت و معلول يك رابطه‌اى است كه امكان ندارد علت از معلول خودش منفك بشود ، در صورتى كه در اين حوادث وجود معلول مقارن با عدم علت است ، نتيجه مىگيرد كه علت ايجابى و ايجادى بايد چيز ديگرى غير از اجزاء طبيعت باشد و اجزاء طبيعت تنها علت اعدادى مىتواند باشند . پس بحث بازمىگردد به اول . ولى اينها مطلب را آنچنان با قاطعيت ذكر مىكنند كه انگار تمام الهيون عالم چنين عقيده‌اى داشته‌اند و حالا كه آنها فهميدند كه رابطه‌اى ميان اجزاء طبيعت وجود دارد معنايش بىنيازى از خالق است .\r\nو اكنون اين مطلب را مورد مطالعه قرار دهيم كه مىگويد :\r\n« تمام جذابيت فوئرباخ در همين بود كه خداناگرايى مبتذل و مادىگرا را كه به نوعى بر اساس حكومت اشياء بود رد كرد و خدا ناگرايى بشرگرا را كه برعكس ، مبتنى بر حكومت انسان بود جايگزين آن ساخت . »\r\nاين از مسائل مهمى است كه بايد روى آن كار كرد ، چون يكى از حربه‌هايى كه در دست الهيون بود ، اين بود كه تنها مكتب الهى است كه مىتواند فلسفهء اخلاق داشته باشد و مكتب مادى نمىتواند فلسفهء اخلاق داشته باشد ، و اينها آمدند و براى خودشان اخلاق ساختند . بعد از فوئرباخ اگرچه نظريات او در آن شكلش رد شده است ولى فلسفهء اخلاق اروپا همه‌اش بر اساس اصالت انسان است ، يعنى محور اخلاق در اروپا بر اساس اين است كه انسان بايد هدف باشد ، البته در باب « اخلاق چيست ؟ » خيلى حرفها زده شده است ، يكى از معيارها اين است كه : هر كار كه هدف در آن « خود » نباشد و براى غير باشد اخلاقى است ، يعنى همين كه براى فرد نباشد با ارزش است . وقتى انسان كارى را انجام مىدهد ، اگر سود و منفعت اين كار به خودش برگردد ، اين يك كار طبيعى و حيوانى است ، اما اگر همين كار با منعفت را براى ديگران و نوع بكند ، اين كار اخلاقى است و معيار اخلاق در آن وجود دارد .\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nاشكال مهم اين است كه الهيون اينجا يك پلى داشتند و مىتوانستند بگويند انسان با آنكه برحسب طبيعتش براى خودش كار مىكند ، چون خدا بر انسان حكومت دارد و مسئلهء « او و رضاى او » مطرح است ، بر اساس اينكه خير انسان و سعادت انسان و همه چيز انسان به او وابسته است و انسان مىخواهد رضاى او را به دست بياورد و رضاى او در اين است كه مثلًا به مردم خدمت كند ، از اين راه ، هم به مقتضاى طبيعت خودش كار كرده و رضاى خدا را كه به نفع اوست براى خودش جلب كرده و هم به ديگران خدمت كرده است . پس خدا در واقع يك پلى بود براى كارهاى نيكوكارانه و در عمل اين كارها انجام مىگرفت . هرچند آنها ( غير الهيون ) به اخلاقى بودن اعمال الهيون اشكال دارند و آنها را در راه منافع خودشان ( مثلًا بهشت ) مىدانند ، ولى در هر صورت كارهاى انسان‌گرايانه در پرتو دين انجام مىگيرد اما وقتى كه دين نباشد چه ملاكى براى كارها وجود دارد ؟ تنها ، فرضيه‌اى است كه ضامن اجرا ندارد . انسان به حسب فطرت و جبلّتش براى خودش كار مىكند ؛ چطور ممكن است بدون مسئلهء دين ، انسان براى ديگران كار كند ؟\r\nاخيراً اينها آمدند و يك حرف تازه‌اى آوردند . گويا اين حرف را هايدگر گفته است و شايد هم قبل از او گفته‌اند . او مىگويد : انسان مىتواند خودش مقصد باشد ، و اين سخن او بر اساس نظريات خاصى است كه دربارهء « كلّى » دارد ، كه برمىگردد به يك بحث فلسفى ؛ مىگويد : انسان داراى دو « خود » است ، يك خود فردى و يك خود فرهنگى . مسئله اين است كه اين « من » يعنى همان چيزى كه شخصيت من را تشكيل مىدهد چيست ؟ اگر فرديتش را در نظر بگيريم چيزى نيست ، يك موجود بالقوه است به اصطلاح ، تمام شخصيتش را فرهنگش تشكيل مىدهد ؛ يعنى « من » همان مجموع فرهنگى است كه در ما وجود دارد ، فرهنگى كه وابسته به گذشته و زمان حاضر است ، و آن « من » واقعى انسان همان است كه از بيرون گرفته است . مىگويد : اين همان انسان كلى است كه در تو وجود دارد ، يعنى آن انسانى كه هيچ‌گونه تعين ندارد ، و اين انسان كلى در همهء افراد وجود دارد . اگر ما به انسان آن « خود » ش را بشناسانيم ، يعنى « خود » كلىاش را ، در اين صورت در حالى كه براى خود كار مىكند ، براى ديگران كار مىكند ؛ پس لزومى ندارد ما خدا را واسطه قرار دهيم . اينها خيلى روى اين حرفها تكيه مىكنند كه درست است من باقى نيستم ، جامعه باقى است ؛ جامعه كه باقى بود ، من هم باقى هستم .\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nاين آقاى دوركهيم هم قائل به اصالت جامعه و اعتباريت فرد است . در واقع اين‌جور مىخواهد بگويد كه هر فردى جزء يك مركب حقيقى است و جامعه يك مركب حقيقى است مانند مركب بودن آب از هيدروژن و اكسيژن ، و وجود واقعى انسان وجود اجتماعى اوست ، همچنانكه هيدروژن پس از تركيب با اكسيژن هويت واقعىاش هويت آب است نه هيدروژن . به هر حال اين حرفى است كه آنها در اين زمينه‌ها زده‌اند « 1 » .\r\n\r\nفرا گذشتن از فوئرباخ : مادىگرايى جدلى\r\nدر اين قسمت آندره پىيتر به فرا گذشتن ماركس و انگلس از فوئرباخ اشاره مىكند و چنين مىگويد :\r\n« از اينجا به بعد ماركس و انگلس از فوئرباخ فرا مىگذرند و كار دگرگونى انديشهء هگل را به انجام مىرسانند .\r\nدر واقع فوئرباخ در حد طبيعت‌گرايى محدود مانده بود و در برابر مادىگرايى يعنى ادامهء منطقى آيين خود عقب مىنشست زيرا چنان كه انگلس گفته است وى فقط مادىگرايى جامد و بىروح « سطحى » و « مبتذل » قرن هجدهم را مىشناخت ( رجوع شود به ضميمه دوم و پنجم ) . »\r\nمىبينيم كه اينها فوئرباخ را « طبيعت‌گرا » مىنامند « 2 » . و خودشان را « مادىگرا » و حال آنكه هر دو يكى است . ولى خود اين تعبير نشان مىدهد كه وقتى واژهء « مادىگرايى » را به كار مىبرند مقصودشان همان طبيعت‌گرايى است به شكل كامل‌تر . سپس چنين مىگويد :\r\n\r\n\r\n\r\n\r\n","description":"","footnote":"\r\n( 1 ) . سؤال : باز حرف اينها هم اشكال را رفع نمىكند ، چون بالاخره باز انسان براى خود كار مىكند و كارش نبايد كار اخلاقى به شمار آيد .\r\nجواب : نه ، اشكال وارد نيست ، چون طبق حرف اينها انسان براى خود كلى يا اجتماعى كار مىكند و وقتى كار انسان اخلاقى نيست كه براى خود فردى كار كند .\r\n( 2 ) . بعيد نيست كه مقصود از « طبيعت‌گرايى » برون‌گرايى در مقابل ذهن‌گرايى و خردگرايى است كه قبلًا گفته شد فلسفهء بودن خردگرا و فلسفهء شدن طبيعت‌گراست ، و مقصود از « ماده‌گرايى » نيز نقطه مقابل ايده‌گرايى است كه همان فلسفهء اصالت ماده است .\r\n","page_name":" 570 ","page_number":570},
  {"content":"\r\n\r\n« ماركس و انگلس يك مادىگرايى نوين جدلى و تحول‌گرا جايگزين مكتب پيشين مىكنند كه پس از ريشه گرفتن از انديشهء هگل به عقايد داروين خواهد پيوست . »\r\nيعنى ماركس و انگلس ديالكتيك هگل را كه بر اساس انديشه بود بر اساس عينيت و تبدل انواع قرار دادند كه نظريهء داروين هم آن را تأييد كرد .\r\n\r\nمادىگرايى و تحول\r\nدر اين قسمت آندره پىيتر به رابطهء « مادىگرايى » و « تحول » اشاره كرده ، چنين مىگويد :\r\n« پس منظور از اين مادىگرايى جدلى و تحول‌گرا كه لنين و جانشينان وى به حق آن را يكى از نكات اصلى مكتب ماركس دانسته‌اند چيست ؟ اساساً اين جدل هگل كه در زمينه پنداره‌ها قرار داشت بايد به زمينهء تحول موجودات و انواع منتقل شود . بدين ترتيب تمامى عالم چون ماده‌اى جلوه مىكند كه در حال « شدن جاودانى » است . »\r\nاين همان « شدن » هگل است كه به اين صورت درآمده كه تمام عالم يك ماده است كه در حال شدن جاودانى است . او مىگفت [ هستى 
  ] در حال شدن جاودانى است و ماده را يكى از مراحل مىدانست ، اينها مىگويند نه ، ماده خودش تمام هستى است و ماده در حال شدن جاودانى است .\r\n\r\nتكامل\r\nدر پايان اين قسمت سؤالى مطرح شده است و آن اينكه : چرا و چگونه اين دگرديسى عظيم در جهت خوش بينانهء يك صعود دائمى انجام مىشود « 1 » ؟\r\nسؤال از تكامل است . تاكنون سخن از اين بود كه مادىگرايى فوئرباخ از يك طبيعت‌گرايى ساده تبديل شد به يك مادىگرايى تحولى جدلى ، يك مادىگرايىاى كه\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 28 .\r\n","page_name":" 571 ","page_number":571},
  {"content":"\r\n\r\nاز يك طرف بر اساس تحول و حركت است و از طرف ديگر بر اساس جدل و تضاد ؛ پس اين مادىگرايى بر اساس اصل مسالمت بين اشياء نيست آنچنانكه تفكرات قديم اين‌جور بوده ، همچنانكه بر اساس ثبات و يكنواختى هم نيست .\r\nحالا اينجا يك مسئله ديگر مطرح است و آن اينكه اين ماديت كه ماديت جدلى و تحولى است ، ماديت تكاملى هم هست ، يعنى معتقد است كه اين تحول و دگرگونى در يك سطح باقى نيست ، طبيعت به طور خودكار و خودرو ، رو به تكامل مىرود .\r\nدر گذشته ، اين مطلب توجيه شد كه طبيعت چگونه خالق خودش است ، چون وقتى بنا شد اصل « آنتىتز » و انكار خود و بيگانه شدن با خود براى هر شئ يك اصل ضرورى باشد و بعد هم لازمهء انكار خود ، تضاد با خود و لازمهء تضاد با خود حركت و تحول باشد ، پس نتيجه مىگيريم كه طبيعت خودش در ذات خودش ، خودش را خلق مىكند و خودش را به وجود مىآورد و يك نوع پيوستگى ميان طبيعت وجود دارد ، با يك نوع تناسل كه هر مرتبهء سابق ، پدر مرتبهء آينده است ، خودرو ، بدون اينكه نيرويى غير از خودش در كار باشد .\r\nولى مسئله چيز ديگرى است و آن اينكه : در طبيعت تنها تحول و تضاد به صورت ساده نيست ، بلكه اين تحول به صورت تكامل وجود دارد .\r\nحالا ما مىخواهيم ببينيم اين تحول و تكامل روى چه اصلى است ؟ آنها مىگويند : حركت در جهت يك صعود دائمى است ، يعنى حركت افقى نيست ، بلكه عمودى است ، رو به بالا و صعود است ، خوش بينانه و ضد پوچى است نه پوچ و يأس‌آور .\r\nبدين وسيله مىخواهند فلسفهء مادى را از يك گرداب نجات بدهند و آن مسئلهء پوچى است ، چون گفته مىشود فلسفهء مادى به پوچى منتهى مىشود زيرا براى حركت جهان يك غايتى قائل نيست بلكه مىگويند طبيعت به مقتضاى ذات خودش دائماً در حال گردش و دگرگونى است و حركت براى حركت و دگرگونى براى دگرگونى است و غايتى در كار نيست ؛ اين است كه يك حالت تكرار مكررات در طبيعت پيش مىآيد . مثلًا از نظر مادّيون قديم ، عالم از ازل همين طور بوده و تا ابد چنين خواهد بود ، هميشه مرغ بوده و تخم مرغ و مرغ و تخم مرغ و . . . پدر و مادرى بودند و انسانى ، و باز پدر و مادرى بودند و انسانهايى ، و . . . در آينده هم همين‌جور . خوب ، آخرش چه مىشود ؟ هيچ ، يك حركت پوچ ؛ هر موجودى در نهايت امر به فنا\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nمىگرايد و وقتى پايان وجود فنا باشد معنايش پوچى است .\r\nمسئلهء تكامل مىخواهد به كمك همان اصلى كه در مسئلهء انسان و اصل كلّى گفتيم ( و آن اينكه : طبيعت در هر مرحله‌اى يك نقش تازه و بديعى مىآورد غير از آنچه كه در سابق بوده ، چيزى به وجود مىآورد در سطح بالاتر ، از پله‌اى مىرود به پلهء بالاتر . . . ) اين فلسفه را از پوچى دربياورد « 1 » .\r\nاينها يك مطلب ديگرى هم دارند و آن اينكه مىگويند در دنيا « كمال » وجود ندارد بلكه « تكامل » وجود دارد زيرا كمال يك مفهوم جامد است و طبيعت دائماً در حال تكامل است و ممكن نيست يك كمال ثابت و يك نهايتى براى آن فرض كنيد و بگوييد اين به سوى آنجا مىرود ( اين نفى غائيّت هم هست ) و وقتى به آنجا برسد مىايستد ، اين يعنى سكون و مرگ ، پس تكامل وجود دارد و كمال وجود ندارد ، بنابراين حركات طبيعت به پوچى منتهى نمىشود . حالا بايد ديد كه تكامل و به تعبير ديگر همان سنتز كه ماركسيستها و هگل مىگويند و از مرحلهء قبل آن را كاملتر مىدانند ، به چه دليل پيدا مىشود ؟ اينجاست كه اصل سوم ديالكتيك يا اصل « جهش و تبديل كميت به كيفيت » مطرح مىشود . اساس اين فكر را باز از هگل گرفتند ، و علم هم بعد به سود اينها اين نظر را تأييد كرد . مىدانيم كه هگل به اصل « تبديل كميت به كيفيت » قائل بود . البته بحث او مربوط به منطق بود و بيشتر روى معانى مجرّده دور مىزد نه روى طبيعت ، ولى او به طبيعت مثال مىزد و مىگفت مثلًا آب وقتى درجهء حرارتش بالا مىرود ، در يك مراحلى اين تغييرات كمّى است ، ولى بعد كه از درجه و حدّ معيّنى مىگذرد ، تغيير\r\n\r\n\r\n\r\n\r\n","description":"","footnote":"\r\n( 1 ) . البته اينكه تعريف تكامل چيست ، خود يك بحث مستقلى است و بحث بسيار مهمى است . ما يك‌جور تعريف مىكنيم و آنها جور ديگر تعريف مىكنند . آنها ناچارند تكامل را حداكثر از جنبهء كمى يا از جنبهء كيفى تعريف كنند . از جنبه كمى يعنى اينكه دستگاه‌هاى طبيعت با يك تشكيلات وسيعترى بروز و ظهور مىكند . مثلًا اتومبيلى را كه امروزه هست نسبت به اولين اتومبيلى كه ساخته شد كاملتر مىدانيم زيرا داراى تجهيزات بيشترى است و از كارآيى بيشتر برخوردار است . اما ما مىگوييم كمال مساوى با وجود است و نقص مساوى با عدم ، بنابراين « اشتداد در وجود » تكامل است . ما معتقديم آنچه كه اينها آن را تكامل مىدانند اثر تكامل واقعى است نه خود تكامل ، و لذا تكامل ماشينى را تكامل نمىدانيم ، يك كمال نسبى است ، يعنى براى انسان كمال است ولى براى آن قطعات آهن فرقى پيدا نشده است ، براى انسان فرق كرده است . اما تكامل واقعى به اين نحو است كه مثلًا ماده ، بىجان است ، جاندار مىشود . اين واقعاً پله‌اى از وجود را طى كرده ، يعنى وجودش اشتداد پيدا كرده ، و كمال واقعى برمىگردد به وجود ، يعنى مربوط به غايت هم نيست ، يعنى اگر فرض كنيم كه غايت نباشد باز اين كمال هست .\r\n","page_name":" 573 ","page_number":573},
  {"content":"\r\n\r\nكيفى پيدا مىشود و آب تبديل به بخار مىشود . معناى اين وضع اين است كه در مراحل اوليه ، آب در يك صفت از صفات خودش ( حرارت ) تغيير كمّى مىكرد و به تعبير خودمان حركت كمّى مىكرد ولى يك مرتبه به مرحله‌اى رسيد كه تبديل به بخار شد و ماهيتش عوض شد . اينجا كه ماهيتش عوض مىشود يعنى طبيعت با ماهيت ديگرى در سطح بالاترى قرار مىگيرد . البته اگر ايراد بگيريم كه به چه دليل بخار از آب بالاتر است ، اينها دليل ندارند و جوابى نمىتوانند بدهند .\r\nمثالى كه ماركس ذكر كرده اين است كه چگونه يك پيشه‌ور تبديل به يك سرمايه‌دار مىشود ؛ مىگويد : ماهيت پيشه‌ور با ماهيت سرمايه‌دار دو ماهيت است ، چون سرمايه به انسان يك نوع فكر ، يك نوع روح ، يك نوع شخصيت مىدهد و پيشه‌ورى نوعى ديگر .\r\nمىگويد پيشه‌ور در ابتدا پيشه‌ور است ولى كم‌كم رشد مىكند و رشد مىكند تا به مرحله‌اى مىرسد كه ديگر نمىتواند پيشه‌ور باشد و بايد به صورت يك سرمايه‌دار دربيايد ؛ يعنى كسى كه از كارگرها به صورت دسته جمعى استفاده مىكند و ديگر دكان و كاسبى و اينها به دردش نمىخورد ، همه اينها را رها مىكند و به صورت سرمايه‌دار درمىآيد و ماهيت او را پيدا مىكند .\r\nلنين مثال ديگرى مىزند ، مىگويد : « حكومت بورژوازى وقتى به عواقب افراطى خود مىرسد تبديل به حكومت پرولتاريا مىشود » . حكومت بورژوازى كه به اصطلاح همان حكومت كاسب كارهاست در نقطهء مقابل حكومت فئودالى است ، و اينها معتقدند كه از نظر تاريخ اروپا دورهء فئودالى قبل از دورهء بورژوازى است ، و البته بعد به همهء جهان تعميم مىدهند .\r\nدوران بورژوازى يك نوع آزادى و دموكراسى را اقتضا دارد ، ولى همين آزادى و دموكراسى رو به شدت مىرود و بيشتر مىشود ، به آن آخرين حد افراطى خودش كه مىرسد ديگر غير قابل بقاست و به حكومت پرولتاريا تبديل مىشود كه حكومت كمونيستى باشد ( كه بدترين حكومتهاى استبدادى است ) . و اينك به سخن آندره پىيتر توجه كنيم :\r\n« حال اين توضيح باقى است كه چرا و چگونه اين دگرديسى عظيم در جهت خوش بينانهء يك صعود دائمى انجام مىشود ؟ پاسخى كه براى اين سؤال پيشنهاد مىشود نظريهء تبدل انواع به صورت پيشروى يا جهشهاى پىدرپى است . اصل\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nحاكم بر اين دگرگونىگرايى همان قانون معروف تغيير يافتن كميت به كيفيت است كه هگل نيز به آن پىبرده بود اما اكنون به گونه‌اى مادى و تعميم يافته مطرح مىشود .\r\nقانون مزبور را مىتوان اين طور خلاصه كرد : هر چيز پس از رسيدن به درجه‌اى از تحول به چيزى ديگر تبديل مىشود . پس از رسيدن به درجه‌اى از حرارت ، آب به بخار تبديل مىشود ( مثال از هگل ، تكرار آن از انگلس ) . همچنين پيشه‌ور پس از رسيدن به سرمايهء معيّنى تبديل به سرمايه‌دار مىشود ( مثال از ماركس ) و حكومت عامّهء بورژوازى وقتى به عواقب افراطى برابر خواهى دچار شد ، به قول لنين به حكومت عامّهء پرولترى مبدّل مىشود .\r\nاما در هر مرحله ، قوانين حاكم بر شئ يا نهاد نيز به طور قاطع تغيير مىكند . قوانين گازها با قوانين حاكم بر مايعات متفاوت است و قوانين مربوط به پيشه‌ورى نيز با قوانين مربوط به سرمايه‌دارى و غيره . . .\r\nاز همين جاست كه تفاوت ميان تحول و انقلاب آشكار مىشود . اولى فقط جنبهء كمّى دارد و دومى جنبهء كيفى ، اما گذر از كمّى مستلزم عبور از آستانهء بخصوص است و توالى چنين جهشهايى است كه زندگى كائنات و تاريخ جوامع را مىسازد . » « 1 »\r\nتوضيح عبارات فوق قبلًا گذشت ، تنها مطلبى كه بايد دربارهء آن توضيح داده شود فرق ميان تحول و انقلاب است : تحول ، مطلق دگرگونى و تغيير است . تغييرات تدريجى ، تغييرات كمّى ، همهء اينها تحول است ؛ ولى انقلاب عبارت از همان تبديل به كيفيت و تغيير ماهيت دادن است ، و لهذا اينها مخالف تحول و طرفدار انقلابند ، يعنى مخالف تغييرهاى تدريجى و طرفدار انقلاب هستند ، به اين معنى كه تحول تدريجى را هم به عنوان مقدمه‌اى براى انقلاب قبول مىكنند ؛ مىگويند : اين تغييرات تدريجى هر چه پيدا بشود ارزش ندارد و جامعه را به كمال نمىرساند ، جامعه آنوقت به كمال مىرسد كه از اين مرحله بگذرد و وارد مرحلهء جديد بشود . به همين دليل اينها با اصلاحات مثل بيمارستان ساختن و دار الايتام ساختن و نظاير اين كارها مخالفند . هرچند كه اصلاحات در جهت بهبود وضع هم باشد ، ولى چون مانع انقلاب مىشود ، با آن مخالف هستند ، براى اينكه آن بغضها ، آن كينه‌ها ، آن خشونتها فرو مىنشيند . بنابراين مردم بايد هرچه بيشتر محروميت بكشند تا نارضايى از وضع موجود بالا بگيرد\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 28 و 29 .\r\n","page_name":" 575 ","page_number":575},
  {"content":"\r\n\r\nو انقلاب زودتر انجام شود . از نظر اينها اصلاحات يك نوع تخدير است ، چون تا حدودى آرامش ايجاد مىكند . آنگاه آندره پىيتر به توضيح پيدايش عالم از نظر ماركس اشاره كرده و مىگويد :\r\n« پس بدين ترتيب توضيح زندگى عالم در خود عالم نهفته است . براى جهانى كه خود ، خودش را خلق مىكند ديگر نيازى به « خالق » نيست . ماركس اعلام مىدارد « تناسل خودرو تنها طريقهء عملى رد نظريهء خلقت است » . در مورد اينكه بدانيم آيا مسئله دوباره در يك سطح بالاتر ظهور نخواهد كرد يعنى اين نيروى مرموز كه خود مولّد عالم است از كجا ناشى مىشود ، مكتب ماركس از طرح اين سؤال خوددارى مىكند يا به عبارت بهتر مسئله را با همانند ساختن اين نيرو با خود ماده حل مىكند . مادىگرايى اين مكتب نيز در همين است . »\r\nدر اين قسمت آندره پىيتر به يك مطلبى اشاره كرده ولى بيانى كه به كار برده است خيلى جالب نيست . مقصودش اين است كه وقتى ماركسيسم مىگويد هر چيزى به طور ضرورت پشت سر چيز ديگر به وجود مىآيد اين سؤال مطرح مىشود كه خوب ، آن نيرويى كه اين شئ را به وجود مىآورد چيست . بالاخره ماركسيسم به خلق اشياء و به وجود آمدن آنها معترف است ، اكنون مىپرسيم وقتى كه شئ خلق مىشود ناچار بايد نيرويى باشد كه آن را خلق كند ، آن نيروى مرموز خلق كننده چيست ؟ به عبارت ديگر مىخواهد بگويد ما يك ماده‌اى داريم و يك نيرويى كه علم هم ماده و نيرو را به عنوان « اصل » قبول مىكند و همانطور كه ما مىگوييم نيرو آن است كه مىدهد و ماده آن است كه مىپذيرد . پس اينكه گفته مىشود ماده خودش خودش را خلق مىكند به اين معنى است كه ماده با يك نيرو خودش را خلق مىكند . اكنون اين سؤال مطرح مىشود كه اين نيرو از كجا آمده است ؟ آندره پىيتر مىگويد ماركس از طرح اين مسئله خوددارى كرده و با همانند ساختن اين نيرو با خود ماده مسئله را حل مىكند ؛ يعنى ماركس ناچار است بگويد هر چه كه ما دربارهء ماده مىگوييم دربارهء نيرو هم مىگوييم ، زيرا ما اين حكم را دربارهء هر پديده‌اى مىگوييم كه در ذات خودش ضد خودش را پرورش مىدهد . اين سخنى است كه آندره پىيتر مىگويد ولى ظاهراً ماركسيستها تفاوتى ميان ماده و نيرو قائل نيستند . به هر حال آنها اين مسئله را با اينكه يك مسئلهء اساسى است طرح نكرده‌اند . ممكن است بگويند همه كاره خود ماده است\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nو ماده واجب الوجود است . سپس مىگويد :\r\n« چنين استدلالى ديگر به طور قاطع فراتر از نظريات فوئرباخ بود . همانطور كه فوئرباخ پنداره‌گرايى هگل را به سطح طبيعت‌گرايى تنزل داده بود ، به همان‌گونه نيز مريدانش طبيعت‌گرايى وى را به مادىگرايى تغيير دادند اما به يك مادىگرايى تحول‌گراى با بيانى نوين . » « 1 »\r\nدر اينجا اشاره شده است به اينكه فوئرباخ يك شخص بود بدون اينكه مادىگرايى او از اصول تحول برخوردار باشد ، و به قول اينها يك مادىگراى متافيزيكى بود ، يعنى مادىگرا بود ولى طرز تفكرش ديالكتيكى نبود و اينها بودند كه مادىگرايى متافيزيكى او را به مادىگرايى ديالكتيكى تبديل كردند .\r\nاينجا دو سه مطلب هست كه به معارف اسلامى مربوط مىشود و بايد طرح شود .\r\nيك مطلب كه مطلب بسيار مهمى است اين است : مىگويند تغييرات كمّى كه تبديل به تغييرات كيفى شد ماهيت شئ عوض مىشود ، ماهيت شئ كه عوض شد ، قوانين مربوط به آن هم جبرا عوض مىشود . مثلا آب تا آب است قوانين مخصوص مايعات را دارد ، ولى همين كه تبديل به بخار شد ، آن قوانين ديگر بر آن حاكم نيست و يك سلسله قوانين ديگر كه مربوط به گازهاست بر آن حكومت مىكند . به همين دليل جامعه وقتى مراحل را طى مىكند ، وقتى به مرحلهء تازه رسيد ، ديگر قوانينى كه در مرحلهء سابق حاكم بود به درد جامعه نمىخورد و جامعه‌اى كه با ماهيت جديد به وجود آمده است قانون جديد مىخواهد . اين يكى از آن حرفهاى مهمى است كه دارند راجع به اينكه دين منفى است ، مخصوصاً آنچه كه ما راجع به اسلام مىگوييم كه دين جهانى و جاودانى است .\r\nاز نظر اينها قانون نمىتواند جاودانى باشد . اين سخن را از دو راه توجيه مىكنند ؛ يكى از اين راه كه هرچه در طبيعت پيدا مىشود ، مقتضاى ذاتش اين است كه خودش در درون خودش نفى و انكار خودش را بپروراند ، پس اسلام هم از درون خودش نفى خودش را به وجود مىآورد به حكم قانون تضاد كه بر همهء طبيعت حاكم است . قبلًا گفتيم كه فلسفهء بودن به سه جاودانگى مىانجامد : جاودانگى روح ،\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ص 30 .\r\n","page_name":" 577 ","page_number":577},
  {"content":"\r\n\r\nجاودانگى حقيقت ، جاودانگى اخلاق ؛ بر خلاف فلسفهء شدن .\r\nپس ملاحظه مىشود كه چگونه اصول ديالكتيكى هر كدام جداگانه تز اسلامى را نفى مىكند و اينها كه مىگويند اسلام با ديالكتيك سازگار است ، معلوم نيست چگونه چنين حرفى را مىزنند ، چطور مىگويند منطق اسلام منطق ديالكتيك است « 1 » ؟ !\r\nراه دوم اينكه جامعه وقتى تغيير كرد قهراً بايد قانون آن هم تغيير كند ، چون وقتى شئ تغيير كمّى كند ماهيتش تغيير مىكند ، و قانونى كه بر ماهيتى مثلا آب حاكم بود نمىتواند بر ماهيت ديگر مثلا گاز حكومت كند ، پس جاودانگى دين با اعتراف به تغيير و تحول جامعه معقول نيست .\r\nاين حرفى كه اينها مىگويند ، راجع به ماده درست است ؛ هر ماده‌اى در تغيير است ، ما هم مىگوييم هر ماده‌اى در تغيير است ، قرآن هم گفته است :  « أَ فَإِنْ مِتَّ فَهُمُ الْخالِدُونَ »  « 2 » يعنى پيغمبر به عنوان يك پديده ميرنده است . ولى قرآن كه قانون است چرا ميرنده باشد ؟ اين حكم مربوط به ماده است ، قانون ديگر چرا ميرنده باشد يا كهنه بشود ؟ اين سخن در مورد خود اصل تحول نيز مطرح مىشود . بنابر اصل تحول هر چيز متحول است و در حال تكامل ، [ ولى آيا خود اين اصل نيز متحول و در حال تكامل است ؟ 
  ] مثلا بنا بر نظريهء داروين هر چيزى ( در جاندارها ) در تحول و تكامل است ، ولى آيا اين حرف شامل خود قوانين داروين هم مىشود ؟ يعنى داروينيزم هم در تكامل است « 3 » ؟ يا نه ، داروينيزم قانون تكامل است و قانون تكامل ماده ضرورت ندارد كه شامل خود قانون هم بشود ، چون قانون « تكامل ماده » است نه قانون « تكامل ماده و قانون ماده » .\r\nولى اينها مىگويند : تغييرات در طبيعت يك تغيير سطحى نيست ، بلكه تغييرات كمّى تبديل به تغييرات كيفى و در نتيجه تغيير ماهيت شئ مىشود ، و وقتى ماهيت عوض شد قهراً بايد قانونش عوض بشود ، نظير آنچه ما در نسخ اديان مىگوييم ، منتها ما مىگوييم بشر مىرسد به حدى كه مىتواند از يك قانون ثابت پيروى كند ( خاتميت ) ولى اينها مىگويند جاودانگى محال است چون شما مىخواهيد قانون\r\n\r\n\r\n\r\n\r\n","description":"","footnote":"\r\n( 1 ) . اين موضوع در آينده مجددا مورد بحث قرار خواهد گرفت .\r\n( 2 ) . انبياء / 34 .\r\n( 3 ) . ممكن است جواب مثبت بدهند ، زيرا آنها مدعى هستند كه حقيقت جاودانه نيست ، متحول و متكامل است .\r\n","page_name":" 578 ","page_number":578},
  {"content":"\r\n\r\nواحدى حاكم باشد بر ماهيتهاى متعدد ، بر جامعه‌اى كه امروز داراى ماهيتى است و صد سال ديگر داراى ماهيت ديگر است . اين مثل اين است كه قانون حاكم بر مايعات را بخواهيد بر گازها حاكم سازيد ، كه امرى محال است . اين ، يكى از شاه حرف‌هاى اينهاست كه چه در طبيعت و چه در جامعه نمىتواند يك قانون بر همه مراحل حاكم باشد ، لذا اخلاق نمىتواند يك قانون ثابت براى يك انسان در تمام عمر و براى همهء مردم از قديم تا به امروز داشته باشد . اين حرفى است كه در اينجا به اشاره گفته شده ولى مسئلهء بسيار مهمى است كه بايد دربارهء آن فكر و تأمل كرد .\r\n\r\nفطرت\r\nمسئلهء ديگرى كه بايد به آن اشاره كرد مسئلهء « فطرت » است زيرا مسئلهء تبدّل كميت به كيفيت ، به مسئله فطرتى كه ما مىگوييم مربوط مىشود ولى در جهت سود تا اندازه‌اى نه در جهت زيان .\r\nبا اينكه در قرآن از فطرت زياد ياد شده است ولى هرچه انسان جستجو مىكند در هيچ جا يك بحث جامعى راجع به آن پيدا نمىكند .\r\nدر كلمهء « فطرت » مفهوم « ابتداء » خوابيده است ، به خلاف « خلقت » ؛ يعنى كلمهء « فطرت » دلالت مىكند بر خلقت ابتدائى . عرب به « آغوز » « 1 » مىگويد « فطرة » . از ابن عباس منقول است كه من معناى فطرت را نفهميدم تا دو عرب نزد من به تحاكم آمدند ( چون كلمه « فطرة » را ظاهراً قرآن براى اولين بار به كار برده ، مادهء فطر بوده ولى لفظ « فطرة » نبوده ) ، سر يك چاه با هم اختلاف داشتند ، كسى كه مىخواست بر مالك بودن خودش دليل بياورد گفت : « انا فطرتها » يعنى ابتدا من آن را به آب رساندم ، و حال آنكه اگر مثلا مىگفت : « اوجدتها » اين مفهوم در آن نبود .\r\nدر باب فطرت ، ممكن است ما امر فطرى را در مقابل امر اكتسابى بگيريم ، چون فطرت از مادهء فطر و فطر با خلق يكى است ( الفطرة اى الخلقة ) يعنى يك شئ كه فطرى است اكتسابى نيست . اين درست است كه هر امر فطرى اكتسابى نيست ولى آيا غير اكتسابى بودن و سرشتى بودن در تعريف امر فطرى كافى است ؟ آيا\r\n\r\n\r\n\r\n\r\n","description":"","footnote":"\r\n( 1 ) . [ شير گاو و گوسفند مادهء نوزاييده ( فرهنگ معين ) . 
  ]\r\n","page_name":" 579 ","page_number":579},
  {"content":"\r\n\r\nهمين قدر كه ما ثابت كرديم يك چيزى جزء سرشت انسان است ، مىتوانيم بگوييم آن فطرتى كه در قرآن است همين است و فطرت قرآن را ثابت كرده‌ايم ؟ نه ، چرا ؟ زيرا امورى هم كه در سرشت هست از كجا كه اكتسابى نباشد ، اكتساب تاريخى ؟ يعنى آنچه كه امروزه « فطريات حيوان » و « فطريات انسان » مىناميم و مىگوييم جزء سرشت انسان است اينها معتقدند در طول ميليونها سال تدريجا در اثر مكتسبات نسلهاى گذشته پيدا شده . مكتب مادى اساساً حرفش همين است كه همهء خصلتها را كار به وجود آورده ، كار خود شخص يا كارهايى كه از خارج ، موجودهاى ديگر روى او كرده‌اند ، منتها برخى امور اكتسابى وجود دارد كه اكتسابى بودن آنها بسيار روشن است و آنها همان چيزهايى است كه يك موجود در به دو تولدش فاقد آنهاست و بعد ، از محيط خودش مىگيرد . خوب ، اينها به سادگى معلوم است كه مكتسب هستند ، اما آنهايى هم كه مىگوييم به حسب سرشت و غريزه دارد ، اينها هم مكتسباتى است كه از ميليونها سال پيش جمع شده و متراكم گشته و براى بعديها موروثى شده و حالا مىگوييم جزء سرشت و نهاد آنهاست . بنابراين امر سرشتى كه ناشى از اكتساب باشد چندان ارزشى ندارد . اگر فرض كنيم كه دين امر فطرى باشد ولى به اين معنى فطرى باشد كه در اثر توجه نسلهاى گذشته به دين كم‌كم براى آنها عادت شده باشد و كم‌كم به نسلهاى بعد به ارث رسيده باشد ، اين فطرى بودن ارزشى ندارد و دليلى بر حقانيت دين نمىشود .\r\nجواب اين اشكال اين است كه اولًا ، اين مسئلهء وراثت به شكلى كه ذكر شد ، يك ادعاست و علم چنين چيزى را قبول ندارد كه خصلتهاى اكتسابى كم‌كم به صورت خصلتهاى فطرى درمىآيد . نظريهء داروين كه از نظر تكامل تدريجى باطل شد ، اصل جهش به ميان آمد . اصل جهش به اين معنى است كه انواع ، تغييرات تدريجى پيدا مىكنند ، ولى مادام كه تغييراتشان تدريجى است ، نوعيتشان تغيير نكرده ، در يك مرحلهء خاصى است كه يك مرتبه اين تغييرات تدريجى تبديل به يك جهش مىشود به طورى كه نوع دگرگون مىشود ( اين همان تبديل كميت به كيفيت است ) . نوع كه تغيير مىكند اساساً خصلتها عوض مىشوند . منتها اين را چگونه مىشود تفسير كرد ؟ اينها اين مسئله را با همان لفظ سادهء « تبديل تغييرات كمّى به تغيير كيفيت » بيان مىكنند و از نظر آنها مطلب مهمى نيست ، قبلًا تغيير در كميت بود و حالا تغيير در كيفيت است ( قبلًا تغيير در يك عرض بود ، حالا در عرض ديگرى است ) ، در صورتى كه اين شئ واقعاً\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nتغيير ماهيت پيدا مىكند ، يعنى از نظر ما كه بخواهيم تفسير فلسفى بكنيم ، براى اين شئ صورت نوعيهء جديد پيدا مىشود غير از صورت نوعيه قبلى . جماد وقتى كه به مرحله نبات برسد ( بنا بر همان سير تكامل كه امروزه قائل هستند ) چنين نيست كه جوهر همان جوهر باشد و تغييراتى در كميت پيدا كرده باشد و حالا آن تغييرات كمّى تبديل به تغيير كيفى شده باشد ؛ نه ، اينجا در واقع جوهر جديد پيدا شده و جوهرى بر جوهر سابق اضافه شده ؛ يعنى آنچه در سابق در مادهء معدنى بوده الآن در نبات وجود دارد بعلاوهء اينكه يك حقيقت با يك سلسله خواص ديگر پيدا شده است . اگر ما مىگوييم شئ تغيير كمّى پيدا مىكند يعنى استعداد ماده تكامل پيدا مىكند تا مىرسد به مرحله‌اى كه صورت جديد پيدا مىكند . اين تبديل جوهر به جوهر است « 1 » .\r\nبعد نبات سير تدريجى مىكند « 2 » مىرسد به حيوان . حيوان همه خصلتهايى را كه نبات دارد داراست بعلاوهء خصلتهاى جديدى كه در نبات نبود . اسمش را مىگذارند « تبديل كميت به كيفيت » ؛ بسيار خوب ، ماهيتش عوض شده است يا نه ؟ اگر عوض شده ، حتما يك بارقهء ديگرى در ذات جوهرش اضافه شده ، يعنى اين طور نيست كه جوهر همان جوهر است و فقط خاصيتها كم و زياد مىشود ، كه فلسفه اينها بر اين اساس است كه ماده همان مادهء اولى است ولى بعد در اثر اينكه مكتسبات اضافه مىشود [ آثار عوض مىشود 
  ] و اين چيزى كه شما مىگوييد ماهيت جديد ، همان مكتسبات گذشته است . « مكتسبات گذشته » يعنى چه ؟ شما كه خودتان مىگوييد\r\n\r\n\r\n\r\n\r\n","description":"","footnote":"\r\n( 1 ) . - ممكن است آنها بگويند شما اسمش را « تبديل جوهر به جوهر » گذاشته‌ايد و الّا اين كيفيت جديد است نه جوهر جديد .\r\nجواب : جواب اين حرف خيلى روشن است . اين وضع تازه كه شما اسمش را گذاشتيد « كيفيت » آيا ماهيتش عوض شد يا نشد ؟ اگر ماهيتش عوض نشد دليلى ندارد كه خواص و آثارش عوض بشود و حال آنكه خودشان هم تعبير مىكنند كه ماهيتش عوض شده است و اين چيز ديگرى است و لذا مىگويند قانونش بايد قانون ديگرى باشد . حالا اگر بگوييد در لفظ خيلى سختگيرى نكنيد و هرچند كه مىگويند ماهيتش تغيير مىكند ولى مقصود همان كيفيت است ، جوابش اين است كه : همهء حرفهاى ما در فلسفه همين است كه « كيفيت » كه شما آن را به صورت « عرض » تلقى مىكنيد ، اين عرض تابع اصل و موضوع خودش است و تا در اصلش تغيير پيدا نشود محال است كه در آن تغيير پيدا بشود ، منتها شما كيفيت را مىبينيد و اصلش ( جوهر ) را نمىبينيد ؛ يعنى اين تغيير كيفى دليل بر تغيير جوهرى است .\r\n( 2 ) . حالا به قول اينها همهء نباتها داراى يك جوهرند ، ولى به قول مرحوم آخوند در هر مرحله‌اى جوهر نبات تغيير كرده ولى يك جا تغييرش شديد است .\r\n","page_name":" 581 ","page_number":581},
  {"content":"\r\n\r\nماهيت عوض شده است « 1 » .\r\nپس حرف ما اين است : اينها كه گفتند تبديل كميت به كيفيت ، خواستند بگويند تغيير كمّى باعث تغيير عظيم در شئ مىشود و اين تغيير عظيم را اينها با اين لفظ بيان\r\n\r\n\r\n\r\n\r\n","description":"","footnote":"\r\n( 1 ) . - آنها كه ماهيت را به اين معناى فلسفى به كار نمىبرند .\r\nجواب : به هر معنى بگويند ، بالاخره يا جوهر تغيير كرده و يا عرض ؛ اگر جوهر تغيير كرده باشد كه فهو المطلوب و اگر عرض تغيير كرده باشد ، عرض كه بى خود تغيير نمىكند .\r\n- عرض تغيير كرده يعنى ماده است و ماده كه تغيير كند آثارش هم تغيير مىكند .\r\nجواب : ماده تغيير نمىكند ، ماده در ماده بودنش لا يتغير است .\r\n- در ماده بودنش نه ، اوضاعش تغيير مىكند ، اتمها به شكلى بودند ، بعد شكلش تغيير مىكند .\r\nجواب : خوب ، شكلش تغيير كند ، چرا ساير اعراضش تغيير مىكند و مثلًا تغيير « وضع » منجر به تغيير « كيف » بشود ؟\r\n- اين خاصيت ماده است .\r\nجواب : خاصيت ماده اين است كه كار گزاف صورت بگيرد ؟ اگر ماده مبدأ اين تغيير است چرا اول نبوده ؟\r\n- چون اول شكل ديگرى داشت .\r\nجواب : شكل ، خودش اثر ماده است . همهء اين آثار مربوط به آن جوهرى است كه اين حركت و تغيير در آن پيدا مىشود . آن جوهر يا در جوهر خودش تغيير مىكند يا نمىكند ؛ اگر تغيير نمىكند تمام خصلتها از آن اوست .\r\n- جوهرى در كار نيست ، ذرات اتم است .\r\nجواب : همان ذرات اتم جوهر است يا عرض ؟\r\n- جوهر .\r\nجواب : خوب ، اين جوهر در جوهريت خودش تغيير مىكند يا نه ؟ در جوهريت خودش تكامل پيدا مىكند يا نه ؟\r\n- همهء خصوصيات مربوط به وضع اتمهاست ، اگر اين اتم اينجور قرار بگيرد يك خاصيت دارد و اگر آن جور قرار بگيرد خاصيت ديگرى دارد .\r\nجواب : يك خاصيتى مقارن با خاصيت ديگر باشد غير از اين است كه « دارد » . مثلًا اگر يك شكل هندسى داشته باشيم مانند مربع ، بگويند خاصيت مربع چهارگوش بودن است خوب اين خاصيت هندسى آن است ، شما ديگر نمىتوانيد بگوييد اين شئ اگر مربع باشد شيرين است و اگر كروى باشد تلخ است .\r\n- اين همان وضعى است كه در داخل اتمها وجود دارد .\r\nجواب : داخل اتمها چيست ؟ صحبت سر تفسير همين است . مثلًا اگر الكترونها 15 باشد فلان حالت پيدا مىشود ، آيا اين خاصيت عدد است ؟ يا اينكه ذاتش در حالت 10 بودن الكترون يك ذات و جوهر است و در حالت 25 بودن ذات ديگر ؟ و الّا تنها كم و زياد شدن عدد بدون تغيير ذات چطور ممكن است منجر به تغيير كيفيت شود ؟ كميت يك مقوله است و كيفيت مقوله ديگر و محال است كميت تبديل به كيفيت بشود . ما داريم تحليل مىكنيم و در اين تحليل مىگوييم : اگر آنچه كه در ماده تغيير مىكند فقط عدد باشد ( حرفى كه فيثاغورس گفته ) عدد نمىتواند جز خاصيت عددى داشته باشد ، عدد ديگر خاصيت كيفى نمىتواند داشته باشد ، ولى اين شئ وقتى داراى يك سلسله خاصيتهاى كيفى مىشود ، غير از كمّى ، خاصيتهاى كيفى گزاف نمىتواند باشد ، [ اما 
  ] همين\r\n","page_name":" 582 ","page_number":582},
  {"content":"\r\n\r\nكردند . مثلًا مىگويند آب شد بخار ، و اسم اين را مىگذارند « تبديل كميت به كيفيت » ؛ يعنى بالا رفتن حرارت آب ، و همان كميت درجهء حرارت تبديل [ شد به 
  ] كيفيت ( كه حرف بىمعنايى است ) . چون اين اصل را اينها در طبيعت ديده‌اند كه اشياء داراى يك ماهيتند و در يك جريانهايى تدريجا همان ماهيت ممكن است تغيير كمّى پيدا كند و وضعش عوض نشود و آثار همان آثار باشد ، ولى كم كم اين تغيير كمّى زياد شود تا يك مرتبه واقعيتى به وجود مىآيد با يك سلسله خصلتهاى نو ، همان خصلتهاى قديم را هم دارد ولى يك سلسله خصلتهاى جديد پيدا مىكند ، اينها با كلمهء « تبديل كميت به كيفيت » خودشان را خلاص كردند . اما ما در پاسخ مىگوييم خصلتهاى نو مبدأ نو مىخواهد و در اينجا بر همان مبدأ اولى چيزى اضافه شده است يعنى مبدأ اولى در ذات خودش چيزى بر او اضافه شده است كه داراى خصلتهاى جديد شده است . ماده اگر زنده شد اينجور نيست كه همان مادهء سابق است در همان حد وجودى سابق ، منتها همان خصلتهايى كه اول داشت مثلًا قوهء جاذبه ، قوهء دافعه ، همين خصلتها كم كم زياد شد ، يك مرتبه شد موجود جاندار با خصلتهايى كه اصلا در بىجان وجود ندارد : خصلت جذب مواد از بيرون ، خصلت توليد مثل و امثال آن . اينجا يك چيزى به وجود آمده است با خصلتهاى جديد . پس تفسير صحيح اين وضع اين است كه ماده در آن حركاتى كه در او پيدا مىشود ( و به قول شما تغييراتش كمّى است و ما همان را هم كمّى محض نمىدانيم ) ، مىرسد به مرحله‌اى كه مستعد مىشود كه خودش چيز ديگر بشود و واقعيتش تكاملى پيدا كند يعنى بر نفس واقعيتش افزوده شود . اين حيات جزء جوهرش است . اينها كه ما مىبينيم ، آثار حيات است .\r\nفطرت در انسان همان امر الهى است ؛ [ بر وزن 
  ] فعله است ( و فعلة لهيئة ) يعنى گونه خاص از خلقت ابتدايى الهى در انسان ؛ يعنى آن مرحله كه انسان ، انسان شد ؛ فرق نمىكند كه انسان را تطور يافته از حيوان بدانيم به شكلى كه امروزيها مىگويند ، يا تكامل يافته به شكلى كه مذهب مىگويد . اينكه مذهب مىگويد : خميرهء انسان را چهل شبانه‌روز سرشتند و  « فَإِذا سَوَّيْتُهُ »  « 1 » ، معنايش آماده شدن است و الّا خداوند\r\n\r\n\r\n\r\n\r\n","description":"","footnote":"\r\nكه ببينيم مقارن با خاصيت كمّى واقع شد نمىتوانيم اين را مستند به آن بدانيم . در علم ممكن است مسامحه بشود و اين تعبيرات به كار رود ، ولى فلسفه اجازه نمىدهد كه چنين تعبيرات مسامحه‌آميز به كار رود .\r\n( 1 ) . حجر / 29 .\r\n","page_name":" 583 ","page_number":583},
  {"content":"\r\n\r\nمىتوانست بدون چهل روز خلق كند . پس ماده مىرسد به مرحله‌اى كه مستعد مىشود براى اينكه صورت جديد بپذيرد ، نه اينكه محصول مكتسبات گذشته به تدريج متراكم مىشود . كار مكتسبات گذشته اين است كه حداكثر استعداد ماده را اضافه مىكند تا مىرسد به مرحله‌اى كه فعليت جديدى پيدا مىكند . اين فعليت جديدى كه به انسان داده شده است ، فرقى كه با فعليتهاى ديگر دارد اين است كه امر الهى است . آقاى طباطبائى يك بحث خوبى در تفسير دارند ، مىگويند : قرآن هر جا كه « امر » مىگويد در خلقتهاى بىزمان است و هر جا كه « خلق » مىگويد در خلقتهاى زماندار است ، و اين توجه خوبى است .\r\nانسان چون تنها موجودى است كه رسيده است به مرحله‌اى كه استعداد وجود امرى دارد و به تعبير قرآن استعداد روح دارد ، دين كه فطرت است ، گونه‌اى از آفرينش است و هر چيز ديگرى كه فطرى باشد مانند عقل فطرى و اخلاق فطرى و حتى دوستى و عشق ، همهء اينها آثارى است كه مترتب مىشود بر آن مرحلهء خاص كه طبيعت و ماده داراى چنين آفرينشى مىشوند « 1 » .\r\nبه هر حال غرض اينها كه آمدند و چنين مسأله‌اى را تحت عنوان « تبديل كميت\r\n\r\n\r\n\r\n\r\n","description":"","footnote":"\r\n( 1 ) . سؤال : اين از خارج مىآيد ؟\r\nجواب : مقصودتان از « خارج » چيست ؟\r\n- خارج از ماده .\r\nجواب : بله ، حتما از خارج ماده مىآيد . اين حقيقتى است كه مثل خود ماده از بيرون افاضه شده است و به همان معنى كه وجود ماده قائم به غير است ، آن هم از بيرون افاضه شده است ، يعنى از جانب خدا .\r\n- خدا كه بىسبب بالاخره كارى انجام نمىدهد ، اين خود ماده است كه به شكلهاى مختلف در پى مىآيد .\r\nجواب : ماده كه به خودش نمىتواند مرتبهء وجودى بدهد . ماده ، ماده است . ماده الآن داراى يك درجه از وجود است كه اين درجه را با اينكه حفظ كرده داراى درجهء اضافه مىشود ، كه به بعضى از درجات كه مىرسد به مرحله تجرد مىرسد .\r\n- پس اين حركت جوهر چه كار مىكند ؟\r\nجواب : حركت جوهرى همين است .\r\n- پس حركت در ذات ماده است .\r\nجواب : ذات ماده حركت است ؛ يعنى ذات ماده از بيرون آمده . وقتى گفتيد « حركت اشتدادى » يعنى اشتدادش از بيرون آمده ، يعنى مرتبهء قبلى استعداد رتبهء بعد را دارد نه اينكه آفرينندهء مرحله بعد است . ماده خودش قابل است و هر مرتبه‌اش قابل مرتبهء ديگر است . ماده حتى نسبت به مرحله بعد خودش خالق و نگهدارندهء خودش نيست .\r\n","page_name":" 584 ","page_number":584},
  {"content":"\r\n\r\nبه كيفيت » تعبير كردند اين است كه از يك طرف خواستند يك اصل مادى ذكر كنند در صورتى كه اين از آن اصلهايى است كه بيشتر از آن مقدارى كه بتواند مادى باشد الهى است ، منتها اينها با كلمهء سادهء « تبديل كميت به كيفيت » خواستند خودشان را خلاص كنند .\r\nو حال آنكه اولًا كميت يك مقوله‌اى است متباين با كيفيت و محال است كميت به كيفيت تبديل شود . تعبيراتى كه در علم به كار بردن آنها به طور مسامحه‌آميز جايز است در فلسفه جايز نيست . در اين مورد حس ما اينجور مىبيند كه شئ تا مدتى تغييرات كمّى پيدا مىكند ، بعد هم مىبينيم يك كيفيات جديد پيدا شد . ما چون فقط محسوسات خودمان را بيان مىكنيم ، مىگوييم كميت تبديل شد به كيفيت ، يعنى تغييرات تا به حال كمّى بود ، حالا شد كيفى ، و ديگر كسى نمىتواند اشكال كند كه كميت ممكن نيست به كيفيت تبديل شود ، چون ما با مسامحه و در مقام بيان محسوسات چنين تعبير كرده بوديم ، ولى اين امر نبايد ما را در فلسفه هم به اشتباه بيندازد كه واقعاً كميت تبديل به كيفيت مىشود ، عدد مثلًا تبديل به شيرينى مىشود .\r\nچنين چيزى معنى ندارد . اين تعبير ساده‌اى كه اينها كردند ، واقع قضيه اين نيست .\r\n\r\nوجوه تباين منطق ديالكتيك با اصول اسلامى\r\nدر گذشته گفتيم كه اصول ديالكتيك هر يك به نحوى با اصول اسلامى ناسازگارى و تباين دارد . اكنون به وجه تباين هر يك از آنها با اصول اسلامى اشاره كنيم تا روشن شود اينكه مىگويند منطق اسلامى هم ديالكتيكى است ، سخنى نسنجيده و نادرست است كه از روى جهل و نادانى گفته شده است .\r\nاصل اول . اصل اول ديالكتيك اصل تضاد است . اصل تضاد به شكلى كه ماركسيستها بيان مىكنند و مىگويند هر چيزى بدون استثنا ( حتى « فكر » ) ضد خودش و نفى خودش را در درون خودش به وجود مىآورد ، با جاودانگى منافات دارد .\r\nاصل دوم اصل حركت است آن هم حركت عمومى به طورى كه هيچ استثنا ندارد و همه چيز را اعم از مجرد و مادى در بر مىگيرد . بر طبق اين اصل هيچ چيز ( حتى « علم » و « فكر » ) به يك حال باقى نمىماند . اين اصل هم به نحوى با جاودانگى و اينكه يك شئ ممكن است جاودان بماند منافات دارد .\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nاصل سوم اصل تكامل يا اصل تبدّل كميت به كيفيت است كه قبلًا هم دربارهء آن سخن گفتيم . اين اصل هم به نحو ديگر با اصول اسلامى تضاد و تباين دارد .\r\nگفتيم كه اگر تنها اصل تغيير مطرح بود چندان مهم نبود . ما هم اصل تغيير را به نحوى قبول داريم ، به اين معنى كه هر چه ماده و پديده است متغير است ولى قوانين ثابت هستند ، جامعه متغير و متكامل است ولى قوانين حاكم بر انسان و جامعه قوانين مشخص و ثابتى هستند ، همانطور كه داروينيزم و يا هر مكتب ديگرى كه قائل به تكامل انواع است اصل تكامل را شامل خود اين قوانين نمىداند و مىگويد قوانين تكامل ، ديگر متكامل نيست و از آغاز تا پايان عالم يكى است .\r\nاين اصل سوم يك حرفى دارد كه ماوراى همهء اين حرفهاست و آن اينكه هر تغيير كمّى به يك تغيير دفعى - و به قول اينها تغيير كيفى ( كه همان تغيير ماهوى است ) - منتهى مىشود و وقتى تغيير كيفى و ماهوى پيدا شد ديگر قوانينى كه قبلًا بر آن حاكم بود حاكم نيست ، بلكه قوانين جديدى بر آن حاكم است ، مثل آب كه قوانين مايعات بر آن حاكم است و همين كه تغييرات كمّىاش به حدى رسيد كه تبديل به بخار شد و تغيير ماهوى پيدا كرد ، ديگر قوانين مايعات بر آن حاكم نيست ، قوانين گازها بر آن حاكم است .\r\nبعد مىگويند جامعه هم همين‌طور است ؛ جامعه تغييرات كمّى پيدا مىكند تا به جايى مىرسد كه تغيير كمّى تبديل به تغيير كيفى مىگردد و ماهيت جامعه عوض مىشود ، و وقتى جامعه تغيير ماهيت بدهد ديگر ممكن نيست قوانينى كه مناسب وضع قبل بود ، براى دورهء بعدى هم مفيد و نافع باشد . اين اصل بيش از اصول ديگر ديالكتيك نياز به بحث و تأمل دارد . اينجاست كه آن مسأله‌اى كه ما به نام « مقتضيات زمان » مىگوييم ، پيش مىآيد . افراد مىگويند مقتضيات زمان فرق مىكند و وقتى مقتضيات زمان فرق مىكند قهراً قوانين حاكم بر جامعه بايد مطابق با مقتضاى زمان باشد . مسئله وقتى به اين صورت كلى طرح شود قابل پس و پيش كردن هست ، مىشود گفت مقصود از « مقتضاى زمان » چيست ؟ يا مىتوانيم بگوييم كه اگر بنا شود قوانين مطابق مقتضاى زمان باشد ، خود زمان بايد تابع چه باشد ؟ مگر شما براى زمان عصمت قائل هستيد ؟ يعنى جامعه به هر وضعى كه بود قانون هم بايد تابع آن بشود ؟ اين بدان معنى است كه قانون خودش را تابع خواستهاى مردم كند ، در صورتى كه يكى از كارهاى قانون اين است كه به زمان افسار بزند و آن را كنترل كند . يا مىتوانيم اين\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nسخن را كه خود ما مكرر گفته‌ايم بگوييم كه زمان هم [ ترقى و پيشرفت دارد و هم انحطاط و انحراف 
  ] ؛ يعنى بشر به حكم طبيعت ذاتى خودش كه محكوم غريزه نيست و اختيار و آزادى بر او حكومت مىكند و به حكم اين سعهء ميدانى كه دارد مىتواند به جلو برود ، مىتواند انحراف به راست يا چپ پيدا كند ، حتى مىتواند جامعه را متوقف كند يا عقبگرد داشته باشد ، و لذا جامعه‌هاى گذشته ترقى و انحطاط داشتند . زندگى حيوانات مثلًا زنبور عسل از چند هزار سال قبل تا به حال يك حالت يكنواخت داشته ، چون غريزه بر آنها حاكم است و عقل و آزادى و ابتكار در آنها نيست ، و حال آنكه بشر از آن زمان تا به حال هزار رنگ به زندگى خود زده است . بشر به حكم اينكه يك موجود انتخابگر و آزاد است و طرح زندگى خودش را مىريزد ، يك موجود جايز الخطايى هم هست ؛ به همان دليل كه پيشرو هست اشتباهكار هم هست . پس ما نمىتوانيم دربست تسليم مقتضيات زمان باشيم ، بلكه بايد تفكيك كنيم ، ببينيم در زمان چه چيزهايى به وجود آمده است كه اينها واقعاً براى بشر تكامل و كمال و سعادت است و چه چيزهايى پيش آمده است كه اينجور نيست .\r\nخوب ، اگر مسئله در حد مقتضيات زمان باشد ، اين جوابها و اين بحثها پيش مىآيد ، ولى اينها جنبه علمى ديگرى به مطلب مىدهند ؛ مىگويند وقتى جامعه تغيير كمّى پيدا مىكند و منتهى به تغيير كيفى مىشود ، اساساً ماهيت جامعه عوض مىشود و وقتى ماهيت جامعه عوض شد جبرا قوانين آن هم بايد عوض شود ، و تغيير ماهوى جامعه را همان تغيير نيروى توليد مىدانند ، و از نظر اينها وقتى ماهيت نيروى توليد عوض شد ، همه چيز در جامعه عوض مىشود و حتى انسان هم عوض مىشود .\r\nپس باز مىبينيم اصل سوم ديالكتيك با اصل مسلّم ما كه جاويدان ماندن يك سلسله افكار و قوانين است تباين و ناسازگارى پيدا مىكند .\r\nاصل چهارم همان اصل تأثير متقابل است . مفهوم اين اصل اين است كه هيچ چيزى در دنيا نيست كه در اشياء ديگر اثر نگذارد و يا از اشياء ديگر اثر نپذيرد ، بلكه هر چيزى تمام كيان خودش را از اشياء ديگر دارد ، يعنى وابستگى دارد به همهء اشياء ديگر . قدماى ما يك حرفى دارند كه از زمان هگل به اين طرف مورد قبول نيست و آن اينكه مىگفتند براى اشياء ذاتى هست ( حالا اعم از اينكه وجود باشد يا ماهيت ) و در مرتبهء زائد بر ذات ، روابط و اضافاتى . اصل تأثير متقابل را قدما هم قبول داشتند و كار به جايى مىرسيد كه وحدت عالم مطرح بود . حتى خود ارسطو مسئلهء وحدت عالم را به\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nدو [ شكل 
  ] مطرح كرده است كه يكى از آنها به اين نحو است : عالم حكم شخص واحد را دارد و اجزاء عالم به صورت يك سلسله اجزاء پراكنده‌اى نيست و يك دستگاه وابسته‌اى است و عالم يك كل تجزيه‌ناپذير است « 1 » ؛ يعنى اين يك فكر عوامانه و ابتدايى است كه گفته مىشود فلان شئ چرا خلق شد ، اگر نمىبود چه مىشد ؟ اين فكر ابتدا در ذهن مىآيد ؛ ولى نه ، هستى يك امر تجزيه‌ناپذير است ؛ يعنى امرش داير است بين « نبودن » يا « همه‌اش بودن » . اين حرف يك حقيقت مسلّم و غير قابل مناقشه‌اى است و همين حرف است كه از يك جاهايى سر درمىآورد كه براى بسيارى افراد به قول حافظ :\r\n در كارگاه هستى از كفر چاره‌اى نيست * آتش كرا بسوزد گر بولهب نباشد \r\nدر اين حد قدما هم قائل بودند كه همه چيز به همه چيز بستگى دارد . ولى آنها به اين شكل مىگفتند كه هر چيزى در مرتبهء ذاتش چيزى است كه وابستهء اشياء است ، هگل آمد و گفت واقعيت اشياء جز نفس وابستگى چيزى نيست . اينها ديگر اين حرف را كه اضافه و جوهرى داريم و عرضى و اين‌گونه حرفها قبول ندارند و مىگويند : اصلا هر چيزى جز اضافه چيزى نيست و واقعيتش اضافه و نسبت است . هگل كه روى همان انتزاعات ذهنى خودش حكم مىكند ، مىگويد ماهيت اشياء را همان اضافات تشكيل مىدهد . اينها ( ماركسيستها ) كه مدعى هستند فلسفهء هگل را تغيير دادند و به روى پا ايستاندند ، ديگر اين حرف را به آن صورت نمىگويند ولى از « اثر متقابل » سخن مىگويند . اينها هم ديگر آن حرف قدما را قائل نيستند كه براى اشياء يك ذاتى هست كه براى آن ذات آثار و اضافاتى هست ، بلكه مىگويند ماهيت هر چيز را رابطه با اشياء ديگر تشكيل مىدهد ، و به تعبير ما اگر گفته شود « ما هو ؟ » جوابش اين نيست كه مثلًا « الف و له رابطة مع ساير الاشياء » ، بلكه جوابش اين است كه مجموع روابط متقابلى است با اشياء ديگر .\r\nاز نظر اينها ماهيت يك شئ بستگى دارد با اشياء ديگر ؛ و از همين جاست كه مىگويند اينها در فلسفه‌شان اصل « هوهويّت » را انكار مىكنند . اصل هوهويّت مىگويد هر چيزى در مرتبهء ذاتش خودش خودش است ؛ اينها مىگويند هر چيزى\r\n\r\n\r\n\r\n\r\n","description":"","footnote":"\r\n( 1 ) . اين مطلب را آقاى طباطبائى نيز در يك جا از تفسير الميزان طرح كرده و رد شده‌اند .\r\n","page_name":" 588 ","page_number":588},
  {"content":"\r\n\r\nخودش عين ارتباط با اشياء ديگر است ، پس هيچ چيزى را ما به طور مطلق نمىتوانيم در نظر بگيريم ، هر چيزى ماهيتش وابستگى كامل دارد با شرايط محيطش ، اگر آن شرايط محيط را عوض كنيد ماهيتش عوض مىشود ، يعنى امكان ندارد شرايط محيط شئ را عوض كنيد و ماهيتش باقى باشد و خودش باشد .\r\nاز اينجاست كه اينها هميشه از شرايط عينى و ذهنى دم مىزنند و مىگويند شرايط عينى و ذهنى [ شئ 
  ] چيز ديگرى نيست ، بنابراين همه چيز نسبى است ؛ و حال آنكه ما دين را به عنوان يك امر مطلق مىگيريم و مثلًا نمىگوييم اسلام محصول شرايط عينى عربستان و شرايط ذهنى پيغمبر ( ص ) است . از نظر اينها چنين چيزى محال است كه يك فكر وابستگى خاص با شرايط محيط خود و شرايط روانى آورنده‌اش نداشته باشد ، و حتى راجع به نظريات علمى اين حرف را مىزنند . مثلًا اگر هگل فلان فلسفه را ابراز كرده است ، معنى ندارد اين فلسفه به طور مطلق درست باشد ، بلكه يك امرى است كه محصول خاص زمان و شرايط فكرى هگل است ، و از همين جا به خود آنها هم اشكال كرده‌اند كه ماترياليسم ديالكتيك هم محصول خاص زمان خودش است ، پس شما چرا آن را به صورت يك امر مطلق ذكر مىكنيد ؟ يعنى اصول چهارگانه شما يا اصول مطلقند و يا نسبى ، اگر مطلقند معنايش اين است كه همه چيز نسبى نيست ، و آنگاه سؤال مىشود كه علت استثناى اين اصول از مسئلهء نسبيت چيست ؟ چطور شد همه چيز در دنيا نسبى است جز اصول ماترياليسم ديالكتيك ؟ و اگر مطلق نيستند و نسبى هستند ، پس معنايش اين است كه مطلق در عالم وجود دارد چون معناى نسبى بودنش اين است كه در همه جا صادق نيست ، و آنجايى كه اين اصل ( هيچ چيزى در اين عالم مطلق نيست ) صادق نباشد نقيضش كه مطلق بودن باشد صادق خواهد بود . اين مسئله نظير « كلّ خبرى كاذب » است كه نمىتواند به عمومش باقى بماند ، يا بايد از اصل كاذب باشد و يا بايد در بعضى موارد صادق باشد و در بعضى موارد كاذب ، و بعمومه نمىتواند صادق باشد « 1 » . باز مىبينيم كه اصل چهارم ديالكتيك چگونه با اصول اسلامى ما تباين دارد .\r\n\r\n\r\n\r\n\r\n","description":"","footnote":"\r\n( 1 ) . - قانون ناظر به خودش نيست . اينها مىگويند كه اين چهار اصل بر جهان حاكم است و ديگر نظر به خود اين اصول و قوانين ندارد ، مانند « كلّ خبرى كاذب » است كه از خودش منصرف است .\r\nجواب : مثال « كلّ خبرى كاذب » شما را به اشتباه انداخت و تصور كرديد كه مسئله ، مسئلهء واقعيت و ثبوت است نه\r\n","page_name":" 589 ","page_number":589},
  {"content":"\r\n\r\n\r\n\r\n\r\n\r\n","description":"","footnote":"\r\nعالم اثبات . صحبت در اين است كه خود اين اصول بايد متغير و نسبى باشند و نمىتوانند اصولى مطلق و ثابت باشند .\r\n- ممكن است بگوييم اساساً قانونى و اصلى در كار نيست ، بلكه واقعيتى در خارج هست كه ما آن را دريافت مىكنيم .\r\nجواب : خود اين دريافت ، واقعيتى است يا نه ؟\r\n- آنها كه براى ذهن چيزى قائل نيستند .\r\nجواب : اين چه حرفى است ؟ ! بالاخره دريافت هم يك واقعيتى است . هر كسى كه يك نظريه‌اى مىدهد ، آن نظريه دريافتى است از خارج و واقعيت ، و خود اين دريافت به حمل شايع واقعيتى است ، و علم از آن علم است . دريافت از آن نظر دريافت است كه حيثيت ذات علم حيثيت ثبات است ، يعنى اگر ثبات نمىبود علم نبود . اين كه مىگوييد دريافت ، اين دريافت واقعيت ، علم است .\r\n- اين يعنى چه ؟ علم كى ؟\r\nجواب : علم ما .\r\n- خوب ، تا ما هستيم اين دريافتها را داريم ، يك شخص ديگر در شرايط ديگر يك دريافت ديگر دارد . اين كه مىگوييد « واقعيت علم » يعنى چه ؟ علم مگر يك واقعيت مجرد دارد ؟ اگر « روح » بگوييد ، بله يك واقعيت مجرد دارد ، ولى علم كه ديگر چيزى نيست ، يك سلسله قوانين است در خارج . تا ما هستيم اين قوانين به ما وابسته است ، ما كه رفتيم ديگر واقعيتى وجود ندارد .\r\nجواب : اگر قوانين در خارج است ، به شما كه وابسته نيست ، آن كه علم نيست ، معلوم بالعرض شماست . قانون كه شما مىگوييد ، در خارج است ؟\r\n- نه .\r\nجواب : در كجاست ؟\r\n- قانون ، هيچى ، يك دريافتهايى است كه ما از خارج داريم .\r\nجواب : شما مىگوييد « قانون » . در خارج كه قانون وجود ندارد ، چون قانون يك كليت است و اين كليت را ذهن به اشياء مىدهد . در خارج مثلًا آهن و حرارت و انبساط وجود دارد ، اين آهن در اينجا و آن آهن در آنجا وجود دارد ، و همچنين حرارت و انبساط وجود دارد ، بعد ذهن است كه به اينها كليت مىدهد و مىگويد : « هر آهنى در اثر حرارت انبساط پيدا مىكند » . اين حقيقت با اين وصف ( كليت ) جز در ذهن ما در جاى ديگرى كه نيست . البته منشأ انتزاعش در خارج است . حالا همين اصل ، همين قانون كه مىگوييد « هر آهنى در اثر حرارت منبسط مىشود » از نظر شما يك پديدهء مادى هست يا نيست ؟\r\n- كليتش پديدهء مادى نيست . پديدهء مادى ، جزئىهاى اين قانون است .\r\nجواب : آنها كه به غير مادى معتقد نيستند .\r\n- يك امور اعتبارى و انتزاعى است .\r\nجواب : كليت كه يك واقعيتى است ؛ يعنى چه كه انتزاعى است ؟ يعنى كليت يك وجود مجازى است ؟\r\n- در ذهن بله ؛ در ذهن يك اعتبارى بيش نيست .\r\nجواب : خود اعتبار هم در ذهن يك واقعيتى است ؛ معتبر واقعيت ندارد ، ولى خود اعتبار كه واقعيتى است . تازه\r\n","page_name":" 590 ","page_number":590},
  {"content":"\r\n\r\n\r\n\r\n\r\n\r\n","description":"","footnote":"\r\nكليت اعتبار نيست ؛ يعنى اگر در ذهن ، كلى قابل انطباق بر كثيرين است ، معنايش اين نيست كه چنين اعتبارى مىشود و واقعاً جزئى است ؛ نه ، در ذهن يك خصوصيت و نحوهء وجودى دارد [ كه قابل انطباق بر كثيرين است 
  ] و لذا مىگوييد ظرف عروض و ظرف اتصافش هر دو ذهن است . همين‌جور كه انسان در ذهن وجود دارد ، كليت هم به عنوان صفت اين موجود ذهنى الآن در ذهن وجود دارد . بنابراين كليت در ذهن يك امر واقعى است نه اعتبارى . حالا ، اگر شما علم را به حمل شايع ماده بدانيد ، همچنانكه اينها مىدانند چون به غير ماده عقيده ندارند ، پس بايد علم هم متغير و متحول و نسبى باشد ، همچنانكه آب جوى در دو لحظه يكى نيست و خودش نيست .\r\n- وقتى كه يك شئ را با شرايط خاصى دريافت كرديم و مثلًا پذيرفتيم كه آب در صد درجه چنين حالتى دارد و در دويست درجه چنان ، البته با اين مقتضيات و شرايط ، هميشه همين حكم ثابت است و نمىشود گفت با اين خصوصيات و شرايط حكم ثابت نيست . بله با يك شرايط ديگر علم تغيير مىكند ، ولى اين علم با اين برداشت ، با اين خصوصيات ، همچنانكه در خارج ثابت است ، براى ما ( در ذهن ) هم ثابت است .\r\nجواب : توجه نكرديد به مطلب . يك وقت شما يك برداشتى داريد ، يك برداشت خاص ، مثلًا مىگوييد در شهر قم در زمان معين با درجهء حرارت معين آب تغيير مىكند ، بعد مىگوييد برداشت من تنها همين است ، شرايط آن كه عوض بشود علم من هم عوض مىشود و به تعبير صحيح‌تر علم ديگرى براى من پيدا مىشود . پس علم شما از همان اول هم اطلاق نداشت و فقط براى يك موجود نسبى بود و در شرايط خودش هم هميشه صادق است . مثلًا اگر بگوييم « ارسطو شاگرد افلاطون بوده است » ، شاگردى ارسطو براى افلاطون در آن مدت بيست سال معيّن بوده ، ولى اين سخن كه ارسطو در آن مدت زمان شاگرد افلاطون بوده است ، آيا در اين زمان هم صادق است يا نه ؟ مسلما صادق است .\r\nحالا مىآييم سر حرف اينها و اصول ديالكتيك را مورد بحث قرار مىدهيم ؛ مىپرسيم آيا اين اصول ، برداشتى از يك واقعيت نسبى است يا نه ؟ يعنى آيا اين اصول يك چيزى است كه مىتواند يك چيز ديگر در بيست سال بعد جاى آن را بگيرد از باب اين كه شرايط تغيير مىكند ، يا نه ، همين‌جور كه در مثال گفتيم علم ما مربوط به شرايط محدود زمانى و مكانى بود و وقتى شرايط تغيير مىكرد علم اول صادق بود ولى علم ديگرى پيدا مىشود ، پس علم ما تغيير مىكند به معناى اينكه معلوم ما تغيير مىكند ؟\r\nتغيير علم به اعتبار تغيير معلوم را ما هم قبول داريم ولى آن علم ديگر كه جاى علم قبلى مىنشيند به معلوم ديگرى تعلق دارد و علم اول نسبت به معلوم خودش هميشه صادق است ؛ يعنى علم اول نسبت به شرايط سابق خودش در زمان بعد و تا هزاران سال ديگر هم صادق است ؛ يعنى شرايط مربوط به ديروز بود ، علم هم مربوط به ديروز بود ، ولى علم من نسبت به شرايط ديروز هميشه صادق است ، شرايط جديد كه پيدا شد علم جديدى آمد و علم قديم بر صدق خودش باقى است . اين حرفى است كه در اينجا مىگوييم .\r\nولى اينها يك حرف ديگرى در اينجا دارند و آن اين است : همانطور كه نفس معلوم عوض مىشود ، نفس علم هم بايد عوض شود ؛ يعنى خواه معلوم ثابت باشد يا متغير ( كه البته متغير است ) علم به اعتبار اينكه خودش محكوم قوانينى است كه واقعيت محكوم آن قوانين است ، نفس علم حتى نسبت به آن شرايط محدود نمىتواند باقى باشد يعنى علم شما به امر ديروز و شرايط ديروز با همان قيود ، نمىتواند امروز هم صادق باشد ، امروز نسبت به همان شرايط هم بايد متغير باشد . بنابراين ، اين حرف شامل تمام علمهاى عالم مىشود از جمله علم به اينكه همه چيز متغير است ، از باب اينكه خود اين علم يكى از چيزهاست و يكى از آن پديده‌هاست پس نمىتواند ديروز\r\n","page_name":" 591 ","page_number":591},
  {"content":"\r\n\r\n\r\n\r\n\r\n\r\n","description":"","footnote":"\r\nصادق باشد و امروز هم همان‌طور صادق باشد .\r\n- اگر ما علم را انعكاس خارج دانستيم و گفتيم خارج هميشه در تغيير و تحول است ، بنابراين ثبات اين علم [ نبايد 
  ] باشد چون فرض اين است كه خارج هميشه در تغيير است و علم هم جز انعكاس خارج چيز ديگرى نيست .\r\nجواب : اولًا علم انعكاس خارج نيست ؛ انعكاس مقدمه‌اى است براى علم ، و معناى آن اين است كه يك صورت را در يك لحظه در ذهن ثابت نگه مىدارد و لهذا علم است و اگر صورت ذهنى تغيير كند علم نيست . مثال آن درست مثال دوربين عكاسى است . دوربين عكاسى يك منظرهء متغير را ثابت نگه مىدارد ؛ يعنى اگر بنا بشود دوربين عكاسى به موازات خارج تغيير كند آنوقت دوربين عكاسى فايده‌اى ندارد چون فايده دوربين عكاسى اين است كه يك وضع خاص را ثابت نگه مىدارد و هرچه تغييرات در « معكوس » حاصل شود ، عكس به حال خود ثابت است . اگر بنا شود « عكس » به موازات تغييرات « معكوس » تغيير كند مثل آينه مىشود ، آينه مىتواند چيزى را ثابت نگه دارد ؟ نه .\r\n- اگر آنها گفتند علم همين است چه مىگوييم ؟\r\nجواب : آخر فرض اين است كه علم يك حالت ثباتى دارد ، اين را شما چه مىگوييد ؟\r\n- حالا آيا واقعاً آنها قائل به ثباتى براى علم هستند يا علم را تنها انعكاس خارج مىدانند ؟\r\nجواب : آنها ممكن است علم را تنها انعكاس بدانند ولى اين نظر حتما درست نيست و ما جواب مىدهيم . مسئلهء علم ، بعد منجر به اين مىشود كه تكليف حقيقت و خطا چه مىشود ، چون اينها مىخواهند بگويند يك شئ نسبت به همان حالتى كه علم نسبت به آن حالت بوده است خطاى خودش را دربر دارد و تبديل به خطاى خودش مىشود چون تبديل به ضد خودش مىشود . اين مسئله براى آنها ايجاد اشكال كرده ، لذا آمدند بحث حقيقت متحول و متكامل را طرح كردند كه حقيقت [ تحول 
  ] پيدا مىكند ، كه ما اين بحث را در اصول فلسفه درست شكافتيم و چهار معنى براى « تحول حقيقت » ذكر كرديم و ثابت كرديم كه به هيچ معنى از معانى ، تحول حقيقت معنى ندارد .\r\n- آيا مىتوانيم اشكال را به سبك ديگر طرح كنيم و به جنبهء علم كار نداشته باشيم و بگوييم اينكه حكم مىكنيم همهء اشياء در حال تغيير است ، يعنى اشياء در خارج در حال تغييرند ، اما « كونه فى حال التغيير دائماً » صرف‌نظر از علم ما يك حقيقت ثابتى است ، پس همه چيز در حال تغيير نيست و شئ ثابت هم داريم ؟\r\nجواب : نه ، اين اشكال درست نيست ، چون مىتوانند روى حرفهاى خودمان جواب بدهند كه اين يك امر انتزاعى است و يك چيز ديگرى غير از تغيير نيست ؛ مثل اين است كه بگوييم انسانى داريم و « كون هذا انسانا » داريم . « كون هذا انسانا » يك امر ديگرى است . حداكثر اين است كه همان بحث حركت توسطى و حركت قطعى به ميان مىآيد كه براى هر تغييرى دو جنبه مىشود در نظر گرفت ، يك جنبهء سيلان و يك جنبهء ثبات ؛ يعنى در هر تغييرى خود تغيير در تغيير بودن خودش ثابت است . معنايى كه آقاى طباطبائى از حركت توسطيه مىكنند اين است كه : شئ در تغيير است ولى خود تغيير در تغيير بودن خودش ثابت است . اين مطلب را مرحوم آخوند هم در يك جا به تعبير ديگر بيان مىكند و مىگويد در تقسيماتى كه در باب وجود مىشود ، هميشه احد القسمين به اعتبارى شامل قسيم خودش مىشود . مثلًا اگر مىگوييم موجود يا ذهنى است يا خارجى ، خارجى به اعتبارى شامل ذهنى هم هست ، يعنى در عين اينكه دو قسيم هم هستند ، باز وجود ذهنى خودش نوعى از وجود خارجى است ؛ و همچنين\r\n","page_name":" 592 ","page_number":592},
  {"content":"\r\n\r\n\r\n\r\n\r\n\r\n","description":"","footnote":"\r\nقوه و فعل كه قوه باز نوعى فعليت است . همچنين موجود تقسيم مىشود به ثابت و متغير ، و هر تغيرى به نوعى [ ثبات 
  ] است ، يعنى متغير در متغير بودنش ثابت است نه متغير ، چون ثبات هر چيزى به حسب خودش است . لهذا اين اشكال به آنها وارد نيست ، چون اين گونه ثبات عين تغيير است و چيز تازه‌اى نيست . « ثبات تغيير » معنايش اين است كه تغيير تبديل به لا تغيير نمىشود ، نه اينكه واقعاً دو چيز داريم كه يكى متغير است و ديگرى ثابت .\r\n","page_name":" 593 ","page_number":593},
  {"content":"\r\n\r\n\r\n« از خود بيگانگى » فوئرباخ تا « ماترياليسم تاريخى » ماركس از مادىگرايى فلسفى به مادىگرايى اقتصادى\r\nدر اين فصل كوچك كه آندره پىيتر تحت عنوان از « مادىگرايى فلسفى به مادىگرايى اقتصادى » مطرح كرده است چنين مىخوانيم « 1 » :\r\n« معهذا استفاده از نظريات فوئرباخ توسط ماركس و انگلس به همين جا محدود نمىشد و نمىتوانست هم محدود شود . « بشرگرايى واقعى » آنان نمىتوانست به يك\r\n\r\n\r\n\r\n\r\n","description":"","footnote":"\r\n( 1 ) . اين كلمات و اين واژه‌هايى كه در اين قسمت به كار رفته است همه معنى دارد ؛ و نيز اينكه اينها تعبير « سوسياليزم علمى » را به كار مىبرند مقصودشان اين است كه تمام اين ايده‌ها را اگر كسى از اين راه كه ما مىگوييم دنبال نكند ، مىشود خيالى ، هرچند همان هدفهاى ما را دنبال كند ، چون تنها ديد اجتماعى ما ديد علمى است و غير آن خيالى است ، مثلًا كسانى كه طرفدار سوسياليزم‌اند ولى بدون اينكه توجه كرده باشند كه سوسياليزم با اقتصاد ارتباط دارد همين قدر مىگويند سوسياليزم بايد برقرار شود ، بدون اينكه شرايط اجتماعى و اقتصادى را در نظر بگيرند ، يا مثلًا كسانى كه طرفدار عدالت هستند ، همگى داراى ايده‌هاى خيالى هستند . معتقدند هر كس كه از اول عالم تا به حال طرفدار عدالت بوده ، در واقع طرفدار يك رؤياى بىاساس بىپايه و طرفدار چيزى بوده كه امكان وقوع نداشته است زيرا اينها سير تحولات اجتماعى را در نظر نگرفتند لذا رؤيايى فكر مىكردند و حرفهاى آنها ارزش واقعى و عملى ندارد .\r\n","page_name":" 594 ","page_number":594},
  {"content":"\r\n\r\nنمايش صرفاً مرامى از انسان و جهان محدود شود . آنها قصد داشتند يك موجود اجتماعى مجسم در زمان را جايگزين موجود انتزاعى فوئرباخ كنند . احساس مذهبى كه فوئرباخ آن را همچو رويايى بيرون از زمان تصور مىكرد و براى مريدان وى تبديل به يك محصول اجتماعى مىشد وابسته به شكل معينى از جامعه بود و براى الغاى آن احساس مىبايستى ابتدا آن جامعه را نابود كرد .\r\nبنابراين آنها از انتقاد دينى به انتقاد اجتماعى مىگذشتند و از مادىگرايى فلسفى به مادىگرايى اقتصادى . » « 1 »\r\nدر اين فصل نظر مؤلف بر آن است كه سير تفكر ماركس را بيان كند كه چه چيزهايى را از فوئرباخ اقتباس كرده و چه تطور و تحولى را خودش ايجاد كرده است .\r\nقبلًا ديديم كه مسألهء بشرگرايى را فوئرباخ مطرح كرد و مدعى شد كه دين سبب از خود بيگانگى بشر شده است و بشر آنچه را كه خود داشت به موجود ديگرى كه خود آن را خلق و فرض كرده بود نسبت داد ، بنابراين انسان بايد به خود بازگردد و خودش خداى خودش باشد . اين نوعى انسان‌گرايى است كه فوئرباخ به آن معتقد بوده و ماركس هم از او اقتباس كرده است . ولى ماركس در اين حد متوقف نشد ، چون انسان‌گرايى فوئرباخ به تعبير آندره‌پىيتر يك نوع انسان‌گرايى انتزاعى يا رؤيايى است يعنى پايه و اساسى ندارد ؛ توجيه نكرده است كه چرا انسان از خود بيگانگى دينى پيدا مىكند و از چه راهى بايد با آن مبارزه كرد ، همين‌قدر گفته است كه انسان از خود بيگانه مىشود ، گويى خود به خود و به طور اتفاقى چنين حالتى پيش مىآيد و مثلًا بعد هم مىشود با عزم و تصميم انسان را به خودش بازگرداند . كأنّه طرز تفكر فوئرباخ چنين چيزى بود . ماركس ضمن اينكه انسان‌گرايى را از فوئرباخ استفاده كرد خواست آن را از صورت يك امر انتزاعى به صورت يك امر مجسم يعنى به صورت يك امر خارجى و عينى درآورد . ماركس به اينجا رسيد كه انسان‌گرايى به معناى كلى معنى ندارد ، زيرا از نظر ماركس انسان نوعى امرى انتزاعى است ؛ انسان در طبقه هويّت پيدا مىكند . لهذا از نظر ماركس همه چيز ماهيت طبقاتى دارد ، زيرا خود انسان در هويت خود ماهيت طبقاتى دارد ، پس انسان دوستى عام هم بىمعنى است ، بر خلاف اسلام كه به فطرت قائل است و انسانيت را در نوعيت خود جستجو مىكند ، ماهيت\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 30 .\r\n","page_name":" 595 ","page_number":595},
  {"content":"\r\n\r\nفوق طبقاتى دارد و مقوله‌هاى فرهنگى و انسانى از علم و اخلاق و هنر و فلسفه و دين مىتواند ماهيت فوق طبقاتى داشته باشد .\r\nبدين ترتيب ماركس از انسان‌گرايى كه يك امر كلى بود به طبقه‌گرايى عبور كرد و اما در مورد اينكه ريشهء اين امر چيست و چطور مىشود كه از خود بيگانگى پديد مىآيد گفت اين « از خود بيگانگى » معلول وضع خاص اقتصادى است كه بر اساس استعمار و استثمار است . اين بت را [ كه باعث از خود بيگانگى انسان مىشود 
  ] گروهى به خاطر سودجويى و گروهى نيز به علت نااميدى از همه جا و جستجو كردن يك مايه تسلّى به وجود آورده‌اند ؛ و اين وضع را بايد از بين برد تا دين از بين برود . اگر اين وضع از بين برود دين هم وجود نخواهد داشت و تا اين وضع از ميان نرود دين وجود دارد . پس نمىتوانيم بدون اينكه دست به تركيب جامعه بزنيم دين را از بين ببريم و لهذا مبارزه با دين در درجهء دوم قرار مىگيرد ، به اين معنى كه نخست بايد با علتش مبارزه كرد . اين است كه توجه به انسان در مكتب ماركس ، توجه به يك طبقهء خاص است ، همان طبقهء محروم . در واقع انسان پيشرو انسان تحصيل كرده نيست ، بلكه انسان وابسته به ابزار توليدى جديد است . و اما اينكه چرا انسانهايى وابسته به ابزار توليدى جديد مىشوند و عده‌اى وابسته به ابزار توليدى كهنه ، براى اينكه آن كسى كه منافعش در ابزار توليدى كهنه است ، قهراً به آن گرايش پيدا مىكند و آن كه منافعش در جهت ديگر است گرايش او هم به همان طرف [ خواهد بود 
  ] . و لهذا روشنفكر از نظر ماركس آن گروهى است كه در جامعهء خود آنتىتز را تشكيل مىدهد . هميشه گروه تز كه گروه سابق است طبعا به حكم وضع طبقهء خودش در گروه تاريك فكر قرار دارد ؛ و در مسلك اينها از جنبهء روشنفكرى مسئلهء علم و فرهنگ مطرح نيست كه بگوييم هر كس معلوماتش زياد است روشنفكر است و هر كس بىسواد است تاريك فكر است ، اين حرفها مطرح نيست . گروه وابسته به ابزار كهن ، آن كس كه وضع اجتماعيش وضع تز است ، خواه ناخواه تاريك فكر است ، يعنى طرفدار وضع كهن ، و آن كس كه وابسته به ابزار توليد جديد است يعنى منافعش در اين جهت است ، وضع اجتماعيش نوخواهى و تحول‌خواهى را اقتضا مىكند . پس انسان‌گرايى در مكتب ماركس تبديل مىشود به طبقه‌گرايى ، آن هم طبقه روشنفكر .\r\n\r\n","description":"","footnote":"","page_name":" 596 ","page_number":596},
  {"content":"\r\n\r\n\r\nيك پيشگام : موئيزهس و از خود بيگانگى بشر « 1 »\r\nمؤلف كوشش كرده كه يك حلقهء واسطى بين فوئرباخ و ماركس پيدا كند ، كه آيا اين تفاوتى كه ميان فوئرباخ و ماركس هست ، تمام اين فاصله را خود ماركس طى كرده يا نه ، قبل از ماركس كس ديگرى بوده و ماركس از او استفاده كرده است ؟ مىگويد : مقدارى از اين كار را يكى ديگر از هم شاگردىهاى ماركس به نام « موئيزهس » كه از پيروان چپ‌گراى هگل بود انجام داد . كار او در اين حد بود كه آمد گفت پول مايهء از خود بيگانگى بشر است ، پس دين در درجهء دوم قرار گرفت ، يعنى اساس پول است و نيز براى پول است كه دين به وجود آمده است ، استثمارگرها به خاطر استفادهء خودشان دين را به وجود آورده‌اند . پس نظام اجتماعى قائم بر مالكيت اختصاصى يعنى قائم بر حكومت پول است كه سبب از خود بيگانگى مىشود كه در اينجا مسئله مالكيت مطرح مىشود .\r\n\r\nآوردهء خاص ماركس\r\nدر اين فصل مىخواهيم ببينيم نظرياتى كه خود ماركس در اين زمينه آورده است و مخصوص خود اوست چيست . آندره پىيتر در اين باره چنين مىگويد :\r\n« ماركس ضمن دست‌اندازى بر مفهوم « از خود بيگانگى » به گسترش و تشريح آن پرداخت . ابتدا اين مفهوم را گسترش داد . فوئرباخ مىگفت انسان خدا را آفريده است . ماركس مىگويد همچنين انسان « دولت » ، « ميهن » ، « مالكيت » ، « سرمايه » ، . . . را آفريده است و انسان همواره نسبت به اين بتها از خود بيگانه مىشود و خود را فداى آنها مىسازد : شهروند نسبت به دولت ، سرباز به پرچم ، كارگر به سرمايه . . . پس بايد به از خود بيگانگى دينى ، از خود بيگانگى سياسى و از خود بيگانگى اقتصادى و اجتماعى را اضافه كرد .\r\nدر مورد توضيح اين حالتهاى از خود بيگانگى گوناگون كه چرا بشريت چنين بتهايى براى خود مىسازد و چه كسى آنها را مىآفريند ، ماركس پاسخ مىدهد كه كافى\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 30 .\r\n","page_name":" 597 ","page_number":597},
  {"content":"\r\n\r\nاست وضع اجتماعى يا به طور دقيقتر وضع نيروهاى مادى مورد توجه قرار گيرد . » « 1 »\r\nپس يكى از كارهايى كه ماركس انجام داده تعميم « از خود بيگانگى » است ، زيرا فوئرباخ مىگفت فقط دين است كه انسان را از خود بيگانه مىكند ، اما ماركس دايرهء « از خود بيگانگى » را توسعه داد و گفت دولت و ثروت هم سبب از خود بيگانگى مىشود ؛ يعنى اينها هم بتهايى است كه بشر خود ساخته است و در مقابل آنها خضوع مىكند . پس تنها دين نيست كه سبب از خود بيگانگى بشر مىشود ، دولت هم مظهر از خودبيگانگى بشر است . دولت را خود بشر ساخته است و غافل شده است از اينكه دولت را خود او ساخته است و مصداق  « أَ تَعْبُدُونَ ما تَنْحِتُونَ »  « 2 » شده است . ثروت و مالكيت را هم خود بشر به وجود آورده و در مقابلش خضوع مىكند .\r\nكار ديگرى كه ماركس انجام داده است و از كار اولش مهمتر است اين است كه خواسته است علت و ريشهء از خود بيگانگى انسان را كشف كند . ريشهء از خود بيگانگى از نظر او همان نظام خاص اجتماعى و وضع ابزار توليد است و لذا براى يافتن ريشهء از خود بيگانگى مىگويد كافى است وضع اجتماعى يا به طور دقيقتر وضع نيروهاى مادى مورد توجه قرار گيرد ، كه مقصود از « نيروهاى مادى » نيروهاى توليدى و اقتصادى است . اينها مىگويند : دورهء اشتراكيت اوليه وضع زندگى اشتراكيت را ايجاب مىكرد ، چون نيروهاى مادى يعنى ابزار توليد در يك حالت ابتدائى بود كه ايجاب مىكرد بشر به همان صورت زندگى بكند يعنى علتى براى تفرق و تشتت و دو و سه طبقه شدن وجود نداشت ، چون ابزار بشر همان ابزار ابتدائى بود و بشر قدرت ذخيره كردن را نداشت ، مثلًا هر كسى كوشش مىكرد چيزى شكار كند و بعد همان را مىخورد ، مثل حيوانات كه دائماً در حال دانه پيدا كردن و مصرف كردن هستند و ذخيره‌اى برايشان باقى نمىماند . كم‌كم ابزار توليد « 3 » تكامل پيدا كرد و رسيد به مرحله‌اى كه انسان بتواند ذخيره كند ، مثلًا توانست كشاورزى كند و كشاورزى انسان را وابسته به زمين كرد و اين سبب شد كه بتواند بيش از مقدار مصرف فعلى\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ص 31 .\r\n( 2 ) . صافات / 95 .\r\n( 3 ) . البته اين « ابزار توليد » به معناى اعم است .\r\n","page_name":" 598 ","page_number":598},
  {"content":"\r\n\r\nتوليد كند و مقدار زائد را ذخيره كند ، بعد در همين مرحله بود كه به كشف جديدى رسيد و آن اينكه فهميد كه مىتواند انسان را هم در خدمت بگيرد ، لذا انسان را در خدمت گرفت و از نيروى او استفاده كرد ، بعد زمين و آب را هم به خود اختصاص داد . اين همان مرحلهء خروج از اشتراكيت ابتدائى و يك مرحله از تكامل ابزار توليد است . همين كه مالكيت اختصاصى بر ابزار توليد به وجود آمد هزاران چيز به همراه خودش آورد . يكى از آن چيزها دين بود ، چون نياز داشت به يك نيروى معنوى كه جلوى تعدى و پرخاش و انقلاب را بگيرد ، نيرويى كه از درون طبقهء محروم را قانع كند و به آنها بگويد اگر اينجا محروميت مىكشيد در دنياى ديگر جبران خواهد شد . بنابر اين وضع نيروهاى مادى كه تكامل پيدا كرد اين مرحله را به وجود آورد كه اين مرحله هم مشتمل بر چند دوره است : دورهء فئودالى ، دورهء بورژوازى ، سرمايه‌دارى و غيره « 1 » .\r\nابزار توليد ، بعد به حدى تكامل پيدا مىكند كه مالكيت اختصاصى در درون خودش نمىتواند وجود داشته باشد . از نظر ماركس سرمايه‌دارى ديگر نمىتواند وجود داشته باشد ، روى اين حساب كه دائماً مجبور به افزايش توليد و دچار بحران مىشود و خود به خود منقرض مىشود . پس باز ابزار توليد اقتضا مىكند كه در آينده مالكيت وجود نداشته باشد ، طبقه كارگر پيروز مىشوند و مالكيت اشتراكى برقرار مىشود . پس مسئلهء از خود بيگانگى و ريشهء آن و چارهء آن بستگى دارد به ابزار توليد ؛ يعنى ابزار توليد يك وقت اقتضا مىكند مالكيتى وجود داشته باشد و اقتضا مىكند همهء از خود بيگانگىها و توابع مالكيت كه به قول اينها روبناست وجود داشته باشد ، در شرايط ديگر ابزار توليد اقتضا مىكند كه مالكيت ديگر وجود نداشته باشد ، آن كه رفت همهء از خود بيگانگىها و روبناها از بين مىرود « 2 » .\r\n\r\n\r\n\r\n\r\n","description":"","footnote":"\r\n( 1 ) . پس اين مرحله ، مرحله‌اى است كه خود شامل چندين مرحله مىشود كه در بحث « ماترياليسم تاريخى » از آن بحث خواهد شد . اين مرحله مجموع مراحلى است كه ما بين اشتراكيت اول و كمونيسم قرار دارد . اينها تمام اين مراحل وسط را يعنى از دوره‌اى كه بشر از مالكيت اشتراكى ابتدائى رها شده و مالكيت اختصاصى پديد آمده است ، به يك اعتبار يك آنتىتز مىشمارند كه تزش مرحلهء اشتراكيت اوليه و سنتزش صورت تكامل يافته‌اى از اشتراكيت يعنى اشتراكيت ثانوى يا كمونيسم است .\r\n( 2 ) . اين اشتراكيت اولى يك امر اضطرارى بود ؟\r\nجواب : بله .\r\n- يعنى اجبارا و بدون ميل انجام مىگرفت ؟\r\nجواب : نه ، اين مثل اشتراكى بودن آهوان است ، يعنى علتى براى بروز اختلاف نيست .\r\n","page_name":" 599 ","page_number":599},
  {"content":"\r\n\r\nآندره پىيتر سپس در ادامهء مطلب از انگيزهء پيدايش اين بتها سخن به ميان آورده و مىگويد :\r\n« انسان اين بتها را به خاطر سودجويى و يا از روى نااميدى مىآفريند . مورد سودجويى مربوط به قدرتمندان است يعنى مربوط به كشيشان براى دين ، سياستمداران براى دولت ، تيمسارها براى ارتش و سرمايه‌داران براى مالكيت است ، مورد نااميدى مربوط به ضعفا و بيچارگان است كه به نوعى تسلّى ، قهرمانى يا اميد ماوراء روى مىآورند تا از زندگى بينواى خويش بگريزند . در اينجا يك بار ديگر دين ترياك مردم است . »\r\nدر اينجا ممكن است اين سؤال مطرح شود كه اگر اينها ماترياليسم ديالكتيك را اساس قرار نداده بودند و قبلًا خدا و ماوراء الطبيعه را نفى نمىكردند ، آيا باز هم در مورد دين چنين نظرى مىدادند كه براى توجيه اين‌گونه امور به وجود آمده است ؟ پاسخ اين است كه ماترياليسم ديالكتيك جز يك ماديت تحولى چيز ديگرى نيست ؛\r\n\r\n\r\n\r\n\r\n","description":"","footnote":"\r\nاينها كه انسان را مثل آهو نمىدانند ، بالاخره اختيارى براى او قائل هستند .\r\nجواب : اينها براى انسان متعالى هم اختيارى قائل نيستند چه رسد به انسانهاى اوليه . بله ، اين هست كه بالاخره انگيزه‌اى در كار بوده كه آنها را وادار به تعاون مىكرده ، يعنى به فطرتشان احساس مىكردند كه با تعاون و همكارى از گزند حيوانات درنده و ساير گزندها محفوظ مىمانند ، نظير انگيزه‌اى كه حيوانات را دور هم جمع مىكند و در كمال صفا و صميميت با هم زندگى مىكنند . انسان اوليه همچنين بود ، در درونش عوامل اختلاف وجود نداشت و به صورت يك « ما » زندگى مىكردند .\r\n- حيوانات كه همه اينطور نيستند ، بسيارى از آنها سر غذا و امور ديگر با هم دعوا مىكنند .\r\nجواب : مىشود گفت كه حيوانات به طبع اوليشان دعوا و نزاع نمىكنند و اين انسان است كه در اثر تبعيض و ساير محدوديتها اخلاق آنها را فاسد مىكند و انگيزهء دعوا و نزاع در آنها به وجود مىآورد و چيزى شبيه مالكيت اختصاصى براى آنها درست مىكند و دعوا و نزاع و كشمكش كه روبناى مالكيت اختصاصى است طبعا به وجود مىآيد .\r\nالبته اين هم هست كه دعوا و رقابت هميشه سر مواد غذايى نيست ، در حيوانات مقدار زيادى از دعواها سر امور جنسى است ، كما اينكه در انسان هم تنها به اشتراكيت در اموال ، اختلاف و نزاع بر طرف نمىشود و براى بشر آن مقدارى كه شهرت و جاه و قدرت و اينها ارزش دارد ، هرگز امور مالى ارزش ندارد . بنابراين چگونه مىتوان همهء امتيازها را در جامعهء كمونيستى از بين برد و مساوات كامل برقرار كرد به گونه‌اى كه هيچ علتى براى نزاع و اختلاف وجود نداشته باشد . مثلًا رهبرى جامعه كمونيستى را چگونه مىتوان بين همه بالسويه تقسيم كرد ؟ بنابراين براى اينكه ريشهء اختلاف كنده شود نياز به امر بالاترى داريم ، امرى كه با همه نسبت متساوى داشته باشد يعنى ايمان .\r\n","page_name":" 600 ","page_number":600},
  {"content":"\r\n\r\nماترياليسم ديالكتيك جز يك ديد مادى - آن هم به نحو خاص - دربارهء جهان چيز ديگرى نيست ؛ البته مستلزم نفى دين هم هست ، چون ماترياليسم طبعا دين را نفى مىكند . فوئرباخ هم به دليل اينكه ماترياليست بود دين را نفى مىكرد ، حتى يك قدم هم جلو آمد ، يعنى ماهيت دين را از نظر روانى توجيه كرد ، انسان را يك موجود دو سرشتى تشخيص داد كه داراى يك سلسله نيكيها و يك وجود متعالى و همچنين داراى يك وجود منحط است ، و بعد كه سقوط مىكند در وجود منحط ، اين تعاليهايى كه براى خودش وجود داشته ، اينها را در موجودى بيرون از خودش به نام خدا فرض مىكند .\r\nماركس هم مثل فوئرباخ خدا را نفى مىكند ولى در نحوهء توجيه با او فرق دارد . ماديهاى قبل هم دين را نفى مىكردند ولى خودشان را قانع كرده بودند به اينكه پيغمبران مردمان مصلحى بودند و بهترين راهى كه به نظرشان آمد اختراع كنند اين بود كه مردم را به يك سلسله امور غيبى سوق دهند . يك عدهء ديگر كه چنين خوش‌بينىاى هم به پيغمبران نداشتند ، مىگفتند ( العياذ باللّه ) آنها براى منافع خودشان اين كار را مىكردند ؛ يعنى به هر حال ريشهء دين را پيغمبران مىدانستند و مىگفتند ابتكارى است كه از ناحيهء يك گروه به نام پيغمبر صورت گرفته است . در اروپا به قول خودشان مطلب را به صورت علمىتر مطالعه كردند ، يعنى اين را كافى ندانستند كه دين را اختراع پيغمبران بدانند ، بلكه معتقد شدند كه يك زمينهء اجتماعى وجود داشته كه پيغمبران مظهر آن زمينه هستند و يا اينكه از آن زمينهء موجود استفاده كردند ؛ نه اينكه دين اختراع پيغمبران بود . همانهايى كه گفتند دين مولود جهل بشر است زمينه را در مردم خواستند جستجو كنند . فوئرباخ آمد زمينهء پيدايش دين را در يك امر روانى كه اسمش را « از خود بيگانگى » گذاشت تشخيص داد . ماركس آمد و يك درجه آنطرف‌تر رفت و گفت نه ، مسأله را تنها در يك امر روانى و به صورت امر روانى نمىشود توجيه كرد ، بلكه به صورت يك امر اجتماعى و اقتصادى بايد توجيه كرد .\r\nبنابراين لازمهء ماترياليسم - هر ماترياليسمى كه باشد - نفى دين است و در اين بحثى نيست ، بحث و اختلاف در توجيه پيدايش دين است . عده‌اى آن را مستند به پيغمبران مىدانستند ، فوئرباخ يك علت روانى براى آن درست كرد و ماركس آن را تعليل اجتماعى - اقتصادى كرد . آندره پىيتر سپس در ادامهء مطلب مىگويد :\r\n\r\n","description":"","footnote":"","page_name":" 601 ","page_number":601},
  {"content":"\r\n\r\n« پس كافى است وضع مناسبات مادى را تغيير داد ، آنگاه دين به خودى خود از ميان خواهد رفت . مبارزهء ضد دينى بايستى ابتدا مبارزه‌اى اجتماعى باشد . »\r\nاين ، مانند سخنى است كه ما در مورد تهذيب اخلاق مىگوييم كه بعضى مردم در مسائل اخلاقى هميشه به معلول توجه دارند در صورتى كه بايد با علت رذائل اخلاقى مبارزه كرد تا معلولها خود به خود از بين برود . و در پايان چنين مىگويد :\r\n« پس در مجموع به نظر مىرسد ( اين نتيجه‌گيرى اساسى است ) كه اين « از خود بيگانگى » هاى گوناگون هرگز چيزى جز انعكاس مستقيم وضع اجتماعى در زمانى معين نيست . اينها فرافكنى مناسبات مادى ميان حكمفرمايان و فرمانبرداران در انديشه است . پس نيروهاى مادى ( و تحول آنها ) است كه طرز تفكر افراد را توضيح مىدهد .\r\nبدين ترتيب نظريهء وسعت يافته و تفسير شدهء از خود بيگانگى ، دروازهء مادىگرايى تاريخى را به روى ما مىگشايد . »\r\nپس بدين ترتيب « از خود بيگانگى » فوئرباخ به وسيلهء ماركس كم‌كم به مسأله « ماترياليسم تاريخى » منجر شد كه در آن بحث مىشود از اينكه اساساً تاريخ را چه چيزى به گردش درمىآورد ؟ محرك اصلى تاريخ چيست ؟ زيربنا چيست ؟ كه اين را هم مىتوان به صورت دو مسأله برگرداند ، يكى فلسفهء تاريخ و ديگرى جامعه‌شناسى . البته ايندو دست در گردن يكديگر دارند . تا آنجا كه به فلسفهء تاريخ برمىگردد ، مربوط به تفسير تاريخ گذشته است و در پرتوى اين نظريه ما مىتوانيم همهء تاريخ جهان را تفسير كنيم . مثلًا اگر گفته شود در چند هزار سال پيش در مصر فلان وضع وجود داشته ما فورا مىتوانيم علت آن را مشخص سازيم و نشان دهيم كه وضع اقتصادى و توليدى چنين وضعى را به طور ضرورت اقتضا داشته است . و نيز بنا بر اين نظريه تبدلاتى كه در تاريخ رخ داده است حتما مستند به تغيير اوضاع اقتصادى بوده است ، و لذا هر پديده‌اى را كه به دست اينها بدهيد با وضع اقتصادى و اجتماعى توجيه مىكنند . مثلًا اگر از اسلام نام برده شود ، فورا پيدايش اسلام را روى مناسبات اقتصادى و اجتماعى و وضع عربستان و روابط خاصى كه ميان توليد كننده و مصرف كننده وجود داشته توجيه مىكنند ، و لذا مىگويند كه چون مولود شرايط خاص خودش بود ، در آن حد مفيد هم بود ، يك آنتىتزى بود در زمان خودش ، ولى مانند هر\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nآنتىتز رفته رفته تبديل به سنتز مىگردد . فلسفهء تاريخ مربوط به توجيه جامعه مىشود از آن نظر كه متحول است . و اما اگر جامعه را به حالت ايستا در نظر بگيريم ، مثلًا وضع جامعهء موجود را توضيح بدهيم ، اين بحث جامعه‌شناسى است كه در آن سخن از زيربنا و روبنا به ميان مىآيد . به هر حال اين دو بحث از هم جدا نيستند و در واقع يكى هستند .\r\n\r\nنظر ماركس و فوئرباخ نسبت به انسان\r\nآنچه تاكنون از آندره‌پىيتر نقل كرديم اين بود كه حرف ماركس تحول و تطور يافتهء نظريهء فوئرباخ است . در تمام اين حرفها يك مطلب مغفول عنه ماند و بيان نشد و آن اينكه اساساً نظر فوئرباخ و ماركس دربارهء انسان چيست ؟ و اين مطلبى است كه در اينجا بايد بيان شود . البته از لابلاى گفته‌ها يك چيز فهميده شد و آن اينكه فوئرباخ انسان را يك موجود دو سرشتى مىداند . بنابر نظريهء فوئرباخ انسان آنچه را در خود سراغ داشت از نيكى و راستيها و امثال آن ، در ماوراء خودش فرض كرد . لذا بنا بر عقيدهء وى خدا مخلوق انسان است ولى مخلوق اين احساس انسان است كه پنداشت آنچه از نيكى در خود سراغ دارد از جاى ديگر است .\r\nاينها مىگويند ماركس از فوئرباخ پيش افتاد ولى اگر خوب دقت كنيم مىبينيم اين پيش افتادگى از نظر [ چگونگى نگاه به 
  ] انسان پس افتادگى است ، زيرا انسان در مكتب ماركس ديگر آن موجودى كه نيمى از وجودش متعالى و نيمى منحط است نيست ، بلكه يك حيوان اقتصادى است ، در درجهء اول منافع اقتصادى برايش مطرح است ، همه چيز انعكاسى از اين است ، و لهذا ماركس ديگر چيزى براى انسان باقى نگذاشت . انسان نوعى از نظر ماركس اصالت ندارد ( بر خلاف نظريهء فوئرباخ ) . انسان در طبقهء اقتصادى تعين پيدا مىكند و انسانيتش شكل مىگيرد « 1 » .\r\n\r\n\r\n\r\n\r\n","description":"","footnote":"\r\n( 1 ) . - فوئرباخ هم كه از نيكى ، راستى ، . . . سخن مىگفت بالاخره حرفش به چيزى شبيه حرف ماركس برمىگشت .\r\nجواب : نه ، اين حرفها نزد فوئرباخ مفهوم ديگرى داشته است .\r\n- براى شخص مادى اين كلمات چه مفهومى غير از منافع شخصى و مادى مىتواند داشته باشد ؟\r\nجواب : يك وقت مىخواهيد بگوييد فوئرباخ چنين تزى نداشته ، كه حرف نادرستى است ، چون قطعا چنين تزى داشته است ، و يك وقت مىخواهيد بگوييد فوئرباخ مادى چگونه مىتواند از چنين تزى دفاع كند . ما كه\r\n","page_name":" 603 ","page_number":603},
  {"content":"\r\n\r\nماركس كه آمد ، نظريهء فوئرباخ را دگرگون كرد ، اما هيچ نمىگويند كه نظريه‌اش راجع به انسان هم دگرگون شد و حال آنكه ديد ماركس راجع به انسان غير از ديد فوئرباخ نسبت به انسان است ، يعنى از نظر ماركس انسان آن موجودى كه نيمى از وجودش با شرافت است نيست و بدين ترتيب اخلاق هم از اصالت خودش مىافتد ( كه بحث اخلاق را جداگانه بايد مطرح كنيم ) . از نظر ماركس هر اخلاقى كه « آنتىتزى » باشد اخلاق است ، و هر چه كه « تزى » باشد اخلاق نيست ، انسان در خودش چيزى ندارد .\r\nفوئرباخ مىتواند تعبير « از خود بيگانگى » را به كار برد ، اما ماركس براى انسان چه « خود » ى قائل است تا « از خود بيگانگى » براى او مفهوم داشته باشد ؟ بر اساس حرف خود فوئرباخ اين ايراد به او وارد نيست [ كه چرا به « از خود بيگانگى » قائل هستى 
  ] . اين نظير تعبيرى است كه ما به كار مىبريم و مىگوييم يك انسان سقوط كرده است . « انسان سقوط كرده » يعنى خداوند انسان را با يك كرامت ذاتى و شرافت ذاتى آفريده است « 1 » و همان كرامت به او اجازه نمىدهد كه دست به كارهاى آلوده بزند . همين كه انسان مدتى گرفتار آلودگى شد آن احساس شرافت در او مىميرد :\r\n\r\n\r\n\r\n\r\n","description":"","footnote":"\r\nنمىگوييم او مىتواند از تزش دفاع كند ، ما همين قدر مىگوييم كه او براى انسان يك جنبهء با شرافت و متعالى قائل بوده است .\r\n- بالاخره ماركس هم به مفاهيم اخلاقى معتقد است و اينطور نيست كه او به راستى و درستى عقيده نداشته باشد .\r\nجواب : بله او هم معتقد است ولى نظر ايندو خيلى با هم فرق دارد . فوئرباخ مىگويد اين مفاهيم از درون انسان سرچشمه مىگيرد و منبع و ريشهء آن درون انسان است ، انسان در نيمى از وجود خودش نيك است .\r\n- اگر [ او معتقد است كه مفاهيمى از قبيل 
  ] راستى و درستى [ از درون انسان سرچشمه گرفته است پس مادىگرايى او 
  ] يعنى چه ؟\r\nجواب : من نمىدانم يعنى چه ، من مىدانم او چنين حرفى زده ، حالا اين حرف با مادى بودن او قابل توجيه نيست ، به ما مربوط نيست .\r\n- ما نمىگوييم كه چنين حرفى را نگفته است ، مىخواهيم بگوييم حرف او با حرف ماركس فرق ندارد .\r\nجواب : چرا خيلى فرق دارد . فوئرباخ اومانيست است و حق دارد بگويد من اومانيست و پيرو مكتب اصالت انسان هستم ، براى انسان اصالتهايى قائل هستم كه در حيوان وجود ندارد .\r\nپس او به انسانيت معتقد است ولو اينكه خدايى در كار نباشد و انسانيت از روى تصادف به وجود آمده باشد .\r\nبالاخره يك موجودى هست كه در سرشتش يك اصالتهايى هست و يك شرافت ذاتىاى دارد و اين موجود كه خدا را خلق كرده است به دليل همان شرافت ذاتىاش خلق كرده است .\r\n( 1 ) . در روايات نيز روى اين مطلب بسيار تكيه شده است و ما هم روى آن بحث خواهيم كرد .\r\n","page_name":" 604 ","page_number":604},
  {"content":"\r\n\r\nمن كرمت عليه نفسه هانت عليه شهواته « 1 » .\r\nو هانت عليه نفسه من امّر عليها لسانه « 2 » .\r\nاين را ما مىگوييم « از خود بيگانگى » ، چون به يك شرافت ذاتى در درون انسان قائل هستيم . فوئرباخ هم كه اين حرف را زده ، راست است ، چون مىگويد انسان وقتى شرافتى را كه در خودش وجود دارد سراغ نمىگيرد از خود بيگانه شده است . او روى تز خودش مىتواند « از خود بيگانگى » را مطرح كند . اما ماركس كه انسان را در حد يك حيوان اقتصادى دنبال شكم پايين آورده است و مىگويد همهء راهها منتهى به شكم مىشود و علاوه بر اينكه انسان را در حد حيوان تابع شكم پايين آورده است براى وجدان انسان از نظر نوعى اصالتى بلكه وجودى قائل نيست و منكر فطرت انسان است و معتقد است كه وجدان انسان و نيز انسانيتش در طبقه تعين پيدا مىكند چگونه مىتواند « از خود بيگانگى » انسان را توجيه كند « 3 » ؟\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 449 .\r\n( 2 ) . نهج البلاغه ، حكمت 2 .\r\n( 3 ) . - از حرف فوئرباخ اين جور فهميده نمىشد كه انسان وقتى از خود بيگانه مىشود چيزى را از دست مىدهد ، بلكه ظاهر حرفش اين بود كه از شرافت و نيكيهاى خودش غافل مىشود و آن را در موجود ديگرى به نام خدا جستجو مىكند . حرف اينها ( ماركسيستها ) هم اگر با حرف او تطبيق شود ، مقصودشان از « خود بيگانگى » تنها غفلت از داشته‌هاست نه از دست دادن چيزى و اين داشته‌ها همان قدرت و نيروى انسان است كه با آن نيرو مىتواند احتياجات خودش را رفع كند ، و از خود بيگانگى روى حساب غفلت از اين نيرو و توجه به دولت يا خدا و امثال آن است . پس مسأله از دست دادن شرافت و شخصيت مطرح نيست تا اشكال شود كه آنها براى انسان شرافتى قائل نيستند ، بلكه معناى از خود بيگانگى غفلت از نيرو و قدرت خود انسان و توجه به منبع ديگرى براى قدرت و نيروست .\r\nجواب : نه ، اينجور نيست . مسأله ، مسأله انسانيت است و اينها مسأله « از خود بيگانگى » را به عنوان يك مسألهء انسانى مطرح مىكنند .\r\n- « انسانى » به مفهومى كه اينها به كار مىبرند يعنى انسانى مادى .\r\nجواب : نه ، نه در مسألهء « از خود بيگانگى » تكيهء اينها روى انسان است نه چيزى كه وجه مشترك ميان انسان و حيوان است و الا اگر همين « غفلت از نيروى خود » در حيوان هم پيدا بشود بايد بگويند كه اين حيوان از خود بيگانه شده است . بعلاوه قبلًا گفتيم كه اينها مىگويند دين و دولت و سرمايه حتى طبقهء حاكم را از خود بيگانه مىكند و حال آنكه از نظر قدرت و افزايش امكانات ، اين طبقه چيزى از دست نمىدهد مگر اينكه گفته شود خود واقعى انسان به اين است كه به نيروى كار خود متكى باشد ، انسان جز كار خود چيزى نيست و انسان اگر متكى به غير كار خود شد از خود بيگانه شده است . سرمايه‌دار اتكايش به سرمايه است نه به نيروى كار\r\n","page_name":" 605 ","page_number":605},
  {"content":"\r\n\r\nاو معتقد است كه آنچه كه براى انسان اصالت دارد فقط و فقط امور اقتصادى است و همه چيز ديگر روبناست ، اصالت ندارد ، انعكاس و فرافكنى روابط اقتصادى است ؛ اخلاق ، دين و همه چيز انعكاس است . خوب ، اگر چنين است پس انسان چه داشته است كه از دست داده و از خود بيگانه شده است ؟ هيچ .\r\nبله ، در پاسخ اين ايراد يك چيز مىتوان گفت و آن اينكه بگويند - و اين آخرين حرفى است كه مىتوانند بزنند - كه به وسيلهء اين امور آزادى را از انسان گرفتند ، زيرا هر كدام از اينها به صورت يك معبود و بت درآمدند و انسان به جاى اينكه خودش را بپرستد ، مالكيت ، دولت و خدا را مىپرستد .\r\nحال مىخواهيم ببينيم كه آيا آزادى به معناى پابند نبودن به هيچ چيز براى انسان كمال است ؟ آيا آزادى از همه چيز كمال است ؟ آيا يك نفر كمونيست خود را پابند به اين اصول ( اصول ماركسيسم ) مىكند يا نه ، از اينها هم آزاد است ؟ اين كه معنى ندارد كه انسان حتى خود را به اصول انسانيت هم پابند نسازد ، و الا بايد منحطترين افراد بشر بازيافته‌ترين افراد بشر باشند « 1 » ، چون هيچ پابندى ندارد و هيچ\r\n\r\n\r\n\r\n\r\n","description":"","footnote":"\r\nخود ، پس از خود بيگانه شده است و همچنين ديندار و دولتى ؛ و در اين تز است كه گفته مىشود كار جوهر انسانيت است .\r\n- خوب بگويند ، چه مانعى دارد ؟\r\nجواب : نه ، نمىگويند . شاهكارى كه اينها به خرج دادند اين است كه انتقاد الهيون را كه مىگفتند در سايهء ماديت ، انسانيت و ارزش و شرافت انسان از بين مىرود عكس كردند و گفتند انسان در سايهء دين از خود بيگانه مىشود و شرافت خويش را از دست مىدهد . پس مسألهء انسانيت و شرافت مطرح است ( * ) نه از دست دادن نيروى مادى ، و الا اگر چنين بود در حيوان هم بايد چنين « از خود بيگانگى » وجود مىداشت و ديگر نمىتوانستند جواب الهيون را بدهند .\r\n( 1 ) . - در واقع بحث صغروى مىشود كه بگوييم تكامل چيست ؟ او هم معتقد است كه به سوى كمال بايد رفت .\r\nجواب : كمال چيست ؟ اين مثل همان « گفتار نيك ، پندار نيك ، كردار نيك » است ، مگر كسى هم در عالم گفته است كه گفتار بد ، پندار بد ، كردار بد ؟ بحث در اين است كه گفتار نيك چيست .\r\n- من هم حرفم همين است ، پس بحث صغروى است .\r\nجواب : حرف من اين است كه تا شما براى انسان « خودى » مشخص نكنيد نمىتوانيد از « از خود بيگانگى » بگوييد و با « خودى » كه شما مشخص كرده‌ايد ديگر براى انسان چيزى باقى نمانده است كه از آن بيگانه شده باشد ، ( * ) در بحث « پراكسيس » خواهد آمد كه اينها شرافت را در كار مىدانند . عليهذا اصالت كار را از دست دادن مساوى است با از دست دادن شرافت انسانى .\r\n","page_name":" 606 ","page_number":606},
  {"content":"\r\n\r\nچيزى جلوى آزادى او را نمىگيرد ، در صورتى كه اينها خودشان ناچارند قبول كنند كه انسان گاهى از درون خودش اسير مىشود . خود اينها انسانهاى اسير جاه و پول را انسانهاى منحط مىدانند ، يعنى انسانهاى اسير شده در درون خود مىدانند . پس آزادى واقعى به اين حرفها نيست كه انسان هرچه از ناحيهء بيرون وجودش كمتر مقيد باشد شخصيت و آزاديش بيشتر است . آزادى مطلق مساوى است با اسارت از درون . ما بايد اول انسان را بشناسيم و راه تكامل انسان را تشخيص دهيم . اگر انسان به چيزى كه واقعا تكامل او در آن است بيشتر مقيد و پابند باشد ، آن چيز براى او كمال است ، و هر چه كه در مسير تكامل انسان نباشد ، پابند بودن به آن براى انسان نقص است . پس يك گياه از آن مرحلهء اول كه به زمين مىرود و شروع به رشد مىكند ، آيا اين گياه در اين مسير از خودش بيگانه مىشود ؟ به يك معنى بله و به يك معنى نه ، بلكه بيشتر به خود مىرسد ، از خود دانىاش به خود عالىاش مىرود . اگر همين گياه شعور يك انسان را داشته باشد ، ما نمىتوانيم بگوييم به دليل اينكه خودش را رها كرده و از دانه بودن به اين صورت درآمده پس از خود بيگانه شده است ، بلكه اين از خود به سوى خود مىرود ، و اگر اين گياه دربند اين باشد كه خودش را به عاليترين مراتب برساند ، از خود بيگانه نشده بلكه بيشتر خود را باز يافته است . انسان هم همين‌طور است ، انسان هر چه بيشتر به آن چيزى كه صراط مستقيم اوست و كمال اوست وابسته باشد و او را پرستش كند ، بيشتر خودش را بازيافته است ، و همين حرف است كه عرفا از قديم روى آن تكيه دارند و مىگويند خدا يك موجود بيگانه از انسان نيست ، انسان هر چه به سوى خدا مىرود از خود دانى و پست خودش جدا مىشود نه اينكه واقعا از خود جدا مىشود ، فناى از يك خود است و بقاى به خود ديگرى . شيخ اشراق مىگويد :\r\n هان تا سررشتهء خرد گم نكنى * خود را از براى نيك و بد گم نكنى\r\nرهرو تويى و راه تويى ، منزل تو * هشدار كه راه خود به خود گم نكنى \r\n\r\n\r\n\r\n\r\n","description":"","footnote":"\r\nحيوانى است از حيوانها كه اگر چه داراى نوعى وجدان است ولى اين وجدان به نوعيتش تعلق ندارد ، اصلش و چگونگىاش و رنگش و شكلش وابسته به طبقه اجتماعى است ، علوّ و دنوّش به معنى وابستگى به ابزار توليدى رشد يافته‌تر [ و پست‌تر 
  ] است . خوب ، اگر حيوان است ، از خود بيگانگى هم ندارد ، زيرا حيوانيت او سر جاى خودش باقى است .\r\n","page_name":" 607 ","page_number":607},
  {"content":"\r\n\r\nحافظ مىگويد :\r\n خلاص حافظ از آن زلف تابدار مباد * كه بستگان كمند تو پايدارنند \r\nبنابراين آقاى ماركس براى انسان « خود » باقى نگذاشته است كه صحبت از « از خود بيگانگى » مىكند « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال اول : ممكن است نظر ماركس به « قدرت » باشد يعنى انسان در ذات خودش يك موجود مستقل است ، بعد در اثر دين و سرمايه و حكومت ، استقلال و قيام به ذاتش از او گرفته مىشود و بنا بر اين آنچه را كه مال خود اوست نمىداند كه مال خود اوست و خيال مىكند مال ديگرى است . مثلًا مردمى كه در برابر دولت حالت از خود بيگانگى پيدا مىكنند ، خيال مىكنند كه خودشان چيزى ندارند و هر چه هست مال دولت است و نمىدانند كه دولت قدرت را از آنها گرفته و به خود اختصاص داده و به صورت يك قدرت جدا و بيگانه و آنتىتز در مقابل آنها عرض وجود مىكند .\r\nجواب : خيال نمىكنم كه قدرت برگردد به شخصيتى - به معناى انسانى كلمه - براى انسان . فرض كنيم كه چنين چيزى باشد و انسان يك مقدار قدرتى داشته باشد و خودش نداند كه داراى اين قدرت است ؛ آيا قدرت از آن جهت كه قدرت است براى انسان شخصيت مىشود ، يا شخصيت بستگى دارد به مسائل روحى و معنوى و به قول اينها مسائل روبنايى ؟ اين است كه به نظر مىرسد اينها در فلسفه‌شان براى انسان به عنوان انسان چيزى باقى نگذاشتند كه بعد بگويند : انسان با « از خود بيگانگى » آن را از دست مىدهد .\r\nسؤال دوم : يك انسان هنگامى كه در سايهء يك حكومت مستبد است با هنگامى كه در سايهء يك حكومت آزاد است داراى يك ارزش است ؟\r\nجواب : از نظر ما نه ، از نظر آنها بله ، چون از نظر آنها انسان شخصيتى ندارد تا آزاد بودن يا نبودنش فرقى داشته باشد . مثلًا يك حيوان ارزش اين را دارد كه محكوم انسان باشد يا نباشد ؟ چه فرقى در مسأله به وجود مىآورد ؟ حيوان ارزش اين را دارد كه شكمش سير باشد و بار زياد روى دوشش نگذارند و به او رسيدگى كنند اما اينكه آقا بالاسر داشته باشد يا نداشته باشد براى او بىتفاوت است .\r\n- تفاوتش در اين است كه اگر آقا بالاسر داشته باشد ممكن است بار زيادتر از او بكشد .\r\nجواب : پس فرق در بار زيادتر كشيدن است نه اصل آزادى ، در صورتى كه آزادى براى انسان ارزش ذاتى دارد نه براى اينكه بار زيادتر نكشد . حتى ممكن است در سايه آزادى متحمل مشقتهاى بيشترى شود ولى چون آزاديش محفوظ مانده براى او ارزش دارد . ما مىگوييم :\r\n آنچه از دونان به منت خواستى * بر تن افزودى و از جان كاستى \r\nاز نظر منافع مادى چه فرق مىكند ، منت و غير منت يكى است . معلوم مىشود كه اين منت به يك جايى از روح انسان ارتباط دارد كه انسان براى آن ارزش قائل است ؛ و همهء اينها برمىگردد به يك احساس شخصيتى كه انسان در درون خودش دارد . پس همهء اينها بر اساس يك فلسفه‌اى است براى انسان كه در آن فلسفه لااقل مثل فوئرباخ براى انسان نيمى متعالى قائل باشد . وقتى كه انسان در فلسفه‌اى به صورت يك حيوان اقتصادى درمىآيد همهء اين حرفها بىمعنى مىشود .\r\n- واقعا معلوم نيست كه وقتى اينها مىگويند اقتصاد اين جورى است ، آن را يك عامل حساب مىكنند يا اساسا\r\n","page_name":" 608 ","page_number":608},
  {"content":"\r\n\r\n[ اكنون كه دانستيم مسأله « از خود بيگانگى » با مكتب فوئرباخ سازگار است اما با مكتب ماركس ناسازگار است اين سؤال مطرح مىشود كه 
  ] چرا فلسفهء ماركسيسم به « از خود بيگانگى » معتقد است با اينكه با فلسفهء او ناسازگار است ؟\r\nجواب اين است : اينها براى اينكه بگويند فلسفهء ماركس صرفا تلفيق نيست ، هميشه براى آراء او سابقه‌اى پيدا مىكنند و آراء او را تكامل يافتهء آن آراء مىشمارند .\r\nمثلًا استالين مىگويد : قبل از ماركس هم ماترياليسم و ديالكتيك بود ، ولى ماترياليسم قبل از ماركس ، ماترياليسم قرن هجدهم بود كه فوئرباخ تابع آن بود ، و ديالكتيك هم ديالكتيك هگل بود ، ولى ماركس ديالكتيك هگل را گرفت و پوسته‌هايش را دور ريخت و هستهء معقولش را نگهداشت و از ماترياليسم هم پوسته‌هايش را دور انداخت و هستهء معقولش را گرفت ، بعد اين دو هستهء معقول را با يكديگر توأم كرد ، شد « ماترياليسم ديالكتيك » ، كه ما گفتيم اتفاقا نتوانسته آن پوسته‌ها را دور بريزد و حتى پوسته‌ترين پوسته‌ها در مكتب ماركس باقى مانده است ، يعنى يك چيزهايى در فلسفهء ماركس هست كه از نظر هگل قابل توجيه است ولى از نظر ماركس قابل توجيه نيست كه يكى از آنها مسألهء ضرورت پيدايش ضدى از ضد ديگر است كه اين حرف فقط با فلسفهء هگل قابل توجيه است كه معقولات انتزاعى را عين خارج مىداند . عين همين\r\n\r\n\r\n\r\n\r\n","description":"","footnote":"\r\nريشه و اساس مىدانند ؟\r\nجواب : مسلّما ريشه و اساس مىدانند . كلماتشان صراحت دارد . اصلا تمام اين فلسفه بر همين اساس است . مثلًا ماركس در مورد سوسياليزم هيچ وقت به عدالت تكيه نمىكند ، يعنى از باب اينكه انسان عدالت‌خواه است و عدالت مىخواهد . همهء اينها را حرف مفت مىداند و سوسياليزم مبتنى بر اين حرفها را « سوسياليزم تخيلى » مىداند . اساسا عدل و ظلم و اين‌گونه مفاهيم را ذهنى و خيالى مىداند و از نظر او هر ظلمى كه در زمان خودش حالت آنتىتز داشته خيلى خوب بوده است . از جمله ايرادهايى كه به آنها گرفته مىشود همين است . مثلًا اگر مالكيت اختصاصى را بد و غير عادلانه بدانيم ، در منطق آن كسى كه به ظلم و عدالت قائل است ، از همان اول كه مالكيت اختصاصى پيدا شده بود بد بوده است ؛ اما منطق ماركس مىگويد هرچه كه جامعه را جلو ببرد خوب است ، مالكيت اختصاصى اولى خوب بوده است ؛ فئوداليزم در وقتى كه آنتىتز بود خوب بود . لذا اينها مىگويند اخلاق نسبى است ، ظلم و عدل نسبى است ، و اينها روى اين مسائل تكيه مىكنند ، يعنى هر شخص مادى بايد اين جور باشد . اگر از فوئرباخ هم كسى بپرسد كه روى چه حسابى براى انسان شرافت قائل هستى با اين كه به روح عقيده ندارى جوابى ندارد . كسى كه انسان را يك ماشين مىداند نمىتواند براى او شرافت قائل باشد .\r\nآپولو با پنج ميليون قطعه شئ عظيمى هست اما شرافت ندارد .\r\n","page_name":" 609 ","page_number":609},
  {"content":"\r\n\r\nاشكال در اينجا هم هست . « از خود بيگانگى » فقط با تز فوئرباخ جور درمىآيد . آقاى ماركس آمد نظريهء فوئرباخ را راجع به انسان تغيير داد اما از خود بيگانگىاش را حفظ كرد در صورتى كه نمىتواند تنها اين قسمت از نظريهء فوئرباخ را نگهدارد و قسمت ديگر را دور بيندازد « 1 » .\r\n\r\n\r\n\r\n\r\n","description":"","footnote":"\r\n( 1 ) . - براى ماركس چه ضرورتى دارد كه جنبهء با شرافت و متعالى را در انسان انكار كند ؟\r\nجواب : ضرورتش از اين جهت است كه هيچ خصلت ذاتى براى انسان قائل نيست ( زيرا اگر به خصلت ذاتى قائل باشد به فطرت قائل است و اگر به فطرت قائل شود تمام فلسفهء ماديت تاريخى در هم مىريزد ) و همهء اينها را روبنا مىداند . روبنا يعنى انعكاس روابط اجتماعى و اقتصادى . انسان از نظر ماركس يك آئينه است كه نصب شده و از روابط اجتماعى ، به هر نحو باشد ، انعكاساتى در آن پيدا مىشود ، روابط كه تغيير كند انعكاسات منتقش در آئينه تغيير مىكند ، و همين‌طور كه آئينه در برابر صور منتقش در آن اصالتى ندارد ، انسان همچنين است . لذا در مكتب ماركس انسان - يعنى انسان نوعى - معنى ندارد ( چون فطرت ندارد ) .\r\n- چرا اقتصاد برايش ارزش دارد ؟\r\nجواب : براى اينكه حيوانى است .\r\n- پس شكم و آنچه متعلق به شكم است براى او اهميت دارد ( و اينها خود فطرت و سرشت اوست ) . پس اقتصاد برايش اصالت دارد چون شكم برايش ارزش دارد ، پس تعالى و شرافت و نظاير آن مربوط به همين قسمت است .\r\nجواب : پس شما با اين حرفتان نظر ما را تأييد مىكنيد .\r\n- بنابراين امورى كه اين جنبه‌ها را از انسان بگيرد سبب از خود بيگانگى او مىشود .\r\nجواب : در اين صورت « خود » ديگر معنى ندارد . شما مىگوييد حتى سرمايه‌دار از خود بيگانه شده است ، او كه به منافعش رسيده و شكمش تأمين شده است ، از چه « خودى » بيگانه شده است ؟\r\n- معلوم نيست او بگويد سرمايه‌دار از خود بيگانه مىشود .\r\nجواب : تصريح مىكند كه سرمايه‌دار از خود بيگانه مىشود ، همچنانكه محروم از خود بيگانه مىشود . مىگويد : پول سبب از خود بيگانگى انسان مىشود ، سرمايه‌دار را كه استثنا نكرده است . « ما » مىتوانيم بگوييم پول انسان را از خود بيگانه مىكند ، براى اينكه براى انسان يك شرافت ذاتى قائل هستيم ، اما « اينها » كه به كرامت و شرافت انسان معتقد نيستند ، از خود بيگانگى براى آنها مفهومى ندارد .\r\n","page_name":" 610 ","page_number":610},
  {"content":"\r\n\r\n\r\nبخش دوم : مادىگرايى تاريخى\r\nبخش دوم از فصل دوم كتاب ماركس و ماركسيسم آندره پىيتر به مبحث « مادىگرايى تاريخى » اختصاص دارد . اصطلاح « مادىگرايى تاريخى » را ظاهراً خود ماركس به كار نبرده بلكه بعدها انگلس براساس نظريات ماركس اين اصطلاح را اختراع كرده است « 1 » . مادىگرايى تاريخى كه از شاهكارهاى ماركس به شمار مىرود فلسفهء تاريخ اوست .\r\nامروزه علمى در دنيا به وجود آمده است به نام « فلسفهء تاريخ » . فلسفه عبارت است از توضيح و تفسير جهان . فلسفهء تاريخ عبارت است از توضيح جهان براساس [ تاريخ 
  ] ، و ماترياليسم تاريخى توضيح تاريخ است بر اساس ماديت ، بر اساس بنيادهاى اقتصادى جامعه ؛ يعنى همان‌طور كه در جهان ، ماده اصل است و روح انعكاسى است از ماده ، در تاريخ هم ماده اصل است و جنبه‌هاى غير مادى تاريخ انعكاسى از اين اصل است . به عبارت ديگر ماترياليسم فلسفى توضيح مادى جهان است كه جهان واقعيت و ماهيت مادى دارد ، و ماترياليسم تاريخى توضيح مادى تاريخ\r\n\r\n\r\n\r\n\r\n","description":"","footnote":"\r\n( 1 ) . انگلس داراى خصوصيات عجيبى است . اولا در نوشتن ، مرد بسيار مقتدرى است و نوشته‌هاى او بسيار مؤثرتر از نوشته‌هاى خود ماركس بوده است و ثانيا نسبت به ماركس هم خيلى وفادار مانده است .\r\n","page_name":" 611 ","page_number":611},
  {"content":"\r\n\r\nاست . فلسفهء تاريخ علمى است كه مىخواهد ماهيت تاريخ را بيان كرده و توضيح دهد كه تاريخ چيست ، اصول حاكم بر تاريخ بشر كدام است و نيروى اصلى گردانندهء تاريخ بشر چيست .\r\nتاريخ را اگر صرف گذشت زمان بگيريم ، هم انسان تاريخ دارد و هم حيوان ، چون بر همه ، زمان گذشته است ، اما در فلسفهء تاريخ نظر به اين مطلب نيست ، بلكه مقصود تحولات تاريخ است ، آن هم از نظر اجتماعى ؛ مقصود تحولات جامعه انسان است كه فرع بر وجود عينى جامعه است ؛ يعنى انسان در ميان حيوانات اين امتياز را دارد كه يك تاريخ متحول و متطورى دارد . اين تحول وراى تحول زيست‌شناسى داروينى است . انسان از غير جنبهء زيست‌شناسى يعنى انسان از نظر تحولات اجتماعى ، تاريخ مخصوص به خودش دارد و تحولات و تطوراتى دارد كه اين تحولات ، تحولات زيستى نيست و حتى تصريح مىكنند كه از وقتى كه انسان ، انسان شده است ، از نظر زيست‌شناسى هيچ‌گونه تغييرى در انسان پيدا نشده است و حتى احتمال چنين تغييراتى را هم نمىدهند « 1 » و مىگويند تكامل انسان از اين به بعد در جنبه‌هاى روحى و اجتماعى است و بحث فلسفهء تاريخ مخصوص تحولات جامعه است .\r\nبه هر حال انسان در ميان همه موجودات يك خصوصيت ويژه‌اى دارد و آن اينكه داراى تاريخ اجتماعى متحول است . نظامات زندگى اجتماعى انسان متغير است ، اما نظامات زندگى حيوانات مثل زنبور عسل از چندين هزار سال پيش تا به امروز فرقى نكرده است . ما اين مطلب را به اين نحو توجيه مىكنيم كه انسان چون به مرحلهء عقل و اراده رسيده و يك موجود مختار و آزاد است ، صرفا تحت حكم غريزه نيست و وضعش چنين است .\r\nانسان تا وقتى محكوم غريزه است تحول تكاملى نوعى ندارد ، تكاملش فردى است و تكامل نوعىاش محتمل است كه از جنبهء زيستى به حكم قوانين ديگرى غير از غريزه رخ داده است . غريزهء حيوان جلو نمىبرد ، حكم يك سرپرست و قيّم را دارد كه از طرف طبيعت قيموميّت مىكند و فقط فرد را پيش مىبرد . انسان به مرحلهء عقل و اراده كه رسيده ، به منزلهء فرزند بالغ عالم طبيعت است كه به خود واگذاشته شده ، به\r\n\r\n\r\n\r\n\r\n","description":"","footnote":"\r\n( 1 ) . البته بعضىها فرضيه‌هايى در اين زمينه آورده‌اند ، مثل كتاب نيقولاحداد كه گفته است ممكن است در آينده تغييراتى در اندام انسان پيدا شود .\r\n","page_name":" 612 ","page_number":612},
  {"content":"\r\n\r\nتعبير سارتر موجود به خود وانهاده است ، به اعتبار ديگر موجود مختار و آزاد است ، يعنى آنقدر سرمايه به او داده شده است كه نيازى به سرپرستى غريزه ندارد ، كارهايش را با عقل و اختيار خود انجام مىدهد ؛ و به دليل آزاد و مختار بودن و از همين مجراى آزادى و اختيار ، برايش امكان نوع خاصى از تكامل هست كه تكامل اجتماعى تاريخى است ، همچنانكه نوعى تكامل فردى اختيارى هم دارد ؛ و به همين دليل هم برايش امكان رجعت و انحطاط و انحراف به چپ و راست هست ، در صورتى كه حيوانات جبرا روى يك خط مستقيم سير مىكنند .\r\nعلماى جامعه‌شناسى و فلاسفهء تاريخ كوشش كرده‌اند كه قوانين اين تحول را به دست آورند يعنى همان كارى كه داروين در تحولات زيستى كرد اينها مىخواهند در تحولات تاريخى انجام بدهند ، و حتى اين مسأله برايشان جاى ترديد است كه اصلا اين قوانين قابل كشف هست يا نه « 1 » ؟\r\nعده‌اى مىگويند : قوانين حاكم بر تاريخ قابل كشف نيست چون اختيار بشر در قضيه دخالت دارد و كارى را كه اختيار بشر در آن دخالت دارد نمىتوان با قوانين طبيعى تحت ضابطه درآورد ؛ يا بايد قائل به جبر مطلق شويم و براى ارادهء انسان هيچ نقشى قائل نشويم كه اين را بتوانيم بگوييم و يا اگر بخواهيم براى انسان اراده و آزادى قائل شويم بايد بگوييم كه آن قوانين مضبوطى كه در زيست‌شناسى به دست مىآيد در تاريخ به دست نمىآيد . اين راجع به اين مطلب كه آيا اين قوانين را مىشود به دست آورد يا نه . نظريه دوركهيم كه قائل به اعتباريت فرد و جبر مطلق است اشكالى در قانون داشتن جامعه و تحولات جامعه ( تحولات تاريخى ) نمىبيند . ما نيز كه قائل به ضرورت تاريخ هستيم نه جبر تاريخ ، براى تاريخ و جامعه قانون قائليم .\r\nحالا آنهايى كه معتقدند اين قوانين و علل را مىتوان به دست آورد ، در رأس آنها ماركسيستها هستند ، چون اينها واقعا براى بشر شخصيتى قائل نيستند ، اراده و\r\n\r\n\r\n\r\n\r\n","description":"","footnote":"\r\n( 1 ) . كتاب خوبى در اين موضوع هست به نام « تاريخ چيست ؟ » تأليف اى . اچ . كار ترجمهء حسن كامشاد ؛ كتاب خوبى است در اين موضوع ، كما اينكه كتاب ديگرى در همان حجم ، ويل دورانت نوشته است به نام درسهاى تاريخ كه آن هم كتاب خوبى است . كتاب ويل دورانت شايد به دقت و عمق آن نرسد ، چون ويل دورانت شخص پر تتبعى بوده و همين جور مطالب را تكه تكه مىآورد و نظم علمى چندان ندارد . كتاب ويل دورانت مسائل خيلى مهم تاريخ را از نظر تاريخ بحث كرده است ، مثلًا فلسفه از نظر تاريخ ، اخلاق از نظر تاريخ ، دين از نظر تاريخ . در تاريخ چيست ؟\r\nمسائل مهم فلسفهء تاريخ مطرح شده و كتاب دقيقى هم هست .\r\n","page_name":" 613 ","page_number":613},
  {"content":"\r\n\r\nآزادى قائل نيستند . خود ماركس در اواخر عمرش خواست تا يك حدى آزادى براى بشر قائل شود ، و الا در ابتدا انسان را تنها يك ملعبه‌اى در دست ابزار توليد مىدانست . نظريات مختلفى دربارهء تحولات تاريخ داده‌اند . يكى از جاهايى كه اين مطلب را خوب شرح داده است ، كتاب لذات فلسفه ويل دورانت است . در كتاب لذات فلسفه آراء مربوط به فلسفه تاريخ را به صورت افسانه و رمان درآورده و ميزگردى فرض كرده كه در آن همهء فلاسفهء دنيا را از اول تا به امروز جمع كرده و آراء مختلف را از زبان اينها بازگو نموده است .\r\nنظريهء اول : بعضيها به قول اينها تاريخ را صرفا نتيجهء طرح الهى مىدانند « 1 » . مقصود اين است كه اينها مذهبى و قضا و قدرى فكر مىكنند و هر چه را كه بپرسيم چرا چنين شد ، مىگويند در طرح الهى و قضا و قدر الهى چنين تعيين شده بود ، پس عامل تحولات تاريخ را مستقيما ارادهء الهى مىدانند . اينها مدعى هستند كه الهيون همچنانكه جهان را با خدا تفسير مىكنند و مىگويند جهان همان چيزى است كه خدا آن را به وجود آورده و اداره مىكند تاريخ را نيز همين گونه تفسير مىكنند ؛ تاريخ نيز همان چيزى است كه خدا آن را طبق طرح و نقشهء خود خلق كرده و مىگرداند ، پس عامل گردانندهء تاريخ خدا و قضا و قدر اوست .\r\nنظريهء دوم : گروه ديگر طرفدار نظريهء قهرمانان هستند ، يعنى مدعى هستند تحولات تاريخ به دست قهرمانان صورت مىگيرد ، مثلًا مىگويند : فرانسه را ناپلئون به وجود آورد ، انگلستان را فلان شخص ديگر به وجود آورد . اينها مىگويند در همهء تاريخ بشر مىبينيم يك عدهء معدودى هستند كه تحولات تاريخى را به وجود آورده‌اند . « كارلايل » مؤلف كتاب الابطال پيرو همين نظريه است و كتابش را هم كه در ابتداى آن از حضرت رسول ( ص ) نام مىبرد روى همين نظريه نوشته است .\r\nنظريهء سوم : يك عدهء ديگر تكيه‌شان روى نژاد و مسائل زيست‌شناسى است و مدعى هستند بعضى از نژادها اساساً خصلت تاريخ‌سازى دارند و بعضى از نژادها اين خصلت را ندارند ؛ تاريخ دنيا را فردها نساخته‌اند ، بلكه بعضى نژادها ساخته‌اند . « كنت گوبينو » طرفدار همين نظريه است و معتقد است كه تاريخ را بعضى از نژادها به وجود آورده‌اند و بعضى نژادها اصلا نقشى در تاريخ نداشته‌اند .\r\n\r\n\r\n\r\n\r\n","description":"","footnote":"\r\n( 1 ) . ر . ك ماركس و ماركسيسم ، ص 32 .\r\n","page_name":" 614 ","page_number":614},
  {"content":"\r\n\r\nنظريهء چهارم : نظريهء ديگرى نقل مىكنند به نام نظريهء جغرافيايى . اينها معتقدند كه منطقه‌ها تأثير دارد نه نژادها ، نژادها هم اگر جايشان را عوض كنند تحت تأثير منطقه قرار مىگيرند .\r\n« منتسكيو » صاحب روح القوانين خيلى روى اين جهت تكيه مىكند . در قدما هم اين حرف بوده و بوعلى در كتاب قانون خيلى روى اين مطلب تكيه دارد و مثلًا مىگويد « انسانهاى مترقىتر در منطقه‌هاى معتدله پيدا مىشوند » . بدون ترديد سرزمين اثر دارد .\r\nنظريهء پنجم : كارل ماركس هيچيك از اين نظريه‌ها را نپذيرفت و يك نظريهء ديگرى در مورد تحولات تاريخى آورد . او مىگويد : تاريخ را اقتصاد به وجود مىآورد و اقتصاد را هم ابزار توليد . ماركس مىگويد تنها بشر نيست كه كار خودش را خلق مىكند ، كار هم انسان را خلق مىكند . به همان نسبت كه كار مولود انسان است ، انسان هم مولود كار است . بنابراين بين انسان و كار تأثير متقابل وجود دارد . به تعبير ديگر انسان در اثر تجربه كه خود نوعى كار متجسسانه در طبيعت است پيشرفت مىكند يعنى بر علمش افزوده مىشود . پس تجربه انسان را بزرگ مىكند و انسان را مىسازد ، و انسان در اثر زياد شدن تجربه و معلوماتش ابزارهاى زندگى خودش را تكامل مىبخشد . اين ابزار كه وسيلهء معاشى است ، در هر درجه‌اى كه باشد روابط خاصى ميان افراد بشر ايجاب مىكند . اين روابط ، روابطى است كه توجيه‌كنندهء وضع موجود است . ولى ابزار توليد به يك حال باقى نمىماند ، بلكه رشد و تكامل پيدا مىكند ، و همين كه ابزار توليد رشد و تكامل پيدا كرد ، روابطى كه بر اساس ابزار توليد گذشته بود نارسا مىشود ( مثل يك انسانى كه اندامش رشد كند و لباس سابق ديگر براى او مناسب نباشد ) ، ناچار يك نوع تضادى ميان روابط موجود يعنى روبناها ، و زيربنا يعنى ابزار توليد به وجود مىآيد . اين تناقض كه به وجود آمد ، سبب كشمكش در درون جامعه مىشود و اين تضاد كم‌كم بيشتر مىشود و به حكم همان جبر ديالكتيكى كه گفته شد منتهى مىشود به شكست وضع سابق ( يعنى نيروهاى وابسته به روبناهاى متناسب با وضع كهنه ) و پيروزى وضع جديد ( يعنى نيروهاى وابسته به روبناهاى جديد متناسب با ابزار تكامل يافته ) . تمام تحولاتى كه در جامعه رخ مىدهد و آنها را تمدن ، فرهنگ ، هنر ، دين ، . . . مىنامند به همين نحو رخ مىدهد . اين مغز بشر نيست كه رو به تكامل مىرود و رشد و تكامل اين امور به مقتضاى رشد فكرى نيست بلكه تمام اين\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nتحولات ، مربوط به تكامل ابزار توليد است .\r\nما پيشرفت در همهء زمينه‌ها ( علوم ، فرهنگ و حتى آداب ) را مستند به رشد فكرى و اندوخته شدن تجربيات بشر مىدانيم ، مثلًا مىگوييم در قديم انسانها داراى آداب بدوى بودند و تدريجا آداب آنها تكامل پيدا كرد . در مورد دين و مذهب مىگوييم دين لاحق كاملتر از دين سابق است . اين جور فكر مىكنيم كه اين امور بالاستقلال تكامل پيدا مىكند . اينها مىگويند نه ، همهء اينها ساختهء وضع اقتصادى موجود است « 1 » . از نظر ماركسيستها هيچ چيزى در مقابل روابط توليدى از خود اصالت ندارد بلكه محصول جبرى روابط توليدى است و نوع روابط توليدى هم محصول وضع ابزار توليد است « 2 » .\r\nاز اينجا نظريهء جبر اقتصادى تاريخ پيش مىآيد .\r\nدر باب تاريخ دو نظريه هست :\r\nيكى اينكه بر تاريخ هيچ‌گونه جبر يعنى ضرورت و حتميت حاكم نيست ، يعنى يك سلسله قوانين جبرى لا يتخلف بر تاريخ حكومت نمىكند ، چرا ؟ چون ارادهء انسان دخالت دارد . فرنگيها ، آنها كه به آزادى اراده قائل هستند ، اين آزادى را بر ضد قانون علت و معلول مىدانند ، نظير حرف نائينى و همهء آنهايى كه مىگويند لازمهء فاعل مختار بودن اين است كه علت در كار نباشد ، انسان علت كار خودش نيست ، فاعل كار خودش است ، خدا هم فاعل عالم است نه علت آن ، چون اگر بگوييم علت ، معنايش ضرورت ترتب معلول بر علت است ، و اگر قائل به ضرورت شويم ديگر فاعل مختار\r\n\r\n\r\n\r\n\r\n","description":"","footnote":"\r\n( 1 ) . اشكال : مجزا و مستقل حساب كردن ما هم معلوم نيست درست باشد و نمىشود عوامل مادى را اصلا به حساب نياورد .\r\nجواب : بلا شك ، عوامل مادى حتما اثر دارند ، ولى اگر عوامل مادى اثر داشته باشند آيا لازمه‌اش اين است كه امور غير مادى صرفا تابع و متأثر باشند ؟ چه مانعى دارد كه همهء اين امور اصالت داشته باشند و در عين حال در يكديگر اثر كنند ، گاهى اين بر آن غلبه كند و گاهى آن بر اين ؟\r\n( 2 ) . - خود ابزار توليد چگونه تكامل پيدا مىكند ؟\r\nجواب : در اثر كار انسان . البته اينجا يك مطلب هست و آن اينكه حيوان هم كار مىكند چرا او تكامل پيدا نمىكند ؟ ناچار بايد براى انسان يك استعدادى قائل شويم كه در حيوانات نيست . مطلب ديگر اينكه ما مىگوييم انسان فطرتا كمال جوست ، يعنى هر چه را كه داشته باشد باز بالاتر آن را مىخواهد . اينها اين حرف را نمىزنند و همه را ناشى از امر اقتصادى و مادى مىدانند .\r\n- پس زيربناى همه چيز كار انسان شد ؟\r\nجواب : كار هم كه مىگويند ، مقصود كار تجسم يافته است كه همان ابزار توليد است ، لذا مناقشه لفظى است .\r\n","page_name":" 616 ","page_number":616},
  {"content":"\r\n\r\nنيست بلكه موجب است ، و اين همان بحث معروفى است كه از قديم مطرح بوده است . مخالفينشان جواب مىدهند اگر هم ما قائل به ضرورت ترتب معلول بر علت بشويم ، فاعل ، موجب ( به كسر جيم ) است نه موجب ( به فتح جيم ) و موجب بودن مستلزم موجب بودن نيست .\r\nبه هر حال فرنگيها عموماً در باب اختيار ، اعتقادشان همين است كه اگر موجودى مختار باشد ، اصل عليت بر وجود او حاكم نيست . اگر كسى چنين اعتقادى داشت ناچار مىگويد هيچ ضرورتى بر تاريخ حكمفرما نيست و لذا تاريخ قابل پيش‌بينى نيست چون پيش‌بينى بر اساس علت و معلول است . وقتى ما بدانيم اين امر علت معلول خاص است ، مىدانيم معلول به دنبال آن خواهد آمد . باز اين معلول به نوبهء خود علت است براى معلول ديگرى ، و همچنين . ولى اگر عليت در كار نباشد ، ناچار تصادف يا به قول بعضى اختيار بايد در كار باشد ، بنابراين آينده قابل پيش‌بينى نيست .\r\n[ نظريه ديگر اين است كه يك سلسله قوانين جبرى لا يتخلّف بر تاريخ حكومت مىكند . 
  ] اگر ما قائل به ضرورت - و به قول اينها جبر - تاريخ شويم اين هم باز دو جور است : يك وقت هست كه علت اصلى را اقتصاد مىدانيم ، در اين صورت جبر تاريخ مىشود جبر اقتصادى كه اين همان نظريهء ماركسيستهاست . ماركسيستها از طرفى طرفدار نظريهء ضرورتند ، و از طرف ديگر براى اين حتميت ماهيت اقتصادى قائل هستند ، يعنى اگر ما دستگاه تاريخ و زندگانى بشر را مثل يك ساعت فرض كنيم كه داراى چرخها و خارهاى متعدد است و يك نيرو همهء اينها را به حركت درمىآورد كه آن نيرو همان قوهء ارتجاعى فنر است و اگر انسان مىتواند وضع حركت خارها را به دقت پيش‌بينى كند به علت تنظيمى است كه روى فنر شده است كه تدريجاً باز بشود ، اينها هم موتور محرك تاريخ را اقتصاد مىدانند و اقتصاد از نظر آنها حكم همان فنر را دارد كه همهء حركتها به آن منتهى مىشود « 1 » و حركتهاى ديگر همه و همه به همان محرك\r\n\r\n\r\n\r\n\r\n","description":"","footnote":"\r\n( 1 ) . - مقصود از اقتصاد چيست ؟ سرمايه است يا ابزار توليد ؟\r\nجواب : اتفاقا اين از آن مسائلى است كه بايد بررسى شود و به اصل كلمات فرنگى آن بايد مراجعه كرد . گاهى مىگويند : « ابزار توليد » كه مقصود معلوم است ، گاهى مىگويند « نيروى توليد » كه نيروى توليد ، هم شامل ابزار مىشود و هم شامل انسانهايى كه مولّد هستند ؛ گاهى هم خود ماركس « وجه توليد » به كار مىبرد . وجه توليد ظاهراً همان چگونگى توليد است ، يعنى شيوهء توليد ، مثلًا صنعت دستى كه شيوهء توليدش شيوهء دستى است ، يا يك وقت\r\n","page_name":" 617 ","page_number":617},
  {"content":"\r\n\r\nاصلى يعنى اقتصاد برمىگردد كه زيربناى جامعه است . و اما روبنا عبارت است از روابطى كه افراد با يكديگر پيدا مىكنند كه اين روابط هيچ‌گونه اصالت ندارند و اصالت متعلق به همان روابط توليدى و اقتصادى است . انسان از نظر اينها يك موجود معاشى است ، يعنى مىخواهد زندگى بكند و متناسب با وضع معاش خود يك سلسله امور ديگر ( غير اصيل ) هم دارد ، مثلًا قضا ، شيوهء فرهنگ ، آداب ، رسوم ، فلسفه ، مذهب ، هنر ، همه اينها بر روى مناسبات توليدى نهاده شده است ، يعنى روبناست و هر تحرك و تغييرى كه در زيربنا پيدا بشود ، تمام روبناها متزلزل مىشود . اين نظر كسانى است كه جبر و ضرورت تاريخ را معلول اقتصاد مىدانند .\r\nنقطهء مقابل اين نظر ، نظريهء حكماى ماست كه آنها هم بنا بر اصولى كه دارند معتقد هستند « الشئ ما لم يجب لم يوجد » ( و اين را يك قاعده عام مىدانند براى همه چيز ) ، قهراً قائل به ضرورت تاريخى هستند ، يعنى معتقدند كه هيچ چيزى بدون ضرورت وجود پيدا نمىكند . ولى صرف اين حرف ، لازمه‌اش حتميّت اقتصادى نيست كه لازمه‌اش اين است كه حتميت تاريخ ماهيت اقتصادى داشته باشد . اينها ( ماركسيستها ) وقتى مىگويند « جبر تاريخ » مقصودشان خصوص جبر اقتصادى است و لازمهء حرف اينها يك شاخه بودن تاريخ است ، يعنى تاريخ يك دستگاه يك موتوره است كه همان يك موتور تكليف همه چيز را روشن مىكند ، و قائل به هيچ علت اصلى ديگر نيستند ، و همه چيز در مرتبهء معلول اينها قرار دارد .\r\nولى آنهايى كه براى انسان اصالتهاى ديگرى قائل هستند ، ناچار تاريخ را چند موتوره مىدانند و جريان تاريخ را هم چند شاخه‌اى توجيه مىكنند كه اين شاخه‌ها احياناً تزاحم و جنگ و نزاع بينشان واقع مىشود و انسان ممكن است در اثر يك اصالت خودش بر خلاف منافع اقتصادى خودش قدم بردارد يا به حكم منافع اقتصادى بر خلاف اصالت ديگرى قدم بردارد ، و اينهاست كه زندگى بشر را پيچيده مىكند . پس بر اساس اين نظريه ، ماهيت تاريخ صرفا ماهيت اقتصادى نيست و\r\n\r\n\r\n\r\n\r\n","description":"","footnote":"\r\nشيوهء توليد شيوهء فردى است ، يك وقت دستى نيست مثل مصنوعات كارخانه‌هاى عظيم ، فردى هم نيست بلكه جمعى است . گاهى « مناسبات توليدى » تعبير مىكنند كه عبارت از قوانين مربوط به توليد است ، مثل اينكه مثلًا مالكيت اشتراكى باشد يا اختصاصى ، كه همهء اينها را مىگويند زيربناى جامعه ابزار توليد ، نيروى توليد ، وجه توليد ، مناسبات توليدى ، همهء اينها زيربنا هستند .\r\n","page_name":" 618 ","page_number":618},
  {"content":"\r\n\r\nحتميت تاريخ حتميت اقتصادى نيست و همين جور كه يك فرد انسان ، يك موجود مركبى است از اصالتهاى مختلف مادى و غير مادى ، قهراً جامعه انسان از نظر نهادها و تاريخ انسان از نظر نيروى محركه يك بافت مركبى است از بافتهاى مختلف كه هيچكدام فرع ديگرى نيست و هر يك براى خودش اصالت دارد . البته هيچ كس منكر اين مطلب نيست كه اقتصاد در تاريخ بشر تأثير دارد ، و اين حرف غلطى است كه كسى بگويد اقتصاد هيچ‌كاره است . اگر نگوييم كه در زندگانى بشر اقتصاد قوىترين عاملهاست ، لااقل يكى از عوامل مؤثر هست . « من لا معاش له لا معاد له » اشاره به همين حقيقت است . در قديم تعبيراتى را كه در متون قديم در اين زمينه آمده بود ، چون با ذوق مردم جور در نمىآمد مطرح نمىكردند چون بيشتر زهدگرا بودند و به معاد توجه داشتند نه به معاش .\r\nمثلًا در كلمات حضرت رسول ( ص ) يا حضرت امير ( ع ) كه اينهمه درباره زهد سخن گفته باز مىبينيد كلماتى از قبيل « يا بنىّ انّى اخاف عليك الفقر فاستعذ باللّه منه ، فانّ الفقر منقصة للدّين ، مدهشة للعقل ، داعية للمقت » « 1 » وجود دارد ، يعنى فقر دين آدم را از آدم مىگيرد ، عقل آدم را از آدم مىگيرد ، آبروى آدم را هم در جامعه مىريزد ، مردم مىگويند : « بىعرضه نانش را هم نمىتواند در بياورد » . در كافى چقدر روايت از پيغمبر ( ص ) دربارهء « خبز » « 2 » نقل كرده است كه مىفرمود : « اللّهمّ بارك لنا فى الخبز ، لولا الخبز ماصلّينا ولا صمنا و لا تصدّقنا و لا . . . » « 3 » .\r\n\r\nمادىگرايى تاريخى : نگرش تاريخى اقتصاد\r\nديديم كه آندره پىيتر در ابتداى بخش دوم كتاب در مورد مادىگرايى تاريخى اين تعبير را به كار برد كه :\r\n« مادىگرايى تاريخى در عين حال يك برداشت اقتصادى از تاريخ و يك برداشت تاريخى از اقتصاد است . »\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 319 .\r\n( 2 ) . [ به معنى نان 
  ] .\r\n( 3 ) . المحاسن ، ج 2 / ص 586 .\r\n","page_name":" 619 ","page_number":619},
  {"content":"\r\n\r\nدر اينجا نيز تعبير ديگرى شبيه آن تعبير آورده و مىگويد :\r\n« مادىگرايى تاريخى كه به منزلهء بررسى تاريخى از ديدگاه اقتصادى است ، همچنين بررسى اقتصادى است از ديدگاه تاريخى . » « 1 »\r\nاين مطلب را ما مىتوانيم با يك تعبير ديگر بيان كنيم كه شايد رساتر و كلىتر بوده و بيشتر قابل تحقيق و تأمل باشد .\r\nاين تعبير كه گفته شده است « مادىگرايى تاريخى يك بررسى تاريخى اقتصاد است » در واقع به اين مطلب برمىگردد كه تاريخ ماهيت و هويت اقتصادى دارد و اقتصاد ، وجود تاريخى ؛ يعنى اگر بخواهيم با تعبيرات دقيق فلسفى مطلب را بيان كنيم بايد بگوييم كه از نظر ماركسيسم تاريخ ماهيت اقتصادى دارد ( يعنى اگر با « ما هو ؟ » از تاريخ سؤال شود جوابش بايد مشتمل بر جنس و فصل اقتصادى باشد ) و اقتصاد هم وجود تاريخى دارد .\r\nو اما براى توضيح مطلب بايد به اين سؤالات پاسخ داد كه : آيا جامعه ماهيت واقعى دارد ؟ ماهيتش چيست ؟ آيا تك ماهيتى است يا چند ماهيتى ؟ آيا حىّ است يا غير حىّ ؟ . . .\r\n\r\nآيا جامعه واقعيت و حيات دارد ؟\r\nبه طور كلى دربارهء جامعهء بشرى اين بحث از اول مطرح است كه آيا جامعه واقعاً از خود حيات دارد ، يعنى آيا درست مانند هر موجود زنده از يك روح و يك حيات برخوردار است و خاصيتهاى موجود زنده را داراست يا نه ؟ البته اين مطلب را به شكل تعبير خطابى و به شكل تشبيه بسيار تكرار مىكنند ولى مطلب از حد تشبيه بالاتر است ، مىخواهند بگويند كه اين امر به صورت يك واقعيت وجود دارد . به قول اينها ما معمولا « انفرادى » فكر مىكنيم ، يعنى اصالت را براى فرد قائل هستيم و جامعه را يك امر اعتبارى مىدانيم و مىگوييم جامعه همان مجموع افراد است و مجموع - يعنى كل مجموعى - هم وجودى ندارد و وجودش اعتبارى است ، وجود\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 34 .\r\n","page_name":" 620 ","page_number":620},
  {"content":"\r\n\r\nواقعى متعلق به افراد است ، پس اگر ما چيزى را به « كل » نسبت بدهيم ، جز تعبير مجازى و شاعرانه چيز ديگرى نيست ، ولى مطلب حتما به اين نحو نيست .\r\nاخيراً نظريه‌اى پيدا شده و از طرف جامعه‌شناسان مانند جامعه‌شناس معروف فرانسوى دوركهيم هم تأييد شده كه جامعه اصالت و حقيقت دارد و افراد اصالت و حقيقتى ندارند . راهى هم كه براى توجيه اين نظريه بيان مىكنند يك راه نسبتاً علمى است ، مىگويند : مگر در مركبات ديگر چطور است ؟ عناصر كه با هم تركيب مىشوند و يك شئ ثالث به وجود مىآيد ، مثلًا دو عنصر اكسيژن و هيدروژن تركيب مىشوند آب به وجود مىآيد ، اين آب الآن يك هويت جديد است و اجزايش در آن مستهلك‌اند و الآن ديگر نمىتوانيم بگوييم اكسيژن و هيدروژن وجود دارد و آب يك امر اعتبارى است ؛ نه ، الآن آنكه حقيقى است خود آب است . دوركهيم معتقد است افراد هم در جامعه همين طورند . ما افراد را يك وقت از نظر زيست‌شناسى در نظر مىگيريم ، اين اندامها كه با هم تركيب نمىشوند ، اينها از هم جدا هستند ، اين يك شخص است و آن يك شخص ديگر ؛ ولى آنكه جامعه را تشكيل مىدهد اين اندامهاى لا يشعر نيستند ، انسانها هستند ، انسانها از آن نظر كه شخصيت دارند نه از آن نظر كه شخص هستند كه از اين نظر شئ هستند نه شخصيت .\r\nانسانها از نظر وجود اجتماعى نتيجهء هزاران فعل و انفعالى هستند كه در جامعه رخ داده است يعنى واقعاً افراد جامعه از جهت روحى با هم تركيب شده‌اند . وقتى دو نفر با هم هستند يكى از ديگرى فكر و سرشت و خلق و خوى مىگيرد و آن ديگرى نيز از او الهام مىگيرد . اين تأثير واقعى است .\r\n مىرود از سينه‌ها در سينه‌ها * از ره پنهان صلاح و كينه‌ها \r\nبه نحوى كه خود انسان نفهمد ، معاشرتها به طور ناآگاه اثر مىكند ، مثل آب سرد و گرمى كه به يكديگر مىرسند و اين در آن و آن در اين اثر مىكند و يك حد معتدلى به وجود مىآيد . يك فرد را اگر ما از نظر شخصيتش در نظر بگيريم ، عبارت از مجموع آثار متقابلى است كه با افراد ديگر داشته است ، نه فقط افراد هم‌زمان خودش بلكه افرادى هم كه در گذشته بوده‌اند ، كه اگر از اين نظر حساب كنيم گذشته‌ها هم زنده‌اند ،\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nيعنى مثلًا بوعلى سينا الآن از نظر حيات اجتماعى زنده است « 1 » .\r\nالبته اين حرف دوركهيم است و من از سابق در همين مسأله فكر مىكردم ، و به نظرم رسيد كه تركيب اجتماع يك تركيب منحصر به فرد است ، نه از تركيبهاى اعتبارى است از قبيل درختهاى يك باغ كه هر درختى مستقلًا زندگى مىكند و از يكديگر تغذيه نمىكنند ، و نه از تركيبهاى طبيعى است كه شخصيت فرد مستهلك در شخصيت جامعه باشد ، چون لازمهء اين همان جبر اجتماعى است كه امثال دوركهيم قائل هستند و در اين صورت براى فرد اصلًا شخصيت مستقل باقى نمىماند و فرد در مقابل جامعه و روح جامعه مجبور مطلق است . مسلّم است كه اين نظريه از اين جهت درست نيست ولى بدون شك اين مطلب درست است كه بر جامعه يك روح واحد مىتواند حكمفرما باشد و آن روح واحد همان فرهنگ حاكم بر جامعه است و افراد عضو آن هستند ، ولى اين روح واحد از نظر ما روح الكل است نه كلى . همين حرف به زبان دينى و مذهبى به تعبيرات گوناگون بيان شده است : همهء مؤمنين يك جامعهء واحد را تشكيل مىدهند :\r\nالمؤمنون ابوهم النّور و امّهم الرّحمة .\r\nمثل المؤمنين فى تواددهم و تراحمهم كمثل الجسد . . . « 2 » .\r\nاينها فقط تشبيه نيست ، واقعيت است . اگر بنا بشود در يك جامعه يك ايمان و روح واحد حكمفرما باشد ، تا حد زيادى افراد آن جامعه حكم اندام همان روح را پيدا مىكنند . خلاصه اينكه اين مسأله كه آيا جامعه ماهيت واقعى دارد يا نه ، يكى از مسائلى است كه در باب جامعه مطرح است ، و از بحثهاى خوبى هم كه در تفسير\r\n\r\n\r\n\r\n\r\n","description":"","footnote":"\r\n( 1 ) . سؤال : آيا تأثير و تأثر ، دليل بر جدايى نيست ؟\r\nجواب : تأثير و تأثرى كه از آن يك شخصيت جديدى به وجود آمده است ، يعنى انسان به اعتبار يك شخص فقط قابليت اين را دارد كه اثر بپذيرد ، و مقدار كمى هم مىتواند اثر بدهد . يك نفر در ميان ميلياردها افراد گذشته و حال يك ميلياردم مىتواند اثر بگذارد و اثر زيادى بپذيرد ، بنابراين آن چيزى كه الآن به نام شخصيتش هست و وجود دارد همان است كه جامعه به او داده است و اين شخصيت همان چيزى است كه همه به طور مشابه آن را گرفته‌اند و مجموع افراد يك واحد فرهنگى را تشكيل مىدهند و اگر ما وجود فرهنگى را در نظر بگيريم وضع همهء ما مثل وضع عناصر آب نسبت به آب است .\r\n( 2 ) . جامع الصغير ، ج 2 / ص 155 .\r\n","page_name":" 622 ","page_number":622},
  {"content":"\r\n\r\nالميزان مطرح شده - بدون اين كه به اين آراء هم توجه داشته باشند - همين است كه مىگويند : قرآن به طور جدى براى جامعه وحدت واقعى قائل است ؛ اجل ، مدت ، روح ، حيات و سرنوشت مشترك قائل است ، و اين يكى از بحثهاى قرآنى بسيار جالب است كه در جاهاى متعدد از الميزان بدان اشاره شده است و چنان كه گفتيم از نظر ما هم تا حد زيادى درست است يعنى جامعه حكم يك موجود زنده را دارد و حيات بر جامعه حكمفرماست ، انفراد محض و مطلق در كار نيست .\r\n\r\nجامعه يك موجود تك‌حياتى است يا چند حياتى ؟\r\nچون جامعه تركيب مخصوص به خود دارد و مانند تركيبهاى ديگر نيست پس مىتوانيم بگوييم جامعه كه يك موجود زنده است در عين اينكه موجودى چند حياتى است يك موجود تك حياتى است ؛ اما اين كه تك حياتى است به اين معنى است كه جامعه مانند يك فرد است كه يك روح و يك حيات دارد و اين حيات او بر تمام حياتهاى عضوى او حاكم است ، كأنه يك ماهيت جوهرى دارد و يك سلسله خواص و آثار دارد كه خواص و آثارش تابع جوهرش هستند . اكنون اين سؤال مطرح مىشود كه جوهر جامعه چيست ؟\r\nممكن است مثلًا كسى بگويد : آن جوهر جامعه كه همهء امور وابسته به او و از آثار و عوارض او هستند روح مذهبى است . آن روح اصلى حاكم بر جامعه‌ها مذهب است و غير آن هر چه هست ناشى از آن است . البته اين حرفى است كه خود پيروان مذاهب هم هرگز نمىگويند يعنى قرآن چنين چيزى نمىگويد ، قرآن خود در زندگى بشر به جنگ مذهب و ضد مذهب قائل است و اقليت را براى اهل مذهب قائل است و اكثريت را براى دشمنان آنها . ولى عرفا تقريبا چنين ديدى دارند . ديدى كه آنها دربارهء انسان دارند اين است كه قائل به فطرتى هستند كه مىگويند محال است انسان در اعماق روح خودش جز خدا چيزى را بخواهد ، و حتى خودش هم در مورد خواستهء خودش اشتباه مىكند ، همان وقت هم كه مىگويد منكر خدا هستم ، در حقيقت منكر خدا نيست ، و اگر بت را هم مىپرستد از باب خطاى در تطبيق است و الا در باطن خودش خدا را مىپرستد . چنين ديدى لازمه‌اش اين است كه روح اصلى جامعه را روح الهى بدانند . آن كسى كه مىگويد « ما احبّ احد غير خالقه اصلا ولكنّه تعالى احتجب\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nتحت اسم زينب و سعاد و . . . » « 1 » قهراً چنين نظرى دارد ، ولى اين غير از منطق معمولى پيروان مذاهب است .\r\nممكن هم هست كسى براى تاريخ ، حياتى قائل باشد كه جوهر آن حيات غير از مذهب است و مثلًا اقتصاد است . اينها حرفشان برمىگردد به اين كه جامعه يك موجود زنده است و از اين نظر ماهيتى دارد و آن ماهيت واقعى جامعه واقعيت اقتصادى است ، چيزهاى ديگر در حكم اعراض و توابع اقتصاد هستند ، جوهر جامعه و جوهر تاريخ را اقتصاد تشكيل مىدهد ؛ مذهب ، اخلاق ، . . . همه به قول اينها روبناست و همه اعراض است كه تابع يك جوهرند .\r\nممكن هم هست كه كسى براى جامعه روح ديگرى غير از اقتصاد قائل باشد .\r\nاين مقدمه براى اين بود كه معنى اين حرف كه گفته مىشود « ماترياليسم تاريخى يك نوع برداشت اقتصادى از تاريخ است » روشن شود . گفتيم كه معناى اين سخن اين است كه ماهيت تاريخ يك ماهيت اقتصادى است و اقتصاد وجود تاريخى دارد . اينكه مىگوييم « ماهيت تاريخ يك ماهيت اقتصادى است » به اين معنى است كه ما مىتوانيم براى تاريخ يك ماهيت قائل باشيم چون براى جامعه يك ماهيت قائل هستيم و جامعه را يك امر اعتبارى نمىدانيم ، منتها وقتى مىگوييم تاريخ ، مقصود همان جامعهء در حال جريان و حركت است . و اينكه مىگوييم « اقتصاد وجود تاريخى دارد » معنايش اين است كه اقتصاد يك وجود ثابت ندارد بلكه در حال تغيير است ؛ آن كه روح تاريخ را تشكيل مىدهد ، يك روح ثابت و يكنواخت نيست بلكه متغير و متكامل است ، بنابراين اقتصاد وجود تاريخى دارد .\r\n\r\nنظريات ديگر در مورد فلسفه تاريخ\r\nاكنون ببينيم كه در مقابل نظريهء ماركسيستى ماترياليسم تاريخى چه نظرياتى هست .\r\nيك نظريه همان نظريه‌اى است كه مىگويد : جامعه اصلا چيزى نيست و واقعيتى ندارد كه ما بخواهيم براى آن حكمى قائل بشويم ، و حوادث جامعه عبارت\r\n\r\n\r\n\r\n\r\n","description":"","footnote":"\r\n( 1 ) . [ از محيى الدين عربى است . 
  ]\r\n","page_name":" 624 ","page_number":624},
  {"content":"\r\n\r\nاست از مجموع حوادثى كه افراد به وجود مىآورند و افراد اگر بخواهند به صورت منفرد باشند ، آن وقت آنچه در جامعه رخ مىدهد يك امر تصادفى است ( تصادف به معناى فلسفى ) يعنى من يك كارى را براى خودم انجام مىدهم ، شما براى خودتان ، آن شخص براى خودش و . . . ولى اين كارها با هم تصادم مىكند ، يعنى بدون اينكه از روى قصد به سوى يكديگر حركت كرده باشيم ، هر كس در مسير خودش مىرود و با هم برخورد مىكنيم ، تمام حوادث جامعه از اين قبيل خواهد بود . ولى اگر جامعه خودش يك واقعيت داشته باشد ، مثل يك موجود زنده حركت مىكند و خودش حركات افراد را به سوى يك مقصد تنظيم مىكند .\r\nاگر كسى قائل شد كه جامعه واقعيت ندارد و واقعيت متعلق به افراد است ، ديگر نمىتواند بگويد كه تاريخ ماهيت اقتصادى دارد ، بلكه بايد برود سراغ افراد از نظر روانشناسى . اگر از نظر روانشناسى هم گفتيم هر فرد دنبال منافع خودش مىرود ، اين ديگر بحث تاريخى نخواهد بود بلكه بحث روانشناسى است .\r\nنظريهء ديگرى كه مخالف نظريه ماركسيسم است ، نظريهء چند حياتى است كه معتقد است جامعه به اصطلاح امروز داراى نهادهاى مختلف است ، اندامهاى مختلف دارد ، چون اين مقدار مسلّم است كه در تشكيلاتى كه در جامعه هست بعضى از تشكيلات حكم اعضاى رئيسه را دارند و بعضى اعضاى غير رئيسه ؛ اعضاى رئيسه آنهايى هستند كه جامعه بدون آنها نمىتواند وجود داشته باشد ، مثل تشكيلات سياسى و قضائى و آموزشى و خود مذهب و اخلاق از يك نظر ؛ اينها را مىگوييم نهادهاى اصلى ، يعنى اركان اصلى . اگر كسى قائل بشود كه جامعه چند روحى و چندحياتى است ، يعنى هر نهادش از خودش روحى دارد و لذا ميان اين نهادها و اندامها تضاد رخ مىدهد و حال آنكه در حيات فرد واحد تضاد ميان اعضا معنى ندارد ، مثلًا مىبينيم كه نهاد مذهبى با نهاد سياسى درمىافتد . جامعه زنده است ولى در عين زنده بودن داراى چند حيات است . اگر اين نظريه را بپذيريم ديگر نمىتوانيم براى جامعه يك ماهيت واحد قائل بشويم و بگوييم جامعه ماهيت اقتصادى دارد ، ماهيت اخلاقى دارد ، ماهيت مذهبى دارد ؛ نه ، همهء اينها را در آن واحد دارد ، و ما نبايد حيات جامعه را تابع حسابهاى زيستى بدانيم و موجود چندحياتى را نفى كنيم ، چون در غير جامعه چنين حياتى وجود ندارد ؛ همه چيز جامعه ، حياتش ، تركيبش ، وحدتش ، مخصوص به خودش است ، لذا مانعى ندارد جامعه را چندحياتى و چند ماهيتى بدانيم .\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nاتفاقا اين نظريه امروزه قوىترين نظريه‌هاست . البته آنها تعبير به « حيات » نمىكنند ، تعبير به « نيروى محرك » مىكنند ، مىگويند نيروى محرك تاريخ چيست ؟ آيا آن نيرو يك نيروست پا نيروهاى متعدد است ؟ ممكن است بگوييم تاريخ يك دستگاه چند موتوره است و چند منبع نيرو براى آن وجود دارد ، و يا به تعبير و تحقيق ما گفته شود جامعه چند حياتى است نه يك حياتى ، چند ماهيتى است نه يك ماهيتى . ولى ممكن است كسى بگويد موتورهاى محرك به منزلهء غرائز جامعه‌اند كه مستلزم تعدد حيات نيست ، تعدد نيروهاست .\r\nشبيه همين بحث در مورد فرد از نظر روانشناسى مطرح است كه آيا انسان يك موجود تك غريزه‌اى است يا يك موجود چند غريزه‌اى ؟ بنا بر نظريهء تك غريزه‌اى ، انسان يك غريزه‌اش اصلى است و ساير غرائز منشعب از آن است ، مثل نظريهء فرويد ، يا مثل نظريهء عرفا كه تنها غريزهء خداجويى را اصيل مىدانند ، يا نظريهء كسانى كه غريزهء اصلى را در انسان غريزهء برترى طلبى مىدانند ، و يا نظريهء كسانى كه غريزهء اصلى را پول طلبى مىدانند .\r\nاما پيروان نظريهء چند غريزه‌اى مانند « راسل » مىگويند نه ، انسان يك موجود چند غريزه‌اى است . البته درباره فرد مسألهء چند حياتى مطرح نيست و نمىتواند مطرح باشد ، مگر به اين صورت كه حيات انسانى او يعنى نفس او از نظر انسانيت تك حياتى است يا چند حياتى ، يعنى همهء ابعاد انسانى به يك بعد برمىگردد يا نه ؟\r\nپس اگر ما اين نظريه را قبول كرديم و جامعه را ماشين يك موتوره ندانستيم و از طرف ديگر اگر نظريهء دوركهيم و بعضى ديگر را قبول كرديم و گفتيم جامعه از حيات واقعى برخوردار هست ، ناچار بايد بگوييم جامعه چند حياتى و چند ماهيتى است كه بنا بر اين نظريه تاريخ هم قهراً چند ماهيتى مىشود . ( ولى قبلًا گفتيم اين مطلب قابل بحث است ، چه مانعى دارد چند موتوره باشد و جامعه هم حىّ و زنده باشد ولى اينها به منزلهء غرائز مختلف باشند و يا به منزلهء دو جنبهء نفس و عقل فرد باشند كه متضادند ) .\r\nنظريهء ديگرى كه اگر كسى آن را قبول كند خدشه‌اى به نظريهء ماركس وارد مىشود اين است كه ما نبايد تمام جامعهء بشرى را به يك چشم ديده و مثلًا بگوييم ماهيت و روح تاريخ اقتصاد است . اين كه ما تمام جامعهء انسانى را يك سنخ تلقى كنيم ، حرف غلطى است ، زيرا نه انسان به مرحله‌اى رسيده است كه تمام بشر اعضاى يك جامعه باشند - زيرا امروز هم بشر با جامعه‌هاى مختلف و تمدنهاى مختلف زندگى\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nمىكند - و نه همهء تمدنها و فرهنگها يك ماهيت دارند . اينها ( ماركسيستها ) تمام تمدنهاى عالم را يك جور تفسير مىكنند . كتابهايى كه در شوروى نوشته مىشود همهء تمدنهاى عالم را از آغاز تا به امروز با يك سلسله حرفهاى بخشنامه‌اى متحد المآل بررسى مىكنند كه همان اصول اقتصادى باشد يعنى [ براى همهء تمدنها 
  ] يك روح قائل هستند [ كه همان روح اقتصادى است 
  ] . در حقيقت قياس به نفس مىكنند و مىخواهند روح حاكم بر خود و حداكثر بر دنياى معاصر خود را بر همه عصرها و تمدنها حاكم تلقى كنند ؛ در صورتى كه امروزه علم اين حرف را قبول ندارد و براى هر تمدنى يك روح حاكم قائل است ، مثلًا تمدن هندى يك روح حاكم دارد كه با روح تمدن يونان مغاير است ، كه معمولا مىگويند روح تمدن يونانى روح فلسفى بوده ، در صورتى كه در مورد تمدن اسلامى مىگويند روح مذهبى بر آن حاكم بوده است ، يعنى در اين تمدن ، علم ، فلسفه ، هنر ، صنعت و همه چيز هست ولى هر جايش را كه نگاه مىكنيد مىبينيد مذهب پيدا مىشود . در فلسفه‌اش ، علمش و همه چيزش مذهب پيداست . اين است كه مىگويند روح حاكم بر اين تمدن مذهب است . خود تمدن اروپا يك روح ديگرى دارد كه به اصطلاح اينها روح علمى است يعنى علم تجربى حسى ، همه چيز از اين ديدگاه ديده مىشود « 1 » .\r\nبنابراين به فرض اينكه ما [ جامعه و 
  ] تاريخ را يك حياتى بدانيم نمىتوانيم تاريخ همهء ملتها را يك‌جور تفسير كنيم . ولى اينها چشمشان را بستند و گفتند اقتصاد زيربناست ، و تمام جامعه‌ها و تمام تاريخها را با يك مقياس واحد مىسنجند ، در صورتى كه واقعيت امور جز اين است « 2 » .\r\n\r\n\r\n\r\n\r\n","description":"","footnote":"\r\n( 1 ) . اقبال چند سخنرانى كرده تحت عنوان « روح فرهنگ اسلامى » كه هر چند خوب مطلب را ادا نكرده ولى موضوع خوبى انتخاب كرده و اين موضوع شايستهء اين است كه كسى دربارهء آن تحقيق كند و كتابى بنويسد ، ثابت شود روحى كه بر اين تمدن حاكم است با روح همهء تمدنهاى ديگر فرق دارد ، پس اين تمدن نمىتواند التقاط از تمدنهاى ديگر مثلًا ساسانى يا مصرى ، يونانى ، رومى و اينها باشد ، بلكه خودش داراى روح اصيل مىباشد .\r\n( 2 ) . اشكال : ممكن است اينها وجود جامعه‌ها و فرهنگهاى مختلف را قبول داشته باشند ولى در عين حال زيربناى همه را اقتصاد بدانند ، پس زيربنا بودن اقتصاد با مختلف بودن فرهنگها و روحها منافات ندارد .\r\nجواب : آنها لابد همين جور حرفها در جواب خواهند گفت ، ولى ما مىخواهيم حقيقت مطلب را به دست آوريم از نظر واقع . در صورتى كه اقتصاد زيربناى همهء جامعه‌ها باشد چرا روحهاى مختلف بر جامعه‌ها حكومت مىكند ، مثلًا يك جامعه داراى روح مذهبى مىشود و حتى به قول خود اينها جلوى پيشرفت اقتصادى را مىگيرد ؟ ولى اينها يك « متر » به دست گرفته‌اند و همه چيز را با آن مىسنجند و هر جا هم جور در نيامد به زور درستش مىكنند ،\r\n","page_name":" 627 ","page_number":627},
  {"content":"\r\n\r\nاگر گفته شود از نظر اسلام كه قوانين كلى و يكنواخت براى تاريخ همهء جامعه‌ها ذكر مىكند ، جامعه‌ها داراى يك سنخ روح تلقى شده‌اند ، جواب اين است كه اين طور نيست . بدون شك وجوه مشابهت كلى در عين اختلاف صنفى ميان جوامع هست . نظر اسلام بر وجوه مشترك است ، نظير وجوه مشترك همهء نژادها در عين اختلاف آنها كه مثلًا يهوديها زيربناى روحيه‌شان پول و اقتصاد است .\r\nماركس كه اين حرف را زد و گفت اقتصاد زيربناست ، تنها روى تاريخ اروپا مطالعه كرده بود و از تاريخ آسيا به كلى بىخبر بود ، با يك سلسله فرضيات يك فلسفه‌اى براى تاريخ به طور كلى آورد ( به همان شكل دوره‌هاى پنجگانهء معروف : دورهء اشتراكى اول ، دورهء شكار ، دورهء كشاورزى ، دورهء فئودالى و سپس دورهء سرمايه‌دارى و بورژوازى و بعد هم دورهء كمونيستى ) ، بعدها در اواخر عمر خود فهميد كه اين بافته‌ها با تاريخ آسيا وفق نمىدهد ، لذا نظرياتش را تعديل كرد و كتاب وجه توليد آسيايى را نوشت ولى از بس كه شاگردانش را با افكار قالبى و كوركورانه بار آورده بود آنها حاضر نبودند كه خلاف آراء سابق را حتى از خودش بپذيرند ، لذا ماركس به آنها مىگفت من به اندازهء شما ماركسيست نيستم ، يعنى من از حرفهاى اولم ( تا حدودى ) برگشتم .\r\nبه هر حال غرض اين است كه نمىشود اين جور قالبى درباره بشر قضاوت كرد ، نه دربارهء فرد بشر و نه دربارهء جامعه بشرى . از مختصات انسان اين است كه تحت نوع واحد درنمىآيد . صدر المتألهين حرفش همين است كه اشياء در حال حركت تحت نوع واحد نيستند مخصوصاً انسان كه هر فردى از افراد آن يك نوع است ، بلكه هر فردى در حالات مختلف به تنهايى يك نوع است و اين راز بزرگى دارد كه بعداً در فلسفهء پراكسيس و بعد از آن در بحث « از خود بيگانگى » روى مبانى اسلامى از آن سخن خواهيم گفت و بحثى است بسيار لطيف .\r\nهر فردى از انسان حكمى دارد و راز اين مطلب در عقل و اراده و اختيار و آزادى\r\n\r\n\r\n\r\n\r\n","description":"","footnote":"\r\nمثلًا دربارهء تاريخ اسلام و پيدايش اسلام باز اين حرفها را پيش مىكشند كه وضع اقتصادى جامعه فلان جور بوده و برده‌ها نزديك بود شورش كنند و فلان ، لذا سرمايه‌دارها به فكر افتادند جلوى اين شورش را بگيرند و لذا دين اسلام در اين شرايط به وجود آمد ، يعنى سرمايه‌دارها و برده‌دارها آن را به وجود آوردند . اما بعد كه با يك واقعيت واضح خيلى عينى مواجه مىشوند كه اگر چنين بود پس چرا برده‌ها طرفدار اسلام بودند و سرمايه‌دارها مخالف ، مىگويند سرمايه‌دارها خودشان نمىفهميدند كه به نفعشان است ! ! !\r\n","page_name":" 628 ","page_number":628},
  {"content":"\r\n\r\nانسان است . از يك طرف انسان بالقوه خلق شده است و از طرف ديگر انسان بالقوه‌ترين موجوداتى است ( لااقل در مقابل نباتات و حيوانات ) كه به اين عالم مىآيد . ساير حيوانات همان‌طور كه از نظر تجهيزات بدنى بالفعل به دنيا مىآيند ، از نظر روحى هم بالفعل به دنيا مىآيند ؛ ساخته شده و پرداخته شده به دنيا مىآيند . گربه ، گربه به دنيا مىآيد و سگ ، سگ . گربه با غرائز گربگى به دنيا مىآيد و سگ با غرائز سگى . ديگر هيچ گربه‌اى سگ نمىشود و هيچ سگى هم گربه نمىشود . اما انسان يك موجود بىخصلت ( بالقوه ) به دنيا مىآيد و روحش يك دنيا از بدنش تأخر دارد ، يعنى انسان در دنيا از نظر روحى آن مرحله‌اى را طى مىكند كه چنين در رحم مادر طى مىكند ، يعنى روح انسان اگرچه خلقتش در رحم آغاز مىشود ولى در دنيا در حال خلق شدن است و خلق شدنش ادامه دارد ، بلكه غالب در مورد انسان اين است كه به وسيلهء خودش خلق مىشود ، خودش خودش را مىآفريند ، يعنى آزادى و انتخاب و اختيار خود انسان است كه او را خلق مىكند ، به اختيار و آزادى هم راه خود را طى مىكند ، و از هر راهى هم كه برود با يك طرز خاص خودش را مىسازد و يك سنخ روح بر او حاكم است و از اين جهت تا حدى حق با اگزيستانسياليست هاست كه به يك نوع اصالت وجود ( به اصطلاح خودشان ) قائلند و مىگويند انسان وجودش بر ماهيتش تقدم دارد و اين خودش است كه به خودش ماهيت مىبخشد . از اين جهت حق با آنهاست . و وقتى فرد انسان چنين بود جامعه همچنين است و ما نمىتوانيم براى جامعه انسانى يك روح ساخته و پرداخته شدهء غير قابل تغيير در نظر بگيريم و بگوييم روحش مثلًا اقتصاد است . اين جنبهء جامعه‌شناسى انسان نمىتواند از نظر ماهوى با وضع روانشناسى و فلسفى او متفاوت باشد ؛ از نظر فلسفى و روانى ، خود بخشندهء ماهيت به خود باشد و اما از جنبهء جامعه‌شناسى بدون اختيار او ماهيتش تعيين شده باشد .\r\nقبلًا از زبان آندره پىيتر خوانديم كه : « مادىگرايى تاريخى در عين حال يك برداشت اقتصادى از تاريخ و يك برداشت تاريخى از اقتصاد است » . اكنون ما اين مطلب را بر اين تعريف مىافزاييم كه : « مادىگرايى تاريخى يك برداشت اقتصادى از انسان و يك برداشت تاريخى از انسان است بدون اينكه برداشت انسانى از اقتصاد و تاريخ باشد » . مسأله مهم همين است و تفاوت ما با ماركسيستها نيز در اين جهت است كه ما چون براى انسان شخصيت و اصالت و فطرت قائل هستيم لذا برداشتى انسانى\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nاز تاريخ داريم ، يعنى تاريخ را ساختهء انسان بما هو انسان مىدانيم نه انسان [ را 
  ] ساختهء تاريخ و تاريخ [ را 
  ] ساختهء اقتصاد . پس « برداشت اقتصادى از تاريخ و برداشت تاريخى از اقتصاد » اين همان قربانى شدن انسان است همانطور كه در مسأله « از خود بيگانگى » شرح داديم .\r\nالبته خود ماركس دربارهء انسان به عنوان يك فرد يعنى از جنبهء روانشناسى بحث نكرده است و فقط دربارهء جامعه و تاريخ بحث كرده است . ولى بحثى كه او از جنبهء جامعه‌شناسى و دربارهء فلسفهء تاريخ دارد نمىتواند فاقد جنبهء روانشناسى باشد گرچه ژرژ پوليتسر در اصول مقدماتى فلسفه خواسته است از جنبهء روانشناسى وضع ديگرى به آن بدهد كه البته غير قابل قبول است .\r\nدر واقع مادى بودن هويت تاريخ ، از يك نظر به معنى ماديت هويت انسان و به معناى اين است كه محركات انسان تنها محركات مادى است ، انسان گاهى محركات معنوى هم پيدا مىكند ولى اين محركات معنوى اصيل نيستند و ساخته شدهء محركات مادى هستند و در عين حال مىتوانند مؤثر در محركات مادى واقع شوند و ايندو تأثير متقابل در يكديگر داشته باشند ، از قبيل تأثير روبنا در زيربناست ، نه اينكه تأثير آنها مانند تأثير دو قطب مخالف و مستقل در يكديگر باشد آنچنانكه ما هم مىگوييم و تضاد در عالم را از قبيل تضاد قطبهاى مستقل مىدانيم ، مثل تضاد عناصر كه قدما مىگويند ، يا مثل آنچه كه در مورد ساختمان انسان در اديان آمده است كه انسان را داراى دو درجه از وجود مىدانند : وجود سفلى ، وجود علوى ؛ اينها به عنوان دو قطب مخالف در وجود انسان هستند و اين غير از آن است كه اينها مىگويند . اينها روح و ماده را به عنوان دو قطب مخالف نمىدانند و هر چه را كه جنبهء معنوى دارد تبعى و طفيلى جنبهء مادى مىدانند . خلاصه از نظر اينها جامعه نيز مانند فرد هويت مادى دارد ؛ همانطور كه احيانا فرد متحرك به محركات معنوى مىشود ولى اين محركات اصالت ندارند ، مولود عادت است نه طبيعت ، جامعه نيز احيانا تحت تأثير محركات روبنايى واقع مىشود اما اصالت ندارد .\r\nآندره پىيتر در كتاب خود حرف عجيبى آورده است ، در ابتدا گفته است :\r\n« تا تضاد نباشد جامعه‌اى وجود نخواهد داشت ، براى اينكه آزادگانى وجود داشته باشند وجود بردگان ضرورى است . » « 1 »\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 35 .\r\n","page_name":" 630 ","page_number":630},
  {"content":"\r\n\r\nخوب ، تا اينجا حرفى نيست ، براى اين كه آقا وجود داشته باشد بايد نوكرى باشد . ولى بعد در پاورقى يك حرف بالاترى از ماركس نقل مىكند ؛ مىگويد از او سؤال كردند آلمان چگونه به آزادى مىرسد ؟ گفت : براى اين كه آلمان به آزادى برسد بايد طبقه‌اى كه در زنجير باشند به وجود آورد تا اين طبقه بتوانند به حكم تضاد آزادى را متحقق سازند ، و تا اين طبقه نباشند آزادى امكان ندارد .\r\nممكن است اين حرف چنين تفسير شود كه : گاهى يك شئ مطلوب است به فرض وجود شئ ديگر ، يعنى فى حد ذاته نامطلوب است و در زمينهء شئ ديگر مطلوب مىشود ، مانند دوا در حال بيمارى . ما جنگ را هم همين‌طور مىدانيم و مىگوييم جنگ يك امرى است فى حد ذاته نامطلوب ولى در زمينه‌هايى مطلوب مىشود  ( وَ قاتِلُوهُمْ حَتَّى لا تَكُونَ فِتْنَةٌ )  « 1 » . ولى ممكن است كه اين يك حرف بالاترى باشد و مقصود اين باشد كه براى يك امر مطلوب‌تر بايد يك امر نامطلوبى را ايجاد كنيم ، مثلًا در بدن انسان ميكروبهاى بيمارى را وارد سازيم تا در مقابل آن بيمارى مقاومت پيدا كند . با اين كار ابتدا يك حالت نامطلوب براى بدن ايجاد مىكنيم و گلبولها را در معرض حملهء دشمن قرار مىدهيم تا در اثر جنگ و نزاع آنها حالت تب پيش آيد ، ولى با اين كار نامطلوب نتيجهء مطلوب‌ترى كه مصونيت بدن باشد به دست مىآيد . نظر ماركس تقريباً چنين است ، كه مىگويد بايد طبقهء به زنجير كشيده شده را به وجود آورد چون تنها راه به دست آوردن آزادى اين است هر چند كه با اين كار به آن طبقه ظلم كرده‌ايم و آنها را به زنجير كشيده‌ايم . معناى حرف ماركس اين است كه جامعه اگر در رفاه باشد ( ولو به طور نسبى ) به ظلم و ستمى كه به او مىشود و آزادى از او سلب مىگردد ، توجه پيدا نمىكند ، چون به همان سير بودن شكم قانع مىشود و ديگر به آزادى و استقلال رأى و جامعهء بىطبقه فكر نمىكند و انقلاب صورت نمىگيرد و به كمال مطلوب كه آزادى واقعى و جامعهء بىطبقه و انسان به خود باز آمده و رها شده از خود بيگانگى است نمىرسد . لذا بايد رفاه را از جامعه گرفت و جامعه را به زنجير كشيد تا خشم بگيرد و زنجيرها را پاره كند و به آزادى نهايى برسد « 2 » .\r\n\r\n\r\n\r\n\r\n","description":"","footnote":"\r\n( 1 ) . انفال / 39 .\r\n( 2 ) . - اين حرف خوبى است ولى با مبانى اسلامى ما يك مقدار تطبيق نمىكند .\r\nجواب : مسأله اين است كه پس نقش انسانها چه مىشود ؟ سابقا خوانديم كه هگل مىگفت : « گاهى طبقات وجود\r\n","page_name":" 631 ","page_number":631},
  {"content":"\r\n\r\nيكى از آن جاهايى كه صريحاً و قاطعاً نظر اينها با نظر اسلام مخالف است همين جاست . اسلام براى انسان يك فطرت و اصالت قائل است و انسان را ما فوق منافع اقتصادى و وضع طبقاتى مىداند .\r\n\r\nماترياليسم ديالكتيك تاريخى و مبارزهء طبقاتى\r\nماترياليسم ديالكتيك تاريخى معتقد است كه به حكم جنبهء ديالكتيكى تاريخ ( يعنى مسألهء تضاد و جنگ اضداد به صورت خاص يعنى به صورت جنگ نو و كهنه و جنگ تز و آنتىتز ) همان‌گونه كه در عالم طبيعت جنگ مادر همه چيز است ، قهراً در تاريخ هم جنگ مادر همه چيز است ، و جنگ تاريخ هم ماهيت مادى دارد ، يعنى محركات اصلى تاريخ در جنگها باز محركات مادى است ، يعنى جنگ طبقاتى است و شكل ديالكتيكى دارد يعنى حركت از تضاد تز و آنتىتز و آنتى تز ابزار توليد و روابط توليد و تضادتز و آنتىتزى طبقات وابسته به روابط قديم و طبقات خواهان روابط جديد ناشى مىشود . ماترياليسم تاريخى معتقد است كه سراسر تاريخ جنگ است و جنگ\r\n\r\n\r\n\r\n\r\n","description":"","footnote":"\r\nدارد ولى در شعور انسانها متمايز نيست ، نقش انسانها اين است كه اين تمايز را در اذهان به وجود مىآورند » . اين مطلب ديگرى است و اين حرف ماركس سخنى بالاتر از اين دارد .\r\nولى ما مىگوييم از نظر كسى كه محرك بشرى را تنها همان عكس العمل نشان دادن در برابر زور و ستم مىداند ، يعنى از نظر او بشر داراى فطرت تكامل‌خواه نيست كه اين فطرت داراى نيرويى باشد كه او را به تكامل برساند و ممكن باشد اين فطرت را صيقل داد و او را به كار انداخت ، مطلب بالا درست است . اينها به چنين چيزى قائل نيستند ، اينها تكامل را فقط محصول عكس‌العمل‌هاى قهرآميز مىدانند ؛ و اگر راه تكامل منحصر به اين راه باشد ما هم قبول مىكنيم و مسألهء مراعات مصلحت اهم در اصول يك امر واضحى است ، كه يك مورد آن هم در مسألهء « لو تترّس الكفّار باسارى المسلمين » در فقه مذكور است و فتوا به جواز قتل اسيرها براى رعايت مصلحت اهم داده شده است . اما آيا بشر تنها همين است و فقط از راه به خشم آوردن او مىتوان او را به پيمودن راه تكامل وادار نمود ؟ چشمهايش را ببنديم و برايش خشم ايجاد كنيم تا خود به خود به حكم غضب كه ما به الاشتراك انسان و حيوان است بندها را پاره كند ؟ يا بشر مىتواند آگاهانه و از روى تعقل و انتخاب به پيش برود ؟\r\n- اين هم بالاخره يك راهى است ، چرا اين راه را ببنديم ؟\r\nجواب : درست است ، يك راهى است ، ولى با وجود راههاى ديگر نمىتوان اين راه را پيمود ، چون مستلزم ظلم است . بله اگر راه تكامل جامعه منحصر به اين راه باشد مىتوان از اين راه استفاده كرد ، ولى مطلب اين جور نيست كه راه تكامل منحصر در اين راه باشد ، اين حرف دروغ است و در اين صورت مسألهء دوران امر بين اهم و مهم مطرح نيست تا به اهم اخذ كنيم هرچند مستلزم ريختن خونها و تضييع حقوق باشد .\r\n","page_name":" 632 ","page_number":632},
  {"content":"\r\n\r\nطبقاتى است . اين تعبير شامل دو مفهوم است :\r\nيكى اينكه سراسر تاريخ جنگ است و صلحها و سازشها فرع است كه همان حالت سنتز است . پس در اينجا اين بحث كلى مطرح است كه : آيا صلحها و تعاونها و نظاير آنها اصالت دارند در بشر ؟ يا نه ، اصالت مال جنگ و نزاع است و آنها فرعند ؟ يا هر دو اصلند ؟\r\nيك نظر اين است كه آنچه در بشر اصالت دارد تنازع است ، تعاونها تحميل شده از ناحيهء تنازعها هستند ؛ يعنى هر جا كه تعاون وجود دارد براى اين است كه افراد در حال انفراد خودشان را محكوم به نابودى مىبينند ، لذا با هم همكارى مىكنند تا از دشمن بزرگتر محفوظ بمانند ، مثل گله‌هاى حيوانات . نمونه‌اش همكاريهاى سياسى امروز است كه تنها براى مقاومت و مصونيت از دشمن بزرگتر است . آن شاعر عرب كه گفته است : « الظّلم من شيم النّفوس فان ترى - ذاعفّة فلعلّة لا يظلم » همين مطلب را مىگويد . اما آيا همهء تاريخ بشر اينجور است ؟\r\nنقطه مقابل اين نظريه ، نظريه كسانى است كه بشر را مدنىّ بالطبع مىدانند و مدعى هستند احساسات نوع‌پرستانه و تعاون در انسان اصالت دارد نه اين كه بر انسان تحميل شده باشد . اين قضيه كه اينها مىگويند « تاريخ سراسر تنازع و جنگ است » بوى اين معنى را مىدهد كه آنچه در انسانها اصالت دارد تنازع و كشمكش است ، و طبعا اين اشكال پيش مىآيد كه در نهايت امر كه به قول اينها جامعهء اشتراكى واحد تشكيل مىشود و اختلافات طبقاتى از بين مىرود ، اين تنازع به چه صورتى در خواهد آمد ؟ و ظاهراً هيچ جوابى هم در برابر اين اشكال ندارند . به حكم فلسفه‌شان كه آرامش و سكون را مساوى با مرگ مىدانند ، بايد جامعهء بشرى را در نهايت امر كه نبرد طبقاتى منجر به از بين رفتن طبقات و تشكيل جامعهء بىطبقه مىشود محكوم به مرگ بدانند و اگر مىگويند حركت و كشمكش باقى است ، بايد تضاد هم وجود داشته باشد ، آن تضاد چيست « 1 » ؟\r\n\r\n\r\n\r\n\r\n","description":"","footnote":"\r\n( 1 ) . - ممكن است بگويند اين تضاد ، تضاد فرهنگى است .\r\nجواب : اگر بگويند تضاد طبقاتى نيست ، فلسفهء ماترياليسم تاريخى باطل مىشود و اگر بگويند تضاد نيست ، اصل فلسفهء ماترياليسم ديالكتيك باطل مىشود ، چون از نظر اين فلسفه تضاد لازمهء ذات همه چيز است .\r\n- اينها مىگويند طبقات كه از بين رفت تاريخ از بين مىرود .\r\n","page_name":" 633 ","page_number":633},
  {"content":"\r\n\r\nخلاصه اينكه ، اين جملهء « تاريخ سراسر مبارزه است » يكى از دو مفهومش اين است كه سراسر تاريخ مبارزه بوده و هست . هرگونه حركت اصيل ديگرى را مخصوصاً حركت پيش‌برنده را كه ماهيت مبارزه نداشته باشد نفى مىكنند . بعد بايد تاريخ دنيا را مطالعه كرد كه آيا در تاريخ دنيا چنين است و هر حركت پيش‌برنده ماهيت مبارزه‌اى داشته است ؟ شك ندارد كه مبارزات نقش اصيلى داشته و دارند و اين كه اضداد وقتى در دو قطب مخالف قرار مىگيرند حركت مىآفرينند ، حقيقت مسلّمى است ولى اين را با حرفهاى اينها نبايد اشتباه كرد . مسلّما جنگها در پيشرفت تمدن مؤثر بوده‌اند چون دو گروه كه با هم مىجنگند در هر دو طرف حركت ايجاد مىشود ، رقابت ايجاد مىشود ، دانشمندان دو طرف تمام فكر و ابتكارشان را به كار مىاندازند و شرايط ديگرى به وجود مىآيد كه همه و همه تمدن را مقدار زيادى به پيش مىبرند . اينها مسلّم است ولى اينكه تمام تاريخ معلول مبارزه است حرف درستى نيست . مثلًا پاستور كه علم را پيش برد معلول چه مبارزه‌اى بود ؟ بعلاوه مبارزه‌ها ميان اقوام است نه طبقات ، و اقوام شكل تز و آنتىتز ندارند بلكه شكل دو قطب مستقل را دارند .\r\nمفهوم دوم كه از تعبير آنها به دست مىآيد اين است كه : سراسر تاريخ مبارزات طبقاتى است و هر مبارزهء ديگرى كه شما مىبينيد حتما ماهيت طبقاتى دارد و لذا مثلًا\r\n\r\n\r\n\r\n\r\n","description":"","footnote":"\r\nجواب : تاريخ كه از بين برود يعنى ركود و سكون .\r\n- حركت تاريخى از بين مىرود و تضاد انسان با طبيعت برقرار مىشود . تاريخ نقطه پايانش از بين رفتن طبقات است .\r\nجواب : حركاتى كه جامعه در مسير خودش داشته غير از جنگى است كه انسان با طبيعت داشته و الآن هم دارد ؛ يعنى مسير تسلط انسان بر طبيعت و اين جنگ با طبيعت نمىتواند جايگزين حركات تاريخى باشد ، و الا معناى اين امر توقف تاريخ است ، يعنى انسان در مسير انسانى و مسير تكاملىاش متوقف مىشود . مبارزهء انسان با طبيعت هميشه بوده و خواهد بود و چه بسا با پيشرفت علم اين مبارزه كاهش يابد نه اينكه تضادى در سطح بالاتر برقرار شود ، و اين مبارزه با طبيعت غير از اين است كه جامعه در دوران خودش تكامل پيدا مىكند . بعلاوه تضاد انسان با طبيعت اولا تضاد نيست ؛ انسان فرزند طبيعت است نه ضد او ، عمليات توليدى او چيزى شبيه ناخن زدن طفل به پستان مادر است و به هر حال سازگارى آن دو بيشتر است ؛ و ثانيا فرضا تضاد باشد ، اين تضاد تضاد ديالكتيكى نيست ، از قبيل تز و آنتىتز و سنتز نيست . آيا از تركيب انسان و طبيعت شئ سوم پيدا مىشود ؟ ! ممكن است بگويند سراسر تاريخ مركب است از جنگ و صلح ، و جنگ مقدمهء صلح است از آن نظر كه جنگ همان كشمكش ميان تز و آنتىتز است و صلح مرحلهء سنتز است كه در مرحلهء عالىتر است . جواب اين است كه هر سنتز به نوبهء خود تز براى يك مرحلهء ديگر و آنتىتز براى مرحله‌اى ديگر است ، به عبارت ديگر هر سنتز در درون خود ضد خود و نفى خود را دارد و حالت جنگ يك لحظه توقف ندارد .\r\n","page_name":" 634 ","page_number":634},
  {"content":"\r\n\r\nما جنگ عقيده‌اى كه اصالت داشته باشد نداريم ، بلكه جنگ عقيده‌اى كه ناشى از جنگ طبقاتى باشد هست ، و همچنين جنگ نژادى اصيل نداريم ، بر خلاف ابن خلدون كه محرك تاريخ را عصبيت مىداند اعم از عصبيت نژادى يا دينى .\r\nحالا آيا واقعاً در تاريخ مبارزه‌اى كه ماهيت طبقاتى به مفهوم اقتصادى نداشته باشد و مثلًا نژادى « 1 » يا عقيده‌اى باشد وجود ندارد ؟ ما حرفمان اين است كه لااقل گوشه‌اى از تاريخ ، و مخصوصاً آن قسمت مقدس از تاريخ ، قسمتى است كه انسان به انگيزهء حق‌طلبى و حق‌جويى مبارزه كرده است ؛ يعنى انسانى نه فقط به خاطر منافع طبقاتى خودش ، بلكه به خاطر برقرارى عدالت از آن جهت كه عدالت است جنگيده است ؛ نه از آن جهت كه عدالت تأمين‌كنندهء منافع او بوده است ، بلكه چه بسا عدالت با منافع شخص او منافات داشته است .\r\nاينها مىگويند : انسان در كاخ و در كوخ نمىتواند يك جور فكر كند ، در كوخ طرز فكرش مبارزه با كاخ‌نشينان است ( نه اينكه تظاهر كند ، بلكه واقعا طرز فكرش اين جور است ) و طرفدار عدالت است ؛ وقتى رفت در كاخ ، واقعا عوض مىشود ، ماهيتش عوض مىشود « 2 » . اين است كه وقتى مىگويند ماهيت تاريخ را اقتصاد تشكيل مىدهد و هويت تاريخ مادى است ، پس هويت طبقات هم مادى است ، يعنى ماهيت هر انسانى را طبقهء او تشكيل مىدهد . اين كه « همه مادى هستند » به منزلهء جنس همه است . واقعيت تاريخ ، هم در جناح حاكم و هم در جناح محكوم هر دو مادى است ، ولى جناح حاكم و جناح محكوم كه ضد يكديگر هستند و او يك طبقه را تشكيل داده و اين يك طبقه را ، باز ماهيت اين كه در اين طبقه قرار گرفته همان طبقه خودش است ؛ يعنى طبقه ، مقوّم ذات انسان است و طبقهء هر كس مقوّم حقيقت اوست ، همانطور كه ما در مراتب وجود مىگوييم هر مرتبه مقوّم وجود آن مرتبه است ، يعنى ماهيت انسان در طبقه‌اى يك ماهيت است و در طبقهء ديگر ماهيت ديگر . حتى اين تعبيرات را خودشان به كار مىبرند .\r\n\r\n\r\n\r\n\r\n","description":"","footnote":"\r\n( 1 ) . اشكال : در سابق نژاد وسيلهء زندگى بوده است ، يعنى اگر عصبيت نژاد نبود اقوام نمىتوانستند زندگى كنند ، يعنى بالاخره ريشه‌اش به اقتصاد برمىگردد .\r\nجواب : نه ، اينطور نيست ؛ خود نژاد يعنى گرايشهاى خونى را نمىتوان تنها ناشى از منافع اقتصادى دانست .\r\nگاهى منافع اقتصادى در جهت مخالف نژادپرستى است و گاهى بالعكس .\r\n( 2 ) . مانند آن طلبه‌اى كه مدعى بود هرگاه از امام جماعتى پول مىگرفت واقعا معتقد به عدالت او مىشد و بالعكس .\r\n","page_name":" 635 ","page_number":635},
  {"content":"\r\n\r\nاين است كه مىگويند « پايگاه طبقاتى » و تكيه شديد روى پايگاه طبقاتى دارند و مىگويند : انسان در هر پايگاه طبقاتى كه قرار داشته باشد نمىتواند خود را از لوازم و تبعات آن پايگاه برهاند . لازمهء هر پايگاه طبقاتى طرز تفكر مخصوص است . البته در عمل خيلى نقض به اين حرف هست . در جزوهء منافقين كه وابسته به طبقهء كارگر نبودند نوشته‌اند كه ما كوشش و مجاهده كرديم كه باقيمانده عوارض طبقهء خودمان را از خود دور كنيم و خود را به طبقه زحمتكش وابسته سازيم . خوب ، اين حرف بر ضد فلسفهء آنهاست و معنايش اصالت انسان است كه مىتواند با مجاهده و كوشش تبعات طبقاتى را از خودش دور كند « 1 » .\r\nاز جمله حرفهايى كه ما مىگوييم اين است كه واقعيت تاريخ خلاف اين فلسفه را اثبات مىكند . علىّ الوردى كه نويسنده‌اى ماركسيست است همين مسأله ماترياليسم تاريخى را مطرح كرده است . او چون گرايشهاى مذهبى هم داشت كوشش كرده است كه بين اصول ماركسيستها و دين تطبيق بدهد . وى در همان كتاب مهزلة العقل البشرى گفته است : حق اين است كه اين مسأله را كه تاريخ سراسر جنگ است ، قبل از ماركسيسم ، اسلام گفته است ؛ و كوشش مىكند نبرد طبقاتى ( الصراع الطبقى ) را هم به اسلام نسبت بدهد و اثبات كند كه ابتكار اين امر متعلق به قرآن است . يكى از حرفهاى علىّ الوردى اين است كه مىگويد : على ( ع ) اين اصل را كه انسان در كاخ و در كوخ دو جور فكر مىكند ، نقض كرده است ، روزى كه كوخ‌نشين بود يك فكر داشت و روزى هم كه شخص اول مملكت اسلام شد همان فكر را داشت و عينا مثل روزهاى كوخ‌نشينى فكر مىكرد ( البته مقصود اين نيست كه على ( ع ) بعدها در كاخ زندگى مىكرد تا اشكال شود كه كاخ نداشت ، منظور وضع طبقه است ، و بدون\r\n\r\n\r\n\r\n\r\n","description":"","footnote":"\r\n( 1 ) . - شايد مقصود اين باشد كه اساساً طبقهء خودش را عوض كرده ، مثلًا مال و ثروت را رها كرده و جزء كارگران شده است نه اينكه با حفظ طبقه فكرش را عوض كرده باشد .\r\nجواب : چنين كارى را طبق اين فلسفه نمىتواند بكند . اين شخصى كه اساساً ماهيتش اين است چطور مىتواند ماهيتش را تغيير دهد ؟ شما اگر چنين حرفى بزنيد اين فلسفه را نقض كرده‌ايد و معنايش اين مىشود كه طبقه يك امر عرضى است ؛ كسى در يك طبقه‌اى هست ، در آن طبقه احساس آلودگى مىكند و به فكر مىافتد خود را از قيد آن طبقه رها كند . اين وضع معنايش اين است كه طبقه واقعيت شخص را تشكيل نمىدهد . اين حرف ماست كه براى انسان اصالت قائل هستيم و براى انسان واقعيت فوق مادى قائليم و به اصالت فطرت قائليم ، يعنى مىگوييم پيغمبر وقتى مىآيد ، انسان را حتى عليه خودش يعنى فرد را عليه خود فرد برمىانگيزد .\r\n","page_name":" 636 ","page_number":636},
  {"content":"\r\n\r\nشك در زمان دوم وابسته به طبقهء حاكم بود و ديگر طبقهء محكوم را نداشت ) .\r\nپس انسان ملعبهء وضع اجتماعى خودش نيست ، دو وضع و دو طبقهء مختلف پيدا مىكند ولى يك انسان است . پيغمبر ( ص ) آن روزى كه مبعوث شد به رسالت و در نهايت رنج و شدت بود ، و روزى كه شخص اول عربستان بود ، يك شخص بود . يك مصداق روشن اين مطلب همان جريان « ثعلبه » است كه داستانش را در بعضى از تفاسير در ذيل آيهء شريفهء  « لَئِنْ آتانا مِنْ فَضْلِهِ لَنَصَّدَّقَنَّ وَ لَنَكُونَنَّ مِنَ الصَّالِحِينَ »  « 1 » نقل مىكنند . قرآن كه در اين آيه انتقاد مىكند ، به اين معنى است كه انسان مقهور طبقهء خود نيست .\r\nبدون شك انسان در معرض تغيير و عوض شدن هست ، ولى نه اين كه اين تأثير جبرى باشد و اختيار از او سلب شود ، بلكه مىگوييم انسان مىتواند شخصيتى داشته باشند ما فوق قدرت پول و ثروت . اما ماركسيسم چنين شخصيتى براى انسان قائل نيست . البته ما هم تأثير طبقه را قبول داريم ، ولى ما يك رابطهء امكانى اقتضائى قائل هستيم ، آنها يك رابطهء وجوبى و ضرورى . از نظر ما رابطهء طبقه و ذى الطبقه رابطهء اقتضائى و امكانى است و از نظر آنها رابطهء علّى و ضرورى ؛ يعنى از نظر ما تأثير وضع طبقه بر شخص ، محتمل است . هرچند اين احتمال قوى باشد ، مثلًا 99 % باشد ، باز بالاخره ممكن است نه ضرورى و از قبيل تأثير همنشينى است ، نه علت تامّه . آنها به يك اقتضا بيشتر قائل نيستند . ما به چندين اقتضا قائل هستيم و البته ما هرگز نفى اين اقتضا را نمىكنيم . آنچه در قرآن آمده است تأثير اين مقتضى است نه تمام مقتضى بودن اين قضيه ( طبقه ) . بسيار غلط است اگر آنچه در قرآن تحت عنوان ملأ ، مترف ، مستضعف و امثال اينها آمده حمل بر اين شود كه خوب ، قرآن خواسته است به اختلافات تاريخى ، ماهيت طبقاتى و مادى و اقتصادى بدهد « 2 » .\r\n\r\n\r\n\r\n\r\n","description":"","footnote":"\r\n( 1 ) . توبه / 75 .\r\n( 2 ) . سؤال : اينها كه مادى هستند چرا تنها اقتصاد را علت مىدانند و مثلًا قدرت و مقام را عامل نمىدانند ؟\r\nجواب : اين كه اقتصاد را عامل مىدانند صرفا براى اين نيست كه مادى فكر مىكرده‌اند و براى توجيه مادىگرى به اقتصاد متوسل شده‌اند ، بلكه ماركس خود يك فرد اقتصاددان و جامعه‌شناس هم بود و از نظر اقتصاددانى و جامعه‌شناسى به اين اصل رسيد كه حركات تاريخ تابع اوضاع اقتصادى است ، يعنى او در حقيقت به تجربه استناد مىكند ، نه اين كه خواسته باشد ماديت فلسفى خودش را توجيه كند و يك عامل مادى ( هرچه مىخواهد باشد ) پيدا كند تا اشكال شود كه چرا به اقتصاد چسبيد و مثلًا جنس يا قدرت را عامل به شمار نياورد .\r\n","page_name":" 637 ","page_number":637},
  {"content":"\r\n . \r\n","description":"","footnote":"","page_name":" 638 ","page_number":638},
  {"content":"\r\n\r\n\r\nفصل سوم : فلسفهء ماركسى ، فلسفهء پراكسيس\r\n\r\nبخش يكم : پراكسيس ، فلسفهء عمل\r\n\r\nطرح مسأله\r\nدر صفحات قبل ديديم كه ماركسيسم معتقد است كه تاريخ را مبارزات طبقاتى به وجود آورده و تاريخ محصول مبارزات طبقاتى است . تا اينجا قضيه شكل جبرى و خود به خودى دارد يعنى ما به تاريخ به عنوان يك واقعيت موجود ، واقعيتى كه جريانى داشته و اين جريان يك علل اصلى داشته است نگاه كرده‌ايم و ريشهء تحولات تاريخى را تحولات اقتصادى و ماهيت مبارزات اجتماعى را مبارزات طبقاتى دانسته‌ايم و در حقيقت تاريخ را محصول عمل و كار ولو كار تجسم يافته ( ابزار توليد ) انگاشته‌ايم نه محصول انديشه .\r\nدر اينجا قهراً يك مسألهء ديگر هميشه مطرح است و آن اينكه چگونه بايد در اين راه كوشش كرد . مسأله در ابتدا به اين شكل مطرح است كه آيا اصلا جايى براى طرح اين سؤال كه « چگونه بايد كوشش كرد ؟ » باقى است يا نه ؟ زيرا « چگونه بايد كوشش كرد ؟ » در واقع نوعى تكليف و وظيفه است و تكليف و وظيفه فرع اختيار و آزادى و نوعى اصالت انديشه است و اگر [ تاريخ 
  ] مبتنى بر جبر مطلق باشد ديگر نمىتوان از « چه بايد كرد » و « چه نبايد كرد » سخن گفت ، زيرا بنا بر اين فلسفه آنچه انجام مىگيرد\r\n\r\n","description":"","footnote":"","page_name":" 639 ","page_number":639},
  {"content":"\r\n\r\n[ جبرا 
  ] انجام مىگيرد و انسان نقشى در اين مورد ندارد . اما ماركسيستها در عين اينكه به اصل حتميت و جبر تاريخى معتقدند هرگز نمىخواهند بپذيرند كه در فلسفهء ما اختيار و آزادى نقشى ندارند . به خود ماركس هم اعتراض شده و از او سؤال شده است [ كه حتميت و جبر تاريخى چگونه با اختيار و آزادى انسان سازگار است ؟ 
  ] و ماركس و انگلس هر دو اختيار را توجيه كرده‌اند ولى به نحوى توجيه كرده‌اند كه با حتميت تاريخى كه خودشان قائل هستند منافات نداشته باشد ، و ما بعدا روى آن بحث مىكنيم .\r\nآندره پىيتر نيز در آخرين قسمت از بخش مربوط به مادىگرايى تاريخى ، تحت عنوان « مبارزات طبقاتى » به بحث دربارهء طبقات و مبارزات طبقاتى پرداخته و در پايان مسألهء « چگونه بايد در اين راه كوشش كرد ؟ » را مطرح كرده كه البته روش منطقى اين بود كه اول اين سؤال را مطرح مىكرد كه آيا جايى براى اين كوشش هست يا نه و بعد اين سؤال مطرح مىشد كه اگر جايى براى اين كوشش هست چگونه بايد كوشش كرد ؟ و سپس اين سؤال را مطرح كرده كه « چگونه مىتوان به يارى اين تحول تاريخى آمد ؟ » ( كه اين همان « امر بين الامرين » ماركس است كه بعدا دربارهء آن سخن خواهد گفت ) ؛ يعنى تحول تاريخى به هر حال رخ مىدهد و با آن نمىشود مبارزه كرد و جلويش را گرفت ، نه انسان آن را به وجود مىآورد و نه مىتواند جلويش را بگيرد ، ولى به نوع خاصى مىتواند به قول اينها به يارى آن بيايد ، همچنانكه مىتواند با آن مبارزه كند و خودش را فانى كند . لهذا تعبيرش اين است كه « چگونه مىتوان به يارى اين تحول تاريخى آمد ؟ » و سپس مىگويد : « همهء اين سؤالها به مسألهء عمل و تعهد مربوط مىشود ، يعنى به چيزى كه ماركس به دنبال فوئرباخ آن را « پراكسيس » ناميد » . پس پراكسيس يعنى عمل و تعهد ، البته نه مطلق عمل . در اينجا بايد اصطلاح خاص فوئرباخ و ماركس را در مورد اين تعبير درك كرد .\r\n« پراكسيس » به طورى كه مىگويند مثل اكثر لغات فلسفهء جديد يك ريشهء يونانى دارد و به معناى عمل است در صورتى كه خود ، مقصد براى خود باشد ، نه عملى كه مقدمهء يك عمل ديگر است . ولى در اصطلاح ماركس و فوئرباخ پراكسيس يك مفهوم خاص دارد . عجالتا ما آن را به همان معنى عمل و تعهد به كار مىبريم ولى بحث را از يك نقطهء دورترى شروع مىكنيم .\r\n\r\n","description":"","footnote":"","page_name":" 640 ","page_number":640},
  {"content":"\r\n\r\n\r\nتاريخچهء پراكسيس\r\nآندره پىيتر پراكسيس را به معنى فلسفهء عمل ( و نه عمل ) به كار مىبرد . « فلسفهء عمل » يك سابقهء تاريخى دارد كه هرچند اصطلاح پراكسيس را به كار نمىبرده‌اند ولى اصل فكر وجود داشته است و يكى از جاهاى اساسى كه علم جديد از علم قديم ، و منطق جديد از منطق قديم راهش را جدا كرد همين جاست . اين مطلب تاريخچه‌اى دارد و تاريخچهء آن از اين قرار است كه : منطق قديم ما از اول از علم شروع مىشود ، در ابتدا مىگويند علم يا تصور است يا تصديق ( گو اينكه مىگويند اين تقسيم‌بندى از فارابى شروع شده است ولى مسلّما اصل منطق روى همين مبنا بوده و فارابى آن را تنظيم كرده است ) و هر كدام از اينها يا بديهى هستند يا نظرى ، بعد هم برهان اقامه مىكنند كه همه تصورها يا تصديقها نمىتوانند بديهى باشند و الّا هيچ مجهولى نخواهيم داشت ، و همه هم نمىتوانند نظرى باشند چون در اين صورت هيچ معلوم تصورى يا تصديقى نمىتوانيم داشته باشيم و حال آنكه اجمالا مىدانيم بعضى معلومات ، تصورى و بعضى معلومات ، تصديقى هستند ، بنابراين تصور و تصديق بر دو قسمند : بديهى و نظرى . بعد مىگفتند تصورات نظرى را از تصورات بديهى به دست مىآوريم ، يعنى راه كشف تصورات نظرى تجزيه و تحليل كردن آنهاست تا منتهى شود به تصورات بديهى ، و راه به دست آوردن تصديقهاى نظرى هم تحليل كردن آنهاست ( به شكل ديگر ) تا منتهى شوند به تصديقهاى بديهى .\r\nپس در منطق قديم انديشه را كليد انديشه مىدانستند . انديشه‌اى كه احتياج به كليد دارد همان انديشه‌هاى نظرى است و كليد آنها انديشه‌هاى بديهى يا انديشه‌هاى خود معيار است . در منطق جديد يك دگرگونى و تحول عظيم در اين جهت پيدا شد و از اول آمدند به تقديم عمل بر انديشه قائل شدند و گفتند انديشه را از عمل بايد به دست آورد ، يعنى بايد روش استقرائى و روش تجربى را ( كه البته آنها بين استقراء و تجربه هم فرق نمىگذارند ) به كار بست و در روش تجربى تكيه بر عمل است و عمل بر علم مقدم است ، كه اين مطلب به تعبيرات گوناگون بيان مىشود :\r\nگاهى به مقدم شناختن عمل بر علم تعبير مىشود ، همان‌گونه كه بيكن و دكارت آمدند و گفتند انديشه كليد و معيار انديشه نيست بلكه عمل كليد و معيار انديشه است\r\n\r\n","description":"","footnote":"","page_name":" 641 ","page_number":641},
  {"content":"\r\n\r\n( يعنى در قبال منطق قياسى ، منطق تجربى را پيشنهاد كردند ) زيرا احساس و مشاهده عين عمل است و حتى استقراء مشاهدهء مستقيم است ، پس با عمل است كه علم به دست مىآيد . تجربه هم بالاخره عمل است ، رفتن در آزمايشگاه و تجزيه و تركيب كردن است .\r\nو گاهى به مقدم شمردن حس بر عقل تعبير مىشود . اين تعبيرى است كه هيوم و جان‌لاك به كار بردند ، يعنى بحث را روى حس و عقل بردند و گفتند حس بر عقل مقدم است و آنچه كه از حس به عقل مىرسد عقل روى آنها تجزيه و تحليل و انتزاع و تركيب انجام مىدهد . اصل ، حس است و عقل از خود چيزى ندارد كه از حس به آن نرسيده باشد . جان‌لاك جملهء معروفى دارد ، مىگويد : « در عقل چيزى نيست كه از راه حس نيامده باشد » يعنى مجراى ورود انديشه فقط حواس است ، عقل فقط روى آنها يك عملياتى انجام مىدهد .\r\nمسألهء ديگرى كه مطرح است مسألهء معيار صواب و خطاست كه مثلًا اگر چيزى را تعريف مىكنيم از كجا بفهميم درست است يا خطا ، و يا در موقع استدلال و اثبات يك امر از كجا بفهميم اين دليل واقعاً مىتواند اين امر را اثبات كند ؟ در اينجا نيز منطق قديم مىگفت با معيارهاى منطقى است كه ما خطا و صواب را تشخيص مىدهيم ، يعنى مىگفت ما علمى داريم به نام « منطق » و درستى فكر را به كمك آن تشخيص مىدهيم . پس در منطق قديم معيار حقيقت هم انديشه است و يا به تعبير ديگر كليد انديشه انديشه است « 1 » .\r\nاين است كه گفته مىشود اين منطق يك منطق ذهنى يا عقلانى و قياسى است ، زيرا منطق قديم مقياسى است براى اينكه فكر را بسنجيم و چون موازين منطقى كه صحت و سقم و درستى و نادرستى افكار را با آن مىسنجيم خود از سنخ فكر است پس فكر با فكر سنجيده مىشود و انديشه كليد انديشه است ، و در اينجاست كه شبههء معروف كه از قديم وجود داشت و در كتابهايى نظير مطالع مطرح شده است رخ مىنمايد . آن شبهه و دور معروف اين است كه اگر مطلب از اين قرار است پس خود منطق را از كجا بدانيم صحيح است ، خود مسائل منطق را با چه معيارى بايد سنجيد و\r\n\r\n\r\n\r\n\r\n","description":"","footnote":"\r\n( 1 ) . كليد در اينجا به معنى معيار است نه به معناى دريچه و مبدأ پيدايش ( منطق قديم به ساختهاى خود معيار قائل است ) .\r\n","page_name":" 642 ","page_number":642},
  {"content":"\r\n\r\nصحت و بطلان آن را تشخيص داد ؟\r\nپاسخى كه به اين شبهه مىدادند اين بود كه منطق داراى دوگونه مسائل است : مسائل بديهى و مسائل نظرى ؛ مسائل نظرى منطق را با مسائل بديهى ثابت مىكنيم و مسائل بديهى خود بىنياز از اثبات هستند . مثلًا شكل اول قياس انتاجش بديهى است و انتاج ساير اشكال به كمك شكل اول اثبات مىشود . بدين ترتيب است كه تمام منطق را معيار ساير افكار و انديشه‌ها قرار مىدهيم .\r\nاما در دوران جديد در اين مورد نيز آمدند عمل را معيار قرار دادند نه انديشه را و گفتند : هر فكرى كه انسان داشته باشد و بخواهد آن را اثبات كند ، بايد ببيند كه آيا در عمل درست از آب در مىآيد يا نه ؛ و از همين جا بود كه موضوع « تئورى و پراتيك » يا « فرضيه و عمل » پيش آمد كه در وهلهء اول فرضيه‌اى وجود دارد ، بعد آن را در عمل مىگذاريم ، اگر خوب جواب داد مىفهميم درست است ، و اگر خوب جواب نداد مىفهميم درست نيست ، پس در اينجا عمل مقدم شد بر انديشه . منتها در اينجا يك عده افراطى فكر كردند و گفتند به طور كلى هر چيزى كه در عمل بتوانيم آن را ثابت كنيم درست است و هر چه را نتوانيم ثابت كنيم غلط است چون در عمل نمىتوان آن را به اثبات رساند ، و اين حكم را در « الهيات » هم تعميم دادند .\r\nعدهء ديگر گفتند نه ، اين گونه مسائل ( مسائل الهيات ) مسائل مشكوك و مجهول هستند و چون در عمل قابل اثبات نيستند براى هميشه مجهول و مشكوك باقى خواهند ماند ، نه اين كه نادرستى آنها ثابت شود . و روشن است كه نتيجهء منطقى اعتماد و تكيه به عمل براى اثبات افكار ، همين نظر دوم است ، يعنى شك ، نه انكار و نفى .\r\nاينها مسيرهايى بود كه در مسأله پراكسيس ( به يك معنى ) وجود داشته است هرچند كه قبل از فوئرباخ اصطلاح « پراكسيس » به كار نمىرفته است . ويليام جيمز در اين زمينه يك قدم جلوتر رفت و گفت : نه تنها عمل معيار حقيقت است ، به اين معنى كه حقيقت - كه عبارت از مطابقت با واقع است « 1 » - با عمل تشخيص داده مىشود ، بلكه اساساً حقيقت بودن يعنى در عمل نتيجه دادن ، و هر چيزى كه در عمل نتيجه داد و حتى مفيد بود آن حقيقت است ؛ نه اين كه علامت حقيقت بودن است ، بلكه حقيقت اساساً\r\n\r\n\r\n\r\n\r\n","description":"","footnote":"\r\n( 1 ) . رجوع شود به درسهاى « شناخت » كه در محرّم 98 در « كانون توحيد » ايراد شده است [ صفحهء 446 همين مجموعه 
  ] .\r\n","page_name":" 643 ","page_number":643},
  {"content":"\r\n\r\nهمين است .\r\nاما نظر ماركس در اين باره چيست ؟ از فوئرباخ به اين طرف ، ماركس معمولا حرفهاى ديگران را مىگيرد و در آنها تصرفاتى مىكند و آنها را با هم تلفيق مىكند و در نتيجه يك مكتب پر سر و صدا به وجود مىآورد . يكى از آن شاه حرف‌هايى كه به ماركس نسبت مىدهند اين است كه : « ديگران گفته‌اند فلسفه تفسير جهان است ، من مىگويم فلسفه تغيير جهان است » . به قول آندره پىيتر بعضىها اين جمله را ساده تلقى مىكنند و آن را بر اختلاف اصطلاح حمل مىكنند ، [ مىگويند اين جمله 
  ] يعنى ديگران تفسير جهان را فلسفه ناميدند و من فلسفه را بر تغيير جهان اطلاق مىكنم . ولى نه ، او بيش از اينها نظر داشته است ؛ مقصودش اين است كه تفسير جهان را فقط با تغيير آن ممكن مىداند . پراكسيس همين است . پراكسيس در مفهوم ماركس يعنى دگرگون كردن براى شناختن و شناختن براى دگرگون كردن .\r\n\r\nماركسيسم و مسألهء پراكسيس\r\nوقتى مىگويند « ماركسيسم پراكسيس است » يك معناى ساده دارد و آن اين كه خود ماركسيسم كه در دنيا به وجود آمد يك پراكسيس بود يعنى عكس‌العمل در برابر وضع موجود بود ، ولى البته اين معنى در اينجا مقصود نيست .\r\nاما وقتى مىگويند « ماركسيسم فلسفهء پراكسيس ( يا فلسفهء عمل ) است » اين دو مفهوم دارد ، يعنى اين تعبير به دو معنى به كار مىرود كه هر دو معنى به يك جا منتهى مىشود . معنى اول اين است كه ماركسيسم فلسفه‌اى است كه براى عمل ساخته شده است [ و به اصطلاح ما از سنخ علوم عملى است « 1 » 
  ] . اينكه اينها مىگويند « ماركسيسم\r\n\r\n\r\n\r\n\r\n","description":"","footnote":"\r\n( 1 ) . ما اصطلاحى داريم كه مىگوئيم علوم نظرى داريم و علوم عملى . علوم نظرى علومى است كه مستقيماً به عمل ارتباط ندارد و مقصود از آن كشف واقعيات و حقايقى است در عالم . علوم عملى علومى است كه اساساً براى عمل است كه چگونه بايد عمل كرد . قطب الدين شيرازى يك حرف خوبى در اين زمينه دارد كه مرحوم آخوند در اول تعليقات شفا آورده است . او مىگويد علوم عملى ( حكمت عملى ) بر سه مورد اطلاق مىشود . مورد اول علومى هستند كه اساساً براى عمل است و جنبه نظرى ندارد ، و به قول آقاى طباطبائى علوم اعتبارى ، مثل علم اخلاق ، تدبير منزل و [ سياست 
  ] مدن و نظاير آنها . مورد دوم علومى كه نظرى هستند و مبناى نظرى دارند ولى كسى كه آنها را فرا بگيرد مىتواند در عمل از آنها استفاده كند مثل هندسه و رياضيات كه مبانى نظرى\r\n","page_name":" 644 ","page_number":644},
  {"content":"\r\n\r\nفلسفهء عمل است » از اين جهت است كه مفهوم عمل براى ماركس يعنى تغيير دادن و دگرگون كردن ، و از لفظ « عمل » عمل اجتماعى را اراده مىكنند و عمل انفرادى را عمل نمىدانند ، عمل انسانى نمىدانند ، مثلًا نماز خواندن را عمل نمىدانند . قبلًا هم خوانديم كه بحث هست كه آيا جامعه اصيل است يا فرد ؟ آنهايى كه مىگويند جامعه اصيل است و فرد اعتبارى ، قهراً كار حقيقى را هم كار اجتماعى مىدانند . آن بعد خاصى كه فوئرباخ به عمل و پراكسيس داده است همان بعد اجتماعى است يعنى او عمل اجتماعى را عمل مىداند و لهذا مىگويد : هر فكرى كه در ذهن انسان بجنبد و فقط به فرد تعلق داشته باشد ، آن فكر نظرى است ، و اما هر فكرى كه در ذهن جمع بجنبد و گروهى را به عمل وادار كند و جامعه را به حركت در بياورد اين معيار حقيقت است ؛ و در مسائل اجتماعى هم قهراً حرف اينها ( يعنى ماركسيستها ) در مورد معيار حقيقت همين است كه آن چيزى حقيقت است كه جامعه را به حركت دربياورد و به درد جامعه بخورد . اين بعد خاص را فوئرباخ به پراكسيس داده است .\r\nپس ماركس به جنبهء حركت و تغيير توجه دارد و لذا اينها كه مىگويند ماركسيسم فلسفهء پراكسيس است يعنى فلسفه‌اى است كه ساخته شده است براى دگرگون كردن و مبارزهء اجتماعى ؛ و يكى از علل گرايش به ماركسيسم همين است ، همين معنى است كه ماركسيستها را به ماركسيسم جذب مىكند . آنها مىگويند ماركسيسم دانش مبارزه و پيروزى است ، چون مجهز به منطق ديالكتيك است و مجهز به فلسفهء مادى ( از نظر جهان طبيعت ) و ماترياليسم تاريخى ( از نظر اجتماع ) است و معتقد به پياده كردن منطق ديالكتيك - كه منطق تضاد و مبارزه است - در اجتماع است ، و با چنين ديد و بينشى و چنين منطقى دانش مبارزه و پيروزى را مىتوان به دست آورد « 1 » . پس اينكه\r\n\r\n\r\n\r\n\r\n","description":"","footnote":"\r\nدارند ولى كسى كه آنها را بياموزد مىتواند ساختمان بسازد ، راه بسازد ، مسّاحى كند . مورد سوم علومى كه اساساً ضمن عمل ملكهء آنها براى انسان پيدا مىشود ، مانند مهارتهاى فنى و هنرى نظير بنّايى و خطّاطى .\r\n( 1 ) . سؤال : به قول اينها ماركسيسم دانش مبارزه را داراست ، اما اينكه بايد مبارزه كرد يعنى اصل مبارزه را از كجا مىشود اثبات كرد ؟\r\nجواب : اين حرف از يك نظر به همان اشكالى كه قبلًا گفتيم برمىگردد : فلسفه‌اى كه به جبر تاريخ معتقد است نمىتواند دعوت به مبارزه كند ، و ما اين مطلب را در فصل بعد بحث مىكنيم .\r\n- ممكن است اينها بگويند روى حساب تز و آنتىتز و سنتز ، مبارزه و نبرد ضرورى است و نيازى به دليل ندارد .\r\nجواب : بله ، و اين حرف اينجا [ كه مبارزه و نبرد ضرورى است 
  ] نفى اين جهت را نمىكند كه ماركسيسم به اصل مبارزه هم دعوت مىكند . قبلًا هم ديديم كه ماركسيسم دعوت به مبارزه است ؛ يعنى وقتى منطق ، منطق ديالكتيك\r\n","page_name":" 645 ","page_number":645},
  {"content":"\r\n\r\nمىگويند « ماركسيسم فلسفهء عمل است » يك معنايش همين است كه بيان شد - و خيلى هم در نوشته‌هايشان روى آن تكيه مىكنند - كه ماركسيسم دانش مبارزه است ( انحراف منافقين هم از همين جا شروع شد ، مىگفتند ما از دانش آنها در مورد مبارزه استفاده مىكنيم و كارى به مبانى آنها نداريم ، و رفته رفته به سوى آنها كشيده شدند تا اينكه يكسره از اسلام جدا شدند ) . يك معناى ديگر اين سخن كه « ماركسيسم فلسفهء عمل است » اين است كه : شناخت از نظر ماركسيسم از راه عمل پيدا مىشود ، بايد عمل كرد تا شناخت ، بايد تغيير داد جامعه را و دگرگون كرد جامعه را تا شناخت ، و باز در پرتو شناخت دو مرتبه جامعه را ساخت و ساختنش هم دگرگون كردن است . بنابراين وقتى مىگوييم ماركسيسم يك فلسفهء عمل است ، يعنى از نظر شناخت ، يك فلسفهء عمل است ؛ به عبارت ديگر ماركسيسم شناخت از راه عمل و براى عمل است . اينجاست كه يك مغالطه عجيبى پيش مىآيد و يك جوان كه مورد تبليغ قرار مىگيرد با شعبدهء عجيبى روبرو مىشود ، به او مىگويند :\r\nشناخت فقط از راه عمل حاصل مىشود و با كنار ايستادن شناخت امكان ندارد .\r\nبعد مىگويند : شخص يا ماركسيست است يا نيست ، اگر ماركسيست باشى و در عمل ماركسيست باشى قهراً شناخت هم پيدا مىكنى و وقتى شناخت پيدا كردى ماركسيست هم هستى و اگر وارد عمل نشدى قهراً ماركسيست نيستى . اين حرف معنايش اين است كه : اگر ماركسيست باشى ماركسيسم را هم مىشناسى ، و اگر ماركسيست نباشى ماركسيسم را نمىشناسى . ماركسيست بودن تنها به التزام عملى نيست ، بلكه ماركسيست بودن به ورود عملى در جامعه و عمل است ، آن هم با گروه روشنفكر . اينجاست كه ايمان و عمل در ماركسيسم يكى مىشود ، نه توأم يا ملازم ؛ و اين چه جادوى عجيبى هم هست ! زيرا هر كس مىخواهد ماركسيسم را بشناسد ، به او مىگويند تا ماركسيست نشوى نمىتوانى ماركسيسم را بشناسى ، و هر كس هم كه ماركسيست نباشد و انتقادى بكند ، مىگويند : چون ماركسيست نيست ماركسيسم را نمىشناسد . مىگويند انسان در عمل تكامل پيدا مىكند و شناخت انسان در عمل كامل مىشود ؛ يك بچهء بىسواد را وارد عمل كنيد او موفق به شناخت مىشود ، ولى در\r\n\r\n\r\n\r\n\r\n","description":"","footnote":"\r\nاست [ قهراً مبارزه را در بر دارد 
  ] و نه تنها دستور مبارزه مىدهد ، طرز مبارزه را هم روشن مىكند ؛ [ و اين مسألهء دعوت به مبارزه است كه با جبر تاريخ جور درنمىآيد 
  ] .\r\n","page_name":" 646 ","page_number":646},
  {"content":"\r\n\r\nعمل اگر وارد نشويد ، هرچه هم درس بخوانيد ، ملا صدرا هم كه باشيد ، چيزى را نمىشناسيد ، چون درگيرى اجتماعى نداريد .\r\nپس اين يك مفهوم ديگرى از پراكسيس است . آنجا مىگفتيم پراكسيس ، فلسفه و دانش عمل است ، و در اينجا مىگوييم شناخت فقط از راه عمل پيدا مىشود . ولى اين هر دو معنى به يك جا برمىگردد ؛ يعنى بايد عمل كرد تا شناخت تا ساخت . پس فرمولى به شكل زير جريان دارد :\r\n« تغيير - شناخت - تغيير »\r\nعمل اول تغيير يا مبارزه است . پس بايد اول مبارزه كرد ، و بعد شناخت تا سنتز را به وجود آورد . پس ماركسيسم ، هم فلسفهء عمل است از نظر فلسفهء شناخت ، و هم فلسفهء عمل است از نظر اينكه يك فن است و به قول اينها نشستن در برج عاج و دربارهء عالم نظر دادن نيست ، يعنى برنامهء عمل و پيشرفت و تكامل است . از قضا خود ماركس از كسانى است كه در عمل فيلسوف نشده است .\r\n\r\nتعارض « تعهد انسان » با « جبر تاريخ » در فلسفهء ماركسيسم\r\nديديم كه در مفهوم « پراكسيس » در فلسفهء ماركسيسم علاوه بر مفهوم كلى عمل كه گذشتگان هم داشتند ابعاد جديدى وجود دارد كه از آن جمله است مفهوم اجتماعى بودن ، برنامهء عمل بودن و برنامهء مبارزه بودن . اكنون در اينجا مسأله‌اى هست كه مشكلى به وجود آورده است و آن اينكه ماركسيسم فلسفهء عمل است يعنى برنامه‌اى است براى عمل كردن ، و فلسفهء كار است به معناى اينكه فلسفهء تعهد به كار هم هست ، يعنى فلسفه‌اى است كه انسان را متعهد به كار و عمل و فعاليت مىكند ( كه البته تصور اينها از « عمل » جز همان عمل دگرگون كننده و انقلابها و عملهاى دسته‌جمعى چيز ديگرى نيست ) . از طرف ديگر ماركسيسم قائل به جبر تاريخ است و تصريح مىكند كه تاريخ جبرا به سويى پيش مىرود و مقابله كردن با سير تاريخ محال و بيهوده است . اكنون اين سؤال مطرح مىشود كه آيا متعهد شدن در مورد امرى كه جبرى و لا يتخلف و خط سيرش مشخص و معين است معنى و مفهومى دارد ؟ زيرا نه مىشود كارى در جهت وفاقش كرد و نه مىشود كارى در جهت خلافش كرد ، پس انسان در برابر آن هيچ‌گونه آزادى و اختيار ندارد و حال آنكه تعهد فرع بر آزادى و اختيار است . خلاصهء\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nمطلب اينكه آيا دعوت به عمل در فلسفهء ماركسيسم جايى دارد و حال آنكه اين فلسفه قائل به جبر و حتميت تاريخى است ؟\r\nبراى رفع اين تعارض و حل اين مشكل بود كه ماركس و انگلس آمدند نوعى « امر بين الامرين » درست كردند كه انسان در عين اينكه از نوعى آزادى و اختيار برخوردار است تاريخ هم سير خودش را به طور جبرى انجام مىدهد .\r\n\r\n« امر بين الامرين » در فلسفهء ماركسيسم\r\n[ مقدمتا بايد بگوييم كه 
  ] انسان در مقابل حوادث نيرومندى كه در خارج از وجود او اتفاق مىافتد مثلًا زلزله سه وضع مىتواند داشته باشد :\r\nيك وضع اين است كه زلزله براى انسان نه قابل شناختن باشد و نه قابل جلوگيرى ، مثل وضعى كه انسان تقريبا تا به حال در مقابل زلزله داشته است كه نه برايش قابل شناختن بوده نه قابل جلوگيرى . قهراً در اين صورت انسان در مقابل زلزله يك موجود دست بسته است و جز تسليم در مقابل آن راه ديگرى ندارد .\r\nوضع دوم اين است كه آن حادثه يك امر غير قابل مقاومت باشد ولى انسان مىتواند نسبت به آن آگاهى پيدا كند و زمان وقوع آن را تشخيص بدهد و به حكم اين كه آگاه مىشود ، خودش را مىتواند به نحوى با آن تطبيق بدهد به اينكه مثلًا از مسير زلزله خارج بشود ، كه هم اكنون در اين فكر هستند كه آيا مىشود به وسيلهء علوم تا حدى مثلًا به اندازهء حيوانات وقوع زلزله را پيش‌بينى كرد و در نتيجه از خطرات آن در امان بود ؟\r\nوضع سوم اين است كه انسان حتى بتواند مسير آن را عوض كند و يا به طور كلى جلوى آن را بگيرد ، و اگر انسان در مورد زلزله به اين مرحله نرسيده لااقل در سيلها توانسته است با بستن سدها و احداث مسيلها و نظاير آن تا حدى چنين كارى را بكند ، و حتى در مورد زلزله هم اين احتمال هست كه انسان بتواند آن موادى را كه سبب انفجار مىشود به مسيرهاى معينى مثلًا اعماق اقيانوسها يا بيابانها برگرداند و مناطق مسكونى را از خطر دور نگهدارد . اكنون در باب تاريخ چه مىشود گفت ؟ آيا به هيچ وجه انسان دخالتى در مسير آن ندارد ؟\r\nمسلّماً اين حرف را آنها نمىزنند .\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nاحتمال دوم اين است كه تاريخ يك سير جبرى دارد كه نمىشود آن را از بين برد و يا در برابرش مقاومت كرد يا حتى مهارش كرد ولى انسان مىتواند به ضرورت تاريخى آگاه بشود و بعد يا مىتواند خودش را در مسير تاريخ قرار بدهد و به قول اينها به خودش تحقق و تكامل ببخشد ، يا به عكس در مقابل جريان تاريخ بايستد و معدوم و فانى شود . اينها اين مقدار از اختيار را براى انسان قائل هستند . ماركس گفته است آزادى يعنى آگاهى به ضرورت تاريخ . مقصودش از اين حرف اين است كه تاريخ ضرورتى دارد كه به حكم آن پيش مىآيد ، ولى انسان مىتواند به اين ضرورتهاى تاريخى آگاهى پيدا كند و خودش را با اين ضرورتها تطبيق بدهد ولى در مقابل ضرورتها نمىتواند ايستادگى كند . آنوقت « تعهد » معنى پيدا مىكند ؛ انسان اين مقدار مىتواند در مسير قرار بگيرد يا مخالفت كند . اين فلسفه كه دعوت به تعهد و عمل مىكند ، از اين جهت است كه عمل و تعهد از آن نتيجه مىشود ؛ وقتى كه به انسان نشان مىدهد ضرورت تاريخ اين است ، بعد نه تنها انسان مىتواند اين‌جور عمل كند ، بلكه بايد اين‌جور عمل كند ؛ يعنى در اينجا از « ضرورت » ، يك « بايد » نتيجه مىشود .\r\nيك بحثى در فلسفهء خود ما هم از قديم بوده است كه شيخ هم در اشارات مطرح كرده ( و از جاهاى مشكل اشارات هم هست ) و در فلسفهء جديد هم خيلى با اهميت تلقى مىشود و آن مسألهء پيوند ميان علم نظرى و علم عملى است . علوم عملى همه « بايد » هاست و علوم نظرى همه « هست » ها و « است » ها است و به اعتباريات ارتباط ندارد ، حالا چطور مىشود كه در علوم اعتبارى از مبادىاى استفاده مىشود كه اين مبادى از علوم نظرى گرفته شده است و چگونه مىشود كه علوم نظرى مبدأ قرار بگيرد براى نتيجه‌اى كه آن نتيجه عملى است ؛ يا به تعبير ديگر ، علم حقيقى مبدأ بشود براى نتيجه‌اى كه آن نتيجه اعتبارى است ؟\r\nجواب مىدهند كه آگاهى به آن امر نظرى به انسان توانايى مىدهد و آن وقت كه توانايى پيدا كرد ، نه تنها مىتواند ، بلكه بايد كه چنين كند . در كبراى اين حرف كه شكى نيست كه انسان وقتى ضرورتى را درك مىكند ، مثلًا اگر از آمدن سيلى اطلاع پيدا مىكند ، خود اين دانايى به او توانايى خلاصى از خطر سيل را مىدهد و به دنبال آن آگاهى و توانايى ، « بايد » نيز خواهد آمد و قهراً شخص براى خلاصى از سيل اقدام خواهد كرد . پس ، از اينجاست كه اين فلسفه فلسفهء تعهد مىشود .\r\nحالا اينجا يك بحثى راجع به حتميت تاريخ مىخواهيم مطرح كنيم كه بحث\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nخوبى هم هست . ما كار نداريم كه اقتصاد زيربنا هست يا نه ؛ فرض مىكنيم اقتصاد زيربناست ، آيا لازمهء زيربنا بودن اقتصاد جبر تاريخى است - به طورى كه اينها مىگويند - يا نه ؟ اينجا يك نكته‌اى هست كه اينها به اين نكته توجه نكرده‌اند . جبر در موردى گفته مىشود كه انسان نتواند تأثيرى در وضع داشته باشد ، يعنى كارى در ماوراء اختيار انسان صورت مىگيرد ، چه انسان بخواهد و چه نخواهد صورت مىگيرد ، مثل همان زلزله كه مثال زديم يا مثل ستاره‌اى كه پيش‌بينى بشود كه در زمان معين با زمين برخورد خواهد كرد . انسان در برابر چنين امورى هيچ‌گونه اختيارى ندارد و جز تسليم چاره‌اى نيست .\r\nولى بعضى مسائل است كه ضرورتا وجود پيدا مىكند و وقوع قطعى ، قابل پيش‌بينى است ولى قطعيت خودش را از اختيار انسان دارد ، يعنى عقل انسان روى خصلتى كه در اختيار خودش دارد كه به تعبير آقاى طباطبائى هميشه اخفّ و اسهل را اختيار مىكند ، چنين حكم مىكند . مثلًا اگر كالايى در بازار باشد به قيمت معيّنى ، بعد كالاى ديگرى كه تمام امتيازات آن را بعلاوهء بعضى امتيازات بيشتر دارا باشد و قيمتش هم از آن ارزانتر باشد به بازار بيايد ، شكست كالاى قبلى قطعى است و كاملا قابل پيش‌بينى است كه به زودى جاى خود را به رقيب جديد كه داراى امتيازات بيشترى است خواهد داد و از بازارها برچيده خواهد شد ( مثل جوراب نخى و جوراب نايلونى ) . پس در اين جور موارد ، ورشكستگى امرى قطعى و جبرى است ، اما آيا به معناى اين است كه انسانها نمىتوانند بر خلاف آن عمل كنند ؟ يا نه ، جبرى است كه انسانها مىتوانند بر خلافش عمل كنند ولى نمىكنند ، يعنى خلاف عقلشان است ، نه اين كه قدرت ندارند . لذا اگر كسى از آنها بپرسد چرا آن كالاى قبلى مثلًا جوراب نخى را نمىخريد و جوراب نايلونى را مىخريد ، مىگويند : مگر ديوانه‌ايم كه جنس نامرغوب را با قيمت گرانتر بخريم ؟ ! و هيچ‌گاه نمىگويند كه نمىتوانيم آن را بخريم و مجبوريم اين را بخريم . اما اين ضرورت و قطعيت ، جبر نيست ؛ يعنى اگر انسانها تصميم بگيرند كه همان كالاى نامرغوب را با قيمت گرانتر بخرند ( مثل مبارزهء منفى كه گاندى به راه انداخت ) مىتوانند ، نه اينكه اختيار نداشته باشند « 1 » .\r\n\r\n\r\n\r\n\r\n","description":"","footnote":"\r\n( 1 ) . اشكال : وقتى كه انديشهء انسان از اقتصاد سرچشمه مىگيرد ، نتيجه‌اش اين است كه اقتصاد محرك است .\r\nجواب : اقتصاد محرك است ، يعنى محرك اختيار انسان است .\r\n","page_name":" 650 ","page_number":650},
  {"content":"\r\n\r\nبسيارى از جبرها ( به قول اينها ) و ضرورتها ( به تعبير ما ) از اختيار و عقل و آزادى بشر ناشى مىشود و به حكم اين كه عقل انسان انفع و اصلح را اختيار مىكند ، به طور قطع آن كار واقع مىشود . مثلًا انتخاب راه مستقيم از ميان چند راه مختلف ، بر همين اساس است . حتى الاغ هم وقتى به سوى علف حركت مىكند راه مستقيم را طى مىكند ، چون نزديكتر است ، و وقتى راه وسيله باشد قهراً راه نزديكتر اختيار مىشود ، و الا اگر انسان با وجود راه نزديكتر از راه دور تر برود مورد ملامت قرار مىگيرد كه چرا كار لغو مىكند . البته فلاسفه مىگويند محال است انسان كار لغو مطلق كه هيچ غايتى نداشته باشد انجام دهد . همان كارهاى لغو يك غايتهاى خيالى دارد و چون تابع خيال بشود نه تابع عقل ، يك غايت اصلح را رها مىكند و يك غايت غير اصلح را مىگيرد ، و يا طريق اصلحى را رها مىكند و طريق غير اصلحى را مىگيرد ولى بالاخره بلاغايت نيست . خلاصه اين كه اينها ( ماركسيستها ) ميان ضرورتى كه ناشى از اختيار انسان است و ضرورتى كه خارج از اختيار انسان است فرق نگذاشتند .\r\nحالا مىرويم سراغ اين كه چرا انسانها چيزى را به طور قطع اختيار مىكنند و از اين راه نوعى ضرورت به وجود مىآيد . مىگوييم : اگر ما قائل به اين باشيم كه اقتصاد زيربناست ، از نظر روانشناسى اين است كه آن انگيزهء اصلى و انگيزهء انگيزه‌ها اقتصاد است و همهء انگيزه‌هاى ديگر در طول آن قرار دارد و از اينجا هميشه اختيار انسان در جهت انگيزه‌هاى اقتصادى است ؛ باز هم اختيار ، اختيار انسان است\r\n\r\n\r\n\r\n\r\n","description":"","footnote":"\r\nخود اختيار باز تابع انديشه‌هاى انسان است .\r\nجواب : باشد ؛ بالاخره عمل ناشى از اختيار است . فرق است ميان اين كه « ان شاء فعل و ان لم يشأ لم يفعل » و فعلى كه به مشيت شخص ارتباط نداشته باشد و اگر هم بخواهد نكند نتواند ، يعنى يك امر ماوراء مشيت و توانايى اوست كه اين عمل را به وجود آورده است . ولى چرا شاء ؟ براى اين كه مصلحتش هست ، و اين علت است براى خواستنش و اختيارش ؛ مناط اختيارش است ، نه اين كه چون مناط اختيار دارد پس مضطر است . مثلًا انسانها همه قدرت دارند كه گناه بكنند يا نكنند ؛ يك انسانى در اثر تقوا و ملكات اخلاقى ، گناه را اختيار نمىكند ( مثل معصوم ، و البته غير معصوم هم نسبت به بعضى از گناهان همين وضع را پيدا مىكند ، يعنى به طور قطع بعضى از گناهان را اختيار نمىكند ) نه اينكه نمىتواند بكند و الّا عدالت براى كسى فضيلت نبود . از اين بالاتر ، در مورد ذات بارى تعالى كه فيضش به عالم مىرسد ، به حكم مشيت و قدرت اوست كه فيضش به طور قطع به عالم مىرسد چون لازمه علوّ ذاتش اين است كه افاضه كند . اين بدان معنى نيست كه اگر هم نخواهد يا بخواهد نكند باز هم مىشود [ و او مجبور است كه فيض برساند 
  ] .\r\n","page_name":" 651 ","page_number":651},
  {"content":"\r\n\r\nولى يك اختيار يك جانبه است ، چون انگيزه هميشه اقتصادى است . اين است كه ما مىگوييم حتى بنا بر مبناى اينها ضرورت تاريخى معنايش جبر نيست ، يعنى غير اختيارى نيست ( البته قبلًا گفته‌ايم كه زيربنا بودن اقتصاد بيشتر جنبهء جامعه‌شناسى دارد تا جنبهء روانشناسى ) .\r\nو اما اگر زيربنا بودن اقتصاد را قبول نداشته باشيم ، قهراً اين مطلب را قبول نخواهيم كرد كه انگيزهء نهايى در انسان منحصرا انگيزهء اقتصادى باشد .\r\nوقتى كه انسان محركهاى ديگرى هم داشته باشد و به تعبير ديگر قطبهاى ديگرى هم كه جاذبه داشته باشند وجود داشته باشند و انسان در ميان اين قطبها آزاد باشد ، قهراً انسان هم عملا مىتواند در برابر ضرورتهاى اقتصادى ( به قول اينها ) و اقتضاهاى اقتصادى ( به قول ما ) قيام كند و مثلًا يك هدف اخلاقى يا اجتماعى را بر هدف اقتصادى مقدم بدارد . پس نه تنها جبر نيست ، ضرورت هم در كار نيست ، چون اگر انسان تك‌انگيزه‌اى باشد ، مىشود گفت ضرورت در كار هست ، ولى وقتى تك‌انگيزه‌اى نباشد ، از نظر اقتصادى ضرورت نيست ، البته در مجموع باز هم يك ضرورت هست ، يعنى انگيزه‌ها بالاخره به اختيار و عمل قطعى منجر مىشوند ؛ و اگر كسى بتواند انگيزهء غالب را از انگيزه‌هاى مغلوب تشخيص دهد ، به طور قطع مىتواند ضرورت را درك كند ، ولى تنها از نظر اقتصادى ضرورت در كار نيست ، از نظر غير اقتصادى هم در مجموع ضرورت هست ، اما اين را هم گفتيم كه فرق است ميان ضرورتى كه نفس اختيار انسان هم در آن ضرورت دخيل است و موجب آن ضرورت است ، و ضرورتى كه اختيار انسان در آن دخالت ندارد و انسان موجب است « 1 » .\r\nآيندهء تاريخ از نظر اينها ، هم قطعى است و هم روشن ، زيرا عللى كه حاكم بر تاريخ است كاملًا شناختنى است ؛ نهادهاى اقتصادى چندان دشوار نيست ؛ علل حاكم\r\n\r\n\r\n\r\n\r\n","description":"","footnote":"\r\n( 1 ) . اشكال : انسان چرا چيز خوب را انتخاب مىكند ؟ براى اينكه برايش مفيد است و به درد زندگانىاش مىخورد . بنابراين هميشه يك ضرورت اقتصادى و جبر در كار است .\r\nجواب : اين كه معنايش جبر نيست ؛ انسان كار خلاف مصالح و منافعش را نمىكند . « نمىكند » غير از « نمىتواند بكند » است . نمىكند ، چون عقل دارد ؛ و اگر فرض شود كه كسى عقل نداشته باشد و مثلًا در ترجيح جوراب نايلونى شبهه كند قهراً خلاف منافعش عمل مىكند و جوراب نخى مىخرد . اين حاكى از اين است كه انتخاب اصلح و انفع ناشى از عقل انسان است و انسان به حكم اينكه عقل دارد و از ميان دو امر حتما اصلح را انتخاب مىكند مختار است ، نه اينكه اختيار ندارد و چه بخواهد و چه نخواهد انتخاب مىكند ؛ يعنى يك عامل بيرونى او را وادار به اين كار نمىكند .\r\n","page_name":" 652 ","page_number":652},
  {"content":"\r\n\r\nبر تاريخ حكم مىكند كه تاريخ در اين جهت معين سير كند و اين يك امر لا يتخلف و غير قابل مقاومت است . اشكال اين است كه اينها اين دو جهت را از هم تفكيك نكردند كه گاهى انسان در برابر امرى مقاومت نمىكند چون آن امر غير قابل مقاومت است و گاهى مقاومت نمىكند چون نمىخواهد مقاومت كند زيرا مقاومت در برابر آن لغو است « 1 » .\r\nطبق نظر آنها ضرورتهاى تاريخ خارج از اختيار انسان به وجود مىآيد ، و اشكال ما بر آنها اين است كه حتى طبق حرف خودشان هم بايد ضرورت تاريخ را جبرى و خارج از اختيار انسان بدانند ؛ و اين مسألهء بسيار مهمى است در فلسفهء تاريخ كه آيا تاريخ را انسان به وجود آورده است يا نه ؟ بنا بر نظريهء ما چون ضرورتها ناشى از اختيار انسانهاست ، ممكن است انسانها جهت كمال خودشان را اختيار نكنند . به همين دليل جامعه‌ها تكامل يكنواخت ندارند ، و اين خود يكى از دلائل روشن بر نادرستى حرف آنهاست و جريان تاريخ هم نادرستى آن را به خوبى روشن مىكند . طبق حرف اينها هر چيزى جبرا رو به تكامل است و جامعه‌هاى انسانى هم جبرا بايد رو به تكامل باشد ؛ در صورتى كه واقعيت غير از اين است و تاريخ بشريت به اين شكل نبوده است . تاريخ بشريت نه مثل جامعهء حيوانات ( مثلًا زنبور عسل ) يكنواخت بوده ، و نه اين كه يك خط تكاملى لايتخلّفى داشته كه دائماً قدم به قدم به جلو رفته است . لازمهء مكتب اينها اين است كه هميشه قدم بعدى كاملتر از قدم قبلى باشد ، [ و حال آنكه 
  ] جامعه بشرى نوسان دارد ، اعتلا و انحطاط دارد . حتى به قول خود اينها\r\n\r\n\r\n\r\n\r\n","description":"","footnote":"\r\n( 1 ) . اشكال : بالاخره نتيجه يكى است . طبق نظر ما اسمش جبر نيست ولى نتيجهء جبر وجود دارد .\r\nجواب : نه ، خيلى فرق مىكند . بنابر قول آنها انسان اصالت خود را از دست مىدهد . يكى از جاهايى كه در ماركسيسم انسان قربانى مىشود همين جاست . هرچند اين لفظ را اينها مىگويند كه انسان آفرينندهء تاريخ است ولى وقتى خوب دقت مىكنيم مىبينيم كه طبق نظر اينها هنگامى كه جامعهء انسانى از نظر ابزار توليد در شرايطى قرار مىگيرد ، نمىتواند آن شرايط را تغيير دهد ، شرايط انسانها را تغيير مىدهند ؛ و انسانهاى قبلى هم همين طور . نتيجه‌اش سقوط انسانيت است و انسانيت ديگر اصالتى ندارد ، يعنى تاريخ از نظر تكامل ابزار توليد مانند يك سيل جريان دارد و انسانيت را جبرا با خودش مىبرد ، تنها نقش انسانها اين است كه اگر بخواهند مىتوانند با اين جريان شنا كنند تا سرشان به سنگها نخورد و خرد نشوند و يا سير را تسريع يا كند كنند . ولى طبق نظريهء ما اصالت انسان حفظ شده است ، باز انسان است كه تاريخ را به وجود مىآورد . درست است كه حرف ما هم سر از ضرورت درمىآورد ، ولى فرق است ميان ضرورتى كه انسان آن را به وجود آورده و ضرورتى كه خارج از اختيار انسان به وجود آمده است .\r\n","page_name":" 653 ","page_number":653},
  {"content":"\r\n\r\nدورهء قرون وسطى - كه اينها بيشتر تاريخ اروپا را هم حساب مىكنند - بعد از دورهء يونان و دورهء دوم يك دورهء انحطاط است ؛ مثلًا اول يك تمدن عالى يونان و بعد يك تمدن عالى روم ، بعد هزار سال دورهء انحطاط بوده است . علت اين امر اين است كه اين ضرورتها از اختيار انسانها ناشى مىشود . البته اين مسأله را ما قبول داريم و قبلًا هم اشاره كرديم كه جامعهء انسانى در مجموع رو به جلو مىرود ؛ يعنى در مجموع حركتها كه گاهى رو به پيش بوده ، گاهى رو به عقب بوده ، گاهى انحراف به راست و انحراف به چپ ، و حتى گاهى توقف بوده ، در مجموع رو به كمال است . يك وقت مىگوييم اين يك قافله‌اى است كه حركت كرده و ايست هم ندارد ، نه به طرف راست نگاه مىكند و نه به طرف چپ ، همين طور مىرود و مىرود ، و به قول اينها در نهايت هم به جامعهء كمونيستى مىرسد و بعد هم خودشان نمىدانند ديگر چه مىشود ؛ و يك وقت مىگوييم اين يك قافله‌اى است كه حركت كرده ، گاهى هم توقف كرده و گاهى از اين سو يا آن سو پيچيده ، افراط و تفريط هايى پيدا مىكند ، گاهى رنگ مادى محض و گاهى رنگ معنوى محض پيدا مىكند ، و گاهى هم اساساً برگشته و به عقب رفته و باز دو مرتبه حركت كرده است ، اما در مجموع اگر معدل بگيريم جامعه رو به جلو مىرود ؛ و اين يك برهان فلسفى دارد ، چون حركت به سوى كمال حركت طبيعى انسان است ، و اين برمىگردد به نظريه‌هاى ما كه انسان را در طبيعت خودش كمال‌جو مىدانيم .\r\n\r\n","description":"","footnote":"","page_name":" 654 ","page_number":654},
  {"content":"\r\n\r\n\r\nبخش دوم : پراكسيس و بشرگرايى كار\r\nماركسيسم بر كار از جنبه‌هاى مختلف تكيه دارد و لهذا اين فلسفه را « فلسفهء كار » مىنامند . يكى از آن جنبه‌ها جنبهء اقتصادى است كه كار را يگانه ملاك ارزش از نظر اقتصادى مىداند ، يعنى مىگويد : همهء ارزشهاى اقتصادى به وسيلهء كار به وجود مىآيد و سرمايه هيچ نقشى در ايجاد ارزش ندارد ، و سرمايه را به كار مرده تعبير مىكند ، كارى كه بىاثر است و مولّد نيست . از اين نظر اين مكتب مكتب كار است .\r\nاز نظر انسانى هم باز اين فلسفه فلسفهء كار است ، چون منكر هرگونه امر فطرى در انسان است و معتقد است به اين كه انسان را كار خود انسان مىسازد ، انسان ساختهء كار خودش است ؛ در طول تاريخ اين تغييراتى كه در انسان پيدا شده است ، نتيجهء كار انسان است بلكه نتيجهء ابزار توليد و ابزار كار است . نه تنها انسان ابزار مىسازد ، ابزار هم انسان را مىسازد ، و لهذا آنچه را كه ديگران « شخصيت انسان » مىنامند و احيانا مىخواهند براى آن ملاكهاى فطرى قائل شوند ( مثل اخلاق و علم و دين و . . . ) اينها معتقدند كه همهء اينها روبناست و انسان در شرايط خاص ابزار كار ، اين روبناها برايش پيدا مىشود ، و در واقع كار انسان و ابزار انسان است كه آن ملاكهاى انسانى را براى او ساخته است . پس كار آفرينندهء انسان است .\r\nدر اينجا ما به دو امر ديگر مىرسيم : يكى نيروى خلّاقهء كار در مورد خود انسان .\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nبرعكس آنچه ديگران حساب مىكنند كه كار را فعل مىدانند و انسان را فاعل و خلاق و مقدّم من جميع‌الجهات بر افعال خودش مىنامند ، از نظر ماركسيسم تأثير متقابل است و كار هم نسبت به انسان خلّاق است . از اين روى براى كار ارزش خلّاقيتى قائل مىشوند .\r\nديگرى كه شايد مهمتر است ، يك مسألهء اخلاقى است كه در ماركسيسم از كار نتيجه مىشود و آن مسألهء شرافت كار است . البته مسألهء شرافت كار و دنائت بيكارى يك مسألهء قديمى است و سابقهء زيادى دارد . نه [ تنها 
  ] از نظر اينها شرافت كار به عنوان جوهر انسانيت مطرح است ، بلكه در قديم نيز همه براى انسان يك نوع شرافت ذاتى قائل بودند ، و حتى همهء مكتبها اعم از الهى و مادى براى انسان نوعى شرافت قائل هستند كه اين شرافت را براى موجودات ديگر قائل نيستند و در مقدمه اعلاميهء حقوق بشر نيز آمده است كه : « به حكم اين كه انسان از يك حيثيت و شرافت ذاتى برخوردار است . . . » . اين شرافت ذاتى چيست ؟ معمولًا شرافت ذاتى را عقل و آزادى ذاتى و طبيعى انسانها مىدانند ، يعنى به حكم اين كه انسان داراى عقل است و عقل يك موهبتى است ما فوق امور ديگر ، يا به حكم اين كه انسان تنها موجود آزاد جهان است ، از شرافت ذاتى برخوردار است .\r\nاينها برعكس ، كار انسان را ملاك شرافت انسان مىدانند ، كار سازندهء انسان را ، و لهذا براى كار يك نوع شرافت ذاتى و شرافت اخلاقى قائل هستند ؛ و ماركس از اينجا يك نتيجه‌اى گرفته است و آن اين كه مىگويد : كار فروختن يعنى شرافت فروختن ؛ مثل اين كه روى منطق خودمان مىگوييم : انسان آزاد در آنچه كه دارد آزاد است ، ولى آزاد نيست كه آزادى خودش را بفروشد ؛ نه ، اين كار را نمىتواند بكند . ماركس مىگويد اگر كارگر را مجبور كرديد به اين كه كار بكند و مزد بگيرد ، در واقع انسانيت و شرافت او را مىخريد و از او مىگيريد ؛ كار تنها براى كار بايد باشد نه كار براى فرد ، پس بايد به صورت كار دسته‌جمعى باشد ، همه كار بكنند و همه سود ببرند ، و هر كس هم به اندازه‌اى كه از او ساخته است كار مىكند و به اندازهء نيازش مىبرد ، آن وقت مىشود « كار براى كار » ؛ و شايد علت اين كه اينها كلمهء « پراكسيس » را انتخاب كردند - كه در ريشهء يونانيش « كار براى كار » است - همين باشد ؛ چون « كار براى كار » نزد اينها شرافت دارد نه « كار براى فرد » . كار براى فرد ضد اخلاق است ، انسان بايد كار كند براى اين كه كار كند . مثل شرافت است ( كل ما بالعرض ينتهى الى ما بالذات ) ، ما\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nهم در مورد شرافتهاى اخلاقى قائليم كه همه برمىگردند به امرى كه آن امر كمال بالذات است براى انسان ، و آنجا ديگر نمىگوييم براى چه .\r\nاينها هم حرفشان اين است ، مىگويند : نه كارگر بايد نظرش به مزدى باشد كه مىگيرد و نه ديگرى ( كارفرما ) بايد چنين چشمداشتى داشته باشد ، بلكه انسان بايد اذعان كند كه يك موجود كارگر است و شرافت و كمال و همه چيزش به كار است . اين مطلب خود به خود يك جنبهء عرفانى و معنوى پيدا مىكند ( تا به قضيه‌اى جنبهء معنوى ندهند ، آن شور لازم را پيدا نمىكند ) .\r\nدر اينجا مطلب يك شكل عرفانى به خودش مىگيرد ، و درست همان حرفى را مىزنند كه عرفا در مقابل فلاسفه مىگفتند . فلاسفه تقريبا انديشه را كليد انديشه مىدانستند و كمال انسان را در كمال انديشه‌اش مىدانستند « 1 » و وقتى مىخواستند فلسفه را در اوج معنوى تعريف كنند مىگفتند : « صيرورة الانسان عالما عقليّا مضاهيا للعالم العينىّ » كمال او را در اين مىدانستند كه جهان را آن‌گونه كه هست كشف كند و بشناسد « 2 » ؛ و روى همين جهت است كه در واقع از نظر آنها جوهر انسان وجود عقلانى اوست :\r\n\r\n\r\n\r\n\r\n","description":"","footnote":"\r\n( 1 ) . البته كمال انسان را در دو جهت مىدانستند : نظرى و عملى . كمال نظرى در تعقل هستى بود آنچنانكه هست و كمال عملى در بودن آنچنانكه بايد و در انجام دادن آنچنانكه بايد .\r\n( 2 ) . در مورد اين مسأله كه كمال انسانيت به چيست ، مىتوان گفت كه يك منطق واحدى هنوز وجود ندارد كه بگوييم كمال انسان به طور مسلّم در چيست . در اينجا مكتبهاى خيلى مختلفى هست . مثلًا بعضى كمال انسان را در قدرت و انسان كامل را انسان مقتدر مىدانند . در فلسفه‌هاى امثال « نيچه » وقتى انسان برتر را تعريف مىكنند ، به معناى انسان مقتدرتر تعريف مىكنند . [ برخى اصلا به « كمال » و « كامل » 
  ] معتقد نيستند و حتى تصريح مىكنند كه به هيچ مفهوم « كامل » اساساً معتقد نيستند ؛ مىگويند كمال وجود ندارد ، تكامل وجود دارد . كمال از نظر اينها يك مفهوم « استاتيك » و جامد است ، زيرا به معنى به يك مرحله رسيدن و توقف كردن است ؛ تكامل يك مفهوم « ديناميك » است . بنابراين انسان كامل به معناى اين كه به حد نهايى كمال رسيده باشد و در آنجا توقف كرده باشد وجود ندارد ، مسير است و حركت و تكامل ، و در هيچ جا هم نمىايستد .\r\nبعلاوه فلاسفه انسان را - و كار انسان و كمال انسان را - از زاويهء فردى مىديدند و در اين جهت حكما و عرفا يكى بودند ؛ يعنى قائل بودند كه انسان به صورت انفرادى هم مىتواند به كمالات خودش برسد  ( قُلْ إِنَّما أَعِظُكُمْ بِواحِدَةٍ أَنْ تَقُومُوا لِلَّهِ مَثْنى وَ فُرادى )  [ سبأ / 46 
  ] . اين نظريه نيز از طرف ماركسيسم مورد انتقاد قرار گرفت .\r\n","page_name":" 657 ","page_number":657},
  {"content":"\r\n\r\n اى برادر تو همه انديشه‌اى * مابقى تو استخوان و ريشه‌اى \r\nاين نهايت كمال انسانى است كه فيلسوف قائل است . شناختن خدا هم در حد انديشه بيشتر نيست ، خدا را ادراك و كشف كردن ، و او جز به كشف كردن نمىانديشد .\r\nولى عارف ، براى او اين‌گونه مسائل معنى و مفهوم ديگرى دارد : رسيدن به حقيقت ، و انديشهء درست را فقط در جريان عمل مىداند و مىگويد ؛ انسان بايد در جريان عمل و سير و سلوك وارد شود ، و در جريان عمل است كه انسان به حقيقت مىرسد و بعد هم حقيقت كشف كردنى نيست ، رسيدنى است . اگر بوعلى سينا نابغهء دهر هم باشد با انديشه نمىتواند به حقيقت برسد ، بايد از راه عمل و پراكسيس به حقيقت رسيد ، منتها اين ، پراكسيس انسان با خود است نه پراكسيس انسان با طبيعت يا با انسانهاى ديگر . خيلى كارها كه انسان مىكند ، در حقيقت خودش را مىخواهد كشف كند ، در خودش دگرگونى ايجاد مىكند تا خودش را كشف كند . حتى اينها ( ماركسيستها ) قبول دارند كه اين ، پراكسيس انسان با خود است ؛ و اين حرف تا يك حدى هم درست است و تطبيق مىشود با حرفى كه روانشناسان دربارهء غريزهء كاوش در كودكان مىگويند كه كودك تقريبا از سن يك سالگى ( كه سن پرسش است ) حالت يك موجود خرابكار را به خودش مىگيرد و همه چيز را در هم مىريزد و وضع عادى اشياء را برهم مىزند . ما معمولًا مىگوييم چقدر بچهء بىعقلى است ، با همه چيز كار دارد و هرچه به دستش برسد مىشكند و خراب مىكند ، در صورتى كه اين كار طبيعىترين كار بچه است و طبيعىترين كار انسان است . انسان وقتى در مقابل خودش چيزى مىبيند ، مىخواهد آن را كشف كند ، و راه كشف كردنش اين است كه آن را دگرگون و در آن تصرف كند تا بفهمد چيست . لذا روانشناسان اين كار بچه را كاوش او مىدانند . ما كه اين كار بچه را حمل بر بى عقلى و خرابكارى مىكنيم او را با خودمان مقايسه مىكنيم و چون نتايج اين كارها براى ما روشن است ، مثلًا مىدانيم كه برخورد شديد استكان با اشياء ديگر باعث شكستن آن مىشود ، لذا كار بچه را بيهوده و عبث مىدانيم ، در صورتى كه اين امر براى او مكشوف نيست و او از همين راههاست كه به اين امور پى مىبرد و آگاهى پيدا مىكند ، و بعد كه بزرگ شد اين كارها را نمىكند چون به اين امور آگاهى پيدا كرده و نتايج براى او روشن است ، و الا اگر در بزرگى هم به امورى برخورد كند كه برايش مكشوف نباشد ، قهرا در اين‌گونه موارد\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nمانند كودكان در صدد برمىآيد تغيير و دگرگونى در آن امور ايجاد كند تا آنها را كشف نمايد .\r\nغرض اين است كه اين سخن كه « عمل معيار حقيقت است و تنها با عمل مىشود جهان را شناخت » اين قدر شور عرفانى به قضيه مىدهد ، و اولين خصلت عرفانى بىاعتنايى به فكر و مفكرين است . يك عارف بىفكر ( لكنتى ) كه چند روزى دستورهايى گرفته است ، ديگر به بوعلى سينا هم اعتنايى ندارد .\r\nبراى ماركسيستها هم همين‌طور است ، و براى آنها اين راه راه خيلى خوبى است و مىتوانند چند نفر بچه را فريب بدهند و بگويند : « راه كشف حقيقت تنها مبارزه است و در جريان عمل و مبارزه است كه انسان خودش را كشف مىكند و طبيعت و هر چيز ديگر را كشف مىكند و حقيقت را كشف مىكند . اين فلاسفه و متفكرين در برج عاجشان نشسته‌اند و دربارهء جهان فكر مىكنند ، فكر اينها ارزشى ندارد ، بايد در قلب جامعه آمد تا بتوان دربارهء جامعه مطالعه كرد » ، از اين جور حرفها . بعد مىبينيد يك بچهء بىسواد ( كه اينها تربيت كرده‌اند ) حتى به بزرگترين فيلسوفان بىاعتنايى مىكند در صورتى كه فيلسوف در عين كنار بودن ، به تمام آنچه او مىداند آگاهى دارد و بيشتر از او هم مىداند و بدون اين كه وارد قضيه شده باشد از مطلب اطلاع دارد . به همين جهت است كه ماركسيستها براى كار دو خصلت فوق‌العاده قائل هستند ( كه به موجب همين دو خصلت براى كار نوعى شرافت قائل هستند ) : يكى اينكه كار خلّاق و آفرينندهء انسان است و ديگر اينكه كار الهام بخش و معلم انسان است .\r\nاگر عارف مىگويد :\r\n بلبل از فيض گل آموخت سخن ورنه نبود * اين همه قول و غزل تعبيه در منقارش \r\nاينها مىگويند :\r\nانسان از فيض كار آموخت سخن . . .\r\nبعد مىگويند : انسان را نه خدا آفريده است و نه طبيعت ، انسان آفريدهء خودش است . همين جا نياز به بحث دارد . آن انسانى كه مىگويند خود ، خود را آفريده است ، مقصود انسانيت انسان است نه جنبه‌هاى طبيعى ، و اين مسلّم است كه حتى از نظر اينها هم از يك ميليون سال قبل يا بيشتر كه انسان به مرحلهء فعلى رسيده است ، از نظر\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nتجهيزات جسمانى هيچ‌گونه تغييرات زيستى در او پيدا نشده است ؛ و حتى خود داروين تصريح كرده است كه وقتى طبيعت به مرحلهء انسان رسيده سير تكاملى بدنى و اندامى و زيستىاش متوقف شده و مسيرهاى تكاملى در جنبه‌هاى روحى و معنوى پيش آمده است يعنى [ انسان 
  ] امروز با انسان يك ميليون سال قبل از نظر اندام تفاوتى ندارد به نحوى كه اين انسان در شكل كاملتر از آن باشد و انسان قبلى ناقصتر از انسان فعلى باشد . بنابراين تكاملهاى انسان به جنبه‌هاى فكرى و روحى و تمدنى او مربوط مىشود « 1 » .\r\n\r\nتأثير عمل در نظر معارف اسلامى\r\nمسألهء « نقش عمل در ساختن انسان » از آن مسائلى است كه جزئى از حقيقت را دربر دارد ، يعنى همان مسأله‌اى است كه ما هميشه در باب عمل مىگوييم ، و اتفاقا در جنبه‌هاى معنوى و روحى جزء اصول معارف اسلامى است ، كه از اين جهت حرفهاى عرفا هم بر اين پايه بنا شده است . در باب علم و عمل مخصوصا در علوم معنوى حتما\r\n\r\n\r\n\r\n\r\n","description":"","footnote":"\r\n( 1 ) . سؤال : آيا نمىتوان گفت كه جنبهء طبيعى و زيستى انسان هم در اثر كار تكامل پيدا كرده است ، مثلًا ميمون در اثر كار و عمل به مرحلهء انسان رسيده است ؟\r\nجواب : نه .\r\n- پس ميمون چگونه و به چه علت انسان شد ؟\r\nجواب : اين مربوط به طبيعت انسان است . مسألهء نقش كار در ساختن انسان ، حتى در آن جنبهء طبيعى و تكامل زيستى ، يك فرضيهء قديمى بود در تكامل كه از نظر اينها فرضيه‌اى منسوخ است . اين ، نظريهء معروف لامارك است كه پيش از داروين بود . او هم قائل به تبديل انواع بود و او نقش اساسى را براى كار قائل بود و لهذا از اصولى كه او براى تكامل آورد « اصل استعمال » است . او معتقد شد كه همهء اين تغييرات ناشى از كار است ، به اين معنى كه يك عضو وقتى مورد احتياج و نياز بود و زياد به كار برديم در اثر كار كامل مىشود ، و يك عضو ديگر كه در ابتدا مورد نياز بوده ، اگر بعد مورد نياز نبود و به كار نرفت ، در اثر كار نكردن از بين مىرود ، كه مثال معروفش همان گردن زرافه و چشمان موش كور است ، كه اولى در اثر نياز و به كار بردن دراز شد و دومى در اثر بىنيازى و به كار نبردن از بين رفت . اين نظريه را علماى زيست‌شناسى امروز قبول ندارند و اين نظريه مردود است .\r\n- پس چرا « انگلس » اسم كتابش را « نقش كار در انسان ساختن ميمون » گذاشته است ؟\r\nجواب : منظور جنبهء فكرى است و الا اين حرف اختصاص به انسان نبايد داشته باشد و حال آنكه اينها مىگويند « انسان آفرينندهء خودش است » و تكيه‌شان روى تكامل فرهنگى انسان است [ نه تكامل طبيعى و زيستى 
  ] و الّا همهء حيوانها نيز چنين بودند .\r\n","page_name":" 660 ","page_number":660},
  {"content":"\r\n\r\nمطلب همين‌جور است ، در علوم الهى و ايمانى مسألهء عمل بيش از هر چيز ديگرى مطرح است .\r\nدر سورهء مباركه « مطفّفين » مىفرمايد :\r\n    أَ لا يَظُنُّ أُولئِكَ أَنَّهُمْ مَبْعُوثُونَ لِيَوْمٍ عَظِيمٍ يَوْمَ يَقُومُ النَّاسُ لِرَبِّ الْعالَمِينَ ، كَلَّا إِنَّ كِتابَ الفُجَّارِ لَفِي سِجِّينٍ ، . . .          وَيْلٌ يَوْمَئِذٍ لِلْمُكَذِّبِينَ ، الَّذِينَ يُكَذِّبُونَ بِيَوْمِ الدِّينِ ، وَ ما يُكَذِّبُ بِهِ إِلَّا كُلُّ مُعْتَدٍ أَثِيمٍ ، إِذا تُتْلى عَلَيْهِ آياتُنا قالَ أَساطِيرُ الْأَوَّلِينَ ، كَلَّا بَلْ رانَ عَلى قُلُوبِهِمْ ما كانُوا يَكْسِبُونَ      « 1 » .\r\nدر اين آيات علت تكذيب را اعتداء ، تجاوز ، كثرت و تراكم اثم دانسته است . آنكه آيات را اساطير مىخواند آنها نيستند ، گناهان متراكم شده و فجورها و انفجارهاى روحى در اثر تراكم گناه است . چرا اعتداء علت تكذيب است ؟ زيرا هر عملى كسب است ، يك رابطهء يك طرفى نيست كه يك طرف فاعل و طرف ديگر فعل و مفعول باشد ، بلكه هر عملى در همان حال كه عمل است عامل است و هر عامل در همان حال كه عامل است معمول است : تأثير متقابل عامل و عمل . لهذا اثر هر عملى تنها مصرف كردن انرژى نيست ، اكتساب هم هست . حكما مىگويند : انسان هر عملى را كه مرتكب مىشود از آن عمل به موجب ماهيتى كه آن عمل دارد صورت مىپذيرد ، تدريجاً آن عمل مىشود و تدريجاً ماهيت آن حقيقتى را مىيابد كه آن عمل اثر طبعى اوست ، مثلًا ماهيت سگ بودن در تكرار عمل درندگى . مىتوان گفت همان ملاكى كه در تعلم صنايع هست كه به واسطه تكرار عمل ، آن صنعت صورت روحى انسان مىشود ( مسألهء از خود بيگانگى ) ، در هر عمل غير صنعتى هم اعم از عمل صالح و غير صالح [ چنين 
  ] است : « من اخلص للّه اربعين صباحا جرت ينابيع الحكمة من قلبه على لسانه » « 2 » يا : « من عمل علم و من علم عمل » علم مقدمهء عمل و عمل مقدمهء علم است ؛ و به طور كلى در اين كه كار انسان ، انسان را مىسازد ، بحث خوبى حكماى ما از زمان بوعلى داشته‌اند تحت اين عنوان كه « عمل ، انسان را به شكل خودش درمىآورد » . چون آنها قائل به اصالت روح هستند توجيه اين مطلب از نظر آنها خيلى كار ساده‌اى است . آنها مطلب را اين‌جور بيان مىكنند كه همين‌جور كه انسان هر ملكاتى داشته\r\n\r\n\r\n\r\n\r\n","description":"","footnote":"\r\n( 1 ) . مطفّفين / 4 - 14 .\r\n( 2 ) . بحار الانوار ، ج 70 / ص 242 ، با اندكى اختلاف .\r\n","page_name":" 661 ","page_number":661},
  {"content":"\r\n\r\nباشد و علم او هر نوعيت خاص و چگونگى خاص داشته باشد ، عملش قهرا تابعى است از علمش  ( قُلْ كُلٌّ يَعْمَلُ عَلى شاكِلَتِهِ )  « 1 » ، عكس قضيه هم صادق است ؛ يعنى اگر انسان ولو به حكم يك سلسله علل اتفاقى ، يك عملى انجام بدهد كه اين عمل متناسب با يك فكر خاص و يك روح خاص باشد [ اين عمل در او تأثير متناسب با خود را مىگذارد 
  ] . يك آدم باتقوا مادام كه باتقواست و مادام كه با اصول تقوا فكر مىكند ، عملى كه از او سر مىزند متناسب با اوست . حالا اين شخص باتقوا در يك شرايطى قرار مىگيرد كه فكر گناه در او پيدا مىشود ، بعد گناهى مرتكب مىشود بر خلاف مقتضاى تقوايش . اين گناه ، او را به همان حالت اول باقى نمىگذارد و او ديگر آن آدم اول نيست ، چون وقتى انسان عملى را مرتكب مىشود ، انديشهء آن عمل در روحش پيدا مىشود ، تصور آن عمل و غايت آن عمل براى او پيدا مىشود ، يعنى روحش با عمل نوعى اتحاد پيدا مىكند . اين است كه بعد از آنكه عمل پايان يافت ، اثرى از آن در روح انسان باقى مىماند « 2 » . اگر همين عمل تكرار شود ، درست مثل صورت ضعيفى كه از يك شئ گذاشته شده ، بار دوم اين اثر روى اثر اول مىآيد و آن را عميقتر مىكند . اگر اين عمل بارها تكرار شود ، كم‌كم به گونه‌اى مىشود كه اثر اينها تدريجا غلبه مىكند بر وضع سابق ، يعنى تا يك مدتى در روح انسان دو كيفيت متضاد هست و به قول امروز انسان داراى دو شخصيت است ، نيمى از وجودش وجود تقوايى است واقعاً ، و نيمهء ديگر از وجودش وجود يك فاسق است واقعاً ، گاهى اين نيمه غلبه مىكند و گاهى آن نيمه و به قول خيام :\r\n يك دست به مصحفيم و يك دست به جام * گه نزد حلاليم و گهى نزد حرام \r\nاين « گاهى » از باب اين نيست كه يك نوع نفاق در كار هست و « يك دست به مصحفيم و يك دست به جام » ، بلكه به حكم دو شخصيتى است كه نيمى اين‌جور حكم مىكند و نيمى آن‌جور ؛ به علت خاصى آن طرف غلبه پيدا مىكند ، به علت ديگرى آن\r\n\r\n\r\n\r\n\r\n","description":"","footnote":"\r\n( 1 ) . اسراء / 84 .\r\n( 2 ) . آقاى خمينى درس اخلاق كه مىگفتند از آن حرفهايى كه هميشه بر آن مبنا تكيه مىكردند همين مسألهء اثر گذاشتن عمل روى روح انسان بود كه چگونه هر عملى يك صورت مشابه و متناسب با خودش بر روى روح انسان باقى مىگذارد .\r\n","page_name":" 662 ","page_number":662},
  {"content":"\r\n\r\nطرف . بعد كم كم به صورتى مىشود كه آن نيمه غلبه پيدا مىكند ؛ يعنى تدريجا صورت روحش صورت اين عمل فاسقانه و فاجرانه مىشود . آن وقت است كه در نهايت سهولت اين عمل فسق و فجور از او صادر مىشود و ديگر وقتى مىخواهد عمل تقوايى انجام دهد برايش يك امر غير طبيعى است :  « كَلَّا بَلْ رانَ عَلى قُلُوبِهِمْ ما كانُوا يَكْسِبُونَ »  . از اين بهتر ديگر نمىشود تأثير عمل بر روح را بيان كرد ، تأثير عمل در ساختن انسان و در چگونه ساختن انسان : همان نفس عملشان رينى بر قلبشان به وجود آورده است .\r\nاين مطلب وارد شده است كه خداوند در قلب انسان يك نقطهء سفيدى آفريده است و وقتى انسان گناهى مىكند نقطهء سياهى در آن نقطهء سفيد پيدا مىشود ( اين نقطهء سفيد همان فطرت پاك انسان است ) و وقتى گناه تكرار مىشود آن سياهى كم كم توسعه پيدا مىكند تا به حدى كه تمام آن سفيدى را مىگيرد . حديثى هست از حضرت باقر ( عليه السلام ) كه سه نوع قلب داريم : قلب منكوس . . . و قلب فيه نكتة سوداء . . . و قلب مفتوح . . . « 1 » .\r\nاينها همه معنايش تأثير عمل است در شخصيت انسان ؛ يعنى عمل صرفا يك امر متأخر از [ شخصيت انسان نيست 
  ] چنان كه بعضى از حكماى قديم فكر مىكردند كه انسان است و انديشهء انسان ، اگر خوب بشود از راه انديشهء مستقل از عمل ( يعنى قياسات ذهنى تشكيل دادن ) خوب مىشود و اگر هم بد بشود از راه انديشه بد مىشود و عمل به هر حال يك امرى است متأخر از شخصيت انسان و هيچ تأثيرى روى شخصيت انسان نمىگذارد ؛ نه ، اين حرف را ما نمىگوييم . به هر حال اگر اين مطلب در فكر يونانى يا بعضى از اروپاييان باشد ، ما قطعا چنين چيزى را نمىگوييم ، مخصوصا با توجه به اين اصلى كه حكماى ما در مورد تأثير متقابل نفس و بدن در يكديگر دارند كه مىگويند : « ان النفس و البدن يتعاكسان ايجابا و اعدادا » « 2 » كه مقصود تأثير متقابلى است كه نفس در بدن مىگذارد و بدن و اعمال بدن روى نفس مىگذارد .\r\n\r\n\r\n\r\n\r\n","description":"","footnote":"\r\n( 1 ) . رجوع شود به تفسير الميزان ، ذيل آيهء فوق الذكر ، اين مطلب در آنجا توضيح داده شده است .\r\nبحار ، ج 70 / ص 51 و كافى ، ج 2 / ص 423 .\r\n( 2 ) . البته براى اين مطلب بابى باز نكرده‌اند ولى به طور متفرق در كلماتشان زياد است و در اسفارهم تحت همين عنوان ذكر شده است .\r\n","page_name":" 663 ","page_number":663},
  {"content":"\r\n\r\nروانشناسهاى امروز هم به شكل ديگرى مطلب را قبول دارند . مثلًا ما مىگوييم انسان وقتى روحش با نشاط باشد در چهره‌اش ظاهر مىشود ( كصفرة الوجل و حمرة الخجل ) . مسلّم اين‌جور است ( رنگ رخسار خبر مىدهد از سرّ ضمير ) . فكر انسان و انديشه و غم و اندوه انسان و هر حالت روحى ، روى بدن اثر مىگذارد . عكس قضيه هم درست است ؛ يعنى هر حالت بدنى با يك حالت روحى سنخيت و تناسب دارد ، آن حالت روحى يك حالت بدنى خاصى را ايجاد مىكند ، و چنان كه انسان آن حالت بدنى را به طور مصنوعى ايجاد كند آن حالت روحى به تبع اين حالت بدنى ايجاد مىشود . مثلًا اگر انسان وضع و قيافهء محزون و غم‌زده به خود بگيرد ، كم كم واقعاً حزن برايش پيدا مىشود . اين همان تأثير متقابلى است كه نفس و بدن روى يكديگر دارند .\r\nحالا مسألهء سازندگى ، [ سازندگى كار انسان را 
  ] ، در اين تصور اسلامى و مذهبى خيلى منطق پيدا مىكند ، چون با مسألهء روح و بدن و نوعى اصالت براى روح قائل شدن و ملكاتى براى روح قائل شدن و صورت روحى قائل شدن موافق است .\r\nگفتيم كه در هر عملى چون انسان خودش را در حال انجام دادن آن عمل مىبيند ، روح شكل آن عمل را مىگيرد . احاديث خوبى هست به مضامينى از اين قبيل : « لايزنى الزّانى و هو مؤمن » ، « لا يسرق السّارق و هو مؤمن » ؛ يعنى زانى در آن وقت ، حالت آن عمل را به خودش گرفته ، يعنى غرق شده است در كيفيت آن عمل ؛ ديگر در آن حال ، روح ايمان وجود ندارد ، يا اگر وجود دارد يك امر مخفى و پوشيده است ، روح ايمان از او مفارقت كرده ؛ بعد كه برگردد به حالت اول ، باز روح ايمانى برايش پيدا مىشود . حقيقت بسيار عجيبى است : « لا يزنى الزّانى و هو مؤمن » يعنى اين عمل نمىتواند با ايمان سازگار باشد . پس مسألهء سازندگى كار ، در تصور اسلامى منطق پيدا مىكند .\r\nولى اينها ( ماركسيستها ) چه منطقى براى مسألهء سازندگى كار دارند [ در حالى كه مسألهء اصالت روح و تجرد آن و ملكات نفسانى و نظاير آن را منكرند 
  ] ؟ يك وقت ممكن است بخواهند بگويند كار بدن انسان را مىسازد ، كه مقصودشان نيست ، و اگر هم بگويند ، از اين بحث خارج است و مطلبى است كه قبل از ماركس لامارك هم گفته است و امروز رد شده است چون ممكن نيست بگوييم همهء اعضا و جوارح انسان در اثر كار به وجود آمده است . بله ، اين مقدار مسلّم است كه كار روى بدن اثر مىگذارد و آن را ورزيده مىسازد ، ولى كار روى شخصيت انسان به نحوى كه آنها مىگويند\r\n\r\n","description":"","footnote":"","page_name":" 664 ","page_number":664},
  {"content":"\r\n\r\n« تكامل » چگونه اثر مىگذارد ؟ در حد تجربه اگر بخواهيد بگوييد ، يعنى اين كه تجربه به انسان علم مىآموزد ، خوب اين كه امر مسلّمى است و ديگران هم گفته‌اند ، اما وقتى مىگويند « انسان‌سازى » اين عمل مادى چگونه انسان را مىسازد ؟\r\n\r\nمسألهء عادت\r\n[ مسألهء « تأثير عمل » با مسألهء « عادت » نيز ارتباط دارد 
  ] . بحث عادت ، يك بحث خيلى جالبى است ، بحثى است روحى « 1 » و به سود روحيون و الهيون كه غالبا به آن توجه نمىكنند . عادت چيست ؟ چطور است كه يك جماد هيچ وقت عادت نمىكند ولى يك موجود زنده عادت مىكند ؟ از گياه گرفته تا حيوان و انسان ؛ و هرچه حيات كاملتر بشود مسألهء عادت قويتر مىشود . مثلًا اگر يك سنگ را به طور مكرر به هوا پرتاب كنيم ، براى آن عادت پيدا نمىشود و به اين وضع عادت نمىكند ، بلكه تنها منفعل است و اثرى را مىپذيرد ؛ يعنى اين كه عادت كند كه خودش را با اين كار منطبق كند به طورى كه بعدا خودش اين كار را انجام دهد ، در كار نيست . ولى موجود زنده خصلت عادت دارد ، يعنى خودش را از درون طورى مىسازد كه بتواند با شرايط جديد سازگار بشود و از درون خودش ، خودسازى مىكند و خودش خودش را طورى مىسازد كه شرايط جديد او را از بين نبرد ، حتى گاهى عضو جديد براى خودش مىسازد ؛ و اين خصلت عجيبى است در موجود زنده و اصالت حيات را مىرساند و نشان مىدهد كه حيات يك نيروى سوار بر ماده و حاكم بر ماده است و به قول حكما صورت جوهرى حاكم بر ماده و متصرف در ماده است .\r\nمثلًا يك حيوان اگر محيطش را عوض كنيم و محيط جديد مقتضيات جديدى داشته باشد ، مىبينيم كه اين حيوان از درون خودش به طور خودكار يك وضعى به وجود مىآورد كه بتواند با وضع جديد زندگانى كند و حتى گاهى عضوى به وجود مىآورد .\r\n\r\n\r\n\r\n\r\n","description":"","footnote":"\r\n( 1 ) . مسائل روح و امور مربوط به آن در كتب ما خيلى كم مطرح شده است . من يك وقتى در اين زمينه فكر مىكردم ، به نظرم رسيد كه ادلّه بر اصالت و استقلال روح خيلى بيش از آن است كه شيخ و آخوند و حاجى آورده‌اند . هرچند برخى از دليلهاى آنها دليلهاى خوبى است ولى دليلهاى بسيار زيادترى بر اين مطلب هست كه آنها نياورده‌اند .\r\n","page_name":" 665 ","page_number":665},
  {"content":"\r\n\r\nاين مطلب را مرحوم حاج ميرزا على آقا شيرازى از شيخ الرئيس نقل مىكردند ولى من خودم الآن يادم نيست در جايى از كلمات شيخ ديده باشم ، شايد در كتب طبى شيخ چنين مطلبى هست . به هر حال ايشان از شيخ نقل مىكردند كه : ديده شده است كه بعضى مرغها كه بدون خروس زندگى مىكردند و احتياج داشتند كه خودشان از خودشان دفاع كنند ، كم كم آن سيخك پشت پايش رشد مىكند و مانند خروسها مىشود تا در موارد لزوم براى دفاع از خودش استفاده كند و آن را مانند سرنيزه‌اى بر سر و سينهء دشمن بزند . اين مطلب به اين معنى است كه وقتى حيوان خودش را مواجه با دشمن مىبيند فكر و نفس او و به قول شيخ اشراق « رب النوع » يا بالاخره يك قوهء مدبّر او را به وسيلهء جديدى مجهز مىكند . در مورد دستهاى خاركنها كه به مقتضاى كار پوستهايش كم كم خشن و مانند چرم مىشود كه به آسانى مىتواند هر نوع خارى را با دست خرد كند ، معمولًا گفته مىشود « عادت » كرده است ؛ يعنى چه ؟ يعنى با خار سرو كار داشته و كم كم در برابر آن مقاوم شده ؟ چرا يك جماد ( مثلًا پارچه ) اگر با چنين وضعى مواجه شود عادت نمىكند و مقاوم نمىشود ، بلكه پاره خواهد شد ، و اين موجود زنده عادت مىكند ؟ روح پوست بدن را جورى مىسازد كه بتواند مقاومت كند « 1 » .\r\nتنها حرفى كه آمدند گفتند اين بود كه نياز اين حالت را به وجود مىآورد . جوابش خيلى روشن است . نياز از آن جهت كه نياز است نمىتواند به وجود آورندهء چيزى باشد ، چون نياز يعنى احتياج و احتياج خودش واقعيتى نيست . بله ، احتياج زمينهء قابلى را به وجود مىآورد ، ولى زمينهء فاعلى كه به اين‌جور چيزها به وجود نمىآيد . صحبت از علت اين‌گونه تصرفات است و اين كه به وجود آورندهء اين « تطبيق با شرايط » چيست ؟ مرتب مىگويند : احتياج ، احتياج ؛ ما هم قبول داريم كه اين كارها در زمينهء احتياج به وجود مىآيد ، ولى صحبت در اين است كه فاعل چيست ؟ احتياج\r\n\r\n\r\n\r\n\r\n","description":"","footnote":"\r\n( 1 ) . اشكال : در جمادات هم گاهى چنين حالتى پيدا مىشود . مثلًا سيمان در كنار سدها در اثر تماس با آب مقاومتش بيشتر مىشود .\r\nجواب : اين در اثر تماس با آب چنين مىشود نه بر اساس نياز و اقتضاى محيط . در واقع در اينجا خاصيت منفعل با خاصيت فعال اشتباه شده است . مثلًا كفش انسان با پا منطبق مىشود . اين بدان معنى نيست كه از طرف كفش كارى انجام مىگيرد ، بلكه اين خاصيت انفعالى است و حالتى است كه كفش در برابر پاى خاص پيدا مىكند و اين پاست كه اين حالت را به وجود مىآورد ، و اين غير از آن است كه خودش خودش را چنين كند . در جمادات ، تنها مسألهء انفعال است نه فعل .\r\n","page_name":" 666 ","page_number":666},
  {"content":"\r\n\r\nكه نمىتواند فاعل باشد . خوب ، اگر اين‌جور است ، اين پارچه هم مثلًا احتياج دارد كه محكمتر باشد و پاره نشود ، چرا در آن مقاومت به وجود نمىآيد ؟ موجودهاى مرده و جامد چنين نيستند و اين خيلى روشن است و احتياج به استدلال هم ندارد ، و حتى اگر ما در يك جايى ديديم موجود جامدى از خودش و خود به خود شرايط مناسبى براى خودش به وجود آورد ، اين دليل بر اين مىشود كه بر آن هم يك قوهء خاصى حاكم است . اين خودش يك اصل اساسى و يك اصل بسيار خوبى است . پس مسألهء عادت باز همان مسألهء تأثير عمل به طور كلى در روح و قوهء حيات از يك سو و تأثير قوهء حيات در عمل از سوى ديگر [ است 
  ] يعنى اينها در واقع از يك باب است . ملكات روحى هم كه انسان پيدا مىكند در جهت آن عمل است . اگر عمل ، عمل نيك باشد ملكات هم در جهت آن عمل است و اگر فاسد باشد باز ملكات روحى در جهت آن عمل است ؛ اين را ما مىگوييم « عادت » . پس نقش عادت همان نقش عمل است و بلكه نقش متقابل عمل و عامل است . پس معلوم شد كه ريشهء اصل  « بَلْ رانَ عَلى قُلُوبِهِمْ ما كانُوا يَكْسِبُونَ »  اصل انطباق با محيط است ؛ يعنى اصل انطباق با عمل را مىتوان فرعى و شاخه‌اى از اصل انطباق با محيط دانست و يا هر دو را شاخه‌اى از يك اصل عامتر و كلىتر . اين جادو مطلب هست كه بايد ذكر شود « 1 » :\r\n\r\nماهيت ملكات روحى\r\nيك مطلب اين است كه ماهيت ملكات روحى در انسان چيست ؟ معمولًا اين‌جور فكر مىكنند كه ملكات روحى يك كيفيات نفسانى هستند نه از سنخ علم . مثلًا مىگويند : ملكه شجاعت ، ملكه تقوا ، ملكه عدالت ؛ يعنى يك امرى ماوراء علم ، يك كيفيت و خصوصيتى كه خيلى هم قابل تعريف نيست . ارسطو هم كه آمده در مقابل افلاطون قيام كرده همين را گفته است . افلاطون و سقراط معتقد بودند كه همهء فسادها از جهل و نادانى بر مىخيزد و با آموزش حكمت و معرفت مىتوان جامعه را اصلاح كرد . در حديث هم هست : « علّموهم و كفى » . حالا ممكن است اين حديث در مورد\r\n\r\n\r\n\r\n\r\n","description":"","footnote":"\r\n( 1 ) . [ متأسفانه در اينجا فقط مطلب اول يعنى « ماهيت ملكات روحى » ذكر شده است و ظاهرا مطلب دوم فراموش شده است . 
  ]\r\n","page_name":" 667 ","page_number":667},
  {"content":"\r\n\r\nخاصى وارد شده باشد ولى اگر تعميم بدهيم مثل نظر آنها مىشود كه فقط آموزش است و پرورش در كار نيست . ارسطو آمد مسألهء تربيت و پرورش را مطرح كرد ، گفت : نه ، معلم به تنهايى كافى نيست براى انسان ، تربيت يعنى ايجاد ملكات متناسب هم لازم است ؛ يعنى هم بايد آموخت و هم بايد ملكات متناسب ايجاد كرد . علم جزء علت است ، شرط است ، ولى كافى نيست . مثالهاى آن زياد است . مثلًا شخص مىداند و جزم دارد كه كم بايد بخورد ، ولى سر سفره كه مىنشيند ، چون مبارزه با اين قوهء شهوانى براى او ملكه نشده است ، بىخيال مىخورد .\r\nدر اينجا نظريهء ديگرى هم مىشود ابراز كرد كه به نوعى جمع بين نظريهء ارسطو و افلاطون است و آن اين كه ملكات ، ازدياد علم است . علم مراتب دارد ؛ يعنى اين چيزى كه ما در شعور آگاهمان به آن « علم » مىگوييم يك درجه‌اى از علم است ؛ انسان وقتى زياد ممارست مىكند بر يك چيزى [ و آن چيز براى او 
  ] ملكه مىشود ، آن علم است كه رسوخ بيشترى پيدا كرده است ؛ همان حرفى كه آن آقايان ( حكما ) مىگويند كه انسان وقتى عملى را انجام مىدهد روحش صورت آن را مىگيرد . معلوم نيست كه آن صورت غير صورت علمى باشد . آقاى طباطبائى روى اين مطلب خيلى تكيه دارند كه ملكات جز علم چيز ديگرى نيست . مثلًا انسان وقتى مىخواهد خط بنويسد ، ممكن است قانون خط را به او درست ياد داد كه الف بايد چطور و ب چطور باشد و قاعده‌اش چيست ، به طورى كه بتواند به ديگران هم درس بدهد ، ولى در مقام عمل ، خودش نمىتواند يك الف درست بنويسد ، اما وقتى تكرار مىكند ، كم كم قادر مىشود آنچه را كه مىداند به وجود بياورد . اين امر نيست مگر براى اين كه در اثر عمل علمش فزونى پيدا مىكند به طورى كه مىتواند اين كار را با دقت انجام دهد ، جز اين نيست كه علمش بيشتر شده است .\r\nيك مثال ديگر : شخصى هست كه زبانى را مىداند و شخص ديگرى هست كه با آن زبان حرف مىزند ؛ فرق ايندو چيست ؟ مثلًا اگر از ما بپرسند در زبان عربى براى فلان مفهوم چه كلماتى وجود دارد ، ممكن است بعد از فكر و تأمل جمله‌اى درست كنيم ، ولى در عين حال نمىتوانيم حرف بزنيم ، يا اگر هم حرف بزنيم خيلى كند حرف مىزنيم ، ولى بعد از آن كه مدتى مكالمه كرديم برايمان ملكه مىشود ، وقتى براى ما ملكه شد حتى بدون توجه مثل زبان فارسى كلمات را ادا مىكنيم ، مىگوييم براى ما ملكه شده . آيا ملكه جز اين است كه علم ما افزوده شده است ، يعنى آن قدر حضور\r\n\r\n","description":"","footnote":"","page_name":" 668 ","page_number":668},
  {"content":"\r\n\r\nذهن پيدا كرده‌ايم كه احتياج به تروّى و تأمل نداريم ؟ ما در اينجا امر ديگرى غير از علم نداريم كه بگوييم ما يك ملكهء زبان در اينجا داريم كه آن ملكه غير از علم است . وقتى زبان براى ما عادت مىشود معنايش اين است كه علم به حداكثر رسوخ پيدا مىكند .\r\nحال اگر مطلب اين‌جور باشد ، ممكن است كسى در مقام توجيه حرف سقراط برآيد و بگويد منظور او كه مىگفت : « علّموهم و كفى » تنها علم در مرتبهء شعور ظاهر نيست ، بلكه آن ملكاتى هم كه ارسطو مىگويد در درجات قوى علم است . حديثى از حضرت صادق ( ع ) هست كه آقاى طباطبائى خيلى به آن تكيه مىكند : « ما ضعف بدن عمّا قويت عليه النّيّة » « 1 » هر كارى را كه انسان نمىتواند به دليل اين است كه نمىداند ، نيّت و قصدش را ندارد ، چون قصدش فرع بردانستن است . انسان اگر واقعاً به مرحلهء علم برسد كه مىتواند پرواز كند ، پرواز مىكند ؛ يعنى تأثير علم تا اين حد است . علمش پيدا نمىشود . به عبارت ديگر مسألهء ايمان مطرح است . انسان به هر چيزى ايمان پيدا كند همان كار را مىتواند انجام دهد « 2 » .\r\n. . . و لهذا ديديم كه ماركسيستها براى هر عملى اين نقش را قائل نبودند بلكه براى عمل تغييردهنده اين نقش را قائل بودند . عمل تغييردهنده يعنى آن عملى كه نقش آنتىتز را داشته باشد . بنابراين هر انسانى فعليت كنونىاش مصنوع كار گذشته است . آن وقت اين انسان كه در طول تاريخ ساخته شده است ، اگر به اين شكل بود حساب تز و آنتىتزى در كار نبود ، اگر انسان به حالت موجودى بود كه مىخواهد تغيير بدهد ، تغيير بدهد طبيعت را ، يا تغيير بدهد جامعهء خودش را ( يعنى آنتىتز باشد در مقابل طبيعت يا آنتىتز باشد در مقابل طبقه‌اى ) و نوع عملش عمل تغييردهنده بود ، آنگاه اين عمل سبب ساختن و تكامل اين انسان مىشود كه اين مرحله سنتز است ،\r\n\r\n\r\n\r\n\r\n","description":"","footnote":"\r\n( 1 ) . امالى صدوق / ص 293 .\r\n( 2 ) . سؤال : منظور از علم و ايمان به شئ ، علم به چگونگى عمل است ؟\r\nجواب : نه ، يقين به خودش ؛ يعنى خود عمل براى او يقينى باشد . علم قدرت است ؛ توانا بود هر كه دانا بود .\r\n- « توانا بود هر كه دانا بود » مطلب اول است [ يعنى ملكهء نوشتن خط 
  ] نه يقين به اينكه « مىتواند » ( مثل پرواز به هوا ) .\r\nجواب : ايندو در حقيقت يكى است ؛ هر دو رسوخ علم است .\r\n","page_name":" 669 ","page_number":669},
  {"content":"\r\n\r\nباز اين سنتز براى خودش آنتىتزى به وجود مىآورد و همچنين . . . « 1 »\r\nاكنون كه تا حدى با مباحث فلسفهء ماركسيسم آشنا شديم آن مسائلى را كه نياز به توضيح بيشتر دارند مطرح نموده و مورد نقد و ارزيابى قرار مىدهيم . اين مسائل عبارتند از :\r\n1 . فلسفهء « بودن » و فلسفهء « شدن » .\r\n2 . جاودانگى حقيقت .\r\n3 . جاودانگى اصول اخلاقى .\r\n4 . آيا فلسفهء « بودن » خردگرا است و فلسفهء « شدن » طبيعت‌گرا ؟\r\n5 . [ پوچىگرايى ماترياليسم 
  ] و مسألهء تكامل .\r\n6 . اصول چهارگانهء ديالكتيك كه در ضمن آن بحث حركت و مسألهء محرك اول نيز توضيح داده مىشود .\r\n7 . مسألهء « از خود بيگانگى انسان » كه از نظر معارف اسلامى در اين زمينه حرفهاى بسيارى هست .\r\n8 . مسألهء پراكسيس و فلسفهء عمل .\r\n\r\n\r\n\r\n\r\n","description":"","footnote":"\r\n( 1 ) . [ چند جملهء اخير تا حدى مبهم است و نياز به دقت و تعمق دارد . ظاهرا مراد اين است كه بنا بر فلسفهء ماركسيسم فقط عمل تغييردهنده يعنى عملى كه آنتىتز باشد سازنده است . پس اگر تز و آنتىتزى در كار نبود انسان هم در طول تاريخ تكامل پيدا نمىكرد . اما اگر انسان به منزلهء موجودى كه مىخواهد طبيعت يا جامعهء خود را تغيير دهد عمل كند اين عمل سبب ساختن و تكامل انسان مىشود . 
  ]\r\n","page_name":" 670 ","page_number":670},
  {"content":"\r\n\r\n\r\n1 . فلسفهء « بودن » و فلسفهء « شدن »\r\nيكى از مباحث اساسى كه در اين كتاب مطرح شده بود ، بحثى بود تحت عنوان « دو نوع فلسفه » . مىگويد : تنها دو نوع فلسفه و دو نوع جهان‌بينى در جهان وجود داشته است : فلسفهء « بودن » و فلسفهء « شدن » ، و يا به تعبير ديگر فلسفهء پندار ( يعنى فلسفهء خردگرا ) و فلسفهء زندگى ( يعنى فلسفهء طبيعت‌گرا ) .\r\nاين يك برداشتى است كه اينها كرده‌اند . اينها دو برداشت غلط در مورد تقسيم فلسفه‌ها دارند :\r\nيك تقسيم غلط اينكه تمام فلسفه‌ها را به دو نوع ايده‌آليسم و ماترياليسم تقسيم مىكنند در صورتى كه اين تقسيم از نظر ما درست نيست . چنين نيست كه هر سيستم فلسفى يا قائل به اصالت ايده و ذهن باشد و يا قائل به اصالت ماده « 1 » .\r\n\r\n\r\n\r\n\r\n","description":"","footnote":"\r\n( 1 ) . كلمهء « ايده » يكى از لغاتى است كه در طول تاريخ ، تحولات و تغييرات بسيارى پيدا كرده و هر فيلسوفى آن را به معناى خاصى به كار برده است . مثلًا خود افلاطون ايده را به معناى مثال به كار برده است و مثل او ربطى به عالم ذهن ندارد . ولى در عصر ما ايده را به معناى ذهن و روح به كار مىبرند ( و اينها حتى از خدا هم تعبير به ايده و ذهن مىكنند ) و تصريح مىكنند كه فلاسفهء ايده‌آليست كسانى هستند كه روح را اصل و ماده را فرع مىدانند و مىگويند خدا خالق ماده است و فلاسفهء ماترياليست كسانى هستند كه ماده را اصل مىدانند و مىگويند ماده خالق روح است .\r\n","page_name":" 671 ","page_number":671},
  {"content":"\r\n\r\nتقسيم غلط ديگرشان اين است كه فلسفه‌ها را به دو نوع فلسفهء « بودن » و فلسفهء « شدن » تقسيم مىكنند و در اين تقسيم « بودن » را در مقابل « شدن » قرار مىدهند . آيا نقطهء مقابل « هستى » ، « شدن » است يا « نيستى » ؟ واضح است كه در مقابل « هستى » ، « نيستى » و در مقابل « شدن » ، « نشدن » است . پس بايد بگويند فلسفهء هستى و فلسفهء نيستى يا فلسفهء شدن و فلسفهء نشدن . پس چرا « بودن » را در مقابل « شدن » قرار داده‌اند ؟ اين ، يك ريشهء لغوى دارد و يك ريشهء فلسفى .\r\nريشهء لغوى مطلب اين است كه در استعمالات لفظى براى « بودن » كلمهء « كان » و براى « شدن » كلمهء « صار » را به كار مىبرند ؛ و ما « بودن » را به معناى مطلق هستى و وجود به كار مىبريم اما اينها تصور مىكنند كه در مادهء « بودن » مفهوم ثبات خوابيده است و در مادهء « شدن » مفهوم حركت و تدريج و زمان خوابيده است . از نظر اينها « بودن » به معناى يكنواخت بودن است . البته اين يك بحث لغوى است و ارزش چندانى ندارد كه دربارهء آن بحث شود و ممكن است در هر زبان و در هر لغتى خصوصياتى مختص به خود داشته باشد ، ولى بودن و شدن در فارسى و كون و صيرورت در عربى به اين معنى كه اينها به كار مىبرند نيست . در خود مادهء بودن و كون ، مفهوم ثبات مندرج نيست و بودن به معناى يكنواخت بودن نيست بلكه بودن صرفاً در برابر نبودن است . حتى در مادهء شدن و صيرورت هم مفهوم زمان و تدريج نخوابيده است و لذا ما در مورد امور دفعى هم كلمهء شدن و صيرورت را به كار مىبريم . بله ، در اصطلاح فلسفى ، كلمهء « صيرورت » در مورد معناى خاصى از تغيير كه همان تغيير تدريجى است به كار مىرود و الا از نظر لغوى مفهوم زمان و تدريج در كلمهء « صيرورت » اخذ نشده است .\r\nو اما ريشهء فلسفى اين مطلب چيست ؟ چرا برخى از فلسفه‌ها را فلسفهء « بودن » و برخى از آنها را فلسفهء « شدن » مىدانند ؟ اصل مطلب اين است كه مىخواهند بگويند بعضى از فلسفه‌ها هستى را تفسير مىكنند نه بر مبناى حركت و بعضى هستى را تفسير مىكنند بر مبناى حركت . حال بايد ديد كه چرا اين مطلب را با مقابل قرار دادن دو كلمهء « بودن » و « شدن » بيان مىكنند ؟ اساس اين تعبير از هگل است . كلمات پراكنده‌اى از هراكليت هم در اين زمينه هست كه او همچنين سخنى گفته است ولى سخن او به شكل فرضيه‌اى بوده است بدون اينكه مطلب را تجزيه و تحليل كرده و يا براى آن برهانى آورده باشد ؛ همين‌قدر گفته است كه « هيچ چيزى در جهان ثابت\r\n\r\n","description":"","footnote":"","page_name":" 672 ","page_number":672},
  {"content":"\r\n\r\nنيست » و « هيچ كس در يك رودخانه دوبار آبتنى نمىكند » و « جهان يك جريان است » و امثال اين تعبيرات شاعرانه و اديبانه . در دورهء جديد ، هگل بود كه آمد و فلسفه‌هايى را كه جهان را براساس تغيير و حركت تفسير مىكنند « فلسفهء شدن » ناميد و فلسفه‌هايى را كه جهان را بر غير مبناى تغيير و حركت توجيه مىكنند « فلسفهء بودن » ناميد .\r\nريشهء اين فكر و اين تقسيم‌بندى ، يك طرز تفكر اصالت ماهيتى است بدون اينكه مسألهء اصالت ماهيت و اصالت وجود برايشان مطرح باشد . ولى از آنجا كه فكر ابتدائى هر كسى همان طرز تفكر اصالت ماهيتى است لذا اين سخن را هم بر آن مبنا گفته‌اند . اينها كه مىگويند فلسفهء حركت فلسفهء « بودن » نيست ، از اين جهت است كه تصور مىكنند كه در حركت نيستى دخالت دارد ، يعنى يك شئ در حالى كه حركت مىكند نيست مىشود ، يعنى « هستى » است كه « نيستى » در متن هويّتش ظاهر مىشود ، پس « بود » ى است كه « نبود » مىشود ، ولى بودى نيست كه نبود مطلق بشود بلكه بودى است كه با نبود تركيب شده است . هگل هم مىگفت « هستى » اولين مقوله است ولى هستى را اگر بدون تعين در نظر بگيريم پوچ است ، نيست و از اينجاست كه نيستى در او راه پيدا مىكند ؛ يعنى اگر هستى را به طور مطلق در نظر بگيريم بدون اينكه چيزى را منضم كنيم يك مفهوم انتزاعى محض است و مساوى با نيستى است ، پس هستى نيست و هستى نيستى است . در اينجا نيستى مانند يك امر واقعى عارض بر هستى مىشود و به تعبير هگل هستى خودش را انكار مىكند ، نفى مىكند ؛ و هستىاى كه نيستى در او راه پيدا كند و بودنى كه نبودن در او راه پيدا كند مساوى است با « شدن » .\r\nاز اينجاست كه گفته مىشود ما دو سيستم فلسفى داريم : سيستم فلسفى « بودن » و سيستم فلسفى « شدن » ؛ و اينكه « شدن » در برابر « بودن » قرار گرفته است براى اين است كه از نظر او « شدن » بودن محض نيست ، بلكه بودن و نبودن است و چون « شدن » بودن محض نيست و نبودن در آن راه يافته است لذا فلسفه‌هاى مبتنى بر حركت را « فلسفهء شدن » ناميده‌اند .\r\nاما براساس فلسفهء ما ، يعنى بر مبناى فلسفهء اصالت وجودى صدرالمتألّهين ، وجود در حقيقت خودش منقسم مىشود به ثابت و سيّال ؛ يعنى بخشى از وجود و هستى ثابت است و بخشى از آن سيال ؛ هر دو هستى است ، نه اينكه يكى « هستى » است و ديگرى « هستى و نيستى » . خود حركت يك نحوهء هستى است و اين مطلب در فلسفهء\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nاصالت وجود بسيار روشن است .\r\nاما بنابر طرز تفكر اصالت ماهيتى هر جا كه حركت پيدا مىشود - و خصوصا حركات اشتدادى - ماهيت شئ از بين مىرود و بايد از بين برود ؛ يعنى شئ وقتى كه حركت مىكند نمىتواند نوعش ثابت باشد . مثلًا در حركات عرضيه - حالا ما موضوعش را ثابت فرض مىكنيم - وقتى كه موضوع در يك عرضى از اعراض خودش حركت مىكند معنايش اين است كه موضوع در هر آن ، فردى يا نوعى يا صنفى از آن مقوله را دارد ( به حسب اينكه حركت اشتدادى باشد يا نباشد ) ، لااقل فردى از مقوله را دارد ( زيرا ممكن نيست كه نه فردش عوض بشود و نه نوعش ) ، فردى نيست مىشود فرد ديگر به وجود مىآيد ، باز فردى نيست مىشود فرد ديگر به وجود مىآيد و همين‌طور . . .\r\nاكنون اين اشكال پيش مىآيد كه اگر بنا باشد افراد عوض شود پس حافظ وحدت در اينجا چيست ؟ پاسخ مىدادند كه موضوع ، حافظ وحدت است و به همين دليل مىگفتند كه حركت جوهريه محال است ؛ اگر حركت در اعراض باشد موضوع حافظ وحدت است ولى اگر حركت در جوهر باشد ديگر حافظ وحدتى در كار نيست . مرحوم آخوند جواب داد كه اگر وجود اصيل باشد همهء اشكالات ، چه در حركات عرضى و چه در حركات جوهرى حل مىشود و اگر وجود اصيل نباشد حتى در حركات عرضى هم مشكل قابل حل نيست و موضوع نمىتواند حافظ وحدت باشد ، زيرا مثلًا در مورد مراتب بياض اين سؤال مطرح مىشود كه آيا يك وحدت واقعى وجود دارد يا نه ؟ يعنى آيا يك وجود واحد است و يا متعدد است ؟ اگر متعدد باشد لازم مىآيد كه غير متناهى محصور بين حاصرين باشد ؛ و آنچه كه توجيه مىكند كه اين فردى باشد غير از آن فرد ، يا نوعى باشد غير از آن نوع ، همان ماهيت اوست و الا به اعتبار وجودش يك وجود واحد سيال است ؛ امر واحدى است كه يك وحدت واقعى دارد و به اجزاء غير متناهى قابل تجزيه است ( البته بالقوه نه بالفعل ) .\r\nپس اصالت وجود است كه مىتواند حركت را توجيه و تفسير كند . ولى بنا بر اصالت ماهيت بايد واقعاً بودن و نبودن در كار باشد . چون چنين نيست كه شئ واقعاً به طور كامل نيست شود و دوباره به وجود آيد ، لذا گفتند كه هستى و نيستى با هم درآميخته و مخلوط شده‌اند و از اين درآميختن « شدن » به وجود آمده است و حال آنكه شدن خود نوعى از هستى است . وقتى به وجودش نگاه مىكنيم مىبينيم يك وجود\r\n\r\n","description":"","footnote":"","page_name":" 674 ","page_number":674},
  {"content":"\r\n\r\nواحد است ، يك شدن است ، و وقتى به ماهيتش نگاه مىكنيم مىبينيم دائما نوعى مىرود و نوعى مىآيد ، يا فردى مىرود و فردى مىآيد ، يعنى همواره بودن است و نبودن ، بودن است و نبودن ، . . . لذا اينها آمدند و واقعيت « شدن » را تركيبى از بودن و نبودن دانستند « 1 » و ريشهء فكرشان همان طرز فكر ابتدائى يعنى طرز فكر اصالت ماهيتى است .\r\nپس اينكه فلسفه‌هاى جهان را به دو نوع تقسيم كرده‌اند : فلسفه‌هاى هستى و بودن و فلسفه‌هاى شدن ، درست نيست و اگر هم فرضاً قبول كنيم كه دو گروه فيلسوف وجود دارند كه يك گروه قائل به ثباتند و گروه ديگر قائل به حركت ، چه دليلى دارد كه اينها را قائل به « بودن » و آنها را قائل به « شدن » بدانيم ؟ و چنان كه گفتيم اين تعبير از هگل شروع شده است ، چون او ماهيت حركت را تركيبى واقعى از بودن و نبودن مىداند و لذا از نظر او حركت نمىتواند واقعاً از سنخ هستى باشد . ولى در فلسفهء ما چنين نيست ، حركت واقعاً سنخى از هستى است و در عين اينكه سراسر هستى است ، از نظر ماهيت و مرتبه مركّب از هستى و نيستى است .\r\nآنچه گفته شد بيان دو نوع فلسفه بود از نظر ماركسيستها . حالا حقيقت مطلب چيست ؟ اتفاقا قضيه چنين نيست و با بررسى تاريخچهء بحث حركت اين مطلب روشن مىشود .\r\n\r\n\r\n\r\n\r\n","description":"","footnote":"\r\n( 1 ) . البته اصالت وجودىهاى شبيه اين حرف را مىزنند ولى نه خود اين حرف را ، مىگويند در حركت وجود و عدم متشابك‌اند ، يعنى وجود هر مرتبه‌اى ( كه خود مرتبه يك امر اعتبارى و انتزاعى است ) با عدم مرتبهء ديگر ( نه عدم خود آن مرتبه كه در اين صورت اجتماع نقيضين مىشود ) جمع مىشود و عين آن است ، منتها به اين نحو كه يك شئ متدرّج الوجود را ذهن به دو جزء مقدم و مؤخر تقسيم مىكند ، در مرتبهء جزء مقدم جزء مؤخر نيست و در مرتبهء جزء مؤخر جزء مقدم نيست . باز هر يك از اين جزء مقدم و جزء مؤخر خود به دو جزء قابل انقسام است و اين انقسام در حدى متوقف نمىشود و الى غير النهايه قابل انقسام است ؛ يعنى ذهن هرچه به جلو برود باز يك وجود واحد منقسم مىشود به دو جزء : يك جزء موجود و يك جزء معدوم . ولى بالاخره اين امر به جمع نقيضين منتهى نمىشود ، يعنى آن حيثيتى كه معدوم است [ موجود 
  ] نيست . اينها كه « شدن » را تركيب وجود و عدم مىدانند براى عدم يك واقعيتى قائل هستند و گويى وجود يك شئ با آن واقعيتى كه عدم آن شئ است با هم تركيب مىشوند و از آن « شدن » به وجود مىآيد . ولى ما وجود مرتبهء ديگر را عدم آن شئ « اعتبار » مىكنيم ، اما وجود مرتبهء ديگر را حقيقتاً يك وجود واحد مىدانيم ؛ و واضح است كه اين نظر با نظر آنها چقدر فرق مىكند . عدمى كه با وجود مرتبه‌اى جمع مىشود عدم بديل آن مرتبه نيست كه نقيض آن شئ باشد . بلى ، عدم آن شئ است اعتباراً و عرفاً و لذا قابل استصحاب است . ولى در واقع و به حسب حقيقت عدم هر شئ همان چيزى است كه وجود شئ رافع آن است و عدمى كه با وجود رفع شده است ديگر نمىتواند با وجود جمع شود . به هر حال مطلب روشن است .\r\n","page_name":" 675 ","page_number":675},
  {"content":"\r\n\r\n\r\nتاريخچهء بحث حركت\r\nدر مورد مسألهء « شدن » و مسألهء حركت ، در دورانهاى بسيار قديم فلسفه يعنى دورهء قبل از سقراط ، تنها گروهى از فلاسفه كه آنها را « اليائيان » يا « الئاتها » مىگفتند از قبيل پارمنيدوس و زنون اليائى بودند كه حركت را غير اصيل مىدانستند و منكر حركت بودند ؛ يعنى اين فلسفه را مىتوان تنها فلسفه‌اى دانست كه قائل به سكون و ثبات بود و يا به تعبير غلطى كه اينها مىكنند قائل به « بودن » بود .\r\nاز اليائيان كه بگذريم فلسفه‌هاى ديگر هست كه اساس هستى را ثبات مىداند و حركات و تغييرات را يك سلسله امور بسيار سطحى و عرضى در عالم طبيعت مىداند . اتفاقاً ذيمقراطيس كه اين آقايان خيلى به او مىنازند و مىگويند اتميست بوده است شخصى است كه اساس عالم را يك سلسله ذرات مىداند و مركبات و پديده‌ها و انواع را امورى سطحى مىداند كه از جمع و تأليف ذرات بدون اينكه يك تغيير اساسى در آنها واقع بشود ( كه در اين صورت ارتباط اجزاء با يكديگر شبيه ارتباط مكانيكى است ) به وجود مىآيند . مثلًا آب و هوا بنابر اين فلسفه فرق اساسى با يكديگر ندارند ، هر دو مجموعه‌اى از ذرات هستند كه فقط چگونگى پهلوى هم قرار گرفتن ذرات و يا شكل ذرات در آن دو مختلف است و مثلًا در يكى به شكل مكعب است و در ديگرى به شكل كروى . به هر حال اساس عالم طبيعت يك سلسله ذرات است كه ازلًا و ابداً وجود دارند و محال است كه كوچكترين ساييدگى در آنها پديد آيد ، ذرات صغار صلبه هستند كه نه وصل‌پذيرند و نه فصل‌پذير . بنابراين ذيمقراطيس حركت را فقط براى همين ذرات قائل بود كه تنها يك حركت مكانى است كه حركتى بسيار سطحى است ؛ اما حركت كمّى و كيفى و وضعى را منكر بود ، چه رسد به اينكه به حركت جوهرى قائل باشد . بنابراين بعد از فلسفهء الئاتها ، فلسفهء ذيمقراطيس خيلى سزاوارتر است كه به قول اينها فلسفهء « بودن » ناميده شود .\r\nاما اتفاقاً ارسطو كه اينها فلسفهء او را فلسفهء « بودن » تلقى مىكنند ، از همين نظر يعنى از جهت مسألهء حركت تحول عظيمى به وجود آورد . او در واقع با نظريهء قوه و فعل و با نظريهء مقولات خود به تغيير در متن عالم قائل شد . اولا مقولات مختلف كمّ و كيف و . . . را مطرح كرد و براى اينها واقعيتهاى مستقل قائل شد و حركت را تنها\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nحركت مكانى ندانست بلكه به حركت كمّى و كيفى نيز قائل شد ؛ و ثانيا از اينها بالاتر اينكه واقعيت اشياء را ذرات ندانست بلكه اينها را به منزلهء ماده تلقى كرد و به صورت قائل گرديد و واقعيت اشياء را به صورت دانست ، و به حدوث و فنا يعنى كون و فساد صورتها قائل شد و گفت آنچه كه واقعيت انواع جوهرى را تشكيل مىدهد صورتهاى آنهاست و اين صورتها كائن و فاسد مىشوند ، منتها اين كون و فساد را به نحو دفعى دانست نه به نحو تدريجى و به صورت حركت ؛ و واضح است كه اين نظريه تا چه اندازه فلسفهء او را از فلسفهء « بودن » ( به تعبير غلط ماركسيستها ) دور كرده است . منتها چون او تغييرات را به شكل دفعى مىدانست قهراً به ثبات نسبى نيز قائل بود ؛ يعنى مىگفت اشياء حادث مىشوند و مدتى به همان حال خود باقى هستند و بعدا در يك « آن » فانى مىشوند ، پس يك دورهء ثبات را طى مىكنند و بعد تغيير مىيابند ، باز دوران ثبات فرا مىرسد و پس از آن باز مرحلهء تغيير پيش مىآيد و همچنين تا آخر . ارسطو با نظريهء « قوه و فعل » و « ماده و صورت » و « كون و فساد » چهره عالم را از اين جهت كه نشان مىدهد كه در عالم ثبات محض حكمفرما نيست ، بسيار تغيير داد . با پيدايش فلسفهء ارسطو عالم ، ديگر آن عالم ذيمقراطيسى نيست كه يك وضع ثابت و يكنواخت داشته باشد ، بلكه ماهيات اشياء حادث مىشود و واقعيات حادث شده از بين مىروند .\r\nبعدها نيز كسانى مانند ابن سينا و امثال او كه تابع ارسطو بودند همين‌گونه فكر مىكردند ، بلكه آنها حركت وضعى را نيز اضافه كردند . اما با پيدايش نظريهء حركت جوهرى چهرهء جهان به طور كلى تغيير يافت . بنا بر اين نظريه ، اصلا بودنى در طبيعت نيست ، هرچه هست « شدن » است . اما فلسفه‌اى كه چنين نظريه‌اى دارد - يعنى فلسفهء ملا صدرا - در عين حال قائل به اصالت وجود هم هست و ديگر اين حرف پوچ و بىاساس را نمىزند كه ما قائل به هستى نيستيم ، قائل به شدن هستيم ، بلكه مىگويد چون قائل به هستى هستيم قائل به شدن هستيم ؛ يعنى با اصالت وجود است كه فلسفهء « شدن » درست مىشود و اگر اصالت وجود نباشد فلسفهء « شدن » قابل توجيه نيست . حتى حركات عرضيه هم كه همه قبول دارند ، جز با اصالت وجود قابل توجيه نيست . پس ما از فلسفهء هستى به فلسفهء شدن رسيده‌ايم .\r\nآنچه گفته شد تقريبا تاريخچه‌اى بود از بحث حركت در دوره‌هاى قديم . در دوره‌هاى جديد در اروپا هم يك چنين دوره‌اى باز پديد آمد ؛ يعنى يك دورهء ذيمقراطيسى به اروپا بازگشت كرد و چهرهء عالم را اين گونه تصوير كرد كه اين عالمى\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nكه ما مىبينيم ، مجموع ذرات ازلى و ابدى است كه هيچ‌گونه تغييرى از قبيل كاستى و افزايش در آنها پيدا نمىشود و اين عالم يك نمودى است از همان ذرات . حتى خود دكارت همچنين ديدى نسبت به جهان داشت . البته او قائل به ذرات نبود . ولى او غير از مسألهء روح كه قائل بود ، ديگر همهء هستى را با همين اجسام توجيه مىكرد و براى حيات واقعيتى قائل نبود . خود او مىگفت ماده و حركت را به من بدهيد ، عالم را براى شما مىسازم . بعد از او نيز بسيارى از افراد اين حرف را زدند ، يعنى اين كه عالم غير از اين ماده‌اى كه وجود دارد و غير از يك سلسله حركات سطحى چيز ديگرى نيست .\r\nپس از دكارت ، در اروپا هرچند مسألهء حركت به صورت قوه و فعل مطرح نشد ولى به صورتهاى ديگر مطرح گرديد . به هر حال هرچه كه فلسفهء اروپايى جلو آمد ، چه از راه فلسفه‌هايى مثل فلسفهء هگل و چه از راه علوم ، اصالت حركت بيشتر ثابت شد و مورد تأييد قرار گرفت و معلوم شد كه حركت بيش از اين مقدار - كه امثال ذيمقراطيس و دكارت گفته‌اند - در عالم نفوذ دارد ؛ و الا در زمان پيش ، فلسفه‌هايى نظير فلسفهء لاوازيه وجود داشت كه مىگفت هيچ چيزى موجود نمىشود و هيچ چيزى معدوم نمىشود ، كه خود يكى از مصاديق روشن فلسفهء « بودن » است ؛ يعنى هرچه كه بوده از ازل همين‌گونه بوده و تا ابد نيز چنين خواهد بود . بعدها خود علم نظريهء لاوازيه را رد كرد و چيز ديگرى به نام انرژى كشف كردند كه ماده به آن تبديل مىشود و بعد ديدند كه خود ماده و انرژى هم صورتهاى مختلف از يك واقعيت ديگر است . بالاخره هر چه علم جلو رفت بيشتر به واقعيت تغيير و تحول رسيد و همين اتمهايى كه ذيمقراطيس آنها را نشكن فرض مىكرد ، ديدند كه نه ، بشكن است ؛ اولا يك شئ نيستند ، بلكه يك مجموعه و يك دستگاه هستند و ثانيا قابل شكستن هستند و اگر هم نشكنند دائما در حال تغيير و تبدل هستند ، دائما در حال تشعشع هستند ، از بين مىروند و از نو به وجود مىآيند و خلاصه اينكه ثباتى در عالم نيست .\r\nاولًا ، يك اشكال در اينجا به اين حرف مىشود كرد كه فلسفهء بودن ضرورتا به جاودانگى روح نمىانجامد ، يعنى لازمهء فلسفهء بودن اعتقاد به روح ( كه ظاهراً در اينجا مقصود روح انسان است ، هرچند كه اينها گاهى بر خدا هم اطلاق مىكنند ) نيست . بسيارى از فلاسفهء قديم به فلسفهء شدن معتقد نبوده و در عين حال اعتقاد به روح هم نداشتند كه در ميان قدما از همه بارزتر ذيمقراطيس است . ذيمقراطيس به عقيدهء خود اينها به طور مسلّم يك فيلسوف مادى است ؛ حالا مسلّم نيست كه به حسب\r\n\r\n","description":"","footnote":"","page_name":" 678 ","page_number":678},
  {"content":"\r\n\r\nواقع هم مادى بوده ، به دوگانگى روح و بدن قائل بوده يا نه ؛ شايد به روح باقى قائل نبوده . او براى روح هم يك ذرات و اجزاء خاصى قائل بود ، ولى به هر حال اينها كه به هيچ‌وجه او را روحى نمىدانند و شايد هم واقعاً براى روح جاودانگى قائل نبوده ، ولى در عين حال فلسفهء او فلسفهء شدن نيست بلكه از بدترين فلسفه‌هاى بودن است ؛ يعنى بعد از اليائيها كه منكر حركت بودند ، فلسفهء ذيمقراطيس است كه منكر حركت و تغيير است و اساس هر چيزى را ذرات صغار صلبه مىداند و ذرات را هم ازلى و ابدى مىداند و معتقد است كه مكوّنات و مركبات چيزى جز اجتماع سادهء اين ذرات نيست ؛ يعنى آنچه كه بعدا ارسطو « صور نوعيه » ناميد كه ماهيت اشياء را تشكيل مىدهند و اينها حادث و زايل مىشوند و با زوال آنها ماهيت شئ از بين مىرود ، او اصلا به اين حرفها معتقد نبود و مىگفت اساس عالم يك سلسله ذرات ابدى است . به هر حال بدون شك فلسفهء او فلسفهء بودن است و در عين حال قائل به روح و جاودانگى نيست .\r\nاپيكور هم - كه شهرتش بيشتر به خاطر فلسفهء اخلاق او در باب لذت است و ماركس خيلى به او ارادت داشته ( چون معروف است كه مادى بوده ) و حتى تزش را در فلسفهء اپيكور نوشته - فلسفه‌اش فلسفهء شدن نيست ، فلسفهء بودن است و در عين حال مادى هم بود . پس اين حرف كه فلسفهء بودن به جاودانگى روح مىانجامد حرف بىاساسى است .\r\nحتى دربارهء ارسطو درست معلوم نيست كه او قائل به بقاى روح بوده يعنى از حرفهايش چنين مطلبى استفاده نمىشود ، از رسالهء نفس او چيزى در اين زمينه به دست نمىآيد « 1 » با اينكه او قهرمان فلسفهء بودن است « 2 » .\r\nقطع نظر از اينكه اينها مىگويند لازمهء فلسفهء « شدن » انكار روح و انكار جاودانگى حقيقت و جاودانگى اصول اخلاقى است ( كه ما گفتيم اساسا قرار دادن « شدن » در مقابل « بودن » كار غلطى است و در فلسفهء ما از « شدن » به جاودانگى روح مىرسند و امثال ملا صدرا از همان « شدن » و حركت جوهريه به تجرد روح مىرسند و\r\n\r\n\r\n\r\n\r\n","description":"","footnote":"\r\n( 1 ) . امثال شيخ هم اگر مىگويند كه او قائل به بقاى روح بوده روى قرائن بسيار نادرى است كه در بعضى كلماتش هست .\r\n( 2 ) . مسلمين كه بيشتر ارسطو را روحى مىدانند ، بيشتر از اين جهت است كه كتاب اثولوجيا را از او مىدانند و كتاب اثولوجيا اساسا يك كتاب عرفانى و اشراقى است و در مسائلى نظير مسألهء بقاى روح بيشتر تابع سقراط و افلاطون است .\r\n","page_name":" 679 ","page_number":679},
  {"content":"\r\n\r\nجاودانگى روح را نتيجه مىگيرند و با اينكه موجودات را به ثابت و سيال تقسيم مىكند ولى آنجا كه صحبت از روح و تجرد روح و اين‌گونه مسائل است از همان شدن به آن مىرسد « 1 » ) مسأله مهمترى كه مطرح است مسألهء جاودانگى حقيقت و جاودانگى اصول اخلاقى است .\r\n\r\nجاودانگى حقيقت\r\nاما جاودانگى حقيقت ؛ حقيقت در اينجا به معناى مصطلح امروز است كه در بعضى مصطلحات خود ما هم احيانا گفته مىشود ، يعنى انديشه و علمى كه مطابق با واقع است ، يعنى حقيقت در مقابل خطا . اينها مىگويند حقيقت هم مانند واقعيت متغير است و ما هيچ حقيقت ثابتى نداريم . ما به چنين حرفى اعتقاد نداريم و حساب حقيقت را - از نظر ثبات - با واقعيت ( البته مادى ) جدا مىدانيم .\r\nيك اختلاف در اينجا بر سر تعريف حقيقت است ؛ يعنى اينها كه اين حرف را مىزنند ، تعريفى كه از حقيقت مىكنند با تعريف ما دوتاست . ما در اصول فلسفه « 2 » راجع به اينكه ملاك حقيقى بودن يك علم و خطا نبودن آن چيست ، به طور مفصل بحث كرده‌ايم . ملاكها و معيارهاى متعددى گفته‌اند ، مثل نظريهء معروف پراگماتيزم ويليام جيمز و جان ديوئى و امثال اينها كه آن چيزى را حقيقت مىداند كه مفيد فايده باشد ، نه اينكه حقيقت چون حقيقت است مفيد فايده است ، بلكه اساسا حقيقت جز مفيد بودن معنايى ندارد ، هر چه كه مفيد است حقيقت است و هر چه مفيد نيست حقيقت نيست .\r\nاما اينها منظورشان چيز ديگرى است . اينها روى آن حسابى كه در گذشته ذكر كرديم مىگويند : انديشه ملاك انديشه نيست ، انديشه ملاك مىخواهد و انديشه خودش نمىتواند ملاك انديشه باشد ؛ يعنى بر خلاف آنچه كه در منطق قديم مىگفتند و بعد از تقسيم علم به بديهى و نظرى ، علوم [ نظرى 
  ] را با علوم بديهى توجيه مىكردند ،\r\n\r\n\r\n\r\n\r\n","description":"","footnote":"\r\n( 1 ) . در بحث « غايات » گفته خواهد شد كه هر حركتى مخصوصا حركت جوهرى در نهايت امر بايد به ثبات منتهى بشود كه آن ثبات هم پايانش تجرد است و چيز ديگرى نيست .\r\n( 2 ) . مقدمهء مقالهء چهارم .\r\n","page_name":" 680 ","page_number":680},
  {"content":"\r\n\r\nاينها معتقد هستند كه عمل و در عمل نتيجه دادن و تطبيق شدن و توجيه كردن حوادث ، ملاك حقيقت است . آن حرفها را گذاشته‌اند كنار و مطلب را به اين صورت طرح مىكنند ، مىگويند :\r\nهر علمى در ابتدا فرضيه است . ابتدا براى يك دانشمند راجع به يك مسأله يك فرضيه پيدا مىشود ( از راه الهام يا راه ديگر ) . اين فرضيه را تا در مرحلهء فرضيه است نمىشود گفت حقيقت است ، بعد بايد اين فرضيه را در مقام عمل و آزمايش دربياوريم ( و لذا فرضيه‌هايى كه غير قابل آزمايش است از اين باب به كلى خارج مىشود ) و وقتى آن را در مرحلهء آزمايش درآورديم ، يا جواب مثبت خواهد بود ، يعنى مىتواند واقعيت را توجيه كند ، [ يا منفى 
  ] . اگر در مقام آزمايش درست از آب درآمد مىگوييم اين حقيقت است ، يعنى فرضيه‌اى است كه در عمل نتيجهء درست داده است . مثلًا در مورد علت يك بيمارى يك فرضى مىكنند و بعد طبق آن فرض عمل مىكنند ؛ اگر نتيجهء مثبت داد مىگويند آن مطلب حقيقت است به دليل اينكه در عمل نتيجه داده است . فردا يك فرضيهء ديگرى پيدا مىشود كه به طور جامعتر و كاملتر در عمل جواب مىدهد ، يعنى در برگيرندهء چيزهاى بيشترى است كه آن آزمايش قبلى آنها را نداشت . اين هم حقيقت است ، بلكه حقيقت تكامل يافته‌تر ، و حقيقت قبلى حقيقت موقت بود و چون حقيقت كاملتر آمد آن را منسوخ كرد ، البته نه اينكه كشف كرده باشد كه حقيقت اول باطل بوده ، معنى ندارد كه باطل بوده باشد با فرض اينكه در عمل جواب داده است ، و ملاك حقيقت بودن همان جوابگو بودن است و حقيقت اول هم جواب داده است .\r\nولى اگر حقيقت را آن‌گونه كه ما معنى مىكنيم معنى كنيم ، ديگر اين حرف معنى ندارد . پس اختلاف ما با آنها در تعريف حقيقت است . از نظر ما حقيقت يعنى يك فكر يا يك طرحى كه با « واقع » مطابق باشد ، اما اينها اصلا مسألهء مطابقت با واقع برايشان مطرح نيست . ما ملاك را مطابقت با واقع مىدانيم ، لذاست كه امر آن را دائر بين نفى و اثبات مىدانيم ؛ اگر گفتيم علت فلان بيمارى فلان چيز است ، اين چيز يا علت هست و يا نيست ، اگر در واقع و نفس الامر علت بود اين حقيقت است و اگر علت نبود حقيقت نيست . جوابگويى عملى هم دليل نمىشود . البته در عكس قضيه ملازمه هست ؛ يعنى اگر حقيقت باشد قاعدتا بايد در عمل نتيجه بدهد ، ولى اينجور نيست كه اگر در عمل نتيجه داد بايد حقيقت باشد چون ممكن است حقيقت ملازمى داشته باشد كه آزمايش\r\n\r\n","description":"","footnote":"","page_name":" 681 ","page_number":681},
  {"content":"\r\n\r\nو عمل بر آن ملازم اثر مثبت دارد و ما خيال مىكنيم كه مربوط به خود حقيقت است ، كه همين مطلب را ما در اصول فلسفه گفته‌ايم ؛ در كتاب جهان‌بينى علمى راسل هم مثالهاى خوبى از تاريخ علم مىآورد كه مدعاى ما را تأييد مىكند . مثال خوب اين مطلب همان امور فلكى از قبيل خسوف و كسوف است كه با هيئت قديم كه مسلّما غلط بوده توجيه مىشده و فرض غلط آنها در عمل نتيجه مىداد و پيش‌بينىهاى صد در صد دقيق انجام مىگرفت ، و هنوز بعضى هستند كه براساس همان فرضهاى غلط سابق حساب مىكنند و نتيجه هم مىگيرند .\r\nپس نتيجهء عملى دادن را نمىشود صد در صد دليل بر حقيقت بودن دانست . اگر حقيقت به معناى نتيجهء عملى دادن باشد ، هيچ مانعى ندارد يك فرضيه‌اى براى مدتى نتيجهء عملى بدهد ، بعد فرضيهء ديگر بيايد بهتر از آن نتيجهء عملى بدهد ، بعد بگوييم هر دو اينها براى مدتى حقيقت بوده است ، بعد كه حقيقت كاملتر آمد آن را منسوخ كرد اما اگر مسأله مسألهء مطابقت با واقع و نفس الامر باشد ، مطابقت با واقع و نفس الامر ديگر تغييرپذير و تكامل‌پذير نيست ، البته به معناى ديگرى كه افزوده شدن بر حقيقت باشد تكامل‌پذير هست ، مثلًا « زيد قائم يوم الجمعه » اين يك حقيقت است ، ثابت و غير متغير ، يعنى در فلان روز و فلان ساعت قيام دارد و در ساعت بعدش قيام ندارد . اين علم و اين انديشه كه زيد قائم است روز جمعه ، هم در روز جمعه صادق است و هم در روز شنبه و تا ابد هم صادق است . خود « زيد قائم است روز جمعه » به عنوان حقيقت تكامل‌پذير نيست ، چون يا مطابق هست يا مطابق نيست و از جنبهء مطابق بودن ديگر قابل تكامل نيست . بله ، يك تكامل به معناى ديگر مىشود در اينجا تصور كرد و آن اينكه : ابتدا علم ما محدود بود به اينكه زيد قائم است روز جمعه ، ولى بر علم ما افزوده بشود : زيد قائم است روز جمعه در حضور عمرو در حال تكلم به فلان كلام و . . . اينها يك حقايق ديگرى است كه بعد ضميمه مىشود و اگر اسمش را تكامل هم بگذاريم مانعى ندارد ( ولى به معناى واقعى تكامل نيست ) و تكامل علوم هم معمولًا به همين نحو است . هر علمى در ابتدا بيش از چند مسألهء محدود نبوده ، بعد مرتب مسائلى بر آن افزوده شده و مىگوييم علم تكامل پيدا كرد ، نه به معناى اينكه همان مسأله‌اى كه در ابتدا بود و حقيقت بود در حقيقت بودنش تكامل [ پيدا كرده است 
  ] .\r\nحالا ببينيم ريشهء قضيه چيست ؟ آيا ريشهء اين قضيه كه حقيقت متكامل نيست و جاودانه است ، اين است كه روح مجرد است ، يعنى انسان چون خودش يك موجودى\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nاست كه از تغير منزه است علم هم براى او جاودانه است ؟ يا ريشه‌اش چيز ديگرى است ؟\r\nنه ، ريشه‌اش همان تجرد نفس است ، و اگر علم خودش يك معناى مادى مىبود ، جاودانگى در آن معنى نداشت ، يعنى اين انديشه‌اى كه الآن ما داريم كه زيد قائم است روز جمعه ، خود همين انديشه از آن نظر كه انديشه است در لحظه بعد نمىتوانست باز همين‌جور باشد ، خود آن از آن جهت كه خود آن است تغيير كرده بود . در طبيعت كلّيت و دوام نيست ، در طبيعت اطلاق هم نيست ؛ هر چه كه در طبيعت است جزئى و نسبى و موقت است ، ولى در انديشهء انسان همهء اينها مىتواند وجود داشته باشد ؛ به يك شئ كليت مىدهد و مىگويد : « كل نارحارّة » . در خارج « كل نارحارّة » نداريم ، اين ذهن انسان است كه قدرت دارد از اين جزئيها كلى بسازد . همچنين در طبيعت هيچ نارى دوام ندارد ، يك نارهاى جزئى است كه در زمان حادث مىشوند و در زمان هم فانى مىشوند ، ولى اينكه به [ صورت 
  ] يك مفهوم منتزع و مجرد درمىآيد ، به صورت كلى و دائم درمىآيد ، اينها خصلتى است كه در مرحلهء شناخت پيدا مىشود و اين مرحلهء شناخت از خصوصيت خاص وجودى روح و نفس انسان است و اگر نفس انسان مجرد نمىبود علم به معنايى كه امروزه داريم نمىداشتيم و معنى هم نداشت كه داشته باشيم . علم با خصلتهاى خاص خودش مولود تجرد نفس و ثبات نفس در يك مرتبه‌اى از مراتب خودش و كليت نفس - يعنى وجود سعى نفس كه مىتواند كليات را درك كند - و اطلاق نفس يعنى خارج بودن از تقيد و نسبى بودن است و از اين جهت است كه حقيقت جاودانه است ، چون حقيقتها يك حالت مجزا شده دارند ؛ وقتى مىگوييم زيد قائم است روز جمعه ، اين زيد را ما در ذهن خودمان مجزا كرده‌ايم ؛ يعنى « زيد » و « قيام در روز جمعه » را از مجموع شرايط و احوال مادى مجزا كرده‌ايم و به همين جهت است كه همواره صادق است ؛ اگر مجزا نكرده بوديم و به همان نحو كه در طبيعت وجود داشت در ذهن ما وجود داشت براى هميشه صادق نبود .\r\n\r\n","description":"","footnote":"","page_name":" 683 ","page_number":683},
  {"content":"\r\n . \r\n","description":"","footnote":"","page_name":" 684 ","page_number":684},
  {"content":"\r\n\r\n\r\n2 . جاودانگى حقيقت\r\nيكى ديگر از بحثهايى كه لازم است مجددا مطرح شده و بيشتر درباره‌اش بحث شود مسألهء جاودانگيهاست . آندره پىيتر مىگويد « 1 » فلسفه‌هايى كه قائل به بودن هستند قائل به ثبات و جاودانگى هستند ، و حال آنكه هيچ فيلسوفى نبوده است كه قائل به ثبات به آن معنى باشد . حتى خود ذيمقراطيس كه مىگفت واقعيت اشياء را همين وضع ظاهرى آنها تشكيل مىدهد قائل بود كه همين وضع بسيار ظاهرى هم جاودان نيست . اما وى اصرار دارد كه فلسفهء « بودن » به سه جاودانگى معتقد است :\r\nجاودانگى روح ، جاودانگى حقيقت ، جاودانگى اصول اخلاقى ؛ و برعكس فلسفهء « شدن » روح را يك امر موقت ، حقيقت را هم يك امر موقت و اصول اخلاقى را نيز يك امر نسبى مىداند .\r\nگفتيم كه تعريف « حقيقت » از نظر ما خيلى روشن است و ما هميشه بدون شك و ترديد مىگوييم كه يك قضيهء حقيقى قضيه‌اى است كه مطابق واقع و نفس الامر باشد . متجددين آمدند به اين ترتيب خدشه وارد كردند و گفتند اين تعريف صادق نيست . البته تنها مسأله خدشه نيست ، بلكه بن‌بستهايى پيدا كردند و در واقع آن بن‌بست‌ها\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 17 .\r\n","page_name":" 685 ","page_number":685},
  {"content":"\r\n\r\nآنها را كشانده به اشكال نه ايراد واقعى به تعريف قدما .\r\nاشكالاتى كه كرده‌اند ، اغلب اشكالات بىپايه‌اى است ، از قبيل اينكه گفته‌اند :\r\nاين تعريف دربارهء قضاياى تاريخى صادق نيست زيرا حوادث تاريخى معدوم شده و از بين رفته ، اساسا واقعيتى و نفس الامريتى ندارد كه ما بگوييم اين قضيه صادق است از آن نظر كه با واقع و نفس الامر مطابق است . بايد يك واقع و نفس الامرى وجود داشته باشد تا اين قضيه با آن مطابق باشد . در قضاياى تاريخى واقعيتى در كار نيست . يا اينكه گفته‌اند : اگر بنا باشد ما حقيقت را اينجور تعريف كنيم پس قضايايى را كه دربارهء امور نفسانى و ذهنى هست چگونه مىتوانيم تعريف كنيم ؟ اگر بنا باشد حقيقت به معناى مطابقت انديشه با واقع باشد خيلى از قضايا مثل قضايا و مسائل روانشناسى واقعيتى در بيرون ذهن انسان ندارند ، در اينجا مطابق بودن با واقع چه معنى دارد ، با اينكه واقعيتى در كار نيست و هر چه هست مربوط به عالم ذهن است ؟\r\nيا دربارهء رياضيات كه حقيقىترين و يقينىترين علوم شناخته مىشود ، در قديم مردم خيال مىكردند كه معانى رياضى واقعاً در خارج وجود دارد ، گفته‌اند كه همهء اينها مخدوش است ، مثلًا آيا واقعاً خطى در عالم وجود دارد ؟ خط مستقيم ، خط منحنى ، دايره وجود دارد ؟ اصلا طبيعتى كه قسمتى از آن خلأ است و قسمتى ملأ ، آن قسمتى هم كه ملأ است يك ذراتى است غير متصل كه نمىشود فرض خط در آن كرد ، يك اجسامى است با يك سلسله تضاريبى ، در اين طبيعت دايره واقعى وجود ندارد . اگر پرگارى را حركت مىدهيم و خيال مىكنيم يك خطى و يك امر متصلى به وجود مىآيد ، اين حس ماست كه اينجور دريافت مىكند و الا اگر مثلًا آن را زير ميكروسكپ قرار بدهيم مىبينيم خط مفروض اصلا خط نيست . موضوعات رياضى همه مفروضات ذهن انسان است . مثلًا آنچه را كه ما مىگوييم دايره ، يك خط فرضى است كه اگر خطى در عالم وجود داشته باشد با اين خصوصيات ، احكامش چنين خواهد بود ؛ و لهذا به قول اينها مسائل رياضى به نحو قضاياى شرطيه است كه مقدم اين قضايا هرگز در طبيعت وجود پيدا نمىكند ، پس واقع و نفس الامرى وجود ندارد .\r\nيا آمده‌اند گفته‌اند : مطابقت واقع فرع اين است كه واقع ثبات داشته باشد . وقتى كه واقع ثبات ندارد و لغزان است ، بين وجود و عدم است ، حتى وجودش آميخته با عدمش است ، مطابقت با واقع در اينجا معنى ندارد ؛ يعنى ما در ذهنمان امور را به نحو ثابت در نظر مىگيريم در صورتى كه در واقع و نفس الامر هيچ ثباتى وجود ندارد .\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nاز اين قبيل ايرادها به تعريف قدما از حقيقت كرده‌اند و به نظر مىرسد علت اين ايرادها بن‌بست‌هايى است كه در جاهاى ديگر به آن رسيده‌اند .\r\nقبلًا گفتيم كه اساس تفكر قديم در معيارها اين است كه در نهايت امر انديشه معيار انديشه است ، كه اين همان منتهى شدن نظريات به بديهيات است . اينها اين مطلب را به كلى نفى كرده‌اند ، و وقتى مسأله نظرى و بديهى و معيار بودن انديشه براى انديشه نفى بشود و مسأله عمل مطرح گردد كه « نتيجه دادن در عمل » معيار است ، خود به خود مىرسد به همين جاها كه ملاك حقيقت را نمىتوانند مطابقت با واقع و نفس الامر بگيرند ، زيرا سير علوم به اين شكل بوده و هست كه فرضيه‌اى پيدا مىشود و بعد آن را در مرحلهء عمل آزمايش مىكنند ، وقتى آزمايش مىكنند مىبينند خوب از آب درآمد ، مىگويند پس اين حقيقت جامعترى كه بعد آمده نمىتوانيم بگوييم حقيقت نيست ، و فرضيهء اول بر حقيقت بودنش باقى است و نمىتوانند بگويند آن اصلا خطا و پوچ بوده است ، چون اصلى كه اتخاذ كرده‌اند اين است كه ملاك حقيقت بودن جوابگويى عملى است ، و فرض اين است كه فرضيهء منسوخ جواب مىدهد ، ناچار فرضيهء اول منسوخ مىشود ، فرضيهء اول هم كه به عنوان حقيقت تلقى شده مدتها پاسخگوى عملى بوده است . پس ناچار بايد اولى را فعلا از دور خارج كنيم . ما اگر حقيقت را به معناى مطابق بودن با واقع و نفس الامر تعريف كنيم ، امر ما دائر خواهد بود بين اينكه يا اولى را حقيقت بدانيم براى هميشه يا ناحقيقت بدانيم براى هميشه .\r\nاينها اشكالاتى بود كه اينها بر تعريف قدما از حقيقت كردند .\r\nحالا ببينيم خود اينها حقيقت را چگونه تعريف كردند ؟ تعريفهاى مختلف كرده‌اند . يكى از آنها همان است كه الآن ذكر شد ( يعنى نتيجه دادن در عمل ) . تعريف ديگر اين است كه گفته‌اند : حقيقت آن است كه اذهان در مورد آن اجماع داشته باشند ، نه اينكه اجماع اذهان علامت حقيقت است ، بلكه آنچه كه اذهان در يك زمان بر آن اجماع مىكنند خود حقيقت است و حقيقت بودنش همين است ، مثل اجماع اهل تسنن ، چون اجماع نزد آنها به معناى اين است كه مجموع علماى يك زمان ، حكم يك فرد نبى را دارند ، يك فرد اشتباه مىكند ولى جمع اشتباه نمىكند ، و اگر يك روزى همهء امت ( همه علماى امت ) بر يك مطلبى اجماع كردند ، همان حكم اللّه است ، عين حكم اللّه است ، نه اينكه حكم اللّه را كشف مىكند ، و لذا لزوم ندارد ما بگوييم قبلًا حكم اللّه وجود داشته و اجماع آن را كشف مىكند ؛ و لذا اهل تسنن تطور\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nو تكامل دين را از راه اجماع توجيه مىكنند و اجماع براى آنها خيلى جنبهء روشنفكرانه دارد ( مخصوصا براى اقبال لاهورى و امثال او ) ، مىگويند : اسلام يك راهى را باز كرده كه ممكن است پيغمبر ( ص ) مسأله‌اى را طرح نكرده باشد و جبرئيل آن را نياورده باشد ولى پيغمبر ( ص ) تأمين و تضمين كرده عصمت علماى امت را در يك زمان .\r\nاينها هم مىگويند : توافق اهل نظر در يك زمانى بر يك امرى ، معناى حقيقت است و اساسا حقيقت تعريفش همين است ، و لهذا حقيقت به اين معنى هيچ وقت نمىتواند جاودان باشد ، چون ممكن است اذهان در يك زمان بر يك مسأله‌اى توافق كنند و در زمان ديگر بر خلاف آن .\r\nبنا بر اين تعريف ، هم هيئت قديم حقيقت بود ( چون اذهان در آن زمان بر آن توافق كرده بودند ) و هم هيئت جديد ( چون اذهان در اين زمان بر آن توافق دارند ) و همچنين علوم ديگر .\r\nتعريف ديگر ، سخن معروف پراگماتيستها و پيروان مكتب اصالت فايده است كه فلسفهء ويليام جيمز و جان ديوئى است . ويليام جيمز اتفاقا يك فيلسوف الهى عارف مسلكى هم هست كه روانشناس هم بوده و حرفهاى عرفانى خوبى هم دارد ، ولى در مورد « حقيقت » نظريه‌اى دارد كه به عنوان فلسفه او در دنيا شناخته مىشود و آن نظريه اين است كه : ما ميان « حق » و « نافع و مفيد » ( لااقل از نظر مفهومى ) تفكيك قائل مىشويم و مىگوييم : حق بودن يعنى واقع بودن و نفس الامر بودن و رتبه‌اى از وجود را شاغل بودن ؛ مفيد بودن يك امر اضافى است ، در رابطهء آن شئ است براى ما . يك شئ ممكن است حقيقت و واقعيت باشد ولى براى ما مفيد نباشد بلكه منشأ شر باشد . حالا ، آيا رابطه‌اى هست ميان حق و مفيد ، و هر چه حق است مفيد هم هست ، يا چنين رابطه‌اى نيست ؟ لااقل از آن طرف مسأله روشن است كه هر چيزى كه حق نباشد نمىتواند مفيد باشد ، ولى به هر حال اينها دو چيزند و يكى نيستند . در آيهء  « أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ السَّيْلُ زَبَداً رابِياً وَ مِمَّا يُوقِدُونَ عَلَيْهِ فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُهُ ، كَذلِكَ يَضْرِبُ اللَّهُ الْحَقَّ وَ الْباطِلَ فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ ، كَذلِكَ يَضْرِبُ اللَّهُ الْأَمْثالَ »  « 1 » ميان حق [ نبودن 
  ] و پوچ بودن و غير\r\n\r\n\r\n\r\n\r\n","description":"","footnote":"\r\n( 1 ) . رعد / 17 .\r\n","page_name":" 688 ","page_number":688},
  {"content":"\r\n\r\nنافع بودن رابطه برقرار شده است ، ولى اينها آمدند گفتند : اصلا حق به معناى واقع بودن و در مقابل نافع بودن معنى ندارد ، اساسا حقيقت بودن همان نافع بودن است ، نه اينكه حق چيزى است كه نافع است ؛ بنابراين مثلًا اگر گفته شود خدا وجود دارد يا ندارد ؟ بايد ديد اين اعتقاد و ايمان به خدا براى بشر نافع است يا نه ، اگر نافع است پس خدا وجود دارد و اگر نافع نيست وجود ندارد . اگر در حرف آنها دقت كنيم همين مىشود كه معناى « خدا وجود دارد » همين است كه اعتقاد به او براى بشر مفيد است .\r\nنظريهء ديگر همان نظريه‌اى است كه ذكر شد ، و مىشود گفت مهمترين نظريه در اين مورد است و تاكنون هم ادامه پيدا كرده و بيشتر دانشمندان امروز به آن عقيده دارند و آن اينكه : معناى حقيقت بودن اين است كه در عمل قابل آزمايش باشد و لهذا هر نظريه‌اى كه قابل آزمايش نباشد و در آزمايش جوابگو و حل‌كنندهء مشكلات يك آزمايش نباشد قهراً آن را حقيقت نمىدانيم ؛ و مسأله مهم اين نظريه است ( با نظريه ديگرى كه بعدا ذكر مىشود ) و اين نظريه بايد قدرى شكافته و نقد شود تا ببينيم مطلب از چه قرار است .\r\nگفتيم كه اين نظريه هم نمىتواند درست باشد . البته مىتوانيم بگوييم رابطه‌اى هست ميان حقيقت بودن و در آزمايش نتيجه دادن ، [ ولى نمىتوانيم بگوييم هر چه كه در آزمايش نتيجه داد حقيقت است 
  ] .\r\nبر اين نظريه اشكالاتى وارد شده . از جمله حرفهايى كه راسل مىزند اين است كه مىگويد : ما اگر ملاك حقيقت را همين بدانيم كه اينها گفته‌اند ، حقايق تاريخى را چطور مىتوانيم قبول كنيم ، مگر حقايق تاريخى قابل آزمايش است ؟ اگر معيار حقيقت اين باشد ، ما حتى وجود ناپلئون را هم نمىتوانيم حقيقت بدانيم چون نمىتوانيم وجود او را در گذشته آزمايش كنيم . بعد مىگويد : خيال نكنيم كه تنها چيزهايى از قبيل ناپلئون قابل اثبات نيستند ، بلكه كمتر چيزى در دنيا قابل آزمايش است . مثلًا خورشيد آيا حقيقت دارد يا ندارد ؟ از چه راهى آزمايش شده است ؟ آن نيز مانند ناپلئون است ، با اين فرق كه فاصلهء ناپلئون با ما فاصلهء زمانى است و فاصلهء خورشيد فاصله مكانى . آنچه از خورشيد براى ما قابل احساس و آزمايش است خود خورشيد نيست ، يك تصوير نورانى است كه در برابر ماست ، كه ممكن است عين اين تصوير از موجود ديگرى نيز در حس ما منعكس بشود . خلاصه اينكه ما واقعيت آن جرم آسمانى را كه در فاصلهء 150 ميليون كيلومترى قرار دارد احساس نمىكنيم ، آثار آن\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nرا احساس مىكنيم ، يك سلسله آثار براى ما قابل آزمايش است . اگر ما بخواهيم وجود خورشيد را قبول كنيم ، با يك قياس بايد قبول كنيم نه از راه آزمايش كه در اين نظريه معيار حقيقت قرار گرفته است . اختصاص به راسل ندارد ، فيزيك‌دان‌هاى امروز به قدرى علم را از اعتبار انداخته‌اند [ كه حد ندارد 
  ] و فيزيك از جنبهء نظرى و كشف واقع و نفس الامر ، علم را به كلى از اعتبار انداخته است . مثلًا در فيزيك امروز عليت را نمىشود گفت كه يك امر واقعى است ، دوام و استمرار را براى هيچ چيزى نمىشود گفت يك امر واقعى است . اصلا اينكه آيا ماده در عالم وجود دارد ، از نظر فيزيك امروز يك امر صد در صد مشكوكى است و به قول خودشان الآن علم به سوى ايده‌آليسم پيش مىرود و جدايى علم و فلسفه نتيجه‌اش همين است و تكيه بر آزمايش نتيجه‌اى جز اين ندارد . خود راسل مىگويد : آيا جهان بيرون از ذهن ما وجود دارد ؟ بعد جواب مىدهد : محتملا وجود دارد ، شايد هم وجود نداشته باشد ( اگر با زبان علم بخواهيم حرف بزنيم ) . بعد مىگويد : مردم تعجب خواهند كرد كه علم در ناحيهء عمل اين مقدار پيشرفت كرده و اينجور خوب نتيجهء عملى مىدهد و از جنبهء نظرى اينقدر ضعيف شده است . ما همين‌قدر مىتوانيم بگوييم كه اين فرمولهاى ما در عمل مفيد واقع مىشود ولى هرگز نمىتوانيم بگوييم كه اين فرمولها حقيقتى را براى ما كشف مىكند . روز به روز دنياى واقع و نفس الامر براى بشر مجهول‌تر مىشود ولى در عين حال همين فرمولها در عمل نتيجه مىدهد .\r\nيك طبيب قديمى بود در تهران كه تحصيلات جديد هم كرده بود ، يك سخنرانى داشت راجع به طب قديم ، مىگفت : طب قديم با طب جديد از جنبهء نظرى قابل مقايسه نيست ، مثلًا قدما براى مغز چند قسمت بيشتر نمىدانستند ولى امروزه پانصد ميليون مركز در مغز كشف شده است . ولى طب ، عمل و علاج است نه تئورى .\r\nمىگفت : من نمىدانم قضيه چيست ، ولى همين‌قدر مىدانم كه با طب قديم معالجاتى مىشود كه با طب جديد نمىشود ؛ يعنى از جنبهء نظرى طب جديد فنىتر و از جنبهء عملى طب قديم غنىتر است .\r\nشبيه اين امر در مورد علماى فقه و اصول نيز احيانا پيش مىآيد . يك عالم از لحاظ فرمولها و تئوريهاى فقهى و اصولى بر ديگرى كاملا متفوّق است ولى مشاهده مىشود كه آن ديگرى در استنباط اصابه‌اش بيشتر است ، يعنى ذوق و شمّ فقاهتش بيشتر و بهتر است ، در صورتى كه شايد كفايه و خارج كفايه را هم نتواند تدريس كند .\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nخلاصه مقصود اين است كه جوابگويى عملى يك امر عليحده است .\r\nخود راسل هم به اين حرف اشكال مىكند ، مىگويد : اينكه مىگويند يك شئ در عمل قابل آزمايش باشد ، حرف درستى نيست ، ممكن است يك نظريه‌اى را ما صد در صد خطا بدانيم ، معذلك در عمل قابل پياده شدن باشد ، مثلًا با هيئت قديم پيش‌بينى خسوف و كسوف به طور دقيق انجام مىشد در صورتى كه امروز از جنبهء نظرى مسلّم است كه باطل است ، با طب قديم كه قائل به طبايع و عناصر اربعه بود قرنها مردم را معالجه كردند در صورتى كه از جنبهء تئورى قطعا غلط بود . پس ممكن است يك تئورى جواب عملى بدهد ولى در عين حال حقيقت هم نباشد . بنابراين نظريهء درستى نيست .\r\nنظريهء ديگر در باب حقيقت ، نظريه‌اى است كه ماترياليست ديالكتيك‌ها آمدند از خودشان اختراع كردند . اينها يك حرفى در مورد حقيقت زدند كه در ضمن مسألهء نسبيت حقيقت را هم توجيه كنند ؛ مىگويند : « حقيقت عبارت است از آنچه از مواجههء حس با خارج پيدا شده باشد » . اين را هم دو جور مىشود تقرير كرد : يكى اينكه حقيقت آن است كه مطابق با واقع باشد ولى راه پيدايش حقيقت مواجهه حس با خارج است و مواجهه حس با خارج را راه وصول به حقيقت تلقى مىكنيم ؛ تقرير دوم اينكه : نه ، اصلا تعريف حقيقت را همين بدانيم . هر چه از طريق مواجههء حس با خارج پيدا شد حقيقت است . بنابراين خطا آن چيزى است كه از مواجههء حس با خارج پيدا نشده باشد . اگر از آنها بپرسيد خطاى حواس چطور ؟ جواب مىدهند خطاى حواس وجود ندارد ، تمام آنچه كه انسان از راه حواس به دست مىآورد حقيقت است ، منتها حقيقت نسبى ، به اين شكل كه : حقيقت هيچ وقت به طور مطلق در مغز انسان وجود پيدا نمىكند ، يعنى واقعيت يك چيزى است كه در ظرف خودش هست ، انسان هم باز يك واقعيتى است در مقابل آن واقعيت كه مجهز است به سلسله اعصاب ، و خاصيت سلسله اعصاب اين است كه [ وقتى 
  ] در مقابل يك واقعيت قرار مىگيرد از آن متأثر مىشود ، ولى تأثر محض هم نيست ، عكس‌العمل هم در برابر آن نشان مىدهد ، به حساب اينها آن واقعيت مىشود تز ، و عكس‌العمل اعصاب مىشود آنتىتز ؛ بعد آن تصويرى كه از بيرون آمده و عكس‌العملى كه اعصاب روى آن تصوير از بيرون آمده انجام مىدهد تركيب مىشوند و مىشود سنتز ، و اين مىشود همان ديدن و مىشود حقيقت ؛ يعنى هرگاه يك ادراك ، سنتز واقعيت خارجى و سلسله اعصاب بود ، آن\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nحقيقت است ، بنابراين سنتز بودن حقيقت است . اگر بگوييد كه اگر دو نفر يك شئ را دو جور ادراك كنند ، مثلًا سلسله اعصاب يكى از آنها دچار يك بيمارى باشد [ چه مىگوييد ؟ 
  ] جواب مىدهند : باشد ، هر دو ادراك براى صاحبانش حقيقت است . حرفهايى كه اينها دربارهء حقيقت گفته‌اند ، تاريخ نشان مىدهد كه درست همان حرفهاى شكاكان قديم است . بعد از سقراط چند مكتب به وجود آمده بود مانند كلبيّون ، رواقيّون ، شكّاكان ، اپيكوريها ( اصحاب لذت ) ؛ همهء اينها هم - به طورى كه مىگويند - ادامه‌دهندهء حرفهاى سقراط بودند ، منتها هر كدام يك شاخه از حرفهاى او را گرفتند و گسترش دادند .\r\n« نمىدانم » جزء اصول تعليمات سقراط است . وى مىگفت من رسيده‌ام به آنجا كه مىتوانم بگويم « نمىدانم » يعنى به بالاترين علمها . البته سقراط شكاك نبود ولى اين « نمىدانم » او مايه براى به وجود آمدن مكتب شك گرديد . قبل از سقراط سوفسطائيها بودند كه آنها اساساً واقعيت خارجى را قبول نداشتند ولى شكاكها واقعيت را قبول دارند اما اينكه انسان بتواند واقعيت را آنچنانكه هست كشف كند قبول ندارند ، حقيقت را هم همين جور تعريف مىكنند كه ما تعريف مىكنيم ، منتها استدلال منطقى قويّى مىكنند ، ميگويند : حقيقت عبارت است از درك واقع و نفس الامر آنچنانكه هست ؛ بعد مىگويند : در عمل ، ما مىبينيم كه انسان با چه وسيله‌اى به واقع مىرسد . انسان يا با حس به واقع مىرسد و يا با عقل . حس آيا خطا مىكند يا نمىكند ؟ بدون شك خطا مىكند . عقل و استدلال چطور ؟ آن هم بدون شك خطا مىكند . پس جايز الخطا بودن وسائل انسان براى كشف حقيقت ، موجب مىشود كه در هيچ قضيه‌اى نشود جزم پيدا كرد و همه چيز را به عنوان شك بايد تلقى كرد ، و بايد گفت من چنين احساس مىكنم و يا چنين مىفهمم ، حالا در واقع همچنين هست يا نه ، نمىدانم ، و در هيچ چيزى اظهار قطع نبايد كرد . نمونهء ديگر از بىاعتبارى حس اين است كه يك شخص واحد در دو حال ، مثلًا حال صحت و مرض ، يك شئ را دو جور حس مىكند ، مثلًا در يك حال شيرين و در حال ديگر تلخ و حال آنكه واقعيت همان واقعيت است ، بنابراين نمىشود به مطابقت هيچيك از اين دو احساس با واقعيت جزم پيدا كرد . پس راهى جز « نمىدانم » در پيش نيست .\r\nاين استدلال ، خيلى استدلال محكمى است و به آسانى هم قابل دفع نيست ، البته نه اينكه حرف اينها جواب نداشته باشد ، ولى مىخواهيم بگوييم حرف ، حرف\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nفيلسوفانه‌اى است و جوابش هم ساده نيست . اولًا ، مىشود بر آنها نقض كرد به اينكه : شما مىگوييد هم حس خطا مىكند و هم عقل ، بعد براى اين مدعا استدلال مىكنيد ، يك استدلال عقلى و از اين استدلالتان هم نتيجهء قطعى مىگيريد [ و حال آنكه طبق فلسفه‌تان به هيچ چيز نبايد قطع و جزم پيدا كرد 
  ] .\r\nاهل منطق هم خطاى انسان را قبول دارند ، ولى بعضى مسائل را بديهى و قطعى مىدانند كه در آنها هيچ خطا نمىكند و امكان خطا هم در آنها وجود ندارد . پس در انسان يك سلسله اصول خطاناپذير وجود دارد كه با معيارهاى منطق مىشود بسيارى از خطاها را تصحيح كرد .\r\nو اما اينكه گفته‌اند حواس در شرايط مختلف تغيير مىكند ، اين را به صورت ديگرى بايد جواب داد و اين مسأله را در بحث « وجود ذهنى » بايد بحث كرد .\r\nبايد گفت اينكه شما مىگوييد اين شئ ماهيتش در ذهن وجود پيدا مىكند ، مثلًا سفيدى در خارج وجود دارد ، بعد در ذهن من وجود پيدا مىكند ، اينجور خيال كرده‌ايد كه همان سفيدى كه در خارج مثلًا در فاصلهء يك مترى وجود دارد ، من اين را در همان جا دارم تلقى مىكنم ، در صورتى كه نه ، خيلى چيزها واسطه است ، حتى آن امر مادى كه من ادراك مىكنم اين نيست ، اين را من با استدلال عقلى كشف مىكنم . انسان به برخى اشياء علم حضورى دارد كه قواى نفسانى خودش است . در يك جاست كه حلقهء ارتباط بدن با روح است كه آن هم بالاخره بايد به علم حضورى معلوم باشد . هر علم حصولى مسبوق به يك علم حضورى است . ما خيال مىكنيم صورى كه در ذهن ماست صور اشياء خارجى است ، در صورتى كه چنين نيست ، بلكه خارج سبب شده است كه در اثر يك سلسله فعل و انفعال‌هاى طبيعى و فيزيكى يك تصوير روى شبكيه چشم ما بيفتد . آن معلوم بالعرض ما آن شئ خارجى نيست ، معلوم بالعرض ما همان تركيب مادى است كه روى شبكه عصبى چشم ما قرار گرفته است و خطا در آن واقع نمىشود و آن همانطور ادراك مىشود . آن صورتى را كه در روى چشم ما دارد با خارج تطبيق مىكنيم و اين تطبيق ممكن است اشتباه باشد .\r\nدر مورد مثال آنها ( احساس در حال صحت و احساس در حال مرض ) بايد گفت شخص مريض كه قند را تلخ ادراك مىكند و شخص سالم كه آن را شيرين ادراك مىكند ، در واقع نه مريض مستقيماً قند را ادراك مىكند و نه سالم ؛ اين قند بعد از آنكه روى حاسهء لامسهء ما قرار گرفت و بعد از آنكه با بزاق دهان تركيب شد آن واقعاً در\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nآنجا هم تلخ است و هم شيرين ، تلخ براى مريض و شيرين براى سالم ؛ يعنى شيرينى صفت قند خارجى نيست ، شيرينى [ آن حالتى است كه ما بعد از تركيب قند با مواد لامسهء خودمان درك مىكنيم 
  ] . شكاكان اين را دليل بر آن گرفتند كه به حقيقت نمىشود رسيد و نمىتوان ادعاى جزم كرد . پيروان ماترياليسم ديالكتيك همين استدلال را گرفتند ولى نسبى نه مطلق . دكتر ارانى در اين مورد حرفى دارد كه در اصول فلسفه نقل كرده‌ايم « 1 » .\r\nبه هر حال اصل مسأله‌اى كه در اينجا عنوان شد ، جاويد بودن حقيقت بود نه مسألهء مطلق بودن يا نسبى بودن حقيقت [ و ما اين مسأله را استطرادا طرح كرديم 
  ] و مسألهء جاويد بودن حقيقت را در اصول فلسفه تحت اين عنوان كه آيا « حقيقت موقت است يا دائم ؟ » مطرح كرده‌ايم .\r\nخوب ، اينها مدعى هستند كه اين فكر كه هر حقيقتى جاويد و دائم است ، لازمهء فلسفهء بودن است . هر كس كه فلسفه‌اش فلسفهء بودن باشد قهراً براى حقيقت هم بودن قائل است و بودن مساوى است با ثبات و دوام ، و آن كسى كه فلسفه‌اش فلسفهء شدن است قهراً براى حقيقت هم شدن قائل است و شدن ضد جاويد بودن است . اين خلاصه‌اى است از برداشتى كه كتاب ماركس و ماركسيسم از مطلب كرده است . ديگران مطلب را به تعبير ديگر ذكر كرده و مىگويند منطق ارسطويى يك منطق جامد و استاتيك است نه يك منطق ديناميك ، مفاهيم در اين منطق ثبات دارند و لهذا در اين منطق اعتقاد به قضاياى دائمه است و اين از جمود اين منطق است ، در طبيعت چيزى دوام ندارد ، وقتى كه در طبيعت چيزى دوام نداشته باشد ما قضيه دائمه نبايد داشته باشيم .\r\nاينكه در منطق قضاياى دائمه هست ، به معناى اين نيست كه تمام قضاياى منطق دائمه هستند و همه حكايت مىكنند از رابطه‌اى در خارج كه آن رابطه دائمه است و هميشه در خارج ثابت است ؛ نه ، مقصود اين نيست ، بلكه بعضى از قضايا را دائمه مىدانند ؛ يعنى قضايا از آن جهت كه حكايت مىكنند از يك واقعيت خارجى ، هميشه از يك رابطهء دائمى حكايت نمىكنند ، فقط موارد خاصى هست كه حكايت از دوام مىكند ، و مثال مىزدند به حركت فلك و يا به مواردى كه ضرورت ذاتى قائل بودند .\r\n\r\n\r\n\r\n\r\n","description":"","footnote":"\r\n( 1 ) . رجوع شود به مجموعه آثار 6 ، ص 205 و اصول فلسفه و روش رئاليسم ، ج 1 / ص 185 .\r\n","page_name":" 694 ","page_number":694},
  {"content":"\r\n\r\nمثلًا اگر موضوعى را فرض كنيم ، اجزاء آن موضوع با فرض وجود آن ، دائما و بالضروره براى آن موضوع ثابت است . يا لوازم وجود يك شئ كه با فرض وجود آن دائما ثابت است . ولى باز اين يك قضيه فرضى است . مثلًا مىگوييم : كل انسان حيوان بالضروره يا دائما ، كه به قول خود امروزيها در منطق جديد ، اين قضايا شرطيه است . قدماى ما مىگفتند ضرورت ذاتى مشروط به وجود موضوع است ، مىگفتند مادام ذات الموضوع [ موجودة 
  ] ؛ يعنى اين قضيه به اين معنى نيست كه هميشه انسان در خارج وجود دارد و هميشه هم در خارج حيوان است ؛ معنايش اين است كه انسان مادامى كه انسان هست ، به فرض اينكه انسان باشد حيوانيت براى او ضرورت دارد ، كه فرق ميان ضرورت ذاتى و ضرورت ازلى همين است . ضرورت ازلى اطلاق دارد و حتى مشروط به وجود موضوع نيست و هيچ حيثيتى در آن اخذ نشده است حتى حيثيت تعليليه كه بگوييم اين موضوع مادامى كه وجود داشته باشد علت خودش ؛ نه ، موضوع به هر حال وجود دارد . ولى ضرورت ذاتى مشروط به وجود موضوع است : مادام ذات الموضوع موجودة فهو حيوان ضرورة و دائما ، و اين حكايت نمىكند از يك رابطهء دائمى عينى كه يك انسانى در خارج هست و در خارج حيوان است و در خارج هميشه به انسانيت و حيوانيتش باقى است . اما در مورد مثال حركت دائمى فلك امروزه هم شبيه آن را مىگويند ، مىگويند : ماده حركت مىكند دائما .\r\nولى عمده مسأله‌اى كه در باب دائم بودن حقيقت هست ، مسألهء ديگرى است . مسألهء دائم بودن حقيقت ، غير از دائم بودن واقعيت است . مسألهء دائم بودن حقيقت ، در قضاياى غير دائمه هم هست و ايندو را نبايد با هم اشتباه كرد . مسألهء دوام حقيقت ، معنايش اين است كه يك قضيه‌اى كه حكايت از يك واقعيت مىكند ، انطباقش با آن واقعيت خودش دائمى است ، نه اينكه خود واقعيت دائم است ، بلكه انطباقش با واقعيت خودش دائمى است . مثلًا « زيد قائم يوم الجمعه » . در اين قضيه حكايت كرده‌ايم از يك واقعيت موقت ، و اگر گفته بوديم « زيد قائم دائما » از يك واقعيت دائم حكايت كرده بوديم . ولى در مسألهء دائم بودن حقيقت ، سخن از اين است كه آيا اين قضيهء « زيد قائم يوم الجمعه » كه منطبق است بر واقعيت خودش ، انطباق آن بر واقعيت ، دائمى است يا موقت ؟ يعنى اين قضيه تنها روز جمعه صادق است و روز شنبه صادق نيست ؟ يا نه ، « زيد قائم يوم الجمعه » از آن نظر كه قضيه‌اى است و هر قضيه‌اى حكايت مىكند از يك واقعيتى ، انطباقش بر واقعيت خودش دائمى است ؟ پس مسألهء اينكه آيا\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nحقيقت دائم است يا دائم نيست ، با اين مسأله كه منطق قائل به قضاياى دائمه است ، دو چيز است و نبايد ايندو را با هم مخلوط كرد . مسألهء دائم بودن حقيقت يعنى دوام صدق قضيه كه اگر قضيه‌اى صادق بود آيا هميشه صادق است يا به طور موقت ؟\r\nاينجاست كه ما قائل به دوام هستيم و مىگوييم حقيقت دائم است ؛ يعنى اگر قضيه‌اى بر واقعيتى صدق كرد ، صدقش دائم است ، نه اينكه بر معنايى در زمانى صادق باشد و بر همان معنى در زمان ديگر صادق نباشد . بله ، بر آن معنى با قيد ديگرى صادق نيست ، مثلًا « زيد قائم يوم الجمعه » براى جمعه صادق است ، ولى اين دليل نمىشود كه براى شنبه هم صادق باشد . پس هر قضيه‌اى در انطباق با واقعيت خودش دائم است .\r\n\r\nآيا حقيقت متحول و متكامل است ؟\r\nبعد بحث ديگرى پيش مىآيد كه آيا حقيقت متحول و متكامل است يا نه ؟ باز اينها - كه به قول خودشان فلسفه‌شان « شدن » و تكامل است و هر چيزى را مشمول قانون تكامل مىدانند - ناچار دربارهء حقيقت هم همين حرف را مىزنند كه حقيقت هم متحول و متكامل است .\r\nاگر به آن معنايى كه براى حقيقت ذكر كرديم درست توجه كنيم ، معلوم مىشود تحول و تكامل در حقيقت معنى ندارد ، در واقعيت معنى دارد و در حقيقت معنى ندارد . خود عالم خارج از ذهن ما واقعيت است . ما حالا كار نداريم به اينكه خود ذهن عبارت است از سلسلهء اعصاب و سلسلهء اعصاب هم متغير است ، مسألهء جداگانه‌اى است ، اينجا كه مىگوييم حقيقت متحول است ، مقصود اين است كه قضيه و انديشه‌اى كه در ذهن ما هست ، اين انديشه به نوعى با خارج خودش مطابقت دارد . اگر حقيقت بخواهد متحول باشد معنايش اين است كه انطباق اين [ انديشه 
  ] با واقع خودش متحول باشد ، و اين ربطى ندارد به اينكه واقعيت متحول هست يا متحول نيست ، و حتى ربطى به اين هم ندارد كه خود ذهن هم متحول باشد يا نباشد ، چون ذهن امر مقايسه‌اى است . ما يك حقيقتى را در ذهنمان تصور يا تصديق مىكنيم ؛ اين حقيقت دو اعتبار دارد ؛ از يك اعتبار حكايت مىكند از خارج و به اين اعتبار است كه به آن مىگوييم ذهن ، و يك حيثيت ديگرى دارد كه خودش علم است . از آن جهت كه علم است يك وجود قائم به نفس ماست ، و از آن جهت كه ذهن است يك اعتبار ديگرى\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nاست ، يعنى در واقع خارج است در حالى كه ظهور دارد در نزد ما ؛ يعنى يك وجود ظهورى است نسبت به خارج و يك وجود فى نفسه و عينى است نسبت به خودش كه علم است . از جمله اعتبارات ذهن انسان اين است كه تجريد مىكند اعتبارا ؛ يعنى يك امرى كه موجود در ذهن هست ، از خود وجود ذهنى تجريد مىشود و نفس وجود ذهنى لحاظ نمىشود . با اينكه ملحوظ ما در واقع و نفس الامر خود وجود ذهنى است ، ولى خود وجود ذهنى ملحوظ نيست ؛ و اين معنى مكرر در كلمات [ حكما 
  ] آمده است ، مىگويند ذهن تخليه مىكند . با اينكه اين تخليه به قول جامى عين تحليه است ، ولى در عين حال ذهن قدرت تخليه دارد ؛ يعنى وقتى شما مىگوييد : زيد قائم يوم الجمعه ، كأنه ماهيت منفك از وجودين را اعتبار كرده‌ايد ، بعد مىگوييد آن انطباق دارد با واقعيت خودش ؛ نه اينكه اينجا گويى شخص از خارج يك وجودى را دارد مىبيند ، در ذهن زيد مىبيند و اين دو وجود ( ذهنى و عينى ) را بخواهد با هم منطبق كند . اصلا وجود ذهنى لحاظ نمىشود و همين‌قدر كه وجود ذهنى لحاظ بشود ديگر انطباق معنى ندارد . هميشه وجود ذهنى بايد غير ملحوظ باشد و ماهيت مجرد از وجود اعتبار بشود تا قابل انطباق بر خارج خودش باشد ؛ و حقيقت بودن كه انطباق يك انديشه و قضيه است با واقع ، انطباق ذهنى با وجود عينى است ، اما نه انطباق وجود ذهنى از آن جهت كه وجود ذهنى است ، بلكه انطباق موجود در ذهن بدون اعتبار وجود ذهنى ، با امر عينى . از اين جهت است كه شما مىبينيد صدق آن دائمى است ؛ و حتى صدق آن دائما ، ملازم با اين است كه اين وجود ذهنى شما دائم باشد . مثلًا « زيد قائم يوم الجمعه » كه ازلا و ابدا بر مصداق خودش صدق مىكند با اينكه ذهن ما ازلا و ابدا وجود ندارد ، براى اين است كه اين قضيه از وجود ذهنى تخليه شده است ؛ آن را كه در ذهن خود اعتبار مىكنيم ، در اعتبار خودمان از وجود ذهنى منفك و به صورت يك معناى مجرد از وجودين مىبينيم ؛ آن چيزى است كه براى هميشه انطباق دارد ؛ ولو اينكه در واقع الآن ذهن ماست كه آن را ساخته است و موجود است به وجود ما كه اگر ما نباشيم آن وجود ندارد ، ولى در عالم اعتبار ما مطلب اينچنين است ، اعتبار ما تابع ماست ، اما در معتبر ما هيچ چيزى اخذ نشده است ، نه وجود ما ، نه زمان و نه مكان « 1 » .\r\n\r\n\r\n\r\n\r\n","description":"","footnote":"\r\n( 1 ) . اشكال : اين مصادره است ، ما يك وجود مطلق را فرض كرديم و اين اعتبار را . در واقع مسأله مىشود « مبنائى » و اگر كسى ماهيت مطلق و ازلى و ابدى را قبول نكند باز اين حرف ما دردش را دوا نمىكند .\r\n","page_name":" 697 ","page_number":697},
  {"content":"\r\n\r\nوقتى كه ما معناى حقيقت بودن را انطباق ذهن با خارج دانستيم ( به همين معنى از انطباق كه ذكر شد نه انطباق وجود ذهن با خارج ) آنوقت « تكامل حقيقت » مىشود تكامل انطباق ذهن با خارج ؛ يعنى يك شئ كه با خارج خودش منطبق است ، تدريجاً انطباقش بيشتر بشود ، مثلًا « زيد قائم يوم الجمعه » امروز منطبق است و بعد منطبق‌تر بشود . اين حرف معنى ندارد و انطباق قابل شدت و ضعف نيست .\r\nبله ، مسأله به شكل ديگرى درست است ولى آن ، تكامل حقيقت نيست و اگر همچنين اسمى را بر آن اطلاق كنند اصطلاح جديدى است كه پيدا شده . يكى از آن موارد جديد اين تعبير همان چيزى است كه راسل ذكر كرده و آن به معناى اين است كه : نظريه روز به روز دقيق‌تر مىشود . مثلًا يك شئ را كه وزن مىكنيم ، يك وقت با\r\n\r\n\r\n\r\n\r\n","description":"","footnote":"\r\nجواب : ببينيد ، ما نمىگوييم ماهيت منفك از وجودين ثبات دارد ( به قول بعضى از معتزله ) ، اينجور كه ما نمىگوييم ؛ حرف ما اين است كه اگر صدق يك قضيه بر مصداق خودش دائمى است ، معناى اين حرف چيست ؟ آيا معنايش اين است كه اين وجود از آن جهت كه اين وجود است ، و آن وجود از آن جهت كه آن وجود است ، اين دو وجود با هم منطبق هستند ؟ يا معنايش اين است كه : آن ماهيتى كه ظهور دارد در وجود ذهنى كه ما نفس آن ماهيت را اعتبار مىكنيم ، اين ماهيتى كه اعتبار كرديم و در معتبر ما وجود اصلا اعتبار نشده است ، اين معتبر ما ، انطباقش با واقعيت دائمى است و هيچ قيدى در آن نيست ؟ بسيارى از قضايا داريم كه اين‌گونه است . مثلًا مىگوييم : « الانسان موجود » . موضوع قضيه كه انسان است ، در واقع و نفس الامر يا موجود است يا معدوم . آيا انسان موجود موجود است ؟ چنين چيزى محال است ، چون انسان موجود ممكن نيست باز بر آن ، وجود عارض شود ؛ و اگر بگوييد انسان معدوم موجود است ، باز محال است و اجتماع نقيضين است . پس « انسان موجود است » يعنى چه ؟ يعنى اينكه من اعتبار مىكنم ذات انسان را و تجريد مىكنم آن را از هر دو وجود ( ذهنى و عينى ) هرچند كه اين ذات مقارن با وجود است ( و لذا مىگويند قضيهء حينيه است به اصطلاح منطقى ) . آن انسانى كه مىگوييم موجود است ، در واقع و نفس الامر موجود را مىگوييم موجود است ، اما انسان موجودى كه وجود در آن اخذ نشده است . پس شما وقتى مىگوييد « انسان » آن محكىّ شما واقعاً موجود است ، ولى شما در اعتبار ذهن خودتان انسان موجود را موضوع قضيهء « الانسان موجود » قرار نداده‌ايد تا قضيهء ضروريهء [ به شرط 
  ] محمول بشود ، و نيز انسان به شرط عدم هم موضوع نيست تا قضيهء ممتنعهء متناقضه بشود ، بلكه شما انسان مجرد از هر دو اعتبار را موضوع قرار داده‌ايد ، و فرق است ميان عدم الاعتبار و اعتبار العدم ، و نيز فرق است ميان عدم اعتبار شئ و نبودن آن در واقع و نفس الامر . پس اينكه ما مىگوييم حقيقت انطباق دارد با واقع و نفس الامر ، يعنى متصورهاى ما بدون آنكه وجود ذهنى در آنها اعتبار شده باشد ، با واقع و نفس الامر انطباق دارند ، و بلكه شما اگر خود وجود ذهنى را اعتبار كنيد ، نمىتواند در خارج وجود داشته باشد ، مثلًا نمىشود گفت زيد موجود در ذهن قائم است . در كجا قائم است ؟ در ذهن يا در خارج ؟ شما مىخواهيد بگوييد در خارج قائم است . آن چيزى كه الآن موضوع قضيه شماست ، در واقع و نفس الامر در ذهن شما موجود است و نمىشود « قائم » را بر آن حمل كرد ، چون منظور قيام در خارج است و الّا زيد در ذهن كه قائم نيست .\r\n","page_name":" 698 ","page_number":698},
  {"content":"\r\n\r\nوسيله‌اى وزن مىكنيم كه خيلى دقيق نيست و يك تا دو كيلو اختلاف را نشان نمىدهد ، بعد با وسيلهء دقيق‌تر و بعد دقيق‌تر تا مىرسد به وسيله‌اى كه حتى يك ميلىگرم را هم نشان مىدهد . در اين توزين ، وزن آن شئ مرتب دقيقتر شد و مثلًا از 70 كيلو كه وسيلهء اولى نشان داد ، به 69 كيلو و بعد به 8 / 68 و . . . رسيد و به يك تعبير تكامل يافت ، ولى در واقع در اينجا تكامل حقيقت واحد نيست ، بلكه هر كدام از اينها كه معلوم مىشود ، وزن قبلى را نسخ مىكند و به حقيقت نزديك‌تر مىشود ، نه اينكه در اينجا حقيقتهاى متعدد داريم ، و در واقع تقريبهاى متوالى است . اين مطلب ، مطلب درستى است ولى اين ، تكامل حقيقت نيست ، چون وزن واقعى اين شئ يك چيز بيشتر نيست و حقيقت هم تنها همان است و بقيه ، حقايق تقريبى بود و لذا تنها در اين‌گونه مثالها جور درمىآيد ، در مثالهاى ديگر مثل امورى كه تقريب بردار نيست اين حرف معنى ندارد ، مثل امور رياضى و يا [ قضايايى 
  ] از قبيل « دور محال است » و امثال اينها كه معنى ندارد بگوييم تقريبا چنين است .\r\nپس اين‌گونه تكامل حقيقت تنها در بعضى از امور از قبيل امور طبيعى و كميتها و امثال آن ممكن است نه همه جا و در همهء امور . مثلًا جمعيت يك كشور ممكن است با تقريبهاى متعدد بيان شود : 35 ميليون ، 80 / 34 ، 79 / 34 ، 796 / 34 ميليون و همچنين ، كه تابع دقيق‌تر شدن آمارگيرى است و ارتباطى با تكامل حقيقت ندارد .\r\nيك معناى ديگر در باب تكامل حقيقت اين است كه : فرضيه‌اى اصلاح و تكميل شود . فرضيه‌هاى علمى معمولًا يك دستگاه فكرى است ، نه فقط يك قضيهء بسيط مثل « زيد قائم است » يا « انسان حيوان ناطق است » بلكه مانند يك طرح است ، مثل طرحى كه براى اصلاح يك مؤسسه‌اى پيشنهاد مىشود كه مشتمل بر مواد گوناگونى است مثلًا صد ماده كه مدتى روى اين طرح عمل مىشود ، بعد يك اصلاحاتى در بعضى از مواد اين طرح صورت مىگيرد ، بعد اصلاحات ديگرى و همچنين ؛ مرتب روى اين طرح عمل و آزمايش مىكنند و چيزى بر آن مىافزايند ، بعد مىگوييم اين طرح تدريجا كامل شده است . اين كامل شدن به معناى اين نيست كه يك قضيه ، جزئى از اجزاء اين طرح كه با واقع خودش منطبق بود انطباقش بيشتر شده است ، بلكه مجموع را به صورت يك واحد اعتبار كرديم و اين مجموع در وهلهء اول كه آن را به كار مىبستيم 80 % آن درست بود و بعد مرتب اصلاح شد ؛ يعنى بعضى از اجزاء آن كه مطابق با واقع نبود ، به اجزاء ديگرى كه مطابقت با واقع داشت تبديل شد و در نتيجه\r\n\r\n","description":"","footnote":"","page_name":" 699 ","page_number":699},
  {"content":"\r\n\r\n« درصد » درستى مجموع بالا رفت ؛ يعنى در ابتدا 80 % آن حقيقت بود و 20 % خطا ، بعد « درصد » حقيقت در مجموع اجزاء بالا رفت و خطاها كم شد . اين ، مسألهء « درصد » است نه مسألهء تكامل حقيقت .\r\nمورد ديگر از موارد تكامل حقيقت [ به تعبير آنها 
  ] ، مسألهء توسعهء علوم است كه به كلى از اين باب خارج است . از باب اينكه ما علم را حقيقت مىدانيم و علوم توسعه پيدا مىكند ، مىگويند پس حقيقت تكامل پيدا مىكند . اين نوع تكامل حقيقت ، بىارتباط بودنش با بحث تكامل حقيقت خيلى روشن است .\r\n\r\nريشهء اعتقاد به موقت بودن ، نسبى بودن و تكامل حقيقت\r\nمسألهء جالب در اينجا اين است كه ببينيم چه ضرورتى الزام كرده است كه اينها قائل بشوند به موقت بودن حقيقت ، به تكامل و حتى به نسبى بودن حقيقت .\r\nاينها نظريات مختلفى پيدا كردند كه جبرا آنها را كشاند به اين باب ، گاهى از اين باب كه مىگويند : حقيقت جز انعكاسى از واقعيت در مغز نيست و مغز هم جزئى از طبيعت است و چون مانند همهء طبيعت متغير و متحول است قهرا محتويات مغز هم تغيير مىكند ، لازمهء مادى بودن مغز هم همين است . ما حالا نمىخواهيم وارد اين بحث بشويم ولى آن مقدارى كه مربوط به اين بحث است اين است كه : مسألهء تغيير مغز ربطى به مسألهء تغيير حقيقت به معنايى كه اينجا مورد نظر است ندارد . اگر مغز تغيير مىكند ، اختصاص به مغز معيّنى كه ندارد ، مغز متافيزيك و ماترياليست هر دو در اين خصوصيت شريكند . شما خودتان مىگوييد آنها منطقشان منطق جامد و ثابت است و ما منطقمان منطق متحول ، يعنى ما با متدى فكر مىكنيم كه مفاهيم تحرك پيدا مىكند و آنها با متدى فكر مىكنند كه مفاهيم در ذهن آنها جامد است . اين با مسألهء تغيير مغز قابل توجيه نيست ، آن يك امر طبيعى است ؛ اگر بنا باشد تغيير كند و محتوياتش هم تغيير كند ، بايد در همهء افراد ، از وحشى و متمدن ، فيلسوف و غير فيلسوف ، الهى و غير الهى تغيير كند ، و اگر اسم اين تغيير طبيعى و جبرى را تفكر ديالكتيكى بگذاريم ، همهء عالم بايد چنين تفكرى داشته باشند و معنى ندارد اختصاص به گروه خاصى داشته\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nباشد « 1 » .\r\nمسألهء ديگرى كه آنها را به تكامل حقيقت و موقت بودن آن كشانده اين است كه مىگويند : تفكرى حقيقى است كه با واقعيت [ منطبق 
  ] است . اگر ذهن با واقعيت انطباق داشته باشد و با آن متناظر باشد ، چون شناخت انعكاس واقعيت است ، اگر ذهن با واقعيت متناظر باشد و با آن هماهنگ بشود ، در اين صورت انديشه‌اش حقيقت است ، و اگر ذهن خودش را منطبق نكند ، انديشه‌اش حقيقت نيست . آنوقت اين تا يك حدى امر اختيارى هم خواهد بود . كسى كه ديالكتيكى فكر مىكند ، هميشه كوشش مىكند كه ذهنش را اصلاح كند و آن را با واقعيت متناظر كند و همان خصلتى را كه واقعيت دارد به ذهن بدهد ؛ و آن كسى كه جامد فكر مىكند ، به اين نحو است كه واقعيت يك وضع دارد و ذهن يك وضع ديگر مغاير با آن .\r\nمىگويند : واقعيت داراى دو خصلت طبيعى است ؛ يكى اينكه متغير است ، ديگر اينكه هيچ چيزى در طبيعت جدا از اشياء ديگر نيست ، يعنى دائما تحت تأثير اشياء ديگر است ( همان اصل تاثير متقابل ) . پس ما بايد به ذهن خودمان اين خصلت را بدهيم تا متناظر با واقعيت بشود ، يعنى هم مفاهيم در آن متغير باشد و هم هيچ چيز جدا از اشياء ديگر نبايد در نظر گرفته شده و تعريف بشود ، هر چيزى را بايد در جوّ خودش و با محيط خودش در نظر گرفت .\r\nاين همان مسألهء وجود ذهنى ماست كه افرادى اين‌جور خيال مىكنند كه اگر ذهن بخواهد با واقع مطابق باشد بايد مصداق همان چيزى باشد كه [ واقع 
  ] مصداق آن است . نظريهء محقق دوانى يك چنين نظريه‌اى است « 2 » . او مىگويد : آنچه در ذهن من است آنوقت مىتواند حاكى از خارج باشد كه مصداق آن چيزى باشد كه خارج\r\n\r\n\r\n\r\n\r\n","description":"","footnote":"\r\n( 1 ) . اشكال : معناى تفكر ديالكتيكى كه اختصاص به گروه خاصى دارد آگاهى از اين تغيير و علم به آن است نه مجرد تغيير در واقع امر .\r\nجواب : درك هم نكنيم بالاخره متحول كه هست ، و نتيجه اين مىشود كه همهء افراد تفكر ديالكتيكى دارند ولى عده‌اى خودشان به متحول بودن فكرشان علم ندارند ، نه اين حرفى كه اينها مىزنند ، اينها مىگويند : شما مفاهيم در ذهنتان جامد است [ نه اينكه از تحول ذهنتان آگاه نيستيد 
  ] و اشكال ما اين است كه اگر ملاك تغيير مفاهيم ، آن حركت عينى طبيعى مغز باشد ، در همه بايد يكسان باشد و نمىشود در ذهن احدى جامد باشد . پس مسلّما مقصود از ديالكتيكى بودن فكر ، آگاهى از تحول نيست ، نفس متحول بودن است و اشكال ما هم وارد است .\r\n( 2 ) .\r\n و قيل بالتشبيه و المسامحة * تسمية بالكيف عنهم مفصحة \r\n","page_name":" 701 ","page_number":701},
  {"content":"\r\n\r\nمصداق آن است ؛ يعنى اگر خارج مصداق جوهر است اين هم بايد جوهر باشد ، و اگر مصداق كمّ است كمّ ، و اگر كيف است كيف ، و حتى اگر حركت باشد اين هم بايد حركت باشد ، يعنى واقعاً به حمل شايع بايد حركتى در ذهن ما وجود پيدا كند . خلاصه اينكه ذهن بايد مصداق خارج باشد تا متناظر با آن باشد ، مثلًا ذهن بايد مصداق « متأثر از محيط » باشد تا بتواند حكايت از واقعيتى كند كه پيوسته تحت تأثير محيط است .\r\nاين حرف دو اشكال دارد ؛ يكى اينكه : مگر مصداق واقع شدن در اختيار ماست ؟ ذهن ما در واقع يا تغيير دارد و يا ندارد ، و يا در واقع تحت تأثير محيط خارج هست يا نيست ، اگر هست كه قهرا ما آنجور فكر مىكنيم و اگر هم نيست ، در اين مورد ما اختيارى نداريم .\r\nاشكال ديگرش همان بحث وجود ذهنى خود ماست كه ذهن متناظر بودنش با واقع و نفس الامر و حكايتش از آن ، مستلزم اين نيست كه مصداق همان ماهيت باشد ، مثلًا انسان ذهنى مصداق انسان باشد و به تعبير مرحوم آخوند انسان به حمل شايع صناعى باشد ، و يا حركت ذهنى حركت به حمل شايع باشد تا حكايت از حركت خارجى بكند ، و به طور خلاصه در ذهن ما يك دستگاهى مانند دستگاه خارجى وجود پيدا كند تا بتواند درست از خارج حكايت كند . نه ، چنين نيست و نمىتواند همچنين باشد ، و اگر باشد آنوقت است كه حكايتگر نيست ، و الا بايد هر وقت شبيه يك امر مادى درست كردند بايد علم به شبيه ، علم به همان شئ باشد ، مثلًا اگر يك شهرى شبيه شهر قم درست كردند بايد علم به آن ، علم به شهر قم باشد . در باب علم امر بالاترى است ، وجود ذهنى بايد انطباق داشته باشد با وجود خارجى . اگر از نظر ماهوى مطلب را در نظر بگيريم ، همان حرفى است كه مرحوم آخوند و اينها گفته‌اند كه : انسان ذهنى انسان به حمل اولى است نه اينكه مصداق انسان است ، مثل اينكه ما جوهر را تعريف كنيم ، بعد بپرسند كه خود جوهر ، معناى جوهر ، جوهر است يا عرض ؟ جواب اين است كه : مفهوم جوهر نه جوهر است و نه عرض . آن ، صرف يك مفهوم بيشتر نيست . اين وقتى است كه از نظر ماهوى در نظر بگيريم . اما از نظر وجودى ، يك شئ وقتى مىتواند حكايتگر از شئ ديگر باشد كه اين شئ حاكى يك مرتبهء وجودى عاليتر از آن شئ داشته باشد ، يعنى آن شئ باشد به وجودى عاليتر و جامعتر . اگر آن باشد به وجودى در مرتبهء آن ، نمىتواند از آن حكايت كند ؛ يعنى بايد حاكى « آن شئ » بشود ولى آن در مرتبهء جامعتر ، مثل آنچه كه در مراتب وجود مىگوييم كه مرتبهء دانى در مرتبهء عالى\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nخودش حضور دارد ، روى سنخيتى كه ميان مراتب وجود هست .\r\nمعمولًا تصور مىشود كه مثلًا انسان ذهنى ، خيالى بيشتر نيست و انسان آنى است كه در خارج وجود دارد ، در صورتى كه از جنبهء ديگر آن انسانى كه در ذهن وجود پيدا مىكند ، از اين انسان كه در خارج هست ، از لحاظ وجودى بسيار قويتر است .\r\nبه هر حال اينكه آمدند گفتند ذهن و خارج بايد متناظر باشد ، متناظر بودن را چنين تعقل كردند كه ذهن بايد عينا مصداق خارج باشد ، پس تمام خصلتهاى آن را بايد داشته باشد . اين مطلب اضافه بر اينكه دروغ است ، صد تا عيب ديگر هم دارد . همان چيزى كه لازمهء حرف آنهايى بود كه همين اشتباه را كردند و خيال كردند وقتى ماهيت در ذهن وجود پيدا مىكند متناظر با ماهيت خارجى است ، يعنى مصداق ماهيت خارجى است ، و گفتند پس بايد آتشى كه در ذهن تصور مىكنيم حرارت داشته باشد و سوزنده باشد ، لازمهء حرف اينها هم همين است ؛ اگر آن چيزى كه در ذهن است عينا مصداق همان چيزى باشد كه در خارج است تمام خواص آن را بايد داشته باشد .\r\nحالا راه حل قضيه چيست ؟ [ يعنى چگونه مىشود ذهن را از روى اختيار با واقع متغير و متكامل هماهنگ نمود 
  ] و امر اختيارى در اين مورد كدام است ؟ راه حل قضيه اين است كه : ما مىتوانيم دو جور فكر كنيم ؛ يكى اينكه وقتى ذهن ما خارج را درك مىكند در واقع در يك لحظه‌اى تصويرى از خارج مىگيرد . تفكر جامد اين است كه ما هر تصويرى كه از هر لحظه‌اى از خارج داشته باشيم آن تصوير را براى هميشه كافى بدانيم ، مثل يك دستگاه عكسبردار كه از يك لحظه‌اى كه از يك شئ عكس برمىدارد ، بعد براى ده سال ديگر هم به همان حال باقى است . اگر واقعيت را ما ساكن بدانيم ، هر تصويرى كه از واقعيت در هر لحظه‌اى داشته باشيم ، اين را براى هميشه كافى مىدانيم ، مثل اينكه مثلًا « زيد قائم يوم الجمعه » را همين‌قدر كه ديديم زيد روز جمعه قائم است بگوييم پس روز شنبه هم قائم است .\r\nانسان اگر واقعيت را جامد بداند ، فكر مىكند اگر براى يك لحظه واقعيت را ديده است ، براى هميشه صادق است . اين [ مبتنى بر 
  ] تفكر جامد [ است 
  ] كه فكر كند شئ مستقل از محيط خودش است . ولى وقتى انسان اين را بداند كه هر تصويرى كه از واقعيتهاى جزئى دارد اين تصوير فقط براى لحظه‌اى صادق است اما براى خصوص آن لحظه ابدالاباد صادق است ( مثل عكسى كه از يك بچه‌اى در يك سالگى برمىداريم ، اين عكس عكس يك سالگى اوست براى هميشه ) [ در اين صورت ديگر\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nواقعيت را براى تمام لحظات ثابت نمىداند 
  ] . تفكر صحيح اين است كه ما واقعيت را ثابت و يكنواخت ندانيم و بر روى واقعيت در هر لحظه‌اى مطالعهء جديد بشود و آن را در وضع خودش ببينيم . متناظر بودن با واقع به اين نحو بايد باشد ، نه اينكه ذهن ما عين همان خصلت واقعيت را داشته باشد .\r\n\r\n","description":"","footnote":"","page_name":" 704 ","page_number":704},
  {"content":"\r\n\r\n\r\n3 . جاودانگى اصول اخلاقى\r\nيكى از بحثهاى مهم كه از بحث جاودانگى حقيقت مهمتر است بحث جاودانگى اخلاق و اصول اخلاقى است . از حرفهاى بسيار رايج و مسلّم امروز مسألهء نسبى بودن اخلاق است « 1 » ، به اين معنى كه اخلاق يك مسألهء نسبى است و ما هيچ اخلاق دائم و جاودانه‌اى نداريم ، يك چيز ممكن است در يك زمان اخلاق باشد و در زمان ديگر ضد اخلاق ، پس اخلاق به شرايط و اوضاع و احوال خاص بستگى دارد و معنى ندارد كه يك دستور اخلاقى كه در چند هزار سال پيش داده شده است مطلق باشد و لازم باشد كه مردم در همهء زمانها به آن عمل كنند . البته در اين مسأله همه‌شان متفقند ، منتها ماركسيستها به يك شكل آن را مطرح مىكنند و ديگران به شكل ديگر . به عقيدهء ماركسيستها بنابر فلسفهء « بودن » اخلاق جاودان است و يك اصل اخلاقى براى هميشه صحيح است ولى بنابر فلسفهء « شدن » اخلاق ارزش موقت و نسبى دارد ، در يك زمان محدود معتبر است و در زمان ديگر غير معتبر .\r\n\r\n\r\n\r\n\r\n","description":"","footnote":"\r\n( 1 ) . به طور كلى كليت و اطلاق و دوام با ذوق امروزيها خوشايند نيست . آنها با كليت و اطلاق و دوام مخالفند و بلكه [ بطلان 
  ] اينها در نزد آنها به صورت يك سلسله اصول موضوعه درآمده است ، مثلًا براى باطل بودن يك سخن يا نظريه كافى است كه بگويند فلان حرف تو بوى اطلاق مىدهد و تو مطلق‌گرا هستى يا تو كلىگرا هستى ( و همچنين در مورد دوام و ثبات ) .\r\n","page_name":" 705 ","page_number":705},
  {"content":"\r\n\r\nاين مسأله ، مسألهء بسيار مهمى است ، زيرا تنها شامل اخلاق نيست ، شامل احكام نيز هست « 1 » . عقيدهء اينها اين است كه همان‌طور كه هيچ حقيقتى دائم نيست و حقيقت موقت است ، دستور هم موقت است ، زيرا فرقى كه ميان حقيقت و اخلاق وجود دارد اين است كه حقيقت از نوع « خبر » است و اخلاق از نوع « انشاء » ، آن « نظر » است و اين « عمل » . قهرا در باب احكام - يعنى احكام فرعى - هم اين حرف مىآيد و اختصاص به آنچه كه ما آن را اصطلاحا اخلاق مىگوييم ندارد . اينها كه لفظ « اخلاق » را به كار مىبرند يك معناى اعمى را در نظر مىگيرند ، يعنى دستورالعمل‌ها ، ماينبغىها .\r\nدر آغاز ممكن است يك اشكال در اينجا مطرح شود و آن اينكه ميان فلسفهء « شدن » با موقت بودن حقيقت ملازمه‌اى نيست ، زيرا فلسفهء شدن به واقعيت مربوط مىشود و فرضا كسى قبول كند كه در واقع چيزى جز « شدن » نيست خود اين مطلب مستلزم متغير بودن حقيقت نيست . البته ما اين ملازمه را قبول داريم كه اگر واقعيتها - كه از آن جمله است فكر انسان - متغير باشند طبعا حقيقت كه محتواى فكر و انديشهء اوست متغير خواهد بود ، ولى آنها اين حرف را نمىزنند . طبق نظر ما حقيقت را كه همان محتواى انديشه است نمىشود از وجود ذهنى و عينى مجرد كرد مگر به اعتبار . مثلًا « زيد قائم يوم الجمعه » كه مىگوييم ابدا صادق است ، خود اين جمله با صرف نظر از وجود عينى و ذهنى كه چيزى نيست كه بگوييم اين امرى كه نه در ذهن است و نه در خارج ، قضيه‌اى است به نام « زيد قائم » كه بر محتواى خودش ازلا و ابدا صدق مىكند . نه ، چنين چيزى ممكن نيست . اين يا وجود ذهنى دارد و يا وجود عينى [ و فقط 
  ] اعتبارا يك امر ديگرى [ است 
  ] كه انسان وقتى دربارهء آن مىانديشد تجريد مىكند آن را از وجود ذهنى و بعد از تجريدش نفس ماهيت و معنى و مفهوم تجريد شدهء\r\n\r\n\r\n\r\n\r\n","description":"","footnote":"\r\n( 1 ) . بحث جاودانگى اصول اخلاقى براى ما اهميت بيشترى دارد و با مسألهء جاودانگى اسلام تماس بيشترى پيدا مىكند ، زيرا اخلاق عبارت از يك سلسله تعليمات است و اگر كسى تعليمات اخلاقى و انسانى و تعليمات اجتماعى را جاودان نداند نتيجتا اصول اخلاقى و تربيتى و تعليماتى اسلام را هم جاودان نمىداند و مىگويد اينها اگر هم اعتبار داشته باشد در زمان خودش اعتبار داشته است ، بعد كه زمان تغيير كرده و اوضاع عوض شده است ، به حكم اين قاعدهء كلى كه اصول اخلاقى بايد تغيير كند ، اصول تعليمات اسلام هم بايد تغيير كند و اين بخش بزرگ از اسلام منسوخ گردد . البته مسألهء جاودانگى حقيقت هم با مسألهء جاودانگى اسلام ارتباط پيدا مىكند ولى مسألهء جاودانگى اصول اخلاقى ارتباط بيشترى با جاودانگى اسلام پيدا مىكند .\r\n","page_name":" 706 ","page_number":706},
  {"content":"\r\n\r\nدر مقام اعتبار را مىگويد براى هميشه صادق است . ما بنا بر حرفهاى خودمان مىگوييم اگر انديشه خودش متغير باشد خود آن معتبر هم تغيير مىكند ، نمىتواند « زيد قائم يوم الجمعه » به آن نحوى كه ديروز تصور شده است ، امروز هم به همان نحو در ذهن باشد ، اساساً عوض مىشود و چيز ديگرى مىشود . ولى اينها اين حرف را نمىزنند .\r\nاين ، حرفى بود كه در بحث جاودانگى حقيقت مطرح شد . در باب اخلاق هم ممكن است انسان اين خدشه را به آنها بكند كه : گيرم ما قائل به فلسفهء « شدن » شديم ، معنايش اين است كه واقعيتها تغيير مىكند ، [ اما 
  ] اخلاق و احكام يك سلسله دستورها هستند و دستور امرى است اعتبارى و قراردادى ، و متغير بودن واقعيت موجب نمىشود كه اين امر اعتبارى هم متغير باشد . در مقالهء « ختم نبوت » گفتيم كه اگر كسى بگويد « همه چيز در تغيير است ، بنابراين ختم نبوت و دستور جاويد معنى ندارد » جوابش اين است كه نه ، اينكه واقعيت متغير است ، لازمه‌اش اين نيست كه دستور هم متغير باشد ، چون دستور يك امر قراردادى است و قانون تغيير واقعيتها شامل آن نمىشود . پس اين حرف كه فلسفهء شدن مقتضى جاودان نبودن اخلاق است ، حرف درستى نيست ، ولى در عين حال به بيان ديگر مطلب را مىتوان توجيه كرد و آن اينكه بگويند هر دستورى ، چه اخلاقى و چه غير اخلاقى ، مبتنى بر يك سلسله مصالح است ، همان حرفى كه متكلمين گفته‌اند و اصوليون هم دنبال كرده‌اند كه « الواجبات الشرعية الطاف فى الواجبات العقليه » يا به تعبير مرحوم آقاى نائينى مصالح و مفاسد در سلسلهء علل احكام قرار مىگيرند ؛ احكام ، اين بايدها و نبايدها براى رسيدن به آن مصلحتهاست ، لهذا تابع مصالح و مفاسد هستند ، مانند هر معلولى كه تابع علت مىباشد . مصالح ، امور واقعى هستند ، وضع ثابتى نمىتوانند داشته باشند ، و وقتى آنها متغير بودند اينها هم بايد متغير باشند . اين اشكال طبق اين بيان صورت ديگرى پيدا مىكند . البته ممكن است مطلب به بيانهاى ديگرى هم طرح شود ، ولى بهترين بيانش همين است كه ذكر شد .\r\n\r\n","description":"","footnote":"","page_name":" 707 ","page_number":707},
  {"content":"\r\n\r\nاكنون بايد ببينيم كه اولًا چرا اينها براى حقيقت و اخلاق دو حساب باز كردند ؟ چه فرق است ميان اصول اخلاقى و ساير اصول كه ما آنها را حقيقت مىناميم ؟\r\nبالاخره اصول اخلاقى هم يك سلسله اصول علمى هستند و قاعدتا بايد آنچه در مورد همهء اصول علمى از جاودانه بودن يا نبودن گفته مىشود دربارهء اصول اخلاقى هم جارى باشد .\r\nو ثانياً بايد ببينيم كه آيا مؤيداتى براى حرف آنها كه مدعى نسبيت اخلاقى هستند وجود دارد يا نه ، و بعد ببينيم كه واقع مطلب چيست .\r\n[ ابتدا مسألهء دوم و سپس مسألهء اول را مطرح كرده و در پايان به بررسى واقع مطلب مىپردازيم 
  ] :\r\nببينيم آيا مىشود اخلاق ، مختلف و نسبى باشد ؟ مثلًا جنسين ( زن و مرد ) داراى دوجور اخلاق باشند ؟ آيا ايده‌ها و مثالهاى اخلاقى براى آنها دوجور است يا يك‌جور ؟ چون در مقام مؤيد آوردن براى نظر آنها هستيم ممكن است گفته شود كه در شريعت هم وارد شده است آنچه كه اخلاق عالى براى مرد شمرده مىشود ، لزوما براى زن اخلاق عالى نيست و بالعكس ، در نهج البلاغه آمده است : « خيار خصال النّساء شرار خصال الرّجال : الزّهو و الجبن و البخل » « 1 » . جبن در مقابل شجاعت است . بنابراين براى مرد شجاعت مثال اعلى و اخلاق است و براى زن جبن مثال اخلاق است ، براى مرد تواضع و فروتنى اخلاق است و براى زن تكبر و بىاعتنايى ، و براى مرد جود اخلاق است و براى زن بخل ؛ و اين تا حدودى نسبى بودن را مىرساند .\r\nيا مثلًا اخلاق عالم و غير عالم ؛ گاهى گفته مىشود براى عالم فلان چيز اخلاق است و آن چيز براى جاهل مطلوب نيست . و همهء عناوين ثانويه‌اى كه ما داريم ، اخلاق را از اطلاق مىاندازد : راستى خوب است اما نه به طور مطلق ، در شرايطى خوب است و در شرايط ديگرى دروغ بر آن ترجيح دارد . باز هم موارد ديگرى داريم مثل تكبر در مقابل متكبر و نظاير آن « 2 » .\r\n\r\n\r\n\r\n\r\n","description":"","footnote":"\r\n( 1 ) . حكمت 234 .\r\n( 2 ) . اشكال : اينها ظاهراً به اطلاق ضرر نمىزند و هميشه و براى همه ثابت است ؛ جبن براى هر زنى و به طور دائم اخلاق است .\r\nجواب : آن كسى كه مىگويد اخلاق مطلق است و كلى ، مقصودش اين است كه مثلًا جبن از آن جهت كه جبن است\r\n","page_name":" 708 ","page_number":708},
  {"content":"\r\n\r\nدر آداب كه نسبيت زياد است : « اذا كنت فى بلدة فعاشر بادابها » . اگر امورى را ملاك حسن و قبح‌ها بدانيم ، يك چيزهايى در يك جاهايى از نظر اخلاق و آداب خوب تشخيص داده مىشود ، در جاهاى ديگر نه . مثلًا طرز لباس . تا چند سال پيش كه فرنگىمآبى رايج نشده بود ، ادب اين بود كه انسان سرش پوشيده باشد و الآن در ميان ما آخوندها هم همين‌جور است ، اگر بخواهيم بر يك شخص محترمى وارد بشويم عمامه را به سر مىگذاريم ، ولى فرنگىمآب‌ها كلاه را از سرشان برمىدارند .\r\nحال اگر ما به نسبيت اخلاق قائل شويم چه از آب درمىآيد ؟ چيز عجيبى از آب درمىآيد . مثلًا ما در گذشته معاويه را يك طرف مىگذاشتيم و ابوذر را يك طرف ، معاويه را تقبيح مىكرديم و ابوذر را تحسين ؛ معناى نسبى بودن اخلاق اين است كه : ابوذر بودن در آن زمان اخلاق بود و معاويه بودن در آن زمان ضد اخلاق بود و ممكن است زمانى باشد كه ابوذر بودن با همهء خصوصياتش ضد اخلاق باشد و معاويه بودن اخلاق ، و معناى اين حرف اين است كه اصلا انسانيت يك امر نسبى است و معيار معين ندارد . حالا اگر معيار معين نداشته باشد و مطلقى در كار نباشد ، آيا نسبى مىتواند [ بدون 
  ] مطلق وجود داشته باشد ؟ نه ، نمىتواند وجود داشته باشد . اگر هم يك امر نسبى باشد معنايش اين است كه يك امر مطلق داريم كه مصداق اين امر مطلق در شرايط مختلف [ مختلف 
  ] است ( مصداق يك امر مطلق مىتواند در شرايط مختلف [ مختلف 
  ] باشد ) ، و الا اگر هيچ امر مطلقى در كار نباشد و بگوييم هر زمان يك چيز [ اخلاق است 
  ] ، پس آن جامع مشتركى كه در اين بين هست چيست ؟ آخر يك جامع مشترك بايد در ميان باشد كه بگوييم همهء اينها « اخلاق » است ، در اين زمان اين « اخلاق » است . اگر چنين چيزى باشد كه در زمانهاى مختلف به او اخلاق مىگوييم ، آيا به نحو اشتراك لفظى است ؛ يا نه ، يك جامع مشترك در همهء زمانها داريم كه آن جامع مشترك در اين زمان به اين نحو وجود دارد و در زمان ديگر به نحو ديگر . يا به تعبير ديگر ، وقتى شما مىگوييد « اخلاق » آن را چگونه تعريف مىكنيد ؟ آخر يك تعريفى بايد داشته باشد . ممكن است\r\n\r\n\r\n\r\n\r\n","description":"","footnote":"\r\n[ بد است 
  ] و فرق نمىكند كه در زن باشد يا در مرد ، در هر موردى و از هر كسى بد است ؛ شجاعت از آن جهت كه شجاعت است [ خوب است 
  ] ؛ و وقتى شما مىگوييد شجاعت براى مرد و جبن براى زن فضيلت است ، معنايش اين است كه اين دو خصلت فى ذاته فضيلت نيستند .\r\n","page_name":" 709 ","page_number":709},
  {"content":"\r\n\r\nبگوييد اخلاق عبارت است از « چيزى كه نتيجه‌اش خير رساندن به افراد ديگر باشد » . خود اين يك معناى مطلق است .\r\nدر كيهان 8 / 4 / 55 مصاحبه‌اى با هشترودى منتشر كرده بود تحت عنوان « انسان زمينى به صورت موجودى كيهانى درمىآيد » . در مقدمه‌اش يك حرفى از هشترودى نقل كرده بود كه او مىگويد :\r\n« هيچ حكمى مطلق نيست ، همهء احكام نسبى است ، شايد به شما گفته باشند كه احكام رياضى مطلق است ، مثلًا معادلهء درجهء دو ، دو جواب دارد ولى بايد اين فكر را از سر خود بيرون كنيد چرا كه معادلهء درجهء دو ، تنها دو جواب ندارد ، و اين ثابت مىكند كه حتى احكام رياضى هم نمىتواند مطلق باشد و قانون نسبيت شامل همهء امور مىشود . »\r\nبعد نوشته بود :\r\n« پروفسور هشترودى رياضىدان كبير ايران با اين منطق كه هيچ چيزى مطلق نيست ، به جنگ نامهربانيها ( يعنى جنگها و ستيزها ) مىرود و براى مردم پيام صلح آورده است ؛ به اتكاء اينكه هيچ چيزى مطلق نيست مردم را از تيره‌ها و ملتهاى گوناگون به زير پرچم مهرورزيها مىخواند و اينكه همهء مردم همديگر را برادر و خواهر بدانند . »\r\nاز اين [ شخص 
  ] بايد پرسيد كه آيا اينكه همه مردم بايد زير پرچم مهرورزى بروند و همه برادر و خواهر يكديگر باشند ، اين را به عنوان يك حكم مطلق مىگويى يا نسبى ؟ و نيز خود اين حكم كه « هيچ چيز مطلق نيست » چطور ؟ مطلق است يا نسبى ؟ اگر مطلق است پس مطلقى در عالم وجود دارد ، و اگر نسبى باشد پس اينجور نيست كه هيچ چيزى مطلق نباشد ، بعضى چيزها مطلق است . و همچنين اينكه « همه بايد يكديگر را برادر و خواهر بدانند » مطلق است يا نسبى ؟ اگر همه اينها مطلقند پس نسبى [ نيستند 
  ] و اگر نسبى هستند پس منطق او به كلى ارزش خود را از دست مىدهد و لازم مىآيد كه لااقل يك سلسله خلقيات مطلق داشته باشيم .\r\nبعد نوشته بود استاد دانشگاه تهران كه از پيشرفت دانش و تكنيك و استخدامشان در خدمت ظلم و آدمكشى سخت رنج مىبرد ، مىگويد :\r\n« احكام لا يتغير قرون وسطايى در قرن ما در هم شكسته و اعتبار خود را نه تنها از\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nدست داده ، بلكه احكام جديدى جاى آنها را گرفته كه به هيچ‌وجه مطلق نيست . حكمت عالى سقراط و اخلاق متعالى كانت با آنهمه كبكبه و دبدبه ، به عنوان ريا و دروغ و حس اثبات نفس و خود دوستى و حب ذات تعبير شده است . »\r\nمىگويد امروز ديگر كسى اخلاق سقراط و كانت را نمىپسندد و در واقع آنها را نوعى ريا و خودپسندى مىدانند . از اين آقا بايد پرسيد كه خود ريا و دروغ و خودپسندى كه به ملاك اينها اخلاق سقراط و كانت باطل شناخته شده ، خود اينها اخلاق مطلقند يا اخلاق نسبى ؟ پس معلوم مىشود ريا به قول مطلق بد است و اخلاق سقراط و امثال سقراط چون به خوددوستى برمىگردد اخلاق نيست ، پس شما خود اين معيارها را به قول مطلق گرفتى كه هر چه به ريا و خوددوستى منتهى شود ضد اخلاق است .\r\nبعد مىگويد :\r\n« اكنون كه كليه احكام نسبى است نبايد براى اينكه فلان شخص حكم مورد قبول مرا نمىپذيرد برادركشى به راه بيندازيم . حكمى كه مىكنيم براى ما مطلق است ولى اين حكم ممكن است براى ديگرى مطلق نباشد . وقتى احكام رياضى مطلق نيست و همه چيز نسبى است ، چگونه عده‌اى مىتوانند با حكم مطلق ، برادركشى و خواهركشى كنند و در اين راه از تكنيك استفاده كنند ( مثلًا سوسياليستها در راه عقيده‌شان و سرمايه‌دارها هم در راه عقيده‌شان ) . »\r\nبايد [ از اين شخص 
  ] پرسيد كه آيا محكوميت استفاده از تكنيك و استخدام آن در خدمت ظلم و آدمكشى ، مطلق است يا نسبى ؟ انتقاد مىكند و مىگويد مثلًا آمريكا كه ليبراليست است مىگويد ما مدافع آزادى هستيم ، و از تكنيك استفاده مىكند و در يك گوشهء دنيا برادركشى به راه مىاندازد ، گروه ديگر هم به عذر اينكه فكرشان فكر سوسياليستى است ، باز يك جاى ديگر جنگ به راه مىاندازند ( آنگولا ) . مىگويد : آن كسى كه از فكر ليبراليسم دفاع مىكند اشتباه مىكند چون اين يك فكر مطلق نيست و به خاطر عقايد نسبى نبايد برادركشى كرد . پس اينكه در راه برادركشى از تكنيك استفاده مىشود درست نيست . اشكال اين است كه : شما استفاده از تكنيك براى برادركشى را آيا محكوم مىكنيد يا نمىكنيد ؟ و آيا به طور مطلق محكوم است يا به طور نسبى ؟ اگر نسبى است پس چرا ديگران را به ترك آن دعوت مىكنى ؟ ممكن\r\n\r\n","description":"","footnote":"","page_name":" 711 ","page_number":711},
  {"content":"\r\n\r\nاست از نظر ديگران خوب باشد ، و اگر بنا باشد احكام نسبى باشد هيچ كس حق اعتراض ندارد و او ( هشترودى ) هم حق ندارد به استفاده از تكنيك در راه برادركشى اعتراض كند .\r\n\r\nعلت تفكيك حقيقت و اخلاق\r\nگفتيم كه ميان جاودانگى حقيقت و جاودانگى اصول اخلاقى تفكيك كردند و حق هم همين است كه تفكيك كنند . حال بايد ببينيم كه چرا حساب اخلاق را از [ حساب 
  ] حقيقت جدا كردند ؟ حقيقت عبارت است از اصلهاى نظرى و اخلاق عبارت است از اصلهاى عملى ، و به عبارت ديگر ، اخلاق داخل در حكمت عملى است و حقيقت داخل در حكمت نظرى است ، و اصول حكمت عملى را نمىشود داخل در حقيقت كرد ، زيرا حكمت نظرى بيان مىكند حقايق را آنچنانكه هستند و يا بودند ، يعنى اين حكمت نمايشگر واقعيت است آنچنانكه هست ، ولى حكمت عملى محدود به انسان است و بحث در آن مربوط به « چه بايد » هاست و آن اينكه انسان بايد اينجور رفتار كند يا آن‌جور رفتار كند ، يعنى ماهيت حكمت عملى ماهيت انشاء است ، ولى ماهيت حكمت نظرى ماهيت اخبارى است ، از واقعيت و نفس الامر خبر مىدهد ، لذا اين صحبت پيش مىآيد كه آيا مطابق با نفس الامر هست يا نه ؟ و اگر مطابق بود ، به طور جاودانه مطابق است يا نه ؟ ولى در اخلاق ، اخبار و مطابقت با واقع در كار نيست .\r\nدر كتابهاى خودمان بحث عقل عملى و عقل نظرى به عنوان دو عقل و دو قوه در انسان مطرح شده است و اين مسألهء عقل نظرى و عقل عملى و تفاوت اساسى آن دو يكى از مواردى است كه به نظر ما در كتابهاى ما به قدر كافى درباره‌اش بحث نشده است هرچند كه سرنخ خوبى در اين مورد به دست داده‌اند . آنچه كه دربارهء اين دو عقل بحث كرده‌اند ، جنبهء روانشناسى دارد كه در انسان دو قوه وجود دارد ، يكى به نام « عقل نظرى » و يك قوه ديگر به نام « عقل عملى » . بعد گفته‌اند عقل نظرى عبارت است از قوه‌اى كه در نفس هست و با آن قوه نفس مىخواهد عالم خارج از خودش را كشف كند ، و عقل عملى عبارت است از آن سلسله از ادراكات از آن جهت كه نفس مدبّر بدن هست و مىخواهد تدبير كند بدن را . به عبارت ديگر عقل عملى جنبهء\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nيلى البدنى نفس است و عقل نظرى جنبهء يلى ماوراء بدنى و يلى الربى نفس است ، و لهذا گفتند براى نفس انسان دو كمال است ، يكى كمال نظرى ( چون فلاسفه ماهيت و جوهر انسان را علم مىدانند و انسان كامل و كمال الانسان را در علم مىدانند ، به خلاف عرفا كه كمال نهايى انسان را علم نمىدانند و معتقدند انسان كامل انسانى است كه به حقيقت برسد ، به اينكه حقيقت را كشف كند ) ، [ و ديگر كمال عملى 
  ] . در مورد عقل عملى مىگفتند نفس از آن جهت كه مدبّر بدن است يك سلسله احكام دارد كه چگونه بدن را بهتر تدبير كند و اين « چگونه تدبير كند » مقدمه‌اى است براى اينكه چگونه كامل بشود ، و قدما مسألهء عدالت را برمىگرداندند به آزادى ، چون نفس از يك نظر نياز به بدن دارد و نمىتواند بدون آن به كمالهاى نظرى خود برسد ، ولى براى اينكه از بدن ، اين وسيله و اين مركب ، حداكثر استفاده را ببرد ، نفس بايد نوعى تعادل ميان قوا برقرار كند ، و آن قوه‌اى هم كه تعادل برقرار مىكند قوهء عاقله است . اگر بين قوا تعادل برقرار باشد ، نفس مقهور بدن نيست ، بدن مقهور نفس است ، و عدالت را عبارت مىدانستند از يك هيئت انقهاريّه‌اى از بدن نسبت به نفس ، و يك هيئت قاهريّه‌اى از نفس [ نسبت 
  ] به بدن . تا اين مقدار را قدماى ما مىگفتند . شايد دربارهء حكمت نظرى و حكمت عملى هيچ كس بيشتر از شيخ بحث نكرده باشد . شيخ در اول « الهيات » شفا حكمت را تقسيم كرده است به حكمت نظرى و حكمت عملى ، و در « منطق » شفا مفصلتر بيان كرده ، و شايد در مباحثات از همه جاها مفصلتر بحث كرده باشد ؛ و اين بحثهاى قديمى در مجموع يك زمينهء خوبى به دست داده است ، اما به قدر كافى بحث نشده است ، و حتى در مورد عقل عملى يك اجمالى در كار هست و از كلمات بعضىها استفاده مىشود كه عقل عملى را به عنوان يك قوهء ادراكى نفس تلقى كرده‌اند ، يعنى عقل ما دو قوهء ادراكى دارد ، يكى قوهء ادراك علوم نظرى و يكى قوهء ادراك علوم عملى . ولى از بعضى كلمات استفاده مىشود كه « عقل » در مورد عقل عملى و عقل نظرى به نحو اشتراك لفظى به كار مىرود و عقل عملى از سنخ عقل و ادراك نيست ، قوهء عمّاله است نه قوهء علّامه . در كلمات حاجى مطلب به اين شكل آمده است . پس اين مطلب درست در كلماتشان روشن نيست كه عقل عملى و عقل نظرى ، دو قوهء ادراكى هستند يا اينكه نه ، اين دو قوه يكى قوهء علّامه است و ديگرى قوهء عمّاله ، كه در اين صورت اطلاق عقل بر عقل عملى [ و عقل نظرى 
  ] از باب اشتراك لفظى است ، يعنى عقل عملى در واقع از سنخ عقل نيست .\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nقدماى ما حكمت عملى را كه شامل اخلاق هم هست اينجور تعريف مىكردند : علم به افعال اختيارى انسان از حيث اينكه چگونه بايد باشد و اينكه چطور اگر باشد على افضل و احسن و اكمل ما يمكن است . اين نوع تعريفى بود كه قدما مىكردند ، كه با يك مسأله‌اى كه در حكمت نظرى بود ( كه آن مسألهء نظام احسن و اكمل است كه آيا اين نظام موجود نظامى است كه على افضل و احسن و اكمل ما يمكن است يا نه ) تا اندازه‌اى شبيه مىشد . البته مسألهء نظام احسن دربارهء « هست و نيست » است ، ولى در مورد افعال اختيارى انسان بحث از « هست و نيست » نيست ، بحث دربارهء اين است كه چگونه بايد باشد و اينكه چگونه اگر باشد على احسن و افضل و اكمل ما يمكن است .\r\nعلماى جديد گاهى اينجور تعبير مىكنند و مىگويند : اخلاق علم چگونه زيستن است ؛ نه اينكه چگونه انسان زيست مىكند ، بلكه چگونه بايد زيست بكند . اين هم تقريبا همان مفهوم را مىرساند ولى با چند قيدى كه بايد به آن اضافه شود ؛ يكى اينكه « چگونه بايد زيست كند » چگونه بايد زيست كند كلّى است ، همچنانكه قدما هم كه مىگفتند « علم به اينكه افعال اختيارى انسان چگونه بايد باشد » مقصودشان چگونگى كلى بود ، يعنى يك دستورالعمل كلى براى همهء انسانها ، نه اينكه من بالخصوص چگونه بايد رفتار بكنم و آن ديگرى چگونه . پس كليتى [ بايد داشته باشد 
  ] كه براى همهء اينها محفوظ است . يك قيد ديگرى هم بايد به اين تعريف اضافه كرد و آن اينكه : اينها مىگويند اخلاق علم چگونه زيستن است . گاهى خود اينها هم يك قيدى به آن اضافه مىكنند كه با نظر قدما نزديكتر مىشود و آن اينكه مىگويند : چگونه انسان زيست كند كه زيستش داراى قداست و تعالى باشد . در مفهوم « اخلاق » يك نوع تقدس و تعالى و به اصطلاح « ارزش داشتن » خوابيده است ؛ چگونه انسان با ارزش زيست كند .\r\nيك امر ديگرى هم اگر در اينجا استطرادا ذكر شود بىفايده نيست و آن اينكه معمولًا مىگويند : « اخلاق علم چگونه زيستن است » . اين چگونگى ، هم شامل چگونگى رفتار مىشود و هم شامل چگونگى ملكات ؛ يعنى چگونه بايد رفتار كند و چگونه ملكاتى بايد داشته باشد تا با ارزش باشد . اما امروزه يك حرفى بالاتر از اين گفته مىشود كه در فلسفهء ما هم هست و آن اينكه [ بنا بر تعريفى كه در بالا ذكر شد 
  ] اخلاق فقط به كيفيت و چگونگى زيستن كار دارد ؛ يعنى ماهيت انسان مشخص\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nاست ، و معلوم است كه چيست ، ولى همين انسانى كه ماهيتش مشخص است ، چگونه بايد زيست كند و چه كيفياتى بايد داشته باشد كه آن كيفيات متعالى و مقدس است ، و چه كيفياتى اگر داشته باشد آنها رذيلت و پستى است . اما مىدانيم كه امروز مطلبى به نام « اصالت وجود » مطرح است كه از طرف اگزيستانسياليست ها عنوان شده و در كلمات مرحوم آخوند هم آمده است ، منتها اصالت وجودى كه مرحوم صدر المتألهين مطرح كرده است اصالت وجود به معناى عام است و اصالت وجودى كه اگزيستانسياليست ها مطرح كرده‌اند به معنى بالقوه بودن انسان و نامتعين بودن وجود انسان است كه از نظر تعين وجودى نامتعين‌ترين موجودات است . [ بنابر اين نظريه 
  ] افعال انسان ملكات انسان را مىسازد و ملكات انسان از نوع چگونگى و كيفيت نيست ؛ يعنى اين جور نيست كه انسان يك هويتى قطع نظر از ملكات دارد و ملكات عارض بر هويت انسان مىشوند ، بلكه اين ملكات سازندهء هويت انسان حتى ماهيت انسان مىشوند . اينها همان فعليت جوهرى وجود او هستند ؛ يعنى انسان با خلقها و خويهايى كه پيدا مىكند حتى « چه بودنش » تغيير مىكند ، و به يك تعبير دقيقتر اخلاق تنها علم چگونه بودن نيست ، علم « چه بودن » هم هست . « چگونه بودن » وقتى گفته مىشود ، به اين معنى است كه ماهيت ما معلوم است و اين مسأله مطرح مىشود كه اين چيستى مشخص و ثابت و اين وجود و ماهيت مشخص و محرز در همهء انسانها ، چگونه بايد باشد . اما طبق اين نظريه انسان با خلق و خوى خودش واقعيتش ساخته مىشود و ماهيتش تغيير مىكند و صورتش صورت ديگرى مىشود . پس اخلاق يك مقام عميقترى پيدا مىكند : صورت همهء انسانها يكى است و صورت انسانى است ، ولى واقعيت انسانها از نظر روحى تابع اخلاق و ملكاتى است كه داشته باشند ، و ممكن است افرادى به حسب صورت حدّ انسان بر آنها منطبق بشود ولى به حسب معنى حد يك حيوان ( خرسى و يا خوكى ، سگى ، پلنگى ) بر آنها صادق باشد و اگر كسى به چشم حقيقت بين بخواهد آن انسان را ببيند ، واقعيتش واقعيت انسان نباشد و به صورت ديگرى درآمده باشد .\r\nاكنون مىخواهيم مسألهء اخلاق و معيارهاى اخلاقى را از بيخ و بن مورد بررسى قرار داده و ببينيم واقع مطلب چيست ، و بحث را فقط به اخلاق به اصطلاح خاص خودمان اختصاص مىدهيم ، زيرا بحث احكام خيلى دامنه‌دار و وسيع است و به اين زوديها پايان‌پذير نيست و فروع گوناگونى از قبيل معاملات ، عبادات و نظاير آن دارد .\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nدر باب اخلاق ، اگر كسى قائل به جاويد بودن بشود ، ممكن است بيان جاويد بودنش به اين صورت باشد كه اخلاق را با آنچه كه اصطلاحا « حقيقت » مىناميم يكى بداند ، به اين معنى كه بگويد اخلاق خوب ، رفتار خوب ، به اين معناست كه اين اخلاق و اين رفتار در ذات خودش متصف به يك صفتى است كه آن صفت حسن است ؛ رفتار ديگرى در ذات خودش متصف به يك صفتى است كه آن صفت قبح است . پس هر فعلى يا داراى حسن ذاتى است و يا داراى قبح ذاتى ( البته ممكن است بگوييم بعضى از افعال نه داراى حسن ذاتى است ، و نه داراى قبح ذاتى ) . معناى اين حرف اين است كه حسن و قبح يك صفت عينى است در اشياء ، و ذاتى است در اشياء ، و ذاتى هم لا يتخلّف و لا يختلف ، و تا عالم عالم است حسن حسن است و قبح قبح . عقل هم به حكم بداهت عقلى كه جاى بم و لم در آن نيست حكم مىكند آنچه خوب است بايد انجام داد و آنچه بد است بايد ترك كرد . اين بيانى است كه براى جاويد بودن اخلاق ممكن است ذكر شود ، و معمولًا هم به همين ذاتى بودن حسن و قبح استناد مىشود و حسن و قبح به عنوان يك صفت عينى تلقى مىشود .\r\nاما اين مطلب را مىتوان مورد خدشه قرار داد . خود حكماى ما اگرچه اين مطلب را بحث نكرده‌اند ولى بناى كلامشان بر اين است ، مىبينيد كه در منطق استناد به حسن و قبح را از قبيل استناد به « مشهورات » مىدانند كه به درد جدل و خطابه مىخورد ، و حتى به اين نكته هم توجه شده است كه اين حسن و قبح‌ها نزد ملل و اقوام گوناگون مختلف است ، لذا مىگويند « كقبح ذبح الحيوانات عند اهل الهند » ولى بيش از اين بحث نمىكنند و نمىگويند چرا حسن و قبح را ما از مبادى برهان نمىگيريم ، و توضيح نمىدهند كه چرا با قضاياى رياضى فرق مىكند و ملاك اين فرق چيست ؟ همين‌قدر مىگويند حسن و قبح از احكام عقل عملى است ، ولى خوب ، معلوم است كه عقل عملى براى توسل به يك مقصود اين معانى را براى انسان مىسازد . به هر حال بيش از اين تشريح نكرده و توضيح نداده‌اند .\r\nدر ميان حكماى ما آن كسى كه از همه بيشتر در اين‌باره بحث كرده‌اند ، آقاى طباطبائى هستند در مقالهء ششم اصول فلسفه . اين را در قسمت اول ، ما پاورقى زده‌ايم و قسمت آخر را پاورقى نزديم ( به حكم عجله‌اى كه در كار بود ) و بعضى از قسمتهاى اين بحث براى ما قابل قبول نبود و نيست و به هر حال يك بحث بسيار اساسى و\r\n\r\n","description":"","footnote":"","page_name":" 716 ","page_number":716},
  {"content":"\r\n\r\nعميقى است « 1 » ، مقدارى به درد فلسفه مىخورد كه انديشه‌سازى ذهن را بيان مىكند ، و يك مقدار بيشترى به درد علم اصول مىخورد .\r\nايشان آمدند انديشه‌ها و فكرهاى اعتبارى و كيفيت پيدايش آنها را در آن مقاله مطرح كردند ، كه سزاوار كار و بحث و مناقشهء بيشتر مىباشد ، ولى در اينجا خلاصه‌اى از آن كه مربوط به اين بحث است بيان مىشود . حرف ايشان از اينجا شروع مىشود كه : يك قدرت و يك كار براى ذهن اين است كه انديشه‌هايى را كه از اشياء خارجى و عينى مىگيرد - كه انديشهء حقيقى است و ذهن در گرفتن آنها قدرت اختراع ندارد - بر يك واقعيت ديگر منطبق مىكند ، يعنى حد يك شئ را بر شئ ديگر منطبق مىكند ؛ به تعبير اصطلاحى و ادبى ، مجاز و تجوّز به خرج مىدهد . مجاز اين نيست كه يك لفظ را بردارند و به معناى ديگر به كار ببرند ، مثلًا لفظ شير را از معناى خودش منسلخ كنيم و در معناى يك فرد از افراد انسان كه شباهتى با آن داشته باشد ( رجل شجاع ) به كار بريم ؛ نه ، مجاز تصرف در معنى است نه تصرف در لفظ ، و در واقع مسأله به اين شكل است كه مثلًا زيد را مصداق معناى شير مىبينيم و بعد لفظ شير را در آن به كار مىبريم ، و اين كار در واقع يك نوع انشاء و ايجاد است كه ذهن انجام مىدهد . آقاى بروجردى ( ره ) در اين مورد يك تعبير خوبى داشتند ، مىگفتند وقتى مىگوييم : « رايت اسدا يرمى » در واقع يك جمله را بجاى دو جمله به كار برده‌ايم ، و كأنّه گفته‌ايم « رأيت زيدا ، و زيد مثل الاسد » و ايشان در باب مجاز همان حرف سكّاكى را قبول داشتند .\r\nاين حرفى است كه ايشان ( علامه طباطبائى ) در باب قدرت ذهن بر اعتبار و انشاء و فرض دارند ، يعنى چنين فرضى كه چيزى را مصداق چيز ديگر قرار دهيم با يك عنايت نه بىحساب .\r\nحرف ديگرى كه ايشان دارند و خيلى حرف خوبى است ( ولى تعميمى كه\r\n\r\n\r\n\r\n\r\n","description":"","footnote":"\r\n( 1 ) . اين بحث بدون شك يك ابتكار خيلى خيلى با ارزشى است ، نقصش فقط اين است كه اين يك مطلبى بوده كه ايشان شخصاً به آن رسيده‌اند و بعد هم فكر كردند و در آن پيش رفتند ، ولى آن را با كلمات قدماى خودمان مربوط نكردند كه معلوم شود ريشهء اين حرف در كلمات امثال شيخ در مورد عقل عملى و عقل نظرى چيست . اگر از حرفهاى آنها شروع مىكردند و بعد پيوند مىدادند با حرف خودشان ، بهتر بود ، و علت اينكه از كلمات فلاسفه قديم اين مبحث قطع شده است اين است كه ايشان از علم اصول به اين مطلب رسيدند نه از فلسفه ، و اولين الهام‌بخش ايشان هم حرفهاى مرحوم حاج شيخ محمد حسين اصفهانى بوده است در باب اعتباريات ، كه ايشان دنبالش را گرفته‌اند و رفته‌اند تا اينجا ، لذا آن را با حرفهاى فلاسفه ارتباط نداده‌اند .\r\n","page_name":" 717 ","page_number":717},
  {"content":"\r\n\r\nمىدهند براى ما قابل قبول نيست ) اين است كه مىگويند : موجود جاندار با موجود غير جاندار مانند گياه [ فرقشان اين است كه 
  ] حركت غير جاندار به سوى غايتش يك شكل و يك راه بيشتر ندارد و به طور جبرى به سوى مقصد خودش حركت مىكند ، طبيعت در همان مرحلهء طبيعى بودن خودش مجهز به وسائلى است كه به وسيلهء آنها جبرا به سوى مقصد خودش حركت مىكند . جاندار هم از لحاظ وجود طبيعى و جسمى در عالم خودش همين‌جور كه درخت به سوى غايت خودش به طور مستقيم حركت مىكند ، آن هم همين‌طور حركت مىكند ، ولى تجهيزات طبيعت به خودى خود كافى نيست كه در بسيارى از حركات حيوان را به سوى مقصد خودش ببرد ، اينجاست كه حيوان براى رسيدن به مقصد از دستگاه شعورى و ادراكى خودش استفاده مىكند و در واقع يك نوع هماهنگى پيدا مىشود ميان طبيعت عينى و تكوينى - يعنى طبيعت فاقد شعور - و دستگاه شعورى ، كه دستگاه شعورى عملى انجام مىدهد كه طبيعت را به مقصد خودش مىرساند ، ولى دستگاه شعورى براى يك سلسله مقاصد ديگر عمل مىكند و انسان مىپندارد كه ايندو تصادفا با يكديگر منطبق مىشوند .\r\nطبيعت ادراكى انسان و حيوان به اين شكل است كه همين كه يك چيزى را تصور و ادراك مىكند يك ميل و شهوت در او پيدا مىشود و يك نوع لذت از رسيدن به آن و يك نوع المى از نرسيدن به آن برايش پيدا مىشود ، و بعد به انگيزه‌اى - انگيزهء ملتذ شدن ، نجات دادن خود از الم - به دنبال آن مىرود . مثلًا احساس گرسنگى مىكند و در اثر تجربه‌اى كه از لذت غذا خوردن دارد ، براى رسيدن به آن لذت به دنبال غذا مىرود ، ولى در عمل ضمنا طبيعت هم به مقصد خودش رسيده است . طبيعت كمبودهايى پيدا كرده و نياز به « بدل ما يتحلّل » دارد . با خوردن غذا هدف شعورى خورنده كه تنها لذت بود حاصل مىشود ، و در ضمن بدل ما يتحلّل هم براى طبيعت تأمين مىشود . پس هر دو ، كار خودشان را انجام مىدهند ؛ خورنده لذت مىبرد و طبيعت هم ما يحتاج خودش را تأمين مىكند . ولى آيا اين دو كار با هم به كلى بىارتباطند و تصادفا با يكديگر منطبق شده‌اند ؟ ممكن بود مطلب به گونهء ديگرى واقع شود ، مثلًا خورنده از خوردن سنگ لذت ببرد و معده نياز به مواد ديگر داشته باشد ولى تصادفا اينجور شد كه خوردنيهاى لذيذ براى خورنده اتفاقا به درد طبيعت و جسم خورنده هم مىخورد و نياز او را رفع مىكند ؟ آيا مطلب از اين قرار است ؟ يا نه ، هيچ تصادفى در كار نيست و يك وابستگى وجود دارد ، منتها يكى از ايندو اصل است و\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nديگرى فرع ؛ حالا اصل قوهء ادراكى است كه مىخواهد لذت ببرد و از رنج گرسنگى رهايى پيدا كند ، ولى براى رسيدن به اين هدف يك دستگاهى هم لازم است كه در راه رسيدن به لذت با دستگاه ادراكى همكارى كند و غذا را هضم و جذب كند تا زمينه براى خوردنها و التذاذهاى بعدى فراهم شود ؟ يا قضيه برعكس است ، طبيعت بايد به مقصد خودش برسد ، و شخص را مسخر كرده‌اند و در خدمت آن قرار داده‌اند ؟ در اينكه يك تناسب و هماهنگى شديدى در كار هست [ جاى ترديد نيست 
  ] و لهذا هر حيوانى لذت مىبرد از آنچه كه طبيعت به آن نياز دارد و طبيعت هم به همان نياز دارد كه لذت‌بخش است . مثلًا زن كه مجهز به دستگاه شير و زاييدن است ، از همين كارها لذت مىبرد ، در صورتى كه حتى تصور زاييدن براى مرد [ ناراحت كننده است 
  ] . اين يك حسابى است در كار . حيوانى كه تخم مىكند از تخم گذاشتن لذت مىبرد و آن كه مىزايد از زاييدن . يك چنين هماهنگى شديدى در كار هست « 1 » . اين اشتباه است كه تصور شود غايت داشتن مخصوص ذىشعور است و وقتى گفته مىشود طبيعت غايت دارد ، اشكال شود مگر طبيعت ذىشعور است ؟ غايت داشتن دستگاه شعورى به تبع غايت داشتن طبيعت است . غايت داشتن طبيعت به اين است كه حركت مىكند به سوى كمال خودش . به قول شيخ شعور داشتن ، غير ذى غايت را ذى غايت نمىكند ، غايت داشتن به ذات خود شئ مربوط است ، منتها يك وقت شعور به غايت دارد و يك وقت شعور به غايت ندارد .\r\nايشان ( علامه طباطبائى ) مىگويند : عالم اعتبار از همين جا شروع مىشود ، و طورى هم تعبير مىكنند كه انديشه‌هاى اعتبارى در موجودات زنده مطلقا [ انسان و غير انسان 
  ] وجود دارد ، و همين تعميم است كه براى ما قابل قبول نيست . ايشان مىگويند : رابطه‌اى است ميان طبيعت و غايات خودش كه اين رابطه ، رابطهء وجوب و\r\n\r\n\r\n\r\n\r\n","description":"","footnote":"\r\n( 1 ) . اشكال : هميشه اينجور نيست كه بين لذت و نياز طبيعت هماهنگى باشد ، چه بسيار لذتهايى كه به زيان طبيعت تمام مىشود و آن را از كمال خودش دور مىكند .\r\nجواب : موارد انحرافى مورد نظر نيست ، بخصوص در انسان كه به حكم عقل كار مىكند . منظور اين است كه به طور اجمال يك هماهنگى در حدى كه نمىشود آن را حمل بر تصادف كرد وجود دارد ، نه موارد استثنائى مثل حال بيمارى كه به دوا احتياج هست ولى لذتى از خوردن آن به دست نمىآيد ، كه آن هم از يك نوع تضاد ميان دو مقتضى پيدا مىشود كه حالا خودش باز تفصيلى دارد . حيوان از دوا خوردن خودش لذت مىبرد چون به حكم غريزه كار مىكند ولى انسان كه به حكم عقل كار مىكند لذت نمىبرد . از تفصيل اين مطلب صرف‌نظر مىكنيم .\r\n","page_name":" 719 ","page_number":719},
  {"content":"\r\n\r\nضرورت است ، وجوب و ضرورتى از نوع وجوب و ضرورت عينى و تكوينى و فلسفى كه ميان هر علت با معلول خودش هست ، ولى انسان در عالم اعتبار خودش مىآيد همان وجوب عينى را كه در طبيعت در مقابل امكان و امتناع قرار دارد ، ميان دو چيز كه واقعاً ميان آنها اين رابطه برقرار نيست [ اعتبار مىكند 
  ] ؛ همان‌گونه كه حد شير را به انسان شجاع مىدهد ، اينجا هم مىآيد آن حد وجوب را كه در طبيعت عينى [ وجود دارد ، ميان خود و هر فعل اختيارىاى كه تصديق به غايت و فايدهء آن كرده اعتبار مىكند ؛ و 
  ] معتقدند اين « بايد » در هر فعل اختيارى حيوان ذىشعور وجود دارد .\r\nايشان مىگويند : چنين اعتبارى در اينجا پيدا مىشود . « خوب است » هم بيش از اين نيست . وقتى مىگوييم « بايد انجام دهم » ، « خوب است » هم از همين انتزاع مىشود . البته حالا بايد ديد كه « خوب است » از « بايد » انتزاع مىشود يا بالعكس ؟ ولى چون « بايد » را اولين اعتبار مىدانند « خوب است » از آن انتزاع مىشود . اين « خوب است » در واقع بيان كنندهء يك نوع ملايمت است . اين هم در واقع مثل اين است كه حسنهاى واقعى و عينى را انسان اعتبار مىكند . در اين جاها يك حسنها و زيباييهاى حسى در خارج وجود دارد كه انسان به سوى آنها كشيده مىشود ، بعد در مورد غايت يك فعل كه انسان تصور مىكند آن را ، اين « بايد » را ميان خود و آن فعل و غايت برقرار مىكند . اينجا اين مفهوم خوبى باز يك مفهوم نسبى است ، زيرا « خوب است » يعنى براى من خوب است . اين جز رابطه ميان خود [ و آن شئ 
  ] و ملايمت ميان خود و آن شئ [ چيز ديگرى نيست 
  ] و ملايمت يك امر اضافى و نسبى است .\r\nقدما قائل به اين « بايد » يا به تعبير ديگر « فرمان » نبودند ، آنها فقط مىگفتند انسان فايدهء شئ را احساس مىكند يا تصور مىكند و بعد فايده شئ را تصديق مىكند ، بعد از آن ميل به آن شئ پيدا مىشود ، بعد عزم و جزم پيدا مىشود و بعد مراتب ديگر پيدا مىشود كه مرحلهء آخرش مرحلهء اراده است . ولى اين مطلب را كه يك حكم انشائى هم در اينجا هست [ ديگر قائل نبودند 
  ] . ايشان اين مقدمات را قبول دارند ولى آن چيزى كه برايش نقش اساسى قائل هستند همان حكم است ، حكمى كه نفس مىكند ، نه حكم به صورت يك حكم نظرى كه قدما به آن مىگفتند « تصديق به فايده » ، بلكه حكم انشائى . آن مسألهء عمده‌اى كه ايشان روى آن تكيه دارند اين است كه در هر فعل اختيارى هميشه يك حكم انشائى و اعتبارى و فرمان وجود دارد : بايد چنين كرد و نبايد چنان كرد ، و همين « بايد » است كه انسان را وادار مىكند كه دنبال مقصد\r\n\r\n","description":"","footnote":"","page_name":" 720 ","page_number":720},
  {"content":"\r\n\r\nطبيعى برود ؛ و ايشان در نهايت امر همهء اراده‌ها را به علم منتهى مىكنند . اين يك بحثى بوده كه مثل خيلى كارهاى ديگرشان يك فكرى برايشان برق زده و بعد همان را دنبال مىكنند بدون اينكه دنبال حرفهاى ديگران در اين زمينه بروند و ببينند ديگران در اين مورد چه گفته‌اند . حتى در امورى كه به كارها و حرفهاى ديگران مربوط مىشود [ نيز دنبال سخن آنها نمىروند 
  ] . حتى يك بار به خود ايشان هم گفتم اين حرفى كه شما در اينجا مىگوييد با حرفى كه قدما در باب فرق حكمت عملى و حكمت نظرى گفته‌اند يا حرفى كه آنها تصريح مىكنند و مىگويند حسن و قبح اعتبارى است [ موافق است 
  ] . قدماى ما وقتى با متكلمين طرف مىشوند ، براى برهان يك نوع مبادى ذكر مىكنند ، و وقتى براى خطابه و جدل مبادى ذكر مىكنند از حسن و قبح‌ها نام مىبرند و تصريح مىكنند كه از حسن و قبح در مبادى برهان نمىشود استفاده كرد ، و حسن و قبح را جزء مشهورات مىشمارند و به « قبح ذبح الحيوانات عند اهل الهند » مثال مىزنند . اگر انسان در سراسر فلسفه بگردد به يك مسأله نظرى برخورد نمىكند كه براى اثبات آن به حسن و قبح استناد شده باشد ، به خلاف متكلمين كه براى همهء حرفهايشان به حسن و قبح تمسك مىكنند ، مثلًا مىگويند قاعدهء لطف حسن است و فلان چيز بر خداوند قبيح است ، اين واجب است بر او و امثال اينها . فلاسفه اصلا اينها را امور اعتبارى مىدانند و در مسائل نظرى استدلال به وسيلهء آنها را جايز نمىدانند و اين نشان مىدهد كه آنها هم مثل آقاى طباطبائى كه خوبى و بدى را اعتبارى مىدانند ، آنها هم اعتبارى مىدانستند و نظرشان همين بوده است .\r\n\r\nشباهت نظريهء علامهء طباطبائى با نظريهء راسل\r\nموضوع ديگرى كه در اينجا هست و به حرف ايشان اهميت بيشترى مىدهد اين است كه كسانى مثل راسل كه يك فلسفهء نوى ( به اصطلاح خودشان ) در دنياى امروز آورده‌اند ، تمام حرفشان به همين يك حرف برمىگردد و بدون شك آقاى طباطبائى از حرف آنها اطلاع نداشته‌اند ، و حتى خود من هم وقتى اصول فلسفه را مىنوشتم توجه نداشتم كه حرفى كه ايشان دربارهء علوم عملى و علوم اخلاقى دارند ، يك فلسفهء بسيار جديدى است و آخرين نظريه‌اى كه امروزه دربارهء اخلاق مىدهند همين حرف آقاى طباطبائى است و شايد تكوّن اين فكر براى ايشان در حدود چهل سال پيش در نجف ،\r\n\r\n","description":"","footnote":"","page_name":" 721 ","page_number":721},
  {"content":"\r\n\r\nمقارن با به وجود آمدن اين فكر براى اروپاييان بوده و در هر صورت قطعا ايشان از نظريهء آنها مطلع نبوده‌اند . در ميان متجددين ، اين راسل است كه آمده و اين حرف را شكافته است و اگر انسان تاريخ فلسفه راسل را مطالعه كند ، مخصوصاً آنجا كه راجع به نظريهء افلاطون بحث مىكند ، [ نظر او روشن مىشود 
  ] .\r\nافلاطون در باب اخلاق يك سخنى گفته است كه در عين اينكه سخنش عالى است ولى از نظر او حكمت نظرى و حكمت عملى يك‌جورند و هر دو را با يك چشم ديده است ، چون او آمده است مسألهء خير را در اخلاق مطرح كرده و گفته است اخلاق اين است كه انسان طالب خير باشد و خير خود يك حقيقتى است مستقل از نفس انسانى و بايد خير را شناخت ؛ يعنى مطلوب انسان در باب اخلاق و در باب حقيقت يكى است ، مثل رياضيات كه دربارهء اعداد بحث مىكند كه مستقل از ذهن ما يك نحوه وجودى دارند ، يا پزشك كه دربارهء پزشكى بحث مىكند ، مستقل از ذهن او جريانى در خارج هست ، و همچنين علوم ديگر . از حرف افلاطون برمىآيد كه خير اخلاقى يك امرى است كه مستقل از وجود انسان وجودى دارد و انسان فقط بايد آن را بشناسد همچنانكه هر حقيقتى را بايد بشناسد « 1 » . در اينجا راسل حرف خودش را مىزند و مىگويد : ما مسألهء اخلاق را بايد بشكافيم و ببينيم چه از آب درمىآيد . افلاطون چه فكر كرده است كه مىگويد « خير » در ماوراء وجود ما وجود دارد . آن وقت خودش تحليل مىكند و تحليل او عين تحليل آقاى طباطبائى درمىآيد ، مىگويد : اصلا خوبى و بدى يك مفهوم نسبى است ، يك امرى است كه در رابطهء انسان با اشياء مطرح است . مثلًا وقتى ما يك هدف و مقصدى داريم و مىخواهيم به آن مقصد برسيم ، بعد مىگوييم فلان چيز خوب است ، يعنى چه ؟ يعنى براى رسيدن به آن مقصد بايد از اين وسيله استفاده كنيم و همين « بايد استفاده كنيم » معناى « خوب است » مىباشد ، نه اينكه خوبى يك صفتى است واقعى در آن شئ . افلاطون خيال كرده است خوبى و خيريت در اشياء وجود دارد ، مثل سفيدى و كرويّت و نظاير آن ، در صورتى كه در اشياء وجود ندارد . مثلًا وقتى مىگوييم « راستى خوب است » اين بسته به مقصدى است كه ما براى خودمان\r\n\r\n\r\n\r\n\r\n","description":"","footnote":"\r\n( 1 ) . از اينجا معلوم مىشود كه قدماى ما يك نوع تلفيق مىكردند ميان حرفهاى گذشتگان ، يك قسمت حرفهاى خوب را مىگرفتند و حرفهاى نادرست را دور مىريختند بدون اينكه توضيح بدهند كدام حرف را گرفته‌اند و كدام را دور ريخته‌اند . در مورد اخلاق هم بسيارى از حرفهاى افلاطون را گرفتند ولى اين حرف افلاطون را نگرفتند و دور ريختند و دور ريختنى هم بود .\r\n","page_name":" 722 ","page_number":722},
  {"content":"\r\n\r\nتعيين كرده‌ايم ، يعنى براى وصول ما به آن مقصد معين خوب است ، يعنى بايد استفاده بشود . البته نه اينكه براى همه خوب است ، بلكه تنها براى كسى كه چنين مقصدى دارد ، و الّا اگر كسى مقصدى خلاف اين مقصد داشته باشد ، براى او خوب نيست . اينجاست كه راسل و ديگران كه آمدند تحليل منطقى كردند ، در اخلاق كه تحليل كردند ، رسيدند به اينكه اصلا خوبى و بدى [ نسبى است 
  ] و اشتباهى كه فلاسفه از قديم تا به امروز دچار آن شده‌اند اين است كه خيال كرده‌اند مسائل اخلاقى هم مثل مسائل رياضى و طبيعى است و درباره مسائل اخلاقى به گونه‌اى انديشيده‌اند كه در مسائل رياضى و طبيعى مىانديشند ؛ مثلًا همان‌طور كه در طبيعت كاوش مىكنيم كه ببينيم مغناطيس فلان جور هست يا نيست ، در اخلاق هم مىخواهند ببينند كه فلان كار خوب هست يا نيست ؛ يعنى فكر كردند كه خوبى و بدى هم يك چيز كشف كردنى است و حال آنكه مسألهء بايدها و خوبها و بدها در واقع بيان كنندهء رابطهء انسان با يك فعل معين است و ناشى از احساسات انسان است ؛ يعنى طبيعت يك غايتى را مىخواهد ، بعد انسان در دستگاه شعور و ادراكش متناسب با آن خواسته يك احساساتى پيدا مىكند ، آن وقت همان چيزى را كه مطلوب طبيعت است ، در احساسات خودش مىخواهد ، و آخرش برمىگردد به اينكه « من دوست دارم » و وقتى مسألهء « من دوست دارم » است ، دليل نمىشود كه ديگرى هم همين‌جور دوست داشته باشد ، ديگرى ممكن است چيز ديگرى را دوست داشته باشد . پس براى من يك چيز خوب است و براى ديگرى چيز ديگر ، براى مردم زمان گذشته آنچه كه دوست داشتند خوب بود و براى مردم زمانهاى بعد چيزهاى ديگر .\r\nالبته نتيجهء اين حرف اين نيست كه اخلاق به طور كلى بىحقيقت است ، بعداً توضيح مىدهيم .\r\nاينها به نظر خودشان يك حرف بسيار بسيار جديدى پيدا كردند ، كه الآن در فلسفهء اروپا اين حرف به شدت مطرح است و مورد قبول واقع شده و نزد آنها همهء نظريات اخلاقى ، نظريهء افلاطون و ارسطو و كانت و اينها منسوخ شده و آخرش رسيده‌اند به همين نظريه ، و گفتيم كه كم و بيش در كلمات حكماى اسلامى خودمان هم اين قضيه مطرح است و نقص كار آقاى طباطبائى اين است كه اين را به حرف قدماى خود ما مربوط نكرده‌اند .\r\nآقاى حائرى مىگفتند يكى از سؤالاتى كه از ايشان امتحان كردند همين مسأله\r\n\r\n","description":"","footnote":"","page_name":" 723 ","page_number":723},
  {"content":"\r\n\r\nبود كه رابطهء علوم نظرى با علوم عملى چه رابطه‌اى است ، چون علوم نظرى با علوم عملى ارتباط دارند ، بيگانه نيستند ، به اصطلاح امروز علوم نظرى جهان‌بينى است و علوم عملى ايدئولوژى ، مثل منطق ديالكتيك و فلسفه مادى ماركسيستها كه جهان‌بينى آنهاست و ايدئولوژى آنها بر اساس اين جهان‌بينى است . حالا چطور از مقدماتى كه سنخشان سنخ حقيقت است مىتوانيم نتيجه‌اى بگيريم كه سنخ آن از سنخ انشاء است ، [ بحث ديگرى است 
  ] . در مقدمات اگر اخبار باشد ، نتيجه هم اخبار باشد اشكالى نيست ، مثلًا مىگوييم : « الف مساوى ب است و ب مساوى ج ، پس الف مساوى ج است » . اما در اينجا به اين صورت در مىآيد : « الف مساوى ب است و ب مساوى ج ، پس بايد چنين باشد » . چطور مىشود از مقدمات اخبارى نتيجه‌اى بگيريم كه انشاء باشد ؟ آيا چنين قياسى داريم كه مقدمات آن قياس ، خبر باشد و نتيجه‌اش انشاء ؟ نمىخواهيم بگوييم نيست ، اگر هست تحليلش چيست ؟ خلاصه ، مقصود اين است كه اين مسأله در اروپا به شدت مطرح است . از اينجا راسل و امثال راسل اين نتيجه را مىگيرند كه اصلا اصول اخلاقى جاودان معنى ندارد .\r\n[ به هر حال 
  ] برتراند راسل از كسانى است كه در فلسفهء تحليل منطقى خود به همين نتيجه كه آقاى طباطبائى رسيده‌اند رسيده است . وى در كتاب تاريخ فلسفه ضمن تشريح نظريهء افلاطون دربارهء عدالت و اعتراض معروف تراسيماخوس كه به افلاطون مىگويد « عدالت جز منافع اقويا نيست » مىگويد : اين نظر ، مسألهء اساسى اخلاق است و سياست را دربر دارد و آن اين است كه آيا براى تميز دادن خوب از بد ، معيارى جز آنچه كه به كار برندهء اين كلمات مىخواهد ، وجود دارد ؟ اگر چنين معيارى وجود نداشته باشد بسيارى از نتايجى كه تراسيماخوس گرفته است اجتناب ناپذير است ، اما چگونه مىتوان گفت چنين معيارى وجود دارد ؟\r\nو باز در جاى ديگر مىگويد : اختلاف ميان افلاطون و تراسيماخوس حائز اهميت بسيار است . افلاطون مىپندارد كه مىتواند اثبات كند كه جمهورى مطلوب وى خوب است . يك نفر دمكرات كه به عينيت اخلاق معتقد باشد ممكن است بپندارد مىتواند اثبات كند كه جمهورى افلاطون بد است . اما كسى كه موافق تراسيماخوس باشد خواهد گفت بحث بر سر اثبات يا رد نيست و اصلا قابل اثبات ورد نيست ، بحث فقط بر سر اين است كه شما دوست داريد يا نه ؟ شما مىگوييد خوب است ، يعنى من اين را مىپسندم . اين مثل مسائل سليقه‌اى است . يكى فلان خورش را دوست دارد\r\n\r\n","description":"","footnote":"","page_name":" 724 ","page_number":724},
  {"content":"\r\n\r\nمىگويد آن خورش خوب است و يكى خورش ديگر را دوست دارد مىگويد آن خوب است . حالا حق با كيست ؟ با هر دو ، هر كدام خورش معينى را دوست دارند ، حكم به خوبى همان مىكنند . در اينجا يك خوب مطلقى نداريم كه با آن بسنجيم و حكم به صواب يكى و خطاى ديگرى بكنيم .\r\nبعد مىگويد اگر دوست داريد ، براى شما خوب است و اگر دوست نمىداريد ، براى شما بد است ؛ اگر عده‌اى دوست بدارند و عده‌اى دوست ندارند نمىتوان به موجب دليل حكم كرد ، بلكه بايد به زور متوسل شد ، همين كه مىگويند عدالت مال اقوياست . وقتى عده‌اى اين را دوست دارند و عده‌اى ندارند ، هر كه آمد با زور آن مطلوب خودش را تحميل كرد ، آن مىشود قانون ، يا زور آشكار يا زور پنهان .\r\nخلاصهء سخن راسل اين است كه : مفهوم خوب و بد ، بيان‌كنندهء رابطه ميان شخص انديشنده و شئ مورد جستجوست ، اگر رابطه رابطهء دوست داشتن باشد آن را « خوب » مىخوانيم و اگر رابطه رابطهء نفرت داشتن باشد آن را « بد » مىخوانيم و اگر نه دوست داشتن باشد نه نفرت داشتن ، آن شئ نه خوب است و نه بد .\r\nپاسخ راسل اين است كه اولًا بايد ريشهء دوست داشتن را به دست آوريم كه چرا انسان چيزى را دوست مىدارد و چيزى را دوست نمىدارد . انسان چيزى را دوست مىدارد كه آن چيز براى حيات او ولو از جنبهء خاص مفيد و نافع باشد . به عبارت ديگر طبيعت همواره به سوى كمال خود مىشتابد و براى اينكه انسان را در آنچه به وسيله اراده و اختيار صورت مىگيرد وادار به عمل نمايد شوق و علاقه و دوستى را در او تعبيه كرده است ، همچنانكه مفهوم بايد و نبايد و خوب و بد را تعبيه كرده است .\r\nطبيعت همچنانكه به سوى كمال و مصلحت فرد مىشتابد ، به سوى كمال نوع و مصلحت نوع نيز مىشتابد . اساسا كمال فرد در قسمتهايى ، از كمال نوع مجزا نيست . در امورى كه كمال نوع است و كمال فرد در كمال نوع است قهراً نوعى دوست داشتن‌ها كه همهء افراد در آنها على السويه هستند در همه افراد به صورت يكسان وجود پيدا مىكند . اين دوست داشتن‌هاى متشابه و يكسان و كلى و مطلق ، معيار خوبيها و بديها ( كلى ) هستند . عدالت و ساير ارزشهاى اخلاقى همه امورى هستند كه طبيعت از نظر مصالح نوع و كمال نوع به سوى آنها مىشتابد و براى رسيدن به آنها از طريق فعل اختيارى ، علاقه به اين امور را در نفس همهء افراد به وجود آورده و به موجب آن علاقه ، بايدها و نبايدها به صورت يك سلسله احكام انشائى كلى در نفس به وجود مىآيد . پس\r\n\r\n","description":"","footnote":"","page_name":" 725 ","page_number":725},
  {"content":"\r\n\r\nبراى اينكه معيارى كلى در اخلاق داشته باشيم ضرورتى نيست خوبى و بدى را از قبيل سفيدى و سياهى و يا كره بودن و مكعب بودن امور عينى بدانيم . راسل به اصل من دوست دارم به عنوان يك فرد ، آن هم يك فردى كه فقط به منافع مادى و جسمانى مىانديشد ، توجه كرده است ، اما به اصل من دوست دارم براى خودم به عنوان فردى كه كرامت والاى روح خود را احساس مىكند ، يا اصل من دوست دارم به عنوان فردى كه مصالح نوع را دوست مىدارد ، توجه نكرده است .\r\n\r\nاعتبار استخدام\r\nبعد ايشان يك حرف ديگرى مىزنند كه خيلى هم آن را در جاهاى مختلف مثل تفسير الميزان تكرار مىكنند و آن اين است : يك اعتبار از اعتبارات ، اعتبار استخدام است و آن اين است كه انسان يك رابطه‌اى دارد با قوا و اعضاى خودش كه اين رابطه رابطهء عينى و تكوينى و واقعى است . اينكه قوهء دست ما در خدمت ما هست ، خود اين يك امر تكوينى است يعنى واقعا و تكوينا در خدمت من هست . تمام اجزاء وجودى انسان مملوك واقعى انسان است و واقعا در خدمت انسان است .\r\nبعد مىگويند : همين‌جور كه اين دست مال اوست ، اين ماده و اين و آن را هم مال خودش مىداند ، همين‌جور هر مادهء خارجى براى انسان شكل يك ابزار و يك وسيله را پيدا مىكند ؛ يعنى به همه چيز توسعه مىدهد و اين توسعه همان اعتبار است ، و حد آنچه را كه واقعيتش محدود به وجود خودش است توسعه مىدهد به اشياء ديگر ؛ و اين‌گونه اعتبار را هم يك امر غريزى براى انسان مىدانند و بعد مىگويند : اين اعتبار اختصاص به مواد خارجى و جمادات و نباتات و اينها ندارد ، انسان به هر انسانى هم به چشم استخدام نگاه مىكند ؛ و اين را هم يك اعتبار عمومى و يك امر فطرى براى انسان مىدانند كه انسان بالطبع استثمارگر آفريده شده است ؛ بعد مسائل اجتماعى و اخلاقى را به حكم يك اصل ثانوى مىخواهند بپذيرند ، كه اتفاقا در اين مقاله راجع به اين مطلب بحث نكرده‌اند ولى در تفسير الميزان ذيل آيهء 213 از سورهء بقره  « كانَ النَّاسُ أُمَّةً واحِدَةً . . . »  بحث كرده‌اند و شايد بين گفته‌هاى ايشان در جاهاى مختلف اختلاف هم وجود داشته باشد .\r\nدر اينجا مىخواهند بگويند استخدام يك امر فطرى است ، در عين حال عدالت\r\n\r\n","description":"","footnote":"","page_name":" 726 ","page_number":726},
  {"content":"\r\n\r\nاجتماعى هم يك امر فطرى است ، ولى اين فطرتى است كه با فطرت ديگر تعديل شده ، كه يك فطرت را كنار فطرت ديگر قرار داده‌اند و يك امر فطرى يك امر فطرى ديگرى را تعديل مىكند ؛ و گاهى در تفسير تصريح مىكنند كه انسان مدنىّ بالطبع نيست بلكه مدنىّ بالتبع است . در اينجا مىگويند انسان مدنىّ بالطبع است ولى طبعى كه اينجا مىگويند همان تطبّعى است كه جاهاى ديگر مىگويند ، يعنى قبول ندارند اين مطلب را كه انسان به حسب غريزه اجتماعى آفريده شده باشد ، اجتماعى بودن را نتيجهء تعادل و تزاحم دو غريزه مىدانند . در اين جهت حرف ايشان تا اندازه‌اى شبيه حرف پيروان نظريهء تكامل و داروينيستهاى امروز مىشود كه اصل در انسان و حيوان تنازع است . همين اصل استخدام بالاخره صورت محترمانه‌اى از تنازع بقاست كه اصل در انسان تنازع است و تعاون در اثر تنازع پيدا شده است ؛ انسان به حسب غريزه براى بقا تنازع مىكند ، ولى دشمن كه هميشه يك چيز نيست ، چند تا انسان وقتى در مقابل دشمن مشترك قرار مىگيرند ، با عقل خودشان احساس مىكنند كه به تنهايى نمىتوانند با او معارضه كنند و يگانه راه تقاومشان همدست شدن با ديگران است و از اينجاست كه اساس تعاون به وجود مىآيد ، مثل پيمانهاى سياسى كه دولتها با يكديگر مىبندند . اين پيمانها كه روى حس انسانى نيست ، تنها براى دفع خطر مشترك است ، و در حقيقت اين تعاون ناشى از تنازع است ، و لهذا دشمن مشترك كه از بين برود جنگ بين دوستها شروع مىشود ، و باز پس از مدتى ميان گروه غالب اختلاف پيدا مىشود و جنگ در مىگيرد و همچنين ؛ و اگر در نهايت امر دو نفر باقى بمانند ، بين آنها هم جنگ واقع مىشود . و هرچه كه دستورهاى اخلاقى در مورد تعاون و دوستى و يگانگى و اينها داريم ، اگر ريشه‌اش را بگرديم از تنازع ناشى مىشود ، و معنايش اين است كه اگر مىخواهى در مقابل دشمن باقى بمانى ، راهش راستى و درستى و نظاير اين دستورات است . اين حرف پيروان نظريهء تكامل است و مىشود چنين حرفى را از كلمات ايشان ( علّامه طباطبائى ) استنباط كرد . هرچند صريحا چنين حرفى را نزده‌اند ولى لازمهء حرفشان اين است .\r\n\r\nاشكال\r\nيك خدشه يا توضيح و تفسيرى در اينجا هست و آن اينكه اين اصل استخدامى\r\n\r\n","description":"","footnote":"","page_name":" 727 ","page_number":727},
  {"content":"\r\n\r\nكه ايشان در مطلق جانداران قائل هستند قابل قبول نيست . ما هم در پاورقيهايى كه در آنجا نوشتيم مطلب را طورى طرح كرديم كه چنين تعميمى در آن نبود . در انسان هم ، در همهء افعال اختيارىاش نيست ، در پاره‌اى از افعال اختيارى انسان يعنى آنهايى كه با فكر و انديشه انجام مىدهد صادق است . در اينجاست كه مسألهء بايد و نبايد و مفهوم حسن و قبح عقلى جريان دارد . ولى انسانى كه به مرحلهء رشد نرسيده باشد ، مثل كودكى كه شير مىخورد ، كارهايش به كارهاى طبيعى و غريزى شبيه‌تر است ، بلكه حقيقتا هم غريزى است . حيوان علىرغم آنچه گفته‌اند كه متحرك بالاراده است مسامحة ، متحرك بالميل است . انسان رشد يافته است كه متحرك بالاراده است . ميان اراده و عقل از يك طرف ارتباط است ، و ميان ميل و شهوات از طرف ديگر . ميل يك حالت انفعالى است . حيوان يا انسان كه از روى ميل كارى را انجام مىدهد ، به هر اندازه كه تحت تأثير ميل باشد و با ميل آن كار را بكند ، آگاهى و فكر و عقل و اينها كنار مىروند و بيشتر حالت غير اختيارى پيدا مىكند . مثلًا انسان وقتى غذايى را مىبيند ميل به آن پيدا مىكند ، دست مىبرد به سوى آن غذا ، مثل اين است كه از بيرون يك رابطه‌اى با انسان برقرار شده است كه انسان را مىكشد به سوى خودش . برعكس ، وقتى انسان كارى را با اراده انجام مىدهد ، خودش [ را 
  ] از بيرون مىبرد و از درون خودش تصميم مىگيرد . مثلًا اگر ميل به غذايى داشت ، با خودش حساب مىكند كه خوردن اين غذا چه عوارضى به‌بار خواهد آورد ، و با اينكه غذاى ديگر نامطلوب است با اراده به سوى آن دست دراز مىكند ، در صورتى كه ميل به غذاى ديگر داشت ، ولى اراده خود را جمع مىكند . اراده حالت « خود را از بيرون جمع كردن » دارد و لذا اراده مساوى است با آزادى . عقل و اراده ، انسان را از كشش ميلها آزاد مىكند و به خود متكى مىكند و با فكر علىرغم ميل خودش رفتار مىكند . البته ممكن است ميل و اراده در يك مورد جمع شوند ، يعنى هم به يك چيزى ميل باشد و هم به حكم عقل باشد « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : در جايى كه ميل پيدا مىشود و [ انسان 
  ] دست مىبرد ، آيا اصلًا اراده نيست ، يا هست ولى سريع است ؟\r\nجواب : ارادهء ضعيفى است . من نمىگويم هيچ چيز وجود ندارد ، مقصود اين است كه روشن شود اراده و ميل دو چيز است و انسان هرچه محكوم ميل باشد اراده در او ضعيف‌تر است . اين حرفى كه حاجى و حتى خود آخوند ( البته در بعضى جاها ، زيرا در جاهاى ديگر خلاف آن را گفته ) و حتى شيخ هم گفته كه اراده و شوق يكى است [ حرف درستى نيست 
  ] . ولى در جاهاى ديگر تصريح مىكنند ، خود شيخ هم تصريح مىكند كه اراده غير از شوق\r\n","page_name":" 728 ","page_number":728},
  {"content":"\r\n\r\nمسألهء بايدها و نبايدها براى انسان عاقل مطرح است ، همان طورى كه قدماى ما هم آن را جزء عقل عملى مىدانند نه نفس از جنبه عملى ، آنها هم اين احكام را احكام عقل عملى مىدانند . حسن و قبح ، حكم عقل عملى است ، آن قوهء مفكرهء درك‌كنندهء « كلى » از آن جنبه‌اى كه بدن را تدبير مىكند ، و الّا در مورد انسان از آن حيث كه حكم عقل بر او حاكم نيست ، يا حيوان ، هيچ اعتبارى نيست ، و اين مجاز اتفاقا يكى از مختصات انسان است . اين انسان است كه انديشه‌اش به حدى رسيده كه حد يك شئ را به شئ ديگر مىدهد و به انسان زيبا مىگويد « ماه » . يك موجودى به نام « ماه » مىبيند و يك موجودى به نام « انسان » ، و در آن يك حسن و زيبايى مىبيند و نسبت به آن احساساتى دارد و بعد حد آن را بر اين منطبق مىكند تا احساساتى كه نسبت به آن دارد بر اين منتقل كرده باشد . اين عمل يكى از نشانه‌هاى رشد انسانى است و حيوان ابدا قادر نيست چنين تصرفاتى بكند . اين كار در واقع مثل يك نوع گريم و توالت كردن است كه انسان در حس خودش يك زيبايى براى يك انسان احساس مىكند ، بعد يك زيباييهاى عرضى به آن اضافه مىكند . در عين اينكه مىداند اين زيباييها مال خود آن انسان نيست ، مال آب و رنگ و خال و خط است ، ولى همين آب و رنگ كه از بيرون آورده و به آن اضافه كرده ، باعث مىشود كه احساساتش نسبت به آن شخص مضاعف مىشود ، نه اينكه دو احساس دارد ، يكى مال آب و رنگ و ديگرى مال شخص . در مجاز و تعبيرات شاعرانه هم همين‌طور است . وقتى [ انسان 
  ] حد يك شئ را به شئ ديگر مىدهد ، اصلا در نظرش اين شئ زيباتر مىشود ، مثل رودكى كه براى امير سامانى آن شعرها را گفت . بخارا كه همان بخارا بود ، در عين حال چنان وضع را در نظر او زيبا جلوه داد كه [ او را از جا كند 
  ] « 1 » . اينها از معجزات فكر انسان است « 2 » .\r\n\r\n\r\n\r\n\r\n","description":"","footnote":"\r\nاست . اراده آن حالت اجماع نفس است ، حالت تصميم‌گيرى نفس است كه عقل دخالت كرده و محاسبه به ميان آمده و ترجيح عقلى انجام گرفته است . هرچه اينجور باشد اراده قويتر است .\r\n( 1 ) . رجوع شود به اصول فلسفه ( مجموعه آثار 6 ، ص 382 ) .\r\n( 2 ) . سؤال : آيا انعكاس شرطى پاولوف همين نيست ؟\r\nجواب : نه ، اين نيست . انعكاس شرطى پاولوف نه مربوط به حرف ماديها مىشود در مورد ادراك كه مىخواهند فكر را به نحو مادى توجيه كنند [ و نه مربوط به مسألهء اعتباريات 
  ] . او از يك امر قهرى كه براى انسان پيدا مىشود صحبت مىكند . مسألهء تداعى معانى يا انعكاس شرطى يك مطلب است و مسألهء اعتبار و مجاز مطلب ديگر . انعكاس شرطى معنايش اين است كه چيزى به دنبال چيز ديگر مىآيد ، ولى در اينجا توالى و به دنبال هم آمدن مطالب نيست ، بلكه چيزى را چيز ديگر مىبيند ، يعنى آن را به اين ضميمه مىكند و حد يك شئ را به شئ ديگر\r\n","page_name":" 729 ","page_number":729},
  {"content":"\r\n\r\nپس يك اشكالى كه به حرف ايشان ( علامه طباطبائى ) وارد است اين است كه عالم اعتبار را به همهء موجودات زنده نمىشود [ تعميم 
  ] داد ، عالم اعتبار مخصوص به انسان است ، آن هم عقل عملى انسان .\r\nبعد ايشان بحث « ادراكات اعتبارى » را ادامه مىدهند « 1 » كه بيشتر به درد علم اصول مىخورد تا فلسفهء اخلاق ، و آن مقدارى كه با فلسفهء اخلاق مربوط مىشود همين مقدارى است كه بيان شد .\r\n\r\n« بايد » هاى ثابت و « بايد » هاى متغير\r\nسپس ايشان مىگويند : اين « بايدها » و « نبايدها » را انسان براى رسيدن به يك سلسله مقصدها اعتبار كرده است و از آنجا كه مقاصد متغير است قهراً احكام هم متغير خواهد بود ، چون تا وقتى آن مقصد هست اين « بايد » هم هست ، وقتى آن مقصد تغيير كرد قهراً آن « بايد » هم تغيير مىكند ، و لهذا ايشان مىگويند : ادراكات اعتبارى بر خلاف ادراكات حقيقى ادراكات موقت و غير جاويدند ؛ و تقريبا به حرف اينجا مىرسد كه اخلاق و دستور نمىتواند جاويد باشد . بله ، ايشان مىگويند كه اصول اعتبارات [ باقى است 
  ] و يك سلسله اصول براى اعتبارات قائل هستند كه لا يتغير است . اينها در حدود پنج شش اعتبار است . اينها ثابت هستند و بقيه همه متغير هستند « 2 » . اين اعتبارات ثابت مثل اصل اعتبارات وجوب و يا اصل استخدام و نظاير آنها هم كه ايشان قائل هستند ، در بحث « جاودانگى اخلاق » دردى را دوا نمىكند .\r\nاز اينجا ما بايد وارد بحث « بايد » ها بشويم . بدون شك بعضى از بايدها فردى و\r\n\r\n\r\n\r\n\r\n","description":"","footnote":"\r\nمىدهد ، نه اينكه تصورها پشت سر يكديگر مىآيند كه تداعى معانى است . اينجا وحدت دو شئ و « اين آن است » است نه توالى چيزهاى گوناگون . در اين روضه‌ها و مرثيه‌ها كه باعث گريه مىشود از همين راه است ، يك تعبير شاعرانه مىكنند و احساساتى كه انسان راجع به آن مطلب دارد با احساساتى كه نسبت به اين مفهوم دارد يكى مىشود و باعث گريه مىشود .\r\n( 1 ) . رجوع شود به اصول فلسفه ، اواخر مقالهء ششم .\r\n( 2 ) . البته ايشان راجع به اين مسأله زياد بحث نكرده‌اند ولى اساس تئوريشان بر اين است كه ما دو گونه اعتبار داريم و براى اعتبارهاى ثابت به عدل و ظلم و امثال آن مثال مىزنند و مىگويند حسن عدل و قبح ظلم يك امر اعتبارى است ولى اعتبار ثابت و لا يتغير است ، اما خيلى از اعتبارات داريم كه اينها اعتبارات متغيرند .\r\n","page_name":" 730 ","page_number":730},
  {"content":"\r\n\r\nجزئى است . مثلًا اين شخص به درس معينى نياز دارد ، مىگويد : من بايد بروم به اين درس . شخص ديگر به آن درس احتياج ندارد ، مىگويد : من نبايد بروم به آن درس . و اساساً دو شخص كه با هم مىجنگند هر كدام با « بايد » مىجنگند . در اين مطلب شكى نيست كه بايدهاى فردى و جزئى نسبى هستند و نسبت به افراد متغيرند . مثلًا وقتى مىگوييم اين غذا براى من خوب است ، اين يك جنبهء نظرى دارد ، يعنى من تشخيص دادم اين غذا براى من مفيد است ، و يك جنبه عملى ، يعنى بايد آن را بخورم . خلاصه اين‌گونه بايدهاى جزئى متغير است . در باب اخلاق ، مسأله اين است كه آيا يك سلسله بايدهاى كلى و مطلق كه همهء انسانها مانند يكديگر در آنجا حكم مىكنند ، داريم يا نه ؟ كه هر وجدانى دربارهء آنها حكم يكسان داشته باشد و همه ملهم به آن باشند :  « فَأَلْهَمَها فُجُورَها وَ تَقْواها »  « 1 » ،  « وَ أَوْحَيْنا إِلَيْهِمْ فِعْلَ الْخَيْراتِ »  « 2 » كه از نظر ايشان ( علّامه طباطبائى ) با « اوحينا اليهم ان افعلوا الخيرات » مفهومش فرق دارد . آيا چنين بايدهايى داريم يا نداريم ؟ و اگر داريم ، بنابر اين مبنا كه هر بايدى براى رسيدن به مقصدى است ، اين بايدهاى كلى چگونه توجيه مىشوند ؟ اتفاقاً از اينجا ما به نتايج عالى مىرسيم . همين‌قدر كافى نيست كه در فرق ميان حكمت نظرى و حكمت عملى بگوييم : آن يك سلسله « است » هاست و اين يك سلسله « بايد » ها . مطلق « بايد » براى تفسير حكمت عملى كافى نيست . حكمت عملى بالاخره حكمت است ، و حكمت مربوط به امور كلى است ، پس حكمت عملى به بايدهاى كلى بايد تفسير شود ، و الا در هر كارى - هندسه ، صنعت و غيره - يك سلسله « بايد » هست ؛ اينها كه حكمت عملى نمىتوانند باشند . بحث در بايدهاى كلى است كه همهء اذهان آن بايدها را دارند ، پس ناچار آن « بايد » ها بايد براى مقصدهايى باشد كه آن مقصدها فردى و جزئى نباشند .\r\nمسألهء مهم در اين باب اين است كه اساساً مسائل اخلاقى را از چه راه مىشود ثابت كرد ؟ و از چه راهى مىشود برهان اقامه كرد كه اين اخلاق خوب است و آن اخلاق خوب نيست ؟ آقاى طباطبائى تصريح مىكنند كه اينها برهان بردار نيست ، برهان در امور اعتبارى نمىآيد ، فقط از راه لغويّت مىشود اينها را ثابت كرد ، يعنى اگر ذهن چيزى را اعتبار مىكند ، براى هدف و مقصدى است ، و اگر [ او را 
  ] به آن هدف\r\n\r\n\r\n\r\n\r\n","description":"","footnote":"\r\n( 1 ) . شمس / 8 .\r\n( 2 ) . انبياء / 73 .\r\n","page_name":" 731 ","page_number":731},
  {"content":"\r\n\r\nنرساند باطل است . غير از راه لغويّت راه ديگرى ندارد . يك امر عينى نيست كه ما بخواهيم تجربه كنيم . نه از طريق قياسى و منطقى و نه از طريق تجربى [ قابل اثبات نيست 
  ] . اما از طريق قياسى به دليل اينكه مبادى قياس بايد از بديهيات اوليه يا محسوسات يا وجدانيات و يا مجربات باشد ، در صورتى كه حكمت عملى مربوط است به مفهوم خوب و بد ، و مفهوم خوب و بد از بايدها و نبايدها انتزاع مىشود و بايدها و نبايدها تابع دوست داشتن‌ها و دوست نداشتن‌هاست و دوست داشتن و نداشتن در افراد يكسان نيست ، مردم به حسب وضع شخصى و منافع شخصى هر كدام و هر دسته و يا هر طبقه و يا هر ملت و يا پيروان هر عقيده هدفها و خواسته‌هاى متفاوت دارند و هر گروهى چيزى را دوست مىدارد . پس بايدها و نبايدها و قهراً خوبيها و بديها كاملا امور نسبى و ذهنى مىباشند . پس معانى اخلاقى يك سلسله امور عينى نيست كه قابل تجربه و يا قابل اثبات منطقى باشد . تجربه يا قياس صرفا در امور عينى جريان مىيابد .\r\nاكنون بايد مسأله را در دو مرحله بررسى كنيم ؛ يكى اينكه ببينيم آيا عملا يك احكام مشترك و كلى و دائم در وجدان افراد وجود دارد يا ندارد ؛ يعنى آيا علاوه بر خوبى و بدىهاى موقت و جزئى و فردى كه به طور قطع وجود دارد ، آيا در وجدانها يك سلسله مسائل هست كه ديدگاههاى افراد در آنها يكسان باشد ؛ يعنى جنبهء فردى و « براى من » در كار نباشد مثل سليقه‌ها و مذاقهاى شخصى كه در آنها تنها مسألهء « براى من » مطرح است ؛ آيا چنين احكام كلى كه حتى انسان احيانا علىرغم خوبيها و بديهاى فردى حكم كند ، وجود دارد يا ندارد ؟\r\nدوم اينكه ببينيم اگر چنين « بايد » هاى كلى داشته باشيم ريشه و مبناى آنها چيست ؟\r\n\r\nآيا بايدهاى كلّى وجود دارد ؟\r\nممكن است كسى بگويد : تحليل مطلب را من نمىدانم ، همين‌قدر مىدانم كه من و همهء افراد ديگر يك حكم كلى داريم كه مثلًا حكم مىكنيم به اينكه راستى فى حد ذاته خوب است ، حالا ريشهء خوبى هرچه مىخواهد باشد و ريشهء اين حكم هرچه مىخواهد باشد ؛ يا مثلًا پاداش نيكى را به نيكى دادن خوب است ، نه پاداش\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nنيكى به بدى ، و اين حكم در ماوراى منافع فردى قرار دارد ، و حتى اگر بگويند يك كسى در هزار سال پيش پاداش نيكى را به نيكى داد ، مورد تحسين ماست ، و يا يك كسى پاداش نيكى را به بدى داده است ، مورد تقبيح ماست ، كار اولى را خوب و كار دومى را بد مىدانيم .\r\nكسى نمىتواند انكار كند كه دو نوع كار وجود دارد ، يك نوع براى بشر قابل ستايش است ، قابل تحسين و با ارزش است ، و يك نوع كارهاست كه يا بىارزش است و يا ضدارزش . انسان اگر ذهن خودش را مجرد كند و دو نوع كار و دو كاركننده مثلًا ابوذر و معاويه را در كنار يكديگر قرار بدهد و بخواهد دربارهء آنها حكم كند ، مىبيند ابوذر كسى بوده كه معاويه حاضر شده بود مال و منال و همه چيز در اختيار او قرار دهد و او را از هر جهت تأمين كند ، فقط او در برابر اين مواهب ، خودش را وابسته به او كند و از مبادى و اصول خودش كه يك اصول انسانى است دست بردارد . در مقابل ، معاويه را يك شخص نيرنگ‌باز و كسى كه همه چيز را مىخواهد وسيله براى خودش قرار بدهد مىيابد . طبعاً آن انسان اولى ( ابوذر ) را تقديس مىكند و دومى را تقبيح . اين امر را در موارد ديگر كه سابقهء ذهنى هم وجود نداشته باشد مثل چومبه و لومومبا نيز مىتوان آزمايش كرد و عينا همان نتيجهء سابق را به دست آورد .\r\nپس حرف اول اين است كه ما كار نداريم كه آمدند تحليل كردند و گفتند همهء خوبيها و بديها برمىگردد به اعتبار و دوست داشتن‌ها . بسيار خوب ، اين مطلب سر جاى خود محفوظ ، در درجهء اول ما مىخواهيم ببينيم كه چنين احكام عام مشترك در همه افراد بشر وجود دارد يا ندارد ؟ اگر وجود دارد ( كه وجود هم دارد ) در درجه دوم پى توجيهش مىرويم كه ببينيم آن‌طور كه گفته‌اند قابل توجيه نيست ؛ يا نه ، حتى بر اصولى كه آقاى طباطبائى و امثال راسل گفته‌اند قابل توجيه است ؟\r\n\r\nتوجيه « بايد » هاى كلى\r\nگفتيم دو نوع بايد و نبايد داريم ؛ يك نوع بايد و نبايد فردى و جزئى كه در روزمرّه با آن مرتب مواجه هستيم : من بايد فلان غذا را بخورم ، من بايد فلان لباس را بپوشم و نظاير اينها . نوع دوم بايدها و نبايدهاى كلى كه نمونهء آن ذكر شد .\r\nحالا اين خوب و بدهاى كلى چه ريشه و چه مبنايى دارد ؟ بعد از آنكه خوبى و\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nبدى را يك صفت عينى ندانستيم به معنايى كه متكلمين مىگويند كه حسن و قبح ، ذاتى است ، ذاتى به معناى اينكه صفت عينى اشياء است ، و قائل به چيزى شديم كه در نهايت امر به رابطهء ميان انسان و آن شئ مربوط مىشود ، بايد ببينيم بر اين مبنا خوبى و بدىهاى كلى چگونه توجيه مىشوند ؟ سه نوع توجيه در اينجا هست .\r\n\r\nتوجيه اول\r\nتوجيه اول اين است كه انسان يك انگيزه‌هايى دارد كه براى تأمين نيازها و احتياجات فردى است ، مثل اينكه مثلًا گرسنه است ، باعث و انگيزه پيدا مىكند كه غذا بخورد ، و نظاير اينها .\r\nانسان يك نوع انگيزه‌هاى ديگر دارد كه انگيزه‌هاى نوعى است ؛ يعنى واقعا دوست دارد چيزى را كه آن چيز براى خودش نيست ، براى غير است ؛ دوست دارد غير سير بشود همچنانكه دوست دارد خودش سير بشود . خدا انسان را اين‌جور آفريده است .\r\nاگر اين توجيه را بپذيريم ، آن حرف آقاى طباطبائى خلل پيدا مىكند كه مىگفتند : دستگاه احساسى انسان متطابق با دستگاه طبيعى و تكوينى اوست ؛ يعنى هرچه كه طبيعت فردى و شخصى او به سوى آن حركت مىكند ، دستگاه احساساتى و انگيزه‌اى او هم در خدمت آن است . قهراً ايشان اصل استخدام را يك اصل عمومى مىگيرند ، و توجيه ذكر شده با حرف ايشان منافات دارد ؛ [ چون طبق اين توجيه 
  ] يك كار ، يك نوع كار ، اگر به خود فرد برگردد ، مىشود عادى و مبتذل ؛ خود آن كار عينا وقتى به غير برگردد ، مىشود متعالى و مقدس . غيريت ملاك تقدس و خوديت ملاك عدم تقدس مىشود . هرچه براى خود بود عادى و مبتذل است و هرچه براى غير بود عالى و مقدس است ؛ يا به تعبير ديگر اگر براى خود بود براى فرد است [ و مىشود كار غير اخلاقى 
  ] و اگر براى غير بود و براى انسان بما هو انسان بود يعنى انگيزه كلى انسانها بود و به همهء انسانها تعلق گرفت ، اين مىشود اخلاقى . پس معيار اخلاقى بودن و غير اخلاقى بودن ، به يك تعبير خود بودن و خارج از خود بودن است ، و به تعبير ديگر فردى بودن و كلى بودن است ، كليت است كه ارزش مىدهد به كار ، با اينكه ماهيت فعل با فعل فردى فرق نكرده است .\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nپس درست است كه خوبى به معناى اين است كه « من دوست دارم » ولى يك وقت دوست دارم براى خودم ، و يك وقت دوست دارم براى ديگران ، و قهراً آنچه كه براى ديگران دوست دارم و خير و نفع ديگران در آن است جنبهء كليت و جنبهء دوام پيدا مىكند و قهراً اخلاق ، هم كلى مىشود و هم دائم ، و كار اخلاقى مىشود « كارى كه از دوست داشتن خير و نفع ديگران سرچشمه بگيرد » و اين مىشود يك اصل كلى دائم ، و اين تعريف از اخلاق ، چيزهايى مانند دروغ مصلحت آميز را هم توجيه مىكند . « راستى » چرا خوب است ؟ براى اينكه خير عموم در راستى است . اگر راستى مفسده‌آميز بود بد است ، زيرا راستى بماهو راستى خوب نيست ، آنچه كه ملاك اصلى خوبى است خدمت به ديگران است . راستى در يك جا كه خيانت به ديگران شد ، مىشود بد . اگر ما بخواهيم اينچنين بگوييم ، اخلاق فقط جنبهء اجتماعى پيدا مىكند . پس [ طبق اين توجيه 
  ] ما مىرسيم به يك اصل كلى اخلاقى جاويد ، قائل هستيم كه خودش لا يتغير است ولى مصداقهايش تغيير مىكند ، و فرق است ميان اينكه خود اصل اخلاقى تغيير كند و ثابت نباشد ، و اينكه اصل ثابت باشد ولى مصداقها متغير باشند ؛ و بحث در اين است كه آيا اصول اخلاقى ثابت است يا ثابت نيست ؟ و طبق اين توجيه ما تمام اخلاقها را به يك اصل ثابت دائمى كه همان « خدمت به ديگران » باشد برمىگردانيم .\r\nاين ، يك نظريه در توجيه « بايد » هاى كلى است كه با خدشه‌اى كه از جانب نظريهء آقاى طباطبائى بر آن وارد مىشود [ نمىتوان به آسانى آن را پذيرفت 
  ] ، زيرا به اين زودىها نمىشود از اصل آقاى طباطبائى گذشت و قائل به ناهماهنگى ميان دستگاه ادراكى و دستگاه طبيعت فردى گرديد كه طبيعت فردى و شخصى انسان به يك سو حركت كند و طبيعت ادراكى او به سوى ديگر ، و بدون اينكه كمال فردى در كار باشد ، [ طبيعت ادراكى انسان 
  ] تنها در پىكمال نوعى باشد و دستگاه ادراكى كه در خدمت دستگاه طبيعى است و بايد هم باشد در خدمت نوع قرار بگيرد بودن اينكه ارتباطى به فرد و منافع او داشته باشد « 1 » .\r\n\r\n\r\n\r\n\r\n","description":"","footnote":"\r\n( 1 ) . اشكال : به طورى كه گفته شد ، خدمت به نوع هم جزء طبيعت انسان است .\r\nجواب : نه ، طبيعت فرد نيست .\r\n- فرد احساس مىكند كه از احسان به ديگران لذت مىبرد .\r\n","page_name":" 735 ","page_number":735},
  {"content":"\r\n\r\n\r\nتوجيه دوم\r\nتوجيه دوم نظريه‌اى است كه برخى از معاصرين امروزه پيرو آن هستند ، مىگويند امكان ندارد انسان چيزى را بخواهد كه به « من » او ارتباط نداشته باشد و پاى « خود » در كار نباشد . انسان از هرچه لذت ببرد آخرش به « خود » برمىگردد ( به نوعى ) ، ولى انسان داراى دو « خود » است ، يك خود فردى و يك خود اجتماعى « 1 » . انسان از نظر زيستى يك فردى است و يك « من » احساس مىكند كه من فردى و شخصى است [ و از نظر اجتماعى « من » ديگرى احساس مىكند كه من جمعى است 
  ] و هر فرد دو احساس « من » دارد ، گاهى من فردى را احساس مىكند و گاهى من جمعى را ، و به قول اينها جامعه در فرد به خودآگاهى رسيده است ، يعنى جامعه وجود خودش را در وجود فرد احساس مىكند .\r\nيك حرفى عرفا دارند شبيه اين ، و همچنين ويليام جيمز هم حرفى شبيه به اين حرف دارد ( با تفاوتهايى ) . عرفا تقريبا قائل به يك نوع وحدت ميان نفوس هستند و مىگويند وقتى انسان مىگويد « من » و خود را مجزا خيال مىكند ، اشتباه مىكند ؛ و « خود » واقعى را آخرش برمىگردانند به ذات حق ، و اين من فردى را چيزى جز يك تجلّى از آن من واقعى نمىدانند . در واقع مثل اين است كه يك روح كلى وجود دارد كه اين روح كلى تجلياتى در افراد مختلف دارد ، همهء اين « من » ها به يك « من » برمىگردد .\r\n\r\n\r\n\r\n\r\n","description":"","footnote":"\r\nجواب : اين لذت بردن گزاف نيست ؛ تا خود طبيعت فردى به كمال نرسد نمىتواند لذت ببرد . بوعلى يك حرف خوبى دارد ، مىگويد : اگر انسان لذت را ادراك مىكند ، نه اين است كه طبيعت يك جريانى دارد و احساس يك جريان ديگر ، آن همان طبيعت است كه به كمالش مىرسد . وقتى طبيعت به كمالش مىرسد ، اگر معلوم به علم حضورى باشد ، باعث احساس لذت مىشود ؛ يعنى همان نفس عبور طبيعت از قوه به كمال ، وقتى معلوم به علم حضورى باشد ، عين لذت است ؛ يعنى لذت « نيل » است ، نفس نيل طبيعت به كمال است در صورتى كه مقرون به ادراك باشد ، و ممكن نيست كه انسان لذت ببرد در حالى كه طبيعت به كمالى نرسد .\r\n( 1 ) . اين مطلب براساس مسأله‌اى است كه دوركهيم مطرح كرد و آقاى طباطبائى هم بدون اطلاع از نظر آنها از قرآن استنباط كرده‌اند . مسأله اين است كه جامعه شخصيت دارد ، نه شخصيت اعتبارى ، بلكه شخصيت واقعى دارد ، و تركيب جامعه از افراد تركيب اعتبارى نيست ، و اينجور نيست كه افراد اصالت دارند و جامعه مؤلف از آنهاست ؛ نه ، واقعا جامعه به نوعى خاص تركيب مىشود و يك مركب منحصر به خود است ، منتها مركب است واقعا ، و همهء افراد كه از خود اراده و استقلال دارند ، همه اجزاء يك « من » هستند .\r\n","page_name":" 736 ","page_number":736},
  {"content":"\r\n\r\nويليام جيمز هم روى يك تجربه‌هاى روانشناسى به اين مطلب رسيده است ؛ او هم مىگويد : ضميرهاى افراد در باطن يك نوع ارتباط و اتصال با يكديگر دارند كه غالبا به آن اتصال آگاه نيستند ؛ يك شخصى كه تزكيه نفس بكند مىتواند به ضماير ديگر اطلاع پيدا كند از راه ارتباط درونى ضماير با يكديگر ، ارتباطى كه ناشى از اتصال همه به منبع الهى مىباشد .\r\nجامعه‌شناسى اين حرف را نمىزند ، جامعه‌شناسى مىگويد : افراد بعد از تركيب ، يك « خود » و يك واقعيت فرهنگى به وجود مىآورند كه اين واقعا يك واقعيتى است ، گاهى انسان اين « من » را احساس مىكند كه اين من ، من فردى نيست ، بلكه در اينجا كل را احساس مىكند . آنوقت انسان دو نوع كار مىكند يك نوع را براى من فردى مىكند و نوع ديگر را براى من جمعى خودش مىكند . در آن نظريهء اول ، تكيه بر دو انگيزه‌اى بودن انسان بود ، يك كار براى « من » مىكند و كار ديگر را براى جز « من » . اين نظريهء دوم مىگويد : نه ، انسان دو « من » دارد و دو احساس دارد : من فردى و احساسى كه براى من فردى كار مىكند ، و من جمعى و احساسى كه براى من جمعى كار مىكند ؛ و وقتى پاى من جمعى به ميان آمد باز همان حرف اول پيش مىآيد كه ارزش كار اخلاقى اين است كه براى من فردى نباشد و براى من جمعى باشد . « من جمعى » امر كلى و دائم هم هست ، و نتيجهء اين نظريه دوم اين مىشود كه « هر كارى كه منبعث از من جمعى انسان باشد اخلاقى است ، و هر كارى كه منبعث از من فردى باشد اخلاقى نيست » . البته ممكن است مصداقهاى اين اصل تغيير كند ولى به هر حال يك اصل كلى دائم مىتواند باشد . اين هم نظريهء دوم توجيه « بايد » هاى كلى .\r\n\r\nتوجيه سوم\r\nنظريهء سوم در توجيه « بايدهاى كلّى » اين است كه : مطلب همين است و انسان امكان ندارد كارى را بكند كه به هيچ نحوى به شخصيت او ارتباط نداشته و صد در صد استخدام شده باشد براى دستگاه ديگرى بدون اينكه به كيان او هيچ ارتباط داشته باشد ؛ نه ، اين ممكن نيست . انسان داراى دو « من » است : من سفلى و من علوى ، بدين معنى كه هر فرد يك موجود دو درجه‌اى است ، در يك درجه حيوان است مانند همهء حيوانهاى ديگر و در يك درجهء ديگر داراى يك واقعيت علوى است . و تعجب است چرا\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nآقاى طباطبائى اين حرف را نزدند با اينكه حرفى است كه با همهء اصول و از جمله اصول ايشان در باب اخلاق جور درمىآيد . وقتى ما مىگوييم « طبيعت انسان » مقصود واقعيت انسان است نه فقط طبيعت مادى . انسان داراى يك واقعيت وجودى است كه دستگاه احساسى او در خدمت اين واقعيت وجودى است . واقعيت وجودى انسان در يك قسمت و در يك درجه واقعيت حيوانى اوست و در يك درجهء ديگر كه بالاتر است و واقعيت انسان بيشتر وابسته به آن است و بخش اصيل‌تر وجود انسان است ، واقعيت ملكوتى انسان است . پس وقتى گفته مىشود طبيعت انسان به سوى كمال مىشتابد ، مقصود [ تنها 
  ] طبيعت حيوانى [ نيست ، بلكه 
  ] واقعيت انسان است .\r\nانسان اين « من » علوى را كاملًا در خودش احساس مىكند و بلكه اين « من » را اصيل‌تر هم احساس مىكند . در وقتى كه ميان مقتضيات حيوانى و آنچه انسان با عقل و ارادهء خودش بر خلاف مقتضيات حيوانىاش تشخيص داده است مبارزه در مىگيرد و انسان تصميم مىگيرد مقتضاى عقل را بر جنبه‌هاى حيوانى غلبه بدهد ، دو حالت پيدا مىكند ، گاهى موفق مىشود و گاهى موفق نمىشود . مثلًا در مورد غذا خوردن و كيفيت و مقدار آن ، عقل مقتضايى دارد و ميل و شهوت مقتضاى ديگر ؛ انسان وقتى مغلوب شهوت قرار مىگيرد حالتش حالت يك انسان شكست خورده است و وقتى كه بر ميل و شهوت غالب مىشود ، در خودش احساس فتح و پيروزى مىكند ، و حال آنكه در واقع كسى بر او پيروز نشده و يا بر كسى پيروز نشده ، يك جنبهء وجودش بر جنبهء ديگر غالب شده و به حسب ظاهر مطلب بايد در هر دو حالت ، هم احساس شكست بكند و هم احساس پيروزى ، چون هر دوى آنها در مملكت وجودش واقع شده است . ولى عملًا مىبينيم اينجور نيست ، در موقع غلبهء عقل احساس پيروزى مىكند و هنگام غلبهء شهوت احساس شكست . اين براى آن است كه « من » واقعىاش همان من عقلانى و ارادى است و جنبهء حيوانى كه جنبهء سفلى اوست در واقع يك مقدّمه‌اى است براى « خود » واقعى او ، جنبهء سفلى يك خودى است كه در عين حال جز خود است . اگر به چنين دوگانگى در وجود انسان قائل بشويم ، توجيه اصول اخلاقى چنين مىشود :\r\nانسان به حسب « من » ملكوتى خودش كمالاتى دارد ، كمالاتى واقعى نه قراردادى ، چون انسان تنها بدن نيست ، نفس هم هست . كارى كه متناسب با كمال معنوى و روحى انسان باشد ، مىشود كار علوى و كار ارزشمند ، و كارى كه با جنبهء\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nعلوى روح ما سر و كارى ندارد مىشود يك كار عادى و كار مبتذل .\r\nما اصل خوبى و بدى را همان‌طور قبول مىكنيم كه امثال آقاى طباطبائى و راسل گفته‌اند ، كه معناى « خوب بودن و خوب نبودن » ، « بايد و نبايد » ، دوست داشتن و دوست نداشتن است ، ولى كدام « من » دوست داشته باشد ؟ من سفلى يا من علوى ؟ آنجا كه من علوى انسان دوست داشته باشد ، مىشود اخلاق و ارزش ، و اينكه انسان براى اخلاق يك علوّى احساس مىكند ناشى از همين جاست ، و اينكه انسان يك جنبه از وجود خودش و كارهاى مربوط به آن جنبه را داراى علوّ و بلندى مىبيند ، يك اعتبار و قرارداد نيست ، بلكه براى اين است كه آن جنبه را در وجود اقوى و اكمل احساس مىكند و تمام كمالات هم به همان وجود و اشتداد در آن برمىگردد و همهء نقصها هم به عدم .\r\nطبق اين نظر راستى ، درستى ، احسان ، رحمت ، خير رساندن و امثال اين امور يك سلسله معانى مسانخ و مناسب با من علوى انسان است . حكما هم گفته‌اند حكمت عملى مربوط به فعل اختيارى است از نظر اينكه افضل و اكمل چيست ، و مىخواهند مطلب را در نهايت امر به نفس برگردانند ، و تصريح هم مىكنند كه نفس انسان دوگونه كمال دارد : كمال نظرى و كمال عملى ؛ ياد گرفتن‌ها و به دست آوردن حقايق عالم كمال نظرى نفس است ، و اخلاق فاضله كمالات عملى نفس است ، يعنى نفس را در مقام عمل رشد مىدهد و رابطه‌اش را با بدن متعادل مىكند و به آنچه كه كمال واقعى نفس هست كمك مىكند .\r\nاگر اين مطلب را بگوييم ، به يك اصل اسلامى بسيار بزرگى مىرسيم كه حكما نگفته‌اند و آن اينكه : انسان به حكم اينكه داراى يك شرافت و كرامت ذاتى است كه [ همان 
  ] جنبهء ملكوتى و نفخهء الهى است ، ناآگاهانه آن كرامت را احساس مىكند ، بعد در ميان كارها و ملكات ، احساس مىكند كه اين كار يا اين ملكه با اين شرافت متناسب هست يا نيست ؛ وقتى احساس تناسب و هماهنگى مىكند ، آن را خير و فضيلت مىشمارد ، و وقتى آن را به خلاف آن كرامت مىيابد ، آن را رذيلت مىداند ، مانند حيوانات كه به حكم غريزه هدايت مىشوند به نفع و ضررشان . نفس انسان نيز در ماوراء طبيعت كمالاتى دارد ، بعضى كارها و ملكات متناسب با آن كمالات است ؛ و بايدها و نبايدها و خوب و بدهاى كلى توجيهش اين است كه : انسانها در آنچه كمال نفسشان هست متشابه آفريده شده‌اند و وقتى متشابه آفريده شده‌اند دوست\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nداشتن‌ها هم همه يك‌رنگ مىشود ، ديدگاهها هم در آنجا يك‌رنگ مىشود ؛ يعنى علىرغم اينكه انسانها از نظر بدنى و از نظر مادى و طبيعى در موضعها و موقعهاى مختلف قرار گرفته‌اند و در شرايط مختلف نيازهاى بدنى متغير است ، از جنبهء آن كمال صعودى و كمال معنوى ، همهء انسانها در وضع مشابهى قرار گرفته‌اند و قهراً دوست داشتن‌ها و خوبها و بدها در آنجا يكسان و كلى و دائم مىشود و تمام فضائل اخلاقى ، چه اجتماعى و چه غير اجتماعى ، مانند صبر و استقامت و نظاير آن با اين بيان توجيه مىشود . آن دو نظريهء سابق فقط اخلاق اجتماعى مثل ايثار و كمك به غير و امثال آن را مىتواند توجيه كند اما چيزهايى از قبيل صبر و استقامت را نمىتواند توجيه كند ، به خلاف اين نظريهء اخير كه همهء اصول اخلاقى را مىتواند توجيه كند . با آنكه ما اصل مطلب را قبول كرديم كه تمام خوبيها و بديها بيان كنندهء رابطهء شئ است با كمال خودش ، در عين حال [ اصول اخلاقى 
  ] مىتواند مشترك ، كلى و دائم باشد .\r\n\r\n","description":"","footnote":"","page_name":" 740 ","page_number":740},
  {"content":"\r\n\r\n\r\n4 . آيا فلسفهء « بودن » خردگراست و فلسفهء « شدن » طبيعت‌گرا ؟\r\nقبلا ديديم كه آندره پىيتر بعد از اشاره به مسألهء جاودانگى حقيقت و اصول اخلاقى ، حرف عجيب ديگرى مىزند و مىگويد فلسفه‌هاى « بودن » به منطق منتهى مىشد و فلسفه‌هاى « شدن » به فلسفهء تاريخ « 1 » . در گذشته هم گفتيم كه اين ، حرف نادرستى است ؛ تعبير درست - البته بنا بر قول ماركسيستها - اين است كه بگوييم فلسفهء بودن به نوعى منطق منتهى مىشود كه به قول اينها همان منطق جامد است و فلسفهء شدن به نوع ديگر از منطق منتهى مىشود كه همان منطق ديناميك است ، نه اينكه يكى به منطق گرايش داشته باشد و ديگرى به فلسفهء تاريخ . منطق طرز تفكر است و فلسفهء تاريخ خود نوعى فلسفه است و اشتباه است كه ايندو را در برابر يكديگر قرار دهيم .\r\nبعد تقريبا براى تعليل اينكه چرا گروهى پيرو فلسفهء « بودن » و گروهى پيرو فلسفهء « شدن » هستند مىگويد بعضى خردگرا هستند و بعضى طبيعت‌گرا ، كه اين ، تعبير ديگرى است از اين مطلب كه بعضى درون‌گرا هستند و بعضى برون‌گرا ؛ يعنى بعضى به طبيعت توجه دارند و چون طبيعت را دائما در تغيير مىبينند لذا فلسفه‌شان\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 17 .\r\n","page_name":" 741 ","page_number":741},
  {"content":"\r\n\r\nمىشود فلسفهء حركت و فلسفهء شدن ، و بعضى ديگر كه خردگرا و درون‌گرا هستند چون سر و كارشان با انتزاعات ذهنى است و آنها از امور ثابت هستند لذا جهان را هم ثابت مىبينند .\r\nدر پاسخ به اين سخن بايد گفت مگر خود هگل كه بزرگترين فيلسوف « شدن » است خردگرا نبود ؟ خردگراتر از هگل ما كسى را نداريم . حتى خود ماركسيستها مىگويند هگل ايده‌آليست است . ولى ما قبلا هم گفتيم كه هگل ايده‌آليست به معناى مصطلح نبود كه جز به ذهن به چيز ديگر قائل نباشد و منكر خارج باشد ، بلكه او كسى بود كه عين و ذهن را يكى مىدانست و هرچه را كه ذهنش انتزاع مىكرد مىگفت كه در خارج هم همين‌طور است و چون ذهن و عين را يكى مىدانست مىگفت كه جهان را بايد توجيه كرد و توجيه فقط از راه دليل و استنتاج است نه از راه عليت ؛ نظام ، نظام عليت و معلوليت نيست ، نظام استنتاج است . فلسفه‌اى خردگراتر از اين نمىشود پيدا كرد .\r\nبه هر حال اين سخن كه پيروان فلسفهء « بودن » خردگرا هستند و پيروان فلسفهء « شدن » طبيعت‌گرا ، سخن نادرستى است . اگر مىگفت بعضى پيرو منطق قياسى هستند و بعضى ديگر پيرو منطق تجربى ، و آنهايى كه پيرو منطق تجربى هستند چون سر و كارشان با تجربه و با واقعيات اشياء است لذا قهرا به حركت و « شدن » گرايش دارند اما كسانى كه پيرو منطق قياسى هستند چون قياس از امور ذهنى است لذا از طبيعت و حركت دور مىشوند و به فلسفهء « بودن » گرايش پيدا مىكنند ، باز يك سخنى بود هرچند كم ارزش ، ولى اينكه گفته است پيروان فلسفهء « بودن » خردگرا و پيروان فلسفهء « شدن » طبيعت‌گرا هستند ، سخنى است بىاساس و نادرست و در مورد هگل اين سخن نقض مىشود .\r\nحالا يك بحث مختصرى راجع به اينكه فلسفهء بودن خردگرا و فلسفهء شدن طبيعت‌گراست ، مىكنيم و بعد به مباحث ديگر مىپردازيم .\r\nگفت : فلسفهء بودن خردگراست و قوانين انديشه را بيان مىكند و فلسفهء شدن طبيعت‌گراست و قوانين را بيان مىكند ، و بعد اضافه كرد قوانين حاكم بر طبيعت غير از قوانين حاكم بر انديشه است .\r\nبرداشتش به اين شكل بود كه قوانين انديشه براى انديشه درست است و صادق است ولى در طبيعت صادق نيست ، و در واقع مىخواست بگويد دو نوع قانون هست\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nكه هر كدام براى خودش درست است ولى قانون آن را براى اين و قانون اين را براى آن آوردن غلط است . مىگفت قانون « امتناع اجتماع نقيضين » از قوانين انديشه است و در انديشه چنين است كه اجتماع نقيضين محال است ، و همچنين [ قانون 
  ] هوهويّت كه « الف الف است » در انديشه درست است . ولى در طبيعت درست قضيه برعكس است ؛ در طبيعت ، هم اجتماع نقيضين هست و هم هيچ چيزى خودش خودش نيست . يك وقت ما مىگوييم طبيعت قوانينى دارد براى خود ، فكر و انديشه هم يك سلسله قوانينى دارد براى خود ؛ قوانين انديشه براى انديشه صادق است ولى قوانين انديشه براى طبيعت صادق نيست ، بر طبيعت يك قوانين ديگرى حكومت مىكند غير از قوانينى كه بر فكر حكومت مىكند ؛ و يك وقت اساسا آن چيزهايى را كه « قوانين انديشه » مىنامند ، قوانين نمىدانيم ، نه براى انديشه و نه براى طبيعت ، و مىگوييم : قوانين انديشه يعنى خيالپردازيها كه با هيچ واقعيتى قابل انطباق نيست .\r\nاين حرف دوم را همهء افرادى كه قائل به اصالت حس و اصالت تجربه هستند مىزنند و هر نوع رجوع به عقل مجرد از حس را انكار مىكنند و هر چيزى را كه منتهى به طبيعت‌گرايى نشود خيال و وهم محض مىدانند . خوب ، اين يك حرفى است كه بحثش شده است كه آيا عقل مستقل از حس اعتبار دارد يا نه ، و رابطهء عقل و حس چه رابطه‌اى است « 1 » ؟\r\nيك وقت مىگوييم : نه ، اساسا دو نوع قانون داريم ؛ بعضى قوانين در عالم مفروضات ذهن درست است ولى در طبيعت مصداق و واقعيت ندارد ، طبيعت جور ديگرى است ، مثل آنچه كه در باب فرق ميان علوم رياضى و علوم طبيعى مىگويند ؛ مىگويند : علوم رياضى مسائل درست و صادقى است ولى مسائلى است كه روى مفروضات خود ذهن درست است ، به واقعيت كارى ندارد و بسا هست مطابق آنچه ذهن فرض مىكند ، در واقعيت وجود ندارد ، ولى ذهن روى مفروض خودش حكم مىكند ، مثل قضاياى حقيقيهء ما كه شبيه شرطيه مىشود [ و 
  ] معنايش اين است كه : اگر چنين موضوعى به اين نحو كه من فرض مىكنم وجود داشته باشد ، اين حكم و خاصيت را دارد . مثلا براى دايره احكامى ذكر مىشود در صورتى كه ممكن است يك دايره هم در طبيعت وجود نداشته باشد همان‌طور كه ادعا مىكنند و مىگويند در\r\n\r\n\r\n\r\n\r\n","description":"","footnote":"\r\n( 1 ) . اين بحث در كتاب اصول فلسفه مطرح شده است .\r\n","page_name":" 743 ","page_number":743},
  {"content":"\r\n\r\nطبيعت دايره حقيقى و خط مستقيم وجود ندارد ، زاويه و نظاير آن وجود ندارد ، در عين حال قضاياى هندسى قضاياى صادقى است ، به معناى اينكه ذهن فرض مىكند دو خط متوازى يا غير متوازى يا منحنى مسدود و امثال اينها را ، و بعد براساس مفروضات خودش احكامى صادر مىكند و اين احكام صادق هم هست يعنى اگر ما در عالم چنين چيزهايى داشته باشيم چنين احكامى هم خواهد داشت ، و قهرا انطباق اين قضايا با خارج يك انطباق تقريبى خواهد بود كه در عمل ، آن اختلافى كه ممكن است وجود داشته باشد چندان مؤثر نيست و نتيجهء عملى به دست مىآيد هرچند دقت عقلى در كار نباشد .\r\nاگر اينجور بگوييم ، معنايش اين مىشود كه : امتناع اجتماع نقيضين ( مثلا ) محال است ولى روى مفروضات ذهن . ذهن چون « بودن » را در مقابل « نبودن » فرض مىكند ، بعد مىگويد : بودن و نبودن محال است با هم اجتماع كنند . اين حرف در عالم ذهن و انديشه درست است ولى در عالم خارج ، آن بودنى كه ذهن فرض مىكند ، وجود ندارد كه بعد آن نبودن مقابلش هم صدق بكند . آنچه كه در خارج وجود دارد [ به قول اينها 
  ] « شدن » است و شدن جمع ميان نقيضين و ميان بودن و نبودن است . اين حرفى است كه آندره پىيتر مىخواهد بگويد .\r\nاين مطلب ، مطلب درستى نيست ، ولى در گذشته ما تنها تقريب و توجيه اين حرف را بيان كرديم و نادرستى آن را توضيح نداديم . در سابق گفتيم : مطلب همين‌جور است و منطق قوانين انديشه را بيان مىكند نه واقعيت را ، و لذا ما مىگوييم قضاياى منطقى از معقولات ثانيه است . معقولات ثانيه كه در خارج وجود ندارد ، در ذهن وجود دارد . بحث از كليت و جزئيت ، جنسيت و فصليت و نوعيّت است ؛ اينها كه در خارج وجود ندارد . اصلا تعريف مال ذهن است . همچنين صغرى و كبرى كه در منطق مطرح است در خارج وجود ندارد . صغرى و كبرى از ساخته‌هاى ذهن است كه در اثر تحليل به دست مىآيد . لذا اينها باب برهان را « آنالوطيقا » مىنامند ، يعنى باب تحليل ، يعنى اينها بعد از تحليل عقلى به دست مىآيد ، يكى صغرى مىشود و يكى كبرى ، و الا در خارج كه صغرى و كبرايى در كار نيست . همچنين وقتى در تعريف فكر و نظر مىگوييم : « ترتيب امور معلومة لتحصيل امر مجهول » باز خود « ترتيب امور معلومة » يك كار ذهنى است . منطق قوانين فكر كردن را بيان مىكند و فكر كردن عمل ذهنى است . منطق كه قانون طبيعت را بيان نمىكند . اين توجيهى بود كه براى حرف آنها در سابق\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nذكر كرديم و تا اينجا هم مطلب درست است كه منطق قوانين انديشه و فكر را بيان مىكند نه قوانين طبيعت را . ولى آيا از اين حرف چنين بايد نتيجه بگيريم كه منطق با طبيعت بيگانه است ؟ اگر با طبيعت و واقعيت بيگانه باشد چه ارزشى دارد ؟ اگر هيچ نوع ارتباطى با عالم عين و واقعيت نداشته باشد چه ارزشى دارد ؟ انسان مىخواهد دربارهء همهء موضوعات و در درجهء اول دربارهء عالم عين فكر كند و قوانين هستى اعم از طبيعت و ماوراء طبيعت را بشناسد و اگر مىگويد دور و تسلسل محال است و رابطهء علت و معلول منتهى مىشود به علتى كه لاعلة له ، در واقع مىخواهد قوانين عينى را بشناسد ، قوانينى كه خارج از ذهن هستند .\r\nپس موضوع فكر كردن معقولات اوليه است و معقولات اوليه وجودات ذهنى عالم اعيان است . واقع عالم اعيان مىآيد در ذهن انسان ، بعد در ذهن انسان كه وجود ذهنى پيدا كرد ، ذهن انسان با فكر كردن و تحليل كردن اينها مىخواهد قانون واقعى اينها را كشف كند . پس فكر كردن در عين اينكه خودش ذهنى است و منطق هم قانون فكر كردن را بيان مىكند ، اما فكر كردن دربارهء اعيان و واقعيات است ، يعنى كشف كردن واقعيات و اعيان . آنوقت اين كه معقولات ثانيه كه مربوط به عالم ذهن است چگونه با عالم اعيان ارتباط پيدا مىكند ، پاسخش اين است كه ارتباطش از طريق معقولات اوليه است ، يعنى از طريق نوعى وحدت ميان ذهن و عين است ، چون واقع‌بينى و رئاليسم براساس همين وحدت است و هيچ راه ديگرى هم براى اين واقع‌بينى وجود ندارد . راهش تنها اين است كه : عالم كما هوهو در ذهن انسان منعكس مىشود . پس وجودى در عالم ذهن پيدا مىشود ، بعد انسان كه دربارهء اين موضوعات فكر مىكند - و معناى فكر هم تحليل همين موضوعات است - قوانين همينها را كشف مىكند .\r\nبه تعبير ديگر - كه با اصطلاحهاى امروز موافق باشد - منطق قانون شناخت است ، بر خلاف يك علم طبيعى مثل زيست‌شناسى كه مستقيما قانون طبيعت را بيان مىكند . منطق قانون شناخت است كه اگر بخواهيم طبيعت را بشناسيم چگونه بشناسيم ، پس با طبيعت مربوط مىشود .\r\nدر همان علومى كه به قول خودمان با معقولات اوليه سر و كار دارد ، هر علمى مىخواهد طبيعت را بشناسد . بعد كه بشر متوجه اين نكته شده است كه چنين نيست كه اگر در مقام شناخت طبيعت برآيد ، هميشه طبيعت را آنچنانكه هست مىشناسد ،\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nبلكه خيلى اوقات هم اشتباه مىكند [ درصدد به كار بستن منطق برآمده است 
  ] . منطق معيارهايى است براى شناخت صحيح ، ولى شناخت با طبيعت ارتباط دارد ، نه اينكه خود شناخت يك چيز مستقلى است و ربطى به عالم عين ندارد . پس اين تعبير درست نيست كه بگوييم منطق مربوط به فلسفهء بودن است و مربوط به قوانين انديشه است و ربطى به عالم طبيعت ندارد ؛ نه ، بجاى اينكه بگوييم مربوط به عالم انديشه است ، بايد بگوييم مربوط به شناخت است و وقتى گفتيم مربوط به شناخت است ، رابطه‌اش با طبيعت مشخص مىشود ، و معلوم مىشود كه منطق براى درست شناختن طبيعت [ و همه واقعيتها 
  ] است .\r\nپس درست نيست كه گفته شود منطق قانون انديشه است و آن را با طبيعت چكار ، آن فقط براى انديشه است . نه ، چنين نيست . اگر قانون شناخت ، براى شناخت خوب است و اين شناخت هم فرض اين است كه شناخت طبيعت است ، پس قانون شناخت در طبيعت هم صدق مىكند . مثلا قانون « امتناع اجتماع نقيضين » اگر در مسألهء شناخت يك قانون اساسى است و اين قانون معتبر است قهرا در طبيعت هم معتبر است .\r\nاشتباه اينجاست كه آنها خيال كرده‌اند كه اگر ما در طبيعت چيزى به نام « شدن » سراغ داريم ، نقض كنندهء قانون « امتناع اجتماع نقيضين » است . اشتباه در اينجاست ، نه اينكه اين قانون تنها در باب انديشه صدق مىكند و در طبيعت صادق نيست .\r\n\r\n","description":"","footnote":"","page_name":" 746 ","page_number":746},
  {"content":"\r\n\r\n\r\n5 . تكامل\r\nمسألهء ديگرى كه بايد دربارهء آن بحث كنيم مسألهء تكامل است . اين مسأله را از دو جهت و از دو ديد مىتوان نگاه كرد ؛ يكى اصل تكامل كه مىگويند فلسفهء ما فلسفهء تكامل است ( براساس همان اصولى كه قبلا ذكر شد ) ، و ديگر اينكه آيا فلسفهء تكامل - اعم از اينكه يك فلسفهء الهى باشد يا فلسفهء مادى - فلسفه اميد است در مقابل يأس و فلسفه ضد پوچى است ؟\r\nفعلًا ما مىخواهيم جهت دوم را مورد بحث قرار دهيم كه اينها با چه بيانى مىخواهند فلسفهء مادى را - كه هميشه به عنوان يك فلسفهء پوچى شناخته شده « 1 » و مادىگراها هميشه از پوچ بودن زندگى دم زده‌اند و هر كس هم كه از پوچى دم زده ( مثل خيام ) و يا از « دم غنيمت شمردن » سخن گفته است « 2 » او را مادىگرا ناميده‌اند -\r\n\r\n\r\n\r\n\r\n","description":"","footnote":"\r\n( 1 ) . امروزه يكى از شاخه‌هاى مادىگرى همان پوچى و پوچ‌گرايى است كه خيلى شايع است ، ولى ماركسيستها احتراز دارند از اينكه آنها را پوچ‌گرا ( نيهيليست ) بنامند . ماركسيسم و اگزيستانسياليسم كه دو فلسفهء مادى زمان ما هستند ، هر دو كوشش كرده‌اند كه به نحوى خود را از پوچى نجات دهند .\r\n( 2 ) . البته عرفا هم « دم غنيمت شمار » دارند : « صوفى ابن الوقت باشد اى رفيق » ولى مقصود آنها دعوت به خوشى و تنبلى و انكار آخرت نيست ، بلكه مقصود اين است كه سالك بايد هر لحظه‌اى را غنيمت بشمارد و متعرض نفحات الهى باشد و در صورت وزيدن نفحهء الهى عكس‌العمل مناسب نشان دهد .\r\n","page_name":" 747 ","page_number":747},
  {"content":"\r\n\r\nاز پوچى نجات بدهند .\r\n\r\nالف . تكامل و مسألهء پوچى\r\nماركسيستها مدعى هستند كه فلسفهء ما با اينكه فلسفهء جدل است و فلسفهء هستى و نيستى است و قائل است به اينكه هر هستى نطفهء نيستى خودش را دربر دارد ، ولى در عين حال فلسفهء يأس و نااميدى نيست بلكه برعكس فلسفهء اميد است زيرا اين « نيستى » كه اين فلسفه به آن قائل است نيستى خلّاق است ، نيستىاى است كه از آن « هستى » برمىخيزد ، آن هم هستى در سطح عالىتر و بالاتر . مىگويند : اگر مرگ و فنا و نيستى به همين صورت تكرارى مىبود جاى يأس و نوميدى بود ، ولى به حكم اينكه از هر مرگى يك زندگى مىزايد و در واقع همان زندگى پيشين در يك سطح بالاتر ادامه مىيابد و لذا يك مسير تكاملى « 1 » را طى مىكند ، جاى نوميدى و يأس و بدبينى نيست ؛ شخصى از بين مىرود ولى از همين شخص از بين رفته يك شخصيت و يك فرد ديگر پيدا مىشود در سطح بالاتر . نيستىها مقدمهء هستىها و پله‌ها و پايه‌هاى تكامل هستند و به قول لكنت دنوئى در كتاب سرنوشت انسان مرگ بزرگترين اختراع طبيعت براى تكامل است .\r\nخلاصهء مدعاى آنها اين است كه در اين فلسفه اگرچه فرد جاودان نيست ولى انسان جاودان است و به تعبير ديگر اگرچه من كه در اين راه حركت مىكنم جاودان نيستم ولى خود اين راه جاودان است . پس اين فلسفه هم به جاودانگى مىرسد اما نه به جاودانگى فرد آن طورى كه فلسفهء « بودن » به جاودانگى روح معتقد است ، بلكه به جاودانگى خود « شدن » ؛ تنها چيزى كه جاويد است خود « شدن » است و اين راه است كه جاويد است و چون راه جاويد است لذا اين فلسفه به پوچى و يأس نمىانجامد .\r\nدر اينجا دو مسأله وجود دارد كه با يكديگر مخلوط شده است و ما بايد آنها را تفكيك كنيم :\r\n\r\n\r\n\r\n\r\n","description":"","footnote":"\r\n( 1 ) . البته نه تكامل فردى ، زيرا بقاى فرد در كار نيست و لهذا اين فلسفه به جاودانگى روح و جاودانگى فرد معتقد نيست ولى به جاودانگى نوع ( به يك اعتبار ) و به جاودانگى راه ( به اعتبار ديگر ) و به جاودانگى خود تكامل ( به تعبير ديگر ) معتقد هست .\r\n","page_name":" 748 ","page_number":748},
  {"content":"\r\n\r\nيك مسأله ، مسألهء فلسفى دربارهء طبيعت است به طور كلى ، يعنى اينكه آيا نظام خلقت اساسا يك نظام پوچ و بيهوده است ؟ آيا هستى فى حدذاته پوچ و عبث و بىمعنى است يا نه ؟ آيا حركاتى كه در طبيعت رخ مىدهد غايت دارد و رو به كمال مىرود ؛ يا نه ، يك سلسله حركات بىهدف و بىغايت و تكرار مكررات است ؟ پس اين مسأله‌اى است كه به بحث « غايات » مربوط مىشود كه آيا هر چيزى معلّل به علت غائى هست يا معلّل به علت غائى نيست ؟ الهيون كه قائل به اصل علت غائى هستند قهرا به پوچى و بيهودگى در نظام خلقت قائل نيستند ، بلكه نظام خلقت را يك نظام معنىدار و مبتنى بر حكمت مىدانند و هيچ ذره‌اى از ذرات عالم را پوچ و لغو نمىدانند . ( حالا به نوع فكر و نظرى كه فلاسفه در اين مورد دارند و به نوع فكر و نظرى كه معمولا متكلمين در اين مورد دارند ، كار نداريم ؛ قدر مسلّم اين است كه همهء الهيون نظام عالم را حكيمانه مىدانند ) . ولى ماديون نظام خلقت را پوچ و بىمعنى مىدانند ؛ براى آنها مسألهء غايت به هيچ وجه مطرح نيست و نمىتوانند به عبث نبودن خلقت قائل باشند . آنها پيدايش همه چيز را از روى تصادفات مىدانند و در نظام عالم قائل به حكمت نيستند . اما ماركسيستها مىخواهند هم مادى باشند و هم نظام خلقت را پوچ و بىمعنى ندانند .\r\nمسألهء ديگر يك مسألهء روانى و به يك اعتبار يك مسألهء اخلاقى دربارهء انسان است و آن مسألهء يأس و اميد و مسألهء پوچىگرايى انسان است ؛ يعنى اينكه زندگى انسان توأم با چه عقيده و ايمانى اگر باشد آن زندگى زندگى اميدوارانه و با نشاط است و يأس و نااميدى از زندگى انسان طرد مىشود و توأم با چه عقيده و ايمانى اگر باشد چنين نيست ؟\r\nدو مسألهء فوق از هم جداست و ملازمه‌اى با يكديگر ندارند . البته از آن طرف ملازمه هست ؛ يعنى اگر ما همهء عالم را پوچ و عبث بدانيم قهرا منجر به يأس و نااميدى در انسان خواهد شد . ولى اگر ما توانستيم كه خلقت را به شكلى ( ولو به يك شكل مادى ) از پوچى نجات دهيم آيا مىتوانيم با اين كار با يأس و نااميدى انسان مبارزه كنيم ؟ ماركسيستها مىگويند چون نظام ماده يك نظام تكاملى است و به سوى كمال حركت مىكند بنابراين نيستىها و فناها و عدمها را نبايد شرّ مطلق بينگاريم ، شرّى\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nاست كه مقدمهء خير و كمال است « 1 » . پس هرچه كه فانى مىشود ، به چيزى ديگر در مرتبهء عاليتر و كاملتر تبديل مىشود ، پس پوچى در كار نيست . ما مىگوييم اگر اين حرف درست باشد كه طبيعت هميشه به سوى كمال حركت مىكند « 2 » ، اولا اين حرف به نفع الهيون است كه مىگويند حركات طبيعت به طور كلى حركات كماليه است و بلاغايت نيست ؛ ثانيا اين حرف فقط طبيعت را توجيه مىكند كه تمام حركات طبيعت حركات تكاملى است و معناى آن اين است كه از نظر منطق [ اينان 
  ] نظام خلقت يك نظام حكيمانه و خردمندانه است . اما مسألهء يأس و اميد مسألهء شخصى انسان است و مسأله‌اى است كه با عاطفه و غريزهء انسان سر و كار دارد نه با عقل و خرد انسان ، يعنى به شخص انسان مربوط مىشود . انسان وقتى كه بداند به سوى سعادت خودش و به سوى كمال فردى خودش حركت مىكند قهرا روح نشاط و اميد در او پيدا مىشود ، ولى اگر بداند كه بين او و مقصدش حائلى وجود دارد و به مقصدش نمىرسد ولو اينكه بداند اين نرسيدن به مقصد لابدّمنه است و يك نظام حكيمانه آن را اقتضا كرده است ، قهرا درك اين مطلب باعث نااميدى و افسردگى و پژمردگى او خواهد شد هرچند بداند اين نيستى كه نصيب او شده است در مجموع عالم تبديل به هستى خواهد شد .\r\nمثلا اگر عده‌اى در كشتى باشند و كشتى دچار طوفان بشود و تشخيص داده شود كه حتما بايد يك يا دو نفر از اهل كشتى كم شوند و الّا همه غرق خواهند شد و براى تشخيص اينكه كداميك بايد به دريا انداخته شود نيز يك معيار معقولى قرار دهيم و مثلا قرعه بزنيم و بدون هيچ‌گونه غرض‌ورزى قرعه به نام يك نفر بيفتد ، اين شخص از نظر خرد و عقل خودش تسليم مىشود ، چون لزوم كم شدن يك نفر از اهل كشتى مسلّم و قطعى است و تعيين او هم از يك راه كاملا معقول انجام گرفته است ؛ ولى آيا همهء اين منطقها و استدلالها سبب مىشود كه آن حالت يأس و نااميدى از زندگى كه از جنبهء فردى به او دست مىدهد از بين برود ، چون صرفا عقل به لزوم اين كار حكم مىكند و مىگويد اگر تو مىروى همسايه‌ات باقى است ؟ اين حكم جواب عاطفه را نمىتواند\r\n\r\n\r\n\r\n\r\n","description":"","footnote":"\r\n( 1 ) . نظرى كه ماركسيستها در اين مورد دارند همان نظرى است كه فلاسفهء اسلامى در مورد شرور دارند .\r\n( 2 ) . البته اين كه مىتوانند اين مطلب را ثابت كنند يا نمىتوانند ، مطلب ديگرى است . ما قبلا گفته‌ايم كه از راه علم نمىتوانند چنين مطلبى را ثابت كنند . با چند تا فرضيهء داروينيزم در مورد جاندارها نمىشود ثابت كرد كه تمام حركات طبيعت حركات تكاملى است . اگر هم بشود ثابت كرد ، از راه فلسفه است كه مىشود ثابت كرد .\r\n","page_name":" 750 ","page_number":750},
  {"content":"\r\n\r\nبدهد . اين حكم عقلى جواب عاطفهء حب بقا و فرار از مرگ را نمىتواند بدهد . بله ، از راههاى ديگرى مىشود عاطفه را كاملًا ارضاء كرد كه با رضاى كامل به استقبال مرگ برود ، ولى اين ، مطلب ديگرى است و غير از مجرد حكم عقل و خرد است . صحبت در اين است كه اگر ما با عقل ثابت كرديم كه همين نظام مرگ و فناى عالم حكيمانه‌ترين نظامهاى ممكن عالم است و طبيعت در حركت خودش اشتباه نمىكند ، بر وفق حكمت عمل كرده و مىكند ؛ فرد از اين حكمت چه بهره‌اى دارد ؟ اين حكمت با نيستى و فناى فرد كمال طبيعت را تأمين مىكند ، پس براى فرد جز فنا و نيستى چيز ديگرى نيست و وجود حكمت در اين نيستى و فنا ، براى فانى اميد ايجاد نمىكند و يأس را از بين نمىبرد ، و اين بحث كه نظام طبيعت نظامى پوچ است يا خردمندانه ، نبايد با اين مسأله كه فرد از نظر شخصى به نااميدى كشيده مىشود يا نمىشود ، خلط شود ، يكى با عقل و منطق و استدلال سروكار دارد و ديگرى با غريزهء حب بقا و احساس و عاطفه ؛ و اگر بخواهد يأس شخصى تبديل به اميد شود ، از راه ديگرى بايد بشود نه از راه منطق . البته نه اينكه براى تبديل يأس به اميد نياز به منطق نيست ، بلكه بدون شك منطق لازم است ولى كافى نيست و يك چيز ديگر بايد به آن ضميمه شود .\r\nمثلًا شخصى است مفلوك و عيال‌وار و علاقه‌مند به زندگى زن و فرزند بيش از علاقه‌اى كه به زندگى خويش دارد . به او مىگويند بيا برو به جنگ و كشته شو تا زن و بچه‌ات براى هميشه در رفاه و آسايش باشند و از فلاكت رهايى پيدا كنند . در اينجا آن نااميدى و يأس از زندگى تبديل مىشود به اميدى كه به بقاى آنها دارد و آنها را بعد از خودش در رفاه و آسايش تصور مىكند . پس مىشود نااميدى را تبديل به اميد كرد ولى نه از اين راه كه مصلحت عالم اقتضاى چنين امرى ( كشته شدن ) را دارد . پس اگر ما بخواهيم يأس را تبديل به اميد كنيم ، اين فلسفه كه طبيعت در حال تكامل است ، كافى نيست ، چون فرد را از نااميدى نجات نمىدهد .\r\nاشكال ديگرى كه دارد اين است كه طبق فكر مادى ، جاودانگى واقعى نمىتواند وجود داشته باشد بلكه جاودانگىاى كه اينها مىگويند از قبيل قدم عرفى است ، و الّا بنا بر فكر مادى ، تطور و تكامل جامعه چگونه مىتواند جاودان باشد ؟\r\nتازه در مورد نوع بشر كه مىگويند جاودان است ، جاودانگى نسبى است ؛ ممكن است ميليونها سال هم زندگى بكند ، ولى بالاخره كرهء زمين متلاشى مىشود ، و به طورى كه دانشمندان مىگويند ، كره زمين بلكه منظومهء شمسى رو به سردى و\r\n\r\n","description":"","footnote":"","page_name":" 751 ","page_number":751},
  {"content":"\r\n\r\nخاموشى مىرود ، و از نظر علم امروز منظومهء شمسى به طور مسلّم ابتدائى دارد و بالاخره در نهايت امر تمام انسانها و كرات و منظومه شمسى و موجودات روى آنها تبديل به يك مشت گاز خواهد شد . البته يك حرف احتمالى هست كه ممكن است روزى انسان بتواند با تمام تمدن و ساير مظاهر زندگانىاش به كرات دوردست برود و اگر در آنجا هم زندگانىاش مورد تهديد واقع شد باز به كرات ديگر برود و بدين وسيله بقا و جاودانگى جامعهء انسانى را تأمين نمايد . اين حرف فعلا يك احتمالى بيش نيست و با وسائل علمى موجود قابل تحقق نيست و طى نمودن مسافت بين زمين و كرات ديگر سالها به طول مىانجامد و عمر انسانها وافى به آن نيست . پس بالاخره انسان در اين دنيا محكوم به فناست ، و نه تنها خود افراد انسانها جاويد نيستند ، راه هم جاويد نيست ، و در جاويد نبودن فرق نمىكند كه در پنجاه سال و صد سال پايان بپذيرد يا در يك ميليون و صد ميليون سال ؛ و اگر بنا باشد همين جاودانگى نسبى اميدبخش باشد ، صد سال عمر معمولى افراد هم بايد اميدبخش باشد و نيازى به پيش كشيدن افسانهء تكامل جامعه نيست « 1 » .\r\n\r\n\r\n\r\n\r\n","description":"","footnote":"\r\n( 1 ) . اشكال : زمين و مافيها به منزلهء يك فرد انسان است و همان‌طور كه فرد انسان مىرود و فرد ديگرى مىآيد و مرگ هر فرد حامل تخم فرد كاملترى است ، كرهء زمين و تمام منظومه شمسى هم همين‌طور است و از بين رفتن آنها نيستى مطلق نيست بلكه كراتى كاملتر و در سطحى بالاتر به وجود مىآيند . پس باز مىشود گفت : راه مىماند .\r\nجواب : يك وقت مىگوييم اين زمين منفجر مىشود و از نو يك زمين و منظومهء خورشيدى ديگر تشكيل مىشود ، اين حرفى است ، ولى يك وقت مىخواهيم بگوييم اين زمين كه از بين مىرود ، خود « همين » به كاملتر از خودش تبديل مىشود ، [ اين حرف نادرستى است 
  ] .\r\n- اقتضاى قانون ديالكتيك اين است كه به كاملتر از خودش تبديل شود .\r\nجواب : مقتضايش باشد ، ولى درست نيست .\r\n- اينها مىگويند همان‌طور كه يك فرد از بين مىرود و تبديل به كاملتر از خودش مىشود ، تمام كرهء زمين هم همين جور است .\r\nجواب : اينها تازه در فردش هم اشتباه مىكنند . فرد وقتى باقى است كه نوعش باقى باشد . تكامل جاودانگى در فرد را ما مىتوانيم بگوييم كه قائل به حركت جوهريه و قائل به روح و امثال اينها هستيم . ما مىگوييم ماده در حركات خودش از تغيير به ثبات منتهى مىشود و بعد به جاودانگى مىرسد ، و شخصيت را هم كه ما به بدن و ماده نمىدانيم ، باز ماده دومرتبه يك سير ديگرى از نو شروع مىكند و همين جور . . . مثل دريايى كه مرتب گوهر به\r\n","page_name":" 752 ","page_number":752},
  {"content":"\r\n\r\n\r\nراه ديگر براى رهايى از يأس\r\nنهايت حرفى كه زده‌اند اين است كه گفتند انسان داراى دو وجدان است : وجدان فردى و وجدان نوعى . پس انسان دو « من » دارد : من فردى و من اجتماعى ؛ و همچنانكه [ از نظر ما 
  ] انسان يك « من » تن دارد و يك « من » روح ، و از « من » تن مىگذرد و به بقاى روح اميدوار است ، اينها هم دو « من » دارند : من نوعى و من فردى ؛ « من » فردى از بين مىرود ولى « من » نوعى از بين نمىرود . البته اين غير از فلسفهء ماركسيستهاست ، اين حرفى است كه امثال دوركهيم گفته‌اند و تازه حرف درستى هم نيست ، و اگر فرض شود كه اين فلسفه درست است و انسان در درون خودش داراى دو « من » است و داراى دوگونه عواطف است بالفعل ، هم من فردى را دوست دارد و هم من نوعى را ، بنابراين در ايثارها من فردى را فداى من نوعى مىكند و يأس و نااميدى از بقاى من به عنوان فرد ضرر ندارد در مقابل اعتقاد و اميد به اينكه من نوعى باقى است . بر فرض صحت اين فلسفه مىتوان براى انسان اميد درست كرد و او را از يأس نجات داد ، نه صرف اينكه طبيعت در تكامل است « 1 » .\r\nتنها اين فلسفهء « دو منى » است كه مىتواند در مقابل الهيون وجهى براى اميدوارى ارائه دهد ، الهيونى كه مىگويند فقط مسألهء جاودانگى روح و اعتماد به خدا و اتصال به خدا و اينكه ذره‌اى از عملهاى انسان گم نمىشود ، و تمام اعمال انسان در\r\n\r\n\r\n\r\n\r\n","description":"","footnote":"\r\nوجود مىآورد و گوهرهايش را تحويل مىدهد و باز دومرتبه صدفهاى ديگر . اين حسابى است كه ما داريم . به حساب اينها كه چنين چيزى نيست . با توجيه و تأويل نوعى مىخواهند مطلب را درست كنند ، و الا يك فرد مسلّما خاك مىشود و از بين مىرود ، او كه قطعا به كاملتر از خودش تبديل نمىشود . اينها مىخواهند در نوع ، تكامل درست كنند . در فرد كه تكاملى نيست : زيد بن عمرو زندگى كرد و مرد و بعد هم پوسيد و خاك شد ، او كى تبديل به كاملتر از خودش شد ؟ مىگويند : جامعه باقى است ، يعنى افراد را به منزله اعضاى جامعه تلقى مىكنند و مىگويند اگر فرد از بين مىرود جامعه باقى است ، عضو جامعه از بين مىرود برود ، كل كه باقى است و انسان كلى باقى است . ولى روشن است كه اين بقا تا وقتى است كه زمينى و جامعه‌اى وجود داشته باشد ، ولى وقتى كه زمين منفجر شد و از بين رفت انسان كلى هم ديگر باقى نيست ، بلكه ممكن است انسانى و جامعهء ديگرى از نو به وجود بيايد نه اينكه همين جامعهء موجود تبديل به كاملتر از خودش مىشود ، مگر اينكه چشم بسته بگوييم لابد همين طور مىشود چون مقتضاى ديالكتيك همين است ، ان شاء اللّه مىشود !\r\n( 1 ) . [ يعنى با صرف اينكه طبيعت در تكامل است ، نمىتوان انسان را از يأس نجات داد . 
  ]\r\n","page_name":" 753 ","page_number":753},
  {"content":"\r\n\r\nپيشگاه الهى محفوظ است و همه بازگشتشان به سوى اوست ، [ فقط اينهاست كه انسان را از پوچى و يأس نجات مىدهد 
  ] . آرى ، در برابر اينها تنها فلسفهء « دو منى » مىتواند حرفى باشد ، هرچند اين حرف هم يك زور زدن بى جا بيش نيست .\r\n\r\nنظرى به كتاب « جدال با مدعى »\r\nدر كتابى به نام جدال با مدعى دربارهء مسألهء پوچى و عدم پوچى نسبتا خوب بحث شده است . براى اينكه طرز تفكر ماركسيستها روشن شود قسمتهايى از آن كتاب نقل مىشود . در اين كتاب از سؤال كننده به عنوان « مدعى » ياد مىشود و از پاسخ دهنده به نام « مجادل » . مدعى ، مدعى است كه زندگى اساسا پوچ است و هميشه بدبختى و تيره‌روزى براى انسان آورده است و اميدى هم نيست كه غير از اين چيزى باشد ، بنابراين وظيفهء يك انسان خردمند كه به كمال خردمندى و علوّ فرهنگى رسيده باشد و بخواهد يك كار خردمندانه‌اى انجام داده باشد اين است كه اساسا با زندگى مبارزه كند و ريشهء آن را قطع كند ، و همچنين اگر جامعه‌اى به اين مقام شامخ خردمندى برسد بايد دست به خودكشى بزند .\r\nمعلوم است كه اولين حرفى كه به اين شخص گفته مىشود اين است كه اگر در ادعايت صادق هستى چرا خودت دست به خودكشى نمىزنى ؟ و گفته مىشود اينها مانند « ايده‌آليستها » هستند كه در عمل بر خلاف مدعاى خود رفتار مىكنند و در واقع مدعاى خويش را نقض مىكنند . ولى اشكال بر اينها وارد نيست و خودكشى نكردن آنها مدعاى آنها را نقض نمىكند ، زيرا مدعاى آنها اين است كه مقتضاى خردمندى و علوّ فرهنگى اقدام به خودكشى است و اين ادعا منافات ندارد با اين كه در ضمن اعتراف كنند كه انسان اسير حبّ بقا و عشق به حيات نيز مىباشد هرچند كه به مقتضاى خرد ، اين عشق و علاقه را مضر و سبب بدبختى مىداند و گاهى هم آرزو مىكند كه اى كاش اين عشق از دل او بيرون رود ولى نمىتواند خودش را از چنگال اين عشق رها بكند و گاهى خودش با خودش در جدال است ، عقلش با غريزه‌اش در جدال است . عشق به حيات يك عشق درونى است در انسان و انسان را جبرا به سوى خودش مىكشد ، و منافات ندارد كه عقل و خرد انسان يك جور حكم كند و غريزهء انسان جور ديگرى ، و مقايسه كردن وضع اينها با شكاكان غلط است ، چون در كار\r\n\r\n","description":"","footnote":"","page_name":" 754 ","page_number":754},
  {"content":"\r\n\r\nشك ، همه چيز مربوط به عقل و فكر است و به دو ناحيه مربوط نيست .\r\nبعد مجادل كه مىخواهد به مدعى جواب بدهد ، اينجور استدلال مىكند و به بيانى از راسل استناد مىكند كه مىگويد : اشياء بر دو قسمند ، بعضى داراى ارزش درونى هستند و بعضى ارزش بيرونى . مثلًا عمل كشاورزى براى توليد گندم است و توليد گندم براى به دست آوردن آرد و خمير و بالنتيجه نان ، و به دست آوردن نان براى خوردن و زنده ماندن ، و زنده ماندن ديگر چرا ندارد و همهء چراها لازم نيست به يك چرايى منتهى شود ، چراها بالاخره به يك امر بالذات منتهى مىشود و اين معنايش اين است كه نان براى انسان ارزش دارد براى ادامهء زندگى ولى ادامهء زندگى بذاته ارزش دارد ؛ و اگر بخواهيم با تعبيرات خودمان مطلب را ادا كنيم مىگوييم : اساسا ارزش داشتن جز ملايمت با ذات انسان معناى ديگرى ندارد . اينكه انسان ذات را دوست دارد ، اختيارى انسان نيست و « چرا » در مورد آن معنى ندارد ، چون « چرا » در امور اختيارى مىآيد . انسان آفريده شده است با اين حالت كه خودش را دوست دارد و به حيات خويش علاقه دارد ، بنابراين اين دوست داشتن عمل اختيارى انسان نيست كه از چرايش سؤال شود ، و چون انسان به بقاى خويش علاقه دارد ، بنابراين به هرچه هم كه مقدمهء آن است علاقه‌مند است .\r\nاين حرف را از راسل نقل مىكند ولى به همين مقدار اكتفا نمىكند زيرا او ادعا نمىكند كه انسان خودش را دوست ندارد و غريزهء حب ذات ندارد ولى همين زندگى كه به حكم غريزه به آن علاقه‌مند است ، به حكم خرد نبايد به آن علاقه داشته باشد و اگر كسى به علوّ فرهنگى و بلوغ فكرى برسد و خردش حاكم بر غريزه‌اش گردد و كمال اخلاقى پيدا كند بايد از اين عشق برهد و خودش را از آن آزاد كند . پس حرف راسل جواب او نمىشود . لذا مجادل به استدلال دست مىزند و حرف راسل را مقدمهء استدلال خويش قرار مىدهد ، مىگويد : حيات ارزش ذاتى دارد . خوب ، من هم به حيات خودم علاقه‌مند هستم . مدعى مىگويد : صحبت از علاقه‌مندى نيست ، صحبت از اين است كه فكر ، اين علاقه‌مندى را تصويب نمىكند .\r\nمجادل جواب مىدهد : حيات فرد مقدمه‌اى است براى حيات نوع ، و باز براى حيات فرد ارزش درونى قائل نيست . تا اينجا عمل خود انسان را توجيه مىكرد ، از اينجا به طبيعت منتقل مىشود ، مىگويد : حيات فرد مقدمه‌اى است براى توليد مثل ، ولى اين توليد مثل حلقه‌اى است از اين زنجير و باز اين حلقه متصل به حلقه‌اى ديگر و\r\n\r\n","description":"","footnote":"","page_name":" 755 ","page_number":755},
  {"content":"\r\n\r\nدر نهايت امر اين زندگى به مرحله‌اى خواهيم رسيد كه اين چيزهايى كه اسمش را تيره‌روزى و بدبختى گذاشته‌ايد از بين برود و برسد به مرحلهء مدينهء فاضله ، و مىگويد : اين سرنوشت محتوم تاريخ است كه برسد به زندگى بىتضاد و بىطبقه ، و وقتى به اينجا رسيد تمام تيره‌روزيها و بدبختيها و بيهودگيها كه شما خيال مىكنيد سرنوشت انسان است از بين خواهد رفت و زندگى معنى پيدا مىكند .\r\nبه طورى كه ملاحظه شد ، ارزش زندگى انسان را از راه ارزش زندگى فرد اثبات نمىكند ، بلكه مىگويد حيات فرد مقدمهء حيات نوع است و حيات فرد در وضع فعلى هرچند پست و پليد و زشت است ولى اين قافله در مسيرى سير مىكند كه در نهايت امر مىرسد به حياتى كه آن حيات حيات انسانى است .\r\nاينها وقتى كه با تحليلهاى ماركسيستى نمىتوانند مطلب را توجيه كنند ، به تحليلهاى اگزيستانسيا ليستى متوسل مىشوند چون اين مكتب هم يك مكتب ماركسيستى است و اقرب مكتبهاست به اينها .\r\nبا منطق ماركسيستى همين را بايد بگويند كه تكامل جامعه و حد نهايى اين تكامل اين است كه در اثر تكامل ابزار توليد برسد به جامعهء بىطبقه ، كه اين هم دو مرحله دارد ، در يك مرحله دولت [ وجود دارد 
  ] و در مرحله دوم حتى سايهء دولت هم از سر ملت كوتاه مىشود ، و تمام سعادت انسان همين است كه به جامعهء بىطبقه برسد ، چون تمام مشكلات از طبقات ناشى شده است و وقتى طبقات اجتماعى و تضاد اجتماعى از بين رفت ديگر زندگى سعادت اندر سعادت و خوشى فوق خوشى است و فكر اينكه زندگى پوچ است ديگر در مغزش نخواهد آمد .\r\nدر تفكر ماركسيستى صحبت از ارزشهاى اخلاقى نيست زيرا اخلاق از نظر آنها چيزى است كه مقدمهء رسيدن به اين مرحله باشد . آنها وقتى اخلاق را تعريف مىكنند مىگويند : آن فعلى اخلاقى است كه مقدمه باشد براى رسيدن به تكامل هر جامعه‌اى كه به طبقهء كهنه و طبقهء نو ، طبقهء تز و طبقه آنتىتز تقسيم مىشود . عمليات آنتىتزى به هر شكلى كه باشد عمل اخلاقى است ، چون اين عمليات است كه منتهى به انقلاب مىشود و هر كارى كه منتهى به انقلاب بشود كار اخلاقى است ، و اخلاق از نظر آنها نمىتواند غايت باشد ، اخلاق وسيله است . ولى در مكتب اگزيستانسياليسم اخلاق را به عنوان مقدمهء چيز ديگر به شمار نمىآورند بلكه به عنوان يك غايت براى انسان در نظر مىگيرند . اينها مدعى هستند كه اخلاق آفريدنى و خلق كردنى است نه\r\n\r\n","description":"","footnote":"","page_name":" 756 ","page_number":756},
  {"content":"\r\n\r\nرسيدنى ، ارزشهاى اخلاقى ارزشهايى است كه انسان مىآفريند ، و اينجاست كه دو مطلب را با هم خلط مىكنند ، يك وقت مىگويند : آن جامعهء نهايى انسانى همان جامعهء بىطبقه است ، و يك وقت مىگويند جامعه‌اى است كه بنياد آن جامعه بر اساس ارزشهاى اخلاقى باشد . يك ماركسيست از آن جهت كه ماركسيست است هيچ وقت چنين حرفى نمىزند و در اين حرف يك رگ اگزيستانسيا ليستى وجود دارد .\r\nاگزيستانسياليست ها هم اصل را در عالم پوچى مىدانند ولى مىگويند انسان رسيده است به حدى كه مىتواند به زندگى خودش معنى و ارزش بدهد ، جنبهء بايستنى بدهد ؛ هيچ چيزى در عالم نيست كه بايستنى باشد ، تنها انسان است كه مىتواند خودش را بايستنى و با ارزش كند و انسان يگانه موجودى است كه در عالم به آزادى رسيده و به خلاقيت رسيده است و مىتواند خودش را بيافريند و نيز ارزشهاى اخلاقى را بيافريند و زندگى بر بنياد ارزشهاى اخلاقى آفريدهء انسان همان زندگى انسانى است .\r\nاين ، دو بيان مختلف است كه اينها براى فرار از پوچى دارند . مجادل وقتى مىخواهد ارزشهاى اخلاقى را براساس اگزيستانسياليسم بيان كند اينجور مىگويد :\r\n« انسان با جهان دوگونه تماس دارد ، يكى تماس براى شناختن ، دوم تماس براى ارزش دادن . . . هدف و نتيجهء تماس اخلاقى انسان با جهان ، آفريده شدن سيستمى از ارزشهاست . » « 1 »\r\n[ يعنى 
  ] نه اينكه ارزشى وجود دارد و ما كشف مىكنيم . ما مىگوييم كه يك ارزشهايى واقعا وجود دارد و انسان كشف مىكند و بعد فعل اخلاقى اين است كه انسان خودش را با اين ارزشها تطبيق بدهد . ما مىگفتيم كه انسان فعل اخلاقى را خلق مىكند ، خودش را بر معيار ارزشهاى اخلاقى مىآفريند ، ولى براى خود اين ارزشها ، خير و فضيلت يك واقعيتى قائل بوديم ، يعنى كأنّه يك مدل مشخصى انسان قبلًا كشف مىكرد و بعد خودش را براساس آن مدل مىساخت و اگر مىگفتند انسان كامل كيست ، مىگفتيم آن كسى است كه چنين و چنان باشد ، و انسان خودش را بايد بر اين اساس و اين شكل بسازد . ولى اينها يك كمالى با قطع نظر از اعتبار انسان قائل\r\n\r\n\r\n\r\n\r\n","description":"","footnote":"\r\n( 1 ) . جدال با مدعى ، چاپ اول ، ص 25 .\r\n","page_name":" 757 ","page_number":757},
  {"content":"\r\n\r\nنيستند و حتى كمال بودن كمال را هم مخلوق انسان مىدانند و مىگويند حتى ارزش بودن ارزش را هم انسان مىآفريند و انسان به فلان موضوع ارزش مىدهد نه اينكه ارزشش با قطع نظر از انسان وجود دارد . عمدهء حرف اينها اين است . سپس مجادل مىگويد :\r\n« زندگى انسان در آخرين تحليل ، يك زندگانى اخلاقى است يعنى زندگانىاى است بر بنياد ارزشها ( كه گفتيم اين حرف با حرف ماركسيستها جور درنمىآيد ) و نه بر بنياد حقيقتهاى ابژكتيو . . . بهره‌بردارى از قانونهاى علمى تنها در صورتى مايهء آسايش و سرشارى زندگى انسان مىشود كه سيستمى از ارزشهاى اخلاقى راهنماى انسان در اين كار باشد . . . ارزشهاى اخلاقى آفريدهء ارادهء انسانند و انسان با آفرينش ارزشها يعنى با آفرينش اخلاق به جهان و زندگانى خودش معنى و ارج مىدهد . . . يعنى من مىخواهم كه زندگانى داراى ارزش درونى باشد . » « 1 »\r\nاين خيلى حرف عجيبى است ؛ هم مىگويد ارزش ذاتى و درونى است و هم مىگويد من مىخواهم زندگانى داراى ارزش درونى باشد . بعد خودش مىگويد : چرا ؟ جواب مىدهد : اين ديگر پرسشى است كه پاسخ ندارد . آن حرفهايى كه از راسل نقل كرده بود كه اشياء يا ارزش درونى دارند و يا ارزش بيرونى و بعد مثال به حيات فردى زد ، آن حرف در جاى خودش حرف درستى است ولى آن حرف را مىخواهد در موضوع اخلاق پياده كند . اين حرفش درست مثل اين است كه انسان بگويد : زهر تلخ است و عسل شيرين است ، من مىخواهم به زهر شيرينى اعطا بكنم ؛ كه اينجا آن بحث اعتبارى ( اعتبارات ) كه قبلًا طرح كرديم مفيد واقع مىشود .\r\nانسان دو نوع كار و خلاقيت دارد : خلاقيت حقيقى و خلاقيت اعتبارى . خلاقيت حقيقى همين كارهايى است كه انسان در عالم عين انجام مىدهد مثل صنعتها و امثال آن . حتى حرف زدن نوعى خلاقيت است . نوع دوم خلاقيت اعتبارى است كه در علم اصول هم درباره آن بحث مىشود ، مثل خلق رابطهء مالكيت ميان زيد و اين شئ ، يا زوجيت ميان دو انسان و نظاير اينها از امور اعتبارى كه واقعيت ندارند و تنها در ظرف اعتبار معتبر وجود دارند . همانطور كه در مقالهء ششم اصول فلسفه گفته‌ايم اعتباريات هميشه در مقدمه‌ها درست است نه در هدفها . انسان چون هدفى\r\n\r\n\r\n\r\n\r\n","description":"","footnote":"\r\n( 1 ) . همان ، ص 25 و 26 .\r\n","page_name":" 758 ","page_number":758},
  {"content":"\r\n\r\nدارد ، براى رسيدن به آن هدف نيازمند به اعتبار بعضى از امور است و تا اعتبار نكند نمىتواند به آن هدف خودش برسد . پس اعتبار كردن در وسائل است نه در اهداف ، و اعتبار وسيله‌اى است براى رسيدن انسان به مقاصد خودش . مثلًاً انسان مىخواهد ازدواج كند و اين ديگر يك امر اعتبارى نيست بلكه به حكم غريزه يك هدف تكوينى است ، ولى از باب اينكه اين مطلب بايد يك ضابطه و قاعده‌اى داشته باشد ، زوجيت را به نحو خصوصى اعتبار مىكند . پس همهء خلاقيتهاى اعتبارى ، خلاقيتهايى در زمينهء وسيله‌هاست . اما ارزشها : ارزش معنايش اين است كه اين شئ وجودش براى شخص نافع باشد . ارزش معنايش اين است كه اين شئ براى من قيمت دارد چون براى من مفيد است ، يا خودش عين [ فايده 
  ] است براى من يا منشأ يك فايده است براى من . اما اينكه اين فايده فايده است ، ديگر مخلوق انسان نيست ، اين لازمهء ساختمان وجودى من است كه تكوينا به يك شئ نياز دارم و آن شئ ادامه دهندهء حيات من است ، و همين معناى مفيد بودن است . پس ارزش واقعى يك امرى است تكوينى نه يك امر قراردادى . در باب اخلاق هم قبلًا به صورت ترديد گفتيم : يا از آن جهت است كه انسان داراى يك مقام علوى است غير از اين مقام سفلى ، كه به حسب آن مقام علوى معانى اخلاقى واقعا كمال و فايدهء اوست ، پس انسان چون مىخواهد حركت بكند به سوى كمال واقعى و معنوى خويش ، حركت مىكند به سوى چيزى كه ارزش ذاتى براى او دارد ، و يا به قول آن آقايان [ معانى اخلاقى 
  ] براى جامعه ارزش دارد نه براى فرد ، ولى در فرد دو « من » وجود دارد ، يك من فردى و يك من كلى ، و اگر انسان احساس تمايل به تعاون و احسان و مانند اينها مىكند خيال مىكند كه دارد براى ديگران كار مىكند ، باز هم براى « من » كار مىكند ولى نه من فردى بلكه من كلى .\r\nمجادل به اينجا كه مىرسد و در واقع تلفيقى ميان مطالب ماركسيستى و اگزيستانسيا ليستى درست مىكند ( و مدعى هم مچش را نمىگيرد كه بگويد تو روى كدام اصول حرف مىزنى ، بلكه مىگويد : « صنعتى شدن به هيچ وجه باعث پيشرفت انسان نبوده ، انسان امروز فقط يك مقدار صنعت و تكنولوژى دارد كه آن هم اضطراب و تنهايى بشر را بيشتر كرده است » « 1 » ) آن وقت مدعى اشكال مىكند كه شما مىگوييد انسان رو به تكامل مىرود [ و حال آنكه 
  ] در نهايت امر در صنعت و تكنولوژى پيش\r\n\r\n\r\n\r\n\r\n","description":"","footnote":"\r\n( 1 ) . همان ، ص 46 .\r\n","page_name":" 759 ","page_number":759},
  {"content":"\r\n\r\nرفته است ولى در آنچه كه به سعادت و خوشبختى انسان مربوط مىشود هيچ پيش نرفته ، زيرا انسان باز گرفتار اضطراب و تنهايى است . او جواب مىدهد :\r\n« من صميمانه معتقدم علم و فرزندان دوگانه‌اش تكنولوژى و صنعت زمينه را براى برخوردار شدن انسان از بيشترين آسايش انسانى روز به روز آماده كرده‌اند . اما اينكه چرا انسان به رغم آماده بودن زمينه از آسايش برخوردار نيست ، اين ديگر تقصير علم نيست ، تقصير ايدئولوژى فرمانروا بر انسان امروز است . » « 1 »\r\nيعنى اين تيره‌بختيها و بيچارگيها مربوط به علم نيست . علم يك مقدار كار كرده كه زمينه را فراهم كرده است ولى اين قوانين و مقررات و فلسفه‌ها ( و بيشتر هم نظرشان به اديان است ) كه امروز بر انسان حاكم است و زير بناى اينها هم وضع اقتصادى خاص است ، اينها سبب تيره‌روزى انسان است و اينها هم رفتنى هستند :\r\n« تقصير ساخت غلط زيربناى جامعه‌هاى امروزى است نه علم . مطالعهء ابژكتيو تاريخ زندگانى انسان به ما مىآموزد كه تكامل سرنوشت انسان است ، يعنى افزايش امكانات در هر يك از دورانهاى تاريخ . امكانات انسان نسبت به دورانهاى گذشته بيشتر شده است ، يعنى انسان تكامل يافته . پيشرفت علم و شكفته شدن صنعت و تكنولوژى از ويژگيهاى دوران سرمايه‌دارى است و امكانات انسان در اين دوران بسى بيشتر از امكاناتش در دوران پيشين يعنى دورهء زمين‌دارى است . در اين دوران ، انسان براى رسيدن به مقصد انسانى خود يعنى براى شكل گرفتن و پديد آمدن جامعه‌اى بدون تضاد آماده مىشود ، . . . سرگشتگى انسان معاصر و بدبختيهاى او به هيچ وجه تقصير علم نيست ، زيربناى اجتماعى جامعهء سرمايه‌دارى و ايدئولوژى فرمانروا بر انسان در اين‌گونه جامعه‌ها غلط است . علم كوشش مىكند واقعيت را آنچنانكه هست بشناساند . هر علم در حوزهء خاص خودش شبكه‌اى از روابط علت و معلول را كشف مىكند و آن را به صورت سيقى از قانونهاى علمى در اختيار انسان مىگذارد . اينكه از اين قانونها چگونه بهره‌بردارى بشود ، اينكه نتايج شناساييهاى علمى درست به كار بسته شود يا نه ، به خود علم مربوط نيست ، به انسانهايى مربوط است كه از علم بهره‌بردارى مىكنند . . . اگر انسان امروز سرگشته است يا احساس پوچى مىكند يا به طور كلى بدبخت است ، اين نتيجهء علم نيست ، بلكه نتيجهء\r\n\r\n\r\n\r\n\r\n","description":"","footnote":"\r\n( 1 ) . همان ، ص 46 .\r\n","page_name":" 760 ","page_number":760},
  {"content":"\r\n\r\nوضعيت اجتماعى انسان است . در شرايطى مىتوان آن را فرمانروايى يا امپراطورى سرمايه ناميد . » « 1 »\r\nمدعى مىگويد :\r\n« انسان تنها در شرايط كنونى نيست كه سرگشته است ، هميشه سرگشته و بدبخت و بىپناه بوده است . چارهء اين بدبختى و سرگشتگى خودكشى دسته جمعى است يا خودكشى فرد منتخب است يعنى فرد با شعور و آگاه كه به علوّ فرهنگى رسيده است . » « 2 »\r\nمجادل جواب مىدهد :\r\n« انسان در طول تاريخ سرگشته بوده است اما سرگشتگى سرنوشت انسان نيست ، ساخت جامعه‌هاى انسان در طول تاريخ غلط بوده . اما انسان پيوسته كوشيده با سازمان زندگانى اجتماعى خويش را بهتر كند ، يعنى انسان در بستر زمان تكامل پيدا كرده است . » « 3 »\r\nمدعى مىگويد : تكامل را تعريف كنيد .\r\nمجادل مىگويد : منظور از تكامل ، تكامل در معناى تاريخى و انسانى است ( نه داروينى ) ، يعنى افزايش امكانات در هر زمينه‌اى ، مادى و معنوى .\r\nمدعى مىگويد : شما مىخواهيد بگوييد انسان اگر چه بدبخت بوده ولى زمينه براى خوشبختى فراهم شده است ، در صورتى كه اگر تكاملى در علم و صنعت بوده ، در بدبختى هم تكامل بوده است ، پس زمينه هم بهتر نشده است و به موازات افزايش امكانات ، افزايش تنهاييها ، دلهره‌ها ، ترسها ، دغدغه‌ها هم بوده . همانطور كه قابيل هابيل را كشت امروزه هم مردم يكديگر را مىكشند به طور مدرن‌تر و با كلمات شيك‌تر . انسان همان حيوانى بوده كه هست . پس انسان در انسانيتش تكامل پيدا نكرده ، فقط ابزار قتل و تعدّيش تكامل پيدا كرده است . انسان اوّلى با چوب و سنگ مىكشت ، اين با موشك مىكشد ، پس چه فرق كرده ؟ بلكه بدتر هم شده چون بيشتر\r\n\r\n\r\n\r\n\r\n","description":"","footnote":"\r\n( 1 ) . جدال با مدعى ، چاپ اول ، ص 44 و 47 .\r\n( 2 ) . همان ، ص 47 .\r\n( 3 ) . همان ، ص 47 و 48 .\r\n","page_name":" 761 ","page_number":761},
  {"content":"\r\n\r\nمىكشد « 1 » .\r\nمجادل مىگويد : اما چرا كشت و كشتار در كار است ؟ يعنى قبول مىكند كه كشت و كشتار زياد شده و تقريبا نمىخواهد بگويد تكامل پيدا شده ولى مىخواهد بگويد اين وضع يك علت دارد و اين علت هم از بين خواهد رفت و به علم و صنعت مربوط نيست . خوب ، راست است ، به علم و صنعت فى حد ذاته مربوط نيست ، به يك كمبود مربوط است . حرف ما هم همين است . ما هم مىگوييم به يك كمبود مربوط است ، منتها ما اين كمبود را يك امر درونى انسان مىدانيم كه ايمان باشد و مىگوييم علم به تنهايى كافى نيست كما اينكه اين نظام بىطبقه هم كه اينها مىگويند هيچ كارى از او ساخته نيست ؛ در نهايت امر آن چيزى كه انسان را به انسانيتش مىرساند ايمان است و بس و هيچ چيز ديگرى نيست . ولى اينها اساساً مسألهء ايمان را طرح نكرده و نمىكنند چون يكى از اينها طرفدار خودكشى است و ديگرى طرفدار جامعهء بىطبقه !\r\nسپس مجادل ادامه مىدهد و مىگويد : اين به علم و صنعت مربوط نيست ، به ايدئولوژيهاى فرمانروا بر انسان در جهان گذشته و اكنون مربوط مىشود :\r\n« از آنجا كه در اين جامعه‌ها تضاد در كار بوده و هميشه يك طبقه كوشش كرده تا طبقهء ديگر را زير سلطهء ظالمانهء خودش داشته باشد ، كشت و كشتار و ديگر بدبختيهاى اجتماعى در كار بوده و هست . » « 2 »\r\nدر اينجا باز مطلب رنگ ماركسيستى به خودش مىگيرد . در ماركسيسم اساس اين است كه از روزى كه مالكيت پيدا شد بدبختى پيدا شد و تا مالكيت هست بدبختى هم ادامه خواهد داشت و آن روزى بدبختى از جامعهء انسانى رخت برمىبندد كه مالكيت اشتراكى جايگزين مالكيت فردى شود و لهذا با اينكه اينها دوره‌ها را به چند قسم تقسيم مىكنند : فئودالى ، بورژوازى ، سرمايه‌دارى ، از نظر ديگر همهء اينها را يك دوره حساب مىكنند ، مىگويند : مالكيت اشتراكى بدوى ، بعد دورهء مالكيت فردى كه همه دوره‌ها باشد ، بعد باز مالكيت اشتراكى . مالكيت اشتراكى اول دورهء آسايش\r\n\r\n\r\n\r\n\r\n","description":"","footnote":"\r\n( 1 ) . همان ، ص 48 .\r\n( 2 ) . همان ، ص 49 .\r\n","page_name":" 762 ","page_number":762},
  {"content":"\r\n\r\nبوده . دورهء مالكيت فردى دورهء بدبختى بوده . باز دو مرتبه كه برگردد به اشتراكيت ، دورهء آسايش در سطح بالاتر فرامىرسد . البته اين وسط هم به حكم اينكه مقدمه‌اى بوده براى مرحلهء عاليتر از مرحلهء قبل خودش ، به يك معنى كاملتر است . به همين دليل اينها هر نهضتى در اين دوره‌هاى مالكيت فردى حتى نهضتهاى انبيا را بىاثر و بىفايده مىدانند ولو با حسن نيت هم انجام گرفته باشد ، براى اينكه نهضتهايى بوده‌اند نه بر پايهء علمى ( به قول آنها ) . پايهء علمى قضيه ، بنياد اقتصادى جامعه است . تمام نهضتهاى غير علمى هرچند با حسن نيت بوده و نهضت‌كنندگان مىخواستند به جامعه خدمت كنند ، در واقع به ضرر جامعه بوده و همان نانى كه آنها مىخواستند بياورند تبديل شد به بلاى جان . مثلًاً اسلام ، حتى آنهايى هم كه با خوشبينى به آن نگاه مىكنند مىگويند ابتدا كه نهضت كرد ، واقعا يك نهضت خيرخواهانه بود ولى چون زيربنا غلط بود ، همين اسلام يك ابزار شد در دست طبقه استثمارگر و به بدترين وجهى بدبختى براى جامعه به وجود آورد ، و حتى محال مىدانند كه بدون تغيير زيربنا يك نتيجهء اصلاحى گرفته شود ، و در آن زمان هم تغيير زيربنا ممكن نبود چون شرايط زمان اقتضا نمىكرد و مثلًاً الغاى مالكيت فردى ممكن نبود . جبر تاريخ تا مراحلش را طى نكند به كمال نمىرسد و تا مالكيت دوره‌هايش را طى نكند به مالكيت جمعى نمىرسد . بعد مىگويد :\r\n« از آنجا كه در اين جامعه‌ها تضاد در كار بوده ، هميشه يك طبقه كوشش كرده تا طبقهء ديگر را زير سلطهء ظالمانهء خودش داشته باشد . كشت و كشتار و ديگر بدبختيهاى اجتماعى در كار بوده و هست و تا هنگامى كه اين تضادها در متن و بطن جامعه وجود داشته باشد همهء اين پريشانيها و نابسامانيها در كار خواهد بود . اما از اينكه « هميشه چنين بوده » نمىشود نتيجهء گرفت كه « هميشه چنين خواهد بود » ، نمىشود نتيجه گرفت كه طبيعت و سرنوشت انسان اين است كه برادركش ، پريشان ، دربدر ، سرگردان باشد براى هميشه . ايده‌آل انسان رسيدن به جامعهء بىطبقه است ، يعنى جامعهء بدون تضاد درونى . » « 1 »\r\nمدعى مىگويد : آن مدينهء فاضله يعنى پوچ . چرا مرا به آينده حواله مىدهى ، بگو الآن چه هست ؟\r\n\r\n\r\n\r\n\r\n","description":"","footnote":"\r\n( 1 ) . همان ، ص 49 و 50 .\r\n","page_name":" 763 ","page_number":763},
  {"content":"\r\n\r\nاو مىگويد : مىپذيرم كه انسان معاصر انسان را مىكشد ولى نمىپذيرم كه كشتار و برادركشى در ذات انسان است .\r\nمدعى مىگويد : پس چرا هابيل قابيل را كشت ؟ ( كه عكس آن صحيح است ) .\r\nمجادل جواب مىدهد : اينها اسطوره است . اسطوره چيزى را براى ما روشن نمىكند . مدعى مىگويد : مگر « ايسم » ها و « لوژى » ها روشن كرده‌اند ؟ مگر افلاطون و ماركس روشن كرده‌اند ؟ اينها هم در حد خواب و خيال است . بعد مىگويد : آن مدينهء فاضله كجاست و كدام خط انسان را به آنجا مىبرد ؟\r\nمجادل جواب مىدهد :\r\n« شهر زيبا و نيك افلاطون يا جامعهء بىطبقهء ماركس ، خطى نيست كه من و شما يك‌تنه يا دوتنه سوار يك اتوبوسش بشويم و برويم . اين خط يك اتوبوس بيشتر ندارد . اين اتوبوس در لحظه‌اى تاريخى ( يعنى اختيارى ما هم نيست ) سر ساعت معين ناگهان راه مىافتد ، افراد قشرى كه در عمرشان اتوبوس سوار نشده‌اند زير چرخ اين اتوبوس له مىشوند ، اما انبوه مردم ( تودهء مردم ) همه با هم سوارش مىشوند و به سوى مقصد تاريخى خويش پيش مىروند . »\r\nمدعى مىگويد : باز حواله به آينده‌دارى مىدهى و اينها هم كه همه وعده است ، يك امر عينى بياور .\r\nمجادل جواب مىدهد : همه‌اش هم آينده نيست ، بالفعل هم هست . بعد مىگويد :\r\n« من اصطلاحى دارم كه اين اصطلاح مال خودم است و آن اين است كه : ما دو زمان داريم ، يك زمان تقويمى و ديگر زمان تاريخى . زمان تقويمى زمانى است كه به حسب تقويم تعيين مىشود و شمار سال بيان مىشود مثلًاً سال 1356 . در زمان تقويمى همه مردم همزمان با يكديگر هستند . همهء جامعه‌ها در يك زمان تقويمى زندگى مىكنند . ولى زمان تاريخى چيز ديگرى است ، يعنى مراحل تطور تاريخ . از نظر مراحل تاريخ ، جامعه‌ها در يك زمان زندگى نمىكنند . خيلى جامعه‌ها هستند كه در قرن 15 - 16 بلكه در قرنهاى قبل از ميلاد زندگى مىكنند و جامعه‌هايى هم هستند كه به آن لحظهء تاريخى خودشان رسيده‌اند و مىتوانيد برويد تماشا كنيد ( يعنى جامعه‌هاى كمونيستى ) . بعضى ملتها به لحظه تاريخى خود رسيده و سوار اتوبوس شده‌اند و به شكل ايده‌آل بسى نزديك شده‌اند . »\r\nنمىگويد رسيده‌اند ، مىگويد بسى نزديك شده‌اند . تا اين حرف را مىزند ،\r\n\r\n","description":"","footnote":"","page_name":" 764 ","page_number":764},
  {"content":"\r\n\r\nمدعى مچش را مىگيرد و مىگويد : چرا نمىگويى رسيده‌اند ؟ مجادل مىگويد :\r\n« همان‌طور كه دوره سرمايه‌دارى به دو دوره تقسيم مىشود ، دورهء آغازين و دورهء فرجامين ، دوره كمونيستى هم دو دوره دارد ، دوره‌اى كه الآن هست و لااقل دولت بر جامعه حكومت مىكند ، دورهء ديگر دوره‌اى است كه تمام اينها از بين مىرود و حتى دولت هم از بين خواهد رفت ، كه هنوز جامعه‌اى به اين مرحله نزديك نشده است . »\r\nحرف ماركس همين است ، مىگويد : كمونيزم هم دو دوره دارد : دورهء اول دورهء ديكتاتورى طبقه پرولتر است و دورهء ديگر دوره‌اى است كه در آن دولت هست ولى دولت واقعا نمايندهء همين طبقه است ، كه البته لنين در اين مسأله يك تصرفات خاص كرده است و بعد مدعى مىشود دورهء نهايى در آينده خواهد بود كه دولت هم در آن دوره نقش خويش را از دست مىدهد و اساساً هيچ دولتى در كار نخواهد بود . به نظر ماركس سه چيز عامل از خود بيگانگى انسان بوده‌اند : سرمايه و دين و دولت ، بنابراين در آن دورهء ايده‌آل ، دولت هم وجود نخواهد داشت .\r\nسپس مجادل مىگويد : من اگر گفتم نزديك شده‌اند ، مقصودم نزديك شدن به اين دوره است ، نه اصل جامعهء بىطبقه ، زيرا به اصل جامعهء بىطبقه ، انسان رسيده است .\r\nمدعى فورا نقض مىكند ، نقضى كه دنياى غرب معمولًا به كمونيستها وارد مىكند . كمونيستها حرفشان اين است كه دورهء سرمايه‌دارى منتهى مىشود به دوره‌اى كه در آن دوره سرمايه ديگر نقشى ندارد و جامعه جامعهء بىطبقه است . اينها به اين دو خصوصيت خيلى تكيه مىكنند . دو نقد بزرگ بر اينها شده است :\r\n1 . يكى اينكه الآن هم در شوروى جامعه طبقاتى وجود دارد ولى در شكل ديگر ، يعنى اگر مقصود از « طبقه » تبعيض باشد در آنجا هم هست . [ پس بايد ببينيم كه مقصود از طبقه چيست ؟ 
  ] مقصود از طبقه دو مطلب است :\r\nيكى مسألهء اختلاف طبيعى انسانهاست كه اين يك امر تكوينى است و اصلا به قرارداد مربوط نيست . اعم از اينكه نظام عالم را قبول داشته باشيم يا نداشته باشيم چنين واقعيتى وجود دارد كه افراد انسان از نظر استعدادها يكسان آفريده نشده‌اند . خود اين تفاوت تكوينى و اختلاف استعدادهاى روحى و جسمى ، خود به خود يك نوع روابط قهرى ميان افراد به وجود مىآورد و همين سبب مىشود كه افراد با هم مرتبط شوند و تركيب ميان افراد جامعه به وجود آيد . اگر افراد از هر جهت بالسويه خلق شده\r\n\r\n","description":"","footnote":"","page_name":" 765 ","page_number":765},
  {"content":"\r\n\r\nبودند ، آنوقت همگيرى ميان افراد جامعه پيدا نمىشد ، و اين همگيرى خودش نوعى تسخير است . همگيرى يعنى اين فرد كمبود خودش را از آن فرد مىگيرد و آن هم كمبود خودش را از اين ، و در مجموع يك نظام طبيعى به وجود مىآيد . قرآن هم به اين حقيقت تصريح كرده است :  « نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا ، وَ رَحْمَتُ رَبِّكَ خَيْرٌ مِمَّا يَجْمَعُونَ »  « 1 » و اين حقيقتى است مسلّم در جامعهء انسانى ، چه اينكه كسى خدا را قبول داشته باشد يا نداشته باشد . اين يك معناست از طبقات .\r\nمعناى ديگر طبقات مسألهء امتيازات طبقه‌اى است . در اين مورد موضوع بهره‌كشى به ميان مىآيد ، يعنى انسانى از محصول كار انسان ديگر بهره‌كشى كند و طبقهء بهره‌كش و بهره‌ده به ميان بيايد . اين مسألهء ديگر است . آن چيزى كه منطقا بايد نفى شود و اسلام هم نفى مىكند همين است .\r\nاز جمله نقضها و نقدهايى كه بر آنها وارد كرده‌اند وجود طبقات به معناى دوم است . وجود طبقات به معناى اول كه اختيارى نيست و جاى اشكال هم نيست . مثلًاً يك كارگرى مانند خروشچف كه در آغاز كارگر معدن بود ، در اثر لياقت و استعداد خودش را برساند به مقام دبير كلّى حزب كمونيست و ديگران را پشت‌سر بگذارد . اين كه ايرادى ندارد و معلول استعداد و پشتكار طبيعى است و ناشى از انتخاب اصلح جامعه است ، و البته اين‌گونه پستها و مقامها هرچند از ميليونها پول باارزش‌تر است ولى بالاخره ناشى از مواهب طبيعى است و به وجود آن ايرادى نيست .\r\n2 . اشكال ديگرى كه به اينها كرده‌اند اين است كه الآن حزب كمونيست به صورت يك طبقه درآمده است يعنى گروهى با يك تبعيض تمام مواهب را به خودشان اختصاص داده‌اند و ديگران را استثمار كرده‌اند و شوروى و يا چين با چند صد ميليون جمعيت ، تنها چند ميليون كمونيست دارد و بقيهء مردم كمونيست نيستند ( حالا يا مىخواهند كمونيست باشند و در حزب راهشان نمىدهند كه اين يك اشكال ديگرى است و يا اصلا كمونيست نيستند ) ، و حقيقت اين است كه يك گروه ده پانزده ميليونى تمام امتيازات را به خودشان اختصاص داده‌اند . در كتاب طبقهء جديد كه يك اروپايى نوشته است و به فارسى هم ترجمه شده ، اين وضع براساس آمار و اطلاعاتى دقيق\r\n\r\n\r\n\r\n\r\n","description":"","footnote":"\r\n( 1 ) . زخرف / 32 .\r\n","page_name":" 766 ","page_number":766},
  {"content":"\r\n\r\nتشريح شده است .\r\nاين يك مسأله كه مربوط به وجود يك طبقهء ممتاز به امتيازات مختلف مىباشد .\r\nمسألهء ديگر مربوط به اصل سرمايه‌دارى است كه الآن در آنجا وجود دارد ولى به شكل دولتى ، يعنى سرمايه‌دار خود دولت است و نزول را خود دولت مىخورد ، و چه فرق مىكند كه نزول را فلان طبقهء آمريكايى بخورد يا دولت شوروى بخورد ؟ در هر حال نزول‌خورى نزول خورى است و سرمايه‌دارى سرمايه‌دارى . اين است كه مىگويند [ كاپيتاليسم 
  ] شوروى ؛ و اين نقدى نيست كه تنها غير كمونيستها مىكنند ، بلكه كمونيستهايى هم كه مخالف با شوروى هستند اين اشكال را به شوروى دارند ، و در نتيجه جامعهء سوسياليستى برگشته است به همان وضع سابق خودش .\r\nاشكال : ممكن است بگويند گناه اين وضع تقصير ما نيست ، تقصير دنياى غير كمونيست است .\r\nجواب : تقصير هر كس مىخواهد باشد ، صحبت در اين است كه به آن دورهء ايده‌آل ( حتى به قسمت آغازين آن هم ) نرسيده‌ايد با اينكه ادعا مىكنيد رسيده‌ايد . در حقيقت شكل جامعه‌تان عوض شده است نه ماهيت آن ، و همان ماهيت به نامهاى ديگر وجود دارد ، حالا اين وضع به هر علتى مىخواهد باشد .\r\n- ممكن است اينها اشكال به شوروى را قبول كنند . اشكال به شوروى كه اشكال به ماركسيسم نمىشود .\r\nجواب : كجا قبول مىكنند ؟ همين آقاى مجادل و استادش در كتاب زمينهء جامعه‌شناسى اشكال به شوروى را قبول ندارند و حتى در مقام مثال هم همين جامعه‌ها را مثال مىآورند . تازه چين هم در اين چند سال اخير همان راه را دارد مىرود . پس جامعه‌اى كه اين خيالات در آن به فعليت رسيده باشد و همه‌اش حواله به آينده نباشد كدام است ؟ ايراد مدعى به مجادل همين است كه تو همه‌اش دارى وعدهء سر خرمن مىدهى . مجادل جواب مىدهد كه نه ، همه‌اش وعده نيست ، فعليت هم دارد ؛ و اين معنايش اين است كه همين وضع موجود در كشورهاى سوسياليستى را قبول دارد . مدعى اشكال مىكند كه اين نمونه‌اى كه ادعا مىكنى نمونهء ايده‌آل نيست ، اين هم چيزى است مثل نمونه‌هاى ديگر ؛ و اشكالش هم درست است ، منتها مدعى تنها به سرمايه‌دارى جامعه‌هاى كمونيست ايراد مىكند و از طبقاتى بودن آن جامعه‌ها صحبتى به ميان نمىآورد ، تنها مىگويد : « پايان آن سرمايه‌دارى است » . مجادل كه به\r\n\r\n","description":"","footnote":"","page_name":" 767 ","page_number":767},
  {"content":"\r\n\r\nاو جواب مىدهد ، نمىگويد : « نه ، سرمايه‌دارى نيست » چون چنين جوابى نمىتواند بدهد « 1 » ؛ مىگويد : خير ، در تاريخ پس رفت و عقبگرد نيست . « عقبگرد نيست » كه جواب نشد ، جواب امر عينى را بايد داد . اين حرف نظير داستان آن كسى است كه به او مىگفتند قاضى حكم كرده است كه تو مرده‌اى و حكم قاضى نقض شدنى نيست ، هرچه مىگفت زنده‌ام گوششان بدهكار نبود چون قاضى حكم كرده است . حالا اين هم تنها مستندش اين است كه تاريخ پسگرد ندارد ، تكامل سرنوشت انسان است . بعد يگانه تنزلى كه مىكند اين است كه مىگويد : گيرم رسيدن به كمال مطلق براى انسان ناممكن باشد ، با اينكه قبلا گفته بود كه يك منزل و يك مقصد نهايى براى انسان در كار است كه همان جامعهء بىطبقه باشد . اينجا با يك « گيرم » حرفى مىزند كه باز سبب اشكال تازه‌اى از جانب مدعى مىشود . [ مجادل 
  ] مىگويد : گيرم رسيدن به كمال مطلق براى انسان ناممكن باشد ( يعنى آن كمال هم باز يك كمال نسبى است ) ، به كمال نسبى رسيده‌اند ؛ و بعد خواهد گفت كه اساساً كمال مطلق معنى ندارد .\r\n\r\nاشكال\r\nاينجا دو سه تا اشكال مىشود كرد :\r\nيكى اينكه : اين مسألهء دو دوره داشتن كمونيزم آيا با اصول ديالكتيك تطبيق مىكند ؟ اين يك اشكال بسيار اساسى است و جوابى هم على الظاهر ندارد ؛ يعنى يك اشكال در « تفسير تاريخ » اينها وجود دارد كه در دو مورد پيش مىآيد كه اينها نتوانسته‌اند جواب بدهند ؛ يكى اينكه : طبق اصول ديالكتيك كه حركت را معلول تضاد مىدانند و تضاد را مقدم بر حركت مىدانند ، هر تغييرى معلول تضاد درونى است ، منتها در مسألهء ماترياليسم تاريخى مىگويند در درجهء اول ابزار توليد تكامل پيدا مىكند ، با تكامل ابزار توليد تضاد برقرار مىشود ، با برقرارى تضاد ميان ايندو « 2 » ناچار\r\n\r\n\r\n\r\n\r\n","description":"","footnote":"\r\n( 1 ) . در چندين سال قبل خليل ملكى كه از كمونيستهاى پروپاقرص بود و بعد انشعاب كرد و نيروى سوم را به وجود آورد و از اوضاع كشورهاى كمونيستى هم خوب اطلاع داشت ، كتابى نوشت به نام سرمايه‌دارى دولتى يا كاپيتاليزم دولتى ، و همين مطلب را ثابت كرد كه آنها عملا رسيده‌اند به سرمايه‌دارى . البته او نمىخواست بگويد سرمايه‌دارى سرنوشت انسان است ، بلكه مىخواست بگويد اينها سوسياليست واقعى نيستند ، دروغ مىگويند .\r\n( 2 ) . [ يعنى ابزار توليد و روابط توليدى 
  ] .\r\n","page_name":" 768 ","page_number":768},
  {"content":"\r\n\r\nروابط توليدى خودش را هماهنگ مىكند با ابزار توليد ( كه اين دوتا را در مجموع « وجه توليد » يا « ساخت اقتصادى » اصطلاح مىكنند ) و بعد مىگويند : هر جامعه‌اى متناسب با روابط توليدىاى كه دارد كه همان روابط اقتصادى است كه ميان افراد است ، يك روبناى اجتماعى دارد كه تأسيسات اجتماعى باشد . وقتى كه ابزار توليد اقتضا مىكند روابط توليدى جديد را و روابط جديد اقتضا مىكند يك روبناى جديد را ، اينجاست كه جامعه به دو بخش منقسم مىشود ، گروهى كه منتفع از وضع سابق هستند و گروهى كه مىخواهند جامعه را به پيش ببرند چون وابسته به ابزار جديد هستند .\r\nدر اينجا يك اشكال هست و آن اينكه : اينها و ديگران دورهء اول زندگى بشر را به طور اشتراك مىدانند . حتى آقاى طباطبائى هم از آيهء  « كانَ النَّاسُ أُمَّةً واحِدَةً »  « 1 » همين مطلب را استنباط مىكنند كه انسان در ابتدا غير از اين نمىتوانسته باشد و لهذا شريعت و قانون به نظر ايشان از زمان حضرت نوح ( ع ) پيدا شده است و پيش از آن ، معارف از قبيل توحيد و معاد و اينها بوده ولى وضع بشر از نظر روابط اجتماعى اقتضاى وجود يك قانونى را كه حاكم بر آنها باشد نداشته است . اينها مىگويند : دورهء اول دورهء گردآورى خوراك بوده است ، يعنى بشر در آن دوره مانند پرندگان زندگى مىكرده و از مواد غذايى موجود طبيعت استفاده مىكرده است و خودش توليد نمىكرده و غذاى اضافى اساساً وجود نداشته است و زمينه براى استثمار يك فرد از محصول و كاركرد فرد ديگر وجود نداشته است . بعد بشر از آن دوره به دورهء كشاورزى مىرسد و كشف مىكند كه مىتواند محصولات طبيعت را با عمل خويش تكثير كند ، و مسلّما اين انتقال در اثر تجربه حاصل شد و ارتباطى به تكامل ابزار توليد ندارد و ابزار توليد اقتضا نكرد كه بشر از دوره‌اى به دورهء ديگر منتقل شود بلكه خود ازدياد تجارب بشر سبب آن بوده است . حالا ، چه اينكه ابزار توليد سبب بود و يا چيز ديگر ، قدر مسلّم اين است كه تضاد طبقاتى وجود نداشته است ، و با اينكه تضاد طبقاتى وجود نداشته است شروع تاريخ بشر به چه نحو بوده ؟ اولين دوره از كجا شروع شد ، با اينكه شما تاريخ بشر را محصول كشمكش مىدانيد « 2 » ؟\r\n\r\n\r\n\r\n\r\n","description":"","footnote":"\r\n( 1 ) . بقره / 213 .\r\n( 2 ) . سؤال : اگر اينها در مورد خلقت انسان چيزى شبيه حرف الهيون بزنند و قائل به آدم و حوّائى باشند كشمكش درست نمىشود ؟\r\n","page_name":" 769 ","page_number":769},
  {"content":"\r\n\r\nاشكال ديگر اينكه : طبق اصول اينها حركت معلول تضاد است و اگر تضاد نباشد حركت نيست . از سوى ديگر تضاد هم نمىتواند نباشد و ضرورتا تضاد هست ، نه اينكه مىتواند تضاد نباشد و به دنبال آن حركت هم نباشد . اينها سكون را مساوى با مرگ مىدانند . نتيجهء اين اصل اين است كه : اگر ما برسيم به جامعهء بىطبقه به قول خود اينها ، رسيده‌ايم به جامعهء بىحركت « 1 » .\r\n\r\n\r\n\r\n\r\n","description":"","footnote":"\r\nجواب : تضاد آدم و حوّا كه تضاد طبقاتى نبود .\r\n- بعد كه به هابيل و قابيل رسيد كه طبقاتى شد .\r\nجواب : تضاد هابيل و قابيل هم طبقاتى نبود . آنها كه اساساً اينها را دروغ مىدانند و خود اين مجادل قصهء هابيل و قابيل را اسطوره مىنامد .\r\n- آيا نمىشود گفت هابيل و قابيل سمبل دو طبقه هستند و مقصود تضاد و كشمكش دو طبقه است ؟\r\nجواب : قرآن كه خلاف اين را مىگويد و چنين چيزى از قرآن استفاده نمىشود . اتفاقا يكى از زيباترين تابلوهاى قرآن اين است كه اختلاف ميان انسان تكامل يافته به معناى واقعى ، يعنى انسان وابسته به عقيده و ايمان خودش و آزاد از محيط ، انسانى كه دربارهء خدا و تقوا مىانديشد ، و انسانى كه اسير شهوات پست و منحط است را منعكس مىكند نه جنگ دو طبقه را براى مصالح شخصى خويش . جنگى كه قرآن مطرح مىكند جنگ عقيده است ، جنگ ميان گروه وابسته به عقيده و گروه وابسته به منافع . مثلًا دربارهء جنگ بدر مىگويد :  « قَدْ كانَ لَكُمْ آيَةٌ فِي فِئَتَيْنِ الْتَقَتا ، فِئَةٌ تُقاتِلُ فِي سَبِيلِ اللَّهِ وَ أُخْرى كافِرَةٌ . . . »  ( آل عمران / 13 ) يك گروه در راه عقيده مىجنگند ، و در مورد گروه ديگر نمىگويد در راه عقيده‌اى ديگر مىجنگند ، همين قدر مىگويد :  « وَ أُخْرى كافِرَةٌ »  يعنى جنگ ميان ايمان و انسان به عقيده و ايمان رسيده و انسانهاى وابسته به منافع خودشان . در قضيه هابيل و قابيل هم در كمال صراحت همين مطلب بيان شده است .\r\n- در اين آيه به عقيدهء گروه ديگر اشاره نشده است ولى در آيات ديگر صريحا مىگويد :  « وَ الَّذِينَ كَفَرُوا يُقاتِلُونَ فِي سَبِيلِ الطَّاغُوتِ »  ( النساء / 76 ) .\r\nجواب : اتفاقاً يك بحث شيرين و عالىاى در اينجا هست و خود اين  « فِي سَبِيلِ الطَّاغُوتِ »  هم مشتمل بر يك نكتهء جالب و دقيقى است . معناى  « يُقاتِلُونَ فِي سَبِيلِ الطَّاغُوتِ  » جنگ در راه ايمان به طاغوت نيست . از قرآن فهميده مىشود كه در جنگهاى اهل ايمان با مخالفانشان ، مثل جنگ موسى ( ع ) و فرعون ، اهل ايمان در راه عقيدهء خودشان مىجنگند و مردم را هم در مسير ايمان انداخته‌اند [ اما 
  ] فرعون و فرعونيان كه گردانندگان اين جنگها هستند ، در راه مصالح خودشان مىجنگند نه در راه ايمان و عقيده‌اى ، ولى از ايمان و عقيدهء تقليدى مردم استفاده مىكنند و مردم را از راه عقيده‌شان تحريك مىكنند . اين حقيقت با بيان عجيبى در قرآن آمده است ، مثلًا :  « إِنِّي أَخافُ أَنْ يُبَدِّلَ دِينَكُمْ أَوْ أَنْ يُظْهِرَ فِي الْأَرْضِ الْفَسادَ »  ( غافر / 26 ) . تودهء بدبخت را از راه اينكه اين مىخواهد دين شما را به هم بزند تحريك مىكند و آنها را به جنگ وامىدارد . ولى ماهيت واقعى جنگ را كه تصورات و خيالات تودهء مردم تشكيل نمىدهد ، ماهيت واقعى جنگ وابسته به انگيزه‌ها و مقاصد سوء سران است و با در نظر گرفتن اهداف آنها به خوبى مىتوان گفت كه اين ، جنگ در عقيده نيست ، جنگ اهل ايمان و عقيده با گروههاى وابسته به منافع شخصى خويش است .\r\n( 1 ) . اشكال : تضاد ميان انسان و طبيعت كه هست .\r\n","page_name":" 770 ","page_number":770},
  {"content":"\r\n\r\nتا دورهء لنين هم اين نقض را كسى بر اينها نمىكرده . بعد كه اين نقض را بر آنها وارد كردند ، استالين آمد گفت : « ولى يك استثناء بايد قائل شد . وقتى كه به جامعهء بىطبقه رسيديم ضرورت ندارد كه آنجا هم تكامل از راه انقلاب صورت بگيرد . وقتى كه به جامعهء بىطبقه رسيديم جامعه از بالا هدايت مىشود » .\r\nما مىتوانيم اين حرف را بزنيم ولى آنها با اصول كذائىشان چطور مىتوانند صحبت از « هدايت از بالا » بكنند ؛ يعنى مىخواهند بگويند پس از رسيدن به جامعهء بىطبقه باز هم تكامل اجتماعى ادامه دارد نه اينكه تكامل تنها در امور فنى و صنعتى است ( در نتيجهء تضاد با طبيعت ) ، ولى اين تكامل اجتماعى استثنائا از راه تضاد صورت نمىگيرد بلكه از بالا هدايت مىشود . در اينجا هم كه « مجادل » براى جامعهء بىطبقهء كمونيزم دو دوره فرض كرد و مدعى شد كه جامعه‌هاى كمونيزم كنونى در دورهء آغازين هستند ، اين اشكال به او مىشود كه اين جامعه‌هاى بىطبقه ، از دورهء اول چگونه به دورهء دوم منتقل مىشوند با فرض اينكه ديگر تضادى در اين جامعه‌ها وجود ندارد « 1 » ؟\r\nاينها در برابر اين اشكال جوابى ندارند و لذا ناچار شدند حرفى را بزنند كه در طول تاريخشان بىسابقه است . گفتند « تكاملى كه از بالا هدايت مىشود » ! اين كه حرف ماست و ما هميشه چنين حرفى مىزديم « 2 » .\r\n\r\n\r\n\r\n\r\n","description":"","footnote":"\r\nجواب : تضاد ميان انسان و طبيعت كه هميشه بوده ، و تازه تضاد ميان انسان و طبيعت چه ربطى به تكامل اجتماعى دارد ؟ پس ، از نظر اجتماعى بايد قبول كنند توقف حاصل مىشود ، و فقط و فقط تضاد با طبيعت باقى مىماند .\r\nاتفاقا اين حرف را هم نمىزنند .\r\n( 1 ) . اشكال : اگر كاپيتاليزم را تز و سوسياليزم را آنتىتز و كمونيزم را سنتز بگيريم مطلب درست مىشود و انتقال از سوسياليزم به كمونيزم توجيه مىشود .\r\nجواب : معناى آنتىتز بودن سوسياليزم و سنتز بودن كمونيزم اين است كه بين ايندو تضاد وجود دارد و اين تضاد از نظر تاريخى بايد برگردد به تضاد طبقاتى ، چون اينها مىگويند تاريخ را جز تضاد طبقاتى نمىتواند حركت بدهد ، و حال آنكه اينها همان سوسياليزم را جامعه بىطبقه مىدانند ، پس تضادى كه براى رسيدن به كمونيزم لازم است وجود ندارد . از اين گذشته ، پس از رسيدن به كمونيزم چه مىگويند ؟\r\n( 2 ) . سؤال : نمىشود تكامل در اين دوره را به تكامل اخلاق تفسير كنيم ؟\r\nجواب : اخلاق از نظر اينها معنايى ندارد جز آنكه در ضمن طبقات اجتماعى كارى بر ضد طبقات پيشين باشد . اينها كه براى اخلاق معيارى قائل نيستند . چى از نظر اينها اخلاق است ؟ راستى ، درستى ، امانت ، خيانت ؟ هيچكدام ، آنچه كه به انقلاب كمك كند اخلاق است ، و وقتى فرض شد به جامعهء بىطبقه رسيدند و انقلابى در\r\n","page_name":" 771 ","page_number":771},
  {"content":"\r\n\r\nاينها تازه در نهايت امر رسيده‌اند به حرفى كه الهيون مىگفتند . الهيون كه براى انسان اصالت قائل بوده‌اند از اول مگر نمىگفتند « رهبرى از بالا » يعنى انسانهايى كه اين ايدئولوژى را ، هم خوب درك مىكنند و هم خوب عمل مىكنند اينها صلاحيت دارند كه از بالا جامعه را هدايت كنند . بعد هم اين حرف كه « تاريخ به عقب برنمىگردد » چه دردى را دوا مىكند و اين كه جواب يك امر عينى نمىشود . مخالفين كمونيزم دارند مىگويند : جامعهء شوروى به سرمايه‌دارى رسيده است با تمام خصلتهاى سرمايه‌دارى . سرمايه را وسيلهء اختناق ملتها قرار داده‌اند . مثلًا به مصر قرض مىدهند و بعد ميليونها از او نزول مىگيرند ، و اينها هم ناسيوناليست نيستند تا كسى بتواند بگويد براى ملت خودش خصلت سرمايه‌دارى ندارد و سرمايه‌دارىاش در معامله با ديگران است . به ادعاى خودشان تمام ملتها يكى هستند و جامعه انسانى در حكم يك جامعهء واحد است و به اصطلاح انترناسيوناليست هستند . با تمام اين حرفها دارند ربا مىگيرند با اينكه جناب ماركس مىگويد ربا دزدى است و جز كار هيچ چيزى ايجاد ارزش نمىكند ؛ سرمايه حتى به صورت صنعتش هم ايجاد ارزش نمىكند ( حرفى كه از قديم ارسطو گفته بود كه پول عقيم است و نمىزايد ) . اگر ربا دزدى است چه فرق مىكند فردى از فردى بدزدد يا ملتى از ملتى ؟\r\nحالا مىرسيم به قسمت آخر حرف مجادل كه گفته بود : گيرم كه رسيدن انسان به كمال مطلق ناممكن باشد . مدعى مىگويد : پس شما تأييد مىكنيد كه رسيدن انسان به كمال ، ناممكن است . مجادل جواب مىدهد :\r\n« كمال مطلق هرگز واقعيت پيدا نمىكند . همه چيز در زندگانى انسان نسبى است . آنچه به زندگانى انسان معنى و ارزش مىبخشد واقعيت تكامل است نه آرزوى رسيدن به كمال . يكى از فيلسوفان نامدار مىگويد : انسان در تكامل است بدون\r\n\r\n\r\n\r\n\r\n","description":"","footnote":"\r\nكار نيست اخلاق ديگر معنايى ندارد . اينها كه تمام معيارها را در باب اخلاق منكرند . نامجاهدها ( * ) هم در جزوه‌شان دو نوع اخلاق مطرح كرده‌اند : اخلاق ايده‌آليستى و اخلاق كمونيستى .\r\nدر مجله‌اى كه كمونيستها در سالهاى بين 21 - 28 منتشر مىكردند به نام « انترناسيوناليسم » و خيلى مجلهء عميقى هم بود ، يك بخش اخلاقى هم داشت . در باب اخلاق هيچ معيارى اينها به دست نمىدهند ، مىگويند اخلاق آن چيزى است كه به تكامل اجتماع كمك كند و خدمت به تكامل اجتماع به اين است كه به انقلاب كمك كند . هرچه كه به انقلاب كمك كند اخلاق است و هرچه كه انقلاب را به تأخير بيندازد ضد اخلاق است .\r\n( * ) اشاره به سازمان منافقين .\r\n","page_name":" 772 ","page_number":772},
  {"content":"\r\n\r\nاينكه هرگز به كمال برسد . تكامل از نوع حركت است ، يعنى واقعيتى ديناميك است ، اما كمال از نوع سكون است ، يعنى مفهومى استاتيك است . رسيدن انسان به كمال مستلزم رسيدن تاريخ به جايى است كه ديگر هيچ پيشامدى در زمان رخ ندهد و در همين معناست كه ياس‌پرس مىگويد : انسان هميشه در راه است . كمال مطلق نمىتواند واقعيت پيدا كند ، به اين دليل روشن كه كمال مفهومى است استاتيك و ذات انسان واقعيتى است ديناميك ، و ناممكن است - و اصلا دلخواه نيست - كه ذاتى ديناميك به چيزى استاتيك برسد . ( بعد مىگويد ) تكامل را شما در همه جاى دنيا مىتوانيد به چشم ببينيد . » « 1 »\r\nاولًا ، اينكه رسيدن انسان به كمال مطلق ممكن است يا ناممكن ، اساساً طرحش غلط است . آيا بحث در اين است كه انسان به كمال مطلق مىرسد يا نه ؟ كمال مطلق را در مقابل كمال نسبى قرار داده است . ولى آنچه كه مقابل كمال مطلق است كمال محدود است چون در كمال محدود نسبيت معنى دارد يعنى يك كمال محدود نسبت به درجهء پايين‌تر از خودش كمال است و نسبت به درجهء بالاتر از خودش نقص است ، و اين از آنجاست كه كمال روى حسابهاى ما يك مفهوم مشكّك است . كمال آنجا كه امر واقعى باشد به وجود برمىگردد و همين‌طور كه حقيقت وجود يك امر مشكّك است و حقيقت مشكّك يعنى مابه الاشتراك با مابه الامتياز مراتبش يك چيز است ، كمال چنين حقيقتى است . بنابراين كمال بودن كمال ، نسبى است و جز كمال مطلق كه ذات پروردگار باشد هر كمالى را كه در نظر بگيريم نسبت به مادون خودش كمال است و نسبت به ما فوق نقص . اينجا صحبت در اين نيست كه آيا انسان به كمال مطلق ( به مفهوم فلسفىاش ) مىرسد يا نمىرسد ، بلكه بايد مسأله را به اين شكل طرح كرد كه آيا انسان آخرين حد كمال ممكن دارد يا ندارد ؟ يعنى كمال انسان كه كمال نسبى است آيا لايتناهى است يا آخرين حد ممكن دارد ؟ راجع به حضرت خاتم الانبياء ( ص ) اين مسأله مطرح است . محيى الدين تعبيرى راجع به ايشان دارد كه مىگويد « نهاية السير الكمالى » و در معناى خاتميت هم مىگويد : « الخاتم من ختم المراتب باسرها » .\r\nبه هر حال مسأله بايد به اين شكل طرح شود كه آيا انسان آخرين حد كمال\r\n\r\n\r\n\r\n\r\n","description":"","footnote":"\r\n( 1 ) . جدال با مدعى ، چاپ اول ، ص 53 و 54 .\r\n","page_name":" 773 ","page_number":773},
  {"content":"\r\n\r\nممكن دارد كه وقتى به آن حد برسد ديگر براى انسان كمال بالاتر از آن فرض نمىشود و بالاتر از آن وجوب وجود است « 1 » ؛ يا نه ، انسان هرچه كه برود باز هم راه براى او باز است . در شرح صحيفه سيد علىخان اين مسأله را طرح كرده است كه آيا صلوات بر پيغمبر ( ص ) براى ايشان اثرى دارد ؛ يا نه ، فقط براى ما مفيد است و براى ايشان كه فوق حد نصاب است اثرى ندارد ؟\r\nعده‌اى آيهء  « يا أَهْلَ يَثْرِبَ لا مُقامَ لَكُمْ »  « 2 » را به يثرب انسانيت تأويل مىكنند و مىگويند انسان حد نهايى ندارد ، آخرين حد كمال ممكن ندارد و رسول اكرم ( ص ) هم هميشه در حال تكامل هستند .\r\nاز اين اشكال كه بگذريم ، اين حرف نيز كه مىگويند « آنچه به زندگى انسان ارزش مىبخشد تكامل است نه كمال » حرف نادرستى است « 3 » .\r\nدر حركات اشتدادى ، هر مرتبه‌اى نسبت به مرتبهء قبلى كمال است و نسبت به مرتبهء بعد نقص ، يعنى خود كمال هويّت تدريجى دارد . اينها خيال كرده‌اند كمال يك مفهوم استاتيك است . كمال مثل وجود است . الوجودمنه ثابت و منه سيال . كمال هم همين‌طور است . كمالى ما داريم تدريجى كه هويتش تدريجى است . گاهى انسان حركاتى مىكند كه فقط و فقط جنبهء طريقى دارد و تا به هدف نرسد خود سير و حركت ارزشى ندارد ، مثل رفتن به جايى براى مقصد خاصى ، ولى در حركات تكاملى واقعى ، [ انسان 
  ] هميشه در راه است و هميشه هم در مقصد ، نه اينكه در راه است و در مقصد [ نيست 
  ] . اينكه او مىگويد : « هميشه انسان در راه است » در واقع ضد مقصودش نتيجه مىدهد زيرا اگر مقصدى در كار نيست پس تكامل نيست . پس شما كه مىگوييد : « تكامل هست ، كمال نيست » بايد تكامل را سير در درجات كمال تلقى كنيد ، يعنى هميشه در مقصد دارد حركت مىكند ولى مرتبه‌اى مقصد است براى مرتبه‌اى و راه است براى مرتبهء ديگرى . پس اين حرفى كه اينجا مىزنند ( كمال سكون است ) حرف درستى است در جايى كه متحرك [ يك چيز است 
  ] و حركت چيز ديگر است ، [ ولى در جايى كه متحرك و حركت يك چيز است 
  ] مثل حركت جوهرى ، مىتوانيم بگوييم\r\n\r\n\r\n\r\n\r\n","description":"","footnote":"\r\n( 1 ) .\r\n ز احمد تا احد يك ميم فرق است * جهانى اندر آن يك ميم غرق است \r\n( 2 ) . احزاب / 13 .\r\n( 3 ) . در درس اسفار هم اين بحث را راجع به حركات افلاك مطرح كرده‌ايم كه آيا به كمالى مىرسد يا نمىرسد .\r\n","page_name":" 774 ","page_number":774},
  {"content":"\r\n\r\n[ كمال 
  ] ديناميك است ، آن هم به اعتبار متحرك [ نه به اعتبار حركت ، زيرا 
  ] ديناميك يعنى چيزى كه خود متحرك است ، [ اما 
  ] حركت كه خود متحرك نيست .\r\n\r\nب . مفهوم تكامل\r\nحالا برويم دنبال بحث تكامل . اساساً تكامل چيست و تعريف آن چگونه است ؟ در تعريف تكامل خيلى حرفها زده‌اند . تكامل از ماده كمال است و كمال ( به اعتبار قدما ) يك مفهوم مشكّك است و اگر تشكيك در عالم وجود نداشته باشد كه يك حقيقت با حقيقت ديگر مابه الاشتراك‌شان عين مابه‌الامتياز باشد ، كمال و نقص معنى ندارد و شدت و ضعف معنى ندارد . كمال و نقص ، شدت و ضعف ، اين خصوصيت را دارند كه نسبتشان با يكديگر به اين نحو است كه مابه الاشتراك‌شان عين مابه الامتياز است . تكامل در جايى صادق است كه يك امر مشترك در كار باشد ، يعنى ميان ناقص و كامل بايد يك امر مشترك وجود داشته باشد ، و در عين حال مابه الامتياز هم بايد در كار باشد كه از سنخ مابه الاشتراك باشد و الا اگر مابه الاشتراك باشد ولى مابه الامتياز از سنخ مابه الاشتراك نباشد ، اين ، تكامل نيست ، زياده هست ولى تكامل نيست . مثلًا اگر دو نفر باشند يكى تنها پرتقال داشته باشد و ديگرى پرتقال و سيب ، در اينجا تكامل در آنچه كه دارند نيست ، بله تكامل در اصل داشتن يا ميوه داشتن [ هست 
  ] كه باز هم به مابه الاشتراك برمىگردد . تكامل اين است كه يك شئ يك مرتبه از واقعيتى را داشته باشد ، بعد در مرحلهء بعد همان واقعيت را در درجهء بالاتر داشته باشد .\r\nاينها تكامل را به شكلهاى ديگرى تعريف كرده‌اند كه اين تعريفها در عين اينكه درست است ولى تعريف حقيقى از واقعيت خود تكامل [ نيست 
  ] ، يعنى بيشتر تكامل را به چيزهايى تعريف مىكنند كه از نظر ما اينها آثار تكامل است نه خود تكامل .\r\nمثلًا مىگويند تكامل عبارت است از باز شدن ، شكفته شدن ، گسترده شدن ، توسعه پيدا كردن و كارآيى بيشتر پيدا كردن يك شئ . مثلًا نطفه كه ابتدا حالت بستگى دارد ، بعد كه تكامل پيدا مىكند باز و شكفته مىشود .\r\nگاهى مىگويند تكامل عبارت است از پيچيده‌تر شدن روابط ؛ يعنى يك شئ كه داراى اجزاء و ابعاضى است ، قهراً ميان اجزاء و ابعاضش روابط بايد باشد ، اين روابط در ابتدا ممكن است روابط ساده‌اى باشد ، ولى وقتى كه حالت پيچيده‌تر پيدا\r\n\r\n","description":"","footnote":"","page_name":" 775 ","page_number":775},
  {"content":"\r\n\r\nكرد اين شئ تكامل پيدا كرده است . مثلًا دستگاههاى صنعتى كه در ابتدا بين اجزاء و ابعاض آنها روابط ساده‌اى وجود دارد ، بعد هرچه كه تكامل پيدا مىكنند روابطشان پيچيده‌تر مىشود .\r\nاسپنسر كه از فلاسفهء معتقد به تكامل است و معاصر با داروين هم بوده ( منتها داروين تنها در مسائل زيست‌شناسى مطالعه كرده ولى اسپنسر فلسفه‌اش فلسفهء تكامل است در همهء عالم هستى ) گفته است تكامل از چند چيز پيدا مىشود ، يكى تراكم ، ديگر تنوع و سوم انتظام ؛ يعنى اولًا تا اجتماع چند چيز نباشد تكامل معنى ندارد . شئ تنها را اگر در نظر بگيريم تكامل در آن معنى ندارد ، چند چيز بايد جمع بشوند تا مادهء اصلى تكامل فراهم شود . ولى صرف قرار گرفتن چند چيز در كنار يكديگر براى تكامل كافى نيست ، شرط دومش تنوع و تقسيم كار است . مثلًا يك عده بيست نفرى يك جايى جمع بشوند ، صرف اين جمع شدن تكامل نيست ، اما وقتى كار آنها را تقسيم كرديم و از آنها يك واحدى به وجود آورديم ، مثلًا يكى را رئيس و ديگرى را معاون و . . . قرار داديم و تنوع در ميان آنها به وجود آورديم ، يك پايهء ديگر از پايه‌هاى تكامل به وجود مىآيد . پس در واقع تنوع به نوعى اختلاف برمىگردد . پس در تكامل ، يك شرط ، اختلاف خاصى است ميان اعضاء و اجزاء .\r\nشرط سوم انتظام است ؛ يعنى اختلاف كه كثرت و تكثر است اگر به نوعى وحدت برنگردد تكامل نيست . مثلًا همان بيست نفر فرض شده ، اگر هر كدام را پى كارى بفرستيم كه ارتباطى با كار بقيهء افراد نداشته باشد و وحدتى ميان اينها نباشد تكامل نيست . پس بعد از آنكه اختلاف و تكثر صورت مىگيرد ، اگر نظام واحد بر آنها حكمفرما شد ، آنوقت تكامل است .\r\nحالا اگر ما مىگوييم فلان موجود مثلًا انسان تكامل پيدا كرده است ، معنايش اين است كه اولًا اعضا و اجزاى زيادترى مثلًا سلولهاى زيادترى در وجود او شركت كرده‌اند ، و ثانياً تقسيم خيلى دقيقترى ميان آنها هست . در اعضا و اجزاى بدن انسان تقسيم كار بسيار دقيق و گسترده‌اى وجود دارد . اين معناى تنوع و تقسيم كار است .\r\nولى در عين حال اين تنوع به كثرت منتهى نشده است و تمام اينها يك ارتباط بسيار دقيق و منظمى با يكديگر دارند و يك هماهنگى كامل بين آنها وجود دارد كه همان انتظام است . اينها كه تكامل را از جنبهء مادى و حسى بررسى مىكنند ، در باب تكامل بيش از اين قائل نيستند كه تراكمى و تنوعى و انتظامى در كار باشد .\r\n\r\n","description":"","footnote":"","page_name":" 776 ","page_number":776},
  {"content":"\r\n\r\nدر كتاب مابعد الطبيعه پل فولكيه ، ترجمهء دكتر مهدوى ، تعريف تكامل از نظر اسپنسر چنين آمده است :\r\n« تطور عبارت است از تغيرى كه بدان مجموعه‌اى از امور متجانس به نامتجانس ، يا امورى كه عدم تجانس آنها كمتر است به امورى كه عدم تجانس آنها بيشتر است تبديل پيدا كند « 1 » .\r\nحصول و وقوع اين تطور نيز خود تابع دو مرحله است ؛ يكى مرحلهء فرق يا تفصيل ، و ديگر مرحلهء جمع يا اجمال « 2 » . مثلًا پروتوپلاسم نامتفرق - يعنى متجانس - كه اجزاى آن با هم پيوستگى ندارد ، به حيوان پستاندار كه از اعضاى متعددى با تعقد و اندماج زياد ( فرق و تفصيل ) تقوّم پيدا كرده است و اين اعضا با هم سخت پيوستگى دارند ( جمع و اجمال ) تطور حاصل مىكند . »\r\nدر اين كتاب سه مرحلهء ذكر شده را در دو مرحله بيان كرده است . مرحلهء اول را كه تراكم بود « تجانس » مىنامد و دو مرحلهء ديگر ( تنوع و انتظام ) را مرحلهء « عدم تجانس » نام گذاشته است و اين مرحله را باز به دو مرحلهء فرق و مرحلهء جمع تقسيم كرده است .\r\nسپس به تكامل جامعه اشاره مىكند و مىگويد :\r\n« همچنين يك جامعه را « تطور يافته » وقتى گوييم كه اعضاى اين جامعه بالنسبه به اعضاى يك جامعهء ابتدائى در همان حال كه داراى فرق بيشتر از يكديگر ( به واسطه تقسيم كار مثلًا ) هستند پيوستگى بيشتر هم با يكديگر دارند . »\r\nدر تطور اجتماع ، از جمله خصوصيات اين است كه چون لازمهء تكامل عدم تجانس است ، هر اندازه تكامل جامعه بيشتر بشود عدم تجانس آن بيشتر مىشود و اين خودش يك مسألهء مهم جامعه‌شناسى هم هست . در جامعه‌هاى ابتدائى افراد با يكديگر متجانس‌ترند و شباهتهاى روحى و اخلاقى و نظاير آن بين افراد آن بيشتر است . لازمهء تكامل جامعه اين است كه افراد بيشتر از يكديگر جدا بشوند ، و يكى از علل « از خود بيگانگى » كه امروزه زياد از آن سخن مىرود همين تطور جامعه است\r\n\r\n\r\n\r\n\r\n","description":"","footnote":"\r\n( 1 ) . منظور از « تجانس » همان تراكم اوليه و منظور از « عدم تجانس » اختلاف و تكثر است .\r\n( 2 ) . اينها همان اصطلاحات فلسفى و عرفانى خود ماست كه در اينجا به كار گرفته شده است .\r\n","page_name":" 777 ","page_number":777},
  {"content":"\r\n\r\nزيرا جامعه هرچه بيشتر تكامل پيدا مىكند تقسيم كار بيشتر مىشود ، و هرچه تقسيم كار بيشتر مىشود تخصص بيشتر مىشود ، و هرچه تخصص بيشتر بشود وجه اشتراك كارها از بين مىرود . از طرف ديگر ، مطلبى هست كه در بحث « پراكسيس » مطرح كرديم و آن اينكه : كار سازندهء انسان است ، و اين حقيقتى است كه ما هم به نحوى قبول داريم ، يعنى كار و نوع آن تأثير دارد بر ساختن انسان كه انسان چگونه باشد ؛ و چون كارها و تنوع آنها و تباينشان فوق‌العاده زياد است ، نتيجه اين مىشود كه انسانها هم تباين فكرى و روحىشان زياد مىشود و اصلا هيچكدام از عالم يكديگر خبر ندارند و هر كدام غرق در عالم خودشان هستند ، در نتيجه اين يك نوع انسان مىشود و آن نوعى ديگر ؛ و اين خودش يك بدبختى است براى بشر كه در اثر تكامل جامعه گريبانگيرش شده است و چنانچه جنبه‌هاى مشتركى براى انسان به وجود نياورند كه اين تفرق و تلاشى را جبران كند ، اساساً جامعه انسانى تهديد مىشود چون تكامل جامعه ، افراد را از نظر روحى در وضعى قرار مىدهد كه كأنّه به انواع متعددى تبديل شده‌اند و اختلاف يك انسان با انسان ديگر در حد اختلاف نوعى از حيوان با نوع ديگر خواهد شد و لذا مىگويند بايد كارى كرد كه انسان برگردد به حالت اولى ، و اصل اين نظريه از روسو است ، او مىگويد : « جامعه ، بشر را فاسد كرده و بشر اگر بخواهد به حقيقت خودش بازگردد ، هرچه بيشتر بايد به طبيعت و حالت اولى بازگردد » و هنوز هم حرف او به شكلهاى مختلفى مطرح است .\r\nپس تكامل جامعه هرچه بيشتر بشود ، فرد از واقعيت خودش سقوط مىكند . به تعبير ديگر ، همهء افراد انسان از استعدادهاى مشابهى برخوردارند ، در اثر تطور جامعه ، يعنى پيچيده‌تر شدن و متنوع‌تر شدن روابط و تقسيم كارها و به وجود آمدن تخصصها [ انسانها تباين فكرى پيدا مىكنند 
  ] .\r\nدر مورد تكامل علوم هم همين مطلب صادق است و تكامل علوم همان‌طور كه سبب پيشرفت علوم شده است ، سبب بدبختى آنها نيز شده است . علوم از يكديگر بىخبر شده‌اند و چون از يكديگر بىخبر شده‌اند و اصل واحدى بر آنها حكومت نمىكند ، اشتباهات و خلط مبحث‌هاى زيادى به وجود آمده است . در قديم شخصى مثل بوعلى سينا بر علوم زمان خودش احاطه داشت ، طبش از فلسفه‌اش باخبر بود و فلسفه‌اش از طبش ، هر دوى اينها از ادبياتش و همهء اينها از منطقش و رياضياتش ، در نتيجه ميان علومش يك هماهنگى كاملى وجود داشت و انسان در هر علمى اثر علوم\r\n\r\n","description":"","footnote":"","page_name":" 778 ","page_number":778},
  {"content":"\r\n\r\nديگرش را مىديد ؛ ولى بعد كه تقسيم كار به وجود آمد نه تنها بوعلى سينا براى همهء علوم كافى نيست ، براى طب تنها هم كافى نيست و مثل بوعلى سينايى مثلًا تنها در چشم‌پزشكى بايد كار كند و در نتيجه هر دانشمندى از رشته‌هاى ديگر بىخبر مىماند و اين بىخبرىها انتظام علوم را به كلى بهم زده است و لهذا هر كدام در اثر بىخبرى علم ديگرى را قبول ندارند ( الناس اعداء ما جهلوا ) و از اينجا - كه مواجه با مشكل شده‌اند - به فكر افتاده‌اند كه فلسفه‌اى براى علوم به وجود بياورند كه بتواند علوم را با يكديگر پيوند بدهد و رابطهء ميان آنها را مشخص نمايد . فلسفهء علوم ، الآن خودش علمى شده است در دنيا و بعضى از دانشمندان رشتهء تخصصىشان فلسفهء علوم است . خود فلسفهء علوم هيچ علم خاصى نيست و حتى فلسفهء اصطلاحى هم نيست ، فقط كوشش مىكند روابط ميان علوم را به دست آورد و وحدتى ميان آنها برقرار كند « 1 » .\r\nاين تكاملى كه اينها مىگويند جامعه بشرى پيدا كرده است ، در سه مورد قابل تصور است :\r\nيكى تكامل در ابزار ، كه اين مطلب مسلّم است و جاى شك نيست كه ابزار تكامل پيدا كرده .\r\nديگر تكامل به معناى اسپنسرى ، يعنى جامعه در روابط تكامل پيدا كرده و از نظر تنوع و تقسيم كار متكامل شده است . تكامل به اين معنى هم غير قابل انكار است . مثلًا جامعهء ده قرن قبل ايران را يك شخصى مثل نظام الملك مىتوانست به تنهايى اداره كند ولى امروزه صدتا خواجه نظام الملك هم كم است ، چون تنوع و تقسيم كار امروز قابل مقايسه با آن زمان نيست .\r\nولى مسألهء ديگر ( و مهمتر ) مسألهء معنوى است ، كه آيا انسان همچنانكه از نظر ابزار و تشكيلات تكامل پيدا كرده است ، از نظر معنوى هم تكامل پيدا كرده است ؟ جنبهء معنوى باز به دو قسمت تقسيم مىشود : معنوى به معناى « علمى » يعنى علم و اطلاع و آگاهى و مانند آن . تكامل در اين قسمت هم قابل انكار نيست . قسم دوم ،\r\n\r\n\r\n\r\n\r\n","description":"","footnote":"\r\n( 1 ) . اشكال : معلوم نيست اين ، نقص باشد بلكه ممكن است بهتر باشد .\r\nجواب : براى كى بهتر است ، براى فرد يا جامعه ؟ براى فرد كه بدون ترديد بهتر نيست . اين چه بهترى است براى فرد كه مثلًا در چشم‌پزشكى علامهء دهر باشد ولى نداند كه مثلًا ادبيات خوردنى است يا پوشيدنى . بله براى جامعه وجود افراد متخصص بهتر است .\r\n","page_name":" 779 ","page_number":779},
  {"content":"\r\n\r\nمعنوى به معناى انسانى ، يا به قول اينها ارزشهاى انسانى و ارزشهاى اخلاقى . آيا جامعه به همان نسبت كه در آن دو سه قسمت تكامل پيدا كرده ، در ارزشهاى انسانى هم پيش رفته است ؟ به آن نسبت كه بدون شك پيش نرفته و احدى هم ادعا نكرده و حتى اگر كسى بگويد « پيش كه نرفته سهل است ، در اين قسمتها عقب هم افتاده » به نظر ما حرف دور از حقيقت نگفته است .\r\n\r\nتكامل به معنى افزايش امكانات\r\nبعضى ديگر گفته‌اند تكامل عبارت است از افزايش امكانات يك شئ . شئ اگر به طرفى برود كه مرتب بر امكاناتش افزوده بشود ، تكامل پيدا مىكند . موجود ضعيف امكاناتش كمتر است و موجود كامل امكاناتش بيشتر . اين مطلب جاى ترديد نيست كه موجود كامل امكاناتش بيشتر است ( به هر معنى كه تكامل را تعريف كنيم ) ولى آيا اصل تكامل معنايش اين است كه يك شئ امكانات بيشتر پيدا كند ؟ و تازه چرا امكانات بيشتر پيدا مىكند ؟ بالاخره يك ريشه‌اى بايد داشته باشد .\r\nمىگويند : موجود هرچه كاملتر مىشود ، بر استقلال و آزادى آن افزوده مىشود ، در واقع تكامل يعنى افزايش آزادى و استقلال شئ از محيط خودش ، و هرچه وجود ناقصتر و ضعيف‌تر است بيشتر تحت تأثير محيط خودش است و هر يك قدم كه به سوى كمال برمىدارد از اسارت محيط خودش يك مقدار رها مىشود . مثلًا گياه وابستگىاش از جماد كمتر است ، جماد ( مثلًا يك سنگ ) به نحو خيلى شديد وابسته به محيط خودش مىباشد و هيچ‌گونه استقلالى از خودش در حركت و سكون ندارد و همين كه پا به مرحلهء نبات گذاشت از درون خودش شروع مىكند به يك نوع فعاليت كردن و در محيط خودش اثر گذاشتن و از آنها مادهء مناسب براى تغذيه خود فراهم كردن ، و نشان مىدهد كه در مقابل محيط عكس‌العمل نشان مىدهد ، عكس‌العمل به سود خودش . پس يك گياه استقلال و آزادى بيشترى نسبت به محيط خودش دارد از يك جماد . وقتى به مرحلهء حيوانى مىرسد كاملا محسوس است كه يك حيوان از گياه مستقل‌تر و آزادتر است ، يك موجود متحرك بالاراده است و بر خلاف گياه قادر بر نقل انتقال از محيط خودش مىباشد . و وقتى از مرحلهء حيوانى فراتر رفت و به مرحلهء انسانى رسيد ، داراى استقلال و آزادى خيلى بيشترى مىگردد و تسلطش بر محيط\r\n\r\n","description":"","footnote":"","page_name":" 780 ","page_number":780},
  {"content":"\r\n\r\nخودش خيلى بيشتر مىشود . اگر مسألهء كمال انسان را در نظر بگيريم ، قبلا گفتيم كه در انسان سه نوع بلكه به اعتبارى چهار نوع تكامل تصور مىشود ؛ يكى تكامل ابزارها و فنون ، دوم تكامل در روابط اجتماعى كه به معناى پيچيده‌تر شدن روابط است ، سوم تكامل معنوى است كه اين نوع تكامل مورد ترديد است و معلوم نيست انسان در اين زمينه تكامل يافته است يا نه و چه مقدار تكامل يافته ، چه مقدار استقلال و آزادى به دست آورده است ؟\r\nاگر استقلال و آزادى انسان را در برابر طبيعت در نظر بگيريم ، بدون شك انسان در برابر طبيعت استقلال و آزادى بيشترى پيدا كرده و از اسارت طبيعت بيشتر آزاد شده و آن را در موارد زيادى تحت تسخير خويش درآورده است . ولى ما دو نوع استقلال و آزادى در انسان داريم كه پيشرفت انسان در آن دو مورد ، مورد ترديد است و به طور مسلّم انسان در اين دو زمينه به موازات زمينه‌هاى ديگر پيشرفت نكرده است . اين دو نوع استقلال ، يكى آزادى انسان از انسانهاى ديگر است . آيا هرچه كه جامعه به جلو آمده است ، انسانها از اسارت انسانهاى ديگر بيشتر رها شده‌اند ؟ نه ، يك انسان در يك جامعهء ابتدائى از اسارت انسانهاى ديگر آزادتر بود تا امروز . امروزه انسانها از چه آزادىاى برخوردار هستند و در چه زمينه‌اى آزادى دارند ؟ در نوشتن نامه ، تماس تلفنى ، مسافرت ، ابراز رأى و عقيده ؟ در كدام كار و عملى آزاد هستند ؟ حقيقت اين است كه در هيچ كارى آزادى ندارند و به سختى اسير و گرفتار يكديگرند ، اسارتهاى مرئى و نامرئى ، فرد نسبت به افراد ، و جامعه‌ها نسبت به جامعه‌هاى ديگر . در همان جامعه‌هاى ايده‌آل اينها كه همان جامعهء بىطبقه است ، چيزى كه براى افراد وجود ندارد همان آزادى است « 1 » .\r\n\r\n\r\n\r\n\r\n","description":"","footnote":"\r\n( 1 ) . اشكال : ممكن است گفته شود امروزه اسارت بيشتر نيست ، احساس اسارت و آزاديخواهى بيشتر شده است و بدون شك خود اين احساس مقدمه‌اى است براى آزادى ، پس مىشود گفت انسان در زمينهء آزادى پيشرفت كرده است .\r\nجواب : اتفاقاً اين مطلب كه احساس اسارت و علم به « دربند بودن » انسان نسبت به انسانهاى گذشته خيلى بيشتر شده است ، مطلب درستى است ولى اينكه اين احساس ، انسان را به آزادى و استقلال نزديك كرده است مطلب درستى نيست ، و در واقع اينكه مىگويند « آگاهى ملتها زياد شده است » حرف راستى است ولى در عين راستى فريبنده هم هست و استنتاجى كه از اين حرف مىشود ( كه ملتها به آزادى نزديك شده‌اند ) استنتاج غلطى است ، زيرا به همان نسبت بلكه بيش از آگاهى ملتها قدرتهاى حاكمه هم به آگاهى رسيده‌اند ، يعنى قدرتى كه امروز\r\n","page_name":" 781 ","page_number":781},
  {"content":"\r\n\r\nآزادى ديگرى كه براى انسان تصور مىشود و به شدت مطرح است و به اديان هم اختصاص ندارد ، آزادى انسان از درون خودش است ، آزادى اخلاقى ، آزادى انسان از شهوات خودش ، آزادى انسانيت انسان از حيوانيت خودش ، يعنى استقلال انسان در انسانيت اخلاقى خودش . اينها اصلا اين مسائل را حساب نمىكنند ، همه‌اش صحبت از تكامل ابزار توليد ، تكامل جامعه و اين حرفهاست و تنها اينها را تكامل انسان مىدانند با اينكه انسانها در سايهء اين تكاملها مقامشان از حيوانات هم پست‌تر است . البته ما نمىگوييم كه انسان يك روزى به تكامل در همه زمينه‌ها نمىرسد ، ما كه از آنها خوشبين‌تريم و اميدمان به آينده بيشتر است ، اما ما وضع موجود را « رسيدن به تكامل » نمىدانيم ، بر خلاف آنها كه به علت تكامل ابزار توليد ، چشم بسته بشر را تكامل يافته حساب مىكنند ، و حرف ما اين است كه تكامل پيدا نكرده . « در آينده تكامل پيدا مىكند » حرف ديگرى است و اميد ما هم به آينده بيش از آنهاست ولى راه تكامل در آينده راهى نيست كه آنها خيال مىكنند . ماشين نمىتواند انسان را به استقلال و آزادى برساند .\r\nپس اين سخن هم سخن بسيار درستى است كه موجود هرچه كاملتر مىشود به استقلال و آزادىاش افزوده مىشود ، و راه تكامل همان راه استقلال و آزادى است ، ولى در مورد استقلال و آزادى انسان اين استقلال را در همهء ابعادش بايد مطرح كرد و استقلال و آزادى در همهء ابعادش ، استقلال و آزادىاى است كه هرگز با اين فلسفه‌ها به وجود نمىآيد . آن آزادىاى كه ما به صورت يك امر عرفانى ، معنوى و مذهبى مطرح مىكنيم بزرگ‌ترين آزاديهاست ، كه اين فلسفه‌ها ابدا در اين مسير و راه نيستند .\r\nهمهء اين تعريفها كه براى تكامل ذكر شد تعريف به لوازم است و « رسم » است ، حد نيست . واقع مطلب اين است كه تكامل كه از همان مادهء « كمال » است ، در نهايت امر برمىگردد به اشتداد وجود ؛ يعنى اينها همه آثار آن است . شكفتگى و گستردگى و نظاير آن ، نمايانگر و اثر رسيدن شئ است در واقعيت خودش به يك درجهء كاملتر جوهرى . چون به يك درجهء كاملتر رسيده است آثارى از قبيل گستردگى و مانند آن از\r\n\r\n\r\n\r\n\r\n","description":"","footnote":"\r\nانسانهاى اسيركننده دارند ، چه از نظر علمى و چه از نظر فنى و تشكيلاتى ، با قدرت حكام سابق قابل مقايسه نيست . پس ، از آگاهى ملتها كار چندانى ساخته نيست .\r\n","page_name":" 782 ","page_number":782},
  {"content":"\r\n\r\nاو ظاهر مىشود ، زيرا همهء اين آثار وابسته به يك واقعيت جوهرى است كه اين آثار متعلق به آن هستند .\r\nپس اين تعريفها در عين اينكه درست است تعريف خود واقعيت تكامل نيست ، و مؤيد اين مطلب اينكه تكامل يك مفهوم تشكيكى است ، تكامل اين است كه شئ يك چيزى را دارد ، بعد در همان كه دارد افزايش پيدا مىكند ، نه اينكه داراى چيز ديگرى مىشود در كنار آن . اصلا معناى نقص و كمال اين است كه نسبت كاملتر با ناقصتر آن است كه مابه الامتيازش با ناقصتر در هما مابه الاشتراك آن است ، و اين جز اينكه ما فلسفهء وجودى خودمان را بپذيريم معنى ندارد . از اينجا چنين نتيجه گرفته مىشود كه : اگر بعضى چيزها را تكامل به شمار مىآوريم ، در واقع اينها تكامل حقيقى نيست و مجازا تكامل به آنها اطلاق مىشود ، مثل واحدهاى اعتبارى مانند ماشين و خانه و امثال اينها كه مىگوييم مثلًا ماشينهاى مدل 75 نسبت به مدلهاى پيشين تكامل پيدا كرده است ، در صورتى كه ماشين يك واحد حقيقى نيست . آنچه كه در ماشين واقعيت دارد اجزاء آن است كه يك ارتباط مكانيكى ميان آنها هست و ما اين مجموعهء مرتبط را مانند واحدهاى حقيقى به شمار مىآوريم و مىگوييم تكامل پيدا كرده است ، و الّا اين كه از خودش حركتى ندارد تا تكامل پيدا كند . در قوانين و امور اعتبارى ديگر هم وضع از همين قرار است و تكامل قانون ، تكامل مجازى است نه حقيقى ، و اين يك امر طبيعى است كه در كنار يك حقيقت دهها مجاز ساخته شود . در مورد قوانين مثلًا قانون راهنمايى مىگويند در آغاز ناقص بود و تدريجا تكامل پيدا كرده است . حالا واقعاً تكامل پيدا كرده است ؟ واقعاً در عالم عين چيزى بوده كه حركت كرده و كامل شده است ؟ قهراً نه ، و تكامل واقعى در اين مورد مربوط به مغز مفكّر و قانونگزار است كه تدريجاً كامل شده است ، و مربوط به علم اوست كه افزوده شده است .\r\n\r\nنقدى بر كتاب « زمينهء جامعه‌شناسى »\r\nفصلى از اين كتاب كه مستقيما با بحث امروز ما مربوط مىشود فصل بيست و ششم است تحت عنوان « تكامل اجتماعى » ، ولى چند فصل ديگر هست كه مقدمهء آن فصل به شمار مىرود و ما براى اينكه اصول و مبانى اينها به دست بيايد خلاصهء آن چند فصل را بيان مىكنيم .\r\n\r\n","description":"","footnote":"","page_name":" 783 ","page_number":783},
  {"content":"\r\n\r\nيك فصل ، فصل بيست و دوم است تحت عنوان « مفهوم روابط متقابل » ، همان اصل معروف از اصول چهارگانهء ديالكتيك كه به نامهاى مختلف بيان مىشود ( اصل همبستگى ، اصل تاثير متقابل ، و نظاير آن ) كه اين اصل را در جامعه‌شناسى هم پياده مىكنند و مقصودشان در جامعه‌شناسى اين است كه سازمانهاى اجتماعى در يكديگر تأثير متقابل دارند ، يعنى اين سازمانها از تأثر از يكديگر بر كنار نيستند . تا اين مقدار يك اصل كلى و جامعى است كه تقريبا همه قبول دارند و كم و بيش درست هم هست .\r\nاينجا ساير اصول ديالكتيك را هم زيركانه داخل مىكند ، مثلًا مىگويد : هستى ذاتا پوياست ، كه همان اصل حركت است ، منتها اصل هستى را ذاتا پويا گرفته است . مىگويد : اگر هستى ساكن مىبود هيچ چيزى در هيچ چيزى نمىتوانست اثر بگذارد . اين حرف درستى هم هست و ما در باب « شرور » همين حرف را مىزنيم : اگر همه چيز در اين عالم ساكن مىبود ، قهراً هيچ چيزى در هيچ چيزى اثر نمىگذاشت و در نتيجه هيچ چيزى هيچ چيزى را از بين نمىبرد و هيچ شرّى هم به وجود نمىآمد . منتها آنچه كه به ما مربوط مىشود و مسألهء اساسى است ، اين است كه بحث ما دربارهء تكامل اجتماعى است و تكامل اجتماعى يك نوع خاصى از تكامل است كه از مختصات انسان است ، يعنى جامعهء [ انسانى جامعهء 
  ] متحول و متكاملى است ، يعنى يك راه تكامل خاصى است كه در انسان وجود دارد و در غير انسان نيست . در حيوانات تكامل وجود ندارد ، حتى در حيوانات اجتماعى ، و اين مسألهء عمده است و راز اين را بايد به دست آورد كه به چه علت در حيواناتى كه حتى در يك سطح بالايى زندگى اجتماعى دارند تكامل اجتماعى وجود ندارد ؟ اگر همه حيوانات به طور انفرادى زندگى مىكردند و تنها انسان بود كه از ميان همهء حيوانات روى عواملى زندگى اجتماعى داشت ، اشكالى در كار نبود ، ولى مطلب اينجور نيست و حيوانات زيادى مانند انسان زندگى اجتماعى دارند اما تكامل در زندگى اجتماعى آنها نيست و به طور يكنواخت است ، مثل آنچه كه در زندگى زنبور عسل و موريانه و غير اينها نقل كرده‌اند ، اين انسان است كه زندگى اجتماعىاش يك زندگى پويا و متحرك است ، انسان است كه زندگى اجتماعىاش ادوار دارد . حيوانها زندگى اجتماعىشان ادوار ندارد . راز اين تكامل چيست ؟ چرا انسان از نظر اجتماعى در يك مرحله باقى نمىماند و روز به روز بر مراتب كمالش افزوده مىشود ؟ كوششها و تلاشهايى كه اينها مىكنند براى اين است كه مىخواهند راز اين تكامل را نشان بدهند و قوانين اين تكامل را\r\n\r\n","description":"","footnote":"","page_name":" 784 ","page_number":784},
  {"content":"\r\n\r\nبيان كنند و مسلّما از بيان راز اين مطلب عاجزند . لهذا اين وضع [ را 
  ] با اين عبارت توجيه كردند كه مىدانيم هستى ذاتا پوياست . اين يك اصل كلى است در طبيعت و اين اصل كلى در طبيعت نمىتواند حركت خاصى را توجيه كند . اگر بخواهيم علت يك حركت خاص را كشف كنيم نمىتوانيم به اصل كلى حركت طبيعت استناد كنيم ، بلكه بايد خود علت خاص را كشف كنيم . اين يك اشكال بسيار اساسى است كه بايد مورد توجه قرار گيرد .\r\nروحيّون در اينجا منطق خيلى روشنى دارند . آنها معتقدند انسان كه به مرحله انسانيت رسيده است اين امتياز را در ميان حيوانات دارد كه بر وجودش يك بعد معنوى و الهى افزوده شده است و همان بعد غير مادى و روحى اوست كه او را در مسير تكامل انداخته است ، اين بعد معنوى به انسان يك آرزوى بىپايان داده است كه حدّيقف ندارد .\r\nاين مطلب را عرفا به يك تعبير بيان كرده‌اند و ديگران به تعبير ديگرى . مىگويند انسان طالب كمال علىالاطلاق است ، يعنى در عمق شعور خودش كمال مطلق را مىخواهد گو اينكه احياناً خودش نمىداند آنچه كه مىخواهد كمال مطلق است ، و لهذا بر هيچ مطلوبى متوقف نمىشود ؛ ابتدا به حسب امكانات محدودى كه دارد يك كمال محدودى را طلب مىكند و خيال مىكند اگر به اين مطلوب رسيد ديگر دنيا به كام اوست و غم هيچ چيزى را ندارد ، ولى يك چند روزى كه با آن مطلوب خودش بود ، بعد آرزوى رسيدن به چيزهاى ديگر در او پيدا مىشود ؛ يعنى انسان يك عطش روحى و معنوى دارد كه سيراب ناشدنى است و « خواستن » هميشه در وجود او هست ، و همچنين ميل و رغبت به دانستن ( منهومان لا يشبعان : طالب علم و طالب دنيا ) « 1 » ، اينها براى انسان حديقف ندارد . اين امتياز خاصى است كه انسان دارد ، و همين خواستن نامحدود محرك اين ماشين است و او را از مرحله‌اى به مرحله‌اى مىبرد و در نهايت امر انسان جز با رسيدن به خداى خودش و پيوسته شدن اين دو سر حلقه به يكديگر آرام نمىگيرد  ( أَلا بِذِكْرِ اللَّهِ تَطْمَئِنُّ الْقُلُوبُ )  « 2 » .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 457 .\r\n( 2 ) . رعد / 28 .\r\n","page_name":" 785 ","page_number":785},
  {"content":"\r\n\r\n\r\nمسألهء فطرت\r\nاينجا خوب است به مسألهء فطرت هم اشاره‌اى بشود چون اين مسأله از حياتىترين مسائل معارف ماست و خيلى ضرورت دارد كه حل شود ولى متأسفانه در كتابهاى ما ، اعم از تفسير و حديث و شرح حديث و فلسفه ، بحثهاى مستوفايى راجع به فطرت نشده است .\r\nممكن است فطرت را معنى كنند به امر سرشتى . ولى اين تعبير ، نارساست . امر فطرى ، سرشتى هست ولى هر سرشتىاى فطرى نيست . امر سرشتى در مقابل امر اكتسابى براى خود فرد است . يك وقت انسان يك حالتى را اكتساب كرده و يك وقت نه ، اين حالت در سرشت اوست ، موروثى است . ولى امور سرشتى دو گونه ممكن است باشد ؛ يكى سرشتيهايى كه سابقهء اكتسابى دارد ؛ در ابتدا اكتسابى بوده ، بعد سرشتى شده است . مسألهء تبديل شدن امر اكتسابى به امر وراثتى ، در نسلهاى خيلى متعدد است . اين مسأله البته در زيست‌شناسى مطرح است و در اينكه كليت ندارد شكى نيست . داروين و ديگران مىگفتند امر اكتسابى تبديل به امر وراثتى مىشود ، ولى ديگران اين حرف را رد كردند ، و حال ما در مقام اين بحث نيستيم ، اجمالا در بعضى موارد شايد درست باشد كه امر سرشتى سابقهء اكتسابى داشته باشد و بعد تبديل به امر سرشتى بشود ، مثلًا فلان حيوان كه اكنون وضع خاصى دارد ( گردن دراز زرافه و پردهء ميان انگشتان مرغابى ) در اثر اين است كه در نسلهاى قبل عملى انجام مىدادند كه سبب به وجود آمدن اين وضع شد و بعداً مانند يك خصوصيت ذاتى به نسلهاى بعد منتقل گشت . البته اين در مورد تغييرات بدنى است ، دربارهء صفات اخلاقى و رفتارها نيز همين حرف كم و بيش صادق است . ما فطرت را به « امر سرشتى » نمىتوانيم معنى كنيم ، چون اين حرف را مىتوانند ( لااقل به صورت فرضيه ) بگويند كه اين امورى كه اكنون به صورت امر سرشتى درآمده است ، در نسلهاى قبل چنين نبوده و يك امر اكتسابى بوده است .\r\nفطرت از مادهء فطر است و در آن معناى « ابتدا » خوابيده است . گويا « فطرت » هم از تعبيرات خاص قرآن است و شايد عين اين اشتقاق ( صيغه ) قبلا نبوده است . ابن عباس مىگويد من معناى فطرت را نمىدانستم تا اينكه دو عرب كه سر چاهى با هم\r\n\r\n","description":"","footnote":"","page_name":" 786 ","page_number":786},
  {"content":"\r\n\r\nنزاع داشتند نزد من به تحاكم آمدند ، يكى از آنها كه مدعى مالكيت چاه بود گفت : « أنا فطرتها » يعنى ابتدا از من بود و من كندن آن را آغاز كردم .\r\nفطرت يك امر ابتدائى است و مفهوم ابتدائى بودن و بىسابقه بودن در آن نهفته است . خداوند چيزى در انسان قرار داده كه ابتدا به او داده است . انسان يك نوع استعداد و قابليت پيدا كرده كه چيزى به او افاضه شود و داراى چيز جديدى شود ( فطرت ) . خلاصهء مطلب اينكه انسان در خلقت خودش به مرحله‌اى رسيده و داراى بعدى از ابعاد وجودى شده است كه به حكم اين بعد از ابعاد وجودى خود و به حكم عقل و اراده و تشخيص خود ، يك راه براى تكامل دارد كه اين راه معلول رسيدن انسان به مرحلهء تعقل و بلوغ فكرى و تمايل به يك جنبه‌هايى است كه از آن جمله تمايل به ابداع و ابتكار مىباشد . اينهاست كه انسان را در سير تكامل اجتماعى انداخته است . ولى حيوان همان تكاملى را طى مىكند كه طبيعت جبرا او را در مسير آن تكامل واداشته است و خودش هم هيچ‌گونه آگاهى به تكامل خود ندارد .\r\nدر نظريات جديد هم در باب تكامل آمده است كه تقريبا همه اين تكاملهايى كه به وجود آمده يك چنين حالتى [ داشته است 
  ] ؛ در يك مرحله‌اى كه انواع حيوانات به آن رسيده‌اند ، يكباره به صورت ناگهانى بدون اينكه با وراثت هم قابل توجيه باشد ، يك دگرگونى پيدا شده و ( به قول اينها ) تغيير ماهيت رخ داده است . از نظر ما راز تكامل را در فطرت انسان بايد جستجو كرد و اينكه انسان به حسب فطرت خودش كمالجوست و در كمالجويى خودش حدّ يقف ندارد . اين ، علت اصلى تكامل است . چيزهاى ديگرى هم در كار هست . يكى همان استعداد نقل و انتقال تمدن و فرهنگ  ( عَلَّمَهُ الْبَيانَ )  « 1 » است ، اينكه انسانها مىتوانند آموخته‌ها و مكتسبات خودشان را به ديگران تفهيم كنند و بياموزند ؛ و از اينجا يك نوع همكارى بين افراد انسان به وجود مىآيد ؛ كسى چيزى را كشف مىكند ، آن را به ديگران مىآموزد ؛ ديگران نيز همچنين ؛ در نتيجهء اين نقل و انتقال ، معلومات هر شخص مساوى مىشود با معلومات همهء آنهايى كه از آنها آموخته است .\r\nو از اين مهمتر ، قدرت قلم به دست گرفتن انسان است و اينكه آنچه كه يك نسل مىداند براى نسل بعد هم باقى مىگذارد يا از راه بيان و رابطهء استاد و شاگردى و يا از\r\n\r\n\r\n\r\n\r\n","description":"","footnote":"\r\n( 1 ) . رحمن / 4 .\r\n","page_name":" 787 ","page_number":787},
  {"content":"\r\n\r\nراه نوشتن و خط .\r\nانسان داراى چنين استعدادى هست و چنين طبيعت كمالجويى دارد و داراى عقل و اراده و فكر و ابتكار هست ، در نتيجه ، نوع انسان دائما رو به كمال مىرود . ولى اين خصوصيات - لااقل همهء آنها - در حيوان وجود ندارد . از ميان اين خصوصيات ، تنها تفاهم است كه كشف شده است كه در بعضى حيوانات مانند مورچه وجود دارد  ( يا أَيُّهَا النَّمْلُ ادْخُلُوا مَساكِنَكُمْ )  « 1 » ، ولى صرف نقل و انتقال مفاهيم كافى نيست ، اگر قدرت ثبت كردن و از آن بالاتر ميل به پيشروى و فطرت كمالجو نباشد تكامل حاصل نمىشود . اما اينها نمىخواهند از فطرت كمالجو و ميل غير متناهى انسان به پيشرفت نامى ببرند و در عين حال تكامل را توجيه كنند ، لذا از توجيه تكامل عاجزند ؛ چون با اصول مادى ، تكامل قابل توجيه نيست .\r\n\r\nتوجيه تكامل اجتماعى انسان از نظر ماركسيسم\r\nدر توجيه تكامل ، همهء تكيه‌شان بر دو چيز است ؛ يكى نبرد انسان با طبيعت . نبرد انسان با طبيعت غير قابل انكار است ولى براى توجيه تكامل كافى نيست . حيوان هم با طبيعت نبرد دارد . معناى نبرد انسان با طبيعت اين است كه انسان نياز دارد به طبيعت و مواجه با مشكلات مىشود ، براى اينكه از خودش دفاع كند و زندگىاش را تأمين نمايد كوشش مىكند با طبيعت مبارزه كند . ولى روشن است كه هر حيوانى چنين خصلتى ( يا لااقل چنين نيازى ) در او هست . آيا اين براى توجيه تكامل كافى است ؟ و آيا همهء تكاملهاى انسان ناشى از نبرد با طبيعت است ؟ قطعا چنين چيزى نيست .\r\nعلت دومى كه براى تكامل ذكر مىكنند اين است كه مىگويند : « هستى ذاتا پوياست » . اين كه حرف نشد . خوب ، حيوان هم هستىاش پوياست ، پس چرا تكامل پيدا نمىكند « 2 » ؟\r\n\r\n\r\n\r\n\r\n","description":"","footnote":"\r\n( 1 ) . نمل / 18 .\r\n( 2 ) . اشكال : ممكن است بگويند حيوان هم در اثر همان پويايى تكامل پيدا مىكند و به مرحلهء انسان مىرسد و خصوصياتى را كه در حيوان تكامل يافته ( انسان ) وجود دارد نبايد از حيوان توقع داشت ، بالاخره انسان حيوانى است كه به يك مرحلهء خاص با خصلتهاى ويژه رسيده است .\r\nجواب : اولًا حرف اينها در مورد تكامل انواع ، اينجور نيست كه شما تصور كرده‌ايد . تكامل انواع معنايش اين\r\n","page_name":" 788 ","page_number":788},
  {"content":"\r\n\r\nمطلب ديگرى كه براى توجيه تكامل ذكر مىكنند مسألهء ضرورت بازگشت به تعادل است كه روى اين مطلب بسيار تكيه مىكنند . در كتاب زمينه جامعه‌شناسى مىگويد :\r\n« همهء سازمانهاى اجتماعى كم و بيش در يكديگر اثر مىگذارند و از اين رو نوعى هماهنگى ميان آنها برقرار مىشود . اما از آنجا كه شؤون اجتماعى در عين بستگى به يكديگر مقتضياتى خاص دارند ، سير همهء شؤون اجتماعى عينا با يك شيوه نيست بلكه برخى از سازمانها در سير خود از سازمانهاى ديگر پيش يا پس مىافتد . بستگى متقابل شؤون اجتماعى به يكديگر و تشخيص چگونگى آنها و كشف علت پيش و پس افتادن آنها ، كار اصلى جامعه‌شناسى است . »\r\n[ بيان مطلب اينكه 
  ] جامعه از سازمانهاى مختلف تشكيل مىشود كه اين سازمانها بايد با يكديگر هماهنگى داشته باشند .\r\nتا تعادل وجود دارد تضاد وجود ندارد و جامعه حالت ايستايى دارد . بنا بر مقتضياتى در يك سازمان از سازمانهاى اجتماعى تغييرى - چه به صورت پيش افتادگى و چه به صورت پس افتادگى - پيدا مىشود . وقتى اين تغيير پيدا شد تعادل جامعه بهم مىخورد و چون سازمانهاى جامعه با يكديگر پيوستگى دارند ، به حكم اصل تأثير متقابل ، اين تغيير در ساير ارگانهاى جامعه اثر مىگذارد ( درست مثل بدن انسان كه اگر در يك عضو اختلال رخ بدهد بر ساير اعضا اثر مىگذارد ، و اين اثر « يك دستگاه بودن » است ) و وقتى تعادل برهم خورد جامعه كوشش مىكند براى بازگشت به تعادل . اين حرف درستى است و حاكى از وجود يك روح و يك نيروى برقرار كنندهء\r\n\r\n\r\n\r\n\r\n","description":"","footnote":"\r\nنيست كه همهء حيوانها به مرحلهء انسانيت مىرسند ، مثلًا اين زنبورها روزى انسان مىشوند ؛ نه ، اينجور نيست . ثانياً اينكه انسان در اثر تكامل به مرحله خاص رسيده است ، جواب كافى نيست ، بايد ديد اين مرحلهء خاص چه خصوصيات و ويژگيهايى دارد كه اين خصوصيات در حيوان نيست . ما مىگوييم به انسان در اين مرحله چيزى داده شده است به نام « فطرت » و همين فطرت راز اصلى تكامل اوست . پس صرف اينكه هستى ذاتا پوياست ، كارى از پيش نمىبرد .\r\nديگر اينكه « هستى پوياست » غلط است و خلاف واقع است . « طبيعت پويا و در حركت است » حرف درستى است ولى اين ، بحث در يك نوع حركت بالخصوص است و هر حركتى با پويا بودن طبيعت قابل توجيه نيست . مثلًا اگر سؤال شود چرا زيد از قم به تهران رفت ؟ نمىشود در جواب گفت : هستى پوياست ، بلكه اين حركت را بايد با علت خاص خودش توجيه كرد .\r\n","page_name":" 789 ","page_number":789},
  {"content":"\r\n\r\nتعادل است . موجود زنده اين خاصيت را دارد . ماشين اين خاصيت را ندارد ، يعنى يك ماشين اينچنين نيست كه اگر در يك قسمت آن انحراف پيدا شد در تمام دستگاههاى ماشين يك فعاليتى شروع بشود براى مبارزه با آن انحراف و بازگرداندن اين طبيعت منحرف شده به حالت تعادل ، ولى در موجودات [ زنده 
  ] چنين روح و نيرويى هست و خاصيت حيات و به قول قدماى ما خاصيت نفس كه مدبّر بدن است ( بدن موجود زنده ، اعم از نبات و حيوان و انسان ) اين است كه اگر يك اختلال در بدن پيدا شود تمام نيروها را متوجه رفع آن اختلال مىكند . جامعه هم همين‌جور است و اينها هم قبول دارند كه همين‌جور است ( و حالا بحث نمىكنيم كه خود اين وضع دليل بر اين است كه جامعه يك واحد حقيقى زنده است ، چون اين مطلب مربوط به اين بحث نيست ) . ما هم قبول داريم كه جامعه حكم يك پيكر به هم وابسته و پيوسته را دارد و بنابر تعبير آقاى طباطبائى در الميزان واقعاً حيات دارد و همان‌طور كه اگر در بدن اختلالى پيدا شود همهء بدن تب مىكند جامعه نيز چنين است .\r\nپس در جامعه تمايل به برگشت به تعادل وجود دارد ، منتها اگر اين اختلال در اثر پس افتادگى يا پيش افتادگى زياد باشد منجر به انحلال و از بين رفتن آن جامعه مىشود ، مثل مزاج يك حيوان كه اگر انحراف زياد باشد منجر به موت مىشود و اگر اختلال زياد نباشد به تعادل باز مىگردد . اين حرف درستى است .\r\nاما علت اين تغيير چيست ؟ و بعد ، چرا اين تغيير در جهت پيشروى است ؟ آيا اين مطلب به تنهايى مىتواند تكامل را توجيه كند ؟ اگر علت اين تغيير را از بيرون جامعه بدانيم ، اين كه دليل پيشروى نمىشود ، مثل ميكروبى كه وارد بدن شود و بدن براى ايجاد تعادل كوشش كند ، در اينجا كه پيشروى حاصل نمىشود . ولى در جامعهء انسانى ( به قول اينها ) تعادل به اين شكل بهم مىخورد كه يكى از سازمانها ( فعلا اسم نمىبرد كه آن سازمان چيست ولى بعدها خواهد گفت كه آن سازمان سازمان اقتصادى است ) تغييرى در جهت پيش افتادگى پيدا مىكند و رشد و تكامل پيدا مىشود و در اثر تكامل اين قسمت ، تعادل برهم مىخورد و پيش افتادگى و پس افتادگى پيش مىآيد ، ولى بالاخره آن پس افتاده در نهايت امر چاره‌اى ندارد جز اينكه خودش را منطبق كند با آن پيش افتاده ؛ چرا چاره‌اى ندارد ؟ ناچار بايد بگويند اين سازمانها در عين اينكه وابسته به يكديگر هستند [ وابستگىشان در يك سطح نيست 
  ] ، بعضى از آنها ريشه و اساس هستند براى سازمانهاى ديگر و چون آن سازمان\r\n\r\n","description":"","footnote":"","page_name":" 790 ","page_number":790},
  {"content":"\r\n\r\nريشه پيش بيفتد ناچار سازمانهاى ديگر بايد خود را با آن منطبق سازند « 1 » .\r\nدر اينجا چند سؤال و اشكال پيش مىآيد : اولا چرا در يك سازمان از سازمانها پيش افتادگى پيدا مىشود ؟ اين كه يك قانون كلى نيست . در جاندارهاى ديگر مگر اينطور است ؟ مثلًا يك گياه كه تكامل پيدا مىكند ، در آن يك نيروى پيش برنده هست كه همهء ارگانها را همدوش يكديگر جلو مىبرد ؟ ( در حيوانات نيز چنين است . يك بچه به طور هماهنگ در همه اعضايش رشد و تكامل پيدا مىشود ) يا اين جامعهء انسان است كه داراى خصوصيتى است كه [ تكامل آن 
  ] با تكامل جانداران ديگر فرق دارد و به شكل ديگرى است ، به قول شما يكى از سازمانها پيش مىافتد و پيش افتادگى آن سبب مىشود كه سازمانهاى ديگر خودشان را با آن منطبق سازند ، چون تعادل بهم مىخورد و مىخواهند دوباره به تعادل بازگردند ؟ بايد پرسيد كه سبب پيش افتادگى آن سازمان چيست ؟ بعلاوه در تغييرات غير تكاملى هم تعادل بهم مىخورد و دوباره به حالت اوليه باز مىگردد . پس اصل « ميل به تعادل » نمىتواند تكامل را توجيه كند . اصل « ميل به تعادل » همين‌قدر اثبات مىكند كه اگر اختلالى در يكى از سازمانها پيدا شد جامعه براى برقرارى تعادل كوشش مىكند . ولى تكامل از كجا پيدا مىشود ؟ با اينكه خود او قبول مىكند كه پس افتادگى هم واقع مىشود . تعادل در اين صورت به اين است كه عضو پس افتاده به حالت قبلى برگردد نه اينكه تعادل موجب تكامل شود ، و اگر هم فرض شود پس افتادگى يك حالت استثنائى است و غالبا در يك سازمان پيش افتادگى پيدا مىشود ، باز جاى اين سؤال هست كه چرا سازمانهاى عقب‌مانده كوشش كنند به سازمان پيش افتاده برسند تا تكامل حاصل شود ؟ تعادل با عكس اين صورت هم حاصل مىشود ، يعنى جامعه كوشش كند پيش افتاده را به جاى خودش برگرداند . پس علت ديگرى در كار است .\r\nاما علت اين را بيان نمىكنند ، همين‌قدر مىگويند : « بنابر بعضى مقتضيات » . ما كه قائل به اصل فطرت هستيم مطلب را به اين شكل مكانيكى توجيه نمىكنيم ، مىگوييم : انسان است و موجود بىانتها ، حقيقتى كه در آن آرزوى غير متناهى هست ، موجود « يا اهل يثرب لا مقام لكم » است كه به هيچ مقامى قانع نيست و اين يك خصلت\r\n\r\n\r\n\r\n\r\n","description":"","footnote":"\r\n( 1 ) . ملاحظه مىشود كه چگونه اصول ماركسيستى مثل مسألهء زيربنا و روبنا ، تكامل ابزار توليد و . . . را زيركانه پياده مىكند .\r\n","page_name":" 791 ","page_number":791},
  {"content":"\r\n\r\nروحى است در انسان كه در ساير جانداران مثلا زنبور عسل نيست ؛ يعنى ما مىگوييم اين پيش افتادگى ناشى از سازمان فرهنگى و روحى جامعه است و از آنجا سرچشمه مىگيرد ؛ انسان چه از نظر فردى و چه از نظر اجتماعى در يك مرحله‌اى قرار مىگيرد ، همين كه در اين مرحله قرار گرفت مدتى به آن دل‌خوش مىكند ولى به زودى به بالاتر چشم مىدوزد و به آن مرحله قانع نيست . يكى از براهينى كه فلاسفه براى اثبات وجود خدا اقامه مىكنند همين است كه مىگويند انسان طالب كمال مطلق است و به هيچ مرحله‌اى از كمال قانع نيست و تا نرسد به كمال لايتناهى آرامش پيدا نمىكند  ( أَلا بِذِكْرِ اللَّهِ تَطْمَئِنُّ الْقُلُوبُ )  . پس ريشهء تكامل در درون فطرت انسان است [ نه 
  ] پيش افتادگى در يك قسمت ، بعد قسمتهاى ديگر را به دنبال خود كشيدن ؛ بلكه ضرورت ندارد كه مطلب را به اين صورت تصوير كنيم كه پيش افتادگى در يك قسمت قبل از قسمتهاى ديگر رخ مىدهد و بعد بقيه را به دنبال خويش مىكشد ، چون همهء قسمتها به انسان مربوط است ، در همهء قسمتها استعداد پيش افتادگى هست ؛ ممكن است اول صنعت جلو برود بعد تعليم و تربيت را به دنبال خود بكشاند ، يا به علل خاصى تعليم و تربيت جلو بيفتد صنعت را به دنبال بكشاند ، يا اخلاق جلو بيفتد و قسمتهاى ديگر را به دنبال بكشاند ، و همچنين ؛ چون در همهء اين قسمتها انسان و فطرت انسان وجود دارد .\r\nپس راز تكامل اجتماعى را اينها به هيچ شكل نتوانستند بيان كنند ، همين‌قدر مىگويد : « همهء سازمانها در يكديگر تأثير دارند ، تعادل ميان سازمانها بهم مىخورد ، از نو هماهنگى برقرار مىشود از آنجا كه شؤون اجتماعى در عين بستگى به يكديگر ، وجود و مقتضيات خاص دارند » . وجود و مقتضيات خاص يعنى چه ؟ چرا مقتضيات خاص در زندگى زنبور عسل وجود ندارد ؟ آنها هم سازمانها و تشكيلات دارند ، چرا اين مقتضيات در آنجا وجود ندارد كه يكى پيش بيفتد و تعادل به هم بخورد و باز روى اين قانون شما تكامل پيدا شود و تعادل مجدد برقرار گردد ؟ يك اشكال ديگر اينكه برقرار شدن تعادل مجدد مستلزم تكامل نيست ، ممكن است تعادل در همان سطح برقرار شود ، چرا تكامل ؟ راز قضيه را بيان نمىكنند . پس راز تكامل اجتماعى را بايد به دست آورد و مسألهء مهم اين است و خود اينها مىگويند تكامل بيولوژى به انسان رسيده و متوقف شده است و بعد [ مسير 
  ] تكامل با مسير طبيعت دو مسير است . داروين مسير جديد را ( پس از تكامل طبيعى ) تكامل معنوى مىداند . اينها آن را هم قبول\r\n\r\n","description":"","footnote":"","page_name":" 792 ","page_number":792},
  {"content":"\r\n\r\nندارند ، مسير جديد را مسير تكامل اجتماعى مىدانند .\r\nپس كليد حل مشكل در همان مسألهء فطرت است و همان‌طور كه در تكامل زيستى نظريهء قائلين به تكامل خيلى بهتر روشن مىكند نظر الهيون را تا نظريهء قائلين به ثبات ، و در آنجا اگر بحثى هست ، از نظر تضاد اين نظريه با كتب آسمانى است نه تضاد اين نظريه با قانون توحيد ، [ نظريه تكامل اجتماعى نيز نظر الهيون را بهتر روشن مىكند زيرا اين تكامل قهرا حكايت از فطرت مىكند و فطرت هم از نفخهء الهى 
  ] .\r\nعلاوه بر تضاد با كتب آسمانى ، اشكال ديگرى كه به نظريه تكامل زيستى هست اين است كه قوانينى كه براى آن ابراز شده است كافى نيست ؛ نه اينكه باطل است ، كافى نيست . در هر صورت قانون تكامل هيچ‌گونه تضادى با قانون توحيد ندارد ، بلكه مؤيد توحيد هم هست زيرا اگر چنين تكاملى صورت گرفته باشد ، جز با هدف داشتن طبيعت قابل توجيه نيست و جز با وجود يك نيروى مدبّر كه جنين را در رحم از يك سلول به يك انسان سوىّ الخلقه مىرساند امكان ندارد . چنين نيرويى بايد در كار باشد كه يك حشره را به انسان برساند ، و الّا تنها قوانين داروين براى توجيه تكامل كافى نيست .\r\nدر جامعه و تكامل جامعه به طريق اولى نظر الهيون تأييد مىشود و در اينجا توهم تضاد با يك اصل آسمانى هم نيست ، بلكه با بيانات آسمانى تأييد هم شده است . قوانينى هم كه اينها براى تكامل جامعه گفتند درست است ولى كافى نيست براى توجيه تكامل اجتماعى انسان . انسان جز اينكه برايش اصالت ماوراء الطبيعى و فطرت قائل باشيم كه با قوانين مادى جور درنمىآيد ، قابل توجيه نيست ، لذا تكامل اجتماعى از مختصات انسان است ، و الّا طبق حرف آنها كه تكامل را به پويايى هستى توجيه مىكنند ، در حيوان هم بايد باشد چون اين پويايى آنجا هم هست . همچنين تعليلهاى ديگر . مثلا مبارزه با طبيعت ، ميل به تعادل ، همهء اينها در حيوانات هم هست . لذا اين حرفها براى توجيه تكامل كافى نيست .\r\nاگر انسان قدرى به تاريخ مخصوصا تاريخ اكتشافات مراجعه كند نادرستى حرف اينها خيلى روشن مىشود . اين پيشرويها كه حاصل شده معلول نيازهاى آنى انسان در نبرد با طبيعت نبوده است بلكه معلول عطش درونى انسان به پيشرفت است . البته نقش نيازها قابل انكار نيست و بدون شك تكامل را تسريع مىكند و لهذا جنگها\r\n\r\n","description":"","footnote":"","page_name":" 793 ","page_number":793},
  {"content":"\r\n\r\nبه همان نسبت كه خرابى به بار مىآورند باعث ابتكار و اختراع هم مىشوند ، چون در جنگها انسانها در فشار قرار مىگيرند و با تمام قوا تلاش و تكاپو مىكنند و در نتيجه چيزهايى را كشف مىكنند كه در حالت طبيعى سالها وقت لازم داشت . همچنين محطيهايى كه زندگى در آنها دشوار است و اسباب معيشت كمتر است ، مردمش زيركتر و فعالتر بار مىآيند .\r\nولى در عين اينكه [ نيازها 
  ] نقش عمده‌اى در پيشرفت دارد ، نمىتوان آن را يگانه عامل به شمار آورد و عطش روحى انسان را به دورپروازى و اوج گرفتن ناديده گرفت ، بلكه علت را بايد همين دانست و نيازها را سرعت‌بخش و اهرم . يكى از دانشمندان قرن دوازدهم ميلادى به نام راجر بيكن كه از شاگردان مكتب اسپانياست و از كسانى است كه حلقهء واسط بين تمدن اسلام و اروپا به شمار مىرود و خيلى هم خودش را مديون مسلمانها مىداند و براى ابن هيثم و امثال او خيلى احترام قائل است ، و او را از پيشروان فكر جديد در دورهء رنسانس مىداند ، اين شخص در آن زمان پيش‌بينى مىكرد كه انسان مىتواند در هوا مانند مرغان پرواز كند و تمام اقيانوسها را طى نمايد ، مىتواند از دور مكالمه كند و امثال اينها . اين آدم در آن زمان كه زمينهء مادى براى اين امور نبود اين چيزها را پيش‌بينى مىكرد و اظهار نياز مىكرد و انسانهاى ديگر را براى رسيدن به اين امور تحريك مىكرد . پس نمىشود گفت پيشرفتها و اكتشافها صرفا معلول نيازهاى مادى است .\r\n\r\nتحليل فلسفى تكامل\r\nمسألهء مهم ديگر كه در آينده در مورد مسألهء اساسىاى كه ما با اينها داريم مفيد واقع خواهد شد ، مسألهء تحليل فلسفى تكامل است .\r\nتكامل در دو معنى و در دو مورد نزديك به يكديگر به كار مىرود و تفكيك نكردن ايندو از يكديگر سبب اشتباهات بزرگ مىشود .\r\nيك معناى تكامل اين است كه شئ حركت مىكند و وجود ناقص آن تبديل به وجود كامل مىشود ، مثل بچه كه بزرگ مىشود . تكامل واقعى همين است ، كه حركتى در درون شئ متكامل رخ داده و واقعا تحول به معناى واقعى كلمه به وجود آمده است كه البته اين هم باز دو جور است ، يكى تكامل فردى ، ديگرى تكامل نوعى داروينى كه\r\n\r\n","description":"","footnote":"","page_name":" 794 ","page_number":794},
  {"content":"\r\n\r\nهر نسلى از نسل پيشين كاملتر است ولى زمينهء كمال هر نسلى در نسل پيش فراهم شده است .\r\nيك نوع تكامل ديگر داريم كه معنايش جانشين شدن كامل است به جاى ناقص . نه اينكه ناقص متحول به اين كامل شده باشد ، بلكه يك وجود مباين با اين كامل دارد و آن رفته است و كامل در جاى آن قرار گرفته است .\r\nفرق ميان اين دو نوع تكامل شبيه فرقى است كه ميان حرف عرفا و فلاسفه در مورد « تغيير در عالم » وجود دارد . هر دو گروه قائل به تغيير هستند و مىگويند در هر لحظه عالم نو مىشود ، ولى حرف عرفا اين است كه عالم در هر لحظه معدوم مىشود و از نو موجود مىشود ، نظير آنچه متكلمين در باب اعراض مىگفتند ( تجدد امثال ) . معناى حرف عرفا معدوم شدن و موجود شدن است ، نه اينكه قبلى به بعدى متبدل مىشود . فلاسفه با منطق خودشان اين حرف را قبول ندارند و تازه مىخواهند حرف عرفا را موافق نظر خودشان توجيه كنند ؛ مىگويند : تغيير در عالم به صورت حركت است ، يعنى يك اتصال واقعى ميان مراتب وجود دارد و مرتبهء قبلى متحول مىشود به مرتبهء بعدى ، و يك استمرار واقعى در كار است .\r\nمثالى كه سابقا ذكر كرديم مثال خوبى بود : مثل معلم سر كلاس كه يك سال مثلا در كلاس اول تدريس مىكند ، در ضمن مطالعه هم مىكند و زحمت مىكشد و از نظر علمى ترقى مىكند . سال ديگر كه مىخواهد در همان كلاس اول تدريس كند آمادگى و زمينهء بهترى دارد و اين آمادگى بيشتر و بهتر مستند به ترقى و تكامل حقيقى خود شخص و علم و نفس اوست . اما اگر آن معلم نسبت به سال قبل تغييرى نكند ، او را برداريم و يك معلم ديگر به جاى او بگذاريم كه از او كاملتر باشد ، در اينجا هم گفته مىشود كلاس ما از نظر معلم سير تكاملى كرده است ؛ ولى اين تكامل ، تكامل اعتبارى است ، تكاملى نيست كه معلم ناقص متحول شده باشد به معلم كامل ، بلكه ناقص برداشته شده و كامل بجاى آن گذاشته شده است و در هر دو مورد در عرف امروز كلمهء « تكامل » به كار مىرود .\r\nحالا ببينيم تكامل ابزار توليد از كدام نوع تكامل است ؟ از تكامل نوع اول است يعنى تحول ناقص به كامل ، يا فسخ شدن ناقص و جانشين شدن كامل بجاى او ؟ بدون شك دومى است . همچنين تكامل قوانين در جامعه به همين شكل دوم است : نسخ شدن قانون و جايگزين شدن قانون كاملترى بجاى آن .\r\n\r\n","description":"","footnote":"","page_name":" 795 ","page_number":795},
  {"content":"\r\n\r\nكار فيلسوف كه تميز دادن امور اعتبارى از امور حقيقى است ، شكافتن همين‌جور مسائل است ، كه يك تكامل را كه يك مجاز در آن دخالت دارد با تكامل واقعى اشتباه نكنند . مثلا دربارهء اديان كه لفظ « تكامل » به كار برده مىشود ، از باب همان تكامل مجازى است : فسخ شدن پاره‌اى از قوانين دين سابق و جانشين شدن قوانين جديد بجاى آن ، نه متحول شدن واقعى آن به اين .\r\nدر اينجور موارد كه تكامل از نوع تكامل اعتبارى است يك تكامل حقيقى نيز وجود دارد و آن تكامل انسان است ؛ يعنى ابزارى فسخ مىشود و ابزار ديگرى بجاى آن مىآيد ، ولى وقتى خوب دقت كنيم مىبينيم جامعهء انسانى از نظر فرهنگى و علمى تكامل پيدا كرده است . اين تكامل ، تكامل واقعى است ، منتها همين تكامل را از نظر فرد كه حساب بكنيم يك نحو تكاملى است و از نظر نوع ، نحو ديگر است و شكل داروينى به خودش مىگيرد يعنى هر نسلى مقدمهء تكامل نسل ديگر است . اگر مسألهء وحدت حقيقى داشتن جامعه ثابت شود ( و حتى آقاى طباطبائى هم معتقدند از قرآن همچنين مطلبى استفاده مىشود ) در اين صورت اصلا تكامل اجتماعى انسان تكامل داروينى هم نيست ، تكامل واقعى است . در اينكه در اثر تجربه با ابزار ، انسان تكامل پيدا مىكند [ ترديدى نيست 
  ] و به قول حكماى ما انسان يك موجود مكتفى به ذات نيست الّا در انبياء كه بدون استفاده از عوامل اعدادى مىتوانند رو به كمال بروند . انسانهاى معمولى احتياج دارند به علل اعدادى و شرايط محيط ، ولى اين معنايش اين نيست كه آن علل و شرايط دارند متحول مىشوند ، باز هم اين انسان است كه در اثر برخورد با شرايط ، متحول و متكامل مىشود .\r\nخلاصه آن چيزى كه به دقت فلسفى واقعا از نقص به كمال مىرود و وجودش متكامل مىشود انسان است . ابزار ، وجود ناقصش متبدل به كامل نمىشود ، بلكه ناقص كنار مىرود ، كامل جاى آن را مىگيرد و اين مطلب خيلى روشن است و هيچ جاى ترديد و بحث نيست .\r\nاينها كه تكامل ابزار را علت اصلى همهء تكاملهاى جامعه مىدانند تكامل انسان را ناديده مىگيرند و تكامل انسان را معلول تكامل ابزار مىدانند ، در صورتى كه ما دو نوع تكامل داريم : تكامل اعتبارى و تكامل حقيقى . تكامل اعتبارى مربوط به ابزار است ، و انسان است كه به ابزار تكامل مىبخشد و با تكامل حقيقى خودش تكامل اعتبارى به ابزار مىدهد ؛ و نيز ما اين مطلب را منكر نيستيم كه ابزار و طبيعت به عنوان\r\n\r\n","description":"","footnote":"","page_name":" 796 ","page_number":796},
  {"content":"\r\n\r\nموضوع تجربه ، در تكامل انسان دخيل است . وقتى كه اين دو تكامل را از هم جدا كنيم و نقش هر يك را در ديگرى مشخص سازيم خواهيم ديد كه در مسألهء تكامل اجتماعى انسان در تاريخ ، حساب چقدر فرق مىكند .\r\n\r\nدو روش مطالعه در جامعه‌شناسى\r\nسپس به مطلب ديگرى اشاره كرده و مىگويد : « محققى كه بخواهد شؤون اجتماعى را جدا از يكديگر بكاود و بشناسد كشتى به خشكى رانده است » و بعد حمله مىكند به جامعه‌شناسى غربى و مىگويد جامعه‌شناسان غربى خرده جامعه‌شناسى به وجود آورده‌اند و مطالب را تكه تكه كرده‌اند . مطلبى كه در اينجا گفته شده اين است كه اگر جامعه‌شناسى را به جامعه‌شناسى خرد تجزيه كنيم ديگر جامعه‌شناسى نخواهد بود و سازمانهاى اجتماعى را در حال وابستگى بايد شناخت . اين حرف يك اصل درست و مسلّمى است و ما اين را مكرر در حرفهايمان متذكر شده‌ايم ، چون يك جزء از يك كل ، ماهيت و معناى خودش را در جزء بودن خودش از كل دارد و اگر آن را از كل خودش جدا كنيم ماهيت خودش را از دست مىدهد . در مسألهء « زيادة الحد على المحدود » شيخ و ديگران هم اين حرف را دارند كه اگر جزء را بخواهيم تعريف كنيم ناچار كل را هم بايد در تعريف آن بياوريم و مثال به افطس « 1 » مىزنند ( يا دايره و قوس ) كه اگر افطس را بخواهيم بشناسيم ناچار بايد سر و صورت و بينى و فرورفتگى آن را تصور كنيم نه تنها فرورفتگى را ، و همچنين قوس را نمىشود به خط منحنى تعريف كرد ، بايد دايره‌اى باشد و اين را جزئى از آن در نظر گرفته باشيم تا قوس را بشناسيم . به هر حال اين اصل اصل درستى است و ما در باب اسلام هم اين حرف را مىزنيم و مىگوييم اسلام مجموعه‌اى از افكار و عقايد و بنيادهاى اخلاقى و عملى است و نمىشود يك جزء از اسلام را گرفت و بقيه را ناديده انگاشت ، چون در اين صورت همان يك جزء را هم نگرفته‌ايم .  « نُؤْمِنُ بِبَعْضٍ وَ نَكْفُرُ بِبَعْضٍ »  در حقيقت مساوى با « نكفر بالكل » است . اگر انسان از اسلام به عبادتش بچسبد در واقع به اسلام نچسبيده است ، رهبانيت را اخذ كرده است نه اسلام را ؛ همچنانكه اگر مثل عصر جديد از اسلام تنها\r\n\r\n\r\n\r\n\r\n","description":"","footnote":"\r\n( 1 ) . [ مردى كه استخوان بينى وى فرو رفته و نوك بينىاش پهن باشد ( فرهنگ معين ) . 
  ]\r\n","page_name":" 797 ","page_number":797},
  {"content":"\r\n\r\nجهاد را بگيرد و اسلام را در جهاد خلاصه كند سر از كمونيزم درمىآورد . اسلام كه يك روز پيش رفت براى اين بود كه يك مسلمان در آن زمان هم قائم بالليل بود و هم صائم بالنهار و هم ضارب بالسيف و اين جنبه‌ها با هم توأم بودند ، لذا مىتوانست پيام اسلام را به جهان برساند ؛ و بعدها كه بعضى جنبه‌ها بيشتر مورد توجه قرار گرفت و جنبه‌هاى ديگر ناديده گرفته شد نه تنها ديگر اسلام پيشرفت نكرد بلكه به عقب هم برگشت . در هر صورت اين حرف حرف درستى است .\r\nسپس طول و تفصيل‌هايى دربارهء اين مطلب مىدهد كه تأثير سازمانهاى اجتماعى در يكديگر دو گونه است ؛ يك وقت تأثير در ساخت سازمانهاست و يك وقت تأثير در كاركرد سازمانهاست . مثلا يك وقت سازمان اقتصادى در ساخت سازمان تعليم و تربيت مؤثر است و آن را به كلى عوض مىكند و يك وقت نه ، آن را عوض نمىكند ، تنها در كاركردش اثر مىگذارد . اين مسألهء درستى است ولى به بحث ما مربوط نيست .\r\nسپس در بند 7 مىگويد :\r\n« سازمانهاى اجتماعى به نسبت يكسان در يكديگر تأثير نمىكنند ، بلكه تأثير بعضى شديدتر و سريعتر و تأثير بعضى ملايمتر و كندتر است . سازمانهايى كه مخصوصا در عصر جديد سخت بر سازمانهاى ديگر سلطه ورزيده‌اند سازمانهاى اقتصادىاند . »\r\nاين مطلب نيز اجمالا مسلّم است كه سازمانها بر يكديگر تأثير مىگذارند . ما اكنون به درصد تأثير هر سازمان در سازمان ديگر كار نداريم و لذا از مناقشه در تعبير « سخت سلطه ورزيده‌اند » صرف نظر مىكنيم .\r\nبعد مىگويد :\r\n« از آمار برمىآيد كه بحرانهاى ملايم اقتصادى از شمارهء زناشويى و توليد مثل و طلاق مىكاهد « 1 » اما بحرانهاى شديد اقتصادى بر دامنهء آميزشهاى جنسى غيرقانونى و زايش كودكان نامشروع و بيكارى و وابستگى شديد فرزندان به پدر و مادر مىافزايد و اعتبار پدر در خانواده زياد مىشود . »\r\n\r\n\r\n\r\n\r\n","description":"","footnote":"\r\n( 1 ) . خوب ، معلوم است ، وقتى وضع مادى خوب نباشد ازدواج هم صورت نمىگيرد ، بر خلاف نظر حافظ كه مىگويد :\r\n در فقر و تنگدستى در عيش كوش و مستى * كاين كيمياى هستى قارون كند گدا را \r\n","page_name":" 798 ","page_number":798},
  {"content":"\r\n\r\nبعد فصلى دارد تحت عنوان « تغيير كاركردهاى سازمانها در عصر جديد » كه در بند 4 آن به مسألهء تمركز كاركردهاى اجتماعى اشاره كرده و مىخواهد يك نتايج سوسياليستى از آن بگيرد . مىگويد :\r\n« در عصر جديد بر اثر انحطاط نظام زمين‌دارى ( فئوداليزم ) و پيدايش حكومت متمركز و تقويت روزافزون ملت‌گرايى ( ناسيوناليزم ) زمام بسيارى از كاركردهاى اجتماعى دست حكومت افتاده است . »\r\nبعد از توضيحاتى مىگويد :\r\n« مىتوان انتظار داشت در دهه‌هاى آينده حكومتها نيروهاى توليدى را در اختيار خويش بگيرند ( يعنى همين كارى كه در كشورهاى سوسياليست كرده‌اند ) . »\r\nبعد در بند 3 مىگويد :\r\n« پيشرفت سريع كه كمال مطلوب همهء جامعه‌هاى معاصر است حكومتها را بر آن مىدارد كه صنايع را متمركز كنند و با نقشه و نظام سنجيدهء يگانه‌اى مورد بهره‌بردارى قرار دهند . به عبارت ديگر حكومتها براى تبديل اقتصاد خود به خودى يا اقتصاد نسنجيده و يا اقتصاد بىنقشهء سازمانهاى خصوصى به اقتصاد سنجيده يا اقتصاد با نقشهء دولتى ، از متمركز كردن صنايع ناگزيرند . »\r\nاين يك مسألهء حاد و مهمى است كه در عصر جديد مطرح است و آن اينكه در عصر قديم يك اقتصاد آزاد بوده كه توليد دلبخواهى بود و بىحساب گندم مىكاشتند و يا مواد غذايى ديگر توليد مىكردند بدون در نظر گرفتن مقدار نياز و مصرف ، و هر كشاورزى خودش تصميم مىگرفت با ديد محدود خودش ، و در اقتصادهاى سوسياليستى تمام اين كارها در دست دولت است و مالكيت خصوصى در كار نيست . مسلّماً نه آن آزادى بىحساب قبلى درست است و نه سلب آزادى كامل سوسياليزم . اين است كه به فكر راه وسطى افتاده‌اند كه در عين اينكه مالكيت خصوصى وجود داشته باشد ، برنامه‌ريزى شده باشد و روى نقشه باشد و دولت بر مؤسسات خصوصى نظارت داشته باشد . ولى اينها اين وضع را دليل بر اين گرفتند كه دنيا به طرف سوسياليزم و تمركز پيش مىرود .\r\nبعد مسألهء ملى كردن صنايع را پيش كشيده است كه چطور ملتهاى مختلف به\r\n\r\n","description":"","footnote":"","page_name":" 799 ","page_number":799},
  {"content":"\r\n\r\nملى كردن صنايعشان پرداخته‌اند ، غير از آمريكا كه از ملى كردن صنايع خودش خوددارى كرده است .\r\nبعد در آخر نتيجه‌گيرى مىكند :\r\n« هواداران اقتصاد بىبندوبار يا به اصطلاح دادوستد آزاد در ايالات متحده آمريكا و كشورهاى ديگر سخت مىكوشند تا پيشرفت جبرى اقتصاد سنجيده را متوقف كنند ولى چنين به نظر مىرسد كه هيچ‌گاه بر هدف مطلوب خود دست نخواهند يافت . »\r\nبعد در آخرش مىگويد :\r\n« سير جامعه‌ها به ما نشان مىدهد كه در عصر حاضر اقتصاد جامعه‌ها به نظم و تمركز مىگرايد و آرام و آرام زمينهء دولت توليدى ، دولتى كه دستگاههاى اقتصادى جامعه را متحد و متمركز مىكند ، دولت خدمتگزار جامعه يا دولت بهبودبخش ( دولتى كه هدفش رفاه عمومى است ) فراهم مىآيد . »\r\nپيش‌بينى مىكند كه آينده چنين خواهد بود . ولى اين پيش‌بينى آقايان جاى خيلى مناقشه است و اخيرا به اين نتيجه رسيده‌اند كه اقتصاد آزاد خيلى موفق‌تر است ( البته با نقشه و برنامه ريزى ) و توليد و برداشت محصول در زمينهء آزادى خيلى بيشتر است ؛ و علتش هم روشن است : در اقتصاد دولتى افراد انگيزه و محرك براى كار ندارند ، لذا به اقل مقدار ضرورى كه جبر و زور اقتضا مىكند اكتفا مىكنند و طبعا از رشد توليد كاسته مىشود ، لذا خود همين دولتهاى سوسياليستى براى رشد توليد دومرتبه به مالكيتهاى خصوصى رو آورده‌اند . در آن نوشتهء آن آقا لابد خوانده‌ايد كه نوشته است : اسلام هم اگر مالكيت خصوصى را اجازه مىدهد در مواقع خاصى است و براى اين است كه بر رشد توليد افزوده بشود ، يعنى به عنوان ثانوى است ؛ در صورتى كه اينجور نيست ، اين يك عنوان اولى است و هميشه وجود دارد . انسانها اگر از نظر روحى به جايى برسند كه در عين اينكه مالك مايملك خودشان هستند اشتراك را انتخاب كنند ، اين اشتراك اسلامى است نه اينكه انسان را مجبور به زندگى اشتراكى بكنند « 1 » .\r\n\r\n\r\n\r\n\r\n","description":"","footnote":"\r\n( 1 ) . [ نقد و بررسى 
  ] فصل 22 كتاب زمينهء جامعه‌شناسى در اينجا پايان مىپذيرد .\r\n","page_name":" 800 ","page_number":800},
  {"content":"\r\n\r\nفصل ديگر تحت عنوان « بستگى نوآورى به فرهنگ » است . در اين فصل نهايت درجه تقلب كرده است . « بستگى نوآورى به فرهنگ » تيتر و عنوان خوبى است و همان چيزى است كه ما مىگوييم . ما گفتيم كه ريشهء نوآوريها و تكامل ، فرهنگ و نيروى ابتكار انسان است . خدا انسان را متمايز از حيوانهاى ديگر آفريده است ، يا به قول شما حيوان در مسير تكاملىاش به انسان رسيده است . انسانيت انسان يعنى يك بعد جديد در وجود او . حالا نفخهء الهى را قبول بكنيد يا نكنيد به هر حال يك بعد جديد به هستى انسان داده شده است كه به موجب اين بعد جديد انسان خلاقيتى دارد كه در هيچ حيوانى وجود ندارد و هيچ هم با عوامل مادى قابل توجيه نيست ، جز با روح الهى با هيچ چيزى قابل توجيه نيست و همين هم راز تكامل انسان است .\r\nبعد از آن تيتر جالب ، مىآيد فرهنگ را تقسيم مىكند به فرهنگ مادى و فرهنگ معنوى و مقصودش از فرهنگ مادى ، تمدن و ابزار توليد است . اين تعبير درست نيست . فرهنگ به امور معنوى گفته مىشود ، نه خصوص معنويات مذهبى بلكه معنويات به طور كلى ( علوم و معارف و نظاير آن ) ، اما به امور مادى فرهنگ نمىگويند . ظاهراً مقصود او از اين كار اين است كه مىخواهد بعضى از امور را تحت عنوان متغير بودن فرهنگ ، متغير بداند . بعد مىگويد :\r\n« انسان براى حفظ حيات ناگزير از آن است كه همواره با طبيعت پيرامون خود بستيزد و نظرا و عملا بر آن چيره گردد . مبارزهء انسان با طبيعت در جريان زمان بر منوال يگانه ادامه نمىيابد بلكه در هر دوره‌اى به تناسب مقام تاريخى ( در چاپهاى بعد : اقتصادى ) و ميراث فرهنگى انسان و نيز تا اندازه‌اى موافق مقتضيات طبيعى به خود شكلى مىگيرد . »\r\nاين مقتضيات طبيعى را توضيح نمىدهد ، ممكن است مقتضيات جغرافيايى باشد چون اين امر در هر محيط جغرافيايى قهرا نياز خاصى پيدا مىكند ، و ممكن است مقصود نيازهاى اقتصادى و اجتماعى باشد ، يعنى تكامل از يك طرف بستگى دارد به انباشتگى فرهنگى گذشته و از طرف ديگر بستگى دارد به نيازها . اين حرف تا\r\n\r\n","description":"","footnote":"","page_name":" 801 ","page_number":801},
  {"content":"\r\n\r\nاينجا درست است ولى اين حرف كه گفت : « انسان ناگزير است با طبيعت پيرامون خود بستيزد » قابل مناقشه است . مگر حيوان براى ادامهء حيات خود نيازمند به ستيز با طبيعت نيست ؟ ديگر اينكه گفت : « مبارزهء انسان با طبيعت بر منوال يگانه ادامه نمىيابد » بايد پرسيد چرا ؟ چطور مبارزهء حيوان بر منوال يگانه است و مبارزه انسان چنين نيست ؟ راز اين چيست ؟ بعد مىگويد : « در هر دوره‌اى به تناسب مقام تاريخى ( اقتصادى ) و ميراث فرهنگى انسان و نيز تا اندازه‌اى موافق مقتضيات طبيعى به خود شكلى مىگيرد » .\r\nاين حرف درست است ولى اين همان راز انسانيت انسان است . انسان يك موجودى است كه مىتواند تجربيات نسل پيشين را به نسل بعد منتقل كند  ( الَّذِي عَلَّمَ بِالْقَلَمِ  « 1 » يا :  عَلَّمَهُ الْبَيانَ  « 2 » ) . انسان مرحلهء كمال و تجربه‌هاى خويش را به انسان ديگر مىآموزد ، با بيان به انسان معاصر خودش ، و با قلم و كتابت به انسان بعد . پس راز مطلب باز يك استعداد درونى است كه در انسان وجود دارد . و اضافه بر اين ، تنها مسألهء مبارزه با طبيعت نيست . استعداد انسان براى نقل فرهنگ به ديگران ، همه در زمينهء مبارزه با طبيعت نيست ، بلكه آن روح سيراب نشدنى انسان و آن قانع نبودن انسان ، در وقتى هم كه انسان در مبارزه با طبيعت نيست و از ناحيهء او ايمن است انسان را به تلاش و كوشش در راه كمال بيشتر وادار مىكند . مثلًا كوشش انسان براى تسخير كرات ديگر چه ارتباطى با مبارزه با طبيعت دارد ؟ ميل به اين همه پروازها و پرتابها براى تأمين زندگى محدود روى زمين است ؟ يا نه ، انسان چون انسان است دورپروازى و ترقى و تكامل و پيشرفت دارد ، اگر به تمام ستارگان كهكشان موجود برسد عطشش براى رسيدن به كهكشانهاى ديگر صد درجه بيشتر مىشود ؟ اينها مىخواهند حركت تكاملى انسان را صرفا يك عكس‌العمل مبارزه با طبيعت بدانند نه ناشى از يك ميل لايتناهى به كمال ، چون اگر اين را بگويند ، براى انسان يك مقام خدايى قائل شده‌اند ، چون نمىشود چنين ميلى در انسان باشد و يك قطبى در عالم وجود نداشته باشد كه انسان را به سوى خودش بكشد .\r\nدر فصل 24 بحثى تحت عنوان « پويايى فرهنگى » دارد . پويايى ترجمهء « ديناميزم »\r\n\r\n\r\n\r\n\r\n","description":"","footnote":"\r\n( 1 ) . علق / 4 .\r\n( 2 ) . رحمن / 4 .\r\n","page_name":" 802 ","page_number":802},
  {"content":"\r\n\r\nاست و در مفهوم ديناميزم تحول و تكامل خوابيده است . مخصوصاً در كلمهء « پويايى » مفهوم تكامل خوابيده است . پويايى با دگرگونى متفاوت است ، ولى آنچه در استدلالهايش مىآورد همه مربوط به تغييرات و دگرگونيهاست ، در عين حال پويايى و تكامل را نتيجه‌گيرى مىكند ، با اينكه استدلالها براى اثبات پويايى كافى نيست و تنها دگرگونيها را اثبات مىكند .\r\nبعد بحث ديگرى دارد تحت عنوان « جامعهء پويا و جامعهء ايستا » كه اين بحث قابل توجه است . با اينكه هم ما و هم اينها قائل هستيم كه تكامل ، ذاتى جامعهء انسانى است ، به اين كه جامعهء انسانى را متكامل مىدانيم ، پس چرا بعضى از جامعه‌ها را مىبينيم كه به يك حال ايستاده‌اند و بعضى جامعه‌هاى ديگر به سرعت پيش مىروند ؟ علت اين اختلاف چيست ؟\r\nيك جواب اين است كه : همان جامعه‌هايى كه آنها را ايستا مىدانيد در واقع ايستا نيستند ، تغييرشان خيلى كند است و آن جامعه‌هاى پويا تغييرشان سريع و تند است . ولى به هر صورت سؤال باقى است كه علت اين اختلاف چيست ؟ و علت اين كندى و تندى چيست ؟\r\n[ مؤلف كتاب زمينهء جامعه‌شناسى 
  ] اين را معلول يك علت مىداند ، مىگويد محيطهاى طبيعى فرق مىكند . البته مقصود آب و هوا نيست . يك اصطلاحى دارند به عنوان « تراوشهاى فرهنگى » يعنى جامعه‌ها از يكديگر متأثر مىشوند ؛ در يك جامعه كه يك تغييرى ، اكتشافى ، اختلالى پيدا مىشود ، به جامعهء ديگر منتقل مىشود . تاريخ نشان داده است كه تمام دنيا در يكديگر مؤثر و از يكديگر متأثر بوده‌اند و به قول اينها تمدنها مرتب نقل مكان مىكرده است ، به اين صورت كه در يك جايى تمدنى پيدا مىشده است ، بعد جامعه‌اى از اين تمدن متأثر مىشده و از آن اقتباس مىكرده است . در جامعهء اول عوامل فساد پيدا مىشد و از بين مىرفت ، جامعه‌اى كه از آن اقتباس كرده بود رشد مىكرد و وارث آن مىشد . اين جامعه باز به انحطاط و انقراض مىرسيد و جامعه‌هاى ديگرى كه از اين جامعه متأثر شده بودند به وجود مىآمدند و رشد مىكردند . پس هر جامعه‌اى كه تمدن و فرهنگش پيش رفته است غالبا يك تأثر از يك جامعهء ديگر داشته و همه آن ابتكار نبوده است ، منتها اينجا يك حرفى هست و آن اينكه چه تمدنهايى التقاطى است و چه تمدن و فرهنگ‌هايى اصيل ؟\r\nجامعه‌شناس‌ها روى اين قضيه خيلى مطالعه كرده‌اند كه چند تمدن اصيل در\r\n\r\n","description":"","footnote":"","page_name":" 803 ","page_number":803},
  {"content":"\r\n\r\nدنيا هست . از همين « توين‌بى » معروف نقل مىكنند كه اول آمد و تمدنها را به سى و سه تمدن تقسيم كرد كه يكى از آنها تمدن اسلامى بود . بعد مهمترين آنها را در ده تمدن آورد كه باز هم اسلام يكى از آنها بود . در نهايت امر از آنها سه تا پنج تمدن را انتخاب كرده كه يكى از آنها تمدن اسلامى است .\r\nملاك اينكه ما يك تمدن را التقاطى بدانيم - يعنى ماهيت جداگانه برايش قائل نباشيم - يا اصيل بدانيم چيست ؟ هيچ تمدنى نيست كه از تمدنهاى ديگر استفاده نكرده باشد ولى استفاده كردن‌ها دو جور است . يك تمدن كه استفاده مىكند مثل بعضى از طلبه‌هاست كه همهء معلوماتش محفوظاتى است كه از اين و آن گرفته است ، ولى يك تمدن ديگر خودش مثل يك موجود زنده‌اى است كه از مواد موجود تغذيه مىكند ، ممكن است از هزار ماده تغذيه كند ولى بالاخره خودش حيات مستقل دارد و از مواد بيرونى به عنوان مادهء غذايى استفاده مىكند نه اينكه مجموع آنها را كنار هم گذاشته و اسمش شده تمدن ؛ و اين اختلاف در كيفيت استفاده ، بستگى دارد به روح تمدنها . اگر روح تمدنى با تمدنهاى ديگر تفاوت داشته باشد ماهيت جداگانه‌اى دارد و اگر نه ، نه . در مورد روح تمدنها گفته‌اند مثلًا تمدن يونانى يك تمدن عقلى است يعنى بيشتر به فلسفه بستگى دارد ، به هر قسمتش نگاه كنيد بالاخره به فلسفه ختم مىشود . تمدن اسلامى را تمدن مذهبى و معنوى مىدانند . تمدن روم را تمدن هنرى ، و همچنين .\r\nخلاصه اينكه يكى از عواملى كه اگر نبود جامعه ايستا مىشد يعنى حركتش خيلى كند بود ، استفاده از فرهنگى ديگر است . پس اگر يك ملتى در شرايط اقليمىاى قرار بگيرد كه رابطه‌اش با جاهاى ديگر بريده باشد خواه ناخواه آن جامعه ايستا مىشود .\r\nالبته استفادهء تمدنها از يكديگر به يك نحو و با يك سرعت معين نيست ، بعضيها خيلى سريعتر و به طور دقيقتر از تمدنهاى ديگر مىگيرند و بعضى كندتر و به طور ناقص و نارسا ، و اين به آمادگى جامعه‌ها مربوط مىشود . در اخذ تمدن هزاران آمادگى لازم است . در بعضى تمدنها اين آمادگى زياد است و در بعضى ديگر كمتر ، مثل مقايسه‌اى كه بين ايران و ژاپن مىكنند ، مىگويند ايران و ژاپن همزمان قدم به مرحلهء اقتباس تمدن اروپايى گذاشتند ولى ژاپنيها خيلى سريع اقتباس كردند و ايرانيها نه .\r\nپس يك علت ايستايى ممكن است ( به قول اينها ) تراوش فرهنگى نداشتن و به\r\n\r\n","description":"","footnote":"","page_name":" 804 ","page_number":804},
  {"content":"\r\n\r\nتعبير ديگر مسدود بودن باشد . در باب ايران ساسانى همين خصوصيت وجود داشت و ايستايى آن جامعه مربوط به همان مسدود بودن بود و ايرانيها در دورهء اسلام استعدادهايشان شكفت . اين ملت و اين نژاد كه در دورهء اسلامى اينهمه استعداد و لياقت از خود نشان داد ، در دورهء قبل از اسلام راستش را بخواهيد يك نفر دانشمند هم نداشت ، آن چند نفرى هم كه اسم مىبرند دروغ است . شيخ اشراق هم كه از فيلسوفانى به نام « فهلويّون » نام مىبرد از يك كتابهاى افسانه‌اى گرفته است و ارزش تاريخى ندارد . علت اين اختلاف بين ايرانيهاى قبل از اسلام و بعد از اسلام اين است كه جامعهء ايران قبل از اسلام يك جامعهء بسته بود ، يكى بسته بودن طبقات در داخل جامعه ، يعنى طبقات به قول عربها مقفّل بود ، موزه گرزاده بايد موزه‌گر باشد و حق درس خواندن و دبير شدن نداشت و جبرا بايد در همان طبقه باقى بماند . نوع دوم ، بستگى خارجى بود و علت آن اين بود كه دين زردشت اساساً داعيه جهانى نداشت و تنها وابسته به آريا و دستگاه شاهنشاهى و اين حرفها بود ، اين موبدها يك حصارى به دور ايران كشيده بودند ، نه مىگذاشتند چيزى از اينجا بيرون برود و نه چيزى از بيرون بيايد ، اين بود كه تراوش فرهنگى وجود نداشت . در اسلام گذشته از تشويقى كه به تعليم و تعلم شده است ، يكى از عوامل [ شكوفايى استعدادها 
  ] اين بود كه مرزها را درهم شكست و در اثر درهم شكستن مرزها تلاقى بين تمدنها واقع شد و در اين تلاقيها بود كه ايرانيها كه بالفطره استعدادشان خوب بود توانستند استعدادشان را بروز بدهند .\r\nپس اين مطلب كه عدم تراوش فرهنگى سبب ايستايى جامعه مىشود ، حرف درستى است . ولى چيزهاى ديگرى هم ذكر كرده است راجع به ايست‌گرايى كه حرف خوبى هم هست . مىگويد بعضى جامعه‌ها به اين دليل ايستا مىشوند كه يك سلسله عادات و تقاليد گذشته به شدت بر آنها حاكم است و يك تعصب بقا بر وضع گذشته ؛ [ يعنى 
  ] گذشته فقط به دليل گذشته بودن مقدس است . چنين وضعى براى يك جامعه خطر بزرگى است . [ اساساً 
  ] دو خطر براى جامعه ممكن است پيش بيايد ؛ يكى اينكه گذشته به دليل گذشته بودن مقدس شود ، و ديگر اينكه چيز نو و تازه به دليل تازه بودنش خوب باشد و تازه بودن مساوى با خوب بودن باشد ، يعنى زمان هميشه مساوى با پيشرفت است و پس‌رفت ندارد . معلوم است كه اين وضع جامعه را به چه انحطاطهايى مىكشاند ؛ و همچنين اگر جامعه‌اى گذشته را به دليل گذشته بودن\r\n\r\n","description":"","footnote":"","page_name":" 805 ","page_number":805},
  {"content":"\r\n\r\nمقدس بداند ، در صورتى كه معيار « مقدس بودن » گذشته بودن نيست ، بلكه اين همان چيزى است كه ما آن را « تقليد » مىناميم .\r\nعامل ديگرى كه سبب ايستايى جامعه مىشود اين است كه طبقه‌اى در يك جامعه‌اى پيدا مىشوند كه از وضع موجود سود مىبرند و اگر وضع موجود تغيير كند به زيان آنهاست ، به سود جامعه است ولى به زيان آنهاست . اينها مبارزه مىكنند و جلوى حركت جامعه را مىگيرند و احيانا آن طبقهء عوام سنت‌گرا را هم وسيله قرار مىدهند .\r\nاين دو مطلب كه سبب توقف جامعه مىشود - يعنى دلبستگى به گذشته ، كه گذشته را از آن جهت كه گذشته است تقديس مىكند و قهرا نو را از آن جهت كه نو است تقبيح مىكند - در قرآن به آن اشاره شده است . راجع به مطلب اول كه زياد آمده است و تقريبا همه پيغمبران با اين حرف كه  « إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ »  « 1 » روبرو شده‌اند . با اينكه برخورد امتها با پيغمبران ، مختلف بود و هر امتى با يك خصائص و فساد اخلاق مخصوص با پيغمبران روبرو شده‌اند ، ولى يك امر مشتركى كه همه پيغمبران با آن روبرو شده‌اند همان اصل تقليد است . مطلب دوم كه عكس اين وضع است ، رم كردن از جديد است ، كه اين هم وجود داشته و تازه را به دليل تازه بودن تقبيح مىكردند و با هر چيز جديدى مخالفند . بعضى اين حديث نبوى را كه راجع به احداث در دين است : « شرّ الامور محدثاتها » « 2 » به همه چيز تعميم مىدهند ، در صورتى كه مسلّما در اينجا نظر به بدعت است ، بدعت در دين . عده‌اى ديگر بدعت را كه يك اصطلاح مذهبى است و نكوهيده بودنش هم به علت اين است كه در مورد تشريعات مذهبى است ، تعميم مىدهند و به هر امر تازه‌اى اطلاق مىكنند و مىگويند : بدعت خوب است ، چرا با بدعت مخالفت مىكنيد ؟ انسان بايد بدعت‌گزار ( يعنى نوآور ) باشد . ديگر فكر نمىكنند بدعت‌گزار در چه امرى ؟ امرى كه از صلاحيت شخص بيرون است ؟ مثلًا در دين ، يا شخص غير متخصص در غير موارد صلاحيت خودش ؟ اينها كه معقول نيست . شخص ناوارد در پزشكى اگر بخواهد در طبابت بدعت ايجاد كند هزاران نفر را خواهد كشت .\r\n\r\n\r\n\r\n\r\n","description":"","footnote":"\r\n( 1 ) . زخرف 23 .\r\n( 2 ) . بحار الانوار ، ج 77 / ص 115 .\r\n","page_name":" 806 ","page_number":806},
  {"content":"\r\n\r\nدر فصل 25 تحت عنوان « لزوم بازسازى » بحث مىشود . در اين فصل تقريبا نقش ارادهء انسان تا حدى بازگو مىشود و در فصل بعد بيشتر راجع به اين موضوع بحث مىشود .\r\nعمدهء بحثهاى اينجا تحت عنوان دو مسأله طرح شده است ، يكى تحت عنوان « جنبشهاى اصلاحى » و ديگرى تحت عنوان « جنبشهاى انقلابى » ، همان مسألهء معروف كه بين ماركسيستها و غير ماركسيستها مطرح است . مقصود از « جنبشهاى اصلاحى » حركتهاى غير انقلابى است كه براى ترميم نقصهاى جامعه پيدا مىشود . از اين‌جور جنبشها زياد است . گاهى ممكن است يك نهضت ادبى پيدا بشود براى اصلاح زبان مثلًا ؛ يا يك نهضت آموزشى ، فرهنگى براى رفع كمبودهايى كه در جامعه در اين زمينه‌ها احساس مىشود .\r\n« جنبش انقلابى » كه اخيرا خيلى مد شده و همه از آن دم مىزنند عبارت است از يك جنبش قهرآميز كه جهش‌وار انجام مىگيرد و دگرگون كنندهء اجتماع است ، كه همهء نظامات موجود را زيرورو مىكند و نظامات جديد به وجود مىآورد ، به عبارت ديگر ماهيت جديد به وجود مىآورد .\r\nبعضى معتقد به جنبشهاى اصلاحى هستند و احيانا ممكن است ضرورتى هم براى جنبش انقلابى قائل نباشند ؛ يعنى مىگويند مىشود جامعه را تدريجاً رو به تكامل برد و تدريجاً نقصهاى جامعه را از بين برد . نهضت اصلاحى هم از روح اصلاح‌طلبى جامعه برمىخيزد .\r\nما معمولًا اين را يك امر طبيعى و معمولى مىشماريم كه يك عده مردم نيكوكار در فكر اصلاح بهداشتى يا فرهنگى و نظاير آن باشند و اين را لازمهء طبيعت خيرخواه انسان مىدانيم . اما اينها كه قائل به چنين فطرتى و چنين وجدانى براى انسان نيستند و علىرغم همهء ادعاهاى انسان‌منشانه‌اى كه مىكنند چنين خوشبينىاى به انسان ندارند ، معتقدند كه يك راه بيشتر وجود ندارد و تحولات اجتماعى فقط از راه تضادها صورت مىگيرد و تضادها هم در نهايت امر منجر به انقلاب مىشود ؛ و از همين جهت مخالف اصلاحات هستند ، چون مىگويند اصلاحات تدريجى ضد انقلاب است و انقلاب را تأخير مىاندازد ، چون به منزله يك مخدّر است كه جامعه را از آن حركت تند خودش آرام مىكند ، زيرا از تضادها مىكاهد و تا تضاد بين طبقات محروم و طبقات بهره‌كش زياد نباشد انقلاب صورت نمىگيرد .\r\n\r\n","description":"","footnote":"","page_name":" 807 ","page_number":807},
  {"content":"\r\n\r\nدر اين كتاب هم زيركانه اين مطلب بيان شده است ، چون مىگويد : جنبشهاى اصلاحى هميشه از طرف طبقهء حاكمه است . طبقهء حاكمه پس از آنكه يك پيشرويهايى در قسمتهايى از جامعه مىبيند و براى موقعيت خودش احساس خطر مىكند جبرا چاره‌اى ندارد كه دست به اصلاحات بزند .\r\nدر اين كه خيلى از اصلاحات كه از طرف طبقهء حاكم صورت مىگيرد واقعاً هم همين‌جور است و براى جلوگيرى از انقلاب است ، ترديدى نيست ، ولى آيا همهء اصلاحاتى كه در جامعه صورت مىگيرد مىتوان گفت براى حفظ موقعيت طبقهء حاكم است و هيچ حركت اصلاحى ناشى از وجدان خيرخواهانهء انسان نيست ؟ بدون شك اين ، حرف درستى نيست و حرف زورى است . اصلاحات وقتى صورت بگيرد و آن وضع ناهنجار از بين برود و جامعه تكامل پيدا كند ، خودبه‌خود زمينهء سوء استفادهء طبقه حاكم از بين مىرود . پس اينجور نيست كه اصلاحات هميشه به نفع آنها باشد . اين آيهء شريفه :  « وَ كَذلِكَ نُوَلِّي بَعْضَ الظَّالِمِينَ بَعْضاً »  « 1 » يا آن جمله‌اى كه از حضرت رسول ( ص ) نقل شده است : « كما تكونون يولّى عليكم » « 2 » معنايش اين است كه تا وقتى كه شما وضع خودتان را اصلاح نكرده‌ايد آنها بر شما حاكم هستند ، اگر شما وضع خودتان را اصلاح كنيد خودبه‌خود آنها طرد مىشوند و مىروند ، نه اينكه هميشه كار بايد از بالا شروع شود ، اينجور نيست . جامعه اگر از بنياد خودش يك حركت اصلاحى را شروع كند خودبه‌خود وضع نامتناسبى اگر وجود داشته باشد طرد و رفع مىشود . پس اينجور نيست كه حركتهاى اصلاحى هميشه به نفع آنهاست .\r\n[ بعد 
  ] مىگويد :\r\n« در گذشته ، مخصوصاً در جامعه‌هاى ايستاى فلاحتى ، جنبش اصلاحى به ندرت و با دشوارى روى مىداد . طبقهء حاكم كه تثبيت امتيازات خود را در تثبيت اوضاع اجتماعى مىديد ، مسلّماً از هرگونه اصلاحى رويگردان بود ، فقط هنگامى كه تحولاتى جبرى پيش مىآمد و سازگارى اجتماعى از ميان مىرفت و بازسازى جامعه با سير قهقرائى ميسر نمىشد ، طبقهء حاكم براى اينكه جامعه را از انفجار انقلابى باز دارد به اكراه به پاره‌اى تغييرات اصلاحى تن مىداد . »\r\n\r\n\r\n\r\n\r\n","description":"","footnote":"\r\n( 1 ) . انعام / 129 .\r\n( 2 ) . ميزان الحكمة ، ج 10 / ص 733 .\r\n","page_name":" 808 ","page_number":808},
  {"content":"\r\n\r\n\r\nطراحى و مهندسى اجتماع\r\nبعد مسألهء ديگرى طرح مىشود و آن مسألهء طراحى و مهندسى اجتماع است كه اصلاحات بدون نقشه ، بىارزش و بىنتيجه است و هرچه كه با برنامه‌ريزى و طراحى صحيح مقرون باشد بهتر مىتواند نتيجه بدهد . اين همان برنامهء مبارزهء عملى با كمونيزم است كه در دنيا انجام شده و مىشود . در كشورهايى كه توانستند جلوى كمونيزم را بگيرند و ثابت كردند كه هيچ چيزى وجود ندارد و اينها از نارضاييهاى مردم استفاده مىكنند ، كوشش كردند كه يك سلسله اصلاحاتى انجام بدهند . ولو اينكه اين اصلاحات را طبقه حاكمه براى منافع خودش كرده باشد به هر حال اين كار شده است و جلوى كمونيزم گرفته شده است .\r\nبه هر حال دنياى امروز دنياى طرح و نقشه و برنامه‌ريزى است . در تعريفى كه سابقاً براى تكامل از « اسپنسر » نقل كرديم آمده بود كه تكامل به سه چيز است : تراكم و تنوع و انتظام . انتظام يعنى وحدت . يك شئ كه تكامل پيدا مىكند ، اولًا بايد يك سلسله امور جمع شوند ، بعد تنوع و تقسيم كار ميان آنها پيدا بشود ، بعد هم انتظامى به وجود آيد يعنى بر مجموع يك نيرو حاكم باشد . هرچه جامعه متنوع‌تر باشد و كارها بيشتر و تخصصىتر باشد اين نشانهء تكامل بيشتر جامعه است و هر اندازه كه يك سيطرهء واحد با قدرت بيشترى همه را در اختيار داشته باشد و در جهتى كه خودش مىخواهد رهبرى كند ، جامعه به كمال بيشترى رسيده است . اين مقدار قابل انكار نيست كه هر مقدار جامعه پيشرفت مىكند ، به سوى تمركز پيش مىرود ، البته نه تمركز ماركسيستى . ما دو نوع تمركز داريم . يك نوع همان تمركزى است كه انتظام و نظام دادن باشد به فعاليتهاى آزاد افراد و گروهها . نوع ديگر به معناى اين است كه اساساً ارادهء اعضا و افراد و سازمانها از آنها سلب شود و به شكل ابزارهاى بلااراده دربيايند و همه تصميمها و طرحها و اراده‌ها از مقامات بالا باشد . تمركزى كه اينها دنبالش مىروند و مدعى هستند در كشورهاى سوسياليستى هست ، تمركز به معناى دوم است ، يعنى به صورتى است كه براى افراد آزادى به هيچ شكل باقى نمانده است .\r\nكشورهاى سرمايه‌دارى كه اساس كارشان بر محور آزادى است انتظام به معناى اول در آنها وجود دارد ، چون در آزادى هم اگر انتظامى نباشد به هرج و مرج\r\n\r\n","description":"","footnote":"","page_name":" 809 ","page_number":809},
  {"content":"\r\n\r\nكشيده مىشود ، لذا اين كشورها بين آزادى فرد و قدرت دولت در نوسان هستند .\r\nدر هر حال در اينكه جامعه‌ها به سوى تمركز مىروند و بايد هم بروند ترديدى نيست و اين آزاديها ، چه در امور اقتصادى و چه غير آن ، به صورت هرج و مرج نمىتواند ادامه داشته باشد ، لذا مىبينيم روز به روز وزارتخانه‌هاى جديد به وجود مىآيد تا همهء شؤون جامعه را تحت ضابطه و نظم درآورند .\r\nحالا حسن نيت و حسن اجراى اين برنامه‌ها مورد بحث نيست ، ولى اصل عمل بدون ترديد خوب است و ناشى از تكامل جامعه است و حاكى از اين است كه جامعه‌ها رو به تمركز مىروند ولى نه تمركزى كه در كشورهاى كمونيستى هست و در حقيقت چيزى جز سلب آزادى از مردم نيست .\r\nبعد مىگويد :\r\n« كنت دريافت كه پيش‌بينى آيندهء جامعه و تنظيم تكاپوى اجتماعى ميسر است و ضرورت تام نيز دارد . « واژد » با مفهوم هدفجويى اجتماعى و ماركس با طرح ماترياليسم تاريخى به همين ضرورت اشاره كرده‌اند . »\r\nماترياليسم تاريخى اصلا به اين مسأله مربوط نيست . ماترياليسم تاريخى خودش يك جبر تاريخى را بيان مىكند . ماركسيسم دچار اين تناقض هست كه ماترياليسم تاريخى با طراحى و برنامه‌ريزى سازگار هست يا خير ، چون اينها از يك جبر كور و كر سخن مىگويند . كسان ديگر به آنها اعتراض كرده‌اند كه اين جبر با برنامه‌ريزى و طراحى جور درنمىآيد و به مقتضاى اين جبر ، جامعه خودبه‌خود پيش مىرود ؛ و اينها كوشش مىكنند خودشان را از اين تناقض برهانند ، نه اينكه ماترياليسم تاريخى به همين ضرورت اشاره مىكند .\r\nبعد مسألهء ديگرى را طرح مىكند كه از نظر ما جالب است ، آن اينكه : طرحهاى اصلاحى بايد براساس پيش‌بينىها باشد . پيش‌بينى معنايش اين است كه ما يك خط سيرى براى جامعه در نظر مىگيريم ، بعد جامعه را مىخواهيم به سوى آن مقصد پيش ببريم ، مقصدى كه هنوز وجود ندارد و از منزلگاه قبل در نظر گرفته شده است . در اينجا يك مسألهء بسيار مهمى مطرح است و آن اين است كه :\r\nدر تكامل طبيعى در شكل داروينى خودش اين مسأله مطرح است كه آيا تكامل هدفدار است يا هدفدار نيست ؟ آيا از همان اول كه زندگى حركت تكاملى خودش را\r\n\r\n","description":"","footnote":"","page_name":" 810 ","page_number":810},
  {"content":"\r\n\r\nشروع كرد ، متوجه يك هدف و مقصدى بود و اصل علت غائى بر او حاكم بود و به سوى اين نقطهء معين كشيده مىشده است ؛ يا نه ، هيچ كشش و ميلى به سوى اين مقصد نبوده ، به طور تصادفى رسيده است به اينجا ؟\r\nاگر بگوييم به سوى هدف معين حركت مىكرد ، مثل اين مىشود كه يك شخص مىخواهد برود به اصفهان ، اگر فرض كنيم كه تمام راهها را طى كند ، بالاخره مقصد مشخص است . يك وقت هست كه نه ، چنين مقصدى در كار نيست ، مجموع عوامل كه هيچكدام چنين مقصدى نداشتند سبب مىشود كه سر از آنجا دربياورد ، مثل يك شخصى كه در يك ازدحام و جمعيتى گرفتار شود به طورى كه اصلا نتواند براى خودش جهت حركت انتخاب كند ، فشار جمعيت او را به اين سو و آن سو مىكشد و بالاخره به يك طرف مىبرد ، نه خودش قصد داشته كه به آن طرف برود و نه هيچيك از آن فشارها هدفدار بوده و او را به آن طرف مىرانده است ، مجموع فشارها به بردن او به آن طرف منتهى شده است .\r\nعده‌اى از دانشمندان امروز - مثل لكنت دونوئى مؤلف كتاب سرنوشت انسان و نيز مؤلف كتاب حيات و هدفدارى « 1 » - معتقدند كه تكامل هدفدار است و تكامل با بىهدفى و تصادف مطلق قابل توجيه نيست .\r\nدر مسألهء تكامل اجتماعى هم همين سؤال پيش مىآيد كه جامعه كه از نقص به سوى كمال سير مىكند ، آيا به سوى يك غايت در نظر گرفته شده‌اى پيش مىرود [ يا نه 
  ] ، و اين غايت را كى دارد ؟ خود جامعه دارد ؟ در فطرت انسانهاست ؟ يك قوهء مدبّرى جامعه را به جلو مىكشاند ؟\r\nقوهء مدبّر [ مجبرى 
  ] كه جبرا به جلو بكشاند مورد قبول نيست همان‌طور كه ما جبر كور طبيعى اينها را منكر هستيم و معتقديم كه بر ضد اختيار و آزادى انسان است .\r\nدر اينكه انسان به طور مبهم و غريزى طالب كمال است و كوشش مىكند براى كمال بيشتر ، جاى بحث نيست ، ولى انسان در تشخيص كمال خودش خيلى اشتباه مىكند . فلسفهء بعثت و رسالت همين است ، يعنى پيغمبران چون جبر در كار نيست آمده‌اند ، و الّا اگر جبر بود كه آمدن آنها لزومى نداشت و آنها آمده‌اند  « لِيَقُومَ النَّاسُ بِالْقِسْطِ »  نه « ليقيموا النّاس بالقسط » و نه « ليقوم النّاس به خودى خودشان بالقسط » .\r\n\r\n\r\n\r\n\r\n","description":"","footnote":"\r\n( 1 ) . ترجمهء دكتر عباس شيبانى .\r\n","page_name":" 811 ","page_number":811},
  {"content":"\r\n\r\n « لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ »  « 1 » . پيغمبران آمده‌اند تا اقامهء قسط كنند و بشر هم هيچكاره است ؟ يا آمدند كارى بكنند كه بشر مقيم بالقسط باشد يعنى بشر را هدايت و راهنمايى كنند كه خودش عامل بالقسط باشد ؟\r\nاينها علاوه بر اينكه قائل به هدف كلى براى زندگى نيستند ، قائل به طرح كلى هم نيستند . كسى مىتواند طرح كلى بدهد كه يك خط سيرى براى جامعه معين كند كه اين خط سير هميشگى باشد كه هرچه جامعه بخواهد برود در اين مسير پيش برود . چنين چيزى با منطق اينها جور درنمىآيد ، چون چنين چيزى را انسانها خودشان بايد معين كنند و انسانها چنين دوربينىاى ندارند . از نظر اينها انسان از اين منزل تا آن منزل را مىتواند معين كند ، به آنجا كه رسيد يك مقصد از نو براى خودش معين مىكند ، و به منزل بعدى كه رسيد از نو تعيين مقصد انجام مىگيرد . از نظر اينها جامعهء انسانى يك قافله‌اى است در حركت كه همين‌قدر مىداند تا فرسخ بعدى مىرود ، از آن به بعد نمىداند به كجا مىرود ، همين‌قدر مىداند كه « مىرود » . تكامل جامعه را اگر جبرى مطلق مىدانستند مىتوانستند بگويند جبر خودش مىبرد . ولى اينها مىخواهند منكر جبر مطلق شوند و طرحها را قبول كنند و جبر را با طرحهاى اصلاحى وفق بدهند .\r\nدر آن كتاب تاريخ چيست ؟ فصلى دارد كه در آن مسألهء تكامل را مطرح كرده و در آنجا همين حرف را مىزند ، مىگويد : بشر همين‌قدر مىداند كه يك مقدار بايد برود ؛ بعد آنجا كه رفت ، برگشت هم برايش ممكن نيست ؛ از آنجا به منزل آن طرف‌تر مىتواند برود . بايد از اينها پرسيد : شما كه مقصد نهايى را نمىدانيد و به آن مقصد نزديك هم كه رفتيد ديگر نمىتوانيد برگرديد ، از كجا معلوم كه از همين جا كه رفتيد اشتباه نكرده‌ايد ؟ شايد در برابرتان درهء هولناكى باشد كه در آن سقوط بكنيد ؟\r\nاز نظر اينها تا آنجا كه به انسان و مصلحان اجتماعى مربوط مىشود هيچ مقصد نهايى مشخص نيست ، تنها يك مقصد نزديك معلوم است و هر مقصد بعدى از مقصد قبلى كاملتر است ؛ و خود اين جاى مناقشه است كه از كجا معلوم كه كاملتر است ؟\r\nولى نظريهء دينى و مذهبى مدعى است كه من آخرين منزل و آخرين مقصد را\r\n\r\n\r\n\r\n\r\n","description":"","footnote":"\r\n( 1 ) . حديد / 25 .\r\n","page_name":" 812 ","page_number":812},
  {"content":"\r\n\r\n[ مىدانم 
  ] ، همين چيزى كه اينها به نام « احكام دگم » مىنامند و اشكال مىكنند مگر مىشود چيزى براى هميشه درست باشد ؟ هر چيزى اعتبار موقت دارد و در زمينهء معين درست است . اتفاقا همين چيزهايى كه اينها مىگويند « دگم » ، دستورهايى است كه مدار را مشخص مىكند كه از اين مدار نبايد بيرون رفت ، مثل اينكه دو طرف جاده را علامت گذاشته و گفته است از ميان اين دو حد بايد حركت كنى . تا بىنهايت هم علامت گذاشته است ( اين مطلب را در مقاله « ختم نبوّت » ذكر كرده‌ايم ) . برنامه‌ريز وظيفهء موقت را بيان مىكند ولى در داخل آن محدوده ؛ و اين موضوع « مقتضيات زمان » كه طرح مىكنند و مىگويند مقتضيات زمان متغير است ، بايد پرسيد چه چيزى متغير است ؟ منزلها تغيير مىكند ولى مسير حركت كه تغيير نمىكند . اينها مىگويند همه چيز تغيير مىكند پس احكام هم بايد تغيير كند . كدام احكام ؟ احكامى كه به منزلهء برنامهء محدود حركت از اين منزل به آن منزل است ؟ بله ، اينها تغيير مىكند ولى هيچ وقت دستورهاى دين ناظر به اين امور جزئى نيست . مثل برنامهء پنج ساله كه براى يك كشور طرح‌ريزى مىكنند . مسائلى كه ما به نام دين داريم برنامهء از اين منزل به آن منزل رفتن نيست ، برنامه‌اى است كه چهارچوب حركت و مسير كلى را مشخص و محدود مىكند كه از آن حد نبايد تجاوز كرد . انسان وقتى به ماهيت اين دستورها پى ببرد درمىيابد كه قضيه همين‌طور است .\r\nمىگويد : « معمولًا هر نقشه‌اى دامنه و عمرى محدود دارد » . راست است ، آن چيزهايى كه به منزلهء نقشه‌هاست همين‌جور است . بعد مىگويد : « ولى هر نقشهء اصلاحى به نقشهء اصلاحى ديگرى مىانجامد » . نقشه‌هاى اصلاحى جزئى همين‌جور است . « و بهبود هر يك از شؤون اجتماعى بهبود شؤون ديگرى را ايجاب مىكند و به اين ترتيب تكامل عمومى جامعه ميسر مىگردد » . نه ، به اين ترتيب كافى نيست ، لازم هست ولى كافى نيست . « به بيان ديگر هر اصلاح جزئى گامى است كه به سوى اصلاح كلى جامعه برداشته مىشود » . درست است ، گامى است به سوى اصلاح كلى ولى بايد خط سير اصلاح كلى مشخص شود . « و هر اصلاح كلى اصلاحات جزئى گوناگونى را پيش مىآورد . بنابراين جامعه‌هايى كه به نقشه‌كشى اجتماعى مىپردازند به مسافرى مىمانند كه به جاى تعيين مقصدى دور به سوى مقصدى نزديك مىشتابد و پس از وصول به آن بىدرنگ مقصد دورترى برمىگزيند و رهسپار مىشود » يعنى مسافرى است كه مقصد ندارد ، مسافرى كه همين‌قدر مىداند كه تا يك منزل مىرود و از آن به\r\n\r\n","description":"","footnote":"","page_name":" 813 ","page_number":813},
  {"content":"\r\n\r\nبعد هيچ نمىداند كه كجا مىرود . يك وقت انسان مقصدى دارد ولى راهش را نمىداند و منزل به منزل راه را پيدا مىكند و كم‌كم به مقصد نزديك مىشود ، ولى يك وقت اساساً مقصدى ندارد و مقصد كلى معلوم نيست كجاست ، در اين صورت اين منزلگاههاى نزديك به نزديك از كجا [ معلوم كه 
  ] در مسير تكامل باشد ؟\r\nبعد مسألهء جنبشهاى انقلابى پيش مىآيد ، مىگويد :\r\n« جنبشهاى انقلابى انواعى دارد ، گاهى مانند جنبشهاى اصلاحى بر يكى از شؤون اجتماعى ناظرند ( مثلًا انقلاب ادبى ) و گاهى شامل همهء جامعه مىشود . هر نوع انقلاب ، خصوصاً انقلاب اجتماعى بزرگ كه همهء جامعه را دربرمىگيرد رنگ طبقه‌اى دارد چنان كه انقلاب انگليس يا فرانسه يا روسيه يا چين انقلاب طبقه‌اى بر ضد طبقه‌اى بود . همچنين شدت همه انقلابات يكسان نيست ، به طورى كه انقلاب فرانسه از انقلاب انگليس و انقلاب روسيه از هر دو شديدتر بود . ولى چنان كه مىدانيم بايد بنياد همهء انقلابها را در زندگى اقتصادى جامعه يعنى مجموع كاركردهايى كه جامعه براى بقاى خود صورت مىدهد جست . پايهء زندگى اقتصادى روابطى است كه بين گروههاى انسانى با طبيعت برقرار مىشود و توليد نام دارد . »\r\nاز اينجا وارد بحث توليد و وجه توليدى و اين حرفها مىشود كه مربوط به بحث ما نيست .\r\n\r\nتكامل اجتماعى\r\nدر فصل 26 كه آخرين فصل هست ، بحث تكامل اجتماعى را مطرح مىكند . ادعا مىكند كه يك عده اساساً منكر تكامل اجتماعى هستند و بعضيشان قائل به دور اجتماعى و بعضى هم قائل به تنزل اجتماعى هستند . آنها كه قائل به دور اجتماعى هستند مدعى هستند كه جامعه از يك مرحله به مرحلهء بالاتر و از آن به بالاتر مىرسد ولى در نهايت امر برمىگردد سر جاى اولش و باز از نو شروع مىكند ، و شواهدى هم از تاريخ براى نظر خودشان ذكر مىكنند . اين نظريه را به ابن خلدون نسبت مىدهند و توين‌بى مورخ و جامعه‌شناس معروف دنياى معاصر هم - كه خيلى مريد ابن خلدون است و به نظريات او احترام مىگزارد - تابع همين نظريه است . قبلًا گفته‌ايم كه آقاى\r\n\r\n","description":"","footnote":"","page_name":" 814 ","page_number":814},
  {"content":"\r\n\r\nطباطبائى هم از آيات قرآن چنين استنباط مىكنند كه جامعه داراى يك حيات واقعى است و به همين دليل تولد و رشد و مرگ دارد و هر واحد اجتماعى و هر امتى در نهايت امر محكوم به نيستى و نابودى است . تاريخ عالم هم همين مطلب را حكايت مىكند . كدام تمدن از تمدنهاى عالم باقى مانده است ؟ تمام تمدنهايى كه ظهور كرده‌اند يك روزى هم افول كرده‌اند . راجع به خود اسلام تعبير جالبى از حضرت رسول ( ص ) وارد شده است كه فرموده‌اند : « كالشّمس تطلع على قوم و تغرب عن قوم » يعنى خود اسلام كه عامل ترقى است ضرورت ندارد كه هميشه در يك جامعه‌اى ثابت بماند ، بر قومى طلوع مىكند ، بعد قوم ديگرى آن را مىگيرند و قوم اول رها مىكنند ، شمس باقى مىماند اما آن مردمى كه اين شمس بر آنها طلوع مىكند هميشه يكى نيستند .\r\nآنهايى كه قائل به تنزل هستند مىگويند اساساً كون در تنزل است ، يعنى جامعهء بشر در تنزل است ؛ و اينها معمولًا ديندارها را پيرو چنين نظرى مىدانند و آنها را بدبين به اوضاع عالم و جامعهء انسانى مىدانند و مدعى هستند كه آنها گذشته را از آينده كاملتر مىدانند و از يك كشيشى نقل مىكند كه پيرو چنين نظريه‌اى بوده است .\r\n\r\nدلائل منكرين تكامل\r\nمنكرين تكامل كه تكامل را در كل جامعهء انسانى ( و نه در يك جامعه خاص ) منكر هستند ادّله‌اى براى مدعاى خود ذكر مىكنند ؛ مىگويند در امور طبيعى تكامل يك معناى واقعى دارد كه همان تكاملى است كه در مورد جاندارها وجود دارد . در آنجا مىشود مثلًا انسان را با يكى از حشرات مقايسه كرد و گفت كه يك حيوان كاملترى است ، ولى در باب زندگى اجتماعى ، يك جامعه‌اى را نسبت به جامعهء ديگر كاملتر شمردن نمىتواند يك امر واقعى باشد ، ممكن است به صورت يك امر قراردادى باشد . پس تكامل اجتماعى اساساً يك امر بىمعنى است . مىگويند اگر تكامل اجتماعى بخواهد يك امر واقعى باشد ، اولا بايد يك هدف مشترك را براى جامعه‌ها در نظر بگيريم ، و فرض كنيم جامعه‌ها اهداف مشتركى دارند و در واقع روى يك خط ، سير مىكنند و در مسير واحد به سوى هدفهاى مشترك پيش مىروند ، و بعد هر جامعه‌اى كه نسبت به خودش و نسبت به جامعه‌هاى ديگر به آن هدفها نزديكتر شده باشد مىگوييم\r\n\r\n","description":"","footnote":"","page_name":" 815 ","page_number":815},
  {"content":"\r\n\r\nكاملتر است و به هر نسبت كه دور تر باشد مىگوييم ناقصتر است . پس واقعى بودن تكامل ، فرع بر اين است كه براى جامعه‌ها هدفهاى مشترك قائل باشيم ، و چنين هدفهاى مشتركى براى جامعه‌ها اساساً وجود ندارد .\r\nدليل ديگر اينكه مىگويند در مفهوم تكامل ، « تعالى » مندرج است ، زيرا تكامل با گسترش فرق دارد . تكامل از سطحى به سطح بالاتر رفتن است و تعالى نيز به معنى بالاتر رفتن است . واضح است كه اين بالاتر رفتن يك امر طبيعى و عينى نيست ، مثلًا مقياس مركز زمين نيست كه با دورى و نزديكى به آن بشود سنجيد . اين بالا و پايين‌ها ، يك بالا و پايين‌هاى قراردادى است ، يعنى بستگى به اين دارد كه هر جامعه‌اى به حسب رسم و عادتش چه چيز را بالا و چه چيز را پايين اعتبار كرده باشد و اينجور اعتبارها و ارزشها نسبى و متغير است . چه بسا در بعضى از جامعه‌ها به سويى رفتن ترقى شمرده شود و همان عينا از نظر گروه ديگر انحطاط و تنزل به حساب آيد ، زيرا براى آن گروه به حسب رسوم و عادات و معتقدات پيشين و نظاير اينها ، چيزى بالا رفتن است و اگر جامعه به آن چيز برسد جامعه را مترقى مىدانند ، عينا همان چيز از نظر گروه ديگر پايين رفتن است ( مثلًا بىحجاب بودن زنها براى متجددها ترقى و تعالى است و عدهء ديگر آن را تنزل و انحطاط مىدانند ) . پس چون ارزشها متغير و نسبى است و نمىشود ترقى و تكامل را يك امر مطلق گرفت و به طور مطلق بدون در نظر گرفتن خصوصيات جامعه‌ها گفت جامعه ترقى يا تنزل كرده ، پس ترقى و تكامل اجتماعى معنى ندارد . اين ، دو دليلى است كه براى انكار تكامل آورده‌اند .\r\nدر اين كتاب ( زمينه جامعه‌شناسى ) به نظر مىرسد كه دو مطلب با هم مخلوط شده است . يكى همين مطلب كه ذكر شد ( انكار تكامل به طور كلى ) . ديگرى نظريه‌اى كه « توين‌بى » و ديگران در مورد دور اجتماعى دارند و معتقدند كه جامعه هميشه يك مسير و دايره مسدودى را طى مىكند . اينها منكر تكامل نيستند ، بلكه معتقدند كه جامعه‌ها به تكامل مىرسند ولى اين تكامل ادامه پيدا نمىكند . قانون عالم بر اين است كه هر جامعه‌اى يك سير تكاملى پيدا كند و به يك مرحلهء خاصى از تكامل برسد و دو مرتبه دچار انحطاط شود . مثل حيات فرد كه از ضعف و نقص آغاز مىشود ، بعد ضعف تبديل به قوّت و نقص تبديل به كمال مىگردد ، دو مرتبه باز دوران ضعف و پيرى فرا مىرسد و به مرگ منتهى مىشود . اين معنايش اين نيست كه تكامل وجود ندارد ؛ تكامل وجود\r\n\r\n","description":"","footnote":"","page_name":" 816 ","page_number":816},
  {"content":"\r\n\r\nدارد ، منتها مداوم نيست و در نهايت امر برگشت مىكند به انحطاط . آن نظريه كه هدفهاى مشترك و تعالى و بالاتر رفتن را طرح مىكرد ، مىخواست بگويد تكامل اساساً معنى ندارد و يك امر نسبى و قراردادى است ، ولى « توين‌بى » و ديگران نمىخواهند بگويند تكامل معنى ندارد ، مىخواهند بگويند هر جامعه‌اى در عين اينكه يك سير تكاملى را طى مىكند ، در نهايت امر محكوم به انحطاط و تنزل و مرگ است ، و اين مسألهء ديگرى است . از اين گذشته ، اين نظريه به دو مطلب منحل مىشود . يكى اينكه هر جامعه را به تنهايى اگر در نظر بگيريم ، يك دورهء معينى دارد  ( لِكُلِّ أُمَّةٍ أَجَلٌ )  « 1 » ، تمدن و فرهنگ يك قوم كه رشد مىكند عمر بىپايان ندارد ، يك روزى هم مرگ دارد . اين در صورتى است كه هر جامعه‌اى را جدا در نظر بگيريم . مطلب دوم ، تكامل جامعهء انسانى است . جامعهء انسانى غير از هر قوم جداگانه است ، چون اين مطلب مسلّم است كه مقارن انحطاط و افول تمدن در قومى ، اين تمدن و فرهنگ بر قوم ديگر طلوع مىكند . خود اسلام و مسلمانى هم همين‌جور است . اگر بخواهيم وضع اسلام و مسلمانى را نسبت به يك قوم معين در نظر بگيريم ، اينها يك دورهء رشد اسلامى دارند و بعد هم يك دورهء انحطاط اسلامى ، ولى اگر مجموع دنيا را در نظر بگيريم آن يك حساب ديگرى دارد و در اين حساب وضع اسلام در يك كشور معين مثلًا ايران نمىتواند معيار باشد ، بلكه بايد وضع اسلام را در سطح همه دنيا سنجيد تا معلوم شود در حال پيشرفت است يا پس‌رفت ؛ و نتيجهء اين دو حساب مسلّما فرق مىكند . اسلام از يك كشور معين مثلًا فلسطين غروب مىكند ولى مقارن آن در پاكستان طلوع مىكند ؛ از اندلس بيرون مىرود ، در اندونزى و مالزى و جنوب فيليپين رحل اقامت مىافكند ؛ و همچنين .\r\nپس تمدن و فرهنگ بشرى را در يك قوم معين مورد نظر قرار دادن يك مسأله است و در كل جامعهء بشرى مسألهء ديگر . امثال « توين‌بى » نظرشان در مورد هر تمدن به طور جداگانه بوده است و لذا تمدن غرب را محكوم به زوال و فنا مىدانند ولى در همان حال كه تمدن غرب را محكوم به فنا مىدانند ، براى خيلى از سرزمينها رشد و ترقىاى را پيش‌بينى مىكنند ، مثلًا براى افريقا كه امروزه در حال انحطاط هست رشد و حيات جديد و سيطره بر دنيا را پيش‌بينى مىكنند ، و حال آنكه بحث ما دربارهء\r\n\r\n\r\n\r\n\r\n","description":"","footnote":"\r\n( 1 ) . اعراف / 34 .\r\n","page_name":" 817 ","page_number":817},
  {"content":"\r\n\r\nكل جامعه‌هاى انسانى است . پس اين دو مسأله را نبايد با يكديگر مخلوط كرد .\r\n\r\nراز انحطاط و تعالى جامعه‌ها\r\nدر مورد اينكه هر جامعه‌اى محكوم به انحطاط است ، اين سؤال پيش مىآيد كه آيا اين انحطاط و فنا مانند مرگهاى طبيعى اجتناب ناپذير است ؟ يا نه ، بشر ممكن است برسد به مرحله‌اى كه جلوى موت جامعه‌اش را بگيرد « 1 » ؟ اگر براى جامعه هم حياتى قائل باشيم ، مسلّما از هر جهت مانند حيات افراد نيست كه لازمه‌اش مرگ باشد ، ممكن است حيات جامعه بدون مرگ باشد . تازه در مورد افراد انسان هم مرگ در سنين معين يك امر طبيعى نيست . هرچند براى انسان جاودانگى به معناى دقيق فلسفى ممكن نيست ، ولى جاودانگى عرفى و اينكه هزاران سال زندگى كند كاملا ممكن است و هم اكنون مسألهء پيدا كردن راز عمر انسان و طولانى كردن عمر بشر براى علم مطرح است .\r\nدر كتاب تاريخ چيست ؟ رازى براى انحطاط جامعه‌ها ذكر مىكند و مىگويد بشر در اثر رشد آگاهىاش مىتواند بر عوامل انحطاط تمدن فائق شود . آن راز اين است كه يك قومى به علل خاصى ترقى مىكنند ولى بعد شرايط زمان تغيير مىكند ، ولى اينها چنان اشباع شده‌اند از گذشته كه هميشه مىخواهند آينده را هم به چشم گذشته ببينند ، يعنى تغييراتى را كه رخ مىدهد و بايد خودشان را با آنها وفق بدهند ناديده مىگيرند و چون اين تغييرات را ناديده مىگيرند زمان آنها را درهم مىشكند . ولى اگر تمدنى با روح و خصوصيات ويژهء خودش بروز كند و در مردمش قابليت انعطاف وجود داشته باشد ، يعنى در مورد امورى كه حفظ و نگهدارى آنها ضرورتى ندارد پافشارى نكند ، اين فرهنگ و تمدن مىتواند با روح خودش براى هميشه باقى بماند .\r\n\r\n\r\n\r\n\r\n","description":"","footnote":"\r\n( 1 ) . در مقدمهء كتاب انسان و سرنوشت نيز اين مسأله را مطرح كرده‌ايم كه آيا انحطاط براى هر جامعه‌اى ضرورى است و اين يك قانون قطعى است كه هر جامعه‌اى محكوم به مرگ است ، پس قابل جلوگيرى نيست ، همان‌طور كه مرگ قابل جلوگيرى نيست ؛ يا نه ، چنين قانون ضرورىاى در كار نيست ، [ بلكه 
  ] تا به حال هرچه ديده شده است چنين بوده است ؟\r\n","page_name":" 818 ","page_number":818},
  {"content":"\r\n\r\n\r\nرد نظريهء منكرين تكامل\r\nبرويم سراغ آنهايى كه به طور كلى منكر تكامل بوده‌اند و مىگفتند تكامل معنى ندارد چون هدف مشترك در جامعه‌ها وجود ندارد و بالا و پايين‌ها بىمعنى و قراردادى است .\r\nمؤلف كتاب زمينهء جامعه‌شناسى در رد اين نظريه مىگويد : اولًا ما قبول نداريم كه هدفهاى مشتركى وجود نداشته باشد ، هدفهاى مشترك هست . مثلًا عدالت اجتماعى مىتواند هدف همه جامعه‌ها باشد اولًا به عنوان مسير جامعه‌ها و بعد هم به عنوان هدف . و همچنين آزادى ، برادرى و نظاير اينها ، كه اگر جامعه به اين سوها حركت كند و هرچه اين معيارها بيشتر در جامعه باشد جامعه كاملتر است و هرچه كمتر باشد ناقصتر است ، هرچه آزاديها محدودتر باشد جامعه ناقصتر است ، هرچه تبعيضها بيشتر باشد علامت تنزل جامعه است و هرچه برابرى و همسطحى بيشتر باشد علامت ترقى است .\r\nبه طور كلى چرا نتواند معيار ، سعادت و خوشى و آسايش انسانى و اين‌گونه امور باشد ؟ مثلًا در زمانهايى ناامنى به قدرى بود كه انسانها اگر مىخواستند از شهرى به شهر ديگر مسافرت كنند نسبت به جانشان ايمن نبودند و سفر حج در حكم يك سفر جهاد بود و احتمال بازگشت از آن ضعيف بود ، در صورتى كه امنيت در اين زمان به درجه‌اى رسيده كه هر پيرزنى تنها مىتواند به حج برود و برگردد « 1 » ، پس اين يك نوع آسايشى است كه براى انسان فراهم شده است .\r\nموضوع ديگر موضوع صحت و سلامتى است . بدون ترديد انسان در اين زمينه خيلى پيش رفته است و نسبت به قديم تا حد زيادى با بيماريها مبارزه شده است ؛ و به همين دو دليل ( صحت و امنيت ) جمعيت دنيا رشد زيادى كرده است . در سابق از هر صد بچه‌اى كه به دنيا مىآمد بيست سى تا زنده مىماندند ، بقيه مىمردند . امروزه در اثر پيشرفت طب مرگ و ميرها كم شده و اگر جلوى زيادى فرزند را نگيرند بمب\r\n\r\n\r\n\r\n\r\n","description":"","footnote":"\r\n( 1 ) . در قصهء عدى بن حاتم ، حضرت رسول ( ص ) به حدوث اين تحول خبر دادند ، و در روايات ظهور حضرت حجت ( ع ) هست كه يك زن مىتواند از مشرق به مغرب برود بدون اينكه احساس ناامنى كند .\r\n","page_name":" 819 ","page_number":819},
  {"content":"\r\n\r\nجمعيت دنيا را مىتركاند ، گو اينكه اين سلامتى و عدم برخورد با بيماريها نژاد انسان را ضعيف كرده است ( چنان كه الكسيس كارل در كتاب انسان موجود ناشناخته گفته است ) چون در گذشته افراد انسان با يك انتخاب طبيعى و پس از مبارزهء شديد با عوامل مرگ و فنا باقى مىماندند ، لذا قويتر و در برابر بيماريها با مقاومت‌تر بودند ، ولى امروزه هر بچهء زردنبويى كه با هزار عيب و نقص به دنيا مىآيد با وسائل پيشرفتهء طب او را نگه مىدارند و بعد بزرگ مىشود و توليد مثل مىكند و يك نسل ضعيف و عليل تحويل جامعهء انسانى مىدهد . پس به طور مسلّم پيشرفت طب مرگ و مير را كم كرده ولى سبب ضعف نژاد بشر شده است .\r\nپس اگر جامعهء امروز را به مقياس خوشى و آسايش انسان بسنجيم ، جامعه تكامل پيدا كرده است . پس هدفهاى مشترك هست ؛ نمىشود گفت سعادت ، آسايش ، خوشى هدفهاى مشترك نيستند .\r\nاما مسألهء بالا رفتن و پايين رفتن كه گفته بودند يك امر قراردادى است ، جواب مىدهد : نه ، ما مىتوانيم با مقياس كار و كاركرد هر سازمان اجتماعى بالا رفتن و پايين رفتن را با يك معيار حقيقى بسنجيم . مىگويد هر سازمان اجتماعى كه عهده‌دار يك مسؤوليت است اگر كار و مسؤوليت را به مقياس وسيعترى انجام بدهد اين نشانهء تكامل است و اگر به مقياس پايينترى انجام بدهد اين تنزل است . مثلًا طبقهء كشاورز در مجموع بيشتر توليد كرده است يا كمتر ؟ همچنين طبقهء دامدار ، طبقهء معلم و همهء گروههاى جامعه را بايد در نظر گرفت و ديد بيشتر كاركرد داشته است يا كمتر ؛ و از اينجا مىرود دنبال تكامل ابزار توليد و اينكه ابزار توليد تكامل پيدا كرده و كاركرد آن بالا رفته و تكامل ابزار توليد روابط خاصى را اقتضا مىكند و بايد روابط و روبناها عوض شوند و خودشان را با تكامل ابزار توليد تطبيق دهند ، پس با تكامل ابزار توليد بايد گفت جامعه تكامل پيدا كرده است . پس ملاك تكامل اجتماعى از نظر اينها تكامل ابزار توليد است .\r\nاين خلاصهء حرفهايى است كه در اينجا تا آخر فصل 26 ذكر مىكند .\r\n\r\nاشكال\r\nدر اينجا يك اشكالى راجع به هدف مشترك بودن عدالت اجتماعى وجود دارد كه\r\n\r\n","description":"","footnote":"","page_name":" 820 ","page_number":820},
  {"content":"\r\n\r\nاين اشكال به اينها وارد است ولى به ما وارد نيست ، چون اينها مىگويند عدالت يك مفهوم نسبى است ، يعنى يك چيزى كه براى مردمى عدالت است براى مردم ديگر عدالت نيست ، و عدالت يك حقيقت مطلق نيست كه بگوييم در كجا وجود دارد و در كجا وجود ندارد و در جاى ديگر بيشتر وجود دارد يا كمتر . اين حرف را اينها زياد در حرفهايشان تكرار مىكنند . اگر اين حرف را كسى قبول بكند نمىتواند عدالت را هدف مشترك قرار دهد و تلاش مؤلف كتاب براى جواب از اين اشكال بيهوده است ، و اينك اصل اشكال و جواب را از متن كتاب مىخوانيم . مستشكل مىگويد :\r\n« اگر سعادت يا عدالت هدف مشترك جامعه‌هاى گوناگون باشد تعيين درجهء تقرب جامعه‌ها به اين هدفها ميسر نخواهد بود ، زيرا سعادت يا عدالت مفاهيمى بسيار انتزاعى و مبهم هستند و از اين رو در هر جامعه يا حتى در هر نظام اجتماعى در معنايى ويژه به كار مىروند . بنابراين هدفهاى مشترك جامعه‌ها معانى مشترك ندارند و نمىتوان جامعه‌ها را با آنها سنجيد و به تكامل يا انحطاط تاريخى پى برد . »\r\nاگر اين اشكال را قبول كنيم حاصلش اين است كه عدالت مشترك لفظى مىشود و حال آنكه در تكامل بايد يك مشترك معنوى در كار باشد . اينها « 1 » كه همهء مفاهيم را نسبى مىدانند بايد اين اشكال را قبول كنند ولى [ مؤلف 
  ] مىخواهد با قبول نسبى بودن عدالت آن را هدف مشترك قرار دهد و معيار براى تكامل درست كند ؛ مىگويد :\r\n« مسلّما بايد عنايت نمود كه هدفهاى كلى انسانى مانند تسلط انسان بر طبيعت و فزونى آسايش انسانى و گسترش امكانات انسان ، در همهء جامعه‌ها و نظامهاى اجتماعى به طرق يكسانى تحقق نمىپذيرد ( نسبى بودن را به اين شكل بيان مىكند ، نمىگويد به معانى متعددى است ، مىگويد : به يك‌جور تحقق نمىپذيرد ) و از اين جهت در هر موردى بايد اوضاع زمانى و مكانى را به حساب آورد . آنچه در يك جامعه به صورت معينى ظاهر شده است ، لزوما در جامعه‌هاى ديگر با همان صورت ظاهر نمىشود ؛ و آنچه در يك نظام اجتماعى عاملى تكاملى است چه بسا كه در نظام اجتماعى ديگر عاملى انحطاطى است ، چنان كه به كار واداشتن كودكان در يك جامعهء صنعتى و يك قبيلهء پس‌مانده معنى و ارزش يگانه‌اى ندارد . در جامعهء\r\n\r\n\r\n\r\n\r\n","description":"","footnote":"\r\n( 1 ) . يعنى ماركسيستها و نيز مؤلف كتاب زمينهء جامعه‌شناسى .\r\n","page_name":" 821 ","page_number":821},
  {"content":"\r\n\r\nپيشرفتهء صنعتى كار كودكان نه لازم است و نه مجاز ، در صورتى كه قبيله به كار همهء اعضاى خود و از آن جمله كودكان نيازمند است و به حكم ضرورت كار كودكان را تجويز مىكند . پس براى تعيين تكامل هر جامعه بايد به مقتضيات خاص آن توجه داشت و هر يك از مراحل آن را نسبت به ساير مرحله‌هاى خود سنجيد و مورد داورى قرار داد . »\r\nاين كه جواب نسبى بودن نيست . اولا در باب عدالت ، يك وقت ما مىگوييم عدالت عبارت است از موافقت با قانون موجود ، كما اينكه « داد » در فارسى - كه مىگويند ريشه‌اش « دات » است - به معناى قانون است ، پس كار عادلانه يعنى كار موافق با قانون موجود و چون قوانين متغير است لذا عدالت هم تغيير مىكند . مثلًا تا چند روز قبل كه قانون مالك و رعيت بود و رعيت به حكم آن قانون حق برداشت نسبت معينى از محصول را داشت ، بردن همان مقدار عدالت بود و بيش از آن خلاف عدالت ، بعد كه قانون تغيير كرد و براى رعيت حق برداشت بيشترى در نظر گرفته شد ( مثلًا ) ، اگر مالك بخواهد همان مقدار سابق را به او بدهد ظلم است و خلاف عدالت ، با اينكه طبق قانون قبلى موافق با عدالت بود .\r\nاگر ما عدالت را به معناى موافقت با قانون موجود در نظر بگيريم ، عدالت متغير خواهد بود چون قوانين تغيير مىكنند . ولى اگر ما عدالت را به مفهوم مستفاد از « عدل » عربى اطلاق كنيم [ نه مستفاد از « داد » فارسى 
  ] يعنى قانون فرع بر عدالت باشد و عدالت فرع بر حق ، و حق يك امر طبيعى و واقعى و عينى باشد مجزا از قرارداد انسانها ، مسأله شكل ديگرى پيدا مىكند و به اين صورت درمىآيد : عدالت عبارت است از « اعطاء كلّ ذى حقّ حقّه » يعنى افراد در متن خلقت و طبيعت ، در مرحلهء مقدم بر قانون يك استحقاقهايى دارند كه اين استحقاقها منشأ انتزاعش خود هستى و طبيعت و وجود خود اينهاست ، عدالت اين است كه هر كسى به آن حق واقعى خودش برسد .\r\nپس حق معيار عدالت است و عدالت معيار قانون است ؛ يعنى قانون مىتواند عادلانه باشد و مىتواند ظالمانه باشد ، نه اينكه عدالت متفرع بر قانون باشد . طبق اين تعريف از عدالت ، مصداقهاى عدالت ممكن است تغيير كند نه خود عدالت . مثلًا شخصى امروز مقدار معينى استحقاق داشته باشد ، فردا بيشتر يا كمتر ، و اين معنايش اين نيست كه خود عدالت تغيير كرده است .\r\n\r\n","description":"","footnote":"","page_name":" 822 ","page_number":822},
  {"content":"\r\n\r\nالبته اينها به يك چنين عدالتى اعتقاد ندارند و عدالت و حق و امثال آن از نظر ماركس يك سلسله مفاهيم انتزاعى و نسبى و روبنايى هستند و اصلا ارزش ندارند . ما مىتوانيم اين حرف را بزنيم كه عدالت اجتماعى خود يك واقعيتى است مستقل از قوانين و تكامل ابزار توليد ، كه افراد جامعه در متن جامعه هر كدام حقوقى دارند ( كه راجع به اينكه منشأ حقوق ، عليت فاعلى و عليت غائى است ، ما بحثى داريم كه فعلا اينجا نمىشود مطرح كرد ) . ما مىتوانيم بگوييم عدالت يك امرى است واقعى و طبيعى كه بر مبناى حقوق طبيعى قرار گرفته است و حقوق طبيعى [ بر مبناى 
  ] يك واقعيتهاى عينى است و جامعه هرچه كه به حقوق طبيعى افراد نزديكتر باشد به عدالت واقعى نزديكتر است . اما اينها كه عدالت را واقعاً يك مفهوم نسبى مىدانند ، در اينجا بايد اشكال عدم صلاحيت عدالت براى هدف مشترك بودن را قبول كنند و جوابهايشان از اين اشكال ، نامربوط است .\r\n\r\nاشكال ديگر\r\nحالا برويم سراغ آسايش و خوشى . اولا خود آسايش و خوشى كه سعادت باشد ، به عدالت بستگى دارد ( كه همان مسألهء معروف سعادت و عدالت است كه در فلسفهء افلاطون و ارسطو مطرح بوده است ) . آسايش و خوشى را اگر به ميزان فرد بخواهيم در نظر بگيريم يك حساب دارد و به ميزان اجتماع بخواهيم در نظر بگيريم معناى ديگرى دارد . حتى افلاطون كه خواسته است عدالت اخلاقى را تعريف كند ، از عدالت اجتماعى شروع كرده است ، يعنى در واقع عدالت اجتماعى را مقياس عدالت فردى قرار داده است . در مسألهء آسايش فردى مىشود حساب كرد كه يك فرد در گذشته آسايشش چه مقدار بود و الآن چه مقدار است . اما اگر آسايش جامعه را بخواهيم حساب كنيم ، مقياسش آسايش فرد فرد نيست . يك وقت آسايش جامعه اقتضا مىكند عدم آسايش يك طبقه از اجتماع را . مثلًا آسايش جامعه اقتضا مىكند كه گروهى سرباز باشند و بروند به ميدان جنگ و رنج ببرند و كشته شوند . پس آسايش اجتماعى هم به مقياس عدالت بايد سنجيده شود . آسايش فرد كه محل بحث نيست ، بلكه منظور اينها از آسايش ، آسايش اجتماعى است .\r\nبحثى هست راجع به كمال و سعادت و آسايش . در اين كتاب آسايش را مقياس\r\n\r\n","description":"","footnote":"","page_name":" 823 ","page_number":823},
  {"content":"\r\n\r\nكمال گرفته است ، [ در صورتى كه اينطور نيست 
  ] .\r\nسعادت چيست ؟ ارسطو سعادت را يك‌جور تعريف كرده است و معيار اخلاق را سعادت قرار داده و سعادت از نظر او يعنى ميانه‌روى . افلاطون معيار اخلاق را كمال دانسته است . در كتب فلاسفه اسلامى ايندو را به يك اصل برگردانده‌اند و اين يك نكتهء اساسى هم هست كه سعادت از كمال جدا ناشدنى است . در فلسفهء جديد هم ايندو از هم تفكيك مىشود مخصوصا در فلسفه كانت كه مىگويد : انسان بايد كمالجو باشد نه سعادتجو . گويى سعادتجويى را اخلاق نمىدانند و آن را چيزى شبيه تن‌پرورى به شمار مىآورند . شخصى كه ايثار مىكند لذت و آسايشى كسب نمىكند لذا سعادتى به دست نمىآورد ولى كمال تحصيل مىكند . اگر آسايش را به معنايى كه اينها مىگويند مقياس قرار دهيم جامعهء ايثارگر را نبايد متكامل بدانيم [ چون آسايشى كسب نمىكند 
  ] و افراد ايثارگر را نبايد افراد كمال‌يافته تلقى كنيم « 1 » .\r\nاگر ما سعادت را به آسايش كه يك مفهوم سلبى هم هست يعنى نداشتن رنج ( حالا بگوييد بعلاوهء بردن لذت ) تفسير كنيم بايد بسيارى از كمالهاى واقعى را كمال ندانيم .\r\nاما اگر سعادت را اساساً جور ديگرى تعريف كنيم ، همين‌جور كه قدماى ما مثل بوعلى و ديگران تعريف كرده‌اند [ آنوقت مسأله به شكل ديگرى درمىآيد 
  ] و آن [ تعريف 
  ] اين است كه سعادت عبارت است از به فعليت رسيدن استعدادها . استعدادهايى كه انسان دارد اگر هماهنگ با يكديگر به كمال برسند سعادت انسان تأمين شده است . لذت هم از اين جهت پيدا مىشود كه هر قوه‌اى وقتى به فعليت\r\n\r\n\r\n\r\n\r\n","description":"","footnote":"\r\n( 1 ) . اشكال : آنها آن بعدى از وجودشان قوى شده كه آسايش براى آنها مفهوم ديگرى پيدا كرده است .\r\nجواب : اگر آسايشش مفهوم ديگرى پيدا كرده پس هيچ كمال نيست ؛ يكى از خوردن لذت مىبرد و ديگرى از كشته شدن ، پس اين چه كمالى شد ؟ اين نظير آن حرفى است كه بعضى ندانسته به ائمه ( ع ) نسبت مىدهند ، مىگويند : امام حسين ( ع ) اصلا بچه‌اش را دوست نداشت . اگر دوست نداشت پس فدا كردنش در كربلا چه ارزشى داشت ؟ پس كسى كه ايثار مىكند معنايش اين نيست كه آسايشش را فدا نكرده است . مسألهء اينكه آيا از خود ايثار لذت مىبرد يا نمىبرد ، مسأله‌اى است كه يك وقت صحبتش را كرديم ، گفتيم : دو جور است ؛ يك وقت خود لذت هدف است ؛ يك وقت نه ، انسان عاشق يك هدف است بدون اينكه لذت بردن هدفش باشد ولى لذت مىبرد . نظير مسألهء مادر و فرزند است . بدون شك مادر از خدمتى كه به فرزند مىكند لذت مىبرد ولى او به بچه به چشم يك وسيله نگاه نمىكند ؛ او حتى براى بچه رنج هم مىبرد ولى در عين حال از رسيدگى به او لذت مىبرد . پس دو مسأله است و اينها نبايد با هم اشتباه شود .\r\n","page_name":" 824 ","page_number":824},
  {"content":"\r\n\r\nمىرسد اگر قوهء مستشعربه باشد همين شعور به آن عين لذت است . شيخ در اشارات تعريفى مىكند از لذت : « اللذة ادراك و نيل للملائم بما هو ملائم » « 1 » . بنابراين سعادت مرادف با لذت نيست ، چون يك قوه كه از كار خودش لذت مىبرد ممكن است مانع رسيدن قواى ديگر به كمالشان باشد ، پس سعادت نيست . پس لذت مقارن با سعادت هست ولى مرادف آن نيست . سعادت به فعليت رسيدن همهء استعدادهايى است كه در متن خلقت انسان قرار دارد ( و از جمله همان استعداد ايثار كردن ) ، همه استعدادهاى مادى و معنوى انسان ولى با حفظ تعادل ، چون ممكن است يكى از استعدادها طورى به فعليت برسد كه مانع رسيدن استعدادهاى ديگر به كمال بشود .\r\nپس صرف آسايش دليل نمىشود ، زيرا گاهى آسايش يك فرد يا جامعه به دليل عدم توجه به استعدادهايى است كه دارد و خودش به آنها توجه ندارد . مثلًا يك مردم جاهل كه در جهل مركب بسر مىبرند خيلى هم احساس آسايش مىكنند در صورتى كه در نهايت نقص هستند و نمىدانند چه استعدادهايى در نهاد آنها هست كه اگر به فعليت برسد چيزى كه امروز آن را براى خودش لذت حساب مىكند بىارزش و هيچ است . چون نمىداند ، خودش را در كمال آسايش و سعادت مىداند .\r\nبنابراين در مسألهء كمال اجتماعى هم بايد همان را بگوييم كه حكماى ما دربارهء « كمال » مىگويند ، و بايد راهنماى خود را در تكامل جامعه‌ها متن خلقت قرار دهيم ، همانطور كه در عدالت هم راهنماى ما متن خلقت است . واقعاً هم همين‌جور بايد باشد و در همهء امور بايد از خلقت الهام گرفت . هرچه استعدادهايى كه در متن خلقت در نهاد انسانها و در نهاد جامعهء انسانى قرار داده شده است بيشتر به فعليت برسند جامعه بيشتر به كمال رسيده است . در خلقت اشتباه و اختلاف نيست . استعدادهايى كه در انسان هست همه از روى حساب است . انسان هنوز موجود ناشناخته است و معلوم نيست واقعاً چه استعدادهايى در اوست و چه كمالهايى در متن خلقت براى او قرار داده شده است . خود اين آقايان مىبينيد كه گيج‌اند و نمىدانند اين تكامل اجتماعى كه مىگويند ، به سوى چه مقصدى و كدام هدف مىرود . همه‌شان مىگويند هدف نامشخص است ، در هر منزلى كه هستيم همين‌قدر مىدانيم كه تا منزل بعدى كه\r\n\r\n\r\n\r\n\r\n","description":"","footnote":"\r\n( 1 ) . اشارات ، ج 3 ، نمط هشتم .\r\n","page_name":" 825 ","page_number":825},
  {"content":"\r\n\r\nبراى اين منزل كمال است [ روانيم 
  ] ، بعد از آن هم نمىدانيم كمالش در كجاست .\r\nاينجاست كه نياز به نبوت ، يعنى نياز به يك هدايتى كه انسان را در مسير تكامل خودش رهبرى كند ، به شدت احساس مىشود . واقعاً انسان راه تكامل خودش را نمىداند ، خودش را و جامعهء خودش را هنوز نشناخته است .\r\nاين همان چيزى است كه شيخ و ديگران مىگويند كه ما وقتى به خلقت نگاه مىكنيم مىبينيم همه چيز براساس نياز آفريده شده است و مثال به « انبات شعر بر اشفار عينين » « 1 » و « تقعير اخمص قدمين » « 2 » مىزنند و مىگويند در طبيعت نياز به مژهء پلكها و فرورفتگى كف پاها مهمل گذاشته نشده و كوچكترين نيازها در نظر گرفته شده است . بعد [ شيخ 
  ] مىگويد : جامعهء بشر به انسانى كه آن انسان راهنماى كمال او باشد بيشتر نيازمند است و چطور ممكن است اين نياز مهمل گذاشته شده باشد و چنين خلأى وجود داشته باشد .\r\nبحثى هم كه آقاى طباطبائى در كتاب وحى يا شعور مرموز كرده‌اند اساس و ريشه‌اش همين است و در آن ، استناد به اصل هدايت شده است ؛ يعنى در عالم ، امكان ندارد موجودى استعداد يك كمالى را داشته باشد و به نحوى به سوى آن كمال هدايت نشده باشد . هر موجود در هر مرحله‌اى نوع هدايتش فرق مىكند . خود قوهء جاذبه از نوع هدايت است :  « وَ أَوْحى فِي كُلِّ سَماءٍ أَمْرَها »  « 3 » در هر آسمانى كارش را به او وحى كرديم و هر موجود كارش را مىداند ؛  « وَ أَوْحى رَبُّكَ إِلَى النَّحْلِ »  « 4 » . در باب گياهها هم همين‌جور . در مورد انسان كه الى ماشاءاللّه . انسان از نظر اينكه يك موجود اجتماعى است و جامعهء انسان حكم يك واحد را دارد ، اين واحد احتياج به يك چشم ، به يك هدايت ، به يك راهنما دارد . نبوت همين هدايت است ؛ يعنى هدايت به سوى كمال واقعى را نمىتوان با مقياس آسايش به دست داد . بشر امروز هنوز ميان دنيا و آخرتش مردد است ، نمىداند آيا كارش با همين دنيا پايان مىپذيرد يا نمىپذيرد ، هنوز نمىداند اجتماعى بودن در او اصل است يا انفرادى بودن ، هنوز استعدادهاى فردى او شناخته نشده است . هنوز معلوم نيست انسان داراى چند غريزهء اصلى است . فرويد\r\n\r\n\r\n\r\n\r\n","description":"","footnote":"\r\n( 1 ) . [ به معنى رويانيدن مو بر پلكهاى چشم . 
  ]\r\n( 2 ) . [ به معنى فرورفته قرار دادن قسمت وسط كف پاها . 
  ]\r\n( 3 ) . فصّلت / 12 .\r\n( 4 ) . نحل / 68 .\r\n","page_name":" 826 ","page_number":826},
  {"content":"\r\n\r\nبراى انسان يك غريزه اصلى قائل است [ و آن غريزه جنسى است 
  ] . ماركسيستها تكيه‌شان بيشتر روى شكم است . عده ديگرى بعد از فرويد آمدند و غريزهء اصلى را غريزهء برترىطلبى و قدرت‌طلبى دانستند . يك عده براى چندين غريزهء معنوى اصالت قائل شدند . راسل كه يك شخص مادى است مىگويد : حق اين است كه اينها هيچكدام درست نيست ، نه حرف فرويد ، نه حرف ماركس و نه . . . را نمىتوان قبول كرد ، همهء اين غريزه‌ها در انسان هست . پس براى علم هنوز « انسان » مجهول است « 1 » .\r\nپس با احساس آسايش و اينكه بشر امروز بيشتر احساس آسايش مىكند نمىشود گفت كه به همين دليل انسان به كمال بيشتر رسيده است .\r\n\r\n\r\n\r\n\r\n","description":"","footnote":"\r\n( 1 ) . سؤال : اگر فرضاً يك روزى اين مسائل براى علم كشف شد ديگر انسان احتياج به هدايت و راهنمايى ندارد ؟\r\nجواب : اين يك جنبهء احتياج به انبياست ، بشر بيشتر از جنبهء اخروى به انبيا احتياج دارد و نياز او به انبيا هميشه وجود خواهد داشت .\r\n","page_name":" 827 ","page_number":827},
  {"content":"\r\n . \r\n","description":"","footnote":"","page_name":" 828 ","page_number":828},
  {"content":"\r\n\r\n\r\n6 . اصول ديالكتيك\r\n\r\nچرا اصول ديالكتيك را « منطق » مىنامند ؟\r\nاينها يك سلسله اصول را به نام « منطق » مىنامند ( كه اين كار هم از هگل شروع شده است ) مثل اصل حركت ، اصل تضاد ، اصل تأثير متقابل اشياء در يكديگر ، اصل جهش . اين سؤال پيش مىآيد كه چرا اينها را « منطق » مىنامند و حال آنكه اينها فلسفه است نه منطق ، مثلًا بحث حركت فلسفه است و ربطى به منطق ندارد . جوابش اين است كه اينها را از آن جهت « منطق » مىگويند كه در نهايت امر منتهى مىشود به طرز تفكر و اينكه انسان چنين بايد فكر كند . منطق ، معيار و ابزار درست فكر كردن است . مىخواهند بگويند اگر كسى چنين طرز تفكرى داشته باشد ، طرز تفكر او صحيح خواهد بود ، و اگر چنين طرز تفكرى نداشته باشد ، از اول متد فكر و طرز ديدش دربارهء اشياء غلط خواهد بود .\r\nپس منطق در واقع مثل عينك ديدى است كه انسان به چشم مىزند ، و بايد يك عينكى به چشم بزند كه اشياء را درست ببيند . اسم چنين عينكى را « منطق » گذاشته‌اند . [ اكنون ببينيم كه ريشه و تاريخچهء كلمهء « ديالكتيك » چيست 
  ] .\r\n\r\n","description":"","footnote":"","page_name":" 829 ","page_number":829},
  {"content":"\r\n\r\n\r\nلغت « ديالكتيك »\r\nمشروح‌ترين كتابى كه ما دربارهء لغت « ديالكتيك » و اصطلاحاتى كه اين كلمه در طول تاريخ پيدا كرده است ديده‌ايم كتاب ديالكتيك پل فولكيه است . اين كلمه مثل اكثر كلمات فلسفى اروپايى يك كلمهء يونانى است . ريشهء يونانيش را اينطور به دست مىدهد ، مىگويد : كلمهء ديالكتيك در اصل از كلمهء يونانى مشتق شده است كه در اصل دو معنى داشته : يكى خود كلمه يا گفتار ، ديگرى دليل ؛ و ايندو با همديگر خيلى نزديك هم هست ، چون انسان با كلمه و لفظ دليل مىآورد . بعضى در همان سابق ماترياليسم ديالكتيك را « ماديت گفتگويى » ترجمه مىكردند و اين را از همان ريشهء يونانيش كه به معناى گفتگوست گرفته بودند ، در صورتى كه در اين معناى جديدى كه پيدا كرده ، مسلّما گفتگو در آن نيست ؛ و بعضى هم « ماديت دليلى » ترجمه كرده بودند به اعتبار جزء ديگر از معناى قديمش كه دليل بود .\r\nپيشوند « ديا » معناى مقابله و معارضه را مىدهد و به همين جهت مسلمين آن را « جدل » ترجمه كرده‌اند ، و از اينجا ديالكتيك ، رد و بدل كردن دليل و گفتگو و مباحثه را معنى مىدهد . وقتى آن را به صورت مصدر به كار ببريم معناى آن مذاكره و صحبت و مجادله كردن است ، و وقتى آن را به صورت صنعت به كار ببريم معنايش آن چيزى است كه مربوط به مباحثه و مخصوصاً مباحثه بين الاثنين باشد ، يعنى فن مباحثه و مجادله . از اين رو اگر از نظر لغوى اين كلمه را مورد دقت قرار دهيم ، معناى آن « فن گفتگو » است ولى غرض از گفتگو [ هنر سخن گفتن نيست 
  ] ، اين جنبه را « علم بلاغت » مىنامند . اينها حرفهايى است كه در مقدمه گفته است .\r\nبعد وارد تاريخچه اين كلمه مىشود و دو دوره براى آن قائل مىشود : دورهء قديم و دورهء جديد ، كه دورهء قديم از ماقبل سقراط است تا زمان هگل ، و از زمان هگل هم معنى و مفهوم خاصى پيدا كرده كه ماركسيستها هم همان معنى را گرفته‌اند با اندك تغييرى كه به آن داده‌اند .\r\n\r\n","description":"","footnote":"","page_name":" 830 ","page_number":830},
  {"content":"\r\n\r\n\r\nتاريخچهء كلمهء « ديالكتيك »\r\nفولكيه ، زنون اليائى را اولين كسى مىشمارد كه اين كلمه را در اصطلاح خودش به كار برده است . بعد از او هم ديگران به كار بردند تا به سقراط و افلاطون رسيد كه ايندو باز هريك اصطلاح خاصى در اين كلمه داشتند . ديالكتيك سقراط و افلاطون مربوط به فن گفتگوست و از انسان و فكر انسان تجاوز نمىكند و مىشود گفت كه بخشى از منطق است « 1 » .\r\nوى مىگويد افلاطون اين كلمه را به كار برد و يك مفهوم خاص فلسفى به آن داد و روش خاص خود را به اين نام ناميد . البته درست معلوم نيست كه اين روش خاص تا چه حدش از خود افلاطون و تا چه حدش از سقراط است ، زيرا افلاطون كتابش را تماماً از زبان سقراط نوشته است ، همه آن به صورت محاوره بين افراد مختلف است كه آنها را فرض كرده است كه فلان چنين گفته و فلان چنان ، و مطالبى را كه به نظرش حق و صواب بوده از قول سقراط نقل كرده و ممكن است مقدارى از اين افكار ، افكار خودش بوده كه از سقراط نقل كرده است ، لهذا معمولًا بين نظر افلاطون و سقراط اشتباه مىشود .\r\nدر مورد اينكه افلاطون چگونه فكر مىكرده و آيا واقعاً اشراقى بوده - چنان كه علماى ما تصور مىكنند - ترديد زياد است . علماى ما به خود افلاطون نسبت مىدهند كه به اشراق و عرفان و رياضت و اين‌گونه مسائل معتقد بوده و روش اشراقى را روش افلاطونى تلقى مىكنند . شيخ اشراق هم در روش خاص خودش از خيلىها نام مىبرد ، از يونانيها و ديگران ، ولى كسى را كه در اين جهت امام فلاسفه مىداند افلاطون است . ولى اين مطلب محل ترديد است و در جزوهء كليات علوم اسلامى ( بخش فلسفه ) اين ترديد و شك را منعكس كرده‌ام . البته جزم هم نمىشود پيدا كرد ولى جاى شك و ترديد است و ثابت هم نيست كه افلاطون نظريه اشراقى به آن معناى عرفانى ما داشته است كه بايد از راه تهذيب نفس حقايق را كشف كرد . قدر مسلّم اين است كه به عشق و زيبايى معتقد بوده ولى معلوم نيست آن عشقى كه او مىگفته همان عشق الهى\r\n\r\n\r\n\r\n\r\n","description":"","footnote":"\r\n( 1 ) . براى آشنايى با ديالكتيك سقراط و افلاطون به كتاب كليات فلسفه ترجمهء سيد جلال الدين مجتبوى مراجعه شود .\r\n","page_name":" 831 ","page_number":831},
  {"content":"\r\n\r\nاست .\r\nمخصوصاً كتابهاى ما از نظر تاريخى خيلى درهم و برهم است . مثلًا در كتابهاى ما اشراقيون و رواقيون يك معنى مىدهد . حاجى در منظومه در باب « هيولى » مىگويد : « فالرواقى اعتقد » و منظورش اشراقيون است ، در صورتى كه رواقيون گروهى بودند قبل از سقراط و در رأسشان هم شخصى بود به نام زنون رواقى و در « تاريخ فلسفهء » امروز اساساً او را ماترياليست مىدانند . راسل و امثال او وى را ماترياليست مىدانند . پيروان افلاطون را آكادمىها مىدانند و اينها اساساً مخالف آنها بودند . ولى مىگويند رواقيها در نهايت امر گرايش افلاطونى پيدا كردند ، اما بالاخره رواقى غير از افلاطونى است . در فلسفهء افلاطون مسألهء مثل يك امر مسلّمى است در صورتى كه رواقيون مخالف اين رأى هستند . در اواخر ، اينها گرايشى به نظريه افلاطون پيدا كردند . يك امپراطور هم داشتند به نام « اورليوس » كه مقارن حضرت مسيح بود و غير از مأمون ، پادشاه فيلسوف ديگرى سراغ نداريم .\r\nدر ملل و نحل شهرستانى ، افلاطون را به عنوان مشّائى ياد مىكند و در وجه تسميه « مشّائى » نسبتى را كه به ارسطو مىدهند به افلاطون مىدهد كه در حال قدم زدن تعليم مىداد . خلاصه اينكه نسبتهايى كه در كتابهاى ما مىدهند ، معلوم نيست كه با واقع مطلب انطباق داشته باشد . در خود كتابهاى افلاطون كه من مطالعه كردم و همچنين تاريخ فلسفه هومن هيچ اثرى از اين فكر اشراقى در او نيست ، ولى در تاريخ فلسفه‌نويس‌ها تنها راسل است كه افلاطون را مثل مسلمين اشراقى معرفى مىكند . بله ، فيثاغورس يك روش عرفانى داشته و مسافرتهاى زيادى هم به مشرق زمين كرده و مركز اشراق هم مشرق زمين بوده و مىگويند او عقايد اشراقى را از مشرق گرفته ، و همين مطلب ظاهراً باعث تصور اشراقى بودن افلاطون شده ، چون افلاطون خيلى مطالب از فيثاغورس گرفته . ولى خوب ، اين تنها باعث حدسى مىشود و الّا از اين راه اطمينان نمىشود پيدا كرد ، چون در كتابهاى افلاطون مثلًا جمهوريت اثرى از اين فكر نيست .\r\nپس از افلاطون ، ارسطو هم اين كلمه را به كار برد و در منطق خودش كه سه تا از صناعات خمس [ يعنى برهان ، جدل و سفسطه 
  ] را نام مىبرد « 1 » ميان برهان و جدل\r\n\r\n\r\n\r\n\r\n","description":"","footnote":"\r\n( 1 ) . زيرا خطابه و شعر را بعد اضافه كردند .\r\n","page_name":" 832 ","page_number":832},
  {"content":"\r\n\r\nتفكيك كرده و از جدل ( به همان معنايى كه مىشناسيم ) به نام ديالكتيك ياد كرده است . لذا ارسطو اصطلاح ديالكتيك را از معناى خاصى كه سقراط و افلاطون وضع كرده بودند - و آن را راهى براى رسيدن به حقيقت مىدانستند - بيرون برد و به معناى « قياسى كه مواد آن ارزش يقينى ندارد و هدف از آن غلبه بر خصم است » به كار برد .\r\nمسلمين هم ديالكتيك را به « جدل » ترجمه كردند و تنها در فهرست ابن النديم در يك جا كلمهء ديالكتيك ذكر شده است . در آنجا در احوالات ابوالعباس احمد بن الطيب سرخسى مىگويد : « و له كتاب فى الديالكتيك » ؛ و ما در غير فهرست ابن النديم و حتى كتابهاى بعد ، اين كلمه را حتى به صورت معرّبش هم نديده‌ايم و همه جا كلمهء « جدل » به كار رفته است .\r\nپس از ارسطو در قرون وسطى اين كلمه بسيار معمول بوده ، ولى در هر دوره‌اى يك معناى مخصوص به خود داشته است و لذا وقتى اين كلمه را به كار مىبريم بايد دقيقا مشخص كنيم كه كدام معناى آن را اراده مىكنيم .\r\nفولكيه مىگويد تمام معانى مختلفى كه كلمهء ديالكتيك در همهء اين ادوار پيدا كردند در يك جهت و يك اصل مشترك بودند ، يعنى يك معناى واحد در اين معانى مختلف مفروغ عنه بود و آن « امتناع اجتماع نقيضين » است . در همهء اين ادوار ، ديالكتيك به چيزى كه شبيه منطق بوده اطلاق مىشده است ، منتها بعضى به آنچه كه ما فعلا « جدل » مىناميم « ديالكتيك » اطلاق مىكردند [ و بعضى به معانى ديگر به كار مىبردند 
  ] ، ولى در جدل هم باز امتناع اجتماع نقيضين پذيرفته شده و مفروض است . بالاخره اصطلاح ديالكتيك نزد همه به چيزى از قبيل منطق گفته مىشده نه اشياء و ابزار خارجى .\r\nاما از زمان هگل به بعد اين كلمه يك مفهوم جديد پيدا كرد كه با تمام مفاهيم گذشته‌اش تفاوت دارد و آن مفهوم جديد اين است كه تناقض را وارد مفهوم ديالكتيك كرد . احتمالا هراكليت هم تناقض را وارد ديالكتيك كرده بود ؛ البته لفظ ديالكتيك را به كار نبرده بود ولى اصل فكر را داشت .\r\nوجه مشترك ديالكتيك هگل با ديالكتيك سقراط اين است كه در اصطلاح سقراط ديالكتيك عبارت بود از آمدن يك فكر - در مقام استدلال - به جنگ فكر ديگر و پيدايش يك فكر جديد در سطح بالاتر ، و هگل آمد اين جنگ را تعميم داد ، نه به صورت يك امر دستورى و اختيارى كه انسان در مقام فكر كردن به كار مىبرد ، بلكه به صورت\r\n\r\n","description":"","footnote":"","page_name":" 833 ","page_number":833},
  {"content":"\r\n\r\nيك ضرورت و به صورت يك اصل عام و كلى در همه هستى كه ما چه بخواهيم و چه نخواهيم اين قانون در عالم جريان دارد و جريان عالم به اين نحو است كه يك شئ ضد خودش را برمىانگيزد و بعد ، از جدال ميان اين شئ و ضد خودش شيئى در مرتبهء كاملتر پيدا مىشود و به اين ترتيب تكامل در عالم تحقق پيدا مىكند ، چه در ذهن انسان و چه در خارج .\r\n[ اكنون به بررسى مفهوم « ديالكتيك » در دورهء جديد براساس كتاب پل فولكيه مىپردازيم 
  ] .\r\n\r\nمفهوم « ديالكتيك »\r\nفولكيه در صفحه 25 [ راجع به مفهوم ديالكتيك در دورهء جديد 
  ] مىگويد : « با مقابلهء منطقى سروكار ندارد و اصل اجتماع ضدين مورد نظر نيست » .\r\nدر اينجا بايد توضيح دهيم اينها به آنچه كه ما « تناقض » مىگوييم « ضديت » مىگويند . ما دو قضيه‌اى را متضاد مىگوييم كه از نظر موضوع و محمول واحد باشند و از نظر كميت هم واحد ، فقط اختلاف در كيف داشته باشند ، مثل موجبهء كليه و سالبهء كليه ؛ اينها را متضادين مىگوييم . ولى متناقضين از نظر ما اين است كه يكى موجبهء كليه باشد و ديگرى سالبهء جزئيه . بعد مىگويد : در منطق قديم هميشه دو قضيه مثل « آتش مىسوزاند » و « آتش نمىسوزاند » را متضادين مىدانند ، اما اگر دو قضيه مثل « آتش مىسوزاند » و « آتش سرد مىكند » باشد ديگر متضاد نيستند ، به تعبير او مىخواهد بگويد متخالفين هستند ، و حال آنكه ما چنين اصطلاحى در قديم نداشتيم كه اينها را متخالفين بگويند ، قدر مسلّم اين است كه اينها را متناقضين مىگويند « 1 » .\r\n\r\n\r\n\r\n\r\n","description":"","footnote":"\r\n( 1 ) . اشكال : متخالفين دو قضيه‌اى است كه اجتماعشان در موضوع واحد محال نيست ، مثل شيرينى و سياهى .\r\nجواب : بله ، متخالفين در اصطلاح ما چنين است ولى با مثال او تطبيق نمىكند .\r\n- متخالف هم دو جور داريم : متخالف در ذات و متخالف در صفات . در اولى با هم اجتماع نمىكنند و در دومى اجتماع مىكنند . اولى مثل انسان و فرس كه در ذات متخالفند ، دومى مثل سواد و حلاوت كه قابل جمع هستند .\r\nجواب : اين « آتش مىسوزاند » و « آتش سرد مىكند » چطور با اين متخالفها جور درمىآيد ؟\r\n- مثل اينكه متخالف در ذات باشد ، چون جمع نمىشوند .\r\nجواب : « آتش مىسوزاند و سرد مىكند » با هم منافات ندارد و اصلا متضاد هم نيستند ، چون معنايش اين است كه\r\n","page_name":" 834 ","page_number":834},
  {"content":"\r\n\r\nبعد در صفحه 26 مىگويد : « و همه چيز از مبارزه به وجود مىآيد . . . » .\r\nاينجا به سه مطلب برخورد كرديم كه هر سه مطلب توجيه صحيح دارد :\r\nيكى اينكه هراكليت فيلسوف تحول است يعنى همه چيز را در حال تغيير مىبيند . خوب ، تحول همه چيز در طبيعت كه در آن بحث نيست .\r\nمطلب ديگر اينكه : هراكليت را فيلسوف تناقض هم مىگويند ، به اعتبار اينكه هرچه كه در تغيير است هم هست و هم نيست . گفتيم به يك اعتبار اين حرف درست است ، و به تعبير فلاسفهء ما در حركت اشتباك وجود و عدم است . ولى گفتيم اين اختلاط هستى و نيستى با تناقضى كه منطق آن را محال مىداند يكى نيست . شئ در حال حركت ، هر جزئش در مرتبهء قبل و مرتبهء بعد نيست ولى چون شئ واحد است مىگوييم هستى و نيستىاش با هم مخلوط شده است ، كه در مقاله « اصل تضاد در فلسفهء اسلامى » توضيح داده شده است . پس اينكه ديالكتيك قائل به تحول و تغيير است ، حرف درستى است ، و همچنين اينكه هستى و نيستى به نوعى با هم مشتبك هستند باز درست است .\r\nمطلب سوم كه پايهء حرف هگل است و در كلمات هراكليت بوده اين است كه : هر چيزى حاصل جمع اضداد است ( كه اصلا از باب تناقض بيرون مىرود و مطلب ديگرى پيش مىآيد ) يعنى هر چيزى را كه ما در نظر بگيريم محصول هماهنگى اشياء متضاد است ، درست به همان اصطلاحى كه ما در « ضد » داريم ؛ و اين حرف از باب تناقض ما فاصله زيادى مىگيرد و هيچ ربطى به مسألهء امتناع اجتماع نقيضين ندارد . مثلًا به قول فولكيه يك آهنگ زيبا حاصل جمع مجموع آهنگهاى متضاد است .\r\nاينكه اشياء ( اشياء وجودى ) با هم تضاد دارند و از تضاد اينهاست كه يك واحد كاملتر به وجود مىآيد ، مسألهء ديگرى است و ربطى به باب تناقض و جمع ضدين ندارد و حرف درستى هم هست .\r\n\r\n\r\n\r\n\r\n","description":"","footnote":"\r\nدو اثر دارد . بله ، اگر بگوييم « آتش گرم است و آتش سرد است » اين مىشود اجتماع ضدين ، اما اينكه آتش دو اثر مختلف داشته باشد ، اولًا و بالذات محال نيست كه يك شئ دو اثر داشته باشد كه اثرها متضاد باشند ، البته نه اينكه در شئ واحد و در آن واحد دو اثر متضاد داشته باشد .\r\n- خوب ، اگر دو مورد باشد ، « مىسوزاند » و « نمىسوزاند » هم با هم متضاد نيستند .\r\nجواب : « مىسوزاند » و « نمىسوزاند » به طور مطلق كه گفته شود متضاد است ، اما « سرد مىكند » و « مىسوزاند » به طور مطلق هم اگر گفته شود ظهور در دو مورد دارد ، لذا با هم متضاد نيستند .\r\n","page_name":" 835 ","page_number":835},
  {"content":"\r\n\r\nما يك بحث داريم كه بحث تناقض است كه يك نوع از انواع تقابل مىباشد و معنايش وجود هر شئ و رفع آن است و با حفظ وحدات جمع آنها از محالات اوليه است و هگل هم در واقع منكر اين محاليت يعنى منكر محال بودن تناقض به معناى منطقى نيست .\r\nبحث ديگر مسألهء تضاد است كه در باب تقابل مطرح مىشود و آن اين است كه : دو امر وجودى كه ميان آنها نهايت خلاف هست ، مثلًا دو عرض كه در جنس قريب با هم شريكند و در فصل قريب با هم اختلاف دارند محال است اين دو امر - مثل سفيدى و سياهى به عقيدهء قدما - با هم در محل واحد جمع شوند ، چون محل يك شئ مشخّص آن شئ است و در آن واحد اين محل نمىتواند دو شخص را بپذيرد ؛ يعنى نمىتواند يك فرد داراى دو ماهيت مختلف باشد . پس امر دائر است ميان اينكه اين [ شئ 
  ] متعدد باشد ( كه نمىتواند ، چون فرض اين است كه يك رنگ بيشتر قبول نمىكند ) [ و اينكه داراى دو ماهيت باشد ، كه چون متعدد نيست 
  ] نمىتواند داراى دو ماهيت باشد ، يا اين ماهيت [ است 
  ] يا آن ماهيت . ولى اگر اين دو عرض در جنس قريب با هم مشترك نبودند كه محل بتواند در آن واحد هر دوى اينها را بپذيرد يعنى ميانشان نهايت خلاف نيست ، در اينجا جمع ميان آن دو محال نيست ، مثل حلاوت و سواد ؛ چون شئ از آن حيث كه رنگ را مىپذيرد ، غير آن شئ است از آن حيث كه طعم را مىپذيرد . آنوقت اين متضادين كه در باب تقابل مىگويند ، شرطش اين است كه در محل واحد بايد در نظر بگيريم و اگر محل واحد نباشد اساساً از اين باب خارج است و اجتماع در محل مقصود نيست ؛ و محل واحد هم بايد به صورت محلّ و حالّ باشد به معناى واقعى و لهذا يك بحث ديگر هم در باب صورت و ماده كه آنجا هم حالّ و محلّ هست طرح شده كه آيا آنجا تضاد را اصطلاح مىكنند يا نمىكنند ؟ يعنى اگر يك ماده باشد و بخواهد دو صورت متخالف - مثل دو صورت جوهرى هم عرض - را بپذيرد مىدانيم كه چنين چيزى محال است ، حال اين سؤال مطرح است و در درسهاى اسفار هم گفته‌ايم كه شيخ و ديگران گفته‌اند كه آيا در باب جواهر هم ما مىتوانيم تضاد را به كار ببريم يا نه ؟ گفته‌اند مانعى ندارد ؛ در جواهر نسبت به مادهء واحد چون محال است در آن واحد دو صورتى را كه در عرض يكديگر هستند بپذيرد ، مىگوييم اين صور با هم متضادند . بله ، صور طولى مانعى ندارد ، مثل اينكه يك شئ صورت جمادى بگيرد و با حفظ صورت جمادى صورت نباتى بگيرد ، اما دو صورت جمادى هم عرض مثل اينكه يك شئ در آن\r\n\r\n","description":"","footnote":"","page_name":" 836 ","page_number":836},
  {"content":"\r\n\r\nواحد هم طلا باشد و هم نقره ، اين محال است . اين اصطلاح تضادى است كه در باب تقابل هست .\r\nيك تضاد ديگر هست كه تنها در لفظ با اين تضاد شريك است و در معنى نهايت اختلاف را با هم دارند و هيچ فيلسوفى قائل به امتناع آن نيست ، بلكه همه حكم به ضرورت وجود آن كرده‌اند . آن تضاد به معناى اين است كه دو شئ اثرهاى مختلف دارند ، مثل آب و آتش . آب و آتش دو شئ متضاد هستند ، يعنى اگر به يكديگر برسند اثر يكديگر را خنثى مىكنند . به اين معنى ، تضاد يكى از اركان عالم است ، كه گفتيم اين همان بحثى است كه ما در باب شرور داريم ؛ چون شرور از اعدام پيدا مىشود و اغلب اين اعدام ناشى از تضادهاست ، مثل تضادى كه سيل با باغ و تگرگ با ميوهء سر درخت دارد . به اين معنى ، تضاد يكى از اركان نظام عالم است ؛ يعنى اگر تضاد در عالم نمىبود حركتى و تكاملى نبود . به اين معنى است كه گفته‌اند : « لو لا التضاد ما صحّ دوام الفيض عن المبدأ الجواد » .\r\nدر باب تركيبها ، در اصل همهء اين تنوعها و تركيبها برمىگردد به يك عناصر محدودى ، صدتا يا بيشتر يا كمتر ، بالاخره محدود است ، ولى عالم تنوع و تحول مىپذيرد . حالا تنوع را در نظر بگيريد ، انواع غير محصور در عالم هست ، رقمهايى در باب انواع گياهها ذكر مىكنند كه انسان گيج مىشود ، و همچنين در مورد حيوانها . اين تنوعها - كه واقعاً هم تنوع است - از كجا پيدا شده ؟ مىگويند : منشأ تنوع تضاد است ، يعنى اگر عناصر اولى با هم تضاد نمىداشتند و مشابه يكديگر بودند در يكديگر اثر نمىكردند ، ولى يك عنصر به دليل اينكه با عنصر ديگر تضاد دارد ، وقتى اينها با يكديگر جمع مىشوند هريك اثر خودش را به ديگرى مىدهد .\r\nاشكال : حاصل ضرب عناصر در يكديگر خيلى زياد مىشود ؛ يعنى احتياجى به اثر گذاشتن در يكديگر نيست ، همين كه عناصر مثلًا صدگانه در وضعهاى مختلف با هم تركيب شوند ميليونها نوع به وجود مىآيد .\r\nجواب : با كنار هم گذاشتن عناصر در تركيبهاى جديد كه تنوع جديد پيدا نمىشود كه آثار جديد داشته باشد ، همان عناصر هستند . بحث در اين است كه حقيقتا از يكديگر متأثر مىشوند و در اثر اين تأثير و تأثر يك مزاج جديد و يك كيفيت جديد به وجود مىآيد ، كه اين كيفيت جديد خاصيت متوسطى دارد از اين دو عنصر . اسم اين\r\n\r\n","description":"","footnote":"","page_name":" 837 ","page_number":837},
  {"content":"\r\n\r\nكيفيت را « مزاج » مىگذارند . در اثر پيدا شدن مزاج ، كيفيت استعدادى و استعداد جديد در محل پيدا مىشود براى افاضهء صورت جديد كه با صورت جديد نوع جديد به وجود مىآيد . دو عنصر ديگر با هم به صورت ديگر تركيب مىشوند و در آنجا باز مزاج جديد و بعد كيفيت و استعداد جديد [ حاصل مىشود 
  ] . بعد اين دو مركب باز با هم تركيب مىشوند و يك مركب جديد در سطح بالاتر به وجود مىآيد ، و همچنين . . . و چنانچه همهء عناصر به صورت يك عنصر بود ، عالم به همان يكنواختى باقى مىبود . بله ، ممكن بود تأليفهاى مختلفى به وجود بيايد ولى تركيبهاى جديد وجود نمىداشت ، يعنى نوع جديد به وجود نمىآمد ، شكل جديد پيدا مىشد .\r\nپس اين تضاد ، يك اصل خيلى درستى هم هست و هيچ ربطى هم به اصل امتناع نقيضين يا ضدين به آن معنى كه در منطق مىگويند ندارد ، و اين تضادى كه در باب عناصر مىگويند ، يعنى تزاحم نه جمع بين ضدين به آن معنى . خلاصه اينكه اين حرف درست است ، هرچند كه فولكيه به تركيبهايى مثال زده كه تركيب واقعى نيست و تركيب اعتبارى است ، مثل آهنگهاى موسيقى كه در واقع تركيب به وجود نمىآيد ولى حس انسان چون نمىتواند آنها را از يكديگر تفكيك كند ، تصور مىكند شئ جديد به وجود آمده است . اساساً كلمهء « اجتماع ضدين » كه از اول اصطلاح شده است ، كلمهء نارسايى بوده ، در واقع مقصود اتصاف شئ واحد به دو ضد در آن واحد است . وقتى « اجتماع » گفته مىشود ، تصور مىشود كه مقصود كنار هم قرار گرفتن است .\r\nبعد در صفحهء 28 مىگويد :\r\n« . . . و وقتى بخواهيم با زبان الكن خود چيزى دربارهء وجود بگوييم ناچار عبارات متناقض را به روى هم انباشته مىسازيم . »\r\nاين حرفها خيلى حرفهاى بىسروتهى است . مىخواهد بگويد در مكتب افلاطونيان جديد كه نوعى عرفان و وحدت وجود است [ تناقض وجود دارد 
  ] . افلوطين كه فولكيه ميگويد ، همان مؤلف اثولوجيا است كه در دست است و كتاب بسيار عميق و خوبى است كه در نيمه اول قرن سوم توسط عبد المسيح حمصى ترجمه شده است ، اين افلوطين يك مكتب عرفانى داشته و در كتاب خودش هم از مكاشفات و خلسه‌هايش صحبت مىكند . ملا صدرا و امثال او كه اينهمه براى ارسطو عظمت قائل هستند بيشتر براى همين كتاب است كه تصور مىكردند تأليف اوست ، و از سوى ديگر\r\n\r\n","description":"","footnote":"","page_name":" 838 ","page_number":838},
  {"content":"\r\n\r\nكتاب مابعد الطبيعه ارسطو را مىديدند كه يك مكتب مشّائى پروپاقرصى است ، لذا او را داراى هر دو جنبهء مشّاء و اشراق مىپنداشتند و از اين رو در نظرشان عظمت داشت .\r\nافلوطين و پيروان او وحدت وجودى بودند . البته « وحدت وجود » آنها با وحدت وجودى كه الآن ما داريم فرق مىكند ، امثال فروغى مىگويند وحدت وجود و تشكيك وجودى كه الآن در ميان مسلمين هست از همين افلوطين گرفته شده . مرحوم آخوند هم در اسفار در باب « بسيط الحقيقة كل الاشياء » يك قسمتهاى زيادى از همين اثولوجيا نقل مىكند و آن را تأييد نظر خودش به شمار مىآورد . ولى انسان وقتى خوب دقت مىكند مىبيند وحدت وجود او با وحدت وجود ما كه مبتنى بر اصالة الوجود است فرق مىكند . او معتقد است كه خداوند ما فوق وجود و عدم است در صورتى كه وحدت وجود ما اين است كه حقيقت وجود اوست ، چون وحدت وجود مبتنى بر اصالت وجود است و عرفان اسلامى بر اين پايه است كه وجود حقيقى اوست و غير خداوند هرچه هست ظلّ و نمود است .\r\nمسألهء جمع ميان وحدت و كثرت يكى از مسائل مهم عرفان است ، چون از يك طرف ، عرفان براساس وحدت مطلق است و از طرف ديگر كثرتى در عالم مشاهده مىشود ، آنوقت جمع ميان ايندو كه چطور هم وحدت است و هم كثرت ( وحدت در كثرت و كثرت در وحدت ) [ مسألهء مهمى است 
  ] . اين مسأله براى افلوطين هم مطرح بوده ، و اين خودش نوعى تناقض است ( واحد فى عين انّه كثير و كثير فى عين انّه واحد ) ، بنابراين ، يكى از نقطه‌هاى تناقض در افكار اينها [ وحدت وجود 
  ] بوده است ، و در ادامه مطالب مىگويد « . . . و وجود آن با هيچ وجودى قابل مقايسه نيست » . اين عين حرف اشاعره است . آنها هم مىگويند صفاتى كه به خداوند نسبت مىدهيم هيچيك از آنها معنى و مفهومى كه ما مىفهميم ندارد . مثلًا « عليم » را كه دربارهء خداوند مىگوييم ، چه مىدانيم كه معنايش چيست ؟ و اگر « عليم » را دانا معنى كنيم چون ما هم به طور محدود دانا هستيم تشبيه لازم مىآيد و شباهتى ميان مخلوق و خالق پيدا مىشود ، و همچنين ساير صفات . از اين‌رو فلاسفهء ما به آنها « معطّله » مىگفتند چون اين الفاظ را بدون هيچ‌گونه معنى در مورد خدا به كار مىبردند . مسألهء توقيفيّت را هم بعضيها مبتنى بر اين فكر دانسته‌اند ولى ممكن است توقيفيت ريشهء درستى داشته باشد .\r\nو سرانجام مىگويد : « . . . اين علم عبارت است از جهل عالمانه » . اساساً\r\n\r\n","description":"","footnote":"","page_name":" 839 ","page_number":839},
  {"content":"\r\n\r\nمحدثين اهل سنت در صدر اول مثل مالك بن انس و احمد بن حنبل هم همين‌جور فكر مىكردند ؛ به شدت طرفدار چنين فكرى بودند ، كه ابن تيميّه هم بعد آمد و مكتب آنها را احياء كرد . آنها طرز تفكرشان همين‌طور بود كه اصلا نبايد در اين موضوع فكر كرد ، بحث كرد ، نمىشود چيزى فهميد ( الكيفية مجهولة و السؤال بدعة ) در صورتى كه در اخبار شيعه آنقدر حديث دربارهء  « الرَّحْمنُ عَلَى الْعَرْشِ اسْتَوى »  و نظاير آن مىيابيد و اساس روايات شيعه بر اين است كه خداوند را مىشود شناخت . شيعه در دو مسألهء تنزيه و تشبيه [ راه ميانه را پيش گرفتند 
  ] . آنها همواره به تنزيه تمسك مىكردند كه خداوند برتر است از اينكه ما او را بشناسيم و . . . و هيچ امر مثبتى در كار نبوده ، تشبيهىها هم در طرف تفريط قرار گرفته بودند و حتى جسميت هم براى خدا قائل بودند . اين راه ميانه كه راه شيعه است ، يك راه بسيار عميق ، دقيق و فوق‌العاده عجيبى است .\r\nاينها اگر براى جمع ميان نقيضين به حرف فلاسفه دربارهء « ماهيت » - كه مىگويند « ليست الّاهى ، لاموجودة و لامعدومة ، لاواحدة و لاكثيرة ، لابالقوة و لابالفعل » و همهء اينها را از مرتبهء ذات ماهيت سلب مىكنند - تمسك مىكردند خيلى مناسبتر و بهتر بود .\r\n* [ اكنون مىپردازيم به بررسى اصول ديالكتيك . 
  ]\r\n\r\n","description":"","footnote":"","page_name":" 840 ","page_number":840},
  {"content":"\r\n\r\n\r\nالف . اصل تضاد\r\nبحث دربارهء چهار اصل معروف ديالكتيك است . ما از اصل تضاد شروع مىكنيم . خود آنها يك ترتيب خاصى براى اين اصول قائل نيستند و بطور مختلف آنها را ذكر مىكنند و در نحوهء بيان هم وحدت نظر ندارند ؛ مثلًا استالين طورى بيان مىكند و ژرژ پوليتسر طور ديگر و ارانى به نحو ديگر ؛ بعضى تكامل را اصل مستقل مىدانند و بعضى جزء اصل حركت و بعضى نيز در ذيل اصل تضاد از آن ياد مىكنند . خلاصه بيان يكنواختى در مطالب خودشان ندارند و اينجور نيست كه ترتيب اين اصول مشخص باشد و هر وقت گفته شود اصل اول يا اصل دوم ، معلوم باشد كه مقصود كدام اصل است و به همين دليل هم در كلمات خود اينها مقدم و مؤخر ذكر شده است ، هرچند كه اصل تأثير متقابل را معمولًا مقدم بر اصول ديگر ذكر مىكنند ، ولى شايد لازم باشد كه اصل تضاد را مقدم بر آنها ذكر كنند چون گاهى از اصل تأثير متقابل به نام اصل همبستگى تضادها تعبير مىكنند ، پس خود تضادها بايد شناخته شوند تا در مرحلهء بعد ، از همبستگى آنها بحث شود . در مورد اصل حركت هم ، چون اين آقايان حركت را ناشى از تضاد مىدانند ، مىشود گفت كه قاعدتا بايد مؤخر از اصل تضاد باشد .\r\nاصل چهارمشان هم كه اصل جهش و انقلاب و تبديل كميت به كيفيت است ، قاعدتا بايد بعد از اصل حركت ذكر شود چون اينها مدعى هستند كه شئ ، در حال\r\n\r\n","description":"","footnote":"","page_name":" 841 ","page_number":841},
  {"content":"\r\n\r\nحركت كمّى به مرحله‌اى مىرسد كه اختلاف مراتب حركت با يكديگر اختلاف ماهوى مىشود ، و به تعبير اينها اختلاف كمّى به اختلاف كيفى منتهى مىشود . پس بين تضاد و حركت و جهش مىتوان ترتيبى قائل شد ولى آن اصل چهارم كه اصل تأثير متقابل باشد بر تضاد مؤخر است اما نسبت به اصل حركت و اصل جهش ترتيب معينى ندارد . در هر صورت ما از اصل تضاد شروع مىكنيم و قبل از بررسى تضاد از نظر آنها ، تضاد را براساس فلسفهء خودمان طرح و بحث مىكنيم و بعد از روشن شدن تضاد از نظر خودمان ، به تضاد از ديد آنها مىپردازيم .\r\n\r\nتقابل\r\nهم در فلسفه و هم در منطق ما بحثى به عنوان « تقابل » مطرح مىشود . در فلسفه در باب « وحدت و كثرت » از باب اينكه وحدت و كثرت را از عوارض « موجود بما هو موجود » مىدانند ( و لذا مسأله وحدت و كثرت از مسائل فلسفهء اولى به شمار مىرود ) اين بحث را مطرح مىكنند . در آنجا مىگويند : از عوارض وحدت هوهويّت است كه نوعى اتحاد است . بعد مىگويند : هر هوهويّتى ، هم مشروط به كثرت است ، هم مشروط به وحدت ، و در مثل « الانسان انسان » كه طرفين نسبت يكى هستند ، اين بحث مطرح مىشود كه آيا در اينجا هوهويت و قضيه است ، يا اينكه صورت قضيه است و به معناى عدم صحت سلب شئ از نفس است ؟ به هر حال هوهويت از عوارض وحدت است و برعكس ، غيريت از عوارض كثرت است ؛ لازمهء كثرت ، مغايرت احد المتكثرين با ديگرى است .\r\nدر ميان غيريتها يك نوع غيريت است كه « تقابل » ناميده مىشود ؛ يعنى متغايرين بر دو نوعند ، گاهى امكان اجتماع در وجود دارند و گاهى ندارند . نوع دوم متقابلين هستند . بعد بحث متقابلين و تعريف آن مطرح مىشود كه آيا متقابلين را بايد تعريف بكنيم يا تقابل را ، و خود تقابل چه مفهومى است ، و آيا مصداق خودش است ؟ و امثال اين بحثها كه در آنجا مطرح است .\r\n\r\n","description":"","footnote":"","page_name":" 842 ","page_number":842},
  {"content":"\r\n\r\n\r\nاقسام تقابل\r\nبعد بحث اقسام تقابل مطرح مىشود ، كه در اينجا هم در مورد نحوهء تقسيم كردن و نظاير آن ، بحثها و اشكالاتى هست كه به مسأله ما ارتباطى ندارد و متعرض آن نمىشويم . اجمالا تقابل را به چهار قسم تقسيم مىكنند ، مىگويند :\r\nمتقابلين يا اينكه يكى از آن دو عدم ديگرى است ، يا اينكه عدم ديگرى نيست . اگر يكى از آن دو عدم ديگرى باشد باز بر دو قسم است : يك وقت هست كه در آنجا اعتبار شأنيت مىشود ، يعنى عدم ديگرى است و در اين عدم اعتبار شأنيت وجود شده است ، و يك وقت هست كه اعتبار شأنيت نشده است . آنكه اعتبار شأنيت وجود در آن شده است « عدم و ملكه » است ، و آنكه اعتبار شأنيت وجود در آن نشده است « ايجاب و سلب » است . اما اگر يكى از آن دو عدم ديگرى نباشد ، يا آن دو به نحوى هستند كه در تعقل ملازم يكديگرند ، يا نه ، ملازم نيستند . اگر تعقل هر يك ملازم با ديگرى باشد متضايفين هستند و اگر ملازم نباشد متضادين مىباشند . روشن است كه اين تقسيم ، حصر عقلى نيست ، استقراء است ، يعنى در ميان اشياء متقابل ، به حسب استقراء ما به اين چهار قسم برخورد كرديم .\r\nگاهى تقابل را به نحو ديگرى تقسيم مىكنند كه البته از نظر فنى ممكن است اشكال بيشترى به آن وارد باشد . مىگويند :\r\nمتقابلين يا هر دو وجودى هستند و يا يكى وجودى و ديگرى عدمى است . اگر هر دو وجودى باشند ، يا تعقل هر يك ملازم است با تعقل ديگرى يا ملازم نيست . اگر ملازم باشد متضايفين هستند و الّا متضادين مىباشند ؛ و اگر يكى وجودى باشد و ديگرى عدمى ، يا اعتبار شأنيت شده است يا نشده ، اگر اعتبار شأنيت شده باشد تقابل « عدم و ملكه » است و الّا تقابل « ايجاب و سلب » است .\r\nپس اصطلاح « متضادين » اينجا پيدا مىشود ؛ از باب وحدت و كثرت شروع مىشود ، از آنجا مىرسيم به غيريت و از غيريت به تقابل و از تقابل به متضادين .\r\nيك بحث ديگرى هست راجع به اينكه خود وحدت و كثرت چه تقابلى بينشان هست ؟ مرحوم آخوند در اسفار به اين نتيجه مىرسد كه تقابل بين ايندو نوع پنجمى از تقابل است ، و اين دليل بر اين است كه حصر تقابل در آن چهار قسم حصر عقلى\r\n\r\n","description":"","footnote":"","page_name":" 843 ","page_number":843},
  {"content":"\r\n\r\nنيست ، حصر استقرائى است .\r\n\r\nبحث تقابل از مسائل منطق است يا فلسفه ؟\r\nبحث ديگرى هم هست راجع به اينكه مسأله تقابل از مسائل منطق است يا فلسفه ( چون در هر دو علم بحث مىشود ) و يا اينكه از نظرى منطقى است و از نظرى فلسفى ؟ قدماى منطقيين بحث تقابل را به طور كامل در منطق مطرح مىكردند . اما متأخرين از منطقيين ، از چهار قسم تقابل ، تنها تناقض را طرح مىكنند . در فلسفه همهء انواع تقابل مطرح مىشود و گاهى بحث تناقض را مستقلا طرح مىكنند ، مثل شيخ در الهيات شفا . مرحوم آخوند هم ( ظاهراً در بحث اتحاد عاقل و معقول ) تناقض را مستقلًا بحث كرده است .\r\nاينكه ما مسأله تقابل را از مسائل فلسفه بدانيم ، به همان جهت است كه ذكر شد ، يعنى از باب اين است كه موضوع فلسفه « موجود بماهو موجود » است و وحدت و كثرت هم از عوارض موجود بماهو موجود است . تعينات مادامى كه به تعين خاص منتهى نشود و موجود را از شكل موجود بماهو موجود خارج نكند ، هرچند هزار تقسيم هم براى موجود بشود ، بازهم بحث دربارهء آن از مسائل فلسفهء اولى است . بنابراين احكام تقابل و احكام تناقض و تضاد از مسائل فلسفهء اولى است .\r\nو اما اينكه مسألهء تقابل را از مسائل منطق بدانيم ، به اعتبار اين است كه در منطق بحث از معرّف و حجت است ، يا به تعبيرى كه شيخ و ديگران دارند ، موضوع منطق معقولات ثانيه است ، معقولات ثانيه منطقى كه ظرف عروض و ظرف اتصاف آنها هر دو ذهن است ، مثل كليت و جزئيت و امثال اينها از قبيل معرف بودن ، قياس بودن ، كه همگى مربوط به عالم ذهن و به يك تعبير مربوط به شناخت است .\r\nولى به اين اعتبار ، مسألهء تقابل و مسألهء تناقض از مسائل منطق نيست ، چون تقابل و نيز تناقض از معقولات ثانيهء فلسفى است كه ظرف عروضش ذهن است و ظرف اتصافش خارج ، يعنى اشياء در خارج به نحوى اتصاف به اين خصوصيات ( تضاد و تناقض و . . . ) پيدا مىكنند ، نه اينكه در ذهن اشياء متصف به امتناع اجتماع باشند ، بلكه ذهن حكم مىكند به امتناع اجتماع در خارج ، كه تصور اين مسأله يك تصور بسيار مشكل و معضلى است و بحث قضاياى بتّيه و غير بتّيه را در منطق پيش\r\n\r\n","description":"","footnote":"","page_name":" 844 ","page_number":844},
  {"content":"\r\n\r\nآورده است كه چطور مىشود ظرف عروض ذهن باشد و ظرف اتصاف خارج ، و اساساً اين تعبير قلمبه سلمبه كه گفته مىشود « ظرف عروض ذهن است و ظرف اتصاف خارج » يعنى چه ؟ اين تفكيك ميان عروض و اتصاف چه معنى مىدهد ؟ اين مطلبى است كه در جاى خود بايد بحث شود .\r\nبنابراين بحث تناقض نمىتواند از بحثهاى منطقى باشد و اگر در منطق ذكر مىشود از باب مبادى و مقدمات مسائل منطق است نه خود مسائل ؛ گذشته از اينكه اصل تناقض يك اصل بديهى است و لذا از مسائل هيچ علمى نيست ، چون مسائل هر علم بايد نظرى باشند و بديهيات از مسائل هيچ علمى نيستند .\r\nالبته احكامى در باب تناقض هست كه بديهى نيستند مثل شرايطى كه براى تناقض ذكر مىشود يا تعيين نقيض قضاياى گوناگون .\r\nپس در فلسفه در باب وحدت و كثرت ، مىرسيم به بحثى به نام تضاد . اكنون ببينيم تعريف تضاد چيست .\r\n\r\nتعريف تضاد\r\nدر تعريف متضادين گفته‌اند : « امران وجوديان مشتركان فى جنس قريب ، بينهما غاية الخلاف ، يتعاقبان على موضوع واحد ، اى لا يمكن اجتماعهما فى محل واحد فى زمان واحد » . اينكه گفته‌اند « امران وجوديان مشتركان فى جنس قريب » در واقع خواسته‌اند ريشهء تضاد را به دست بدهند . مسأله محل واحد ، هم در تضاد و هم در ساير انواع تقابل معتبر است ، چون بدون اين قيد تقابل معنى ندارد ، زيرا تقابل [ ميان 
  ] دو چيزى است كه در محل واحد يكديگر را طرد مىكنند « 1 » .\r\n\r\n\r\n\r\n\r\n","description":"","footnote":"\r\n( 1 ) . در اين زمينه آقاى طباطبائى يك حاشيهء مفصلى در باب تقابل از اسفار دارند در مورد اينكه چرا ضرورت دارد كه ما موضوع واحد اعتبار بكنيم ؟ و قهراً اين بحث هم پيش مىآيد كه آيا تناقض در مفردات معنى ندارد ، صرفا در قضايا مىآيد و در مفردات تنها تسميه در لفظ است ؟ ايشان مىگويند كه تناقض در مفردات معنى ندارد و اگر گفته مىشود كه مثلًا انسان و لا انسان متناقضين هستند به اعتبار اين است كه شئ واحد محال است متصف به انسان و لا انسان بشود . پس تا مرحلهء تصديق پيش نيايد هيچكدام از تقابلها معنى ندارد . ايشان يك حاشيهء مختصرى هم در آنجا دارند كه به حسب ظاهر درست نيست و محتملا ناشى از غلط نسخهء اسفار ايشان است . مرحوم آخوند كه تقابل را از اقسام تغاير مىداند ، يك قيدى مىكند و مىگويد : شرطش اين است كه متقابلين دو نوعى باشند كه نه\r\n","page_name":" 845 ","page_number":845},
  {"content":"\r\n\r\nپس اينكه موضوع بايد واحد باشد لازمهء تقابل است ، چون تقابل تطارد است ، دو شئ كه يكديگر را تطارد مىكنند در خلأ تطارد نمىكنند ، در محل و موضوع واحد كه شئ ثالثى نسبت به آن دو است تطارد مىكنند . اين است كه هم در باب تضاد و هم در باب تناقض نياز به موضوع واحد داريم . پس راجع به كلمهء « فى محلّ واحد » كه در تعريف آمده بحثى نيست .\r\nبعد مىگويند : « مشتركان فى جنس قريب » يعنى دو امرى كه متخالف در نوع هستند و متوافق در جنس قريب . قهراً اختلاف بين ايندو در فصل است . وقتى كه چنين باشد ، ريشهء تقابل ايندو به دست مىآيد زيرا شئ واحد نمىتواند در آن واحد داراى دو فصل مختلف باشد ، چون لازم مىآيد كه دو ذات مختلف داشته باشد ، مثلًا جسم نمىتواند در آن واحد دو رنگى داشته باشد كه در جنس قريب با هم شريكند و در فصل قريب مختلف ، چون رنگ نمىتواند در آن واحد هم اين فصل را داشته باشد و هم آن فصل را و در نتيجه داراى دو ذات باشد . پس اين فصلها هستند كه يكديگر را طرد مىكنند ، و از همينجاست كه شيخ و ديگران گفته‌اند تضاد اختصاص به باب اعراض ندارد كه محل مستغنى فرض بكنيم ، بلكه در جواهر هم مىآيد و همين‌قدر كه محل به معناى عام داشته باشيم كافى است ؛ يك ماده هم در آن واحد نمىتواند دو صورت هم عرض را بگيرد ، مثلًا يك نطفه نمىتواند صورت دو حيوان مختلف را بگيرد ، مگر صورت طولى باشد كه يكى از دو صورت ، صورت ديگر را دارد مع زيادة . بنابراين عناصر با هم متضادند به همين معنى كه اينجا مىگوييم . مثلًا مادهء واحده محال است در آن واحد ، هم آب باشد و هم آتش ، چون اين دو صورت به منزلهء فصل هستند و شئ نمىتواند در آن واحد داراى دو فصل باشد .\r\nتا اينجا ما نوعى از تضاد را شناختيم كه از اقسام تقابل است ، يعنى دو امر وجودى كه امكان اجتماع در محل واحد ندارند ، و به تعبير فارسى ، متضادين دو امر ناسازگارى هستند كه ناسازگاريشان در اصل وجود داشتن در يك محل و در يك زمان است ، يعنى محال است هم اين وجود داشته باشد و هم آن ، يعنى وجود هر يك ملازم\r\n\r\n\r\n\r\n\r\n","description":"","footnote":"\r\nدر جنس اعلى با يكديگر شريكند . آقاى طباطبائى به اين حرف نقضى مىكنند كه با تعبير « لا فى الجنس الاعلى » كه مرحوم آخوند مىكنند جور درنمىآيد و محتملا نسخهء ايشان « لا » نداشته و « فى الجنس الا على » بوده است . ( رجوع شود به اسفار ، ج 2 / ص 101 ) .\r\n","page_name":" 846 ","page_number":846},
  {"content":"\r\n\r\nاست با عدم ديگرى . تضاد و ناسازگارى در اينجا به اين معنى است .\r\nحالا آيا تضاد به اين معنى ، قانونى است در طبيعت - مثل ساير قوانين طبيعى - كه بايد آن را شناخت ؟ آيا مثل قانون جاذبه و انبساط اشياء در حرارت و قانون حركت و نظاير اينهاست كه مصاديقشان در طبيعت وجود دارد ؟ آيا چيزى به نام تضاد در خارج وجود دارد مانند ساير قوانين طبيعى ؟ نه ؛ تضاد كه در خارج وجود ندارد ، و اصل كلام در اين است كه اگر يكى از ضدين وجود داشته باشد ضد ديگر وجود نخواهد داشت . پس به آن صورت كه قوانين طبيعى و قوانين مربوط به معقولات اوليه در طبيعت وجود دارند ، تضاد وجود ندارد ، و اصل بحث هم همين است كه چنين چيزى وجود ندارد ، همان‌طور كه تناقض هم در خارج وجود ندارد .\r\nقانون تضاد و قانون تناقض ، قانون شناخت هستند نه قانونى كه مصداقش در طبيعت وجود داشته باشد . البته متضادين و احدالنقيضين در خارج وجود دارند ولى خود تضاد و تناقض كه به معناى امتناع اجتماع ضدين و نقيضين است نمىتواند در خارج وجود داشته باشد .\r\n\r\nتضادها و شرور\r\nمعناى ديگر تضاد ، معنايى است كه در فلسفهء ما در باب « شرور » ذكر مىشود ، و لفظ تضاد مشترك است بين اين دو معنى به نحو اشتراك لفظى .\r\nدر آنجا كه تحليل دقيقى از خير و شر مىشود ، مىگويند : خيرات تماما به وجود برمىگردد و شرور به اعدام ، و آنچه را كه ما شر مىدانيم يا ماهيت عدمى دارد مثل جهل ، عمى ، يا اگر ماهيت وجودى دارد از آن جهت شر است كه منشأ يك عدم است ، و بما هوهو شر نيست ، بما هو منشأ للعدم شر است ، مثل ميكروبها ، گزنده‌ها ، كه بما هو حيوان ، عقرب يا حية « 1 » شر نيست ، لذا اگر عقرب نگزد يا بگزد ولى منشأ عدم نشود و حياتى را قطع نكند شر نيست .\r\nبعد مىگويند : منشأ شرّيتها تضادهايى است كه ميان اشياء است ، يعنى [ عالم طبيعت 
  ] عالم تضاد و تزاحم است . عالم طبيعت در يك تصور ابتدائى دو فرض دارد :\r\n\r\n\r\n\r\n\r\n","description":"","footnote":"\r\n( 1 ) . [ به معنى مار . 
  ]\r\n","page_name":" 847 ","page_number":847},
  {"content":"\r\n\r\nيكى اينكه اشياء همه وجود داشته باشند بدون اينكه بين آنها كوچكترين برخورد و تزاحمى وجود داشته باشد ، بدون اينكه [ مثلًا آتش 
  ] با چيز ديگر مثلًا آب برخورد و تصادمى داشته باشد و آن را از وضع خودش دگرگون كند يا معدوم سازد . اين يك فرض است كه معمولًا در تصورات عاميانه يك وضع ايده‌آل به شمار مىرود ، « كسى را با كسى كارى نباشد » و هيچ چيز در هيچ چيزى اثر منفى نداشته باشد .\r\nفرض دوم و تصور صحيح اين است كه : اشياء در يكديگر دوگونه اثر مىكنند ، گاهى مثبت و گاهى منفى ؛ باران در زراعت اثر مثبت مىگذارد و تگرك اثر منفى .\r\nبعد يك مسأله ديگرى مطرح مىشود كه آيا اثر مثبت مىتواند بدون اثر منفى وجود داشته باشد ، و آيا اثرهاى منفى صددرصد منفى هستند يا جنبهء مثبت هم در آنها هست ؟ در بحث تكامل ، نظر هگل و ديگران را در اين مورد نقل كرديم كه براى مرگها و نيستيها نقش خلّاق و اثر مثبت قائل هستند و در اين جهت نظرشان با نظر حكماى اسلامى موافق است .\r\nو بالاخره در باب شرور ، به اينجا مىرسند كه لازمهء عالم طبيعت تزاحم است ، و كاسه كوزه‌ها سر مادهء اولى شكسته مىشود كه مىگويند منبع شرور است ، و از طرف ديگر سر تضادها شكسته مىشود كه مىگويند عالم طبيعت عالم تزاحم است و اشياء اثر يكديگر را خنثى مىكنند ، و اسم اين تزاحم و تعارض را « تضاد » مىگذارند ، مثلًا مىگويند آب و آتش تضاد دارند ، عناصر با يكديگر متضادند .\r\nحال آيا اين تضاد به همان معنايى است كه در باب تقابل مىگويند ؟ يعنى ناسازگار در اصل وجود ، يا نه ، تضاد در اينجا ناسازگارى دو امر موجود و مجتمع است ، يعنى جنگ دو موجود ؟ مسلّما فرض دوم صحيح است و اين دو معنى تنها در اسم با هم مشتركند . در آنجا سخن از امتناع اجتماع دو شئ در وجود بود ، و در اينجا مسأله امتناع نيست ، سخن از ناسازگارى دو شئ موجود است .\r\nفرق اين دو نوع تضاد ، مثل فرقى است كه در « اصول » بين تزاحم و تعارض مىگذارند . در تعارض ، صدق هر يك از دو دليل ملازم با كذب ديگرى است ، ولى در متزاحمين تكاذب در كار نيست و مسأله مسألهء تزاحم ملاكهاست . بدون شك در هر دو ناسازگارى وجود دارد ولى در يكى ناسازگارى در صدق و كذب است و در ديگرى ناسازگارى در مقام امتثال و عمل .\r\nآن تضادى كه در باب تقابل مىگوييم چيزى است از قبيل تعارض كه وجود يكى\r\n\r\n","description":"","footnote":"","page_name":" 848 ","page_number":848},
  {"content":"\r\n\r\nاز اندو ملازم با عدم ديگرى است ، اما تضاد در اينجا بين دو چيزى است كه وجود هر يك ملازم با عدم ديگرى نيست و هر دو وجود دارند [ ولى 
  ] با هم تزاحم دارند .\r\nتضاد در اينجا يك امر عينى است كه داخل در معقولات ثانيه است و مانند ساير قوانين طبيعى بايد آن را شناخت ، ولى تضاد به معناى اول وسيلهء شناخت است ، نه اينكه خود آن را با تجربه بايد شناخت ، تنها راه شناخت آن عقل است ( و يكى از مواردى كه ما به عقل مجرد از تجربه نياز داريم همينجاست ) . هر يك از دو ضد كه وجود داشته باشد ، دليل بر عدم ديگرى مىشود ؛ و تضادى كه در باب تقابل مطرح مىشود يكى از پايه‌هاى شناخت است ، ولى تضاد در اينجا ( باب شرور ) قانون شناخت نيست ، بلكه بايد مثل همه قوانين طبيعت خود آن را شناخت و ديد كه بين فلان شئ و فلان شئ تضاد هست يا ائتلاف . اشتباه ماركسيستها در همين است كه بين تناقض و تضادى كه قانون شناخت است و تضادى كه جزء قانون طبيعت است و خود آن را بايد شناخت فرق نمىگذارند و ايندو را با هم خلط مىكنند .\r\n* در درس قبل مقدارى راجع به اصطلاح « تضاد » در فلسفهء اسلامى بحث شد ، گفتيم گاهى در فلسفه تضاد را در مبحث تقابل مطرح مىكنند و تضاد در آنجا به معناى اين است كه دو امر وجودى امتناع اجتماع در وجود دارند ، دو امرى كه ماهيت وجودى دارند اجتماعشان در محل واحد محال است . اثرى كه شناختن تضاد به اين معنى دارد اين است كه از وجود احد الضدين مىتوان عدم ضد ديگر را استنتاج نمود ، يعنى وجود هر كدام دليل بر عدم ديگرى است .\r\nاين‌گونه قوانين يعنى احكام ممتنعات را اگر به عنوان قانون هستى مىشناسيم ( كه قهرا شامل طبيعت هم هست ) به معناى اين است كه هستى يا طبيعت آنچنان چيزى است كه چنين چيزى در آن صدق نمىكند و تحقق ندارد ، و وقتى دانستيم كه طبيعت و هستى چنين وضعى دارد ، فايده اين معرفت و شناخت اين است كه از وجود هر يك از اين دو ضد به عدم ديگرى پى مىبريم و دليل بر آن مىشود .\r\nالبته در تناقض هم همين‌جور است به اضافهء اينكه در آنجا عدم هر يك نيز دليل بر وجود ديگرى مىشود يعنى رفع هر يك از نقيضين ملازم با ثبوت ديگرى است و به\r\n\r\n","description":"","footnote":"","page_name":" 849 ","page_number":849},
  {"content":"\r\n\r\nتعبير ديگر قضيه‌اى كه در باب تناقض تشكيل مىشود يك قضيهء منفصلهء حقيقيه است و قضيه‌اى كه در باب تضاد تشكيل مىشود يك قضيهء مانعة الجمع است كه تنها به دو قضيهء شرطيه منحل مىشود ( ان كان الف موجودا فب ليس بموجود ، و ان كان ب موجودا فالف ليس بموجود ) به خلاف تناقض كه به چهار قضيهء شرطيه منحل مىشود ( يعنى دو قضيهء « و ان لم يكن ب موجودا فالف موجود » و « ان لم يكن الف موجودا فب موجود » به دو قضيهء قبلى اضافه مىشود ) يعنى در تناقض عدم هر يك نيز دليل بر وجود ديگرى مىشود . اين اثرى است كه شناخت تضاد و تناقض براى ما دارد ؛ و از اين تضاد و همچنين تناقض در مبحث تقابل بحث مىشود .\r\nولى جاى ديگر ، در « الهيات بالمعنى الاخص » در مبحث غايت و شرور ، تضاد را به عنوان تأثير متخالف در يكديگر داشتن دو امر موجود به كار مىبرند . در آنجا محال بودن اجتماع دو امر « وجودى » بود و در اينجا عدم سازش و تأثير متخالف داشتن دو امر « موجود » ، كه به اين معنى از تضاد است كه گفته مىشود عالم طبيعت‌دار تزاحم است ، دار اضداد است ، و سرّ اينكه اين عالم عالم فنا هست همين تزاحمها و تضادهاست ، البته از نظر شيخ و ديگران ، و الا مرحوم آخوند اين حرف را صددرصد قبول نمىكند چون او كه قائل به حركت جوهريه است و معتقد است كه در طبيعت و در ذات خود ماده صورتها متكامل مىشوند و بعد مىرسد به مرحله‌اى كه نيازش از ماده بريده و قطع مىشود ، قهرا قبول ندارد كه همهء مرگها و فناها اخترامى هستند بلكه قائل به مرگ طبيعى نيز هست ، و نتيجهء حرف ايشان اين مىشود كه علت موت در درون خود اشياء هست ولى نه به نحوى كه اينها مىگويند يعنى به عنوان يك عامل مخرب ، بلكه به عنوان اينكه نفس مدبّر بدن است ( و هر صورتى [ مدبّر مادهء خودش است 
  ] ) ، تدريجا كه تكامل پيدا مىكند ، رابطه‌اش ضعيف مىشود ، رابطه‌اش كه ضعيف شود قهرا پيرى و فرسودگى به دنبال آن خواهد آمد ، بنابراين عامل مرگ در درون شئ است ولى نه به معناى اينكه عاملى از درون به تخريب شئ مىپردازد ، بلكه به معناى ضعيف شدن و رفته‌رفته از بين رفتن تدبير ( جريان خوددارى شيخ از معالجهء خويش در مرض موت و اظهار اينكه آن نيروى مدبر دست از تدبير كشيده است و معالجه نمىتواند در چنين حالتى مؤثر باشد ) .\r\nپس اين تضادى كه در اينجا مىگوييم به معناى تزاحم موجودات با يكديگر است ، و در مثنوى خيلى بر اين موضوع تكيه شده است و مىگويد اين عالم عالم تضاد\r\n\r\n","description":"","footnote":"","page_name":" 850 ","page_number":850},
  {"content":"\r\n\r\nو تزاحم است ، لذا در اين عالم مرگ هست ، فنا هست ، و آن عالم ديگر از آن جهت عالم بقاست كه در آنجا تزاحم نيست . جنگ و ستيز تنها در اين عالم است :\r\n اين جهان جنگ است چون كل بنگرى * همچو جنگ مؤمنى با كافرى \r\nتضاد به اين معنى با تضاد به معناى اول خيلى متفاوت است . اين تضاد به صورت قانون موجود در طبيعت است ، آن تضاد حكم عدمى است براى طبيعت ، يعنى در طبيعت چنين چيزى نيست و اضداد با يكديگر اجتماع پيدا نمىكنند ، از احكام « موجود بماهو موجود » اين است كه اضداد با يكديگر اجتماع پيدا نمىكنند ، متناقضين اجتماع پيدا نمىكنند ، يعنى حكم عدمى است براى موجودات و در مسأله شناخت براى ما استفاده خواهد داشت ؛ و تضاد به معناى دوم تزاحم در اصل وجود نيست بلكه ناسازگارى دو موجود است ، يك قانون موجود در عالم است مانند همهء قوانين موجود در عالم .\r\nاين دو معناى تضاد را نبايد با يكديگر اشتباه كرد و بايد حساب آنها را از يكديگر جدا كرد .\r\n\r\nاجتماع وجود و عدم در حركت\r\nمسأله ديگرى كه به عنوان يك بحث مقدماتى قبل از طرح نظر ماركسيستها لازم است ذكر شود اين است كه فلاسفهء اسلامى در باب حركت تعبيرى دارند و مىگويند در حركت ، وجود و عدم مشتبك هستند يعنى هر حركتى به يك اعتبار تركيبى است از وجود و عدم ، تركيبى است از اين دو نقيض « 1 » . حالا آيا واقعاً در حركت نقيضين با هم جمع مىشوند يا به قول اينها اجتماع ضدين حاصل مىشود ؟ ( اينها بين ضدين و نقيضين معمولًا فرق نمىگذارند ) . نه ، حكماى ما تعبير اجتماع نقيضين يا ضدين نمىكنند ، بلكه تعبير به اجتماع وجود و عدم مىكنند ( نه عدم بديل تا عبارة اخراى اجتماع نقيضين باشد ) كه ظاهرش شبيه اجتماع نقيضين است ولى اينجور نيست .\r\n\r\n\r\n\r\n\r\n","description":"","footnote":"\r\n( 1 ) . در مقالهء « اصل تضاد در فلسفهء اسلامى » اين مسأله را مطرح كرده‌ايم .\r\n","page_name":" 851 ","page_number":851},
  {"content":"\r\n\r\nاولًا اين اجتماع ، اجتماع تحليلى است نه تركيب عينى ؛ يعنى نمىخواهند بگويند در عالم عين ، حركت از دو عنصر تشكيل شده است ، يكى وجود و يكى عدم كه وجود و عدم را هم دو ضد به شمار آوريم ، حركت را تشكيل يافته از اين دو ضد بدانيم همچنانكه هگل چنين حرفى را مىزند ؛ نه ، قدما مقصودشان از اجتماع وجود و عدم اين است كه حركت مركب است از وجود و عدم ولى تركيب تحليلى عقلى نظير تركيب شئ از جنس و فصل .\r\nثانياً آن وجود و عدمى كه اجزاى تحليلى حركت را تشكيل مىدهند ، آن وجود و عدمى نيستند كه نقيض يكديگرند و به اصطلاح ما [ مقصود از عدم 
  ] عدم بديل نيست . از نظر حكماى ما چند نوع « عدم » اعتبار مىشود : يك نوع عدم كه اعتبار مىكنيم عدمى است كه نقيض وجود است و اصلا نفس الامريت براى آن اعتبار نمىشود ، يك نوع ديگر عدمى است كه براى آن نفس الامريت اعتبار مىشود ولى اين عدم نقيض وجود نيست .\r\n\r\nمسأله تناقض\r\nمسأله تناقض از همين جا شروع مىشود و آن اصل بديهى عقلى كه اصل « امتناع اجتماع نقيضين » ناميده مىشود اين است كه نقيض كل شئ رفعه ، و الشئ لا يجتمع مع رفعه . مثلًا انسان و لا انسان نقيضين يكديگرند ( البته يك مناقشات لفظى در اينجا هست كه چندان مهم نيست . گفته‌اند « نقيض كل شئ رفعه » بر يك طرف صادق است ، بر « لا انسان » صدق مىكند كه رفع انسان است ولى انسان كه رفع لا انسان نيست . اين مناقشه مناقشهء لفظى است و اهميتى ندارد . به دو شئ كه يكى عين رفع ديگرى است متناقضين مىگوييم ، حالا هرچه خواهى تعبير كن ) . پس آن چيزى كه بديهى عقل است اين است و آن شرايطى كه در باب تناقض ذكر مىكنند در واقع شرايط نيست ؛ اينچنين نيست كه نقيض هر شئ رفع آن شئ است به شرط اينكه وحدت موضوع حاصل باشد يا وحدت محمول و قوه و فعل و . . . حاصل باشد ، بلكه تا اين شرطها نباشد رفع آن شئ نيست ؛ يعنى تمام اين شرطها شرط تحقق موضوع است ( موضوع تناقض ) نه اينكه بگوييم نقيض كل شئ رفعه ، منتها شرايطى هم دارد ، تا جاى اين حرف باشد كه كسى بگويد : شايد شرايط ديگرى هم داشته باشد كه هنوز كشف\r\n\r\n","description":"","footnote":"","page_name":" 852 ","page_number":852},
  {"content":"\r\n\r\nنشده باشد . نه ، اينجور نيست ، آن چيزى كه عقل بالبداهه درك مىكند اين است كه هر چيزى با رفع خودش نقيض است ، يعنى اگر يك قضيهء موجبه داشته باشيم ، رفعش يك قضيهء سالبه خواهد بود .\r\nحالا مفاد قضيهء سالبه چيست ؟ در اينجا آن بحث معروف در منطق و فلسفه مطرح مىشود كه آيا النسبة على قسمين : نسبة ايجابيه و نسبة سلبيه و ما دو نوع نسبت داريم : نسبت ايجابى و نسبت سلبى ، و مثلًا وقتى مىگوييم « زيد قائم است » ، « است » از نسبت ايجابى حكايت مىكند و وقتى مىگوييم « زيد قائم نيست » ، « نيست » خودش در اينجا نسبت است ، يعنى يك نسبتى ميان زيد و قيام برقرار كرده‌ايم كه نسبت نيستى است « 1 » ؟ و يا نه ، ما نسبت سلبى نداريم ، نسبتها هميشه ايجابى است حتى در قضيهء سالبه ، منتها نسبت ايجابى تصورى است يعنى قضيه با تصديق قضيهء واقعى مىشود و الا قبل از آن يك تصور بيش نيست . « زيد قائم » را وقتى تصور مىكنيم يك وقت تصديق مىكنيم كه زيد قائم است يعنى نسبت را ايقاع مىكنيم ، يك وقت رفع مىكنيم « زيد قائم » را ، يعنى ليس زيد بقائم و ليس رابطهء ميان آن دو را قطع مىكند و محمول را رفع مىكند ، ليس بر مجموع وارد مىشود نه اينكه ليس خودش يكى از اركان قضيه باشد .\r\nقضيهء سالبه به اين معنى ، از هيچ چيزى در خارج حكايت نمىكند بلكه حكايت مىكند از اينكه اين چيز در خارج نيست ؛ و اين نكتهء خوبى است كه آقاى خمينى روى آن تكيه مىكردند و مىگفتند اين حرف غلطى است كه مىگويند : « القضية ان كان لنسبته خارج تطابقه او لا تطابقه فخبر و الّا فانشاء » قضيهء سالبه كه « خارج تطابقه او لا تطابقه » ندارد ، تنها قضيه موجبه است كه لنسبته خارج .\r\nپس مفاد قضيهء سالبه سلب محض است و سلب قيد برنمىدارد ، تمام قيدها مال مسلوب است و لهذا در « تناقض » اين مسامحه است كه مىگوييم نقيض قضيه ضروريه ، ممكنهء عامه است ؛ نقيض واقعى « كل الف ب بالضرورة » اين است كه « ليس كل الف ب بالضرورة » نه « ليس [ بعض 
  ] الف ب بالامكان » منتها لازمهء « ليس كل الف ب بالضرورة » اين است كه « بعض الف [ ليس 
  ] ب بالامكان » پس اين ، لازم نقيض است نه نقيض واقعى ، نقيض واقعى موجبهء كليه همان « ليس كل » است و « لا شئ » هم لازم قضيه است ، چه رسد به « بعض ليس و ليس بعض » .\r\n\r\n\r\n\r\n\r\n","description":"","footnote":"\r\n( 1 ) . مرحوم آقاى بروجردى روى همين نظريه تكيه داشتند و مىگفتند مطلب همين‌جور است .\r\n","page_name":" 853 ","page_number":853},
  {"content":"\r\n\r\nاينجاست كه وقتى عدم را اعتبار نقيض بودن مىكنيم ، هيچ حيثيتى ندارد الا حيثيت رفع قضيهء ايجابى ، نه اثبات رفع كه بشود قضيهء معدوله ، رفع ايجاب است نه ايجاب رفع و نه اثبات شئ هو الرفع .\r\nاين معنى از اثبات و رفع را ( كه تناقض واقعى همين است ) هيچ كس نگفته است در حركت وجود دارد و در آن اجتماع اثبات و رفع مىشود . اگر حكماى ما گفته‌اند در حركت اجتماع وجود و عدم است توضيح داده‌اند كه مقصودشان اين نيست .\r\nعدم يك اعتبار ديگرى هم دارد و آن اين است كه بعد از آنكه يك شئ را در خارج رفع مىكنيم ، همان رفع را به منزلهء يك امر موجود در خارج اعتبار مىكنيم . اين تنها اعتبار است نه واقعيت . مثلًا وقتى مىگوييم : « ليس زيد بموجود فى الماضى » يعنى وجود زيد را در ماضى رفع كرده‌ايم ( اعتبارا ) و لهذا مىگويند [ امر عدمى 
  ] به معناى واقعى چون بيان يك امر عينى نيست قابل استصحاب نيست ، چون در استصحاب بايد يك نفس الامريتى براى شئ اعتبار بشود و آن حالتى كه در خارج بوده است ( چه وجودى و چه عدمى ) ابقاء شود ، در صورتى كه در قضيهء سالبه جز نفى حالت ايجابى هيچ چيزى اثبات نمىشود ، ولى انسان يك عدم ازلى اعتبار مىكند ، يعنى از اين چيزى كه الآن وجود دارد و در گذشته وجود نداشته است اعتبار مىكند كه پس عدمش در گذشته وجود داشته است . البته در مورد عدم ، وجود معنى ندارد جز به اعتبار ، و به تعبير حاجى و ديگران ، وجود اشياء ديگر راسم عدم اين شئ هستند ، و كأنه وجود اشياء ديگر مصداق عدم اين شئ اعتبار مىشوند و چون يك امر اعتبارى است استصحاب آن ممكن مىشود . پس وقتى مىگوييم اين شئ در سابق معدوم بوده است ، اين عدم يك اعتبار ثانوى است ، يعنى اشياء ديگر را مصداق اين عدم اعتبار كردن است .\r\nدر حركت ، وجود و عدم به اين معنى با يكديگر متحدند ، مجتمع‌اند ، و عدم به اين معنى عدم بديل نيست ، عدمى را كه وجود پر كرده هيچوقت اعتبار نمىكنند ، عدم زيد در زمان وجود او كه اعتبار نمىشود ، عدمى كه براى زيد اعتبار مىشود عدم سابق و لاحق زيد است نه عدم بديل كه مقارن با زيد است ، و عدم سابق و لاحق در واقع عدم زيد نيست ، وجود اشياء ديگر است ؛ عدم واقعى زيد آن چيزى است كه با وجود زيد رفع شده است .\r\nدر غير حركت وجود اشياء زمانى است ، يعنى براى ماهيتى كه وجود آن را\r\n\r\n","description":"","footnote":"","page_name":" 854 ","page_number":854},
  {"content":"\r\n\r\nدر نظر مىگيريم يك نوع ثبات قائل هستيم ، مثلًا مىگوييم وجود زيد كه 70 سال ادامه داشته است ، قهرا عدم سابق زيد يعنى عدم قبل از 70 سال و عدم لاحق او هم يعنى عدم بعد از 70 سال . اما حركت ، اگر در حركت هم مجموع آن را اعتبار بكنيم باز همين‌طور خواهد بود و يك حركتى كه مثلًا 10 سال طول كشيده است ، عدم آن قبل از 10 سال و عدم آن بعد از 10 سال اعتبار مىشود . ولى مراتب حركت يك كيفيت خاصى دارد و آن اينكه : واقعيت حركت حدوث تدريجى و فناى تدريجى است ، يعنى اگر حركت را تقسيم كنيم و 10 سال را به دو بخش تقسيم كنيم ، 5 سال اول در 5 سال دوم معدوم است و 5 سال دوم در 5 سال اول . باز 5 سال را تقسيم مىكنيم و هر يك از آن دو قسم را باز تقسيم مىكنيم و همچنين الى غير نهاية و در تمام اين تقسيمها جزء اول در مرحلهء بعد معدوم است و جزء بعد در مرحلهء قبل ، و چون اين تقسيم الى غير نهاية است و به جايى منتهى نمىشود ، مىتوان گفت هر جزء از حركت عبارت است از وجود آن جزء و عدم اعتبارى اجزاء سابقه و لاحقه ، و اين است معناى اينكه در حركت وجود و عدم متشابكند ، يا اجتماع وجود و عدم مىشود ، يا اينكه اتحاد وجود و عدم است ، و مقصود اجتماع نقيضين نيست كه شئ واقعاً با عدم خودش جمع شود .\r\nپس آنچه كه اين آقايان مىگويند و هگل گفته است كه در حركت و تكامل سازش تناقضها هست ، حرف بىمعنايى است و هيچ‌گونه سازشى بين متناقضين در كار نيست .\r\n\r\nحركت و غيريت\r\nمسأله چهارمى هم اينجا داريم كه بايد بيان شود و آن هم مربوط به حركت است . در اسفار خوانده‌ايم كه بعضيها حركت را به غيريت معنى كردند ، يعنى دگر شدن ، يعنى يك شئ خودش دگر خودش مىشود ، مغاير و ضد خودش مىشود . مرحوم آخوند و ديگران جواب داده‌اند كه راست است كه در هر حركتى غيريت و تغير هست ولى تغير لازمهء حركت است نه عين حقيقت حركت ، اما بالاخره قبول كرده‌اند كه در هر حركتى غيريت هست .\r\nاما اين دگر شدن به اين معنى نيست كه يك شئ به كلى معدوم مىشود و دگر بعد موجود مىشود ، چون اين ، ديگر حركت نيست ، ايجاد و انعدام است ، انعدام من رأس و\r\n\r\n","description":"","footnote":"","page_name":" 855 ","page_number":855},
  {"content":"\r\n\r\nوجود من جديد ، [ بلكه 
  ] به معناى اين است كه اين شئ خودش دگر مىشود و بالقوه دگر خودش را دارد . پس در حركت ، هر مرتبه‌اى از آن ، بالقوه دگر خودش است ، غير خودش را در بطن خودش دارد . حال آيا اين همان حرفى نيست كه اين آقايان مىگويند : چون عالم ، عالم حركت است هر چيزى نفى خود و انكار خودش را در بطن خودش دارد ؟ نه ، اين حرف عين حرف اينها نيست ، خيلى نزديك به حرف اينهاست ( از نظر ظاهر ) ولى يك فرق اساسى و مهم با حرف آنها دارد كه بيان خواهد شد .\r\n* گفتيم كه در تعريف حركت بعضيها گفته‌اند كه حركت عين غيريت است ، كه البته تعبير صحيحتر كه مفهوم اتصال و وحدت ميان مراتب را هم دربرداشته باشد ، « تغير » است . تغير به معناى دگر شدن است و اگر « دگرگون » گفته مىشود از روى مسامحه در تعبير است . معناى دگرگون شدن اختلاف كيفى پيدا كردن است و تغير اعم از تغير كيفى و تغيرهاى ديگر است . پس تعبير از « تغير » به « دگرگون » تعبير به اخص است و مشتمل بر نوعى مسامحه مىباشد .\r\nحالا اين دگر شدن در انواع حركتها فرق مىكند ، در يك جا كه موضوع جوهر باشد و ما فيه الحركه كيف ، دگرگون شدن است ، يعنى موضوع به گونه‌اى هست و گونهء ديگر مىشود . در حركات جوهرى ، دگر شدن به معناى فردى بودن و فردى ديگر شدن است و يا حتى نوعى بودن و نوعى ديگر شدن در مثل حركات اشتدادى به مفهومى كه در اسفار گفته شده است ، نه اينكه بالفعل نوعى ديگر مىشود ، چون بنا بر اصالت وجود در حركات اشتدادى ، شئ در تمام مراتب حركت يك وجود واحد تدريجى است ، ولى اين وجود واحد تدريجى در هر آنى فردى از آن انتزاع مىشود غير از فرد ديگر ، يعنى از نظر ماهوى فردى است و فرد ديگر مىشود .\r\nامثال شيخ مىگويند در حركت علاوه بر تغير ، انتقال از ضد به ضد ديگر است ( و در اينجا از ضد يك معناى اعمى اراده مىشود و اختلاف بين صور عارضه بر مادهء واحده را نيز شامل مىگردد ) ؛ شئ ، فردى است ، فرد دگر مىشود و از نظر اينكه آن فرد دگر با فرد قبلى ناسازگار است يعنى امكان ندارد شئ در يك آن به هر دو متصف بشود ، بر آن « تضاد » اطلاق مىكنند . پس شئ وقتى كه فردى است فرد ديگر مىشود ، در واقع\r\n\r\n","description":"","footnote":"","page_name":" 856 ","page_number":856},
  {"content":"\r\n\r\nضدى است كه ضد ديگر مىشود .\r\nحالا بايد ديد اين حرف عين همان حرفى است كه اينها مىگويند يا با آن فرق دارد .\r\nقبل از بررسى اين جهت ، مناسب است مطلبى را كه در درس قبل مطرح كرديم تكرار كنيم تا مسأله روشنتر شود . گفتيم حركت غيريت محض نيست ، تغير است ؛ يك شئ چيزى است ، بعد چيزى ديگر مىشود ، پس آن « ديگر » بالقوه در مرحلهء شئ اول موجود است و مرحلهء بعد فعليت مرتبهء قبلى است ، پس هر مرتبه‌اى از مراتب حركت آن « دگر » خود و به يك تعبير شبه مجازى ، ضد خود را در بطن خود بالقوه دارد ، چون اينها در باب تضاد تعبيرشان شامل تناقض هم مىشود و مخصوص به دو شئ وجودى نيست ، لذا در باب حركت كه هر شئ ، بالقوه غير خود و نفى خود را دارد ، به تعبير آنها مىتوان گفت كه ضد خود را دارد ، ولى صرف اين ، بدين معنى نيست كه آمدن شئ دوم مستلزم نفى شئ اول است ، مثل نظريه‌اى كه قدما دربارهء كائنات مىگفتند كه نطفه بالقوه انسان است و انسان را بالقوه در خود دارد . اين بالقوه در خود داشتن فى نفسه مقتضى اين نيست كه با آمدن بالفعل بالقوه معدوم شده باشد ، بلكه حد آن معدوم مىشود نه خود آن ، يعنى در واقع آن فعليت كه مىآيد ، چيزى بر شئ اول افزوده مىشود .\r\nولى در باب حركت اينجور نيست كه مرتبهء بعدى بر مرتبهء قبلى افزوده شود ، همان‌طور كه حركت اشتدادى را بعضيها اينجور تصور مىكنند و معتقدند كه مثلًا وقتى يك سيب در سرخى اشتداد پيدا مىكند مرتبهء قبلى را حفظ مىكند و مراتب بعدى بر آن افزوده مىشود و در مرتبهء شديدتر ، مراتب قبلى وجود دارند مع زيادة . ولى چنين تصورى از حركت اشتدادى مسلّما نادرست است و اين وضع با حركت جور درنمىآيد . در حركت ، هيچ مرتبهء قبلى نمىتواند با مرتبهء بعدى وجود داشته باشد نه اينكه فقط اعدامش از او گرفته مىشود . عين وجود قبلى اگر در مرتبهء بعد وجود داشته باشد مىشود ثبات .\r\nحركت اشتدادى به اين نحو است كه شئ مرتبه‌اى را رها مىكند و مرتبه ديگر را مىگيرد ، و رسيدن به مرتبهء بعدى ملازم است با رها شدن مرتبهء قبلى .\r\nولى حركات ، گاهى اشتدادى هستند و گاهى نيستند . حركات غير اشتدادى به اين نحو است كه هر مرتبه‌اى مستعد است براى مرتبهء ديگر كه آن مرتبهء ديگر در درجهء\r\n\r\n","description":"","footnote":"","page_name":" 857 ","page_number":857},
  {"content":"\r\n\r\nوجودى برابر با خودش است ، مرتبه‌اى را رها مىكند و مىرسد به مرتبهء ديگرى كه برابر خودش است . ولى شئ گاهى مرتبهء اول را رها مىكند و مىرسد به مرتبه‌اى كه از مرتبهء اول شديدتر است ، نه اينكه مرتبهء اول را حفظ مىكند و مرتبهء ديگرى بر آن مىافزايد و در اثر اين افزودن شدت پيدا مىشود ، بلكه مرتبهء بعدى از همان آن پيدايشش از مرتبهء قبلى شديدتر است ، و در هر مرتبه‌اى استعداد به وجود آمدن مرتبهء شديدتر هست ، و هرچه اشتداد بيشتر شود استعداد هم افزايش مىيابد . پس حركت كه رو به اشتداد مىرود به معناى ذخيره كردن نيست ؛ و لذاست كه هر مرتبه‌اى نفى خود را در بر دارد ؛ در حركات مكانى كه خيلى واضح است ، در حركات اشتدادى هم با بيانى كه ذكر شد روشن است .\r\nاز اينجا مىشود چنين استنتاج كرد كه هر مرتبه‌اى از حركت ، بالقوه متضمن دو چيز است ، يكى وجود مرتبهء بعد او ، ديگر عدم خودش ، منتها نه اينكه دو استعداد در آن هست ، بلكه اصل وجود ، وجود محدودى است و بالقوه مرتبهء ديگر بودن ، عين بالقوه معدوم [ بودن است 
  ] .\r\nپس در حركت طبق همان بيانى كه حكماى ما دارند مىشود گفت حرف هگل و امثال او كه مىگويند « هر چيزى نفى و مرگ خودش را دربردارد » درست است و در فلسفهء ما همچنين حرفى هست و تا اين حد مطلب درست است ، و بنابر اينكه در هر حركتى حتى در حركات اشتدادى هر مرتبه‌اى در مرتبهء ديگر وجود ندارد ( كه اين مطلب در اسفار ثابت شده است ) و هر مرتبه‌اى عدم مرتبهء ديگرى است ، سابق عدم لاحق است و لاحق عدم سابق است ، هر مرتبه از حركت بالقوه مرتبهء ديگر حركت است .\r\nاز طرف ديگر حركت و ما فيه الحركه و زمان ، همهء اينها از نظر تحليلى و ذهنى كثرت دارند و الا از نظر عينى يك چيزند ، آن چيزى كه حركت در آن واقع مىشود ( ما فيه الحركه ) و خود حركت و زمان كه مقدار حركت هست ، اينها يكى هستند ؛ در حركت جوهرى كه متحرك هم عين ما فيه الحركه است ، بلكه مبدأ و منتهايش هم با متحرك و ما فيه الحركه دوتا نيست ، هم مبدأ است هم منتهى .\r\nپس بنابر فلسفهء ما مطلب تا اين حد درست است كه هر مرتبه‌اى از حركت در عين اينكه بالقوه مرتبهء ديگر است بالقوه عدم خودش هم هست ، و لازمهء ذات حركت اين است كه مراتبش با يكديگر اجتماع در وجود ندارند ، حالا مىخواهيد اسمش را\r\n\r\n","description":"","footnote":"","page_name":" 858 ","page_number":858},
  {"content":"\r\n\r\nتضاد بگذاريد يا چيز ديگر ، در هر صورت چنين واقعيتى هست . اينها همچنين حرفى مىزنند ، هگل همچنين حرفى مىزند و مىگويد هر چيزى مرگ و انكار خودش را در بر دارد ، و به تعبير او تضاد ذاتى اشياء است ، البته تضاد درونى . حالا بايد ديد حرف اينها با حرف حكماى ما يكى است ؟\r\nپاسخ اين است كه نه . در همينجا ما به يك مطلب خيلى دقيق مىرسيم كه راهها را خيلى خيلى از هم جدا مىكند . آنها مطلب را جورى تقرير مىكنند كه نتيجه‌اش اين است كه در حركت ديالكتيكى نياز به محرك در كار نيست ، ولى بيان حكماى ما جورى است كه اين حركت را از ماوراى خودش بىنياز نمىكند ؛ چون طبق نظر حكماى ما هر مرتبه‌اى از حركت بالقوه وجود مرتبهء بعد است و به عين همين كه وجود مرتبهء بعد است ، بالقوه عدم خودش هم هست ، چون اصلا وجود آن مرتبه ملازم است با عدم اين ، يعنى حركت يك چيزى است كه عدم اجتماع مراتب ذاتى آن است ، همچنانكه عدم اجتماع مراتب زمان ذاتى آن است .\r\nولى اينها مىگويند : شئ در حركت انكار خودش را يعنى نفى كنندهء خودش را در بر دارد نه نفى خودش را ؛ و خيلى فرق است [ ميان اين سخن و اينكه 
  ] بگوييم هر [ مرتبه از 
  ] حركت عدم خودش را بالقوه دارد يعنى مستعد نبود خودش است به همان استعداد داشتن مرتبهء ديگر ، ولى آن بود مرتبهء ديگر را كه نبود اين مرتبه مىدانيم ، آن نبود و عدم ، عدم بديل نيست بلكه مجازا وجود اين [ را كه 
  ] مقارن عدم آن است عدم آن اعتبار مىكنيم . خلاصه اينكه از نظر ما هر مرتبهء قبلى نسبت به مرتبهء بعدى جز امر بالقوه چيز ديگرى نيست ، نسبت به عدم خودش هم فقط امر بالقوه است . رابطهء مرتبه قبلى با مرتبه بعدى رابطه قوه و فعليت است و مرتبه قبلى تنها امكان و اعداد مرتبه بعدى را به وجود آورده است و امكان عدم خودش را هم دربر دارد . پس مسأله مسألهء امكان و استعداد است و به همين لحاظ مىشود گفت هر شئ در عين اينكه خودش است ، خودش نه خودش است ، ولى واضح است كه اين ، تناقض نيست چون يكى از شرايط تناقض وحدت در قوه و فعل است و در حركت هر مرتبه‌اى خودش است بالفعل و خودش نه خودش است بالقوه .\r\n\r\n","description":"","footnote":"","page_name":" 859 ","page_number":859},
  {"content":"\r\n\r\n\r\nتحليل مفهوم « نفى » در حركت\r\nولى مسأله مهم اين است كه اين « نهء » بالقوه ، عامل حركت نيست و عامل انتقال از اين مرتبهء بعد نيست ، فقط مسأله استعداد و امكان است ، كه در باب حركت تا مرحلهء قبل طى نشود امكان مرتبهء بعد نيست و تا شئ وجود پيدا نكند امكان انعدام برايش نيست .\r\nولى اين آقايان مىخواهند هر مرتبه را كه نفى كننده خود مىدانند مانند يك عنصر جداگانه‌اى از « بود » خودش به شمار آورند ، اما ما كه شئ را نفى خودش مىدانيم آن را يك عنصر جداگانه‌اى نمىدانيم ، آن را يك وجودى مىدانيم كه مستعد وجود ديگر است ، بالفعل يك چيز است و بالقوه وجود ديگر ؛ اگر مىگوييم نفى خودش است ، اين تعبير مجازى است ، به اعتبار اينكه استعداد نفى خودش را در بر دارد ، و « نه » به اين معنى يك واقعيت در مقابل « بود » نيست كه با يكديگر جنگ داشته باشند و از جنگ اينها انتقال به مرتبهء بعد حاصل شود و در نتيجه انتقال از هر مرتبه‌اى به مرتبهء ديگر نياز به علت بيرونى نداشته باشد ، بلكه بدون شك رابطهء مراتب با يكديگر رابطهء امكانى است .\r\nدر اينجا هرچند حرف ما با حرف آنها از نظر ظاهر قريب الافق مىشوند و ما هم قبول داريم كه هر مرتبه‌اى از حركت متضمن عدم خودش است و با نوعى مسامحه مىگوييم هر مرتبه‌اى از حركت در عين اينكه خودش خودش است « نهء » خودش و نفى خودش هم هست ( البته نفى بالقوه ) و در باب حركت هر مرتبه‌اى بذر مرگ خودش را در بر دارد و مىشود مرتبهء ديگر باشد و بالقوه مىشود « نه » باشد ، اما باز رابطهء هر مرتبه با عدم بالفعل خودش و وجود مرتبهء بعدى رابطهء قوه است و كافى نيست كه وجود مرتبهء بعد را توجيه بكند و علت تامه مرتبهء ديگر باشد ، و لهذا به فعليت رسيدنش نياز به علتى دارد ماوراى حركت « 1 » .\r\n\r\n\r\n\r\n\r\n","description":"","footnote":"\r\n( 1 ) . سؤال : اين قوه و استعداد مگر امر وجودى نيست ؟ و اگر امر وجودى است ضرورتا به مرتبهء بعد خواهد رسيد .\r\nجواب : بله ، امكان استعدادى را مىتوان امر وجودى دانست ، ولى امر وجودىاى است كه عين امكان و لا بشرطيت است . اگر مرتبهء قبلى نباشد محال است كه مرتبهء بعدى وجود پيدا كند . پس مرتبهء قبلى تنها محال\r\n","page_name":" 860 ","page_number":860},
  {"content":"\r\n\r\nپس حرف اينها تا يك مقدار با حرف ما يكى است و در مقدار معتنابهى از مسير با ما همراهند و سپس راهشان از ما جدا مىشود .\r\nاگر بگويند : به دليل اينكه امكان عدم خودش را در بر دارد ، عدم خودش را در بر دارد ، باز درست است و حتى مىتوانند يك قدم بالاتر بروند و مجازا بگويند : شئ عين عدم خودش است . تا اينجا درست است ، ولى از اينجا به بعد ، راهشان منحرف مىشود ، و لغزشها و خطاها شروع مىگردد ، چون تعبيرهاى مجازى و مسامحى را به طور حقيقت تلقى مىكنند و مىگويند : شئ هم هست و هم نيست ، و « نيست » را هم يك امر بالفعل و عينى در نظر مىگيرند و مدعى مىشوند كه در عالم عين و واقع ، هستى و نيستى با هم جمع شده‌اند و همان بذر نيستى كه در شئ هست كوشش مىكند كه شئ را به جلو ببرد ، و اين سخنى است بسيار نادرست ، و تمام حرفهايى كه اينها در باب حركت گفته‌اند از قبيل اينكه حركت ديالكتيكى خودسان و قائم به ذات است و مائو گفته است حركت ديالكتيكى نياز به ماوراء خود ندارد چون براساس تضاد توجيه\r\n\r\n\r\n\r\n\r\n","description":"","footnote":"\r\nبودن را برمىدارد ، و اين مثل دخالت عدم المانع است كه اصوليون مىگويند . دخالت عدم المانع و شرط يك نوع دخالت نيست ، دو نوع است .\r\n- صحبت موانع نيست ؛ مىگوييم اگر مانعى سر راهش نباشد « اين » مىشود « آن » .\r\nجواب : بله ، اين مىشود آن ، ولى با علتش نه بىحساب و بدون علت ايجابى . مثلا اين غنچه گل مىشود ، ولى آيا اين گل شدن نياز به علت ندارد و خودبه‌خود استعداد گل شدن در غنچه به فعليت مىرسد و قاعدهء عقلى نياز به علت در اينجا نقض شده است ؟ يا اينكه نه ، استعداد و امكان تنها استعداد و امكان است و به فعليت رسيدن امكان نياز به علت دارد ، هر مرتبه‌اى صرفا قوه و امكان مرتبهء ديگر است ، دروازه براى وجود مرتبهء ديگر است .\r\n- بالاخره همين قوه است كه تبديل به فعليت مىشود ضرورتا .\r\nجواب : بله ، همين قوه است كه تبديل به فعليت مىشود ، ولى با چه « كنش » ؟ و حرف ما اين است كه اين « پذيرش » نياز به « كنش » هم دارد .\r\n- خود مرحوم ملا صدرا مىگويد : جاعل جوهر را متحرك آفريده است ؛ آيا بعد از اين فرض كه جوهر متحرك آفريده شده است ، باز هم بايد لحظه به لحظه دستش را بالاى سر او داشته باشد ؟\r\nجواب : شما وقتى مىگوييد كه او را متحرك آفريده است پس علتش را بالا سرش گرفته‌ايد و وقتى علتش را بالا سرش گرفته‌ايد قهرا حركتى ضرورى خواهد بود ، چون حركت را با رابطه با جاعل در نظر گرفته‌ايد ، اما يك وقت ذات حركت را در نظر مىگيريم بدون رابطه‌اش با جاعل و مىخواهيم ببينيم آيا ذات مرتبهء قبلى جاعل مرتبهء بعدى است يا فقط امكان جعل مرتبهء بعدى است ؟ سخن در همين فرض است . اين فرض است كه ما مىگوييم مرتبهء قبلى امكان مرتبهء بعدى است . بعضيها همين‌طور بىتوجه مىگويند حركت ذاتى فلان شئ است ، بدون اينكه معناى حركت را به درستى تعقل كنند . حركت كه يك امر انتزاعى عقلى مانند زوجيت براى اربعه نيست كه هرگاه ما اربعه را در ذهنمان تصور كنيم زوجيت نيز بالضرورة برايش انتزاع شود .\r\n","page_name":" 861 ","page_number":861},
  {"content":"\r\n\r\nمىشود ، همه به همين غلط و اشتباهى كه در اينجا ذكر كرديم برمىگردد ، و اين تضادى كه با تحليل فلسفى مىتوانيم به آن برسيم هيچ‌گاه نمىتواند محرك باشد .\r\n\r\nطرح علمى مسألهء تضاد\r\nاما اگر مسأله را با بيان فلسفى مطرح نكنند ، بلكه از راه تجربى و علمى پيش بيايند و بگويند تجربه‌هاى عينى نشان داده است كه هر چيزى كه وجود پيدا مىكند بالقوه در آن ، چيزى وجود دارد كه ساختمان شئ را خراب مىكند ، و در كنار نظريهء شيخ كه فرسودگى و مرگها را به دليل وجود محامل بيرونى مىداند و نظريهء مرحوم آخوند كه فرسودگى و مرگ را به دليل رها كردن صورت ماده و نفس بدن را مىداند ، نظريهء سومى ادعا كنند و بگويند تجربه‌ها نشان مىدهد كه ساختمان عالم چنين است كه هميشه دو عامل در آن واحد در شئ هست ، يكى سازنده است و ديگرى مخرب ، فى المثل مانند عامل سرطان است كه در درون شئ رشد مىكند و رشد آن در جهت تخريب شئ است ، يا مثل جوجه و تخم‌مرغ است كه معمولا مثال مىزنند و مىگويند كه جوجه در درون تخم‌مرغ رشد مىكند و تخم‌مرغ را از بين مىبرد و بعد خودش به صورت موجود زنده در عالم باقى مىماند ؛ از اينها مىپرسيم آيا جوجه به خودى خود در درون تخم‌مرغ رشد مىكند و تخم‌مرغ به طبيعت خودش اين ضد مخرب را در درون خودش مىپروراند ؟ يا اين رشد در اثر عامل بيرونى است ؟ بدون شك به تأثير عامل بيرونى است چون اگر به تخم‌مرغ از بيرون حرارت نرسد جوجه را در درون خود نخواهد پروراند و جوجه به وجود نخواهد آمد .\r\nاز اين گذشته ، اين حرفى كه مىگويند وقتى جوجه در تخم‌مرغ رشد كرد ، ديگر وضع موجود براى آن مناسب نيست ، لذا نوك مىزند و پوست را مىشكند و بيرون مىآيد ، آيا كليت دارد و در همه چيز همين‌طور است ؟ آيا رشد نطفه در رحم و رشد گياهها به همين نحو است كه به يك مرحله‌اى مىرسد كه وضع موجود برايش مناسب نيست و مىزند و مىشكند و بيرون مىآيد ؟ يا نه ، رشد آنها به طور مداوم و منظم صورت مىگيرد ؟ بدون ترديد شق دوم صحيح است و يك حركت مداوم و منظم است نه انقلاب ، و بر فرض اينكه قبول كنيم همه چيز تخم‌مرغ‌وار رشد مىكنند و به وجود مىآيند ، باز جاى اين سؤال باقى است كه آيا در اين موارد تضاد علت حركت شده\r\n\r\n","description":"","footnote":"","page_name":" 862 ","page_number":862},
  {"content":"\r\n\r\nاست يا حركت علت تضاد ؟ خود اين آقايان هم قبول دارند كه شئ ضد خودش را بالقوه دارد ، و اين ضد بايد رشد كند تا شئ ( تز ) را از بين ببرد ، پس خود اين تضاد درونى معلول يك حركت عمومى است ، نه اينكه تضاد حركت را ايجاد كند . ولو اينكه خود اين تضاد هم منشأ يك تغيير و حركتى بشود ما نمىتوانيم تضاد را در كل عالم ، اصل بگيريم و بعد بگوييم اين تضاد است [ كه 
  ] حركت را در عالم ايجاد مىكند .\r\nاگر هگل اين حرف را مىزد ، براى اين بود كه معقول و محسوس را يك چيز مىديد و در انتزاع ذهنى خودش اشتباه كرده بود و مىگفت : هستى هست ، ولى هستى مطلق عين نيستى است ، پس نيستى از هستى انتزاع مىشود . بعد مىگفت : در عالم عين هم نيستيها از هستيها انتزاع مىشوند .\r\nهگل حرفى مىزد كه از ريشه خراب بود ، ولى با پذيرفتن آن مبناى نادرست مىتوانست چنين چيزهايى بر آن بنا كند و اين گونه سخنهاى نامربوط بهم ببافد و بگويد در عالم عين نيز مانند عالم ذهن حركت از تضاد انتزاع مىشود نه تضاد از حركت . مىگفت : شدن از تضاد انتزاع مىشود . مىگفت اولين مقوله‌اى كه ذهن آن را وضع مىكند مقولهء هستى است ، در مرحلهء بعد ذهن مىبيند كه هستى مطلق وجود ندارد ، لذا حكم مىكند كه هستى نيست ( و از همينجا روشن مىشود كه هگل اصالة الماهيتى فكر مىكرده است و اينكه بعضيها مىگويند هگل هم اصالت وجودى فكر مىكرده اشتباه است ) ، پس نيستى عارض هستى شده و نيستى از هستى انتزاع مىشود . بعد مىگويد : همين‌قدر كه نيستى در هستى وارد شد هستى شد نيستى ، پس هستى در عين اينكه هستى است نيستى است ، و از اينجا ذهن مقولهء « شدن » را انتزاع مىكند ، پس حركت منتزع از هستى و نيستى است ، و لذا درست است كه گفته شود هستى و نيستى وقتى در يكديگر فرو مىروند حركت انتزاع مىشود . بنابراين اگر آن انتزاعات ذهنى او درست مىبود « شدن » معلول تضاد بود ولى اينها كه اين حرف را قبول ندارند ( و اساسا هم درست نيست ) ، پس چطور مىتوانند بگويند حركت ناشى از تضاد است ؟ اينها كه تضاد را و همچنين حركت را يك امر عينى مىگيرند ، چطور مىتوانند حركت را معلول تضادها بدانند و بعلاوه خود تضادها چگونه توجيه مىشوند ؟ وقتى در عالم جز حركت چيزى وجود ندارد ، خود ناشى شدن ضدى از ضدى و رشد كردن ضد در آن ، همه تحت قانون حركت خواهد بود ، پس بنابر قول اينها حركت بايد بر تضاد تقدم داشته باشد نه تضاد بر حركت .\r\n\r\n","description":"","footnote":"","page_name":" 863 ","page_number":863},
  {"content":"\r\n\r\n* حكماى ما در عين اينكه اجتماع نقيضين و اجتماع ضدين را محال مىدانند ، در بعضى موارد مسائلى را به شكلى طرح كرده‌اند كه گويى در آنجا اجتماع نقيضين يا ضدين را جايز دانسته‌اند ، كه موارد آن را در درسهاى پيش ذكر كرديم و گفتيم آنچه كه در اين موارد گفته‌اند با حرفهاى ديگرشان مخالف نيست ، توضيح داديم كه تعبير را در آن موارد با چه عنايتى گفته‌اند .\r\nمطلب ديگر اينكه قبل از هگل هم بعضى قائل به اين بودند كه وضع كار عالم براساس اين است كه هر شئ ضد خودش را به وجود مىآورد و بعد اين دو وضع با هم تركيب مىشوند و وضع عاليترى را به وجود مىآورند ، ولى آنها اسم اين را ديالكتيك نگذاشته بودند .\r\nولى هگل آمد همين مثلث را گرفت و آن را به گونه‌اى ديگر تفسير كرد . تفسير ديگران به همين نحو ساده بود كه جريان طبيعت به اين نحو است كه هر وضعى وضع مقابل خود را به وجود مىآورد ، مثل نوعى قانون عمل و عكس‌العمل ، بعد از جدال و تنازع ميان ايندو ، وضع ثالثى به وجود مىآيد . اين را ديگران گفته بودند ولى نه آن را ديالكتيك مىناميدند و نه به عنوان جمع ضدين و جمع نقيضين تلقى كرده بودند . هگل براى اولين بار تفسير جديدى براى اين وضع كرد و گفت اين همان تناقض است و هر چيزى بالضروره در بطن خودش وضع مقابل خودش را دارد ، انكار خودش و نفى خودش را بالقوه دارد .\r\nالبته از هگل نمىتوان پرسيد كه بالقوه دارد يا بالفعل ؟ اين سؤال به پيروان مادى او متوجه است ؛ چون هگل براى اولين بار اين مسأله را طرح كرد كه فلسفه براى توضيح جهان است نه تعليل آن ، زيرا با تعليل نمىتوان جهان را توضيح داد ، و تقريبا مىخواست بگويد همه تعليلها را انسان از بيرون به دست مىآورد و اين تعليلهاى بيرونى براى انسان قانع‌كننده نيست ؛ مثلا با تجربه به دست مىآورد كه آب در درجهء زير صفر منجمد مىشود ، ولى اين مقدار براى توضيح اين پديده كافى نيست ، زيرا اين سؤال باقى مىماند كه چرا در اين شرايط منجمد مىشود و مثلا بخار نمىشود ؟ و همچنين اگر در سلسلهء علل و معلولات به علة العلل و علت نخستين برسيم باز اين\r\n\r\n","description":"","footnote":"","page_name":" 864 ","page_number":864},
  {"content":"\r\n\r\nسؤال كه چرا علت نخستين علت نخستين شده است مطرح است ، چون علت نخستين نمىتواند خودش را توضيح دهد .\r\nولى مسائلى ما داريم كه منطقا براى انسان حل مىشوند و عقل درك مىكند كه بايد چنين باشد و نمىتواند چنين نباشد چون عقل به جريان واقعى آن پديده رسيده است زيرا عقل عين واقعيت است و از واقعيت جدا نيست . هگل براى اين گونه مسائل به ضرورتهاى منطقى مثال مىزند . مثلا اگر اين ، خط است و هر خطى كميت است پس اين كميت است . اين ضرورت عقلى است يعنى با فرض اينكه اين ، خط باشد و هر خطى كميت باشد ، بالضروره بايد اين ، كميت باشد و اين ، دليل است نه علت ؛ و فرق دليل و علت اين است كه نتيجه از شكم دليل بيرون مىآيد ؛ وقتى ما دليل را تحليل كنيم و بشكافيم ، نتيجه از درون آن بيرون مىآيد و عقل در اين گونه موارد خلاف آن را محال مىداند . هگل حرفش اين بود كه اشتباه است كه ما جريان طبيعت را جريان علت و معلولى بدانيم ، بلكه جريان عالم جريان دليل و مدلولى است ؛ و از اينجا بود كه قائل به تطابق و عينيت ذهن و خارج بود « 1 » .\r\nپس ، از نظر هگل آنتىتز از تز و وضع مقابل از وضع [ اصلى 
  ] استنتاج مىشود و وضع اولى دليل است براى وضع ثانوى . بنابراين ، اين حرف براى هگل معنى ندارد كه آيا وضع مقابل بالقوه موجود است يا بالفعل ؟ او فقط روى ذهن كار مىكند و فلسفهء خودش را هم عاليترين فلسفه‌ها مىداند كه كل وجود را مىتواند توجيه كند .\r\n\r\nتفاوت مقام ثبوت و مقام اثبات\r\nما هميشه بين ذهن و خارج در تصورات تطابق قائل هستيم ، كه مسأله وجود ذهنى است ، ولى در مقام تصديقات عمل ذهن را متطابق با عمل خارج نمىدانيم ( البته اين محاسبه در كلمات حكماى ما نشده است و بايد بشود ولى بالاخره معلوم است كه قائل به تطابق نيستند ) و هيچ وقت يك حكيم اسلامى نمىگويد كه عين\r\n\r\n\r\n\r\n\r\n","description":"","footnote":"\r\n( 1 ) . سؤال : خطاها را او چگونه توجيه مىكند ؟\r\nجواب : او مىگويد عقل هيچ وقت خطا نمىكند ، تمام خطاها را همان جريان ديالكتيك مىداند و همان مسأله نسبى بودن حقيقت در اينجا پيش مىآيد . لذا از نظر او تمام فلسفه‌ها درست بوده و تكامل فلسفه‌ها نمودار تكامل عالم هستى محسوب مىشود .\r\n","page_name":" 865 ","page_number":865},
  {"content":"\r\n\r\nعمليات صغرى و كبرى و نتيجه كه در ذهن تشكيل مىشود ، در خارج وجود دارد ، بلكه مىگويند مقام ثبوت يك مقام است و مقام اثبات مقام ديگر ، و اين دو مقام احيانا متطابق است ( آنجا كه از علت به معلول پى مىبريم ) و احيانا جريان مقام اثبات و مقام ثبوت معكوس است ( وقتى كه در مقام اثبات آن شيئى علت است كه در مقام ثبوت معلول است ) .\r\nپس هگل كه مىگفت هر وضعى وضع مقابل خودش را به وجود مىآورد ، يعنى استنتاج مىشود و از نتيجه شدن وضع دوم از وضع اصلى ، وضع سوم به وجود مىآيد و تركيب عقلى مىشود ، و تمام اين جريان عقلى الگوى خارج است و اولين مقوله را مقولهء هستى مىدانست و مىگفت « هستى محض » نيست و فورا مىگفت كه از هستى نيستى استنتاج مىشود ( مثل هر اصالة الماهيتى كه وجود را امر اعتبارى مىداند و هستى نامتعين را مساوى با نيستى مىداند ) و نيستى در درون هستى راه مىيابد ، پس عقل اول هستى را تصور مىكند كه وضع اصلى و تز است ، بعد وضع مقابل يعنى نيستى در برابرش پيدا مىشود و در اثر پيدا شدن وضع مقابل در برابر هستى و تركيب شدن آن دو « شدن » به وجود مىآيد كه همان حركت و صيرورت است ؛ از نظر او در « شدن » هستى و نيستى كه نقيض هم هستند در يكديگر حل شده‌اند .\r\nبه اين شكل ، هگل آمد تناقض را در مفهوم ديالكتيك وارد كرد و گفت ديالكتيك عبارت است از جمع شدن نقيضها و حل شدن و تركيب آنها با يكديگر ، و گفت دو نقيض تا تركيب نشده‌اند با هم نقيضند ولى در مرحلهء بالاتر نقيضها با هم آشتى مىكنند ، كه البته از نظر ما روشن است متضادهايى كه با هم تركيب مىشوند و با هم آشتى مىكنند ، متضادين باب تقابل نيستند بلكه متضادين باب شرور هستند و هگل اينها را با هم خلط مىكند .\r\nبنابراين ، كارى كه هگل كرده است ، اين نيست كه تضاد را در استدلالها وارد كرده باشد تا سبب پيشرفت استدلال شود ، بلكه كار هگل اين است كه اولًا ديالكتيك سقراط را قانون طبيعت دانست نه فقط قانون استدلال كه به ذهن و فكر مربوط مىشود ؛ ثانياً ديالكتيك را به جنگ نقيضها و جمع آنها در مركب و آشتى آنها تفسير كرد ، كه احدى قبل از او اين حرف را نزده بود . ولى به هر حال آنچه كه در ميان متأخرين از فلاسفه اروپا مختص به هگل است اين است كه او هر سنتزى را واقعاً سازش نقيضها مىداند .\r\n\r\n","description":"","footnote":"","page_name":" 866 ","page_number":866},
  {"content":"\r\n\r\n\r\nوجوه اشتباه هگل از نظر ما\r\nبا بيانى كه در درسهاى پيش گذشت روشن مىشود كه اين حرف چه اشتباه بزرگى است . از نظر ما با اينكه در « شدن » اجتماع وجود و عدم است ، در عين حال اجتماع نقيضين نيست .\r\nاشتباه ديگر هگل اين است كه رابطه‌اى را كه ميان متضادين در باب شرور هست با رابطه‌اى كه ميان متضادين در باب تقابل وجود دارد اشتباه كرده است . حكماى ما قائلند كه در هر مركبى عناصر با يكديگر مىجنگند و در نهايت امر پس از كسر و انكسار با هم آشتى مىكنند ، و عناصر را با هم متضاد مىدانند براى اينكه هر كدام داراى طبيعتى است متضاد با طبيعت ديگرى ، مثلًا آب بارد است و رطب و آتش حارّ است و يا بس ، اين عناصر وقتى با يك فرمول و شرايط خاصى با يكديگر در يك جا قرار بگيرند ، روى يكديگر اثر مىگذارند و هر كدام از خاصيت خود به ديگرى مىدهد و كسر و انكسار مىكنند و در نهايت امر يك حالت تعادل و به تعبير قدماى ما « مزاج » به وجود مىآيد كه هيچكدام از اين عناصر نيست و در عين حال همهء آنها هم هست ، و وقتى مزاج جديد به وجود آمد طبيعت آماده مىشود كه صورت بپذيرد و در نتيجه يك مركب به وجود مىآيد . پس پيدايش مركبها نتيجه تضاد عناصر و جنگ آنها و آشتى نهايى آنهاست ، ولى اين كجا و تضاد و تناقض در باب منطق كجا . اين حرفى بود كه هگل آورد . بعد ماركسيستها اين حرف را گرفتند و به قول خودشان پوسته‌هاى ايده‌آليستى [ فلسفه هگل 
  ] را دور ريختند و هسته‌هاى ماترياليستىاش را گرفتند ؛ ديالكتيك را گرفتند و مسأله وحدت ذهن و عين را هرچند صريحا نفى نكردند ولى اساس فلسفه‌شان بر انكار آن است .\r\nاختلاف ديگر اينها با هگل اين است كه او محرك تاريخ را به تعبير خودش ايدهء مطلق مىدانست و قائل بود كه جريان ديالكتيك در نهايت امر منتهى مىشود به يك سنتزى و مركبى كه مطلق است كه از نظر او همان خداست ، ولى در ضمن حرفهايش به چيزى قائل بود كه بزرگترين مستمسك براى ماديين بعد از او مخصوصاً ماركسيستها شد ؛ او معتقد بود كه دستگاه ديالكتيك خودسان و مستغنى از بيرون خودش است و اين جريان در داخل دستگاه ديالكتيك رخ مىدهد . « هستى » از درون\r\n\r\n","description":"","footnote":"","page_name":" 867 ","page_number":867},
  {"content":"\r\n\r\nخودش ( ذاتاً ) « نيستى » مىشود ، بعد « شدن » مىشود و تمام اين دستگاه ديالكتيك با يك ضرورت ذاتى پيش مىرود . ماديين آمدند گفتند جريان طبيعت يك جريان ديالكتيكى است و از تركيب هستى و نيستى حركت به وجود مىآيد ، پس حركت ناشى از تضاد درونى است و حركت عالم از درون خود عالم توجيه مىشود نه از بيرون ، پس اينكه متافيزيك مىخواهد حركت را از بيرون و با محركى بيرونى توجيه كند و سراغ محرك اولى مىرود براساس اين است كه حركت را نيازمند به عاملى بيرون از خودش مىداند ، در صورتى كه ديالكتيك ثابت كرده است كه حركت مولود و معلول تضاد درونى خود اشياء است .\r\nاين همان حرفى است كه قبلًا درباره‌اش زياد بحث كرديم و گفتيم اين از مواردى است كه اينها نه تنها پوسته‌هاى ايده‌آليستى فلسفهء هگل را دور نريخته‌اند بلكه خيلى محكم به آن چسبيده‌اند ، زيرا بىنياز بودن حركت از محرك بيرونى تنها با پوسته‌هاى ايده‌آليستى هگل و تطابق جريان واقع با استنتاجهاى عقلى جور درمىآيد ، چون در اين صورت است كه جريان خارج مانند ذهن ضرورى و بىنياز از علت است . ولى اينها در عين اينكه مدعى هستند پوسته‌هاى ايده‌آليستى هگل را دور ريخته‌اند ، مىخواهند آن را بگيرند .\r\nاينها اگر پوسته‌هاى ايده‌آليستى فلسفهء هگل را دور بريزند ، ناچارند حركت را به نحوى توجيه كنند كه فلاسفهء قبل از هگل توجيه مىكردند . اينها مىگويند هر چيزى نقيض خودش را دارد . اگر مطلب مربوط به عالم عين شد ، بايد پرسيد بالفعل دارد يا بالقوه ؟ اگر بالقوه دارد ، آيا بالفعل شدنش عاملى دارد يا ندارد ؟ وانگهى ، خود تبديل شدن قوه به فعل نوعى حركت است ، پس تضاد از حركت به وجود مىآيد نه حركت از تضاد . وقتى يك شئ ضد خودش را در بطن خودش دارد و بعد اين ضد از صورت بالقوه به صورت بالفعل درمىآيد و نزاع و كشمكش بين آنها درمىگيرد ، وقتى كه از بالقوه بالفعل مىشود ، اين خودش نوعى حركت است ، پس تضادها ناشى از حركتهاست .\r\nدر عالم ذهن كه مفاهيم از يكديگر استقلال دارند اين حرفها قابل فرض است . ذهن انسان بسيارى از مفاهيم را تكثير مىكند در صورتى كه در خارج كثرتى نيست ، مثل جنس و فصلها در نوع . جنس كه از فصل جدا نيست و فصل هم از جنس . ذهن وقتى يك ماهيتى را به عالم خودش مىبرد آن را به مفاهيم زيادى تكثير مىكند . خود\r\n\r\n","description":"","footnote":"","page_name":" 868 ","page_number":868},
  {"content":"\r\n\r\nهگل هم از هستى و نيستى و شدن به جنس و فصل و نوع تعبير مىكند ، منتها او با يك جمله خودش را از همهء اين گرفتاريها خلاص كرده و گفته است اين مسأله كه شما ميان ذهن و خارج اختلاف قائل هستيد و مىگوييد اين تحليلها مربوط به ذهن است و به خارج ارتباطى ندارد ، خارج و ذهن ما نداريم ، هرچه كه در ذهن است در خارج هم عين همان است . تمام آنچه كه ما معقول ثانى مىدانيم مانند جنس بودن و فصل بودن و امثال آن ، و مقولاتى كه ارسطو براى امور عينى آورده او مدعى است كه در خارج هم هست . او تمام معقولات ثانيهء ذهنى را هم جزء مقولات شمرده ، چون براى او ذهن و عين از هم جدايى ندارند . پس هگل مىتواند دم از بىنيازى از علت بيرونى بزند ، چون او جريان خارج را عين همان جريان ذهنى مىداند و مدعى است كه عين همان استنتاجهايى كه بين مفاهيم ذهنى هست در خارج هم وجود دارد و حقايق از يكديگر بالضروره نتيجه مىشوند ؛ مثلًا ذهن هستى را يك چيز مىبيند و نيستى را چيزى در مقابل آن كه از آن استنتاج مىشود .\r\nخلاصه اينكه هگل مىتواند چنين حرفى بزند و بنابر اصل او ايرادى هم به او وارد نيست و اگر اشكالى هست به همان اصل غلطش است . ولى اين آقايان كه به آن اصل قائل نيستند و ذهن را انعكاس خارج مىدانند و مىگويند فلسفهء ما فلسفهء علمى است ، چطور مىتوانند بگويند حركت معلول تضاد درونى است ؟ چطور ضدى كه بالقوه در شئ هست از بطن آن بيرون مىآيد ، مثلًا يك طبقه كه وجود دارد طبقهء ديگر كه ضد آن است در بطن آن رشد مىكند و جنگ و ستيز ميان آن دو درمىگيرد ؟\r\nپس اگر قبول هم بكنيم كه جريان طبيعت بر اين اساس ( سه پايه‌اى ) هست باز تضاد ديالكتيكى بايد با اصل حركت توجيه شود و باز حرف الهيون سر جاى خودش هست كه قانون اصلى عالم حركت است ولى اين حركت بر اين اساس است كه شئ با حركت به وجود مىآيد ، با حركت كه به وجود آمد نطفهء فنا و نيستى خودش را در درون خودش رشد مىدهد و بعد نفى مىشود و شئ ديگر به وجود مىآيد ، و همچنين . پس باز قانون اصلى ، حركت است و تضاد مسير آن ، و بايد ديد حركت نيازمند به محرك هست يا نه ؟ پس باز تمام حرفهاى الهيون سر جاى خودش باقى است و سر و صداى محرك درونى بيهوده و باطل است .\r\n\r\n","description":"","footnote":"","page_name":" 869 ","page_number":869},
  {"content":"\r\n\r\n* ضمن بحثهاى گذشته چند مطلب دانسته شد ، يكى اينكه : اساساً تضادى كه آقايان قائل هستند ، به فرض اينكه درست باشد ، نقض‌كنندهء قانون امتناع اجتماع نقيضين نيست . البته ممكن است سؤال شود كه چه اصرارى هست كه اين قانون نقض نشود و آيا يك نوع تعصب نسبت به آن وجود دارد ؟\r\nجواب اين است كه نه ، تعصبى در كار نيست ، مقصود پى بردن به واقع امر و درك حقيقت است و اهميت اين اصل و قانون و نقش عمده و زيربنايى آن براى تمام علوم مىتواند علت اصرار ما بر دست نخوردن و نقض نشدن آن باشد زيرا با فرو ريختن اين قانون تمام كاخ با عظمت علوم ما - نه تنها فلسفه حتى علومى مانند فقه و اصول - فرو خواهد ريخت . اينها همچنين ادعايى دارند ، مىگويند تمام اين علوم بر پايهء منطق ارسطويى بنا شده است و آن هم به نوبهء خود براساس اين اصل تنظيم شده است و چون اين اصل فرو ريخت پس همهء كاخ با عظمت علوم ماوراء الطبيعى فرو خواهد ريخت . ما مىخواهيم بگوييم نه ، چنين چيزى نيست و شما در عالم خيالتان دچار چنين اشتباهى شده‌ايد نه اينكه در اين زمينه چيزى كشف كرده باشيد .\r\nمسأله دوم اين است كه : اين تضادى كه اينها قائلند ، براساس طرحى كه هگل ريخته است ، تضاد و تناقضى است كه از درون اشياء برمىخيزد ، يعنى تضاد بيرونى نيست ؛ هر چيزى نفى خودش از درونش برمىخيزد ، كه هگل اين را روى معانى و مفاهيم پياده مىكرد و همين معانى و مفاهيم را معيار خارج هم مىگرفت . ولى ماركسيستها اين را در ماده پياده مىكنند و معتقدند هر امرى و هر واقعيتى ضد و نقيض خود را در درون خودش دارد .\r\nراجع به اين هم گفتيم كه اين اصل چيزى نيست كه علم آن را تأييد كند و قبول داشته باشد كه تمام جريانهاى عالم بر اين اساس است . با چند مثال كه در موارد خاصى گفته شده است نمىشود اين موضوع را به عنوان يك اصل كلى قبول كرد .\r\nفرق ديگر اينكه تضادى كه اينها مىگويند ، اگر درست باشد ، يك قانون طبيعى و ذاتى است يعنى هر چيز بالطبيعه ولو قطع نظر از هر چيز ديگر به سوى نفى و انكار خود مىرود و نفى و انكار خود را مىپروراند ؛ ولى تضادى كه فلاسفهء ما مىگويند از نوع\r\n\r\n","description":"","footnote":"","page_name":" 870 ","page_number":870},
  {"content":"\r\n\r\nامور جزئى و اتفاقى است كه لازمهء طبيعت كلى هيچ چيزى نيست ولى لازمهء طبيعت جزئى و به عبارت ديگر لازمهء دو جريان مستقل هست . پس تضاد ديالكتيكى بر فرض صحت لازمهء طبيعت كلى وحدانى اشياء است بر خلاف تضاد غير ديالكتيكى كه لازمهء طبيعت جزئى و لازمهء مجموع دو جريان است .\r\nمطلب سومى كه از مباحث قبل دانسته شد اين است كه بر فرض صحت چنين چيزى ( برخاستن ضد از درون شئ ) ، آن نتيجهء بزرگ الحادى كه از آن مىگيرند مسأله بىنياز بودن حركتها از يك علت بيرونى است زيرا مىگويند همان تضاد درونى منشأ حركت است ، بنابراين حركت هر چيزى را تضاد درونى آن به وجود مىآورد و نيازى به عامل ماوراء الطبيعى ندارد .\r\nدر مورد اين حرف هم گفتيم كه اگر ما حرفهاى هگل مخصوصاً دو اصل بزرگ او را قبول كرده بوديم كه مىگفت توضيح عالم براساس عليت صحيح نيست بلكه يگانه راه توضيح و تفسير عالم براساس استنتاج نتيجه از دليل است ، و آنچه كه در ذهن هست عيناً در خارج هست و ذهن و خارج يكى است ، اگر اين اصول را مىپذيرفتيم و اگر استدلال او را خالى از مغالطه مىدانستيم كه نيست ( زيرا قبلا گفتيم نفس آن استدلال و استنتاج كه هستى نيست ، پس هستى نيستى است و هستى كه عين نيستى است حركت است ، غلط است ) مىتوانستيم حركتها را بىنياز از محرك بيرونى بدانيم چون در اين صورت عين استنتاجها و ضرورتهاى ذهنى در خارج نيز هست و همان‌گونه كه استنتاج مفاهيم ذهنى از يكديگر ضرورى است مثلًا هستى بالضروره منتهى به نيستى مىشود و نيستى از آن استنتاج مىشود ، جريان عالم خارج نيز چنين است .\r\nولى اينها نظر هگل را قبول ندارند و اين قسمت از فلسفهء او را پوسته‌هاى ايده‌آليستى مىدانند و مدعى هستند كه آن را دور ريخته‌اند و فلسفه‌شان براساس علت و معلول است نه دليل و نتيجه و لذا اينها تضادها را به منزلهء علت حركت مىدانند . هگل كه تضاد را علت حركت نمىدانست ، تضاد هستى و نيستى را اجزاء تشكيل دهندهء حركت مىدانست [ كه به منزلهء 
  ] دليلهاى اين نتيجه هستند و به منزلهء جنس و فصل حركت مىباشند . ولى اينها تضادها را علت حركت مىدانند ، لذا همينجا مچشان گرفته مىشود و مىگوييم آيا مىشود حركت را با تضاد تعليل كرد يا بايد تضادها را با حركت تعليل كنيم ؟\r\n\r\n","description":"","footnote":"","page_name":" 871 ","page_number":871},
  {"content":"\r\n\r\nاينها مىگويند هر چيزى در درون خودش نطفهء نيستى خودش را دارد . در اينجا اين سؤال مطرح مىشود كه آيا نطفهء نيستى خودش را بالقوه دارد يا بالفعل ؟ اگر بگويند بالفعل دارد ، معنايش اين است كه هر چيزى كه به وجود مىآيد ، از ابتدا دو چيز به وجود مىآيد كه دو امر متقارن با يكديگرند . ولى اينها كه اين را قبول ندارند ، پس ناچار بايد بگويند كه شئ نفى خودش را در بطن خود دارد و تدريجا آن نفى و انكار در درون خودش رشد مىكند و بعد از جدال و نزاع بين شئ و ضدش ، شئ از بين مىرود ، كهنه از بين مىرود و نو باقى مىماند . خود تعبير « نو و كهنه » دليل بر اين است كه ضد شئ بعداً متولد مىشود و رشد مىكند ؛ اگر همزاد با شئ بود تعبير نو و كهنه معنى نداشت . پس رشد كردن ضد در درون شئ ، چيزى جز حركت و تغيير نمىتواند باشد و قهراً مسأله نياز به محرك به قوهء خود باقى است و بايد بررسى كرد كه آيا حركت هميشه نيازمند به محركى بيرون از ذات خودش است ؟ و اگر هم نتوانيم اين را ثابت كنيم ، در هر صورت حرف اينها كارى از پيش نبرده است .\r\n\r\nتضاد به معنى تصادم\r\nمطلب ديگرى هم در اينجا هست كه بايد ذكر شود و با ذكر آن بحث تضاد به پايان مىرسد و آن اينكه :\r\nتضاد به معناى ديگر را ديگران ( غير ماركسيستها ) و ما قبول داريم ، عالم ما عالم تضادها و اختلافهاست ؛ مسأله تضادها و اختلافها و جنگ و ستيزها از مهمترين مسائلى بوده كه از قديم الايام فكر بشر را متوجه خود ساخته است .\r\nدر اين زمينه به طور كلى سه نظريه ميان متفكران پيدا شده است :\r\n\r\nنظريهء اول : نظريهء ثنوى\r\nيك نظريه همان نظريهء معروف ثنوى است كه مدعى است در عالم دو نظام در كنار يكديگر وجود دارد : نظام توافقها و سازگاريها و نظام تضادها و ناسازگاريها . تا آنجا كه نظام عالم نظام توافقها و تجاذبها و سازگاريهاست ، نظام ، نظام خيرات و بايستنىهاست و تا آنجا كه نظام ، نظام ناسازگاريها و تدافعهاست ، نظام شرور و\r\n\r\n","description":"","footnote":"","page_name":" 872 ","page_number":872},
  {"content":"\r\n\r\nنبايستنىهاست . خير آن چيزى است كه بايد باشد و شر آن چيزى است كه نبايد باشد و عالم ما تركيبى است كه از اين دو جنس بافته شده است ، دو جنس متباين و متخالف ، جنس خيرات و سازگاريها و جنس شرور و ناسازگاريها .\r\nاين نظر در باب خيرات و شرور ، انديشه‌ها و احساسهاى مختلفى را برانگيخته است كه يكى از آن انديشه‌ها همان فكر ثنوى دربارهء مبدأ عالم است . از نظر اينها چون عالم يكدست نيست نمىتواند يك مبدأ داشته باشد ، اگر يك مبدأ مىداشت يكدست بود .\r\nديگران هم اگر به ثنويت كشيده نشدند ، يا به الحاد كشيده شدند و يا به لا ادرىگرى و بدبينى . از [ علل 
  ] عمدهء الحاد در دنياى گذشته و حال همان وجود تضادها و در نتيجه نامطلوب [ دانستن 
  ] نظام عالم است . راسل و غير راسل در سخنانشان خيلى بر اين موضوع تكيه مىكنند و مىگويند اين جهان يك چيز جالب و مطلوبى نيست كه انسان غصه‌اش را بخورد .\r\nاز همينجاست كه عده‌اى ، چه به زبان جد و چه به لسان شوخى ، آرزو مىكنند كه اى كاش اين عالم نمىبود ( داستان آن ديوانه‌اى كه پى خدا مىگشت تا به او بگويد : اى مرد حسابى ! ! مگر مجبور بودى 18 هزار عالم و 18 هزار آدم خلق كنى كه در اداره‌اش معطل بمانى ؟ ) .\r\nدر اشعار شعراى بدبين هم اين مطلب زياد آمده است :\r\n گر بر فلكم دست بدى چون يزدان * برداشتمى من اين فلك را زميان\r\nاز نو فلكى چنان همى ساختمى * كآزاده به كام دل رسيدى آسان \r\nپس در اين نظريه ، در عالم توافقها و عدم توافقها ، سازگاريها و ناسازگاريها هست كه سازگاريها بايد باشد و ناسازگاريها نبايد باشد ولى متأسفانه اين پارچهء عالم را از اين دو جنس بافته‌اند ، جنس بايستنى و جنس نبايستنى ، مثل پارچهء ابريشمى كه نخ پنبه‌اى با آن مخلوط كنند كه انسان مىگويد حيف كه نخ در آن داخل شده است .\r\n\r\nنظريهء دوم : نظريهء ارسطو\r\nنظريهء ديگر نظريهء معروف ارسطويى است و آن اين است كه اساس كار عالم را\r\n\r\n","description":"","footnote":"","page_name":" 873 ","page_number":873},
  {"content":"\r\n\r\nسازگاريها و توافقها تشكيل مىدهد و تضادها و ناسازگاريها امور اقلّى و طفيلى است كه لازمهء اين نظام هم هست .\r\nاين نظريه متضمن دو مطلب است : يكى اينكه چاره‌اى نيست از وجود اين تضادها ؛ اگر اين تضادها نباشد خود متضادها نبايد باشند و نبود متضادها مساوى با نبودن عالم است ، تضادها لازم لاينفكّ نظام عالم و شرور لازم لاينفكّ خيرات است . ديگر اينكه تضادها يك نقش اساسى در نظام عالم ندارند ، يك سلسله امور طفيلى و اقلّى هستند كه لازم لاينفكّ نظام عالم مىباشند . اين نظريه هم مثل نظريهء اول قبول مىكند كه نقش تضادها نقش نبايستنى است ، ولى چون پاى مصلحت اهم در ميان است ، امر دائر است بين اينكه اين شرور اقلّى نباشند و همهء توافقها و سازگاريها هم نباشند و اينكه اين شرور اقلّى در كنار سازگاريها و توافقها باشند . قهراً شقّ دوم را بايد پذيرفت . پس در اينكه نقش [ شرور 
  ] منفى است هر دو متوافقند ، فرقشان در اين است كه نظريهء قبلى قبول نداشت كه شرور لازم لاينفك هستند و نيز اقلّى بودن آنها را قبول نداشت بلكه مىگفت شرور در بافت عالم داخل است .\r\n\r\nنظريهء سوم : نظريهء خلاقيت تضادها\r\nنظريهء سوم اين است كه تضادها در اركان عالم دخالت دارد و بر خلاف دو نظر قبل نقش تضادها را منفى نمىداند و مىگويد : اگر يك روزى آرزوهاى خيام مآبانه تحقق يابد و تضادها و ناسازگاريها از ميان برود ، آن روز است كه عالم تنوع و زيبايى و احياناً حركت خويش را از دست خواهد داد . تنوع و زيبايى ، بستگى به تضادها دارد زيرا اگر تضاد و اختلاف نباشد همهء عالم مىشود يك سلسله امور متشابه كه نمىتوانند روى يكديگر اثر بگذارند . تا اختلاف و تضاد نباشد و روى يكديگر اثر نگذارند اشياء به همان حالت اولشان باقى مىمانند . مثلًا اگر عالم را خداوند از صد يا دويست عنصر خلق كرده باشد و با هم اختلاف نداشته باشند ، از ازل تا به ابد اين عناصر به يك حالت در كنار يكديگر باقى خواهند ماند و التقاء ساكنين مىشود . پس بايد اين ناسازگاريها و اختلافها باشد تا منتهى به سازگارى در سطح عاليتر بشود .\r\nاز همين جا مىتوانيم پى ببريم كه تضاد چگونه باعث حركت مىشود و نقش\r\n\r\n","description":"","footnote":"","page_name":" 874 ","page_number":874},
  {"content":"\r\n\r\nتضاد چيست ، آيا نقش تضاد نقش عامل محرك است يا نقش عاملى كه رفع مانع از حركت مىكند همان‌گونه كه فلاسفهء ما مىگويند ؟ آنها كه مىگويند : « لو لا التضاد ما صحّ دوام الفيض عن المبدأ الجواد » به اين معنى است كه اگر ماده حالتى را كه دارد حفظ بكند نوبت به حالت بعدى نمىرسد ، به فيض بعدى نمىرسد و آن حالت قبلى خودبه‌خود زايل نمىشود ؛ اگر تضادى در كار نباشد و عوامل ديگرى نباشند كه اين صورت را زايل و فاسد و منهدم كنند صورت ديگرى كائن نمىشود . حالا اينكه چرا اين صورت فاسد بشود ، اين خودش مسأله‌اى است . اصلًا چرا پيرى در ماده پيدا مىشود ؟ شما كه مىگوييد صورت عاشق ماده است و ملائم با اوست چرا او را رها مىكند تا نوبت به صورت ديگر برسد ؟ امثال بوعلى كه فلسفه‌شان فلسفهء كون و فساد است معتقدند كه زوال و فساد صورت از همين راه تضاد است ، معتقدند كه چون صورت به طبع خودش عاشق ماده است و ميان آنها تلائم وجود دارد فناها فقط معلول تضادهاى بيرونى است ؛ يعنى عواملى در خارج وجود دارد كه نابود كننده و فرسوده كنندهء صورت است و چون آن عوامل خارجى صورت را فاسد مىكنند صورت ديگر پيدا مىشود . مثلًا يك ماده صورت گياهى پيدا مىكند و قاعدتا نمىبايست اين صورت زايل شود ولى عوامل خارجى آن‌قدر توى سر آن مىزنند كه آن را از كار مىاندازند و پيرى و فرسودگى پيدا مىشود ؛ يعنى اگر شئ از خارج تحت تأثير قرار نگيرد ، هر ماده‌اى هر فعليت و هر صورتى را كه پيدا مىكند الى الابد آن فعليت را خواهد داشت . بنابراين مرگها و پيريها با علل بيرون از شئ توجيه مىشوند ، لهذا اگر انسانى را فرض كنيم كه هيچ مزاحمى از خارج برايش پيدا نشود دليل ندارد كه پيرى و فرسودگى بر او عارض شده و عمر جاودان نداشته باشد « 1 » .\r\n\r\n\r\n\r\n\r\n","description":"","footnote":"\r\n( 1 ) . راجع به منشأ پيرى و منشأ مرگ ، نظريهء امثال بوعلى اين است كه عوامل بيرونى است كه هر موجودى را پير مىكند و اگر تضاد عوامل بيرونى [ با آن موجود 
  ] نبود حالت جوانى و نشاط هميشه باقى بود .\r\nاما مرحوم صدرالمتألّهين كه قائل به حركت در جوهر است با اين نظريه مخالف است و قائل است به اينكه مرگ براى موجود زنده يك حالت طبيعى است و اگر هيچ علتى هم از خارج نباشد تدريجا خود اين ماده صورت را رها مىكند .\r\nوى در جلد چهارم اسفار كه بحث مرگ را طرح مىكند ، همين نظريهء بوعلى و امثال او را نقل كرده و بعد مىگويد : نه ، ما اين مطلب را قبول نداريم ، چون بنابر حركت جوهرى خود طبيعت به حسب ميل خودش صعود به عالم بالا دارد و نفس انسان كه با بدن همراه است تعلق تدبيرى نسبت به آن دارد و در واقع ماده را براى استكمال خودش استخدام مىكند و تدريجا وقتى مىرسد به يك مرحله‌اى كه امكاناتش به فعليت مىرسد ، بعد از آن نيازش قطع\r\n","page_name":" 875 ","page_number":875},
  {"content":"\r\n\r\nپس نظريه سوم براى تضادها نقش مثبت هم قائل است و اين نظريه يگانه نظريه‌اى است كه الهيون و ماديون جديد در آن توافق دارند و لهذا اينها ( ماديون پيرو هگل ) به تضاد خلّاق قائلند و در اينجاست كه نظر الهيون با آنها يكى مىشود چون الهيون هم تضادها را آفريننده و داراى نقش مثبت مىدانند .\r\nپس در مورد تضادها سه نظريه وجود دارد ، يك نظريه مىگويد اساساً تضادها نبايستنى است و اى كاش نمىبود ؛ نظريهء دوم براى تضادها نقش منفى قائل است ولى آنها را لازمهء لاينفكّ نظام عالم مىداند ؛ نظريهء سوم تضادها و شرور را لازمهء خيرات مىداند ولى نقش آنها را تنها منفى نمىداند و براى آنها نقش مثبت هم قائل است و معتقد است اگر تضادها در عالم نبود ، تكامل و تنوع و تركيب هم نبود .\r\n\r\n\r\n\r\n\r\n","description":"","footnote":"\r\nمىشود . يعنى وقتى كه قضاء وطر [ و رفع نياز 
  ] كرد از بدن ، خودبه‌خود آن را رها مىكند و تعلق تدبيرىاش از بدن قطع مىشود و پيرى معلول اين است كه نفس تدريجا تدبير خودش را از بدن مىگيرد ، و لهذا او مىگويد كه مرگ تدريجى است به اين معنى كه نفسى كه متولد مىشود از همان « آن » اول به سوى عالم آخرت در حركت است و علاقهء تدبيرىاش به بدن براى نيازى است كه به بدن دارد و بعد به هر اندازه كه به فعليت برسد تدريجا از تعلق تدبيرى نفس به بدن كاسته مىشود ؛ يعنى از همان روز اول ، پيرى براى انسان شروع مىشود و اگر هم فرض كنيم كه او را در يك محيطى قرار دهيم كه عامل فرسوده كننده‌اى از قبيل بيماريها و فشارها و بىتعادلىها در او اثر نكند باز هم جاودانه باقى نخواهد ماند . البته نمىتوان تعيين كرد كه چقدر باقى خواهد ماند ، مثلًا ممكن است صد هزار سال باقى بماند ولى بالاخره نفس بدن را رها خواهد كرد و ذاتا اقتضاى خلود در او نيست . ممكن است مرگش به تأخير بيفتد ولى بالاخره خواهد مرد و به سوى مرگ خواهد رفت ، يعنى به سوى يك حيات عاليتر و راقيتر خواهد رفت ( زيرا حركت ، حركت جوهريه است و در حركت جوهريه نفس نمىتواند در اين مرحلهء جوهرى باقى بماند ، بايد به مرحلهء بالاتر برسد ) .\r\nممكن است گفته شود كه بنابراين كمّلين بايد زودتر بميرند چون زودتر به فعليت مىرسند . پاسخ اين است كه نه ، چون امكان كمال محدود به حدود معينى كه ما خيال مىكنيم نيست و دايره‌اش خيلى وسيع است . بله ، اگر در مورد شخص كامل فرض كنيم كه به مرحله‌اى برسد كه ديگر كمال برايش امكان نداشته باشد همين طور است ، ولى حتى نسبت به پيغمبر هم نمىتوانيم اين حرف را بزنيم كه مثلًا در اول چهل سالگى از نظر سير تكاملىاش به مرحله‌اى رسيده بوده كه ديگر حالت منتظره‌اى نداشته است ، بلكه هميشه نسبت به تكاملهاى بعدى حالت منتظره داشته است . ممكن است سؤال شود كه اگر چنين است پس چرا مىميرند و به آن كمالها نمىرسند ؟\r\nجوابش اين است كه آن مرگ طبيعى كه تحت تأثير عوامل خارجى انجام نگرفته باشد ( و به اصطلاح اخترامى نباشد ) شايد اصلا در دنيا وجود نداشته باشد ، اغلب و بلكه همهء موتها موت اخترامى است ؛ موت انبياء و اولياء كه هميشه همين‌جور است و حتى برخى خواسته‌اند روايت « ما منّا الّا مقتول او مسموم » را بر همين معنى حمل كنند .\r\n","page_name":" 876 ","page_number":876},
  {"content":"\r\n\r\n\r\nب . اصل حركت\r\n\r\nتاريخچهء مسألهء حركت\r\nيكى از اصول ديالكتيك اصل حركت است . راجع به حركت ، تاريخچه‌اى در كتابهاى تاريخ فلسفه ذكر مىكنند كه به طور اجمال در اينجا بيان مىشود .\r\nيكى از چيزهايى كه از قديم فكر بشر را به خود مشغول داشته است ، تغييراتى است كه در عالم مشاهده مىشود . اين تغييرات هم مانند « تضاد » جنبهء عمومى داشته و قهراً اذهان را به طرف خود جلب مىكرده است .\r\nافكار ، در ميان تغيير و ثبات يعنى اينكه آيا اصل ، ثبات است و تغييرها امور سطحى و ظاهرى و احيانا فريب و خيال است يا اصل ، تغيير است و ثبات امر ظاهرى و خيالى [ در ترديد بود 
  ] .\r\nدر فلسفهء قديم يونان - كه به تصديق امروزيها نطفهء همهء فلسفه‌هايى كه در عصرهاى بعد پيدا شده در آن دوره وجود داشته است - بعضى فيلسوفان بيشتر توجهشان به تغيير بوده است و هراكليت نمايندهء اين گونه طرز تفكر است . البته از او در اين مورد ، تنها جمله‌هايى ذكر شده است نه برهان فلسفى ، مانند جملهء معروف « هيچ كس در يك رودخانه دو بار آبتنى نمىكند » كه اشاره به اين است كه همه چيز در\r\n\r\n","description":"","footnote":"","page_name":" 877 ","page_number":877},
  {"content":"\r\n\r\nعالم در حال تغيير و دگرگونى است ، و در همين اصل اجتماع وجود و عدم در حركت ( به تفسير ماركسيستها ) اين جمله از هراكليت نقل شده است .\r\nدر مقابل ، نحله‌هاى فلسفى ديگرى مانند اليائيان و همچنين طبيعيون بودند كه تغيير را يك امر عارضى مىدانستند . پارمنيدس كه يك فيلسوف اليائى بود ، معتقد بود كه « موجود » لازمه‌اش چند چيز است ، يكى ثبات و ديگر ازلى بودن و فنا نداشتن . او با يك تحليل فلسفى مىخواست استدلال كند كه هرچه هست ثبات است و تغيير واقعيت ندارد .\r\nشاگرد او كه زنون اليائى و احياناً « زنون اكبر » از او تعبير مىكنند ، براهينى بر امتناع وقوع حركت اقامه مىكرده است . پارمنيدس فقط از راه تحليل « موجود » مىخواست نفى حركت و تغيير را اثبات كند ، ولى زنون براهينى هم بر محال بودن تغيير اقامه مىكرده است . برهانى از او معروف است كه عين آن را متكلمين ما كه قائل به « جزء لايتجزّى » هستند اقامه مىكنند ، حالا معلوم نيست آيا از او گرفته‌اند يا صرفاً توارد ذهنين است . در بحث جزء لايتجزّى مثال به بطيئى مىزنند كه سريعى از پى او مىرفت و به او نمىرسيد و محال هم هست كه به او برسد ، چون هر مسافتى منقسم مىشود به دو قسم و هر قسمى باز منقسم مىشود به دو قسم ، الى غير نهاية ، بنابراين فاصلهء ميان بطئ و سريع را اگر بخواهد طى كند ، قبل از طى كردن نيمه دوم بايد نيمه اول را طى كند ، نيمهء اول هم باز تقسيم‌پذير است و هر قسم آن هم باز تقسيم مىشود ، و چون به طور غير متناهى تقسيم مىپذيرد ، محال است در زمان متناهى حركتهاى غير متناهى واقع بشود .\r\n\r\nنظريهء ذيمقراطيس\r\nبعد از اليائيها مكتب ذيمقراطيس پيدا شد . مكتب ذيمقراطيس حركت را محال و خيال نمىداند بلكه آن را موجود مىداند ولى در واقعيت اشياء دخيل نمىداند ، واقعيت اشياء را ذرات شكست ناپذير ( اتم ) مىداند كه موجودات واقعى همين ذرات هستند ولى اين ذرات با يكديگر جمع و تأليف مىشوند و از تأليفهاى اينها موجودات مركب به وجود مىآيد ، عناصر به وجود مىآيد و در خود ذرات هيچ‌گونه تغييرى پيدا نمىشود و ازلا و ابدا به يك حال هستند ؛ و اين تغييراتى كه در عالم مىبينيم جز\r\n\r\n","description":"","footnote":"","page_name":" 878 ","page_number":878},
  {"content":"\r\n\r\nاجتماع و انتزاع و افتراق ذرات چيزى نيست ، مانند شنهاى بيابان كه باد آنها را به شكلهاى مختلف درمىآورد ولى حقيقتشان ثابت است . پس طبق نظر ذيمقراطيس ماهيت اشياء تغيير پذير نيست چون ماهيت اشياء همان ذرات است و با تأليفهاى مختلف ذرات ، ماهيت جديد به وجود نمىآيد مگر ماهيت اعتبارى . طبق اين نظريه حركت در عالم هست ولى با حركت تنها شكلها و ظاهرها تغيير مىكند و واقعيتها و ماهيتها ثابت است . حتى گفته مىشود نظريه‌اى كه امروزه در مورد رنگها و بوها هست هراكليت هم به آن قائل بوده و مىگفته است اساساً رنگى وجود ندارد ، ما خيال مىكنيم كه رنگى هست ، مجموعهء ذرات اگر در يك وضع مخصوصى قرار بگيرند طورى بر انسان تجلى مىكنند كه رنگ و بو و مانند آنها ناميده مىشوند ، و الّا در طبيعت نه رنگ وجود دارد و نه بو و نه طعم . اينها كيفيات ثانوى هستند كه وجود واقعى ندارند . اين هم يك نظر در مورد حركت كه منكر حركت نيست ولى آن را هم دخيل در حقيقت اشياء نمىداند .\r\n\r\nنظريهء ارسطو\r\nنظر بعد كه در ميان ساير نظرها شاخص است نظر ارسطوست . ارسطو در باب « تغيير » واقعاً يك نظر عميقى آورد . اليائيها كه منكر حركت بودند ، اين اصل را آورده بودند كه موجود معدوم نمىشود و معدوم هم موجود نمىشود ، همه چيز ازلى و ابدى است ، حدوث و فنايى در عالم نيست . برهانى كه اينها اقامه كردند بر اينكه موجودى معدوم نمىشود و معدومى موجود نمىشود اين است كه : اگر موجودى كه معدوم است بخواهد موجود شود ، يا معدوم تبديل به موجود مىشود و يا موجود موجود مىشود ؛ اگر معدوم تبديل به موجود شود اين كه محال است ، اگر موجود بخواهد موجود شود اين كه تحصيل حاصل است و موجود موجود هست ؛ پس معدوم محال است موجود شود .\r\nارسطو آمد آن نظريهء قوه و فعل خودش را آورد و گفت هر چيزى قبل از اينكه موجود شود ، به اعتبارى موجود است و به اعتبار ديگرى معدوم ، بالقوه موجود است و بالفعل موجود نيست ؛ و موجود شدن در طبيعت يعنى تبديل قوه به فعل ، و هيچ امر حادثى از عدم مطلق به وجود نمىآيد ، بلكه از عدم نسبى يعنى وجود بالقوه به وجود مىآيد . از اينجا نظريهء « قوه و فعل » و « كون و فساد » ارسطويى به وجود آمد و حرفهاى\r\n\r\n","description":"","footnote":"","page_name":" 879 ","page_number":879},
  {"content":"\r\n\r\nقبلى منسوخ شد .\r\nطبق حرف ارسطو صورتها حادثند و ماده‌ها حادث نيستند ؛ صورتها هم كه حادثند بالقوه قبلًا موجودند ؛ و به حكم اينكه صورتها حادثند و ماهيت اشياء هم مركب از صورتها و ماده‌هاست ، و ماهيت اشياء را مادهء محض تشكيل نمىدهد ( آن طورى كه ذيمقراطيس تصور مىكرد ) بلكه اساس ماهيت شئ صورت شئ است نه مادهء شئ ، پس واقعاً اشياء در عالم حادث مىشوند ؛ بر خلاف آنچه كه اليائيها و اتميستها گفتند ، واقعاً جوهرها در عالم كائن مىشوند چون صورتها در ماده‌ها حادث مىشوند ؛ و همينجا هم مسأله رابطه اين صورتها با يك علت ماوراى اين عالم كه ارسطو آورده است روشن مىشود ؛ اين صورتها از ماوراى اين عالم افاضه مىشود .\r\nارسطو كه قائل به تغيير شد تغييرها را به دو نوع تقسيم كرد : تغييرهاى دفعى و تغييرهاى تدريجى . تغييرهاى تدريجى « حركت » ناميده مىشود كه در كيفيت و كميت و أين رخ مىدهد و تغييرهاى دفعى كه « كون و فساد » است در جوهر پيدا مىشود .\r\nجهانى كه ارسطو ساخت ، تغيير در آن يك نقش اساسى دارد ، چه در جواهر كه كائن و فاسد مىشوند و چه در اعراض كه اقلّا در سه مقولهء آن تغيير واقع مىشود هرچند كه ثبات هم در آنها هست . منتها در جهان ارسطو هم در مجموع ثبات بيش از حركت حكمفرماست ، چون در اعراض تنها در سه مقوله حركت هست ، آن هم گاهى هست و گاهى نيست ، در جواهر هم قائل به كون و فساد يعنى تغييرهاى آنى و ثبات زمانى است .\r\nبعد از ارسطو حكماى اسلامى هم مانند بوعلى و ديگران همين رأى را داشتند تا مىرسيم به نظريهء ملا صدرا كه نظريهء حركت است .\r\n\r\nنظريهء صدر المتألّهين\r\nدر نظريهء حركت جوهرى صدرالمتألهين به كلى شكل عالم عوض مىشود و [ عالم سراسر 
  ] تغيير است . مىشود گفت طبق نظريهء صدرالمتألهين هم در بعضى مقوله‌ها تغيير نيست مانند پنج مقولهء عرضى : « متى » و « ان يفعل » و « ان ينفعل » و « اضافه » و « جده » . پس ، از نظر صدرالمتألهين هم ثبات نسبى حكمفرما هست . ولى اين ، ظاهر نظريهء ايشان است و اگر دقت شود معلوم مىشود كه ايشان قائل به ثبات در اينها نيست بلكه بعضى از اين\r\n\r\n","description":"","footnote":"","page_name":" 880 ","page_number":880},
  {"content":"\r\n\r\nمقولات را اصيل نمىداند مانند اضافه كه تابع طرفين است و اگر طرفين ثابت باشند ثابت است و الا متحرك . بنابراين مقوله اضافه نه ساكن است و نه متحرك ، پس ثبات در اضافه نيست و به تعبير ديگر « اضافه » از معقولات ثانيهء فلسفى است و از خودش استقلال ندارد . پس مقولهء اضافه كه مىگويند در آن حركت نيست معنايش اين نيست كه در آن سكون هست ، بلكه از باب اين است كه اين مقوله اصالت ندارد .\r\nاما مقولهء ان يفعل و ان ينفعل ، در اينها هم ايشان قائل به حركت نيست از باب اينكه خود ماهيت اين مقولات ماهيت حركتى است و حركت در مقوله‌اى هست كه ماهيتش ماهيت تدريج و حركت نباشد تا وجودش وجود حركتى بشود اما ان يفعل يعنى تأثير تدريجى و ان ينفعل يعنى تأثر تدريجى ، پس در ماهيت اينها حركت اخذ شده است و اگر بخواهد در اينها حركت باشد لازمه‌اش اين است كه حركت در حركت [ باشد كه 
  ] معنى ندارد . پس در اينها هم ايشان قائل به ثبات نيست ، منتها در مقولات ديگر حركت به نحوهء وجود مقوله بستگى دارد ولى در اينها به ماهيتشان .\r\nجده هم مانند اضافه است كه بستگى به طرفينش دارد . اما « متى » كه هيئت بودن شئ در زمان است ، چون زمان يك حقيقت متدرّج الوجود است ، قهراً در ذات « نسبت شئ به زمان » هم تدريج خوابيده است و اگر در اين هم بخواهد حركت باشد حركت در حركت خواهد بود . پس به بيان مرحوم آخوند اگر در اين پنج مقوله حركت نيست معنايش اين نيست كه اينها ساكنند ، بلكه برمىگردد به اينكه يا اصالت ندارند مانند اضافه و جده و يا ماهيتشان ماهيت حركت است .\r\nپس در فلسفهء مرحوم آخوند سكون به اين نحو كه در بعضى مقولات به طور كلى قائل به حركت نباشد وجود ندارد ؛ بله ، ممكن است گفته شود كه سكون به نحو ديگرى در فلسفهء ايشان وجود دارد و آن اينكه در آن پنج مقوله‌اى كه قائل به حركت هستند حركت را هميشگى نمىدانند ، مثلًا شيئى كه حركت وضعى يا أينى يا كمّى يا كيفى دارد اينجور نيست كه اين حركتها براى آن دائمى باشند . پس ، از حرفهاى مرحوم آخوند اين مقدار از سكون نسبى را مىتوان استنتاج كرد .\r\nآقاى طباطبائى اينجا يك حرفى دارند و مىگويند : اينكه مرحوم آخوند مثل سابقينشان حركت در حركت را محال مىدانند درست نيست و حركت در حركت محال نيست ، پس مقولاتى كه ايشان به علت مشكل حركت در حركت قائل به حركت در آنها نبودند مىتواند حركت در آنها واقع شود .\r\n\r\n","description":"","footnote":"","page_name":" 881 ","page_number":881},
  {"content":"\r\n\r\nحرف ديگرشان كه خيلى باارزش است اين است كه مىگويند : در تمام مقولات حركت به تبع جوهر واقع مىشود ، يعنى از راه حركتهاى محسوسى كه در اين مقولات هست به حركت جوهر پى مىبريم و همين كه ثابت شد در جوهر حركت هست ، اثبات مىشود كه اگر جوهر حركت بكند محال است كه [ چيزى 
  ] وابسته به آن باشد و حركت نكند . بنابراين هر جوهرى در تمام اعراض خودش به حركت جوهرى در حركت است . معناى اين سخن اين است كه : آن جسمى هم كه در مكان ساكن است در حال حركت است ، منتها دو جور حركت مكانى داريم ، يكى اينكه شئ مكانش را تغيير مىدهد ، ديگر اينكه شئ كه خودش در حال تغيير است قهراً مكانى هم كه با آن است تغيير مىكند چون مكان آن جسمى كه شئ بر آن قرار گرفته نيست و حركت انتقالى كه شئ مىكند در واقع حركت در حركت است ( الشئ المتحرك فى المكان يتحرك فى المكان ) . بنابراين در تمام مقولات حركت هست و آنجايى كه سكون نسبى مشاهده مىشود در واقع حركت بسيط وجود دارد و در موارد ديگر حركتها مركب است . بنابراين طبق ظواهر كلام مرحوم آخوند بالاخره يك ثباتهاى نسبى وجود دارد ، ولى به بيان آقاى طباطبائى هيچ ثبات نسبى به آن معنى وجود ندارد و آنجا كه ثبات مىبينيم حركت بسيط است . البته خود مرحوم آخوند هم در بعضى كلماتش جمله‌هايى گفته است كه مىتواند اشاره به اين مطلب باشد هر چند صريح در آن نيست .\r\nپس بنا بر فلسفهء ما ( فلسفهء صدرايى ) جهان يكپارچه حركت است و به تعبير مرحوم آخوند يكپارچه صيرورت است ؛ نه اينكه صائر و متحرك است ، بلكه شئ هو عين الحركة و الصيرورة .\r\n\r\nنظر فلاسفه غرب\r\nدر نحله‌هاى غربى كه فلسفهء ارسطو از راه ابن سينا كم و بيش به آنجا رفته بود ، كم‌كم براى حركت نقش بيشترى در جهان قائل مىشدند ، منتها در زمان دكارت در اين حد بود كه مىگفتند « ماده و حركت را به من بدهيد جهان را مىسازم » يعنى بافت اين جهان از ماده و حركت تشكيل شده است و همهء انواع ، ناشى از حركتهاى مختلف ماده است .\r\n\r\n","description":"","footnote":"","page_name":" 882 ","page_number":882},
  {"content":"\r\n\r\nولى دو عيب در اين حرف هست ؛ يكى اينكه به دو چيز قائل است : ماده و حركت ، يعنى ماده در ذات خودش چيزى است و حركت چيز ديگر كه ماده با انواع حركات خودش انواع را در عالم ساخته است ، و در واقع اين نظريه مانند ذيمقراطيس اختلافها را سطحى و تأليفى مىداند . ولى چون دكارت روحى است ، علاوه بر ماده و حركت به روح هم قائل است كه با ماده و حركت قابل توجيه نيست ، اما بجز روح انسانى همهء عالم را جسم و حركت مىداند كه با تأليفهاى مختلف انواع مختلف پيدا كرده‌اند .\r\nبعد از دكارت هرچه علوم پيشرفت كرد نقش حركت بيشتر جلوه كرد ، تا به جايى رسيد كه براى علم اين سؤال مطرح شد كه آيا غير از « موج » چيزى وجود دارد ؟ تا مىرسيم به فلسفهء هگل .\r\nهگل با بيانى فلسفى رسيد به اينجا كه هستى عبارت است از « شدن » ، به بيانى كه مكررا گذشت . هستى اگر به طور مطلق در نظر گرفته شود به ضد خودش كه نيستى باشد منتهى مىشود و از تركيب ايندو « شدن » به وجود مىآيد كه همهء مقولات را در بر مىگيرد . در اينجا فلسفهء غرب هم با بيانى ديگر مىرسد به اينكه جهان يكپارچه حركت و شدن است .\r\nبعد مىرسيم به نظريهء اين آقايان ( ماركسيستها ) . در اينجا مشاهده مىشود كه اينها به يك بن‌بست دچارند ؛ از يك طرف نظر هگل را در مسائلى كه منتهى به فلسفهء « شدن » شد قبول ندارند و مرتب دم از علمى بودن فلسفه‌شان مىزنند ، در صورتى كه علم اساساً قادر نيست كه چنين نظريه‌اى را اثبات كند كه هرچه در عالم هست مساوى است با « شدن » ، اين اصل تنها با مبانى فيلسوفانه قابل اثبات است كه اينها چنين مبانىاى هم ندارند ، و تا آنجا كه ما دقت كرده‌ايم در كلمات ماركس و انگلس اين تعبير نيامده است كه هستى عين « شدن » است ، بلكه هرچه آنها گفته‌اند اين است كه همه چيز متحول و متغير است نه عين تحول است . « همه چيز عين تحول است » را يا با فلسفهء هگل بايد توجيه كرد كه نه ما قبول داريم و نه آنها ، يا بايد مبانى حركت جوهرى را كه ما قبول داريم پذيرفت . تا آنجا كه ما تتبع كرديم ، براى اولين بار اين تعبير را لنين به كار برده است . بنابراين ، اين اصل كه اينها مىگويند « هستى » برابر است با « شدن » ، در فلسفه اين آقايان دليل ندارد ، نه از علم و نه از فلسفه . اينكه از لنين به اين طرف مرتب مىگويند : « بودن » نيست ، « شدن » است ، در واقع حرف هگل را\r\n\r\n","description":"","footnote":"","page_name":" 883 ","page_number":883},
  {"content":"\r\n\r\nبازگو مىكنند بدون اينكه مبناى او را قبول داشته باشند « 1 » .\r\n* رسيديم به اينكه اين مطلب مورد توافق هر دو طرف ( ما و آنها ) است كه طبيعت هويتى غير از حركت و تحول ندارد ، و بحث در اين بود كه آيا از اين مطلب بايد چنين نتيجه گرفت كه عالم بىنياز از ماوراى خودش است و يا اينكه نه ، طبيعت به حكم همين كه يك واحد حركت است نيازمند به ماوراى خودش مىباشد و متغير بماهو متغير نيازمند به ثابت بماهو ثابت است .\r\nطبق فلسفه هگل دستگاه ديالكتيك خودسان و قائم به ذات است و نيازى به بيرون خود ندارد و لذا در فلسفهء او صحبت از خدايى كه علت عالم باشد نيست ، خدا از نظر او ايدهء مطلق است و داخل در همان دستگاه ديالكتيك است ، لذا فلسفهء او را به يك معنى مىتوان فلسفهء الحادى و منكر خدا ( به معناى علت عالم ) دانست ، و به يك\r\n\r\n\r\n\r\n\r\n","description":"","footnote":"\r\n( 1 ) . اشكال : ممكن است بگويند عين تحول و « شدن » بودن جهان ، اصل است و اصل دليل نمىخواهد ، اين فرضى است كه با آن جهان را توجيه مىكنيم .\r\nجواب : ولى با اصل متحول بودن هم جهان قابل توجيه است ، چه ضرورتى دارد اين اصل را بپذيريم و جهان را عين تحول بدانيم ؟\r\n- اساساً يعنى چه كه جهان عين تحول است ؟\r\nجواب : اينها كه دربارهء حرفهايشان توضيح نمىدهند ، اگر توضيح بدهند و بحث كنند در آن گير خواهند كرد ؛ همين قدر مىگويند وجود مساوى است با شدن ، و اصل اين حرف از هگل است و اينها بدون اينكه درباره‌اش فكر كنند همين‌طور حرف او را تكرار مىكنند . هگل چون جريان ذهن و عين را يكى مىدانست مىتوانست چنين حرفى بزند ولى اينها كه مبانى او را قبول ندارند دليلشان چيست ؟ بر فرض اينكه قبول كنيم اينها هم مانند شرق به اين نتيجه رسيده‌اند كه جهان عين تحول و حركت است و شرق و غرب از دو راه به يك نتيجه دست يافته‌اند ، بر فرض قبول اين مطلب و صرف نظر از اشكالات دليل نداشتن آنها ، مسأله مهم نتيجه‌اى است كه از اين حقيقت مىتوان گرفت . شرق مىگويد : به دليل اينكه عالم عين « شدن » است ، عين حادث شدن است ، عين حدوث تدريجى است و نيازش به علت ماوراء خود ، بيشتر است از آن وقت كه ما عالم را « شدن » ندانيم ؛ پس به طور قطع عالم دائما در حال آفريده شدن است ، يك واحد آفريده است ( العالم متغير و كل متغير حادث ) ، در فلسفهء ملا صدرا به اين شكل درمىآيد كه « كل متغير عين الحدوث » ، ولى آقايان كه خيال مىكنند به اين نتيجه رسيده‌اند كه عالم عين « شدن » است مىگويند : چون عالم « شدن » است نيازى به ماوراى خود ندارد و خودش خودش را به وجود آورده است ، و اين مسأله‌اى است كه در درس آينده بايد بررسى شود .\r\n","page_name":" 884 ","page_number":884},
  {"content":"\r\n\r\nمعنى معتقد به خدا به معناى مثال مطلق و ايدهء مطلق به شمار آورد . نتايجى كه هگل به آنها رسيده است ، طبق مبانى او نتايج درستى است و اشكال در مقدمات و مبانى اوست . يكى از مبانى او اين بود كه كار فلسفه توضيح جهان است نه تعليل آن ، چون تعليل توضيح دهنده و قانع كننده نيست به دو دليل : يكى اينكه شئ در سلسلهء عللش بالاخره به علة العلل منتهى مىشود و علة العلل خودش بدون توضيح مىماند و معلوم نيست كه چرا علة العلل علة العلل است . ديگر اينكه عليت يك امر تجربى است و قضيه‌اى كه در مورد آن تشكيل مىشود به اصطلاح ما قضيهء وجودى است - كه از نوع مطلقهء عامّه است - نه قضيهء ضروريهء منطقى ؛ يعنى ذهن از راه تجربه همين‌قدر مىفهمد كه در صورت وجود فلان شئ ، فلان شئ هم وجود پيدا مىكند . اين ، امر وجودى است نه منطقى . اشكال اول اين بود كه تعليل در نهايت امر به بن‌بست مىرسد چون علة العلل بدون توضيح مىماند . اشكال دوم اين است كه در همان قدم اول ، علت نمىتواند توضيح دهنده باشد ، چون براى عقل هيچ فرق نمىكند كه مثلًا آب در اثر حرارت بخار شود يا منجمد ؛ ولى ما يك سلسله مطالب داريم كه واقعاً توضيح است و آن در وقتى است كه پاى تحليل به ميان بيايد ، يعنى مطلبى از بطن مطلب ديگرى استخراج و استنتاج شود ، ذهن چيزى را از درون چيز ديگر بيرون بكشد و به اصطلاح ما قضيهء حقيقيه درست كند نه قضيهء خارجيه ؛ طبيعت شئ را كشف مىكند و بعد مىگويد : اگر بخواهد وجود پيدا كند بايد چنين باشد ، نمىتواند غير از اين باشد . اين‌گونه قضايا قضاياى تحليلى است . برهان را هم ارسطو « تحليل و تركيب » ناميده است ؛ مقدمات ، تحليل است و نتايج ، تركيب .\r\nاين‌گونه موارد ، استنتاج ذهن است ؛ يعنى از نظر ذهن با فرض اينكه مثلًا الف الف باشد نمىتواند ب بر آن حمل نشود ؛ از طرف ديگر با فرض اينكه ب ب باشد بايد ج بر آن حمل شود ؛ بعد با فرض اينكه الف الف باشد و ب بر آن حمل شود و ب ب باشد و ج بر آن حمل شود منطقا و ضرورتا بايد ج هم بر الف حمل شود ، ضرورت در اينجا حكم مىكند و خلاف آن محال است . ولى چنين ضرورتى چگونه مىتواند در مورد بخار شدن آب در اثر حرارت وجود داشته باشد و خلاف آن از نظر عقل محال باشد ؟ از نظر عقل خلاف آن اصلا محال نيست ، چيزى كه هست ما تاكنون چنين ديده‌ايم و الّا هيچ ضرورت آن را ايجاب نمىكند . هر جا كه پاى ضرورت منطقى به ميان بيايد ، چون ضرورت است مناط استغناى از علت است ، يعنى اگر چيزى\r\n\r\n","description":"","footnote":"","page_name":" 885 ","page_number":885},
  {"content":"\r\n\r\nبالضروره چيزى بود ، لعلة نيست ، فرض آن كافى است براى اينكه آن چيز دوم باشد ( الذاتى لا يعلّل ) ؛ انسان حيوان است ، اگر بالامكان حيوان بود علت لازم داشت ولى چون بالضروره است نياز به علت ندارد . عليت در جايى مىآيد كه رابطه رابطهء امكانى باشد نه ضرورى . بهترين حرفها را در باب « جعل » قدماى ما گفته‌اند كه : « ما جعل اللّه المشمشة مشمشة و لكن اوجدها » ؛ گفته‌اند : جعل يا به ماهيت تعلق مىگيرد يا به وجود ؛ به هر كدام كه تعلق بگيرد ، جعل ، جعل بسيط است . جاعل وجود انسان را جعل مىكند نه اينكه يجعل وجود الانسان وجودا . اگر جعل به وجود تعلق بگيرد به ماهيت هم بالعرض تعلق مىگيرد به جعل بسيط . جعل مركب باز به ماهيت تعلق مىگيرد بالعرض يعنى مجازا و باز به وجود هم تعلق مىگيرد بالعرض يعنى مجازا . خلاصه اينكه حقيقتا جعل به اينها تعلق نمىگيرد و هيچكدام اينها مجعول نيستند چون ذاتى هستند . اينها مربوط به « ذاتى » باب ايساغوجى است . « ذاتى » باب برهان هم همين‌طور است . مثلًا « الانسان ممكن بالضروره » يعنى اگر انسان را فرض كرديم ، ممكن بودن لازمهء ذات انسان است و الذاتى لا يعلّل .\r\n\r\nديالكتيك از نظر هگل\r\nديالكتيك در فلسفهء هگل يعنى عبور كردن از دلائل به نتايج به ضرورت منطقى .\r\nتا آنجا كه به ذهن مربوط مىشود ، ما هم قبول داريم كه استدلالها عبور از مقدمات است به نتايج به ضرورت منطقى ، منتها يك حرف ديگرى هم هگل اضافه مىكند و مىگويد : فرقى ميان ذهن و عين نيست و عملى كه براى ذهن قائل هستيد كه عبور منطقى از دلائل به نتايج مىكند عينا در طبيعت هم هست و اشياء در طبيعت به ضرورت منطقى از يكديگر استنتاج مىشوند . پس پيدايش نتيجه از مقدمه ، ضرورت است ، لذا اگر ما بگوييم هگل تضادها را علت حركت مىداند در تعبير مسامحه كرده‌ايم . از نظر او تضادها منتج نتايج هستند بالضرورة ، لذا نياز به علت هم ندارد ، چون اين انتاج ذاتى است و الذاتى لا يعلّل .\r\nبنابراين فلسفهء هگل از راهى به « شدن » و حركت مىرسد كه ديگر نيازى به علت ندارد ، نه اينكه نياز به علت دارد ولى علت درونى است و ماورائى نيست ؛ و طبق مبناى هگل هم مطلب همين‌طور بايد باشد ، كلام و اشكال فقط در مبناى اوست .\r\n\r\n","description":"","footnote":"","page_name":" 886 ","page_number":886},
  {"content":"\r\n\r\n\r\nايرادات وارد بر نظريهء هگل\r\nحرف اولش كه مىگفت علت نمىتواند توضيح دهنده باشد ، دليل توضيح دهنده است ، جوابش اين است كه : خود عليت كه همان لمّيت و از علت به معلول پى بردن است از بزرگترين دليلهاست ، منتها او مىگفت ما عليت را تنها از راه تجربه مىتوانيم كشف كنيم و وقتى از راه تجربه كشف كنيم ، تجربه تنها يك قضيه وجوديه است نه ضروريه . حرفش حرف راستى است ، و حرف بسيار بسيار دقيق مرحوم آخوند در باب اتحاد عاقل و معقول اينجا زنده مىشود . شيخ و ديگران در باب علم بارى گفتند كه مناط علم او « لمّيت » است ، يعنى ذات بارى علت تامه است براى موجودات و ذات بازى علم به ذات خودش دارد و علم به ذات خودش كه علت موجودات است قهراً علم به موجودات هم هست . جواب دادند كه اگر علم همان علم حصولى و ارتسامى باشد كه شما مىگوييد ، يعنى علم به ماهيات ، هيچ علم به ماهيتى نمىتواند علم به معلول آن ماهيت باشد و علم بارى تعالى محال است علم ارتسامى باشد چون لازمه‌اش اين است كه علم انفعالى باشد . ولى اگر علم به وجودها باشد نه ماهيتها ، علم به حقيقت علت ، به حقيقت معلول هم هست و به نحو علم حضورى هم خواهد بود چون وجود علت ، وجود معلول است به نحو اتم ، به خلاف ماهيت كه ماهيت علت عين ماهيت معلول نمىتواند باشد چون ماهيتها متباين بالذات هستند . پس عليت و دليل هميشه دو باب جداگانه نيستند ، عليت تجربى و علم انفعالى همين‌طور است ولى عليت وجودى اينطور نيست .\r\nايراد دومى كه به مبناى هگل وارد است ، در مورد وحدت عين و ذهن است . مسأله معرفت و شناخت از مسائل بسيار مهم است و مشكلاتى هم در آن هست كه احياناً انسان را به اشتباهات بزرگ مىكشاند .\r\nدكارت آمد به دو نوع معرفت قائل شد : معرفت عقلى و معرفت حسى ، ولى براى معرفت حسى ارزش قائل نشد ، گفت يگانه معرفت با ارزش معرفت عقلى است ، حواس براى ما ابزار شناسايى نيستند ، ابزار عمل هستند و به ماهيت و واقعيت هيچ چيزى از راه حس نمىشود نائل شد ، فقط از راه عقل مىتوان به واقعيات رسيد ، عقل هم يك سلسله فطريات دارد غير وابسته به حس . بعد از دكارت پيروان او آمدند\r\n\r\n","description":"","footnote":"","page_name":" 887 ","page_number":887},
  {"content":"\r\n\r\nكه آنها را هم مثل دكارت « عقليون » مىنامند كه ابزار معرفت را فقط عقل مىدانند .\r\nبعد مكتبى در انگلستان به وجود آمد كه از فيلسوفى به نام « جان لاك » شروع مىشود و بعد فيلسوفان ديگرى آمدند و تأكيد بر نظريات او كردند . طبق نظر او مطلب درست برعكس است و تمام شناساييها از حس شروع مىشود و عقل هيچ اصالتى ندارد . اين جمله از لاك معروف است كه گفت : « هيچ چيزى در عقل وجود ندارد كه از راه حس وارد نشده باشد » . كار عقل از نظر اينها فقط تجزيه و تركيب و تجريد و تعميم فراورده‌هاى حس است ؛ مثل كارخانه‌اى است كه مادهء خامش از راه حس به آن وارد مىشود و خودش نمىتواند مواد خام ايجاد كند . بنابراين هر فكرى كه ريشه‌اى از حس داشته باشد مىتواند حقيقت باشد و اگر ريشهء حسى نداشته باشد باطل و خيال است .\r\nبعد از اينها نوبت به هيوم رسيد . او آمد تأكيد فراوانى بر اين مطلب كرد و افكار بشر را مورد تحليل و بررسى قرار داد و به اين نتيجه رسيد كه بسيارى از افكار مفكرين و فلاسفه ريشهء حسى ندارد ، لذا بىارزش و دور ريختنى است ، حتى مفهوم « عليت » را بايد كنار گذاشت چون عليت كه محسوس انسان نيست ؛ ضرورت ، امكان ، امتناع ، قوه ، فعليت و دهها نظاير آن ، همه و همه بىارزش و بىاعتبارند چون انتزاع ذهن هستند و ريشه‌اى در حس ندارند .\r\nبعد از هيوم ، كانت آلمانى آمد و نظر هيوم را تأييد كرد ولى ديد كه اگر به آنچه كه هيوم آورده است قناعت كند پايهء معرفت و شناخت انسان فرو مىريزد و ديگر معرفت و علمى در عالم وجود نخواهد داشت . لذا كانت آمد قائل به دو مبدأ براى معرفت شد : يك سلسله معانى و مفاهيمى است كه ذهن از خارج مىگيرد و يك سلسله از معانى و مفاهيم است كه ذهن از خود قبلًا دارد . حتى مفهوم زمان و مكان هم محسوس نيست ، اينها از قبليات ذهن هستند . او آمد دوازده مقوله ترتيب داد كه اين مقوله‌ها مقوله‌هاى شناخت هستند . مقولات او از نظر ما يا معقولات ثانيهء منطقى هستند و يا معقولات ثانيهء فلسفى .\r\nكسانى كه بعد از كانت آمدند ، يك ايراد اساسى بر فلسفهء كانت وارد كردند و گفتند لازمهء حرف كانت اين است كه شناخت تنها يك قسمتش با واقعيت ارتباط داشته باشد و بقيه‌اش ساختهء خود ذهن باشد ، و حال آنكه ما مىخواهيم شناخت شناخت واقعيت باشد . طبق حرف او آن قسمت از شناخت را كه پايه‌اش حس است\r\n\r\n","description":"","footnote":"","page_name":" 888 ","page_number":888},
  {"content":"\r\n\r\nمىتوان گفت كه مطابقت با واقعيت دارد ، ولى آن قسمتهايى كه لازمهء ساختمان ذهن است ، از كجا مىتوان اطمينان پيدا كرد كه حكايتگر واقعيت بيرون و شناخت آن باشد . مثلًا كانت عليت را ساختهء ذهن مىداند ؛ با قبول اين حرف ، ديگر از كجا مىتوان اطمينان پيدا كرد كه اساساً واقعيتى در عالم بيرون وجود دارد ؟ چون از راه علت بودن واقعيت خارجى براى پيدايش مفاهيم در ذهن است كه ما به خارج پى مىبريم ، يعنى پيدايش برخى از مفاهيم را در ذهن معلول وجود واقعيت خارجى مىدانيم و اگر عليت هم ذهنى باشد از كجا مىتوان به واقعيت خارجى رسيد ؟ اينجاست كه نوبت به هگل مىرسد . حالا ملاحظه كنيد كه در اين شرايط و با اين مشكلاتى كه در راه شناخت وجود داشت ، آيا هگل چاره‌اى جز اين داشت كه قائل به وحدت ذهن و عين بشود ؟\r\nهگل آمد همان مقولات كانت را با قدرى تصرف پذيرفت ولى ميان ذهن و عين فاصله قائل نشد . با مقدماتى كه هگل چيد مشكل شناخت كه از زمان لاك و هيوم به وجود آمده بود [ طبق مبانى او 
  ] حل مىشود « 1 » .\r\nپس اشكال ما به مبناى دوم هگل اين است كه وحدت ذهن و عين مردود است و مشكل شناخت به اسلوب فلسفهء اسلامى بايد حل شود . خود اروپاييها هم به هگل اشكال كردند كه اگر ذهن و عين يكى باشند خطا ديگر معنى ندارد ، چون خطا در واقعيت كه متصور نيست ، خطا مربوط به ذهن است . بنابر حرف هگل همهء معقولات بايد درست باشند در صورتى كه بسيارى از معقولات نامعقولند .\r\nاشكال ديگر اينكه : ذهن مربوط به انسان است . اگر فرض شود كه انسانى در عالم نباشد ، ديگر واقعيتى در عالم وجود نخواهد داشت ؟ يا نه ، انسان خودش واقعيتى است كه كشف مىكند واقعيتهاى ديگر را ، نه اينكه خودش عين واقعيتهاى ديگر است ؟\r\nاز اين اشكالها بالاتر ، اشكالى است كه به طرز عمل ديالكتيك هگل وارد است و همان قياسهاى ذهنى كه تشكيل داده نادرست است .\r\n\r\n\r\n\r\n\r\n","description":"","footnote":"\r\n( 1 ) . اين مسأله شناخت ، در فلسفهء ما به صورت ديگرى حل شده است و در عين اينكه شناخت از يك سلسله عناصر حسى و عناصر عقلى كه به صورت معقولات ثانيه در ذهن وجود دارند تشكيل يافته است باز مشكل شناخت حل شده است و رابطهء ذهن و خارج هم محفوظ است . اين مسأله بايد در جاى خود بحث شود .\r\n","page_name":" 889 ","page_number":889},
  {"content":"\r\n\r\nاولين مقولهء او مقوله هستى است ، مىگويد : اگر هستى را به طور مطلق در نظر بگيريم و به چيزى نسبت ندهيم عين نيستى است . هستى بايد به ماهيتى تعلق پيدا كند تا واقعيت داشته باشد ، كه معناى اين حرف همان اصالت ماهيت و اعتباريت وجود است . بر فرض اينكه اين حرف را قبول كنيم كه هستى بما هو هو ، واقعيت ندارد ، نتيجهء اين حرف يك قضيهء سالبهء محصله است نه موجبهء معدولة المحمول .\r\nاينها خلاصهء ايرادهايى است كه بر حرف هگل وارد است ، ولى اگر از اين ايرادها صرف‌نظر كنيم « شدن » نياز به علت ندارد ، به دليل نياز دارد و دليلش هم همينهايى است كه گفت .\r\n\r\nماركسيستها و مسألهء شناخت\r\nمىرويم سراغ فلسفهء آقايان [ ماركسيستها 
  ] . اينها در فلسفه‌شان بازگشت كرده‌اند به فلسفهء هيوم . جاى هيچ ترديد نيست كه ماركس نه فلسفهء هگل را مىفهميد و نه فلسفهء كانت را . برگشت كردند به فلسفهء هيوم و معرفت از نظر اينها همان انعكاس دنياى بيرون در ذهن است . خيلى ساده‌لوحانه اين حرف را مىزنند بدون اينكه از مشكلاتى كه كانت و هگل مواجه با آنها بودند آگاهى داشته باشند . بدون شك كانت و هگل خيلى دقيق النظر و در ميان اروپاييها به معناى واقعى فيلسوف بوده‌اند و لذا به بسيارى از مشكلات فلسفه رسيده‌اند هرچند در حل آن مشكلات لغزيده‌اند ، به خلاف امثال ماركس كه اساساً آن مشكلات را درك نكرده‌اند و به اين حقيقت پى نبرده‌اند كه حتى اشخاصى مثل هيوم و ديگران كه وارد بحث فلسفى مىشوند آنقدر عنصر وارد ذهنشان مىكنند كه يك دهم آن هم حسى نيست . كانت و هگل به اين بن‌بستها رسيده بودند كه براى خارج شدن از آن به آن تكلفات دست زده بودند . اما اينها همين‌طور ساده و عوام فريبانه شعار مىدهند : ذهن آينه است ، هرچه كه در خارج است مستقيما در آن منعكس مىشود ، غافل از اينكه با آنچه كه مستقيما از خارج وارد ذهن مىشود معرفت و شناخت درست نمىشود ، ذهن انسان صدها معنى و مفهوم دارد كه اصلا از راه حس قابل توجيه نيست .\r\nچه مثل خوبى آن ماركسيست قديمى دربارهء اينها آورده ؛ گفته كه مثل اينها مثل آن دو آخوند دهاتى است كه يكى از آن دو براى هو كردن رقيب خود نزد عوام از او\r\n\r\n","description":"","footnote":"","page_name":" 890 ","page_number":890},
  {"content":"\r\n\r\nخواست كه « مار » بنويسد ، بعد خودش شكل مار را كشيد و از عوام تأييد گرفت كه آن رقيب بدبخت نوشتن مار را نمىداند .\r\nپس با فلسفهء آقايان اين مسأله كه در طبيعت هم استنتاج واقع مىشود يك فكر ايده‌آليستى است . اينها قبول ندارند كه همان‌طور كه ذهن از دليل به نتيجه مىرسد طبيعت هم بالضروره از مقدمات به نتايج مىرسد ، بلكه مدعى هستند كه فلسفه‌شان فلسفهء علمى است و حساب فلسفهء علمى هم حساب علت و معلول است . پس باز رسيدند به علت و معلول .\r\nپس اگر اينها طبيعت را مساوى با « شدن » بدانند نمىتوانند مانند هگل بگويند « شدن » « نتيجهء » بودن و نبودن است نه « معلول » آن ، بلكه بايد آن را معلول بدانند ؛ وقتى معلول دانستند ، بايد ديد با حساب عليت چگونه توجيه مىشود . اغلب به طور ساده‌لوحانه مىگويند : حركت ذاتى طبيعت است . در اينجا بايد ديد كه معناى ذاتى بودن يك چيز براى چيز ديگر چيست ؟\r\n[ « ذاتى » در دو مورد به كار مىرود ، يكى در باب ايساغوجى 
  ] . جنس و فصل يك ماهيت ، ذاتى آن ماهيت است يعنى با فرض ماهيت ، انفكاك جنس و فصل از آن محال است ، كه مؤداى قضيهء ضروريهء ذاتيه است كه با فرض موضوع ، انفكاك محمول محال است .\r\nيك مورد هم « ذاتى » باب برهان است ، يعنى لوازم لا ينفك . لوازم لا ينفك هميشه امور انتزاعى است . لوازمى كه در باب برهان مىگويند ، يك سلسله امور ذهنى و انتزاعى است نه امور عينى . ما امر عينى نمىتوانيم داشته باشيم به اين معنى كه الف غير از ب باشد و باز در عالم عين ، الف ذاتى ب باشد . بله ، به قول آقاى خمينى يك نوع ذاتى در عالم عين داريم كه عين معلوليت است ؛ مىگوييم وجود معلول لازمهء ذات علت تامه است ، لذا اين سؤال بيجاست كه چرا مثلًا از ذات واجب تعالى صادر اول صادر شد و صادر دوم صادر نشد ؟ اين موضوع به مسأله سنخيت علت و معلول [ برمىگردد : هر معلولى از علت خاصى صحت صدور دارد و هر علتى معلول 
  ] خاصى را [ ايجاد مىكند 
  ] و اينكه اين ، معلول اين علت باشد ذاتى آن علت است و ذاتى در اينجا عين معلّليتش است . پس بلا علت نيست ؛ معلول علت مىخواهد ولى اينكه اين ، معلول اين علت باشد علت نمىخواهد .\r\nحالا در باب « شدن » و حركت ، هيچ مرتبه‌اى از حركت با هيچ مرتبهء ديگر وجود\r\n\r\n","description":"","footnote":"","page_name":" 891 ","page_number":891},
  {"content":"\r\n\r\nندارد . حالا يك مرتبه را در نظر مىگيريم ، آيا اين مرتبه علت مىخواهد يا علت نمىخواهد ؟ ذاتى باب ايساغوجى كه روشن است اينجا معنى ندارد . همچنين ذاتى باب برهان در اينجا بىمعنى است ؛ يعنى در حركت معقول نيست كه نسبت مرتبهء بعد به مرتبهء قبل مثل زوجيت براى اربعه باشد . اگر ذاتىاى در اينجا باشد ذاتىاى است كه عين معلّليت است نه اينكه ذاتى است و علت نمىخواهد . اينجا همان بحث خوب خودمان مطرح مىشود كه آيا در امور زمانى ، هر مرتبه‌اى شرط رسيدن به مرتبهء بعد است يا علت رساندن به آن ؟\r\nدر اينكه هر مرتبه‌اى نوعى عليت براى مرتبهء بعد دارد شكى نيست ، ولى صحبت در اين است كه اين عليت ، عليت اعدادى است كه تا مرتبهء قبل وجود پيدا نكند نمىتواند مرتبهء بعد وجود پيدا كند ، يا عليت ايجابى و ايجادى است ؟\r\nدر اينجا مىرسيم به بحث عليت اعدادى و عليت ايجادى ، و ثابت مىكنيم كه هر چيزى كه حادث مىشود نياز دارد به علت ايجادى ، و علت ايجادى بايد معيت داشته باشد با معلول ، در صورتى كه مراتب حركت هيچ مرتبه‌اش با مراتب ديگر معيت ندارد .\r\n* رسيديم به مسأله نياز حركت به علتى ماوراء متحرك . با آنچه در جلسات پيش ذكر شد ، روشن مىشود آنچه كه آنها با ضرس قاطع مىگويند كه بنابر اصول ديالكتيك حركت شئ نياز به ماوراء خود ندارد ، تنها با فلسفهء هگل جور درمىآيد ؛ در صورتى كه مقدمات فلسفهء او پذيرفته شود مىتواند اين حرف درست باشد ، زيرا از نظر هگل حركت حكم يك مفهوم انتزاعى را پيدا مىكند كه از دو چيز ديگر به نحو ضرورت ذاتى منطقى انتزاع مىشود و از نوع لازم و ملزوم‌هايى مىشود كه ما هم در فلسفهء خودمان آنها را بىنياز از جعل مىدانيم و مىگوييم رابطهء ذاتى ، خودش رابطهء ضرورى است و استغناء [ از 
  ] جعل دارد ، از باب اينكه ذاتى هويتى مستقل از ذات ندارد و كثرت ذات و ذاتى كثرتى است كه ذهن مىسازد و در واقع و نفس الامر ذات و ذاتى دو هويت ندارند .\r\nولى با نپذيرفتن فلسفهء هگل ، ديگر باب حركت و متحرك را نمىتوان از باب\r\n\r\n","description":"","footnote":"","page_name":" 892 ","page_number":892},
  {"content":"\r\n\r\nدليل و نتيجه به شمار آورد ، بلكه از باب علت و معلول است . وقتى كه پاى عليت به ميان آمد ، قهراً آنها هم بايد براى حركت علتى ذكر كنند و از همينجا تضاد را علت حركت مطرح مىكنند . ولى حقيقت اين است كه تضاد نمىتواند علت حركت باشد ، بلكه خود تضاد معلول حركت است . البته اين بدان معنى نيست كه تضادها تأثيرى در حركتها ندارند ، بلكه بدون شك تضادها هم تأثير در حركت دارند ولى مطلب مهمى كه بايد مورد توجه قرار گيرد اين است كه تضادها تأثيرشان در حركت به نحو عليت ايجادى نيست بلكه به نحو اعداد و تحريك محركهاست .\r\nگاهى تأثير شئ در حركت به اين نحو است كه حركت را مستقيما ايجاد مىكند ، مانند نيروى موجود در سنگ كه علت مباشر حركت است ، و گاهى هم به نحو اعداد و تحريك محرك است ، مانند ضربه‌اى كه از خارج بر سنگ وارد بيايد كه نقش اين ضربه تغيير نيروى موجود در سنگ و ايجاد مبدأ ميل در آن براى تحريك است ، نه اينكه خود ضربه علت حركت باشد و حركت پس از انفكاك از علت خود باز ادامه پيدا كند ؛ نه ، انفكاك علت ايجادى از معلول محال است .\r\nمثال ديگر اعمال يا سخنانى است كه غضب و خشم را در شخص برانگيزد و او را وادار به كارهاى جنون‌آميز نمايد . بدون شك عمل يا سخن به خشم آورنده علت مباشر كارهاى جنون‌آميز نيست ، علت مباشر خود شخص است . سخن به خشم آورنده سبب است و نقش آن تحريك محرك است . لذا از نظر فقهى ، ما سبب را هم شريك در اثم مىدانيم چون براى او نحوى دخالت و تأثير قائل هستيم . تضادها هم بدون شك تأثير بسيارى در حركتها دارند ولى وقتى ما مطلب را تحليل فلسفى مىكنيم مىبينيم كه نقش تضادها نقشى است كه در فقه به نام « سبب » از آن تعبير مىكنند نه نقش مباشر ؛ يعنى تضادها سبب مىشوند كه علتها حركتها را ايجاد كنند .\r\nپس وقتى مىگوييم تضادها علت نيستند ، مقصود اين است كه علت مباشر نيستند ، و وقتى مىگوييم علت هستند يعنى به نحو « تسبيب » دخالت در حركت دارند .\r\nبنابراين ما دخالت تضادها در حركت را قبول داريم و براى تضادها نقش عمده‌اى هم در رشد و نموها و تكاملها قائل هستيم . مثلًا در تعليم و تربيت‌ها گفته مىشود اگر يك شخص در زندگى مواجه با عوامل مخالف نشود و در حال مبارزه با آنها نباشد فرد ضعيفى بار مىآيد ، به علت اينكه اگر شخص مواجه با عوامل منفى مانند سرما و گرما و فقر و ظلم و . . . بشود ، در وجودش عكس‌العمل به وجود مىآيد و نيروهاى موجود در\r\n\r\n","description":"","footnote":"","page_name":" 893 ","page_number":893},
  {"content":"\r\n\r\nاو كه مبدأ حركت هستند به حركت مىافتند و محركهاى درونى به مقابله با وضع مضاد مىپردازند و به حكم اينكه هر نيرويى هرچه بيشتر به كار گرفته شود بيشتر رشد مىكند ، انسانى كه بيشتر با مشكلات مواجه شود قويتر و نيروهاى نهفته در او كاملتر خواهد بود . البته اين‌گونه عكس‌العمل‌ها مخصوص موجودات جاندار است .\r\nدر موجود جاندار ، كوشش حيات براى حفظ خودش و كوشش براى مبارزه با مضاد خودش ، خصلت ذاتى قوهء حيات است ؛ يعنى هميشه به سوى كمال خودش پيش مىرود و با آنچه كه مانع كمال اوست مبارزه مىكند . اگر حيات با مشكلات مواجه نشود فعاليتى نشان نمىدهد ، و اگر مواجه با مشكلات شود فعاليت مىكند و اين فعاليت سبب قوّت و نيرومندى حيات مىشود « 1 » .\r\nدر موجود زنده همين‌قدر كه نيازى پيدا شد ، در جوهر آن تغييراتى پيدا مىشود ، و اين اصل « انطباق با محيط » كه امروزه در روانشناسى و زيست‌شناسى مطرح است از بهترين اصول ماوراء الطبيعى است يعنى تنها با فلسفهء ماوراء الطبيعه قابل توجيه است . [ به داروين اعتراض مىكردند كه تو از اين به صورت 
  ] يك اصل ماوراء الطبيعى ياد مىكنى ؛ جواب داد : من چه كنم ؟ چنين وضعى وجود دارد . موجود زنده داراى چنين خصلتى است كه در هر شرايطى قرار بگيرد ، از درون خودش وضعش را چنان تغيير مىدهد كه با شرايط جديد سازگار باشد ، مثلًا عضوى كم مىكند و عضوى زياد مىكند .\r\nيكى ديگر از نمونه‌هاى كوشش حيات ، همين التيامهاست كه در اثر زياد ديدن براى ما عادى شده است . وقتى يك بريدگى يا شكافتگى در بدن پيدا مىشود ، تمام قواى بدن براى التيام و ترميم آن تجهيز مىگردند . اين ، فعاليت قوهء حياتى است . براى بحث اينجا ، بيش از اين مقدار لازم نيست كه نقش تضادها به عنوان سبب السبب است ، يعنى آن حركتى كه در خارج پيدا مىشود فاعل آن ، طبيعت شئ است و در اثر تضاد ، طبيعت شئ به فعاليت بيشترى وادار مىشود .\r\nپس حرف ما اين است كه تمام حركتها را نمىشود با تضادها توجيه كرد ؛ تضاد معلول حركت است و به نوبهء خود علت حركت است به نحوى كه ذكر شد . پس\r\n\r\n\r\n\r\n\r\n","description":"","footnote":"\r\n( 1 ) . ادلّهء باب « قسر » خود يكى از براهين حركت جوهرى است كه ما فراموش كرديم كه در ضمن براهين حركت جوهرى [ در درس اسفار 
  ] آن را ذكر كنيم .\r\n","page_name":" 894 ","page_number":894},
  {"content":"\r\n\r\nنمىشود مانند هگل تمام حركتها را معلول تضاد دانست . تضاد وقتى پيدا مىشود خودش معلول حركت است .\r\n\r\nمبدأ ميل\r\nحرفى را كه ما در باب « معد » مىگوييم ، براى اولين بار بوعلى گفته است ( و فرنگيها هم قبول دارند كه اين از حرفهاى خاص بوعلى است ) و اسمش را « مبدأ ميل » گذاشته است . اگر ما مثلًا يك ضربه بر سنگى وارد مىكنيم و سنگ حركت مىكند ، در اينجا دو كار انجام مىگيرد : يكى همان حركت محسوس سنگ است . اين حركت را چگونه مىتوان توجيه كرد ؟ درست است كه هرچه تاكنون ديده‌ايم حركت سنگ پس از ضربه است ولى توجيه واقعى قضيه چيست و چرا سنگ هوا را خرق مىكند و دور مىرود و پس از رها شدن از دست در همانجا به زمين نمىافتد ؟ اين حركت براى اين است كه نيرويى در سنگ هست كه سنگ را مىبرد ، و حتى امروزيها و كسانى كه قائل به جبر در [ حركت 
  ] اجسام هستند اين را نمىتوانند انكار كنند ، چون آنها در خلأ قائل به جبر هستند نه در هوا . پس حركت سنگ در هوا از نظر آنها هم نياز به نيرويى دارد . در اينجاست كه مىبينيم كار ديگرى هم صورت مىگيرد . آن كار ديگر چيست ؟ حرف بوعلى اين است كه [ آن ضربه 
  ] عملى آنى در قوهء جوهرى سنگ ايجاد مىكند ؛ و اينكه مىگوييم « معدّ است » به معناى اين است كه اگر مبدأ جوهرى تغيير مىكند از علت ماوراى خودش تغيير مىكند چون عرض كه نمىتواند مغير جوهر باشد ، و معد به منزلهء شرطى است كه به نحوى در تغيير جوهر تأثير دارد و مىتواند مغير جوهر باشد ، و جوهر خودش تغيير مىكند . در اينجا ممكن است گفته شود كه اين حرف با فيزيك جديد و جبر نيوتن سازگار نيست . در فيزيك جديد بنا بر اين است كه حركت نياز به محرك ندارد ، بلكه تغيير حركت نياز به علت دارد . فيزيك جديد بر اين اصل بنا نهاده شده است كه اگر جسم درجه‌اى از حركت را داشته باشد ، بدون اينكه نياز به نيروى حركت‌دهنده‌اى در كار باشد ، اين جسم حركت را در خودش الى الابد حفظ مىكند . رابطهء نيرو و حركت رابطهء محركيت نيست ، رابطهء مغيريت حركت است ؛ يعنى شئ حركت خودش را به صورت يكنواخت حفظ مىكند مگر اينكه نيرويى بيايد و آن را تغيير دهد ، بطئتر كند و يا به صفر برساند ؛ و اگر به آنها اشكال شود كه لازمهء اين\r\n\r\n","description":"","footnote":"","page_name":" 895 ","page_number":895},
  {"content":"\r\n\r\nحرف اين است كه اگر ما شئ را حركت دهيم تا ابد حركت كند و حال آنكه چنين نيست و شئ پس از مقدارى حركت سكون پيدا مىكند ، مىتوانند يك جواب واضحى بدهند و آن اينكه در اين‌گونه موارد ، شئ با هزاران مانع روبروست و اين مانعها هستند كه جلوى حركت آن را مىگيرند ، و اگر فرض شود كه مانعى در كار نباشد حركت تا ابد ادامه خواهد يافت ، و البته اين فرض تحقق خارجى ندارد و تنها فرض است ؛ ولى معتقدند كه اين فرض ، بهتر از فرضهاى ديگر مىتواند واقعيتهاى عينى را توجيه كند ، كه اتفاقاً اين فرضيه برابر با فرضيه‌اى است كه ما در باب حركت داريم و در باب « قسر » از اسفار بحث شده است .\r\nبنابراين اگر فرض شود كه شئ حركتى را كه به او بدهند جبرا حفظ كند ، تكليف نياز حركت به علت چه مىشود ؟ به اين اشكال يك جواب جدلى مىتوان داد و يك جواب حلّى .\r\nجواب جدلى اين است كه بناى كلام آقايان هم بر نياز حركت به محرك است ، لذا مىگويند تضادها علت حركتهاست .\r\nجواب حلّى اين است كه حرف آنها در خلأ است ولى در عالم خلأ محض كه نداريم ، بنابراين اجسام اگر بخواهند در شرايط موجود ( عدم خلأ ) حركت كنند ، و لو به جهت وجود عوايق ، نياز به علت محرك دارند ، منتها از نظر فيزيك جديد ، اين علت ، علت تغيير است و از نظر فلسفهء قديم ، علت ، علت خود حركت است . ولى در اينكه در شرايط موجود طبق هر دو نظر نياز به علت هست بحثى نيست . لذا ماديين امروز هم تكيه‌شان روى اين اصل نيست كه حركت نياز به محرك ندارد چون اين حرف تنها بر فرض خلأ محض است ؛ و از نظر فلسفهء ما اصل « كل متحرك يحتاج الى محرك غيره » خلل ناپذير است .\r\nدر مسألهء قسر ، بوعلى و ديگران به يك حقايقى رسيده‌اند كه بنابر آن حقايق ، ديگر نيازى به فرض نيوتن نيست ؛ يعنى همان نتيجه‌اى كه مورد نظر آنهاست گرفته مىشود بدون فرض كردن « جبر » نيوتن . شيخ در عين اذعان به اصل نياز حركت به محرك ، در باب قسر جمله‌اى دارد كه عين اين جمله در كتب او نيست ولى مرحوم آخوند از شيخ نقل مىكند ، مىگويد : « لو لا مصادمة الهواء المخروق لوصل الحجر المرمىّ الى سطح الفلك » و اين همان نظريهء آقايان است ؛ و اينكه مىگويد : « سطح الفلك » از باب اين است كه قائل به فلك است و الّا مثل آنها مىگفت « الى الابد » . پس در اينكه اگر بر\r\n\r\n","description":"","footnote":"","page_name":" 896 ","page_number":896},
  {"content":"\r\n\r\nشئ ضربه‌اى وارد كنيم [ به فرض وجود خلأ 
  ] تا ابد به حركت خود ادامه مىدهد ، نظر ما و آنها يكى است ، با اين تفاوت كه تفسير اين پديده از نظر ما و آنها دوتاست ؛ شيخ اصل نيوتن را قبول دارد ولى به گونه‌اى ديگر تفسير مىكند .\r\nو بدين ترتيب مىرسيم به بحث نياز حركت به محرك ، كه در فصل 12 و 14 اسفار مطرح شده است و ما در درسهاى اسفار بحث كرده‌ايم و در اينجا خلاصه‌اى از آن تكرار مىشود .\r\n\r\nنياز حركت به محرك\r\nاگر كسى بگويد چرا حركت نيازمند به محركى غير از متحرك است ، در درس اسفار اين مطلب را شكافته و گفته‌ايم كه نقطهء مقابل نياز حركت به محركى غير از خود ، دو چيز است : يكى اينكه حركت به طور كلى نياز به محرك ندارد ؛ ديگر اينكه نياز به محرك دارد ولى ضرورتى ندارد كه محرك غير از متحرك باشد . حالا ما مطلب را به هر دو وجه طرح مىكنيم و پاسخ مىدهيم .\r\nاما اينكه متحرك اساساً نياز به محرك نداشته باشد ، بطلانش خيلى واضح و روشن است ، چون در اين صورت ما بايد حركت را يك امر انتزاعى و اعتبارى بدانيم ( مانند زوجيت و اربعه كه كثرتش فقط در ظرف ذهن است ) و حركت در خارج چيزى جز متحرك نيست ، و معناى اين حرف انكار عينيت حركت است مضافا بر اينكه ما چنين متحركى كه حركت از حاقّ ذاتش انتزاع شود نداريم ، كه مثلًا جسم بما انه جسم به حيثى است كه از او حركت انتزاع مىشود مانند اربعه كه بما انّها اربعة زوجيت از او انتزاع مىشود ؛ چون معناى اين حرف اين است كه جسم ذاتا ثابت است و حركت از آن انتزاع مىشود ، و اين حرف كاملا بىمعنى است . پس فرض اول كه حركت نياز به محرك ندارد ، واضح البطلان است .\r\nاما نظر دوم كه بگويند متحرك نياز به محرك دارد ولى چه مانعى دارد كه خود محرك باشد ، بلاتشبيه نظير تعبيرى است كه در مورد واجب الوجود مىكنيم كه مىگوييم « واجب الوجود بذاته لا موجد له » ( كه اين مطابق با فرض اول است ) و در مقابل ، فرنگيها غالباً تصور مىكنند كه « واجب الوجود نفسه موجد ذاته » ( كه اين مطابق با فرض دوم در باب حركت است ) .\r\n\r\n","description":"","footnote":"","page_name":" 897 ","page_number":897},
  {"content":"\r\n\r\nجواب اين حرف دوم هم خيلى روشن است : يك وقت متحرك ، مركّب است از دو حيثيت كه از حيثيتى متحرك است و از حيثيت دوم محرك . اين كه در حقيقت دو چيز است كالطبيب يعالج نفسه . ولى اگر به دقت عقلى ، همان كه محرك است بخواهد متحرك باشد ، يا به تعبير مرحوم آخوند همان كه مفيض است بخواهد مستفيض هم باشد ، لازم مىآيد شئ در آن واحد از آن جهت كه دهنده است واجد كمال شئ باشد و از آن جهت كه گيرنده است فاقد آن ، به تعبير ديگر شئ از آن جهت كه دهنده است بالفعل است و از آن جهت كه گيرنده است بالقوه ، و محال است كه شئ در آن واحد هم واجد باشد و هم فاقد ، هم بالقوه باشد و هم بالفعل ، هم مفيض باشد و هم مستفيض . اين ، طرز بيان اصل « كل متحرك يحتاج الى محرك غيره » مىباشد .\r\nبه بيان ديگر ( كه اشكال انتزاعى بودن حركت هم جواب داده شود ) : حركت چيست جز حدوث تدريجى ؟ اگر مثلًا شئ در مكان حركت مىكند معنايش اين است كه تدريجاً براى آن ، مكان حادث و فانى مىشود و آنا فآنا مكانى را كه ندارد دارا مىشود و مكانى را كه دارد رها مىكند ؛ همچنين اگر شئ در كم يا كيف حركت كند ؛ و وقتى بنا شد كه حركت چيزى جز حدوث تدريجى نباشد ، روشن است كه حادث نيازمند به علت است . البته در اين بيان ، ما صحبت را در خود حركت نمىآوريم تا اشكال انتزاعى بودن پيش آيد ، بلكه بحث را در « ما فيه الحركة » مىآوريم كه طبق بحثهايى كه در درسهاى اسفار كرده‌ايم وجودش عين خود حركت است ؛ يعنى وقتى أين ، كم ، كيف ، جوهر ، وجود تدريجى داشتند ، اسم اين وجود تدريجى « حركت » است ، و اين وجود تدريجى يعنى نبودى كه آناًفآناً « بود » مىشود ؛ و در اين ترديدى نيست كه اين « بود شدن » نياز به علت دارد ، چون مناط نياز به علت يا اصل موجوديت است ( كه گاهى ماديين چنين تصور مىكنند ) ، يا حدوث را مناط مىدانيم ( كه متكلمين چنين تصور مىكنند ) و يا مانند فلاسفه امكان را مناط مىدانيم و طبق همهء اين نظرها نياز به علت روشن است ، چون در حدوث تدريجى ، شئ هم موجود است ، هم حادث و هم ممكن .\r\nبنابراين در مورد حركت از باب اينكه وجودش يعنى « وجود حدوث تدريجى » و وجود حدوث عين وجود حادث است ، فرقى نيست كه بگوييم حركت نيازمند به محرك است يا بگوييم حادث نيازمند به محدث است . هيچ مادىاى هم نمىگويد كه حادث نيازمند به محدث نيست ، چون در اين صورت اصل عليت را انكار كرده است . پس در\r\n\r\n","description":"","footnote":"","page_name":" 898 ","page_number":898},
  {"content":"\r\n\r\nاينكه شئ متحرك - كه در حالتى حركت مىكند و آن حالت وجود تدريجى پيدا مىكند - نياز به علت دارد ترديدى نيست . حالا اين علت يا خود متحرك است كه فاقد اين حالت است و يا شئ ديگر ؛ اينكه خود متحرك باشد محال است ( به بيانى كه گذشت ) ، پس ناچار شئ ديگر است . پس ثابت مىشود كه « كل متحرك يحتاج الى محرك غيره » .\r\n\r\nمحرك اول\r\nاز اين اصل كه بگذريم ، بايد برويم سراغ اصول ديگر ، چون عمدهء اختلاف ما با آنها در آن چيزى است كه حكماى ما آن را « محرك اول عقلى » مىنامند ، و در درسهاى اسفار گفته‌ايم كه اين اصل موروث از ارسطوست و اگرچه در كلمات خود ارسطو مقدماتى براى آن ذكر نشده است ولى در هر صورت مبتنى بر چند مقدمه مىباشد :\r\nيك مقدمه همان است كه گذشت ( كل متحرك يحتاج الى محرك غيره ) .\r\nمقدمهء دوم اين است كه : هرچه [ حركت 
  ] در طبيعت هست ( حركتهاى عمومى طبيعت ) علت مباشرش در خود طبيعت است و محال است ماوراء الطبيعه مستقيما حركت را در جسم به وجود بياورد بدون اينكه در خود جسم مبدأ حركت وجود داشته باشد . مثلًا كرهء زمين كه حركت مىكند محال است يك موجود مجرد ، بدون وساطت قواى طبيعى ، محرك آن باشد . هر حركتى خواه طبعى باشد و خواه ارادى ، فاعل مباشرش بايد يك فاعل طبيعى باشد .\r\nمقدمهء سوم اين است كه : هر امر طبيعى و جسمانى در اين عالم متحرك است و خالى از نوعى حركت نيست .\r\nمقدمهء چهارم اين است كه : علت موجدهء حركت ، از حركت انفكاك ندارد ، و به طور كلى علت موجدهء هر چيزى با آن معيت دارد و قابل انفكاك از آن نيست .\r\nمقدمهء پنجم اين است كه : كليهء متحركات در نهايت امر بايد منتهى شوند به محركى كه آن محرك لا يتحرك است ، و تسلسل محال است .\r\nاينها اصول و مقدماتى است كه برهان محرك اول ( عقلى ) بر مبناى آنها اقامه شده است و تفصيل آن در درس بعد خواهد آمد .\r\n\r\n","description":"","footnote":"","page_name":" 899 ","page_number":899},
  {"content":"\r\n\r\nمسألهء [ محرك اول 
  ] ارسطويى در واقع اثبات ماوراء الطبيعه است از طريق حركت . ماديين هم كه اينهمه دست و پا مىكنند كه تضاد را علت حركت بدانند براى اين است كه اين برهان را از قابليت اثبات ماوراء الطبيعه بيندازند .\r\nبرهان محرك اول مبتنى بر مقدماتى است كه در درس پيش ذكر شد . البته همهء مقدمات را حكما به عنوان مقدمات اين برهان ذكر نكرده‌اند و در هيچ جا به اين ترتيب نيامده است و ما آنها را تحت اين نظم درآورده‌ايم زيرا بدون اين مقدمات اثبات آن ممكن نيست . اين مقدمات به طورى كه در درس پيش گفته شد عبارتند از :\r\n1 . كل متحرك يحتاج الى محرك غيره .\r\n2 . كل متحرك طبيعى - اى جسم أو جسمانى - متحرك بحركة عرضية فاعله المباشر القريب نفس الطبيعة . پس فاعل مباشر يك حركت نمىتواند يك عامل بيرونى باشد مگر اينكه جسم حركت بالعرض داشته باشد ، يعنى خودش حركت نكند بلكه شئ ديگرى حركت كند و آن جسم به تبع حركت كند ، مثل شيئى كه در اتومبيل است و به تبع اتومبيل حركت مىكند چون مكانش حركت مىكند ، و الّا خود شئ حركتى ندارد .\r\nپس مقدمهء دوم اين است كه فاعل مباشر هر حركت جسمانى قوه‌اى است در درون آن شئ كه نام آن قوه را « طبيعت » مىگذارند . پس منشأ تمام حركات طبيعى طبيعت است . حالا اينكه خود طبيعت جوهر است يا عرض ، مطلب ديگرى است . شيخ اشراق ادعا كرده است كه طبيعت عرض است و به او جواب داده‌اند كه طبيعت نمىتواند عرض باشد ، چون اگر عرض باشد بايد مستند به يك امر جوهرى باشد .\r\n3 . هر امر طبيعى و جسمانى كه در عالم زمان و مكان وجود دارد متغير و متحرك است ، زيرا هرچه كه در طبيعت هست يا جسم است يا تعلق به جسم دارد و جسم در هر صورت به نحوى متغير است ولو حركت « أينى » باشد . بنابراين هر امر جسمانى چه از نوع جوهر يا صور نوعيه ( طبيعت ) باشد و چه از اعراض ، متغير و متحرك است .\r\n4 . عامل ايجادى هر شئ با آن شئ معيت دارد و حركت هم كه نيازمند به علت است ، محال است آن علت زمانا از آن انفكاك داشته باشد . عاملهايى كه انفكاك دارند عاملهاى مع الواسطه هستند ، و لهذا معتقدند كه در حركتهاى قسرى كه جسم حركت مىكند عاملى كه ضربه وارد مىكند عامل حركت نيست ، عاملى است كه منشأ تغييرى در جوهر و طبيعت شئ مىشود و خود طبيعت شئ است كه شئ را حركت مىدهد .\r\n\r\n","description":"","footnote":"","page_name":" 900 ","page_number":900},
  {"content":"\r\n\r\n5 . تسلسل علل غير متناهى كه مترتب و مجتمع در وجود باشند محال است .\r\nاز مجموع اين مقدمات ، پس از آنكه به آن نظم قياسى بدهيم ، چنين نتيجه مىگيريم كه : همه متحركات بايد منتهى بشوند به محركى كه همان علت ماوراء الطبيعى است .\r\nدر ميان اين مقدمات ، مقدمهء 3 آسيب‌پذير و قابل خدشه است ، زيرا تغيير همهء اجسام و جسمانيات تغيير بالاصاله نيست ، بلكه در پاره‌اى از موارد تغيير بالعرض و بالتبع است . مثلًا وقتى جسم حركت أينى مىكند عرضى هم كه همراه اين جسم هست به تبع آن حركت مىكند ، ولى اتصاف اين عرض به حركت اتصاف بالعرض است چون اين حركت أينى است و آن چيزى كه « اين » دارد خود جسم است . عرض - مثلًا سفيدى - كه « مكان » ندارد تا بگوييم تغيير مكان مىدهد ، جسمش تغيير مكان مىدهد و اين عرض در جسمى قرار دارد كه آن جسم مكان دارد ، و چون اين جسم تغيير مكان مىدهد اين تغيير بالعرض و بالتبع به عرض آن - مثلًا سفيدى - نسبت داده مىشود . طبيعت هم كه متحد با جسم است ، وقتى كه جسم تغيير مكان مىدهد ، بالتبع آن هم تغيير مكان مىدهد ، چون طبيعت متحد است با شئ مكانى كه تغيير مكان مىدهد و حكم احدالمتحدين را به ديگرى سرايت مىدهيم .\r\nوقتى اينجور باشد ، در باب تسلسل علل نمىتوانيم نتيجه بگيريم ، زيرا اگر جسم حركت مىكرد و طبيعت هم كه محرك اين جسم است واقعاً حركت مىكرد به حركتى غير از حركت خود جسم ، مىرفتيم سراغ اينكه علت حركتش چيست . اما اگر طبيعت به تبع جسم حركت كند ، يعنى همان حركت جسم را به آن نسبت بدهيم ، [ سخن از علت حركت « طبيعت » در كار نخواهد بود 
  ] ، مثل بياض و ابيض كه ابيضيت را به بياض نسبت مىدهيم و عينا همان را به جسم هم نسبت مىدهيم زيرا در واقع دو ابيض نداريم ، يك ابيض واقعى بيش نيست كه همان بياض است ، ولى از باب اينكه بياض متحد با ابيض هست ، حكم احدالمتحدين را به ديگرى سرايت مىدهيم به نحو واسطهء در عروض ؛ و وقتى به نحو واسطهء در عروض باشد معنايش اين است كه يك واقعيت است كه به دو شئ نسبت مىدهيم ، مثل « زيد عالم الاب » كه در اينجا يك علم بيشتر وجود ندارد كه متصف واقعى به آن ، پدر زيد است ولى در عين حال آن را با يك نوع مجاز به زيد هم نسبت مىدهيم . پس اين مقدمه در اين شكلش قابل خدشه است .\r\nولى اين مقدمه را به شكل ديگرى مىتوان تقرير كرد . ضرورتى ندارد كه ما از\r\n\r\n","description":"","footnote":"","page_name":" 901 ","page_number":901},
  {"content":"\r\n\r\nاين راه وارد شويم كه هر چيزى كه جسم يا جسمانى است چون جسم متغير و متحرك است آن هم متحرك است ؛ نه ، ما به هر چيز كار نداريم ، ما به خود « طبيعت » به عنوان اينكه علت حركت جسم است كار داريم و مطلب را به اين صورت مطرح مىكنيم :\r\nآيا اگر چيزى علت تغيير چيز ديگر شد خودش مىتواند ثابت باشد يا خودش هم بايد متغير باشد ؟\r\nطبق برهان « علة المتغير » محال است علت متغير ثابت باشد . چيزى كه علت تغير است در چيز ديگر ، خودش هم بايد متغير باشد ، زيرا اين علت يا علت تامه است يا علت تامه نيست ؛ اگر علت تامه باشد علت تامهء تمام مراتب حركت است و در تمام مراتب حركت بايد اجتماع در وجود داشته باشد . پس طبق برهان « علة التغير متغير » قوه‌اى هم كه در « طبيعت » هست بايد متغير باشد . بعد نقل كلام مىكنيم به علتى كه تغير را در آن قوه ايجاد كرده است . اگر آن علت هم علت تغيير باشد باز آن هم بايد متغير باشد ، و آخرش بايد منتهى شود به متغيرى كه تغير در ذات اوست . پس بايد در عالم حقيقتى داشته باشيم كه تغير عين ذاتش باشد ، كه علت تغير آن [ شئ متغير 
  ] نيست ، بلكه علت ذات آن است و آن را به نحو جعل بسيط جعل مىكند و تغير هم از آن انتزاع مىشود .\r\nبنابراين محرك اول مفهوم ديگرى پيدا مىكند غير از آنچه كه فرنگيها تصور مىكنند . اينها خيال مىكنند كه مفهوم محرك اول و نياز طبيعت به محرك ماورائى به اين نحو است كه طبيعت يك دستگاه و يك سازمان است مانند كارخانه‌اى كه آمادهء كار است و فقط منتظر زدن يك دكمه است و نقش محرك اول نقش زنندهء دكمه است كه كارخانه را به راه مىاندازد و بعد خود كارخانه به كار ادامه مىدهد ، و در واقع محرك اول به ذاتى ساكن ، حركت و تغيير مىبخشد و علت حركت عارضى طبيعت است .\r\nولى محرك اول از نظر الهيون چنين مفهومى ندارد بلكه محرك اول به اين معنى محال است و دخالت ماوراءالطبيعه در طبيعت به اين نحو محال است كه مانند « انگشت زن پير » اين عالم را به حركت دربياورد . معناى محرك اول از نظر الهيون اين است كه او ذاتى را ايجاد و خلق مىكند كه عين تغير است و تمام تغيرات طبيعت به آن ذات برمىگردد نه اينكه محرك اول موجد حركت در آن ذات باشد ؛ و از اينجا روشن مىشود كه برهان محرك اول ، اگر به طور صحيح طرح شود ، سر از حركت جوهرى درمىآورد .\r\n\r\n","description":"","footnote":"","page_name":" 902 ","page_number":902},
  {"content":"\r\n\r\nپس اينكه آقايان مىگويند حركت طبيعت را خود طبيعت مىتواند توجيه كند ، چه از راه تضاد كه از نظر ما عامل بيرونى به شمار مىرود و چه [ از راه 
  ] قواى طبيعى كه متحد با شئ است ، حرف نادرستى است و نمىتواند حركت طبيعت را توجيه كند . پس نتيجه اين مىشود كه : اين حرفى كه اينها بدون تعقل مىگويند كه وجود و هستى مساوى با حركت است ؛ اولا مطلق هستى مساوى با حركت نيست ، بلكه تنها طبيعت است كه متحرك است . ثانيا اصل متحرك بودن طبيعت تنها با ماوراء الطبيعه قابل توجيه است نه با فلسفهء آنها و نوبت به علت بودن تضاد نمىرسد ، چون معناى « طبيعت مساوى با شدن است » اين است كه تمام عالم طبيعت در حركت است و هرچه ثبات فرض كنيم ساختهء ذهن ماست و اگر مىگوييم - مثلًا - اين پرتقال در لحظهء قبل بود ، از جهت اين است كه ما علم به آن داشتيم و حيثيت ذات علم ثبات است ، در ذهن ما ثبات دارد ، و الّا در واقع به تمام وجودش در هر آنى غير از آن چيزى است كه در آن قبل بود . البته بين مراتب وجودش وحدت اتصالى هست ، نه اينكه از يكديگر منفصل باشند ، ولى همين وجود متصل ، تا بىنهايت قابل تقسيم به گذشته و آينده است .\r\nبنابراين عالم ما دائماً در حال حدوث است ، و روشن است كه نياز به علت ماورائى دارد . براى روشنتر شدن مطلب فرض مىكنيم كه عالم اصلًا نبود و نيست مطلق بود و يك دفعه و در يك « آن » موجود مىشد ، آيا نياز به علت داشت يا نداشت ؟\r\nقهراً نياز به علت داشت . حالا چه فرق است ميان حدوث در يك « آن » و حدوث دائم ؟ از سوى ديگر اين حرف بىمعناست كه بگوييم : « مرتبهء سابقه كه معدوم است علت ايجادى مرتبهء بعدى است » . علت ايجادى بايد با معلول خودش معيت داشته باشد ؛ چون ايجاد ، متقوم به موجد است ؛ ايجاد بدون موجد محال است ؛ چون ايجاد و وجود يكى است . اينكه فكر مىكنند موجدى هست و ايجادى و وجود غير از ايجاد شئ است ، فكر غلطى است ؛ خيال مىكنند موجد ايجاد مىكند وجودى را و آن را بيرون خودش قرار مىدهد ، [ و حال آنكه 
  ] وجود عين ايجاد است و ايجاد متقوم به موجد است . پس علت موجده هميشه بايد همراه شئ باشد .\r\nپس به روشنى ثابت مىشود كه اين عالم يك زايلى است [ و 
  ] يك عالم ديگرى هست كه عالم ثبات است و اين عالم فيض خودش را از آن عالم دارد و دائما اين عالم در حال خلق شدن و به وجود آمدن است ؛ و از همينجاست كه عرفا مىگويند « هر زمان نو مىشود دنيا و ما » . البته آنها بين مرتبهء سابق و مرتبهء لاحق پيوند و اتصال قائل\r\n\r\n","description":"","footnote":"","page_name":" 903 ","page_number":903},
  {"content":"\r\n\r\nنيستند ، مىگويند يك مرتبه معدوم مىشود و مرتبهء ديگر از نو موجود مىشود . در مورد معجزات و كرامات اوليا هم معتقدند كه مثلًا عصا كه مرتب در حال موجود شدن و معدوم شدن است ، در اثر تصرف ولىّ ، بعد از يكى از اين معدوم شدن‌ها به صورت مار موجود مىشود ؛ يا مثلًا تخت ملكهء سبا در كاخ او كه معدوم شد ، در اثر تصرف ولىّ نزد حضرت سليمان موجود مىشود نه اينكه از آنجا به اينجا منتقل شود . اما روشن است كه فلاسفه قائل به اتصال مراتب و صور هستند و حرف عرفا را قبول ندارند .\r\nپس اينها كه مىگويند سراسر « شدن » است و بودنى در كار نيست ، در واقع سر از انكار نظام علت و معلول درآورند ؛ چون با توجه به نظام علت و معلول ، « شدن » ناچار بايد متكى به بودن باشد .\r\n\r\nتفسير مراحل سه‌گانهء « تز و آنتىتز و سنتز »\r\nمطلب ديگرى كه در اينجا خوب است بحث شود اين است كه اينها مسأله تضاد و حركت « تز ، آنتىتز ، سنتز » را به دو صورت ذكر مىكنند . گاهى مانند هگل مىگويند : شئ در ابتدا خودش را وضع مىكند و مىنهد ، ولى فورا از وضع و نهادن شئ ، نفى آن سر بيرون مىآورد و با شئ به جدال و كشمكش برمىخيزد و از تركيب شئ و نفىاش سنتز به وجود مىآيد . اگر تضاد به اين صورت تقرير شود با تضادى كه غير ديالكتيسين‌ها قائل هستند خيلى نزديك مىشود ، چون آنها نيز عناصر را باهم در تضاد مىدانند كه از تركيب متضادها مركبات به وجود مىآيند ، با اين فرق كه آنها ضد شئ را بيرون آمده از بطن آن نمىدانند . بعد كه در اثر تركيب سنتز به وجود آمد ، خود سنتز باز حكم تز را پيدا مىكند و نفىاش در او راه پيدا مىكند و از تركيب خودش با نفىاش تركيبى در مرحلهء عاليتر به وجود مىآيد .\r\nبنابراين حركت ديالكتيكى به صورت يك در ميان انجام مىگيرد : تز ، آنتىتز ، سنتز ، سنتز ، آنتىتز ، سنتز ، كه در هر پنج واحدى دوبار تكرار مىشود .\r\nبيان دوم اين است كه بعد از نفى شئ به وسيلهء آنتىتز ، باز خود آنتىتز به وسيلهء سنتز نفى مىشود و لهذا نفى در نفى است ، نه اينكه تز جنبهء اثباتى داشته باشد و آنتىتز نفى و سنتز تركيب نفى و اثبات ، بلكه يكى اثباتى است ، دومى نفيى ، و سنتز در عين دارا بودن جنبهء اثباتى ، نفى آنتىتز هم هست ولى نه اينكه در اثر نفى آنتىتز\r\n\r\n","description":"","footnote":"","page_name":" 904 ","page_number":904},
  {"content":"\r\n\r\nعين اول ( تز ) بشود ، بلكه اثباتى است در سطح بالاتر ، چون آنتىتز را بالكليه نفى نمىكند ، همچنانكه آنتىتز هم تز را بالكليه نفى نمىكند . نتيجه اين مىشود كه در سومى عناصرى از هر دو وجود دارد و لذا سطحش بالاتر است .\r\nاگر اينجور گفتيم ، ديگر به صورت يك در ميان نخواهد بود . ارانى هم تصريح مىكند كه يك در ميان نيست . ژرژ پوليتسر هم به همين مطلب تصريح مىكند . هگل هم حرفش همين بود و ماركس هرچند در اين مورد چيزى نگفته ولى حرفى غير از حرف هگل ندارد . به اين حساب ، مطلب به اين صورت درمىآيد : تز ، آنتىتز و نفى نفى كه سنتز است ، و خود آنتىتز به نوبهء خود تزى است ، و سنتز نسبت به دوتاى قبلى سنتز است ، و الّا نسبت به ماقبل خودش آنتىتز است و سنتز آن مرحلهء چهارم است . باز مرحلهء چهارم آنتىتز مرحلهء سوم است و سنتزش مرحلهء پنجم ، و معناى اين حرف اين است كه در هر پنج واحد ، سه جريان ديالكتيكى وجود دارد .\r\nبه هر صورت در مورد جريان ديالكتيك ، اين دو احتمال وجود دارد و از گفته‌هايشان گاهى اين تصوير و گاهى آن تصوير به دست مىآيد . چون ديالكتيك اينها از هگل گرفته شده است ، بايد دقت كرد و ديد كه خود هگل چه گفته است . ماركس كه در اين زمينه‌ها چيزى ندارد . انگلس در اين مورد حرفهايى دارد كه در آنها هم بايد دقت كرد . همچنين به گفته‌هاى استالين و ژرژ پوليتسر و ديگران بايد مراجعه كرد تا نظرشان روشن شود .\r\n* بحث در اين است كه با توجه به اصول چهارگانهء ديالكتيك ، مراحل سه‌گانهء « تز و آنتىتز و سنتز » را چگونه بايد تفسير كرد . [ گفتيم 
  ] به طور كلى اين مراحل را به دو شكل مىشود تفسير كرد كه با مراجعه به كلمات قوم بايد ديد كدام تفسير درست است و نيز بايد ديد كه آيا اضطرابى در كلمات هست يا نه و اگر اضطرابى هست ريشهء آن چيست . اين دو تفسير به طور اجمال اين است :\r\n\r\n","description":"","footnote":"","page_name":" 905 ","page_number":905},
  {"content":"\r\n\r\n\r\nتفسير اول : تركيب تز و آنتىتز\r\nاين مثلث به اين شكل است كه : هر چيزى يك حالت اثباتى دارد يا به تعبير هگل حالت تصديق دارد و به وجود خود اعتراف مىكند ، و يك مرحلهء انكارى دارد كه همان مرحلهء بيگانه شدن با خود است كه خود ، خود را انكار مىكند ، و يك مرحلهء سومى دارد كه مىشود گفت مرحلهء بازگشت به خود است در سطحى بالاتر .\r\nاين مطلب يك وقت اينجور تفسير مىشود كه : هر چيزى كه مرحلهء تصديق اولين مرحلهء آن است ، بعد به مرحلهء انكار كه مىرسد به اين معناست كه شئ در درون خودش تجزيه مىشود به تصديقى و انكارى ، يعنى انكار خودش در درون خودش ايجاد مىشود و رشد مىكند ، ضد خودش ايجاد مىشود و رشد مىكند ، ضد خودش را مىآفريند ، يا به تعبير هگل ضدش از آن انتزاع مىشود ؛ و بعد ضد شئ كه نافى آن است با منفى تركيب مىشود و بعد از مرحلهء نفى ، يك نوع مرحلهء بازگشت به اثبات پيدا مىشود . پس سه مرحله داريم : مرحلهء اثبات اولى ، مرحلهء نفى ، و يك مرحلهء سومى كه آن را مرحلهء نفى نفى و اثبات در سطح بالاتر مىناميم .\r\nباز اين مرحلهء اثبات به نوبهء خودش ، خودش را تصديق مىكند و حالت اثباتى پيدا مىكند و همين كه جنبهء اثباتى پيدا كرد نفى خودش را برمىانگيزد و بعد از اين نفى اثبات ديگرى پيدا مىشود ، كه در هر پنج حلقه‌اى كه داشته باشيم دو مرحلهء ديالكتيكى پيدا مىشود و قهراً يك در ميان هم خواهد بود . مثلًاً الف تز است و ب آنتىتز و ج سنتز . اين الف كه تز است ، ديگر هيچگاه آنتىتز نيست ، تز است به طور مطلق ، و ب آنتىتز است به طور مطلق ، و ج هم سنتز ايندوست . البته سنتز بودن نسبى است ، نسبت به اينها سنتز است و نسبت به مرحلهء بعد تز است ، ولى هيچگاه آنتىتز نخواهد بود . اين مراحل همين‌طور يك در ميان طى مىشود تا به قول هگل برسد به آن چيزى كه خودش دليل خودش است نه اينكه دليل باشد به چيز ديگرى ، كه به حساب او مىشود ذات واجب الوجود .\r\nاز نظر هگل دستگاه ديالكتيك اول و آخر دارد ، چون اولين مقوله و آخرين مقوله دارد كه دليل بودنش به ذات خودش است و دليل بودنش به چيز ديگرى نيست ، و ديالكتيك به همينجا پايان مىپذيرد ؛ و يك جهت اختلاف ميان هگل و ماديين همين\r\n\r\n","description":"","footnote":"","page_name":" 906 ","page_number":906},
  {"content":"\r\n\r\nاست كه از نظر ماديين براى ديالكتيك ابتدا و انتها نمىشود فرض كرد .\r\nاز نظر هگل اگر همين‌طور يك در ميان حساب كنيم به اشكالى برخورد نمىكنيم . همان‌طور كه سابقا گذشت او « هستى » را اولين مقوله مىدانست و هستى فقط تز است و آنتىتز چيزى نيست ، همچنانكه سنتز هم نيست . بعد « نيستى » آنتىتز است ، نه تز و نه سنتز ، و « شدن » است و تز براى مقولات بعدى ولى آنتىتز نيست . آخرين مقوله‌اى هم كه همهء مقولات به آن پايان مىپذيرد از نظر او سنتزى است كه ديگر تز واقع نمىشود . پس ، از نظر او يك مقوله‌اى داريم كه تز مطلق است ( نخستين مقوله ) و يك مقوله‌اى هم داريم كه سنتز مطلق است ( آخرين مقوله ) ، آنچه هم كه در اين بينها آنتىتز داريم ، تنها آنتىتز است و سنتز نيست ، ولى در اين ميان ( ميان اولين مقوله و آخرين مقوله ) آنچه تز و سنتز داريم تز و سنتز نسبى هستند . اين يك نوع تفسير از ديالكتيك است كه بدون شك فلسفهء هگل را بر اين اساس بايد توجيه كرد .\r\n\r\nتفسير دوم : نفى در نفى\r\nدر اينجا ممكن است ديالكتيك را به گونه‌اى ديگر تفسير كرد و آن اينكه : هر چيزى را كه تز اعتبار مىكنيم نسبت به مرحلهء بعد تز است و نسبت به مرحلهء قبل آنتىتز ؛ يعنى تز بودن يك امر نسبى است . روى اين حساب مرحله‌اى كه فقط تز باشد و آنتىتز نباشد نداريم . بنابراين طبق اين بيان مىشود گفت كه آنتىتز بودن هم يك امر نسبى است ؛ يعنى مثلًا الف طبق نظر ماديين معنى ندارد كه نخستين مقوله باشد ، چون اينها مقولات هگل را روى ماده تطبيق كردند و مراحل را در زمان پياده مىكنند .\r\nهگل در كمال صراحت مىگويد تقدم تز بر آنتىتز و آنتىتز بر سنتز تقدم زمانى نيست ، تقدم رتبى است . ولى اينها ( ماديين ) اين فكر هگل را فكر ايده‌آليستى مىدانند و تمام اينها را در زمان پياده مىكنند . وقتى كه در زمان پياده كردند ، اولين مقوله و آخرين مقوله معنى ندارد زيرا زمان لا اول له و لا آخر ، يك سلسلهء غير متناهى از مقولات است كه از ازل تا به ابد كشيده شده است بدون اول و آخر . پس طبق اين نظر به اول واقعى نمىتوان رسيد .\r\nولى طبق نظر ماديين هم باز مطلب را به دو بيان مىشود تقرير كرد : يكى همين بيانى كه گذشت ، يعنى تز بودن و آنتىتز بودن و سنتز بودن يك امر نسبى است ؛ و براى\r\n\r\n","description":"","footnote":"","page_name":" 907 ","page_number":907},
  {"content":"\r\n\r\nتوضيح به تخم‌مرغ مثال مىزنيم كه مبدأ ، اعتبار مىشود و تز است و فرض مىكنيم كه مرحلهء بعد مرحلهء جوجه است و آنتىتز است . مرحلهء بعد مرحلهء مرغ است و سنتز . ولى اگر مرحله را از جوجه شروع مىكرديم مطلب به شكل ديگرى بود ، و همچنين اگر از ماقبل تخم‌مرغ شروع مىكرديم . اگر از جوجه شروع كنيم همين جوجه كه آنتىتز بود مىشود تز ، و مرغ مىشود آنتىتز ، سنتز هم ندارد ، چون با مردن مرغ به قول اينها تغيير مكانيكى پيدا مىكند و تحول ديالكتيكى پيدا نمىكند . اين يك بيان .\r\nدكتر ارانى در كتاب ماترياليسم ديالكتيك به اين مطلب تصريح مىكند كه نمىشود حركت ديالكتيك را يك درميان حساب كرد . او به اين مطلب توجه كرده است كه روى حسابهاى مادى نمىتوان يك درميان حساب كرد هرچند هگل مىتوانست اينجور حساب كند ، چون او تقدم و تأخرها را رتبى مىدانست نه زمانى ، از يك جا شروع مىكرد و به يك جا پايان مىداد ؛ ولى طبق نظر ماديين كه اول و آخرى در كار نيست ، بايد مراحل را نسبى دانست .\r\nممكن است كسى بگويد روى اصول مادى هم مىشود براى طبيعت يك جريان غير متناهى تصور كرد و مراحل را يك درميان حساب كرد ، هرچند كه اول و آخرى براى آن نمىشود تصور كرد .\r\nروى اين احتمال بايد گفت : تخم‌مرغ تز است واقعا ، گو اينكه سنتز است نسبت به مراتب قبل ، و آنتىتز تخم‌مرغ جوجه نيست ، آن نطفه‌اى است كه در تخم‌مرغ هست و استعداد جوجه شدن دارد ، چون تخم‌مرغ اگر در شرايط خاصى قرار بگيرد ، آن نطفه مبارزه با تخم‌مرغ بودن را شروع مىكند و مىكوشد وضع تخم بودن را برهم بزند ، مبارزه‌اى ميان عواملى كه مىخواهند تخم‌مرغ را به وضع موجود نگهدارند و نطفه كه مىخواهد بيرون بيايد و تخم‌مرغ را تبديل به جوجه كند درمىگيرد . پس آنتىتز ، آن نطفه‌اى است كه اينجا وجود دارد ، و چون نطفه حالت نو است و حالت تخم‌مرغى حالت بالفعل و كهنه ، مبارزه به پيروزى حالت نو منتهى مىشود و تخم‌مرغ تبديل به جوجه مىشود و به قول اينها يك حركت كمّى انجام مىگيرد و يك مرتبه تغييرهاى كمّى تبديل به تغيير كيفى مىشود به طورى كه ماهيت تخم عوض مىشود و تبديل به جوجه مىگردد . پس جوجه روى اين حساب سنتز مىشود ، نه اينكه جوجه آنتىتز و مرحلهء بعد از تخم‌مرغ باشد ، بلكه نطفه مرحلهء آنتىتز است و جوجه مرحلهء سنتز . بعد همين كه جوجه شد ، باز در جوجه دو قوه وجود دارد : يك قوه‌اى كه مىخواهد جوجه را به حالت\r\n\r\n","description":"","footnote":"","page_name":" 908 ","page_number":908},
  {"content":"\r\n\r\nجوجه‌اى نگهدارد ، همچنانكه ( به قول اينها ) در تخم‌مرغ هم يك نيرويى وجود دارد كه مىخواهد آن را به حالت تخم‌مرغى نگهدارد و اين نيرو را در پوست تخم‌مرغ مىدانند ، با اينكه پوست تخم‌مرغ يك قشر زايد بر وجود حياتى تخم‌مرغ است و مرده است نه اينكه جزء وجود آن باشد ، بلكه محافظ آن است . بنابراين وجود نيرويى در جوجه كه مىخواهد جوجه را به حالت جوجه‌اى نگهدارد دروغ است و جوجه به حركت جوهرى به سوى مرغ شدن در حركت است ، ولى اينها يك نيروى خيالى در جوجه فرض مىكنند كه مىخواهد جوجه را به حالت جوجه بودن نگهدارد ، و يك قوه‌اى كه آن را به سوى مرغ شدن مىراند ، و ميان اين دو قوه نزاع و كشمكش درمىگيرد و به پيروزى نيروهاى طرفدار مرغ ! مىانجامد و بعد با يك حركت و تغيير كيفى تبديل به مرغ مىشود . پس در اينجا سه مرحله وجود دارد : مرحلهء جوجه ، مرحلهء نيروى درونى كه ضد نيروهاى جوجه بودن قيام كرده‌اند ، و مرحلهء سوم كه مرحلهء مرغ بودن است . بنابراين از تخم‌مرغ [ تا مرغ 
  ] شدن پنج مرحله داريم : مرحلهء تخم ، مرحلهء نطفه ، مرحلهء جوجه ، مرحلهء قواى ضد جوجه ، مرحلهء مرغ .\r\nژرژ پوليتسر در اينجا دچار تناقض شده است ، از يك سو مىخواهد مطلب را به شكل دوم بيان كند و از طرف ديگر گاهى مطلب را به شكل دكتر ارانى مطرح مىكند . بعداً با مراجعه به نوشتهء خود او توضيح مىدهيم كه ريشهء اين تناقض‌گويى كجاست .\r\nقبل از بررسى عبارات ژرژ پوليتسر ، براى توضيح مطلب مثال ديگرى مىآوريم : به طورى كه معلوم است ، اينها براى تاريخ دوره‌هاى متعدد قائلند و تاريخ را به پنج دوره تقسيم كرده‌اند : دورهء اشتراك اوليه ، دورهء بردگى ، دورهء فئودالى ، دورهء سرمايه‌دارى و دورهء سوسياليزم ( كه اين دو دورهء اخير هر يك داراى دو دوره هستند ) .\r\nاگر اين دوره‌ها را طبق نظر ارانى بخواهيم بيان كنيم ، مطلب به اين شكل درمىآيد : دورهء اشتراكى ، دورهء بردگى كه ضد دورهء اشتراكى است ، دورهء فئودالى كه نفى دوره بردگى است و نفى دورهء اشتراكى ، بعد دورهء سرمايه‌دارى كه نفى فئوداليزم است و بعد سوسياليزم كه نفى كاپيتاليسم است . روى اين حساب دورهء اوليه كه به وجود آمد ، نفى خودش را در درون خودش مىپروراند ، بعد تبديل مىشود به ضد خودش كه برده‌دارى باشد ، بعد برده‌دارى ضد خودش را در درون خودش پرورش مىدهد كه فئوداليزم باشد . بنابراين دورهء اشتراكى مىشود تز ، و برده‌دارى آنتىتز ، و فئودالى سنتز . باز برده‌دارى به نوبهء خود تز است و فئودالى آنتىتز و كاپيتاليزم سنتز ؛\r\n\r\n","description":"","footnote":"","page_name":" 909 ","page_number":909},
  {"content":"\r\n\r\nو باز فئودالى تز است ، كاپيتاليزم آنتىتز و سوسياليزم سنتز ، كه از اين سنتز هم ديگر جلوتر نمىروند و همينجا توقف مىكنند .\r\nاما اگر مطلب را به تعبير دوم بيان كنيم ، جريان ديالكتيك در ادوار تاريخ به اين شكل خواهد بود : دورهء اشتراك اوليه تز است و نطفه دورهء برده‌دارى آنتىتز كه با دورهء قبلى به مبارزه برمىخيزد و به پيروزى برده‌دارى منتهى مىشود و دورهء برده‌دارى مىشود سنتز . باز دورهء برده‌دارى مىشود تز ، نطفه دورهء فئودالى آنتىتز ، خود دورهء فئودالى سنتز ، و همچنين در ادوار بعدى .\r\nاين ، دو تعبيرى است كه مىتوان كرد ؛ حالا با مراجعه به نوشتهء ژرژ پوليتسر بايد ديد كه او كدام تفسير را انتخاب كرده و آيا دچار تناقض شده است يا خير . ژرژ پوليتسر در كتاب اصول مقدماتى فلسفه « 1 » مىگويد :\r\n« از نظر متافيزيك زندگى زندگى است ، مرگ مرگ است ، اما از نظر ديالكتيك ايندو از يكديگر جدا نيستند ، مرگ ادامهء زندگى است ( يعنى زندگى به مرگ تبدل پيدا كرده است ) و زندگى هم از مرگ ناشى مىشود ، زندگى و مرگ از يكديگر جدا نبوده ؛ پيوسته به يكديگر تبديل مىشوند ( كه اين با طرز تفكر دكتر ارانى جور درمىآيد ) و امور به شكل تضاد با خود درمىآيند . »\r\nدر بند 2 تحت عنوان « تبديل عوامل به ضد خود » بحث كرده و تبديل صحيح به غلط و تبديل غلط به صحيح را ( كه همه‌اش هم غلط است ) مطرح كرده و نتيجه مىگيرد كه :\r\n« نه تنها امور به يكديگر تبديل مىشوند بلكه هيچ امرى به تنهايى همان كه هست باقى نمىماند و عبارت از چيزى خواهد بود كه شامل ضد خودش نيز هست . هر چيز آبستن ضد خود مىباشد . امور عالم در عين حال ، هم خود و هم ضد خود هستند . يك قضيه را اگر به شكل دايره فرض كنيم يك قوه آن را به سوى قواى حياتى مىراند به اين ترتيب كه از داخل به خارج فشار مىآورد ( انبساط ) و در عين حال قواى ديگر وجود دارد كه آن را به جهت ديگر مىكشاند ، يعنى به طرف مرگ ، به اين صورت كه از خارج به مركز فشار مىآورد ( انقباض ) . بنابراين درون هر چيز را قواى متخالف گرفته است ؛ هر حركتى ناشى از قواى متخالف مىباشد : يكى از جهت اثبات ، يكى\r\n\r\n\r\n\r\n\r\n","description":"","footnote":"\r\n( 1 ) . فصل 4 ، قانون 3 ، بند 1 .\r\n","page_name":" 910 ","page_number":910},
  {"content":"\r\n\r\nاز جهت نفى ؛ يكى از طرف زندگى ، يكى از طرف مرگ . در هر چيزى قواى جاندار اثبات و نفى وجود دارد و بين اثبات و نفى تضاد موجود است . تحول و تغيير امور از آن جهت است كه داراى تضاد مىباشند . »\r\nاين مطلب تقريبا مقدمه‌اى است براى بند 3 . در بند 3 تحت عنوان « اثبات ، نفى ، نفى در نفى » مىگويد :\r\n« هرگاه تخمى را كه زير مرغ است در نظر بگيريم ، ديده مىشود در تخم نطفه‌اى هست كه در هواى مساعد و شرايط مخصوص نشو و نما مىكند . اين نطفه در حين رشد جوجه مىشود ، به اين ترتيب كه نطفه به منزلهء نفى تخم است . به خوبى ديده مىشود كه در داخل تخم دو قوه موجود است : يكى آن كه مىخواهد تخم را به حالت خود نگهدارد و ديگرى قوه‌اى كه مايل است تخم را به جوجه تبديل كند . از اين‌رو تخم با خودش سازگار نيست . »\r\nحرفش تا اينجا با نظر ارانى جور در نمىآيد . بعد مىگويد :\r\n« چيزى كه از نفى مشتق مىشود حالت اثبات پيدا مىكند . جوجه اثباتى است كه از نفى تخم خارج مىشود . اين يكى از مراحل تكامل است . مرغ از تغيير شكل جوجه به وجود مىآيد و در خلال اين تحول بين قوايى كه مىخواهند جوجه را به همين حال نگهدارند و قوايى كه مىخواهند جوجه را به مرغ تبديل كنند تضاد و كشمكش است . »\r\nاز اينجا به بعد تناقض گويىاش شروع مىشود ؛ مىگويد :\r\n« مرغ نفى جوجه است ( با اينكه طبق حرفهاى قبل ، نفى جوجه قوايى بود كه مىخواست آن را به مرغ تبديل كند ) و جوجه به نوبهء خود محصول نفى خود مىباشد . پس مرغ نفى است و اين شيوه عمومى تكامل ديالكتيكى است :\r\n1 . اثبات كه تز نام دارد ( حكم ) 2 . نفى ، آنتىتز ( ضد حكم ) 3 . نفى در نفى ، سنتز ( كه در پرانتز مىبايست مىگفت حكم مركب ، مثل ارانى كه نگفت ) .\r\nاين كلمات به منظور نشان دادن همبستگى تحولات و مشخص كردن آن است كه هر تحولى محصول انهدام تحولى پيشين است . اين انهدام را ما نفى مىناميم . »\r\n\r\n","description":"","footnote":"","page_name":" 911 ","page_number":911},
  {"content":"\r\n\r\nدر اينجا باز به اين مىرسد كه انهدام ، نفى است ، در صورتى كه در سابق صحبت از اين بود كه نطفه نفى است ، و فرق ايندو واضح است . انهدام اگر نفى باشد معنايش جوجه شدن است ؛ تخم‌مرغ وقتى منهدم مىشود كه جوجه بشود . پس نفى ، انهدام تخم‌مرغ است كه همان جوجه شدن باشد . بعد مىگويد :\r\n« جوجه نفى تخم‌مرغ است زيرا در هنگام پيدايش تخم را مىشكند . ملاحظه مىشود كه نفى ديالكتيكى همان انهدام است ، چيزى است كه از بين مىرود ، چيزى است كه منهدم مىگردد ؛ سوسياليزم نفى كاپيتاليزم است ، كاپيتاليزم نفى فئوداليزم ، فئوداليزم نفى دورهء غلامى . »\r\nسپس در ادامهء مطلب مىگويد :\r\n« تصور نشود هر نوع انهدامى نفى خواهد بود ؛ منظور ما همان نفى ديالكتيكى است ؛ يعنى اگر نفى از خارج بيايد نفى مكانيكى است ، مثل اينكه انسان با لگد ككى را بكشد . انهدام ديالكتيكى انهدامى است كه از درون شئ ناشى شود . بنابراين وقتى كك را مىكشيم اين عارضه حاصل انهدام ( نفى خودش ) نمىباشد ، انهدام در صورتى نفى خواهد بود كه از اثبات ناشى شود . »\r\nتا اينجا حرفهاى ژرژ پوليتسر پايان يافت و چند جمله زير را به عنوان نقد بر آن نوشته‌ام :\r\nدر مجموع سخنان ژرژ پوليتسر نوعى اضطراب مشاهده مىشود . از طرفى مىگويد نطفه‌اى كه در تخم است نفى آن است و [ جوجه نفى در 
  ] نفى و مرحلهء اثبات است ؛ پس تخم اثبات است و نطفه نفى ، و جوجه نفى در نفى است كه حالت اثبات و تكامل و سنتز است ، و قهراً باز جوجه اثبات است و قواى درونى كه او را به سوى نفى جوجه و مرغ شدن مىراند نفى است ، و مرغ نفى نفى و سنتز و مرحلهء تكامل است .\r\nولى ژرژ پوليتسر از طرف ديگر مىگويد انهدام تخم را ما نفى مىدانيم ؛ جوجه نفى تخم است ، چون در هنگام پيدايش تخم را مىشكند ؛ و روى همين حساب مىگويد سوسياليزم نفى كاپيتاليزم است و كاپيتاليزم نفى فئوداليزم است . روى اين حساب مراحل ديالكتيك را نبايد يك درميان حساب كرد بلكه هر حالتى را بايد نفى حالت قبل و نسبت به حالت بعد اثبات دانست . به نظر ما ريشهء اين اضطراب در كلمات اينها اين است كه ميان ضد و نقيض - كه همان نفى باشد - فرق نگذاشته‌اند و\r\n\r\n","description":"","footnote":"","page_name":" 912 ","page_number":912},
  {"content":"\r\n\r\nهر دو را ضد خوانده‌اند ؛ گاهى كه ضد مىگويند يك عامل اثباتى اراده مىكنند و گاهى هم نفى مىگويند و مرحلهء انهدام و منتفى شدن را اراده مىكنند .\r\n\r\n","description":"","footnote":"","page_name":" 913 ","page_number":913},
  {"content":"\r\n . \r\n","description":"","footnote":"","page_name":" 914 ","page_number":914},
  {"content":"\r\n فهرستها \r\n","description":"","footnote":"","page_name":" 915 ","page_number":915},
  {"content":"\r\n . \r\n","description":"","footnote":"","page_name":" 916 ","page_number":916},
  {"content":"\r\n\r\n\r\nفهرست آيات قرآن كريم\r\nمتن آيه / نام سوره / شمارهء آيه / شمارهء صفحه\r\n كَيْفَ تَكْفُرُونَ بِاللَّهِ وَ . . .  / بقره / 28 / 53\r\n وَ عَلَّمَ آدَمَ الْأَسْماءَ . . .  / بقره / 31 / 349 ، 350 ، 352\r\n وَ لِلَّهِ الْمَشْرِقُ وَ الْمَغْرِبُ فَأَيْنَما . . .  / بقره / 115 / 235 ، 307\r\n وَ لِكُلٍّ وِجْهَةٌ هُوَ مُوَلِّيها . . .  / بقره / 148 / 307\r\n الَّذِينَ إِذا أَصابَتْهُمْ مُصِيبَةٌ . . .  / بقره / 156 / 189\r\n كانَ النَّاسُ أُمَّةً واحِدَةً . . .  / بقره / 213 / 726 ، 769\r\n أَ لَمْ . . .   رَبِّيَ الَّذِي يُحْيِي وَ . . .  / بقره / 258 / 48\r\n هُوَ الَّذِي يُصَوِّرُكُمْ فِي الْأَرْحامِ . . .  / آل عمران / 6 / 67 ، 69\r\n قَدْ كانَ لَكُمْ آيَةٌ فِي . . .  / آل عمران / 13 / 770\r\n تُولِجُ اللَّيْلَ فِي النَّهارِ . . .  / آل عمران / 27 / 157 ، 207\r\n وَ رَسُولًا إِلى بَنِي إِسْرائِيلَ . . .  / آل عمران / 49 / 48\r\n الَّذِينَ . . .   وَ الْكاظِمِينَ الْغَيْظَ . . .  / آل عمران / 134 / 450\r\n إِنَّ فِي خَلْقِ السَّماواتِ وَ . . .  / آل عمران / 190 / 367\r\n الَّذِينَ يَذْكُرُونَ اللَّهَ قِياماً . . .  / آل عمران / 191 / 367\r\n الَّذِينَ . . *   . وَ الَّذِينَ كَفَرُوا يُقاتِلُونَ . . .  / نساء / 76 / 770\r\n وَ مَنْ . . .   وَ مَنْ يَخْرُجْ مِنْ بَيْتِهِ . . .  / نساء / 100 / 376 ، 377\r\n إِنَّ . . .   نُؤْمِنُ بِبَعْضٍ وَ نَكْفُرُ . . .  / نساء / 150 / 797\r\n وَ قالَتِ الْيَهُودُ يَدُ اللَّهِ مَغْلُولَةٌ . . .  / مائده / 64 / 57\r\n\r\n","description":"","footnote":"","page_name":" 917 ","page_number":917},
  {"content":"\r\n\r\n يا أَيُّهَا الَّذِينَ آمَنُوا عَلَيْكُمْ . . .  / مائده / 105 / 352\r\n وَ هُوَ اللَّهُ فِي السَّماواتِ وَ . . .  / انعام / 3 / 307\r\n قُلْ سِيرُوا فِي الْأَرْضِ . . .  / انعام / 11 / 384\r\n وَ هُوَ الْقاهِرُ فَوْقَ عِبادِهِ . . .  / انعام / 61 / 164\r\n فَلَمَّا . . .   هذا رَبِّي هذا . . .  / انعام / 76 / 442\r\n إِنِّي وَجَّهْتُ وَجْهِيَ لِلَّذِي . . .  / انعام / 79 / 442\r\n وَ كَذلِكَ نُوَلِّي بَعْضَ . . .  / انعام / 129 / 808\r\n وَ لَقَدْ خَلَقْناكُمْ ثُمَّ صَوَّرْناكُمْ . . .  / اعراف / 11 / 54\r\n وَ لِكُلِّ أُمَّةٍ أَجَلٌ فَإِذا . . .  / اعراف / 34 / 817\r\n وَ إِذْ . .   . أَشْهَدَهُمْ عَلى أَنْفُسِهِمْ . . .  / اعراف / 172 / 353\r\n يا . . .   أَنَّ اللَّهَ يَحُولُ بَيْنَ . . .  / انفال / 24 / 307\r\n يا . . .   إِنْ تَتَّقُوا اللَّهَ يَجْعَلْ . . .  / انفال / 29 / 379\r\n وَ قاتِلُوهُمْ حَتَّى لا تَكُونَ . . .  / انفال / 39 / 631\r\n ثُمَّ أَنْزَلَ اللَّهُ سَكِينَتَهُ . . .  / توبه / 26 / 380\r\n إِلَّا . . .   فَأَنْزَلَ اللَّهُ سَكِينَتَهُ . . .  / توبه / 40 / 380\r\n وَ . . .   لَئِنْ آتانا مِنْ فَضْلِهِ . . .  / توبه / 75 / 637\r\n ما . . .   لا يُضِيعُ أَجْرَ الْمُحْسِنِينَ  . / توبه / 120 / 361 ، 362\r\n قُلْ . . .   يُخْرِجُ الْحَيَّ مِنَ الْمَيِّتِ . . .  / يونس / 31 / 547\r\n قُلِ انْظُرُوا ما ذا فِي . . .  / يونس / 101 / 352 ، 354 ، 363 ، 367\r\n وَ إِنْ . . .   لَفِي خَلْقٍ جَدِيدٍ . . .  / رعد / 5 / 222\r\n أَنْزَلَ مِنَ السَّماءِ ماءً . . .  / رعد / 17 / 451 ، 688\r\n الَّذِينَ . . .   أَلا بِذِكْرِ اللَّهِ . . .  / رعد / 28 / 785 ، 792\r\n وَ إِنْ مِنْ شَيْءٍ إِلَّا عِنْدَنا . . .  / حجر / 21 / 216\r\n فَإِذا سَوَّيْتُهُ وَ نَفَخْتُ فِيهِ . . .  / حجر / 29 / 54 ، 235 ، 583\r\n وَ أَوْحى رَبُّكَ إِلَى النَّحْلِ . . .  / نحل / 68 / 826\r\n وَ اللَّهُ أَخْرَجَكُمْ مِنْ بُطُونِ . . .  / نحل / 78 / 360 ، 361 ، 363 ، 367 ، 371 ، 489 ، 490\r\n ما عِنْدَكُمْ يَنْفَدُ وَ ما . . .  / نحل / 96 / 216\r\n قُلْ كُلٌّ يَعْمَلُ عَلى . . .  / اسراء / 84 / 662\r\n نَحْنُ نَقُصُّ عَلَيْكَ نَبَأَهُمْ . . .  / كهف / 13 / 380\r\n وَ رَبَطْنا عَلى قُلُوبِهِمْ . . .  / كهف / 14 / 380\r\n قُلْ هَلْ نُنَبِّئُكُمْ بِالْأَخْسَرِينَ . . .  / كهف / 103 / 420\r\n الَّذِينَ ضَلَّ سَعْيُهُمْ فِي الْحَياةِ . . .  / كهف / 104 / 220 ، 420\r\n قُلْ لَوْ كانَ الْبَحْرُ مِداداً . . .  / كهف / 109 / 311\r\n الرَّحْمنُ عَلَى الْعَرْشِ اسْتَوى  . / طه / 5 / 840  وَ . . .   فَإِنَّهُ يَعْلَمُ السِّرَّ وَ أَخْفى  . / طه / 7 / 434\r\n\r\n","description":"","footnote":"","page_name":" 918 ","page_number":918},
  {"content":"\r\n\r\n  اقْتَرَبَ لِلنَّاسِ حِسابُهُمْ . . .   / انبياء / 1 / 216\r\n وَ . . .   أَ فَإِنْ مِتَّ فَهُمُ الْخالِدُونَ  . / انبياء / 34 / 578\r\n وَ . . .   وَ أَوْحَيْنا إِلَيْهِمْ فِعْلَ . . .  / انبياء / 73 / 731\r\n إِنَّ . . .   كُلٌّ إِلَيْنا راجِعُونَ  . / انبياء / 93 / 189\r\n يَوْمَ نَطْوِي السَّماءَ كَطَيِّ . . .  / انبياء / 104 / 306\r\n وَ هُوَ الَّذِي أَحْياكُمْ ثُمَّ . . .  / حج / 66 / 53\r\n وَ لَقَدْ خَلَقْنَا الْإِنْسانَ مِنْ . . .  / مؤمنون / 12 / 52 ، 278 ، 567\r\n ثُمَّ جَعَلْناهُ نُطْفَةً فِي . . .  / مؤمنون / 13 / 52 ، 278\r\n ثُمَّ خَلَقْنَا النُّطْفَةَ عَلَقَةً . . .  / مؤمنون / 14 / 52 ، 125 ، 278 ، 567\r\n اللَّهُ نُورُ السَّماواتِ وَ الْأَرْضِ . . .  / نور / 35 / 235\r\n أَوْ . . .   مَنْ لَمْ يَجْعَلِ اللَّهُ . . .  / نور / 40 / 235\r\n حَتَّى . . .   يا أَيُّهَا النَّمْلُ ادْخُلُوا . . .  / نمل / 18 / 788\r\n قُلْ سِيرُوا فِي الْأَرْضِ . . .  / نمل / 69 / 384\r\n وَ . . .   كُلُّ شَيْءٍ هالِكٌ إِلَّا . . .  / قصص / 88 / 235\r\n قُلْ سِيرُوا فِي الْأَرْضِ . . .  عنكبوت / 20 / 384\r\n وَ الَّذِينَ جاهَدُوا فِينا . . .  / عنكبوت / 69 / 367 ، 376\r\n وَ مِنْ آياتِهِ أَنْ خَلَقَ . . .  / روم / 21 / 425\r\n وَ مِنْ آياتِهِ خَلْقُ السَّماواتِ . . .  / روم / 22 / 157 ، 425\r\n وَ مِنْ آياتِهِ يُرِيكُمُ الْبَرْقَ . . .  / روم / 24 / 567\r\n قُلْ سِيرُوا فِي الْأَرْضِ . . .  / روم / 42 / 384\r\n وَ لَوْ أَنَّ ما فِي الْأَرْضِ . . .  / لقمان / 27 / 311\r\n الَّذِي أَحْسَنَ كُلَّ شَيْءٍ . . .  / سجده / 7 / 55\r\n ثُمَّ جَعَلَ نَسْلَهُ مِنْ سُلالَةٍ . . .  / سجده / 8 / 55\r\n ثُمَّ سَوَّاهُ وَ نَفَخَ فِيهِ مِنْ . . .  / سجده / 9 / 55\r\n وَ . . .   يا أَهْلَ يَثْرِبَ لا مُقامَ . . .  / احزاب / 13 / 774 ، 791\r\n يَعْمَلُونَ . . .   اعْمَلُوا آلَ داوُدَ . . .  / سبا / 13 / 426\r\n قُلْ إِنَّما أَعِظُكُمْ بِواحِدَةٍ . . .  / سبا / 46 / 657\r\n أَ فَمَنْ زُيِّنَ لَهُ سُوءُ عَمَلِهِ . . .  / فاطر / 8 / 420\r\n يُولِجُ اللَّيْلَ فِي النَّهارِ وَ . . .  / فاطر / 13 / 525 ، 547\r\n قالَ أَ تَعْبُدُونَ ما تَنْحِتُونَ  . / صافات / 95 / 598\r\n وَ إِنَّ جُنْدَنا لَهُمُ الْغالِبُونَ  . / صافات / 173 / 386\r\n أَمْ نَجْعَلُ الَّذِينَ آمَنُوا . . .  / ص / 28 / 362\r\n فَإِذا سَوَّيْتُهُ وَ نَفَخْتُ فِيهِ . . .  / ص / 72 / 54\r\n خَلَقَكُمْ . . .   يَخْلُقُكُمْ فِي بُطُونِ . . .  / زمر / 6 / 53\r\n أَمَّنْ . . .   هَلْ يَسْتَوِي الَّذِينَ . . .  / زمر / 9 / 362\r\n وَ . . .   إِنِّي أَخافُ أَنْ يُبَدِّلَ . . .  / غافر / 26 / 770\r\n\r\n","description":"","footnote":"","page_name":" 919 ","page_number":919},
  {"content":"\r\n\r\n أَ فَلَمْ يَسِيرُوا فِي الْأَرْضِ . . .  / غافر / 82 / 384\r\n فَقَضاهُنَّ . . .   وَ أَوْحى فِي كُلِّ . . .  / فصلت / 12 / 826\r\n سَنُرِيهِمْ آياتِنا فِي الْآفاقِ . . .  / فصلت / 53 / 234\r\n وَ . . .   إِنَّا وَجَدْنا آباءَنا . . .  / زخرف / 23 / 806\r\n أَ هُمْ . . .   نَحْنُ قَسَمْنا بَيْنَهُمْ . . .  / زخرف / 32 / 766\r\n أَ فَلَمْ يَسِيرُوا فِي الْأَرْضِ . . .  / محمّد / 10 / 384\r\n وَ الَّذِينَ اهْتَدَوْا زادَهُمْ . . .  / محمّد / 17 / 380\r\n أَ فَعَيِينا . . .   بَلْ هُمْ فِي لَبْسٍ . . .  / ق / 15 / 222\r\n وَ لَقَدْ خَلَقْنَا الْإِنْسانَ وَ . . .  / ق / 16 / 235 ، 307\r\n ما يَلْفِظُ مِنْ قَوْلٍ إِلَّا لَدَيْهِ . . .  / ق / 18 / 434\r\n وَ السَّماءَ بَنَيْناها بِأَيْدٍ . . .  / ذاريات / 47 / 94\r\n وَ ما أَمْرُنا إِلَّا واحِدَةٌ . . .  / قمر / 50 / 211\r\n عَلَّمَهُ الْبَيانَ  . / رحمن / 4 / 787 ، 802\r\n أَ فَرَأَيْتُمْ ما تُمْنُونَ  . / واقعه / 58 / 59\r\n أَ أَنْتُمْ تَخْلُقُونَهُ أَمْ نَحْنُ . . .  / واقعه / 59 / 59\r\n أَ فَرَأَيْتُمْ ما تَحْرُثُونَ  . / واقعه / 63 / 59 ، 567\r\n أَ أَنْتُمْ تَزْرَعُونَهُ أَمْ نَحْنُ . . .  / واقعه / 64 / 59 ، 567\r\n هُوَ الْأَوَّلُ وَ الْآخِرُ وَ الظَّاهِرُ . . .  / حديد / 3 / 235\r\n هُوَ الَّذِي خَلَقَ السَّماواتِ . . .  / حديد / 4 / 307\r\n لَقَدْ أَرْسَلْنا رُسُلَنا بِالْبَيِّناتِ . . .  / حديد / 25 / 811 ، 812\r\n كَتَبَ اللَّهُ لَأَغْلِبَنَّ أَنَا . . .  / مجادله / 21 / 386\r\n هُوَ اللَّهُ الَّذِي لا إِلهَ إِلَّا هُوَ . . .  / حشر / 22 / 235\r\n الَّذِي خَلَقَ الْمَوْتَ وَ الْحَياةَ . . .  / ملك / 2 / 48\r\n ما لَكُمْ لا تَرْجُونَ لِلَّهِ وَقاراً  . / نوح / 13 / 53 ، 157\r\n وَ قَدْ خَلَقَكُمْ أَطْواراً  . / نوح / 14 / 53 ، 157\r\n فَإِذا بَرِقَ الْبَصَرُ  . / قيامت / 7 / 102\r\n وَ خَسَفَ الْقَمَرُ  . / قيامت / 8 / 102\r\n وَ جُمِعَ الشَّمْسُ وَ الْقَمَرُ  . / قيامت / 9 / 102\r\n أَ لا يَظُنُّ أُولئِكَ أَنَّهُمْ . . .  مطففين / 4 / 661\r\n لِيَوْمٍ عَظِيمٍ  . / مطففين / 5 / 661\r\n يَوْمَ يَقُومُ النَّاسُ لِرَبِّ . . .  / مطففين / 6 / 661\r\n كَلَّا إِنَّ كِتابَ الفُجَّارِ . . .  / مطففين / 7 / 661\r\n وَيْلٌ يَوْمَئِذٍ لِلْمُكَذِّبِينَ  . / مطففين / 10 / 661\r\n الَّذِينَ يُكَذِّبُونَ بِيَوْمِ الدِّينِ  . / مطففين / 11 / 661\r\n وَ ما يُكَذِّبُ بِهِ إِلَّا كُلُّ . . .  / مطففين / 12 / 661\r\n إِذا تُتْلى عَلَيْهِ آياتُنا . . .  / مطففين / 13 / 661\r\n\r\n","description":"","footnote":"","page_name":" 920 ","page_number":920},
  {"content":"\r\n\r\n كَلَّا بَلْ رانَ عَلى قُلُوبِهِمْ . . .  / مطففين / 14 / 661 ، 663 ، 667\r\n  وَ الشَّمْسِ وَ ضُحاها   . / شمس / 1 / 368\r\n وَ الْقَمَرِ إِذا تَلاها  . / شمس / 2 / 368\r\n وَ النَّهارِ إِذا جَلَّاها  . / شمس / 3 / 368\r\n وَ اللَّيْلِ إِذا يَغْشاها  . / شمس / 4 / 368\r\n وَ السَّماءِ وَ ما بَناها  . / شمس / 5 / 368\r\n وَ الْأَرْضِ وَ ما طَحاها  . / شمس / 6 / 368\r\n وَ نَفْسٍ وَ ما سَوَّاها  . / شمس / 7 / 368\r\n فَأَلْهَمَها فُجُورَها وَ تَقْواها  . / شمس / 8 / 368 ، 731\r\n قَدْ أَفْلَحَ مَنْ زَكَّاها  . / شمس / 9 / 368 ، 369\r\n وَ قَدْ خابَ مَنْ دَسَّاها  . / شمس / 10 / 368 ، 369\r\n فَإِنَّ مَعَ الْعُسْرِ يُسْراً  . / انشراح / 5 / 551\r\n إِنَّ مَعَ الْعُسْرِ يُسْراً  . / انشراح / 6 / 551\r\n فَإِذا فَرَغْتَ فَانْصَبْ  . / انشراح / 7 / 551 ، 552\r\n وَ إِلى رَبِّكَ فَارْغَبْ  . / انشراح / 8 / 551\r\n الَّذِي عَلَّمَ بِالْقَلَمِ  . / علق / 4 / 802\r\n\r\n","description":"","footnote":"","page_name":" 921 ","page_number":921},
  {"content":"\r\n\r\n\r\nفهرست احاديث\r\nمتن حديث / گوينده / صفحه\r\nو لكنّ الحقّ احقّ ان . . . / - / 66\r\nبتشعيره المشاعر عرف . . . / امام على ( ع ) / 158\r\nمن عرف نفسه . . . / - / 220 ، 308 ، 353 ، 354\r\nواحد بمعنى انّه لا ثانى له . / امام على ( ع ) / 316\r\nمن كان هجرته الى . . . / رسول اكرم ( ص ) / 377 ، 378\r\nقد احيى عقله و امات . . . / امام على ( ع ) / 381\r\nانّ اللّه سبحانه و تعالى . . . / امام على ( ع ) / 382\r\nمن اخلص للّه اربعين . . . / رسول اكرم ( ص ) / 382 ، 661\r\nاى بنىّ انّى و ان . . . / امام على ( ع ) / 384\r\nمن عشق شيئا اعشى . . . / امام على ( ع ) / 419\r\nالّذين وكلتهم بحفظ . . . / امام على ( ع ) / 434\r\nلا تجتمع امتى على خطاء . / رسول اكرم ( ص ) / 463\r\nو انّى و اللّه لا ظنّ . . . / امام على ( ع ) / 482 ، 483\r\nكلّ مولود يولد على . . . / رسول اكرم ( ص ) / 492\r\nو لاءم بين متعادياتها . / امام على ( ع ) / 548\r\n. . . ملئت عدلا و قسطا . / - / 555\r\nمن كرمت عليه نفسه . . . / امام على ( ع ) / 605\r\nو هانت عليه نفسه . . . / امام على ( ع ) / 605\r\n\r\n","description":"","footnote":"","page_name":" 922 ","page_number":922},
  {"content":"\r\n\r\nيا بنّى انّى اخاف عليك . . . / امام على ( ع ) / 619\r\nاللّهم بارك لنافى الخبز . . . / رسول اكرم ( ص ) / 619\r\nمن لا معاش له لا معادله . / - / 619\r\nالمؤمنون ابوهم النّور . . . / - / 622\r\nمثل المؤمنين فى تواددهم . . . / رسول اكرم ( ص ) / 622\r\nقلب منكوس و قلب . . . / امام محمّد باقر ( ع ) / 663\r\nلا يزنى الزّانى و هو . . . / - / 664\r\nلا يسرق السارق و هو . . . / - / 664\r\nعلّموهم و كفى . / - / 667 ، 669\r\nما ضعف بدن عمّا . . . / امام جعفر صادق ( ع ) / 669\r\nخيار خصال النّساء . . . / امام على ( ع ) / 708\r\nاذا كنت فى بلدة . . . / - / 709\r\nالنّاس اعداء ما جهلوا . / امام على ( ع ) / 779\r\nمنهومان لا يشبعان : طالب . . . / امام على ( ع ) / 785\r\nشرّ الامور محدثاتها . / رسول اكرم ( ص ) / 806\r\nكما تكونون يولّى عليكم . / رسول اكرم ( ص ) / 808\r\nكالشّمس تطلع على قوم . . . / رسول اكرم ( ص ) / 815\r\nما منّا الّا مقتول او مسموم . / - / 876\r\n\r\n","description":"","footnote":"","page_name":" 923 ","page_number":923},
  {"content":"\r\n\r\n\r\nفهرست اشعار عربى\r\nمصرع اوّل اشعار / تعداد ابيات / نام سراينده / صفحه\r\nالحقّ ماهيّته انّيّته / - / حاج ملّا هادى سبزوارى / 210\r\nالظّلم من شيم النّفوس / 1 / - / 633\r\nالفهلويّون الوجود عندهم / 1 / حاج ملّا هادى سبزوارى / 258\r\nانارة العقل مسكوف بطوع هوى / - / - / 419\r\nصرف الوجود كثرة لم يعرضا / - / حاج ملّا هادى سبزوارى / 317\r\nفجوهر مع عرض كيف اجتمع / 1 / حاج ملّا هادى سبزوارى / 260\r\nفمثل شيئية او امكان / - / حاج ملّا هادى سبزوارى / 522\r\nللشّىء غير الكون فى الاعيان / 9 / حاج ملّا هادى سبزوارى / 238 ، 239 ، 290\r\nمتى حلت عن قولى انا هى او اقل / 1 / ابن فارض / 221\r\nو حيث لا موضوع او مهيّة / 1 / حاج ملّا هادى سبزوارى / 329\r\nو قيل بالتشبيه و المسامحة / 1 / - / 701\r\nو كونها ستا و ليست تنحصر / 1 / حاج ملّا هادى سبزوارى / 109\r\nهبطت اليك من المحل الارفع / 1 / ابن سينا / 31\r\n\r\n","description":"","footnote":"","page_name":" 924 ","page_number":924},
  {"content":"\r\n\r\n\r\nفهرست اشعار فارسى\r\nمصرع اوّل اشعار تعداد ابيات نام سراينده صفحه\r\nآنچه از دونان به منت خواستى 1 / - / 608\r\nآنچه خود داشت زبيگانه تمنّا مىكرد / - / حافظ / 559\r\nاجزاى پياله‌اى كه درهم پيوست / 2 / منسوب به خيام / 181\r\nاز جمادى مردم و نامى شدم / 1 / مولوى / 514\r\nاز دست و زبان كه برآيد / 1 / سعدى / 426\r\nاگر در كاسهء چشمم نشينى / 1 / مجنون عامرى / 419\r\nاى برادر تو همه انديشه‌اى / 2 / مولوى / 280\r\nاى برادر تو همه انديشه‌اى / 1 / مولوى / 658\r\nاين جهان جنگ است چون كل بنگرى / 1 / مولوى / 514 ، 851\r\nاين همه عكس مى و نقش مخالف كه نمود / 1 / حافظ / 212\r\nبلبل از فيض گل آموخت سخن ورنه نبود / 1 / حافظ / 659\r\nپاى استدلاليان چوبين بود / 1 / مولوى / 365\r\nتا گوهر جان در صدف تن پيوست / 2 / بابا افضل / 182\r\nچو از قومى يكى بىدانشى كرد / 2 / سعدى / 347\r\nچون غرض آمد هنر پوشيد ماند / 1 / مولوى / 419\r\nچون نور كه از مهر جدا هست وجدانيست / 6 / عبرت نائينى / 170\r\nحقيقت سرايى است آراسته / 2 / سعدى / 367\r\nحلول و اتحاد اينجا محال است / 1 / شيخ محمود شبسترى / 221\r\n\r\n","description":"","footnote":"","page_name":" 925 ","page_number":925},
  {"content":"\r\n\r\nخلاص حافظ از آن زلف تابدار مباد / 1 / حافظ / 608\r\nخلق را چون آب دان صاف و زلال / 3 / مولوى / 270\r\nخنده از لطفش حكايت مىكند / 2 / - / 156\r\nدر فقر و تنگدستى در عيش كوش و مستى / 1 / حافظ / 798\r\nدر كارگاه هستى از كفر چاره‌اى نيست / 1 / حافظ / 588\r\nدل برود چشم چو مايل بود / 1 / - / 435\r\nدهد نطفه را صورتى چون پرى / 1 / سعدى / 67\r\nز احمد تا احد يك ميم فرق است / 1 / - / 774\r\nز هشياران عالم هر كه را ديدم غمى دارد / 1 / - / 439\r\nسحرگه رهروى در سرزمينى / 3 / حافظ / 382\r\nشبى در خواب مىديدم لباس تازه‌اى دارم / 2 / نسيم شمال / 344 ، 345\r\nصوفى ابن الوقت باشد اى رفيق / 1 / مولوى / 747\r\nعاقل ز هست گويد و عارف ز نيستى / 1 / - / 170\r\nگر بر فلكم دست بدى چون يزدان / 2 / خيام / 177 ، 873\r\nگر در طلب گوهر كانى ، كانى / 2 / - / 281\r\nگنج و مار و گل و خار و غم و شادى بهم‌اند / - / سعدى / 155 ، 177\r\nگنه كرد در بلخ آهنگرى / 1 / - / 347\r\nموجهاى تيز درياهاى روح / 1 / مولوى / 141\r\nمىرود از سينه‌ها در سينه‌ها / 1 / مولوى / 621\r\nهان تا سر رشتهء خرد گم نكنى / 2 / سهروردى / 607\r\nهر زمان نو مىشود دنيا و ما / 1 / مولوى / 193 ، 212 ، 903\r\nهمچو آن وقتى به خواب اندر روى / 4 / مولوى / 141\r\nيك دست به مصحفيم و يك دست به جام / 1 / - / 662\r\n\r\n","description":"","footnote":"","page_name":" 926 ","page_number":926},
  {"content":"\r\n\r\n\r\nفهرست اسامى اشخاص\r\nآدم ( ع ) : 54 ، 68 ، 216 ، 217 ، 349 ، 352 ، 769 ،\r\n770\r\nآرام ( احمد ) : 43\r\nآريان پور ( امير حسين ) : 803 ، 819 ، 821\r\nآگامسيس ( لوى ) : 74\r\nآنسلم ( سنت ) : 231\r\nابراهيم ( ع ) : 48 ، 441 ، 442\r\nابن ابى اصبيعه : 77 ، 78\r\nابن اثير ( مجد الدين ) : 492\r\nابن القفطى : 84 ، 105 ، 138\r\nابن النديم ( محمّد بن اسحاق ) : 833\r\nابن تيميّه حرّانى دمشقى ( ابو العبّاس احمد ) : 840\r\nابن خلدون ( ابو زيد عبد الرّحمن بن محمّد ) :\r\n560 ، 635 ، 814\r\nابن رشد اندلسى ( ابو الوليد محمّد بن احمد ) : 81 ، 82 ، 132 ، 149 ، 236 ، 237\r\nابن سهلان : 226\r\nابن سينا ( ابو على حسين بن عبد اللّه ) : 30 ، 31 ، 34 ، 40 ، 45 ، 75 - 85 ، 87 ، 90 - 99 ، 101 - 106 ، 109 ، 113 ، 115 ، 117 - 121 ، 124 ، 127 - 131 ، 133 ، 134 ، 137 - 140 ، 142 ، 143 ، 146 - 152 ، 165 ، 189 ، 197 ، 200 ، 209 ، 210 ، 226 - 231 ، 234 ، 237 ، 239 ، 240 ، 250 - 252 ، 254 ، 256 ، 259 ، 260 ، 263 ، 268 ، 274 ، 278 ، 286 ، 287 ، 296 ، 321 - 329 ، 333 ، 334 ، 346 ، 360 ، 363 ، 366 ، 369 ، 402 ، 403 ، 407 ، 412 ، 421 ، 428 ، 457 ، 470 ، 477 ، 510 ، 517 ، 521 ، 522 ، 538 ، 562 ، 615 ، 622 ، 649 ، 658 ، 659 ، 661 ، 665 ، 666 ، 677 ، 679 ، 713 ، 717 ، 719 ، 728 ، 736 ، 778 ، 779 ، 797 ، 825 ، 826 ، 836 ، 844 ، 846 ، 850 ، 856 ، 862 ، 875 ، 880 ، 882 ، 895 - 897\r\nابن عبّاس : 876\r\nابن فارض مصرى ( عمر بن على ) : 221\r\nابن كمونه ( عزّ الدوله سعد بن منصور ) : 317 ،\r\n\r\n","description":"","footnote":"","page_name":" 927 ","page_number":927},
  {"content":"\r\n\r\n320 ، 325 ، 326 ، 329 ، 333 ، 335 ابن مباركشاه ( معروف به ميرك بخارى ) : 292\r\nابن هيثم : 794\r\nابو العباس احمد بن الطيب سرخسى : 833\r\nابو الهذيل علّاف ( محمد بن هذيل بن عبد اللّه ) :\r\n113 ابو ذر غفارى ( جندب بن جنادة ) : 377 ، 436 ، 709 ، 733\r\nابو سفيان بن حرب : 400\r\nابو لهب : 588\r\nابو منصور بن زيله : 78\r\nاپيكور : 679\r\nاحمد امين : 561\r\nاحمد بن حنبل : 840\r\nاحمد شاه قاجار : 388\r\nاحمد فؤاد الاهوانى : 132\r\nادريس ( ع ) : 216\r\nارانى ( تقى ) : 694 ، 841 ، 908 - 911\r\nارسطو : 31 ، 34 ، 66 ، 67 ، 76 ، 81 ، 82 ، 86 ، 87 ، 95 ، 97 - 101 ، 104 - 106 ، 109 ، 110 ، 112 - 115 ، 117 ، 118 ، 122 ، 127 ، 132 ، 133 ، 134 ، 148 - 150 ، 159 ، 186 - 189 ، 210 ، 215 ، 224 ، 227 ، 229 ، 233 ، 236 ، 237 ، 240 ، 248 ، 259 ، 267 ، 268 ، 274 ، 275 ، 278 ، 287 ، 348 ، 358 ، 359 ، 457 ، 470 ، 471 ، 475 ، 505 ، 506 ، 509 ، 512 ، 513 ، 518 ، 522 ، 532 ، 539 ، 546 ، 587 ، 591 ، 667 ، 668 ، 669 ، 676 ، 677 ، 679 ، 723 ، 772 ، 823 ، 824 ، 832 ، 833 ، 838 ، 839 ، 869 ، 873 ، 879 ، 880 ، 882 ، 885 ، 899\r\nارسطو قليس : 132\r\nاسپنسر ( هربرت ) : 392 - 394 ، 776 ، 777 ، 809\r\nاستالين ( جوزف ) : 421 ، 524 ، 609 ، 771 ، 841 ، 905\r\nاسحاق بن حنين : 149 ، 150\r\nاسكندر افريدوسى : 122 ، 132 ، 133 ، 148 ، 150\r\nاسوامردام : 68\r\nاشعرى ( ابو الحسن ) : 234 ، 240 ، 291\r\nاصفهانى ( ابو الفتح شمس الدين بن محمود بن عبد الرحمن ) : 291 ، 292\r\nاصفهانى ( حاج شيخ محمد حسين ) : 717\r\nافلاطون : 31 ، 33 ، 39 ، 112 ، 148 ، 149 ، 159 ، 185 ، 210 ، 224 ، 228 ، 236 ، 237 ، 248 ، 274 ، 277 ، 287 ، 359 ، 360 ، 363 ، 365 ، 372 ، 389 ، 392 ، 514 ، 531 ، 532 ، 591 ، 667 ، 668 ، 671 ، 679 ، 722 - 724 ، 764 ، 823 ، 824 ، 831 - 833\r\nافلوطين : 133 ، 232 ، 838 ، 839\r\nاقبال لاهورى ( محمّد ) : 383 ، 389 ، 457 ، 627 ، 688\r\nالكيا ابو جعفر محمد بن الحسين بن مرزبان :\r\n148 ، 150\r\nانصارى ( شيخ مرتضى بن محمد امير شوشترى ) :\r\n296\r\nانگلس ( فريدريك ) : 570 ، 571 ، 575 ، 594 ، 611 ، 640 ، 648 ، 660 ، 883 ، 905\r\nاورليوس : 832\r\nبابا افضل كاشانى : 181\r\nبدوى ( عبد الرحمن ) : 78 ، 80 ، 113 ، 117 ، 122 ، 127 ، 148 ، 210\r\nبرقلس : 104 ، 105\r\nبرگسون ( هانرى ) : 260 ، 360 ، 365 ، 373 ، 375 ، 389\r\nبروجردى ( آية اللّه حسين طباطبائى ) : 427 ، 428 ، 442 ، 717 ، 853\r\nبطلميوس : 449 ، 454 ، 462 ، 476\r\nبقراط : 66 ، 67\r\n\r\n","description":"","footnote":"","page_name":" 928 ","page_number":928},
  {"content":"\r\n\r\nبلقيس ( ملكهء سبا ) : 904\r\nبونه ( شارل ) : 68\r\nبهزاد ( محمود ) : 39\r\nبهمنيار : 77 ، 78 ، 256\r\nبيرونى ( ابو ريحان ) : 75 - 85 ، 87 ، 91 - 94 ، 100 - 106 ، 108 ، 111 ، 113 - 118 ، 120 ، 121 ، 124 ، 141 ، 449 ، 510\r\nبيكن ( راجر ) : 794\r\nبيكن ( فرانسيس ) : 372 ، 470 ، 471 ، 486 ، 641\r\nبيهقى : 77 ، 80\r\nپارمنيدس : 676 ، 878\r\nپاستور ( لوئى ) : 71 ، 634\r\nپاسكال ( بلز ) : 365\r\nپاولوف : 729\r\nپوليتسر ( ژرژ ) : 630 ، 841 ، 905 ، 909 ، 910 ، 912\r\nپيرهون : 343 ، 346 ، 347\r\nپىيتر ( آندره ) : 498 ، 500 ، 506 ، 509 ، 518 ، 531 ، 550 ، 559 ، 566 ، 571 ، 574 ، 576 ، 594 ، 595 ، 600 ، 601 ، 603 ، 611 ، 619 ، 629 ، 630 ، 640 ، 641 ، 644 ، 685 ، 741\r\nتراسيما خوس : 724\r\nتوين‌بى : 804 ، 814 ، 816 ، 817\r\nثامسطيوس : 122 ، 133 ، 148 ، 150\r\nجامى ( نور الدّين عبد الرحمن بن نظام الدّين ) :\r\n697\r\nجرجانى يا كرمانى ( ابو القاسم ) : 78\r\nجعفر بن محمّد ، امام صادق ( ع ) : 335 ، 352 ، 669\r\nجوزجانى ( ابو عبيد ) : 84\r\nجيمز ( ويليام ) : 365 ، 375 ، 452 ، 680 ، 688 ، 736 ، 737\r\nچمبرلن ( جوزف ) : 401\r\nچومبه ( موسى ) : 436 ، 733\r\nحائرى ( مهدى ) : 723\r\nحافظ ( خواجه شمس الدّين محمّد ) : 221 ، 369 ، 382 ، 427 ، 588 ، 608 ، 798\r\nحجت بن الحسن ، امام زمان ( ع ) : 819\r\nحسن بن على ، امام مجتبى ( ع ) : 384\r\nحسين بن على ، سيّد الشهداء ( ع ) : 824\r\nحلمى ضياء اولكن : 77\r\nحوا ( ع ) : 68 ، 769 ، 770\r\nخروشچف ( نيكيتا ) : 766\r\nخسروشاهى ( شمس الدّين ) : 128\r\nخمينى ( امام روح اللّه موسوى مصطفوى ) : 662 ، 853 ، 891\r\nخوانسارى ( محمّد ) : 261\r\nخيام نيشابورى ( عمر بن ابراهيم ) : 181 ، 182 ، 369 ، 662 ، 747\r\nداروين ( چارلز رابرت ) : 39 ، 50 ، 64 ، 71 ، 545 ، 571 ، 578 ، 580 ، 660 ، 776 ، 786 ، 793 ، 894\r\nدانته ( آليگيرى ) : 560\r\nداوودى ( علىمراد ) : 150\r\nدرّى ( ضياء الدّين ) : 228 ، 250 ، 251\r\nدكارت ( رنه ) : 32 ، 33 ، 39 ، 45 ، 259 ، 344 - 346 ، 365 ، 372 ، 373 ، 412 ، 505 ، 641 ، 678 ، 882 ، 883 ، 887 ، 888\r\nدنوئى ( لكنت ) : 748 ، 811\r\nدوبواريمون ( اميل ) : 71\r\nدوپلانتاد ( فرانسوا ) : 68\r\nدورانت ( ويل ) : 171 ، 613 ، 614\r\nدوركهيم ( اميل ) : 570 ، 613 ، 621 ، 622 ، 626 ،\r\n736 ، 753\r\nدوگراف ( رگنينه ) : 67\r\nديويى : 680 ، 688\r\nذيمقراطيس ( دموكريت ) : 112 ، 113 ، 150 ، 186 ، 191 ، 676 ، 678 ، 679 ، 685 ، 878 - 880 ، 883\r\nرازى ( محمد بن زكريا ) : 40 ، 100 ، 105 ، 106\r\n\r\n","description":"","footnote":"","page_name":" 929 ","page_number":929},
  {"content":"\r\n\r\nرازى ( امام فخر ) : 57 - 81 ، 82 ، 140 ، 161 ، 162 ، 229 ، 236 ، 240 ، 246 ، 247 ، 285 ، 291 ، 331 ، 567\r\nراسل ( برتراندآرتور ويليام ) : 373 ، 400 ، 401 ، 403 ، 411 ، 412 ، 457 ، 474 - 478 ، 481 ، 626 ، 682 ، 690 ، 691 ، 721 ، 722 ، 724 ، 725 ، 725 ، 733 ، 739 ، 755 ، 827 ، 832 ، 873\r\nرودكى ( ابو عبد اللّه جعفر بن محمّد ) : 729\r\nروسو ( ژان ژاك ) : 50 ، 67 - 69 ، 72 ، 73 ، 778\r\nزردشت : 805\r\nزنون اليائى : 115 ، 118 ، 191 ، 676 ، 831 ، 878\r\nزنون رواقى : 832\r\nسارتر ( ژان پل ) : 231 ، 276 ، 613\r\nسامانى ( امير نصر بن احمد ) : 729\r\nسامى النشار ( على ) : 261\r\nساوجى ( شيخ ابو الفضل ) : 76\r\nسبزوارى ( حاج ملّا هادى ) : 109 ، 214 ، 224 ، 232 ، 237 - 240 ، 247 ، 251 ، 256 ، 257 ، 260 ، 290 ، 291 ، 293 ، 296 ، 297 ، 313 ، 317 ، 319 ، 329 ، 335 ، 421 ، 522 ، 665 ، 728 ، 832\r\nسعدى شيرازى ( مشرف الدّين مصلح ابن عبد اللّه ) : 67 ، 155 ، 245 ، 347 ، 426 ، 427 ، 442 ، 450 ، 451\r\nسعيدى ( محمّد ) : 44\r\nسقراط : 159 ، 185 ، 236 ، 343 ، 353 ، 354 ، 514 ، 532 ، 667 ، 669 ، 676 ، 679 ، 692 ، 711 ، 830 - 833\r\nسكّاكى ( سراج الدّين ابو يعقوب يوسف خوارزمى ) : 717\r\nسليمان بن داود ( ع ) : 904\r\nسميعى ( كيوان ) : 210\r\nسهروردى ( شهاب الدّين يحيى بن حبش ، شيخ اشراق ) : 81 ، 82 ، 130 ، 131 ، 140 ، 147 ،\r\n226 - 228 ، 237 ، 252 ، 256 - 258 ، 268 ، 289 ، 290 ، 309 ، 332 ، 363 ، 607 ، 666 ، 805 ، 831\r\nسيد علىخان : 774\r\nشاله ( فليسين ) : 413 - 415 ، 462 ، 463\r\nشبسترى ( سعد الدّين محمود بن عبد الكريم ) :\r\n221\r\nشبلى ( ابو بكر دلف بن جحدر ) : 209\r\nشلينگ ( فريدريك ويلهلم يوزف ) : 158\r\nشهرزورى ( شمس الدّين محمّد بن محمود ) : 80 ، 81 ، 228 ، 250\r\nشهرستانى ( ابو الفتح محمّد بن ابو القاسم عبد الكريم ) : 114 ، 832\r\nشيبانى ( عبّاس ) : 811\r\nشيخ بهايى ( بهاء الدّين محمّد بن حسين عاملى ) :\r\n449\r\nشيخ صدوق ( ابو جعفر محمّد بن على ) : 316 ، 669\r\nشيرازى ( حاج ميرزا على آقا ) : 666\r\nصدر الدين شيرازى ( محمّد بن ابراهيم قوامى معروف به ملاصدرا و مرحوم آخوند ) : 34 ، 41 ، 45 ، 57 ، 85 ، 96 ، 101 ، 117 ، 118 ، 125 - 128 ، 134 ، 138 - 140 ، 143 ، 147 ، 149 ، 153 ، 162 - 165 ، 172 ، 181 ، 188 - 191 ، 200 ، 213 - 215 ، 223 - 229 ، 233 - 239 ، 243 ، 246 ، 247 ، 249 - 265 ، 269 - 271 ، 273 - 275 ، 278 - 281 ، 287 - 293 ، 296 ، 297 ، 317 - 320 ، 322 - 325 ، 327 - 334 ، 410 ، 508 ، 509 ، 546 ، 567 ، 581 ، 628 ، 644 ، 647 ، 665 ، 673 ، 674 ، 679 ، 702 ، 715 ، 728 ، 838 ، 839 ، 843 - 846 ، 850 ، 855 ، 861 ، 862 ، 875 ، 880 - 882 ، 884 ، 896 ، 898\r\nضيائيان ( شجاع الدّين ) : 498\r\n\r\n","description":"","footnote":"","page_name":" 930 ","page_number":930},
  {"content":"\r\n\r\nطباطبائى ( علّامه محمّد حسين ) : 353 ، 584 ، 588 ، 592 ، 644 ، 650 ، 667 ، 668 ، 669 ، 716 ، 717 ، 719 - 724 ، 726 - 728 ، 730 ، 731 ، 733 - 736 ، 738 ، 739 ، 769 ، 790 ، 796 ، 814 ، 826 ، 845 ، 846 ، 881 ، 882\r\nطوسى ( خواجه نصير الدّين محمّد بن حسن ) : 81 ، 83 ، 128 ، 130 ، 226 ، 227 ، 229 ، 230 ، 240 ، 256 ، 259 ، 291 ، 296 ، 297 ، 407 ، 412 ، 522\r\nطوسى ( خواجه نظام الملك ) : 779\r\nعبد المسيح حمصى : 838\r\nعبده ( شيخ محمّد ) : 381 ، 482 ، 484\r\nعدى بن حاتم : 819\r\nعفيفى : 210\r\nعمرو عاص : 105\r\nعلى الوردى : 636\r\nعلى بن ابيطالب ، امير المؤمنين ( ع ) : 83 ، 306 ، 316 ، 353 ، 378 ، 379 ، 381 ، 382 ، 384 ، 419 ، 433 ، 434 ، 482 ، 483 ، 619 ، 636\r\nعيسى بن مريم ، مسيح ( ع ) : 311 ، 485 ، 832\r\nغزالى طوسى ( ابو حامد محمّد بن محمّد ) : 81 ، 82 ، 236 ، 237 ، 263 ، 344 ، 345\r\nغنى ( قاسم ) : 210\r\nفارابى ( ابو نصر محمّد بن محمّد بن طرخان ) :\r\n150 ، 227 ، 237 ، 285 - 287 ، 334 ، 641\r\nفرانس ( آناتول ) : 388\r\nفرخزاد ( فروغ ) : 369\r\nفرعون : 436 ، 770\r\nفرفوريوس : 139\r\nفروغى ( محمّد على ) : 231 ، 232\r\nفرويد ( زيگموند ) : 40 ، 41 ، 435 - 437 ، 439 - 441 ، 626 ، 826 ، 827\r\nفويرباخ : 490 ، 491 ، 499 ، 500 ، 524 ، 557 ،\r\n559 - 566 ، 568 ، 570 ، 571 ، 577 ، 594 ، 595 ، 597 ، 598 ، 601 - 605 ، 608 - 610 ، 640 ، 643 - 645\r\nفولكيه ( پل ) : 158 ، 159 ، 170 - 172 ، 531 ، 777 ، 830 ، 831 ، 833 - 835 ، 838\r\nفيثاغورس : 832\r\nفيخته ( يوهان گتليب ) : 158\r\nفيلون : 231\r\nقابيل : 761 ، 764 ، 770\r\nقارون : 798\r\nقاضى بيضاوى : 291\r\nقطب الدين شيرازى ( محمود بن مسعود ) : 292 ، 644\r\nقمشه‌اى ( آقا محمد رضا الهى ) : 250\r\nقمى : 408\r\nقنواتى : 77 ، 78\r\nقيصرى ( داوود ) : 258 ، 289\r\nكاتبى ( على بن عمر بن على ) : 230\r\nكار ( ادوارد هالت ) : 613\r\nكارل ( آلكسيس ) : 365 ، 820\r\nكارلايل ( توماس ) : 614\r\nكاشف الغطا ( جعفر بن خضر بن يحيى ) : 556\r\nكاظم‌زاده ايرانشهر ( حسين ) : 40 ، 45 ، 438\r\nكامشاد ( حسن ) : 613\r\nكانت ( امانوئل ) : 200 ، 260 ، 268 ، 280 ، 391 ، 407 ، 409 ، 410 ، 521 ، 533 ، 535 ، 537 ، 539 ، 542 ، 549 ، 711 ، 723 ، 824 ، 888 - 890\r\nكپرنيك ( نيكلا ) : 449 ، 454 ، 462 ، 476\r\nكربن ( هانرى ) : 290\r\nكنت ( اگوست ) : 449 ، 462 - 464 ، 560 ، 810\r\nكندى ( يعقوب بن اسحاق ) : 225\r\nكولپه : 43\r\nكوويه ( بارون ژرژ ) : 68 ، 70 ، 71 ، 74\r\nگاگارين : 307\r\nگاليله : 98 ، 99 ، 449\r\n\r\n","description":"","footnote":"","page_name":" 931 ","page_number":931},
  {"content":"\r\n\r\nگاندى ( مهاتما ) : 650\r\nگوبينو ( ژوزف آرتور ) : 614\r\nلاك ( جان ) : 200 ، 364 ، 388 ، 642 ، 888 ، 889\r\nلامارك ( ژان باتيست دومون ) : 38 ، 64 ، 660 ، 664\r\nلاوازيه ( آنتوان لوران ) : 276 ، 678\r\nلاهيجى ( ملا عبد الرزاق بن على بن حسين ) :\r\n255 ، 287 ، 292 ، 293\r\nلنين ( ولاديمير ايليچ اوليانوف ) : 429 ، 553 ، 571 ، 574 ، 765 ، 771 ، 883\r\nلوبون ( گوستاو ) : 438 ، 550\r\nلومومبا ( پاتريس ) : 436 ، 733\r\nليلى بنت سعد : 419\r\nليوونهوك : 68\r\nمائوتسه تونگ : 205 ، 396 ، 408 ، 519 ، 520 ، 861\r\nماركس ( كارل ) : 191 ، 193 ، 205 ، 498 - 501 ، 503 - 505 ، 508 ، 511 ، 515 ، 516 ، 524 ، 527 ، 531 ، 541 ، 546 ، 548 ، 551 ، 553 ، 557 ، 559 ، 561 - 566 ، 570 ، 571 ، 574 - 576 ، 594 - 598 ، 601 - 605 ، 608 - 611 ، 614 ، 615 ، 626 ، 628 ، 630 ، 631 ، 637 ، 640 ، 644 ، 645 ، 647 - 649 ، 656 ، 664 ، 679 ، 764 ، 765 ، 772 ، 810 ، 823 ، 827 ، 883 ، 890 ، 905\r\nمازندرانى ( شيخ محمّد صالح معروف به علامه سمنانى ) : 255\r\nمالپيقى : 67\r\nمالك بن انس : 840\r\nمأمون عباسى ( عبد اللّه ) : 832\r\nمجتبوى ( سيّد جلال الدّين ) : 831\r\nمجنون عامرى : 419\r\nمحقق دوانى ( جلال الدين محمّد بن سعد ) : 701\r\nمحقق سبزوارى : 556\r\nمحقق كركى ( شيخ زين الدّين ابو الحسن على بن\r\nحسين ) : 556\r\nمحمّد بن عبد اللّه ( ص ) : 339 ، 353 ، 377 ، 378 ، 380 ، 382 ، 420 ، 463 ، 483 ، 493 ، 589 ، 614 ، 619 ، 637 ، 688 ، 773 ، 774 ، 808 ، 815 ، 819 ، 876\r\nمحمّد بن على ، امام باقر ( ع ) : 663 محيى الدين ابن عربى ( ابو بكر محمّد بن على ) :\r\n209 ، 210 ، 216 ، 219 - 221 ، 225 ، 258 ، 624 ، 773\r\nمدرس زنوزى ( حكيم آقا على ) : 250\r\nمصاحب ( غلامحسين ) : 261\r\nمظفر الدين شاه قاجار : 388\r\nمعاوية بن ابى سفيان : 436 ، 482 ، 483 ، 709 ، 733\r\nمعصومى ( ابو عبد اللّه معروف به فقيه معصومى ) :\r\n76 ، 79\r\nمعمر بن مثنّى : 113\r\nملكى ( خليل ) : 768\r\nمنتسكيو ( چارلز ) : 615\r\nمنتظرى ( آية اللّه حسينعلى ) : 420\r\nموريسن ( كرسى ) : 37 ، 44 ، 50 ، 51\r\nموسى بن عمران ( ع ) : 436 ، 770\r\nمولر ( ژان ) : 71\r\nمولوى بلخى ( جلال الدّين محمّد ) : 141 ، 193 ، 270 ، 280 ، 281 ، 365 ، 419 ، 427 ، 433 ، 514 ، 544\r\nمهدوى ( يحيى ) : 77 ، 78 ، 149 ، 171 ، 777\r\nميرداماد ( محمّد باقر بن محمّد استرآبادى ) : 161 - 163 ، 212 ، 236 ، 243 ، 244 ، 246 - 248 ، 255 ، 318\r\nميرزاى جلوه ( ابو الحسن بن سيد محمّد طباطبائى ) : 250\r\nميرسيّد شريف جرجانى : 286 ، 418\r\nنائينى : 616 ، 707\r\nناپلئون بناپارت : 400 - 403 ، 428 ، 614 ، 689\r\nنادر شاه افشار : 448\r\n\r\n","description":"","footnote":"","page_name":" 932 ","page_number":932},
  {"content":"\r\n\r\nناصر الدين شاه قاجار : 388\r\nنسيم شمال ( سيّد اشرف الدّين گيلانى ) : 344\r\nنصر ( سيّد حسين ) : 102\r\nنوح ( ع ) : 769\r\nنيچه ( فردريك ويلهلم ) : 657\r\nنيكلسون ( رينولد ) : 235\r\nنيوتن ( سر اسحاق ) : 98 ، 99 ، 180 ، 455 ، 895 - 897\r\nواژد : 810\r\nهايز ( توماس ) : 364\r\nهابيل : 761 ، 764 ، 770\r\nهاروى ( ويليام ) : 67\r\nهالر : 68\r\nهايدگر ( مارتين ) : 515 ، 569\r\nهراتى : 395\r\nهراكليت ( هراكليتوس ) : 506 ، 513 ، 516 ، 550 ، 551 ، 833 ، 835 ، 877 ، 878 - 880\r\nهس ( موئيز ) : 597\r\nهشام فوطى : 113\r\nهشترودى ( محسن ) : 710 - 712\r\nهگل ( جرج ويلهلم فردريك ) : 158 - 161 ، 170 - 172 ، 190 ، 191 ، 194 ، 203 ، 205 ، 206 ، 275 ، 358 ، 391 - 394 ، 408 - 410 ، 499 ، 500 ، 506 ، 508 ، 515 - 518 ، 520 - 525 ، 527 ، 528 ، 530 ، 531 ، 533 ، 535 ، 539 - 546 ، 549 ، 551 ، 554 ، 555 ، 557 - 559 ، 563 ، 565 ، 571 ، 575 ، 577 ، 587 - 589 ، 597 ، 609 ، 631 ، 672 ، 673 ، 675 ، 678 ، 742 ، 829 ، 830 ، 833 ، 835 ، 836 ، 848 ، 855 ، 858 ، 859 ، 863 - 871 ، 876 ، 883 - 887 ، 889 ، 890 ، 892 ، 895 ، 904 - 907 هومن : 832\r\nهيوم ( ديويد ) : 200 ، 364 ، 533 ، 538 ، 539 ، 642 ، 888 - 890\r\nياسپرس ( كارل ) : 773\r\nيحيى نحوى : 104 - 106\r\nيونگ ( كارل گوستاو ) : 41 ، 437\r\n\r\n","description":"","footnote":"","page_name":" 933 ","page_number":933},
  {"content":"\r\n\r\n\r\nفهرست اسامى كتب ، نشريات ، مقالات\r\nآثار فلسفى : 193\r\nاثولوجيا : 133 ، 148 ، 679 ، 834 ، 839\r\nاحياى فكر دينى در اسلام : 383 ، 457\r\nارزش ميراث صوفيه : 210\r\nارسطو عند العرب : 78 ، 80 ، 122 ، 127 ، 129 ، 132 ، 145 ، 147 ، 149 ، 151\r\nاسرار هزار ساله : 555\r\nاسفار اربعه : 45 ، 57 ، 67 ، 101 ، 117 ، 118 ، 126 ، 128 ، 143 ، 144 ، 147 ، 149 ، 160 ، 162 - 164 ، 224 ، 227 - 229 ، 236 ، 243 ، 246 ، 247 ، 250 ، 251 ، 253 ، 258 ، 259 ، 287 ، 291 ، 293 ، 295 ، 313 ، 320 ، 332 ، 541 ، 546 ، 547 ، 663 ، 774 ، 836 ، 839 ، 843 ، 845 ، 846 ، 858 ، 875 ، 896 - 899\r\nاشارات و تنبيهات : 30 ، 45 ، 119 ، 129 ، 130 ، 133 ، 138 ، 139 ، 228 ، 241 ، 254 ، 259 ، 321 ، 326 ، 562 ، 649 ، 825\r\nاصل تضاد در فلسفه اسلامى ( مقاله ) : 851\r\nاصول فلسفه و روش رئاليسم : 33 ، 34 ، 57 ، 60 ، 98 ، 104 ، 165 ، 190 ، 225 ، 227 ، 260 ، 264 ، 266 ، 274 ، 293 ، 325 ، 346 ، 360 ، 507 ، 592 ، 694 ، 716 ، 721 ، 730 ، 743\r\nاصول مقدماتى فلسفه : 630 ، 910\r\nافق المبين : 247\r\nالاثار الباقيه : 75 - 77 ، 80\r\nالابطال : 614\r\nالبصائر النصيريه : 226 ، 268\r\nالجماهر فى معرفة الجواهر : 102\r\nالجمع بين الراى الحكيمين : 237 ، 238\r\nالحجج العشر : 149\r\nالسماء و العالم : 76\r\nالمباحثات : 77 - 81 ، 127 ، 147 - 149 ، 713\r\nالمحاسن : 619\r\nالمحصل : 291\r\nالملخّص : 240\r\nالملل و النحل : 114\r\n\r\n","description":"","footnote":"","page_name":" 934 ","page_number":934},
  {"content":"\r\n\r\nالهيات شفا : 229 ، 713 ، 844\r\nامالى : 669\r\nانترناسيوناليزم ( مجله ) : 772\r\nانسان موجود ناشناخته : 820\r\nاونيورسيته : 77\r\nاياصوفيه : 77\r\nايقاضات : 248\r\nباغ اپيكور : 388\r\nبحار الانوار : 661 ، 663 ، 806\r\nبحثى در تصوف : 210\r\nبنياد انواع : 70\r\nبوستان : 426\r\nتاريخ الحكما : 84 ، 105 ، 138\r\nتاريخ چيست ؟ : 613 ، 812 ، 818\r\nتاريخ علوم : 50 ، 67 ، 68 ، 71\r\nتاريخ فلسفه ( دورانت ) : 171\r\nتاريخ فلسفه ( راسل ) : 724\r\nتاريخ فلسفه ( هومن ) : 832\r\nتتمه صوان الحكمة : 77 ، 80\r\nتجريد الاعتقاد : 234\r\nتحديد نهاية الاماكن : 102\r\nتحف العقول : 548\r\nتحقيق ماللهند : 80 ، 141\r\nتداعى روحى : 40 ، 45 ، 438\r\nتعليقات شفا : 128 ، 286 ، 644\r\nتعليقات صدرا بر حكمت الاشراق : 261\r\nتفسير الميزان : 663\r\nتفسير كتاب ارسطو : 104\r\nتلخيص المحصل : 291\r\nتلخيص علم النفس : 132\r\nتلخيص كتاب النفس : 149\r\nتورات : 99 ، 349 ، 350\r\nتهافت الفلاسفة : 81 ، 236\r\nجامع الصغير : 622\r\nجدال با مدعى : 515 ، 754 ، 757 - 763 ، 773\r\n[ جزوه منافقين 
  ] : 636 ، 772\r\nجهان‌بينى علمى : 373 ، 400 ، 457 ، 682\r\nچهار رساله : 396\r\nحاشيه حاج ملا هادى ( سبزوارى ) بر اسفار :\r\n251 ، 319 ، 335\r\nحاشيه شفا ( ملاصدرا ) : 321 - 323 ، 325 ، 328 ، 329\r\nحكمة الاشراق : 256 ، 290\r\nحكمة العين : 292\r\nحيات و هدفدارى : 811\r\nخصال : 316\r\nداروينيسم : 39\r\nدانشنامه علائى : 130 ، 138 ، 139\r\nدرسهاى تاريخ : 613\r\nدرة التاج : 292\r\nده گفتار : 389\r\nدين و روان : 375\r\nديوان حافظ : 369\r\nراز آفرينش انسان : 44 ، 45 ، 50\r\n[ رسالهء اسئلهء بهمنيار 
  ] : 127\r\nرساله ديالكتيك : 158 ، 159 ، 170 ، 830 ، 840\r\nرساله ديالكتيك ( پل فولكيه ) : 531\r\nرساله صدر المتألّهين در پاسخ به سه سؤال : 128\r\nرساله فى مذهب ارسطاطاليس : 248\r\nروح القوانين : 615\r\nروضات : 556\r\nزمينهء جامعه‌شناسى : 767 ، 783 ، 789 ، 800 ، 803 ، 816 ، 819 ، 821\r\nسرمايه‌دارى دولتى يا كاپيتاليزم دولتى : 768\r\nسرنوشت انسان : 748 ، 811 ، 818\r\nسماع طبيعى : 91\r\nسنن ابن ماجه : 463\r\nسه حكيم مسلمان : 210\r\nسير حكمت در اروپا : 229 ، 561\r\nشرح اشارات : 151\r\nشرح تحرير : 226\r\nشرح حكمة العين : 286 ، 292\r\n\r\n","description":"","footnote":"","page_name":" 935 ","page_number":935},
  {"content":"\r\n\r\nشرح صحيفه سجاديه : 774\r\nشرح عيون الحكمة : 162 ، 247\r\nشرح گلشن راز : 210 ، 221\r\nشرح مقاصد : 292\r\nشرح مواقف : 240\r\nشرح هدايه : 127\r\nشش مقاله در رد ارسطو : 105\r\nشفا : 30 ، 84 ، 119 ، 130 ، 138 ، 259 ، 321 ، 323 ، 326 ، 328 ، 428 ، 547\r\nشوارق : 234 ، 255 ، 287 ، 292 ، 293 ، 297\r\nطبقه جديد : 766\r\nطبيعيات شفا : 67 ، 96 ، 149 ، 151 ، 240 ، 286 ، 457\r\nطوالع الانوار : 291\r\nطيبات : 426\r\nعدل الهى : 183\r\nعلل گرايش به ماديگرى : 104 ، 264\r\nعيون الانباء : 77\r\nفرضيه‌هاى تكامل : 70\r\nفصوص الحكم : 150 ، 151 ، 210 ، 219 ، 220 ، 222 ، 289\r\nفهرست ( ابن النديم ) : 833\r\nفهرست نسخه‌هاى مصنفات ابن سينا : 77 ، 78 ، 149\r\nقانون : 428 ، 615\r\nقرآن : 47 ، 48 ، 52 - 59 ، 61 - 63 ، 67 ، 73 ، 74 ، 94 ، 102 ، 125 ، 157 ، 164 ، 189 ، 207 ، 213 ، 234 ، 278 ، 310 ، 311 ، 339 ، 348 ، 349 ، 350 ، 352 - 354 ، 359 - 362 ، 364 ، 366 ، 367 - 369 ، 371 ، 376 - 380 ، 382 - 386 ، 401 ، 419 ، 420 ، 422 ، 424 - 426 ، 428 ، 433 ، 434 ، 451 ، 452 ، 489 ، 490 ، 567 ، 578 ، 579 ، 580 ، 584 ، 623 ، 636 ، 637 ، 736 ، 770 ، 796 ، 806 ، 814\r\nقرآن و مسأله‌اى از حيات ( مقاله ) : 62 ، 63 ، 73\r\nقصة الفلسفة : 561\r\nقيام و انقلاب مهدى ( ع ) : 522 ، 545 ، 555\r\nكافى : 619 ، 663\r\nكبرى : 418\r\nكتاب الطبيعة : 113 ، 115 ، 117\r\nكتاب النفس ( ارسطو ) : 149 ، 679\r\nكتاب النفس ( اسحق بن حنين ) : 149 ، 150\r\nكتاب يحيى : 104\r\nكشف الاسرار : 555\r\nكفاية الاصول : 690\r\nكليات علوم اسلامى : 831\r\nكليات فلسفه : 363 ، 831\r\nكنز الحكمة : 80 ، 228 ، 250\r\nكيهان ( روزنامه ) : 700\r\nگلستان : 426 ، 450 ، 451\r\nلذات فلسفه : 614\r\nلغتنامه دهخدا : 76 ، 92 ، 104\r\nما بعد الطبيعه ( ارسطو ) : 839\r\nما بعد الطبيعه ( پل فولكيه ) : 171 ، 777\r\nماترياليسم ديالكتيك ( ارانى ) : 908\r\nماترياليسم ديالكتيك ( استالين ) : 421 ، 524\r\nماركس و ماركسيسم : 193 ، 498 ، 500 ، 510 ، 560 ، 571 ، 574 ، 577 ، 595 ، 597 ، 598 ، 611 ، 614 ، 620 ، 630 ، 685 ، 694 ، 741\r\nماوراء الطبيعة ارسطو يا كتاب النفس : 81 ، 113 ، 144 ، 145 ، 148 - 150\r\nمباحث المشرقيه : 162 ، 240 ، 247 ، 291\r\nمبدأ و معاد : 138 ، 147 ، 149 ، 153 ، 320 ، 323 ، 325 ، 329 ، 331\r\nمثنوى : 544 ، 850\r\nمجموعه آثار 6 : 694 ، 729\r\nمجموعه رسائل ابن سينا : 77 ، 78 ، 122 ، 129 ، 132 ، 137 ، 145 ، 147 ، 151 ، 153 ، 154\r\nمحاضرات : 210\r\nمدخل منطق صورى : 261\r\n\r\n","description":"","footnote":"","page_name":" 936 ","page_number":936},
  {"content":"\r\n\r\nمذهب الذرة عند المسلمين : 112\r\nمصباح الانس : 289\r\nمطارحات : 147\r\nمطارح الانظار فى شرح طوالع الانوار : 291 ، 292\r\nمطالع الانوار : 642\r\nمقاصد : 234 ، 292\r\nمقالات الاسلاميين : 234\r\nمقدمه‌اى بر فلسفه : 43\r\nمقدمه قيصرى بر فصوص الحكم : 258 ، 289\r\nملل و نحل : 832\r\n[ ممّا سئل عن الشيخ 
  ] : 127\r\nمنطق ( هگل ) : 518\r\nمنطق شفا : 713\r\nمنطق صورى : 261\r\nمنظومه ، شرح منظومه : 109 ، 133 ، 238 ، 239 ، 260 ، 261 ، 290 ، 291 ، 293 ، 313 ، 319 ، 522 ، 832\r\nمواقف : 234\r\nمؤلفات ابن سينا : 77\r\nمهزلة العقل البشرى : 636\r\nميراث اسلام : 235\r\nميزان الحكمة : 808\r\nنامه دانشوران : 76 - 79\r\nنجات : 96 ، 130 ، 138 ، 139 ، 320\r\nنظام حقوق زن در اسلام : 555\r\nنظر متفكران اسلامى دربارهء طبيعت : 102\r\nنقد المحصل : 240\r\nنقش كار در انسان ساختن ميمون : 660\r\nنگين ( مجله ) : 532\r\nنهايه ( ابن اثير ) : 492\r\nنهج البلاغه : 83 ، 157 ، 234 ، 306 ، 381 ، 382 ، 384 ، 419 ، 433 ، 482 ، 547 ، 605 ، 619 ، 708 ، 785\r\nوجه توليد آسيايى : 628\r\nوسائل الشيعة : 378\r\n\r\n\r\n","description":"","footnote":"","page_name":" 937 ","page_number":937}
  ]