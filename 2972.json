[
  {"content":"\r\nجلد نهم\r\nاز مجلدات تفسير كبير\r\nمنهج الصادقين\r\nفي الزام المخالفين\r\nاز تصنيفات عارف ربانى\r\nملا فتح الله كاشانى\r\nبسرمايه :\r\nكتابفروشى و چاپخانه محمد حسن علمى\r\nتهران - بازار بين الحرمين\r\nارديبهشت 1333\r\nچاپخانه محمد حسن علمى - تلفن 21586\r\n","description":"","footnote":"","page_name":" 1 ","page_number":1},
  {"content":"\r\nجلد نهم\r\nاز كتاب منهج الصادقين فى الزام المخالفين\r\nبسم اللَّه الرحمن الرحيم\r\n\r\nسورة ق\r\nمكيست الا آية وَلَقَدْ خَلَقْنَا السَّماواتِ وَالأَرْضَ الى قوله وَقَبْلَ الْغُرُوبِ كه حسن از ابن عباس نقل كرده كه مدنيست و عدد آيات آن چهل و پنج است يا جماع جميع علما ابى ابن كعب از حضرت رسالت صلَّى اللَّه عليه و آله روايت كرده كه قارى اينسوره سكرات موت بر او آسان بود و قبر بر وى تنگ نگردد و روزى بر او فراخ شود و در آخرت مغفور باشد و ابو حمزه ثمالى از حضرت امام محمّد باقر عليه السّلام روايت كرده كه هر كه اينسوره را در فرايض و نوافل بخواند حق سبحانه روزى بر وى وسيع گرداند و در آخرت نامه اعمال را بدست راست او دهند و به آسانى حساب او نمايند و بدانكه چون حق سبحانه و تعالى اختتام سورهء حجرات نمود بذكر ايمان و شرايط آن افتتاح اينسوره فرمود بذكر آنچه واجبست ايمان به آن آوردن از قرآن و معاد و ادلهء توحيد و غير آن و گفت\r\n* ( بِسْمِ اللَّه الرَّحْمنِ الرَّحِيمِ ق ) * علم الهدى قدس سره الاعلى فرموده كه ايراد حروف مقطعه در اوايل سور بجهة امتياز منثور است از منظوم در اول كلام چه سامع به مجرد استماع اينحروف استدلال مىكند بر آنكه كلامى كه بعد از آن ميآيد نثر\r\n","description":"","footnote":"","page_name":" 2 ","page_number":2},
  {"content":"\r\nاست نه نظم فحينئذ در ايراد اينحروف رد جماعتى باشد كه قرآن را شعر ميگفتند و در اينحروف بعينه علما را اختلاف بسيار است ابن عباس بر اينست كه اسميست از اسماى الهى و نزد بعضى ديگر مفتاح هر اسميست از اسماى حسنى كه در اول آن قاف باشد چون قادر و قدير و قاهر و قهار و قابض و قريب و قدوس و قيوم و نزد جماعتى ديگر اشارتست به قرآن يا ايما به كلمه قف يعنى بايست اى محمد بر عمل كردن بر آنچه مامور مىشوى و گويند كه اين اشارتست باللَّه قائم بالقسط و ضحاك گفته كه اسم جليل است كه حق سبحانه به آن قسم ياد فرموده و آن كوهيست محيط بكرهء زمين كه حق سبحانه آن را از زمرد آفريده و كنارهاى آسمان بر آنست و سبزى آسمان از عكس آن و پاره هاى زمرد كه در ميان مردمان است از آنست از وهب بن منبه روايت است كه چون ذو القرنين بكوه قاف رسيد در پيرامون آن كوه هاى كوچك ديد از مو كلان آن كوه پرسيد كه اين كوه چه كوه است گفتند اين كوه قاف است گفت اين كوه هاى خورد چيست كه در حوالى اين كوه‌اند گفتند رگهاى زمين است و هيچ شهر و بقعه اى نيست الا كه عرقى از آن متصل است به اين كوه چون اراده الهى تعلق گيرد بتزلزل زمين ما را امر فرمايد تا عرق آن را به حركت در آريم گفت مرا از عظمت خدا چيزى خبر دهيد گفتند كمترين چيزى كه دالست بر عظمت و شان او سبحانه كه در عقب اينكوه زمينى است از برف كه هر يك از طول و عرض آن پانصد ساله راهست و از شدت و سودت برودت آن برخى كاسر برخى ديگر مىشود و اگر آن نميبود همهء مردمان روى زمين از گرمى آتش دوزخ سوخته ميگشتند و نزد جماعتى ديگر قاف سوگند است بقدرت الهى يا بقربت حضرت پادشاهى باجابت دعاى بندگان كما قال وَإِذا سَأَلَكَ عِبادِي عَنِّي فَإِنِّي قَرِيبٌ و كريمه نَحْنُ أَقْرَبُ إِلَيْه مِنْ حَبْلِ الْوَرِيدِ كه در اينسوره است مخبر اينقولست و يا آنكه ايما است به قوت قلب محمد صلَّى اللَّه عليه و آله و يا اشاره به كلمه قضى اللَّه ما هو كاين و يا اشعار به قل يا محمد و بنا بر آنكه قسم اسم سوره باشد منصوب المحل خواهد بود بر مفعوليت و تقدير آنكه اقرأ ق با مرفوع المحل است بر آنكه خبر مبتداى محذوف باشد و تقدير اينكه هو قاف و يا به عكس يعنى قاف هذا الكتاب و بنا بر آنكه قسم باشد معنى اينست كه سوگند ميخورم بحقيقت قاف * ( وَالْقُرْآنِ الْمَجِيدِ ) * و بحقيقت قرآن بزرگوار كه بعثت شخصى از جنس آدميان به جهت انذار به مبعوث شدن ايشان در نشاة آخرت محل تعجب نيست و مجديهء قرآن يا باعتبار شرافت آنست بر ساير كتب يا از حيثيت آنكه كلام كسيست كه بزرگ و بزرگوار است و يا بسبب آنكه دانستن معانى و احكام آن موجب مجد است نزد خالق و خلايق و قرينهء حذف جواب قسم انكار تعجب منكران بعث است بقوله * ( بَلْ عَجِبُوا ) * بلكه عجيب داشتند معاندان قريش\r\n","description":"","footnote":"","page_name":" 3 ","page_number":3},
  {"content":"\r\n* ( أَنْ جاءَهُمْ ) * از آنكه آمد بايشان * ( مُنْذِرٌ ) * بيم كننده * ( مِنْهُمْ ) * از جنس ايشان و حال آنكه محل تعجب و شگفت نيست زيرا كه علم ايشان با آنكه منذر منصف است بوساطه و عدالت و امانت و شفقت و مرحمت و ساير اخلاق حسنه دلالتى صريح دارد بر آنكه وى ناصح و مشفق ايشان باشد و ترسان بحلول مكروه بر ايشان و هر گاه كه وى از وقوع مكاره بر ايشان كراهت داشته باشد تنبيه ايشان نمودن بر آن لازم حال خود ساخته پس انذار و تحذير ايشان بنزول عقاب الهى و وقوع عذاب پادشاهى كه غايت مخاويف و نهايت محاذير است الزم لوازم او خواهد بود و مع ذلك شهادت عقل بر وجوب جزاى عمل و علم ايشان بنشاء اولى و بقدرت او سبحانه و تعالى بر ابداع انواع مكونات و اختراع جميع ممكنات دلالتى تمام دارد بر وقوع نشاء آخرت فحينئذ تعجب را در آن باب دخلى نباشد و بعد از انكار تعجين تعجب اول را كه بعثت است منظور داشته بر سبيل\r\nتقريع كه متضمن تقريع است حكايت از آن ميفرمايد كه * ( فَقالَ الْكافِرُونَ ) * پس گفتند ناگرويدگان بعثت * ( هذا ) * اين برگزيدن محمد صلَّى اللَّه عليه و آله براى رسالت * ( شَيْءٌ عَجِيبٌ ) * چيزى عجيب و شگفت است وضع ظاهر بر موضع ضمير جهة تقريع و تقبيح حال ايشانست و ايذان بر آنكه باعث ايشان بر اين مقال رسوخ كفر است برايشان و بعد از آن از تعجب ثانى كه بعث است حكايت از زبان ايشان مىكند كه * ( أَ إِذا مِتْنا ) * ناصب ظرف محذوفست و تقدير كلام اينكه أ نرجع اذا متنا يعنى آيا رجوع كنيم بحيوة و بار ديگر زنده شويم وقتى كه بميريم * ( وَكُنَّا تُراباً ) * و خاك گرديم * ( ذلِكَ ) * اين رد روح بجسد * ( رَجْعٌ بَعِيدٌ ) * بازگشتى است دور از اوهام يا از عادت و امكان و در موضع استبعاد و استنكار و نزد بعضى رجع بمعنى مرجوع است كه بمعنى جوابست پس آن از كلام او سبحانه باشد كه بجهة استبعاد انكار منذر به كه بعث است ذكر كرده و بنا بر اين ناصب ظرف منذر به باشد كه لفظ منذر دلالت بر آن مىكند يعنى كفار بعد استماع وعدهء بعث ميگويند كه آيا ما مبعوث شويم وقتى كه بميريم و خاك شويم حق سبحانه ميفرمايد كه انكار حيات بعد از ممات جوابيست دور از عقل و فهم و بدانكه ميتواند بود كه مشار اليه هذا بعث باشد چه لفظ منذر مستلزم آنست پس عطف تعجب ايشان باشد از بعث بر تعجب ايشان از بعثت و بنا بر اين كلام دالست بر آنكه تعجب ايشان از بعث ادخل است در انكار و وضع مظهر در موضع مضمر مبالغه است در انكار تعجب ايشان از بعث چه انكار اول از استبعاد تفضل شخصى است بر امثال خود برتبت رسالت و انكار ثانى از استبعاد قدرت الهيست بر چيزى است كه اهون اموريست كه مشهود ايشانست از صنايع بديعه و بدايع امور غريبه\r\n","description":"","footnote":"","page_name":" 4 ","page_number":4},
  {"content":"\r\nو ح أ إذا متنا مفسر و مفصل اسم اشارة باشد آنكه بجهة رد استبعاد جمع مىفرمايد كه * ( قَدْ عَلِمْنا ) * بدرستى كه ما مىدانيم * ( ما تَنْقُصُ الأَرْضُ ) * آنچه گم گرداند زمين و بخورد * ( مِنْهُمْ ) * از ايشان بعد از موت از گوشت و پوست و استخوان و ساير اجزاى ايشان و هر گاه كه لطافت علم ما بر وجهى باشد كه احاطه كرده باشد و وارسيده بجميع جزويات پس چگونه رجع آنچه زمين آن را ناقص ساخته باشد و خورده از لحوم و عظام ايشان بر ما متعذر باشد و در خبر است از حضرت رسالت صلَّى اللَّه عليه و آله\r\nكل بن آدم يبلى الا عجز الذنب\r\nهمهء اعضاى فرزندان آدم پوسيده و ريزيده شود مگر استخوان عصعص كه اصل ذنبست و حق سبحانه در نشئه آخرت اجزاى متفرقه متلاشيه را به آن استخوان ذم كند و احياى آن نمايد و در احاديث صحيحه ثابت شده كه اجساد انبيا و اوليا و اوصيا و شهدا هرگز پوسيده نشوند بلكه بر همان حال اولى احياى ايشان نمايد در بعضى از تفاسير واقع شده كه اينكلام جواب قسم مذكور است و حذف لام بجهة طول كلام و بعد است پس معنى آيه آنست كه قسم بحقيقة قاف و قرآن مجيد كه ما عالميم باجزاى متفرقه ايشان كه در زمين متلاشى شده باشد * ( وَعِنْدَنا ) * و نزديك ما است * ( كِتابٌ حَفِيظٌ ) * نوشتهء كه حافظ تفاصيل احوال جميع اشيا است يا محفوظ است از اندراس و مراد لوح محفوظ است كه تفاصيل جميع اشيا در او مودع است و همهء حالات مكونات در او مكتوب و مندرج و از تغيير مغير و تبديل مبدل مصون و محفوظ است و هر گاه نزد ما اين نوع كتابى باشد كه متضمن جميع جزئيات باشد پس چگونه عالم باجزاى باليه ايشان نباشيم و بر احياى آن قدرت نداشته باشيم و بعد از رد استبعاد رجع از تكذيب ايشان اخبار ميفرمايد * ( بَلْ كَذَّبُوا بِالْحَقِّ ) * اين اضرابيست در عقب اضراب اول كه دالست بر اقطعيت و اشنعيت تكذيب حق از فظاعت و شناعت از تعجب يعنى نه آنست كه ايشان به حق معترف باشند بلكه بجهة عدم تفكر و تدبر تكذيب كردند و نگرويدند به حق كه آن قرآنست يا محمد صلَّى اللَّه عليه و آله * ( لَمَّا جاءَهُمْ ) * آن هنگام كه آمد بديشان قرآن كه در كمال اعجاز است يا محمد كه بجهة اثبات نبوت خود اظهار معجزات فرمود و حجة بر ايشان لازم ساخت و نزد بعضى مراد به حق اخبار است ببعث و بر هر تقدير * ( فَهُمْ ) * پس آن مكذبان * ( فِي أَمْرٍ مَرِيجٍ ) * در كارى شوريده‌اند و مضطرب و بهم بر آمده چه گاهى قرآن را بسحر نسبت مىدهند و وقتى بشعر و گاهى بافسانه و پيغمبر را زمانى مجنون ميگويند و گاهى كاهن و وقتى مفترى و اصلا بيك امر قرار نمىدهند و بيك چيز وا نمىايستند به جهت تحير ايشان در امر آن و فرط جهالت ايشان به حال او و بعد از اظهار فظاعت و شناعت تكذيب اقامت دليل مىكند بر قدرت خود بر بعث و\r\n","description":"","footnote":"","page_name":" 5 ","page_number":5},
  {"content":"\r\nمىفرمايد كه * ( أَ فَلَمْ يَنْظُرُوا ) * آيا پس نمينگرند منكران بعث و حشر * ( إِلَى السَّماءِ ) * بسوى آسمان كه واقع شده * ( فَوْقَهُمْ ) * بر بالاى سر ايشان بمحض قدرت * ( كَيْفَ بَنَيْناها ) * چگونه بنا كرده‌ايم و آن را بر داشته طبقه بر بالاى طبقه * ( وَزَيَّنَّاها ) * و بياراسته‌ايم آن را بكواكب ثابته و ستاره هاى سياره * ( وَما لَها ) * و نيست مر آن را * ( مِنْ فُرُوجٍ ) * هيچ فرجها و شكافها آفريدن چيزى بدين عظمت و رفعة باحسن ترتيب و انتظام و تلاصق طباق بدون فرجهء و رخنه و خللى و عيبى دليلى واضح و برهانى ساطع است بر كمال قدرت و نهايت علم و حكمة ما پس بلا شبهه بر بعث قادر باشيم و تكذيب كفار محض عناد و فرط انكار باشد و از كسايى منقولست كه مراد از عدم فروج عدم تفاوت و اختلاف است يعنى همه آسمانها بر طرز و طبق يكديگر مخلوق شده‌اند و اصلا در ايشان اختلافى و تفاوتى نيست و ذكر فوقيت بجهة آنست كه تا ايشان به آسمان نگرند و نيك مشاهدهء آن كنند و بعد از آن در آن تفكر نمايند و نيز بجهة الزام حجة بر ايشان ميفرمايد كه * ( وَالأَرْضَ مَدَدْناها ) * و زمين را باز كشيديم و گسترانيديم بر روى آب * ( وَأَلْقَيْنا فِيها ) * و افكنديم در وى * ( رَواسِيَ وَأَنْبَتْنا فِيها مِنْ كُلِّ زَوْجٍ ) * كوه هاى استوار بلند مقدار تا بسبب ثقالت آن زمين بر حال خود قرار گيرد و منقلب نشود مانند سفينه مشحون از اثقال كه بر روى آب قرار مىگيرد و رويانيديم در زمين از هر صنف نبات * ( بَهِيجٍ ) * كه نيكو و آراسته و بهجة افزا است يعنى بجهة كثرت حسن و زينت موجب ابتهاج و مسرت ناظر است مانند اظهار لطيفه و اشجار خضره و نباتات ناضره و اينها را آفريده و پيدا كرده * ( تَبْصِرَةً ) * بجهة بينايى براى نظر كردن در آن بديده اعتبار و نگريستن بر وجه استدلال * ( وَذِكْرى ) * و براى ياد كردن و پند دادن * ( لِكُلِّ عَبْدٍ مُنِيبٍ ) * مر هر بنده كه باز گردنده به خدا و تفكر نموده در بدايع صنع اوست خلاصهء كلام اينست كه ما خلق اين اشيا نموديم\r\nتا بندگان بسبب نظر كردن و تفكر نمودن در آن بينا شوند و متذكر گردند بكمال علم و قدرت ما و معترف و شوند ببعث و نشور * ( وَنَزَّلْنا ) * و فرو فرستاديم * ( مِنَ السَّماءِ ) * از جانب آسمان يا از ابر * ( ماءً مُبارَكاً ) * آبى با بركت و بسيار منفعت * ( فَأَنْبَتْنا ) * پس برويانيديم * ( بِه ) * به آن آب * ( جَنَّاتٍ ) * بوستانهاى مشتمل بر اشجار انبوه و اثمار با شكوه * ( وَحَبَّ الْحَصِيدِ ) * و دانه هاى نباتى كه از شان آن آنست كه محصود و درو كرده شود در وقت رسيدن چون جو و گندم و برنج و ارزن و مانند آن\r\n* ( وَالنَّخْلَ ) * و رسته گردانيديم بباران درختان خرما را * ( باسِقاتٍ ) * در حالتى كه بلنداند و كشيده بالا يا بار بردارنده * ( لَها ) * كه مر آن درختان راست * ( طَلْعٌ نَضِيدٌ ) * غلاف خرما\r\n","description":"","footnote":"","page_name":" 6 ","page_number":6},
  {"content":"\r\nكه در هم چيده و بهم رسته است مراد تراكم شكوفه است يا كثرت ميوهء و افراد نخل بذكر به جهت فرط ارتفاع و كثرت شدت منافع آنست و اين همه را برويانيديم * ( رِزْقاً لِلْعِبادِ ) * بجهة روزى مر بندگان را و ميتواند بود كه نصب آن بر مصدرية باشد بنا بر آنكه انباط در معنى رزقست يا فعل آن محذوف باشد يعنى روزى داديم روزى دادنى * ( وَأَحْيَيْنا بِه ) * و زنده گردانيديم بدان آب * ( بَلْدَةً مَيْتاً ) * زمين مرده را يعنى زمين خشك بىنبات پس هم چنان كه زمين را زنده گردانيديم به آب * ( كَذلِكَ الْخُرُوجُ ) * همچنانست بيرون آمدن شما از قبر يعنى زنده گشتن شما و بعرصهء محشر حاضر شدن چه هر كه امعان نظر كند و نيك تامل نمايد در احياى دانه كه مانند مرده ايست كه در خاك مدفون است عالم خواهد شد بر اينكه شخصى كه بر اخراج آن قادر باشد قادر خواهد بود بر اخراج موتى از قبر پس بجهة تسلى خاطر عاطر سيد انبيا صلَّى اللَّه عليه و آله كه از تكذيب قوم خود ملول بود از حال مكذبان امم ماضيه خبر ميدهد كه * ( كَذَّبَتْ قَبْلَهُمْ ) * تكذيب كردند پيش از اهل مكه * ( قَوْمُ نُوحٍ ) * گروه نوح كه بنى شيث و بنى قابيل بودند مر حضرت نوح را سلام اللَّه عليه * ( وَأَصْحابُ الرَّسِّ ) * و ياران چاه پر كرده از سنگ پيغمبر خود را از عكرمه منقولست كه ايشان جماعتى بودند كه پيغمبر خود را كه حنظله ابن صفوان بود شهيد كردند و در چاه انداختند و آن را از سنگ پر كردند و از ضحاك روايت است كه رس نام چاهيست كه كفار صاحب ياسين را كه پيغمبر ايشان بود در آنجا بقتل رسانيدند و نزد بعضى ديگر اصحاب الرس جماعتى بودند كه بر سر چاههاى يمامه منزل كرده بودند و گويند كه ايشان اصحاب اخدودند و تفصيل حكايت ايشان در سورة البروج سمت ذكر خواهد يافت و پيش بعضى مراد اصحاب بئر معطله‌اند كه بجهة تكذيب مستاصل شدند و آن چاه بواسطهء فقد عامر معطل شد و در اكثر تفاسير مذكور است كه آن چاه در پايان كوهى بود در حوالى حضرموت و از ابو جعفر و ابو عبد اللَّه عليه السلم نقل كرده‌اند كه ابتداء سحق نسا از اصحاب رس شد حاصل كه ايشان تكذيب نمودند پيغمبر خود را * ( وَثَمُودُ ) * و قوم ثمود تكذيب كردند صالح پيغمبر را * ( وَعادٌ ) * و گروه عاد هود را * ( وَفِرْعَوْنُ ) * و فرعون مر موسى و هارون را مراد فرعون است و قوم او تا معطوف و معطوف عليه در معنى جمعيت ملايم يكديگر باشند * ( وَإِخْوانُ لُوطٍ ) * و برادران لوط را ذكر قوم لوط بعنوان اخوان بجهة آنست كه ايشان اظهار آن حضرت بودند و از انساب او * ( وَأَصْحابُ الأَيْكَةِ ) * و ياران ايكه شعيب را و ايكه بمعنى بيشه و جنگل است * ( وَقَوْمُ تُبَّعٍ ) * و گروه تبع مر تبع\r\n","description":"","footnote":"","page_name":" 7 ","page_number":7},
  {"content":"\r\nرا و حكايت قوم تبع در سورهء دخان مذكور شد و اخبار باقى انبيا در محل خود مسطور گشته * ( كُلٌّ ) * هر يك از ايشان يا هر قومى از ايشان يا همهء ايشان * ( كَذَّبَ الرُّسُلَ ) * تكذيب كردند همهء پيغمبران خود را و چون تكذيب ايشان متحقق شد * ( فَحَقَّ وَعِيدِ ) * پس واجب شد و لازم گشت وعيد من يعنى آنچه وعده كرده بوديم از عقاب و عتاب بر ايشان نازل شد و هر گاه مآل امم ماضى كه مكذب رسل بودند عذاب استيصال بود و هلاكت پس حال كفار قريش كه بناى كار ايشان بر تكذيب است نيز هلاكت خواهد بود و انواع عقوبت و بعد از ذكر وعيد رد رجع بعيد مينمايد بقوله * ( أَ فَعَيِينا ) * آيا درمانده و عاجز شديم * ( بِالْخَلْقِ الأَوَّلِ ) * بآفرينش اول و راه نيافتيم بوجوه آن تا فرو مانيم بآفرينش ثانى كه بعث است همزه از براى انكار است يعنى چون مشركان مكه معترفند بر اينكه مبدع خلق اول بىماده و مده مائيم نه غير ما پس چرا اعتراف نمينمايند بر قدرت ما بر اعادهء خلق بجميع مواد و رد حيات چه قدرت ما بر خلق اول دلالتى صريح دارد بر آنكه خلق ثانى بر ما آسانتر خواهد بود پس بر ايشان لازم است كه بخلق ثانى اعتراف نمايند و به آن تصديق كنند و با وجود اينحال معترف نميشوند * ( بَلْ هُمْ ) * بلكه ايشان بسبب وساوس شيطانى\r\nو تسويلات نفسانى * ( فِي لَبْسٍ ) * در شك و شبهه‌اند * ( مِنْ خَلْقٍ جَدِيدٍ ) * از آفريدن نو كه بعث و حشر است و بجهة آنكه آن را مخالف عادت مىبينند اين كار بر ايشان ملتبس شده بانكار آن ميل نموده‌اند تنكير خلق جديد بجهة تعظيمشان آنست و اشعار بر اينكه بر سامع آن واجب است كه باهتمام تمام باحث احوال آن شود تا علم اليقين او را حاصل نشود از آن در نگذرد و در مثل اين امر عظيم بر لبس و شبهه متقاعد نشود و نيز بجهة تهديد ميفرمايد كه * ( وَلَقَدْ خَلَقْنَا الإِنْسانَ ) * و بدرستى كه ما آفريديم جنس آدمى را * ( وَنَعْلَمُ ) * و ميدانيم ما * ( ما تُوَسْوِسُ بِه ) * آن چيزى را كه وسوسه مىكند به آن * ( نَفْسُه ) * نفس او و ميتواند بود كه ما ماء مصدريه باشد و ضمير به راجع به انسان و با باء تعديه يعنى ميدانيم بوسوسه در آوردن نفس انسان انسان را و مراد بوسوسه حديث نفس است يعنى ميدانيم آن چيزى را كه نزد نفس حاضر است از مكونات ضماير و سراير قلوب و خواطر صدور پس همه را بر وفق اعتقاد جز او سزا خواهيم داد آنكه بجهة تسجيل اينكلام ميفرمايد كه * ( وَنَحْنُ أَقْرَبُ ) * و ما نزديكتريم * ( إِلَيْه ) * به انسان * ( مِنْ حَبْلِ الْوَرِيدِ ) * از رك جان وى بوى و اين اقربيت نسبت بعلم است نه به مكان پس\r\n","description":"","footnote":"","page_name":" 8 ","page_number":8},
  {"content":"\r\nاسناد آن بذات او سبحانه بر سبيل تجوز باشد از قبيل اللَّه فى كل مكان و وريدان دو عرقند كه متكنفند بهر دو صفحه عنق از جانب قدام و متصلند به وتين و آن عرقيست ثابت از قلب كه انقطاع آن موجب موت صاحب آنست و جميع آورده كه متفرقند در بدن از اين عرق منشعباند و نزد بعضى وريد اسم جنس است و مراد جميع آورده و تسميهء آن بوريد بجهة ورود روح است در آن و حبل الوريد مثلى است كه مستعمل است در فرط قرب و اضافهء آن بيانيست و ميتواند بود كه اضافهء لامى باشد و مراد وريد عاتق يعنى رك گردن و ورود وريد در مورد عاتق بجهة اجتماع اين هر دو است در عضو واحد و حقيقة معنى بان راجع است كه علم او سبحانه بر وجهى محيط است به احوال انسان كه هيچ چيز از خفاياى صدور و سراير قلوب بر او مخفى نيست فكان ذات او سبحانه اقربست به او از رگى كه حامل روح است و بعضى علما گفته‌اند كه حبل الوريد اقرب اجزاى نفس انسانيست بجهة قيام روح به او بخلاف ساير اعضا پس در اينكلام ايمائيست به آنكه حق سبحانه از آن اقرب اقربست بوى پس هم چنان كه انسان هر گاه كه خود را طلبد يابد هر گاه كه حق را جويد نيز يابد و كريمهء وَإِذا سَأَلَكَ عِبادِي عَنِّي فَإِنِّي قَرِيبٌ و حديث قدسى\r\nالا من طلبنى وجدنى\r\nكه از احاديث قدسى زبور است مخبر اين معنىاند و محققان را در اين آيه كريمه كلامى بلند و سخنى ارجمند است و آن اينست كه هر گاه كه كيفيت قرب جان را كه پيوسته است بتن در نتواند يافت قرب حق را كه از جميع كيفيات مقدس و منزه است چگونه ادراك توان كرد و بدانكه قرب حق ببنده بر دو قسم است يكى عام كه شامل جميع مخلوقات باشد و نكته وَهُوَ مَعَكُمْ أَيْنَ ما كُنْتُمْ ايمائيست به آن و ديگرى خاص كه خواص عباد را باشد و سر و نحن اقرب رمزيست از آن و نزد بعضى معنى آيه آنست كه ما داناتريم به حال انسان از كسى كه در قرب نسبت به او بمنزلهء حبل الوريد باشد يا آنكه ما املك و اقدريم بوى از حبل الوريد با وجود استيلاى آن بر او و قرب او به آن يا آنكه ما اقربيم بوى بمدركيت از حبل الوريد و اگر بالفرض مدرك وى باشد خلاصهء اقوال آنست كه ما بعلم و قدرت و حفظ نزديكتريم بآدميان از حبل الوريد نسبت بايشان و اين اقربيت تا بآدميان محقق است * ( إِذْ يَتَلَقَّى الْمُتَلَقِّيانِ ) * در حينى كه فرا مىگيرند دو فرشته كه فراگيرندهء اقوال و اعمال ايشانند و آن را در نامهء اعمال مينويسند و محافظت مىكنند اينكلام مؤذنست به آنكه او سبحانه از استحفاظ ملكين مستغنى است چه او مطلع است بر آنچه بر ملكين پوشيده است از اخفاى خفيات لكن تسليط ايشان بر حفظ اعمال انسان و كتبت آن بجهة حكمتى است كه مقتضى آنست و آن زيادتى لطف او سبحانه است بر بندگان در اجتناب نمودن ايشان از سيئات و رغبت نمودن در حسنات و تاكيد در حفظ و ضبط آن از براى جزا و الزام حجة بر ايشان در روز حساب و ميتوان بود كه تلقى ملكين بجهة بيان قرب\r\n","description":"","footnote":"","page_name":" 9 ","page_number":9},
  {"content":"\r\nباشد يعنى ما نزديكيم به انسان و مطلع بر احوال او و حافظ اعمال او و شاهد بر آن وقتى كه حفظه و كتبه ما موكلند بر او و افعال آن را ثبت مينمايند و نزد بعضى متعلق او محذوفست و تقدير اينكه اذكر اذ يتلقى يعنى ياد كن اى محمد ( ص ) چون فرا گيرند دو فرشته كه فرا گيرندهء اعمال و اقوالند يكى از ايشان * ( عَنِ الْيَمِينِ ) * از طرف راست انسان نشسته * ( وَعَنِ الشِّمالِ قَعِيدٌ ) * و ديگرى جانب چپ وى نشسته و مراد بقعيد در اينمقام ملازم است يعنى ايشان ملازم انسانند و اصلا جدا نمىشوند از ايشان و ترك ذكر قعيد در اول بجهة دلالت تا نيست بر آن و بعضى گفته‌اند كه اطلاق لفظ فعيل بر واحد و متعدد جايز است كقوله تعالى وَالْمَلائِكَةُ بَعْدَ ذلِكَ ظَهِيرٌ پس بنا بر اين قعيد بمعنى قعيد آن باشد و احتياج نباشد بحذف قعيد از اول يعنى آن دو فرشته از جانب راست و از جانب چپ نشسته‌اند * ( ما يَلْفِظُ مِنْ قَوْلٍ ) * بيرون نيفكند آدمى از دهن خود هيچ سخنى يعنى به هيچ چيز متكلم نشود * ( إِلَّا لَدَيْه ) * مگر كه نزديك او يا نزديك آن قول * ( رَقِيبٌ عَتِيدٌ ) * نگهبانيست مهيا و آماده پس نزد اينحال اقوال او را در نامهء اعمال مىنويسند و مرويست كه حفظه چهار فرشته‌اند دو در روز و دو در شب حضرت امير المؤمنين سلام اللَّه عليه از حضرت رسول ( ص ) روايت كرده كه\r\nان مقعد ملكيك على نيتك لسانك قلمهما و ريقك مدادهما و انت تجرى فيما لا يعنيك و لا تستحيى من اللَّه و لا منهما\r\nبدرستى كه جاى نشستن دو فرشته تو بر هر دو دندانهاى پيشين تست كه يكى بر راست است و ديگرى بر چپ و زبان تو قلم ايشان است و آب دهن تو مداد ايشان و بر تو جارى مىشود يعنى بىملاحظه مىگويى آنچه تو را به كار نمىآيد و به تو فايده نمىرساند و از خدا و از ايشان شرم نميدارى و در حديث ديگر واقع شده كه\r\nاتقوا افواهكم بالحلال فانهن مسكن الملكين الحافظين الكاتبين و ان مدادهما الريق و قلمهما اللسان و ليس شيئى اشد عليهما من فضل الطعام\r\nپاك گردانيد دهنهاى خود را بطعام حلال زيرا كه دهنهاى محل سكون آن دو فرشته ايست كه نگهبان و نويسندهء اعمال شمايند و مداد ايشان آب دهن است و قلم ايشان زبان و نيست هيچ چيز سختتر و دشوارتر برايشان از زيادتى طعام يعنى طعامهاى آلوده و ابو امامه روايت كرده كه از حضرت پيغمبر ( ص ) شنيدم كه فرمود كه كاتب حسنات بر دست راست آدمى است و كاتب سيئات بر دست چپ وى و فرشتهء دست چپ در حكم فرشتهء دست راست است چون از بنده حسنه صادر شود كاتب حسنات يكى را ده نويسد و چون سيئه بكند فرشتهء دست چپ را گويد كه منويس شايد كه بتسبيح خدا اشتغال نمايد و بميامن آن مغفور گردد و يا از آن پشيمان شود و استغفار كند پس هفت ساعت مانع نوشتن او شود و بعد از آن يك سيئه بر او بنويسد و از امام حسين عليه السّلام مرويست كه ايندو\r\n","description":"","footnote":"","page_name":" 10 ","page_number":10},
  {"content":"\r\nفرشته از بنده دور نميشوند مگر وقت قضاى حاجة و خلوت و ابو هريره از رسول صلَّى اللَّه عليه و آله و سلَّم روايت كرده كه هيچ صحيفهء بر خداى تعالى عرض نكنند كه در اول و آخر آن فعل حسنى باشد الا كه او سبحانه فرمايد كه آنچه در ميان اين دو طرفست بوى بخشيدم انس روايت كرده از حضرت رسول صلَّى اللَّه عليه و آله و سلَّم كه چون بندهء از بندگان مؤمن فوت شود آن دو فرشته گويند كه بار خدايا قبض روح فلان بندهء مؤمن نمودهء ما بكجا رويم و بچه امر مامور شويم خطاب آيد كه آسمان و زمين من مملو است از فرشتگان و آدميان و پريان و همه بعبادت من مشغولند شما نيز بر سر قبر آن بندهء مؤمن رويد و بتسبيح و تهليل و تكبير من اشتغال نمائيد و ثواب آن را در نامهء حسنات او بنويسيد تا روز قيامت و از اينجا معلوم شد كه اين دو فرشته حافظ بنده‌اند و كاتب اعمال وى تا حينى كه اجل منقضى شود * ( وَجاءَتْ سَكْرَةُ الْمَوْتِ ) * و بياورد بيهوشى مرگ يعنى حاضر سازد شدت موت كه زايل كنندهء عقل است * ( بِالْحَقِّ ) * امر درست و راست را كه كتب الهى به آن ناطق است و انبيا به آن مبعوث يا موعود حق سبحانه را بتقدير مضافاى بموعود الحق بهر تقدير مراد امر آخرتست از بعث و نشور و غير آن از ساير احوال معاد و ميتواند بود كه مراد از حق كشف حال بنده باشد از سعادت و شقاوت وى و گويند مراد از آن حقيت ان وعدهء كُلُّ نَفْسٍ ذائِقَةُ الْمَوْتِ است يعنى مستى مرگ آورد مرگ را و احتمال دارد كه باء باء تعديه نباشد و متعلق آن محذوف بود كه آن متلبسه است يعنى بيايد بيهوشى مرگ در حالتى كه متلبس باشد بحقيت امر و حينئذ با در اينجا مثل باء تنبت بالدهن باشد يا متلبس بحكمت و غرضى صحيح مانند قوله تعالى خَلَقَ السَّماواتِ وَالأَرْضَ بِالْحَقِّ و گفته‌اند كه باء بمعنى مع است يعنى بيايد سكرات موت با آنچه درست و راست است از امر آخرت و بعضى گفته‌اند كه معنى كلام بر تقليب است و تقدير اينكه و جاءت سكرت الحق بالموت تا دلالت باشد بر آنكه سكرات امريست محقق يعنى واجب حتمى و فرض لازمى كه مكتوب است برايشان و ايشان را از آن مفرى نيست و اشارت به آنكه سكرة متضمن حكمت و مصلحت است و در اين صورت با از براى تعديه است چه سكرت سبب زهوق روح است بجهة شدت آن يا بجهة آنكه چون موت در عقب آنست پس گوييا كه او موت را حاضر ساخته و مىتواند بود كه مراد از سكرت الحق سكرت اللَّه باشد كه بجهة تهويل و تفظيعشان آن به آن مضاف شده باشد و مؤيد معنى تقليب است قراءة ابو بكر و ابن مسعود چه ايشان به همين طريق تلاوت كرده‌اند و بر هر تقدير فرشتگان نزد اينحال او را گويند * ( ذلِكَ ) * اين مرگ * ( ما كُنْتَ ) * آن چيزيست كه بودى تو در زمان حيات كه * ( مِنْه تَحِيدُ ) * از آن ميگريختى يعنى ميترسيدى و مكروه ميشمردى ايراد اينكلام بعد از ذكر استبعاد كفار\r\n","description":"","footnote":"","page_name":" 11 ","page_number":11},
  {"content":"\r\nببعث و جزا و ازاحهء آن بتحقيق علم و قدرت اعلام ايشان است به آنكه عنقريب بموت ملاقات خواهند نمود و تعبير آن بلفظ ماضى بجهة تنبيه ايشانست بر اقتراب آن و لهذا بعضى از اهل تفسير بر اين وجه تفسير كرده‌اند كه شدت مرگ نزديك است بشما پس از براى\r\nآن مستعد شويد و از اين قبيل است قوله تعالى\r\n* ( وَنُفِخَ فِي الصُّورِ ) * و دميده شود در صور نوبت دوم و بدين نفخه همه مردمان زنده شده از قبور بيرون آيند و ملائكه بايشان گويند كه * ( ذلِكَ ) * وقت اين نفخ * ( يَوْمُ الْوَعِيدِ ) * روز وقوع آن چيزيست كه خلقان را به آن وعيد ميكردند و ميترسانيدند تا به عمل صالح مشغول شده از براى اين روز مستعد گردند * ( وَجاءَتْ ) * و بيايد در اين روز محشر * ( كُلُّ نَفْسٍ ) * هر شخصى از مكلفان * ( مَعَها ) * در حالتى كه با او باشد * ( سائِقٌ ) * راننده يعنى فرشتهء كه او را بموقف حساب راند * ( وَشَهِيدٌ ) * و گواهى يعنى فرشتهء ديگر كه بر اعمال حسنه و افعال سيئهء ايشان گواهى دهد و ميتواند بود كه مراد يك فرشته باشد كه جامع اين هر دو صفت باشد يا آنكه سائق كاتب سيئات بود و شهيد كاتب حسنات يا سائق قرين او باشد كه در دنيا با او همنشين بوده باشد و شهيد جوارح او و بر هر تقدير نه از سايق فرار ميسر باشد و نه از شاهد انكار منصور روايت است از محمد بن سلمه باسناد از يحيى بن عبد الرحمن ازرق از حبيب بن زيد از اعمش از جعفر بن حكيم از ام سلمه زوجهء حضرت رسالت صلَّى اللَّه عليه و آله و سلَّم كه وى گفت كه من از حضرت رسول شنيدم كه فرمود كه مراد از سايق در اين آيه منم كه محمدم و مراد از شهيد على بن ابى طالب عليه السّلام و اين روايت از طريق اهل سنت نيز ثابت و محقق است و فرقهء شيعه در اينمقاله منفرد نيستند پس بر ارباب طباع سليمه و اذهان مستقيمة واجب و متحت است كه طريق عناد و عصبيت جاهليت را بگذارند و قدم در طريق انصاف ثابت و استوار دارند و ابليس تقليد را بقواطع عقليه و نقليه بقتل آرند و على بن ابى طالب را چون ساير صحابه نپندارند و او را بعد از نبى بلا فصل پيشوا و مقتداى خود دانند و از حكم و متابعتش روى نگردانند و بيقين بشناسند كه كاشتن تخم محبت على بن ابى طالب در مزارع دل كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ است و منتج رستگارى در موقف حسنات و سبب محو سيئات و موجب رفع درجات نزد حضرت رب الارباب و باعث خلاصى از عتاب اينخطاب كه * ( لَقَدْ كُنْتَ ) * بدرستى كه بودى تو در دنيا * ( فِي غَفْلَةٍ ) * در بيخبرى * ( مِنْ هذا ) * از اينروز * ( فَكَشَفْنا ) * پس برداشتيم * ( عَنْكَ ) * از پيش ديدهء تو * ( غِطاءَكَ ) * پوشش غفلت تو را تا امور حقه كه شنوده بودى معاينه ديدى * ( فَبَصَرُكَ الْيَوْمَ ) * پس ديدهء تو امروز بسبب رفع غطا و كشف حجاب * ( حَدِيدٌ ) * تيز است در ديدن آنچه نميديدى\r\n","description":"","footnote":"","page_name":" 12 ","page_number":12},
  {"content":"\r\nاز احوال معاد يعنى از روى يقين آن را ديدى بدون شايبه شك و شبهه و گويند بصر در اينجا بمعنى بصير است كه مرادف علم است يعنى آنچه بر تو پوشيده بود از احوال بعث و حشر و غير آن از امور محققه در اين روز به آن عالم شدى و حقيت آن بر تو يقين شد از ابن عباس منقولست كه خطاب راجع بكفار است يعنى اى منكر بعث بتحقيق كه بودى در دنيا در غفلت و بيخبرى و اصلا به آن نميگرويدى و نزد بعضى ضمير راجع بهر يك از اهل تكليف است چه هيچكس نيست كه در جميع مدت عمر خود مشغول آخرت بوده باشد و اصلا امور دنيوى او را در وقتى از اوقات از امر آخرت باز نداشته باشد و اينكه بعضى ضمير را راجع به حضرت رسول صلَّى اللَّه عليه و آله و سلَّم داشته‌اند و بر اينوجه تفسير كرده‌اند كه اى محمد تو بودى قبل از وحى در بيخبرى از امر دين پس ما كشف كرديم از تو غطاء آن غفلت را بوحى و تعليم قرآن پس ديده تو امروز نافذ است در امر دين بوجهى كه مىبينى آنچه غير از تو نمىبيند و تعليم ميدهى آنچه غير از تو نمى دانند مخالف اسلوب كلام سابق است و غير ملايم آيه لا حق و هى قوله * ( وَقالَ قَرِينُه ) * و گويد در آن روز همنشين او يعنى ملكى كه در دنيا گواه او باشد * ( هذا ) * اينست * ( ما لَدَيَّ ) * آن چيزى كه نزديك من * ( عَتِيدٌ ) * مهيا و آماده است يعنى نامهء اعمال او و گويند كه مراد از قرين شيطان است كه در اغوا و اضلال بر او مسلط باشد كقوله تعالى نُقَيِّضْ لَه شَيْطاناً فَهُوَ لَه قَرِينٌ يعنى شيطان او در آن\r\nروز اشاره به او كرده يا ملائكه گويد كه اين چيزيست كه نزد من است يعنى در تحت و تصرف من و بسبب اغوا و اضلال من آماده شده از براى دوزخ و پيش بعضى مراد شيطان انسى است كه مصاحب وى بوده باشد و او را گمراه ساخته از ائمه ضلال و رؤساى فجار و اينكه مراد از ملك مشاهد است منقولست از امام محمد باقر و امام جعفر صادق صلوات اللَّه و سلامه عليهما بدانكه لفظ ماء اگر موصوفه است پس عتيد صفت آن خواهد بود و اگر موصوله است عتيد بدل او است يا خبر بعد از خبر مبتداى محذوف حاصل كه چون اهل تكليف را در موقف حساب رانند و شهود برايشان گواهى دهند و بطلان جاهدان و معاندان در آن روز آشكارا شود پس از جانب حضرت عزت بسايق و شهيد اين خطاب رسد * ( أَلْقِيا فِي جَهَنَّمَ ) * بيفكنيد در دوزخ * ( كُلَّ كَفَّارٍ عَنِيدٍ ) * هر ناگرويد و ستيزه كننده در امر حق * ( مَنَّاعٍ لِلْخَيْرِ ) * بسيار منع كننده مر خير را يعنى بازدارندهء مال از حقوق مفروضه صيغه مبالغه اشارتست بر آنكه اينكس منع بذل را عادت خود ساخته بود و هرگز درصدد آن نبوده كه چيزى از آن به مستحق رسد و گويند كه مراد از خير جنس خير است يعنى منع كننده هر خيرى كه در او خيريتى باشد * ( مُعْتَدٍ ) * درگذرنده\r\n","description":"","footnote":"","page_name":" 13 ","page_number":13},
  {"content":"\r\nاز حدود الهى و معادات نماينده با اهل آن * ( مُرِيبٍ ) * بسيار شك آورنده در وحدانيت خدا و در روز جزا * ( الَّذِي ) * آن چنان شخصى كه * ( جَعَلَ ) * گردانيده يعنى شريك ساخته * ( مَعَ اللَّه ) * با خداى * ( إِلهاً آخَرَ ) * خداى ديگر را از اصنام و اوثان * ( فَأَلْقِياه ) * پس درافكنيد او را * ( فِي الْعَذابِ الشَّدِيدِ ) * در عذابى كه سخت است و ميتواند بود كه الذى بدل كل كفار باشد پس اين هنگام فالقياه تكريرى باشد از براى تاكيد يا منصوبست بر شريطه تفسير و مفسران فالقياه و گويند كه ضمير القيا راجع است بد و فرشته كه از خزنهء جهنماند و نزد بعضى ديگر مراد مالك دوزخ است و ايراد فاعل به صورت تثنيه نازل منزله تثنيه فعل است به جهت اتحاد فعل و فاعل بهم و تقدير آنكه الق الق يا آنكه الف آن بدل نون تاكيد خفيفه باشد يعنى البته بينداز آن كافر معاند را در دوزخ و گفته‌اند كه آيه در شان وليد مغيره است كه بصفة كفر و عناد و ريب و اعتدا موصوف است بوده و مع ذلك منع اولاد و اقرباى خود ميكرد از دين اسلام و بنا بر اين خير بمعنى اسلام است و از محمد بن تميم الوسطى روايتست كه شريك بن عبد اللَّه گفت كه من بعيادت سليمان اعمش رفته بودم در مرض الموت وى ناگاه ابو حنيفه و ابن ابى ليلى و ابن شيرويه در آن مجلس حاضر شدند و باعمش گفتند كه ايا ابا محمد تو بدار آخرت نزديك شدى بايد كه استغفار كنى و از ذنوب پشيمان شوى و از اكاذيب و اقاويل باطله كه ناقل آن بودى باز گردى و از آن نادم شوى و بعد از آن به او گفتند كه قد كنت تروى فى على بن ابى طالب لو امسكت عنها لكان افضل فتب الى اللَّه منها تو در حق على بن ابى طالب توغل مينمودى و در محبت او بسيار افراط ميكردى و اخبار بسيار از نبى در شان او ايراد ميفرمودى و مردم را از اين ممر و گذر در وادى هلاكت مىانداختى و تو را ازين همه سكوت اولى و احسن بودى پس بايد كه از اينهمه توبه كنى كه صلاح امور آخرت تو در اينست اعمش چون اين سخن از ابو حنيفه شنيد باصحاب و اقارب خود توجه نمود و گفت كه مرا بنشانيد و بر جايى تكيه دهيد ايشان او را بنشاندند و تكيه دادند فرمود كه\r\nيا ابا حنيفه حدثنى ابو المتوكل الناجى عن ابى سعيد الخدرى فقال قال رسول اللَّه ( ص ) اذا كان يوم القيمة يقول اللَّه سبحانه و تعالى لى و لعلى القيا في النار من ابغضكما و ادخلا فى الجنة من احبكما فيمضى على على شفير جهنم فيقول هذا لك و هو لى و هو قوله تعالى أَلْقِيا فِي جَهَنَّمَ كُلَّ كَفَّارٍ عَنِيدٍ\r\nيعنى اى ابى ابو حنيفه بدان و آگاه باش كه ابو متوكل ناجى مرا خبر داد از ابو سعيد خدرى كه گفت من از رسول صلَّى اللَّه عليه و آله و سلَّم شنيدم كه فرمود كه چون روز قيامت شود خطاب رب الارباب در رسد كه يا محمد يا على من كه خداوندم شما را امر كردم كه هر كه شما را دشمن داشته است در دار دنيا او را بدوزخ اندازيد و آنكه محبت و مودت شما شيوه و شعار او بوده و در طريق\r\n","description":"","footnote":"","page_name":" 14 ","page_number":14},
  {"content":"\r\nدوستى ثابت قدم بوده او را در بهشت درآريد پس برادرم على عليه السّلام بنا بر فرمودهء حق سبحانه و تعالى بدين امر اقدام نمايد و بكنار دوزخ رود و گويد اى جهنم بگير اين را كه از تست و آن را واگذار كه از من است و آيهء أَلْقِيا فِي جَهَنَّمَ اشاره به اين معنى است يعنى بيندازيد بدوزخ هر كافر نبوة و عنيد ولايت را ابو حنيفه چون اينسخن از اعمش شنيد باصحاب خود گفت كه قوموا بنا ان لا ياتى بشيء هو اعظم من هذا از اين مجلس برخيزيد تا از وى خبرى از اين عظيمتر به گوش شما نرسد پس ابو حنيفه با اصحاب خود از اينمجلس برخاست مغموم و مهموم از آنجا بيرون آمد و مجاهد از طرق اهل سنت و جماعت روايت كرده از عبد اللَّه بن عباس كه حضرت رسول صلَّى اللَّه عليه و آله و سلَّم مرا وصيت فرمود كه\r\nيا بن عباس عليك بعلى بن ابى طالب فان الحق ينطق على لسانه و ان الجنة و مفاتيحها و اقفالها و ان النار و اقفالها بيده يوم القيمة يدخلون الجنة و به يعذبون بالنار\r\nخلاصهء معنى حديث آنست كه روزى حضرت رسالت صلَّى اللَّه عليه و آله و سلَّم خطاب بعبد اللَّه بن عباس نمود و فرمود كه اى ابن عباس بر تو باد كه متابعت على بن ابى طالب نمايى و در اقوال و افعال پيرو او باشى كه نطق او عين صوابست و متابعت او رستگارى از عذاب پس نكوبخت آن بنده روشن راى كه از راى او بيرون نرود و از فرمان او سر نپيچد و مطيع و منقاد او باشد و واى بر آن مدبر شقى كه با او مخاصمت كند و كينه او در دل خود راه دهد و طريق مخالفت وى سلوك نمايد و بايذا و آزار او مشغول شود يا بن عباس بدان و آگاه باش كه در روز قيامت مفاتيح جنت و نار در دست على بن ابى طالب باشد پس اهل بهشت بامر او در جنت در آيند و اهل دوزخ بامر او معاقب و معذب شوند و در تفسير اهل البيت آمده كه فرداى قيامت محمد و على صلوات اللَّه عليهما بر صراط بايستند و مقاسمهء مردمان نمايند پس رسول صلَّى اللَّه عليه و آله و سلَّم كار امت را تفويض بعلى بن ابى طالب عليه السّلام كند تا وى دوزخ را گويد كه\r\nهذا لى و هذا لك خذيه فانه من اعدائى و ذريه فانه من احبائى\r\nاى دوزخ اين را بگير كه از دشمنان من است و آن را مگير و واگذار كه از دوستان منست و در كشف الغمه مذكور است كه حارث همدانى كه از جمله محبان و يك جهتان امير المؤمنين عليه السّلام بود با اصبغ بن نباته و جمعى از شيعيان نزد آن حضرت آمدند و بجهة شدت بيمارى و فرط پيرى به خود مىپيچيد و در حالت مشى عصا را در دست گرفته خود را بر زمين مىكشيد آن حضرت چون وى را به آن حالت بديد فرمود كه اى حارث خود را چگونه مىيابى گفت يا امير المؤمنين بواسطهء زمانهء جفاكار و گردش ليل و نهار به اين حال رسيده‌ام و اجلم نزديك آمده ميترسم كه چون بميرم بچنگال عقوبت مالك دوزخ گرفتار شوم و مع ذلك مخاصمهء اصحاب رنج مرا زياده ساخته و بسبب آن آتش اضطراب در كانون سينهء من مشتعل شده آن حضرت فرمود كه اختصام اصحاب در چه بابست حارث گفت در باب محبت ورزيدن و عداوت كردن با تو چه بعضى مفرط غالىاند و برخى مبغض قالى جماعتى\r\n","description":"","footnote":"","page_name":" 15 ","page_number":15},
  {"content":"\r\nمتردد و متشكك در آنكه بر محبت اقدام نمايند يا از آن احجام نموده ميل بعداوت كنند آن حضرت بعد از استماع اينكلام فرمود كه اى حارث كلام اهل اختصام را استماع مكن و آنچه من به تو ميگويم اخذ نماى و بدان عمل كن بدانكه بهترين شيعيان من كسانىاند كه بر حد اوسط اند پس بايد كه غالى پا را از پايهء فرط محبت پائين نهاده و از مرتبه افراط تنزل نموده به ايشان راجع شود و قالى از عداوت در گذشته و بر مرقات محبت متصاعد شده خود را به ايشان رساند حارث گفت يا امير المؤمنين به از اين از براى من كشف اينمعنى نماى و زنك شك و ريب از قلوب ما بزداى تا ما را بصيرتى در اين امر حاصل شود و در اين باب اطمينان تمام پيدا كرده شايبهء التباس بالكليه مرتفع گردد آن حضرت گفت كه اى حارث بدان و آگاه باش كه دين خدا بر حال شناخته نميشود بلكه بآيت حق و علامت يقين معلوم مىگردد پس حق را بشناس تا به اهل حق مهتدى شوى چه سخن حق احسن كلام است و مظهر آن جهاد كننده در راه ملك علام و من تو را به حق ارشاد مىكنم و راه راست و درست را به تو مىنمايم پس آن را نيك درياب و اصحاب را كه ارباب عقول زكيه و طباع مستقيمه باشند به آن اخبار نماى و بدانكه من بندهء خدايم و برادر رسول خداى و صديق وى چه من تصديق رسول صلَّى اللَّه عليه و آله و سلَّم نموده‌ام در حالتى كه هنوز روح در جسد آدم در نيامده بود و بعد از بعثت آن حضرت نيز اول كسى كه تصديق بعدى نموده من بودم پس من اول به اين اعتبار كه در اول حال كه دم از كتم عدم قدم بصحراى وجود ننهاده بود مصدق حضرت خاتميت بودم و تصديق بوى نمودم و آخرم به اين وجه كه در آخر كار كه وى مبعوث گشت پيش از همه كس بوى ايمان آوردم و تصديق قول و فعل وى كردم و من اخص خواص و اخلص خلصاى ويم و صفورى و ولى و وصى وى و صاحب نجوى و سروى و به من داده اند فهم كتاب و فصل خطاب و علم قرون و انساب و هزار مفتاح علوم در خواطر من بوديعت نهاده‌اند كه هر مفتاحى از آن هزار باب علم بود و هر بابى مفضى بهزار هزار عهد و مؤيد شده‌ام به ادراك ليلة القدر و به آن دانا گشته و قدر آن را دريافته‌ام و اين سمات محموده و صفات پسنديده كه تعداد آن نمودم مخصوص است به من و ذريت طاهره من ما دام كه ليل و نهار باقى باشند و فلك دوار بر مدار خود جارى و بشارت ميدهيم ترا اى حارث كه من شناسندهء دوست و دشمن خودم در مواضع معينه كه آن نزد مماتست و نزد صراط و نزد مقاسمه حارث پرسيد كه يا امير المؤمنين مقاسمه چه چيز است فرمود كه مقاسمه عبارتست از تقسيم بندگان كردن از براى بهشت و دوزخ پس در روز قيامت بعضى مردمان را تعيين خواهم فرمود از براى دخول نيران و جماعتى ديگر را براى درآمدن بروضهء رضوان و در آن روز به آتش خطاب خواهم كرد كه اين را تعرض مرسان كه ايندوست منست و اين را بگير كه دشمن منست پس دست حارث\r\nبگرفت و گفت كه اى حارث من دست تو را گرفته‌ام بر آن طريق كه رسول خدا ( ص ) دست مرا گرفته بود در وقتى كه\r\n","description":"","footnote":"","page_name":" 16 ","page_number":16},
  {"content":"\r\nشكايت حاسدان قريش و منافقان بوى عرض ميكردم پس او فرمود كه اى على چون روز قيامت باشد من معتصم شوم بعروهء وثقى و حبل متين حق تعالى و دست اعتصام بدامن كبرياى وى زنم و تو اعتصام نمايى بحبل متين من و ذريت مطهرهء تو متمسك شوند بحبل متين تو و شيعيان شما نيز تمسك نمايند بحبل متين شما پس هر انعامى و تفضلى كه حقتعالى به نبى خود كرامت فرمايد نبى به همان طريق در حق وصى خود بجاى آورد و وصى نيز بر همين نهج دربارهء اهل بيت خود سلوك نمايد و اهل بيت نيز به همين طرز با شيعيان خود عمل نمايند پس اى حارث اين سخنان را نيك محافظت نماى كه قطرهء است از بحار و اندكيست از بسيار پس سه بار تكرار فرمود كه\r\nانت مع ما احببت و لك ما احتسبت\r\nتو با آن كس خواهى بود كه او را دوست داشته باشى و مر تو را خواهد بود آنچه طلب آن نمايى از حقتعالى از اجر جزيل و ثواب عظيم حارث بعد از استماع اين مقام فرحان و شادان گشته از نزد آن حضرت برخاست و گفت كه هيچ باك ندارم كه من بمرگ ملاقات كنم يا مرگ به من رسد و سيد حميرى كه از اصحاب كبار امام جعفر صادق ( ع ) است در اين باب ابياتى فرموده كه شعر\r\n\r\nقول على لحارث عجب\r\nكم ثم اعجوبه له حملا\r\n\r\n\r\nيا حار همدان من يمت يرنى\r\nمن مؤمن او منافق قبلا\r\n\r\n\r\nيعرفنى طرفه و اعرفه\r\nبنعته و اسمه و ما فعلا\r\n\r\n\r\nو انت عند الصراط تعرفنى\r\nفلا تخف عثرة و لا زللا\r\n\r\n\r\nأسقيك من بارد على ضماء\r\nتخاله فى الحلاوة العسلا\r\n\r\n\r\nاقول للنار حين توقف للعرض\r\nذرية و لا تقربى الرجلا\r\n\r\n\r\nذرية لا تقربيه ان له\r\nحبلا بحبل الوصى متصلا\r\n\r\nپس عاقل آنست كه بعد از تامل در اين اخبار صحيحه و احاديث موثقه ديدهء اعتقاد را بكحل الجواهر ولاى اهل البيت مكحل سازد و دست اعتصام در دامن محبت ايشان زند تا بسبب آن بذروهء اعلاى جنان و فزاى راحت افزاى روضهء رضوان رسد و از ورطات مخوفه و مهالك اخرويه خلاص شود و ايمن گردد از آنكه در آن روز نزد القاى وى بنار با قرينى كه مضل او باشد طريقة مخاصمه پيش گيرد و گويد كه مرا گناهى نيست بلكه گناه از قرين منست كه مرا گمراه ساخت و از طريق مستقيم و نهج قويم منحرف گردانيد * ( قالَ قَرِينُه ) * گويد همنشين وى يعنى ديوى كه در دنيا با وى بوده * ( رَبَّنا ) * اى پروردگار ما * ( ما أَطْغَيْتُه ) * طاغى نساختم و از طريق حق بيرون نبردم او را * ( وَلكِنْ كانَ ) * و ليكن او بوده * ( فِي ضَلالٍ بَعِيدٍ ) * در گمراهى دور و دراز يعنى من او را باكراه و اجبار بر ضلالت و طغيان نداشتم بلكه او به اختيار و اقتدار خود از طريق حق برگشت و در وادى ضلال سلوك نموده اين اشعار است به آنكه اغوا و اضلال وى نسبت به كسى است كه فى نفسه مختل الراى و مايل بفجور باشد كما قال اللَّه تعالى وَما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي و بدانكه ترك واو عطف در اينقول و ذكر آن در قول اول به جهت استيناف كلام است در اينمقام بر طريق استيناف جمل واقعه در حكايت تقاول چه آن جواب كلام\r\n","description":"","footnote":"","page_name":" 17 ","page_number":17},
  {"content":"\r\nمحذوف است و قرينهء حذف آن ربنا ما اطغيته است بخلاف جملهء اولى كه واجب العطف است بر ما قبل خود به جهت دلالت آن بر معنى جمعيت ميان هر دو مفهوم آن در حصول كه آن مجيئى هر نفس است با ملكين خود و قول قرين وى و مثل قول ثانيست قول تعالى * ( قالَ ) * گويد حق سبحانه در جواب مخاصمان * ( لا تَخْتَصِمُوا ) * مخاصمه مكنيد * ( لَدَيَّ ) * نزديك من كه هيچ فايدهء بر آن مترتب نخواهد شد * ( وَقَدْ قَدَّمْتُ إِلَيْكُمْ ) * و بدرستى كه از پيش فرستاديم بسوى شما * ( بِالْوَعِيدِ ) * وعيد خود را يعنى قبل از اين در دنيا در كتب خود و بر السنهء رسل خود اعلام شما كرده بودم آن چيزى كه موجب انذار شما بود از اين روز خلاصهء كلام آنست كه حق سبحانه در جواب ايشان فرمايد كه چون من بواسطهء انزال كتب و بعث رسل شما را راه راست نموده بودم و شما را از اين روز ترسانيده و شما به جهت فرط عناد طريق انكار پيش گرفته به آن نگرويديد پس در اين روز مخاصمهء شما مستلزم الزام حجت نخواهد شد بر من و عذر شما در اين باب مسموع نه و ببايد دانست كه كلام اخير جملهء حاليه است كه متضمن تعليل نهى است و باء باى زايده و تقدير اينكه لا تختصموا و قد صح عندكم انى قد قدمت اليكم الوعيد يعنى خصومت مىكند در حالتى كه نزد شما صحت يافته كه من پيش از اين فرستاده بودم بشما وعيد خود را و حينئذ شرط حال كه اجتماع حال و ذى حالست در زمان واحد در اين جا متحقق باشد و لازم نيايد كه تقديم وعيد در دنيا باشد و خصومت در آخرت تا موجب عدم اجتماع باشد و احتمال دارد كه باء تعديه باشد گاهى كه قدم بمعنى تقدم باشد و محتملست كه اين جار مجرور حال باشد از فاعل قدمت اليكم يا از مفعول آن و قوله * ( ما يُبَدَّلُ الْقَوْلُ لَدَيَّ ) * مفعول قدمت و تقدير اينكه قدمت اليكم متلبسا با الوعيد مقترنا به يا قدمت هذا القول اليكم موعدا لكم يعنى از پيش فرستاديم بسوى شما در حالتى كه متلبس بوعيد بودم و مقترن به آن يا از پيش ارسال نمودم بسوى شما اينقول را كه تغيير داده نميشود سخن نزديك من در حالتى كه اين قول از براى شما موعود به است * ( وَما أَنَا بِظَلَّامٍ ) * و من نيستم ستم كننده * ( لِلْعَبِيدِ ) * مر بندگان خود را كه بدون استحقاق عقاب شما را عذاب كنم و محل اعراب اينكلام نيز بر طرز اعراب معطوف عليه است و بنا بر آنكه بالوعيد مفعول قدمت باشد كلام منفى كلام مستانف خواهد بود و در ايراد ظلم بر صيغهء مبالغه دو وجه است يكى آنكه مراد از آن عموميت نفى ظلم باشد نسبت بجميع افراد و معنى اينكه خداى ظلم كننده نيست بر هيچيك از افراد بندگان و اين\r\nماخوذ است از قول عرب كه فلان ظالم لعبده و ظلام لعبيده دوم آنكه مقصود از آن مبالغه باشد در نفى صدور ظلم از او به جهت رد قول آن كسى كه اضافه\r\n","description":"","footnote":"","page_name":" 18 ","page_number":18},
  {"content":"\r\nظلم به او كند معنى آنكه اصلا از من ظلم صادر نميشود زيرا كه ظلم منافى الوهيت و ربوبيتست پس نسبت ظلم به من غايت تباعد باشد فحينئذ بالفرض اگر عذاب كنم كسى را كه مستحق عقاب نباشد حكم آن داشته باشد كه افراط نموده باشم در ظلم و بسيار از حد در گذشته و قوله تعالى\r\n* ( يَوْمَ نَقُولُ لِجَهَنَّمَ ) * مىتواند بود كه متعلق باشد بنفخ يا به يبدل القول يا بظلام يا به اذكر مقدر يعنى دميده شود در صور روزى كه گويد مر دوزخ را * ( هَلِ امْتَلأْتِ ) * آيا پر شدى از كفار و عصاة يا آنكه متبدل و متغير نشود قول وعد و وعيد در روزى كه حق سبحانه اينخطاب بدوزخ كند يا خداى ظلم كننده نيست در اين روز يا ياد كن اى محمد روزى را كه خداى بدوزخ ندا كند كه مملو شدى از كفار جن و انس و حفص به صيغه متكلم خوانده يعنى روزى كه گوئيم بدوزخ آيا پر شدى از اهل كفر و عصيان * ( وَتَقُولُ ) * و گويد دوزخ * ( هَلْ مِنْ مَزِيدٍ ) * آيا هيچ زيادتى هست استفهام بمعنى سؤالست يعنى زياده كن و حق سبحانه ديگر كافر را بوى فرستد تا پر شود و از مجاهد منقولست كه استفهام بمعنى نفى است يعنى لا مزيد پر شدم و زيادتى را گنجايش نيست و صاحب كشاف گفته كه اين سؤال و جواب از باب تخييل است و مقصود به آن تصوير اينمعنى است در قلوب و تبيين آن در عقول و اينكلام متضمن دو معنى است يكى آنكه دوزخ با وجود فرط اتساع و تباعد اطراف از كفار ممتلى شود تا حدى كه وسعت به هيچ چيز ديگر نداشته باشد كقوله تعالى لأَمْلأَنَّ جَهَنَّمَ دوم آنكه دوزخ بر وجهى باشد كه هر چند كس در او درآيد هنوز در موضع مزيد باشد يعنى هنوز جاى كسى ديگر داشته باشد و محتمل است كه هل من مزيد بجهة استكثار در آيندگان باشد در دوزخ و استبداع مزيت سعة بجهة فرط كثرت ايشان يا طلب زيادتى آن باشد بجهة غيظ او بر عاصيان و لفظ مزيد يا مصدر است چون مجيد و حميد و يا اسم مفعول چون مبيع انتهى كلامه و صاحب طبرسى آورده كه در تكلم جهنم چند وجه است يكى آنكه بجهة فرط سعت و عظمة بمنزلهء ناطقى باشد كه كسى او را گويد كه هل امتلأت او گويد كه پر نشدم و هنوز در من سعت كثرت هست دوم آنكه حق سبحانه آلت تكلم را در او خلق فرمايد تا به اينقول متكلم شود و اين بديع نيست زيرا كه كسى كه قادر باشد بر انطاق جوارح و جلود قادر خواهد بود بر آنكه جهنم را بنطق در آرد سوم آنكه خطاب از روى حقيقة مر خزنه جهنم را باشد و اسناد آن بدوزخ بر سبيل توسع و معنى اينكه اى خازنان دوزخ آيا دوزخ از كفار و عصاة پر شده خزنه گويند در آن موضع مزيد نمانده و فايده اينخطاب بجهة علم خلقان باشد بصدق وعده لأَمْلأَنَّ جَهَنَّمَ الخ و آنچه انس و ابو هريره و عبد اللَّه عباس روايت كرده‌اند از پيغمبر صلَّى اللَّه عليه و آله و سلَّم كه خداى تعالى در روز قيامت امر نمايد بخزنه تا كفار و فساق را بدوزخ رانند و دوزخ ايشان را فرو برد و ديگر طلب كند و زياده از آن خواهد\r\nفيضع\r\n","description":"","footnote":"","page_name":" 19 ","page_number":19},
  {"content":"\r\nالجبار قدمه عليها فيقول قط قط\r\nخداى قدم خود را بدوزخ نهد و دوزخ پر شود و با هم آيد و متقايل گردد بس بس تا چنان شود كه جاى سوزنى نماند ظاهر آن اقتضاى تجسم و تشبه مىكند و اين مخالف نقل و عقل است پس آن را تنزيل ميبايد كرد به اينكه مراد بقدم او گروهى باشند كه علم الهى تقدم و سبقت گرفته باشد بر اصرار كفر و عدوان و فرط طغيان و عصيان ايشان و اينوجه از عبد اللَّه مبارك مرويست و از وهب بن منبه منقولست كه مراد از قدم قومىاند كه خداى ايشان را پيش از آدم خلق كرد سر ايشان چون سر كلاب و زباب و اعضاى ايشان چون اعضاى بنى آدم و ايشان همه كافر بودند و عدد ايشان جز خداى نداند و در روايتى ديگر\r\nفيضع رجله\r\nواقع شده و رجل هم چنانچه بمعنى عضو مخصوصست بمعنى جماعت نيز آمده كما قال صاحب الصحاح الرجل ايضا الجماعة الكثيرة و بعد از ذكر وعيد كافران و عاصيان بمؤمنان و متقيان مژده مىدهد و ميفرمايد كه * ( وَأُزْلِفَتِ الْجَنَّةُ ) * نزديك گردانيده شود بهشت * ( لِلْمُتَّقِينَ ) * براى پرهيزكاران * ( غَيْرَ بَعِيدٍ ) * در مكانى كه دور نباشد و مىتواند بود كه غير بعيد حال مؤكده باشد يعنى نزديك گردانيد بهشت را در حالتى كه دور نباشد و تذكير آن بنا بر حذف موصوف باشد و تقدير اينكه شيئا غير بعيد يعنى در حالتى كه بهشت چيزى باشد كه دور نباشد و يا بنا بر تاويل جنت ببستان و يا بجهة آنكه بعيد بر وزن فعيل مصدر است چون دبير و خليل و غير آن و در مصدر تذكير و تانيث مساويست و بر هر تقدير ذكر آن بجهة مبالغه است در قرب بهشت چنان كه ميگويند غريب غير بعيد و عزيز غير ذليل يعنى بر وجهى بهشت را از براى متقيان نزديك گردانند كه درجات خود را بعينها در آن مشاهده كنند و انهار جاريه و اشجار خضره و ثمار طيبه و ازواج كرام و حور و غلمان و ابنيهء فاخره مزينه بدر و ياقوت و زمرد و عقيان معاينه ببينند و بعضى تفسير غير بعيد به اين وجه نموده‌اند كه وعده دخول متقيان در جنان دور نيست از ايشان بلكه هر يك از اهل تقوى عنقريب داخل ميشوند در آن و نمودن منازل و نعم بهشت بپرهيزكاران قبل از دخول ايشان بجنت به جهت آنست كه تا پيش از آنكه در آن داخل شوند مسرور و خوشحال گردند و بعد از آنكه درجات عاليات خود را مشاهده كرده باشند ملائكه با ايشان گويند كه * ( هذا ) * اين ثواب عظيم كه جنت نعيم است * ( ما تُوعَدُونَ ) * آن چيزيست كه وعده داده شده بوديد در دنيا بلسان پيغمبران و ميتواند بود كه مشار اليه هذا مصدر ازلفه باشد يعنى اين نزديك گردانيدن بهشت آن چيزيست كه در دنيا به آن موعود شده بوديد و قوله * ( لِكُلِّ أَوَّابٍ ) * بدلست از للمتقين بتكرير حرف جر كقوله تعالى لِلَّذِينَ اسْتُضْعِفُوا لِمَنْ آمَنَ و قوله * ( هذا ما تُوعَدُونَ ) * جملة معترضه يعنى بهشت را نزديك گردانند براى هر بنده باز گرديده از شرك بتوحيد يا از معصيت بطاعت يا از خلق به حق و از ابن\r\n","description":"","footnote":"","page_name":" 20 ","page_number":20},
  {"content":"\r\nعباس تفسير اواب بمسبح كرده يعنى براى هر تسبيحكننده و از مجاهد نقل است كه مراد از اواب كسيست كه بسيار يادكننده گناه باشد در خلوت و ندامتخورنده و توبه كننده از آن * ( حَفِيظٍ ) * نگاه دارنده حدود شريعت و رعايتكنندهء امر و نهى يا محافظتكننده عهد ربانى كه آن عهد الستست يا ياددارنده گناه خود تا از آن توبه كند يا حافظ انفاس و اوقات خود تا در هيچ آنى از انات از حق تعالى غافل و ذاهل نباشد و قوله * ( مَنْ خَشِيَ الرَّحْمنَ بِالْغَيْبِ ) * بدل بعد از بدلست يا بدل است از موصوف اواب و حفيظ و جايز نيست كه او در حكم اواب باشد زيرا كه من موصوف به واقع نميشود و بالغيب حالست از فاعل يا از مفعول يا صفت مصدر محذوفست و تقدير اينكه خشية متلبسة بالغيب و يا باء آن باء سببيه يعنى بهشت نزديك گردانيده شده است از براى كسى كه بترسد از خداى در حالتى كه غايبست از خداى و مشاهد آن نيست يا ترسان است از خداى در حالتى كه او سبحانه غايب است از او يعنى مشاهد او نيست يا ترسد از خداى ترسيدنى كه ملتبس است به چيزى كه از او غايب است از عذاب و عقاب يا از خلقان تا عمل او از شايبهء ريا خالص باشد يا بترسد از خداى بسبب آنچه غايب است از او از عذاب و عقاب روز حساب و تخصيص رحمن بذكر اشعار است بر آنكه ايشان با وجود اميدوارى برحمت واسعهء او ترسانند از عقوبت او پس خلاصه معنى آنست كه بهشت از براى كسى است كه با آنكه برحمت واسعهء او اميدوار باشد ترسان باشد از او * ( وَجاءَ بِقَلْبٍ مُنِيبٍ ) * و بياورد دل باز گشته به حق يعنى روى بطاعت او آورد و سر باز زند از معصيت وصف قلب به انا به باعتبار ثبوت و ركوز آنست در قلب و بدانكه ميتواند بود كه من خشى الرحمن مبتدا باشد و خبر آن قوله * ( ادْخُلُوها ) * يعنى آن كسانى كه متصف بصفت خشيت باشند گويند مر ايشان را كه داخل شويد در بهشت فحينئذ صيغه جمع باعتبار معنى من موصول باشد چه\r\nآن مفرد اللفظ مجموع المعنى است و بنا بر آنكه ادخلوها جمله مستانفه باشد ضمير راجع به متقين خواهد بود يا كل اواب يا من خشى و بر جميع تقادير اين جملة فعليه مقول قول محذوف است و تقدير اينكه يق لهم ادخلوها حاصل كه روز قيامت ايشان را گويند كه در آئيد در بهشت * ( بِسَلامٍ ) * در حالتى كه سالم ايد از بليه و ايمن از زوال نعمت يا در حالتى كه حق سبحانه و ملايكه بر شما سلام ميكنند * ( ذلِكَ ) * اينوقت دخول كه مقارن سلامتيست * ( يَوْمُ الْخُلُودِ ) * روز تقدير خلود است يعنى جاويد ماندن كقوله تعالى فَادْخُلُوها خالِدِينَ چه بعد از اين مرگ نخواهد بود پس بطريق التفات از خطاب بغيبت ميفرمايد كه * ( لَهُمْ ) * مر ايشان راست\r\n","description":"","footnote":"","page_name":" 21 ","page_number":21},
  {"content":"\r\nيعنى مر اهل بهشت را * ( ما يَشاؤُنَ ) * آنچه خواهند از انواع نعم و اصناف لذات * ( فِيها ) * در بهشت * ( وَلَدَيْنا ) * و نزديك ماست * ( مَزِيدٌ ) * زيادتى از آنچه اراده كنند و آن چيزيست كه هرگز در دل ايشان خطور نكرده باشد و چشم ايشان نديده و گوش ايشان نشنيده و گويند كه مراد بمزيد اعطاى زيادتيست بر قدر استحقاق ايشان و مرويست كه سحاب بفرمان رب الارباب بر بالاى سر اهل جنت مرور كند و حور العين را بر سر ايشان بباراند آن گه حور العين بايشان گويند كه\r\nنحن المزيد الذى قال اللَّه عز و جل * ( وَلَدَيْنا مَزِيدٌ ) *\r\nبعد از ذكر بشارت مؤمنان باز سر رشته كلام را بانذار كافران منتهى ساخته ميفرمايد * ( وَكَمْ أَهْلَكْنا قَبْلَهُمْ مِنْ قَرْنٍ هُمْ أَشَدُّ مِنْهُمْ ) * و بسا كه هلاك كرديم پيش از ايشان يعنى پيش از قوم تو كه كفار مكه‌اند از اهل روزگار كه ايشان سختتر بودند از كفار مكه * ( بَطْشاً ) * از روى قوت و تناورى غنا و توانگرى و كثرت قبيله و عشيره چون عاد و ثمود و غير آن * ( فَنَقَّبُوا ) * پس راه بريدند * ( فِي الْبِلادِ ) * در شهرها بشده قوت يعنى گرديدند در شهرهاى بسيار و سفر كردند در آن به قصد تجارت و كسب مال و متاع يا گرديدند در زمين به قصد حذر كردن از مرگ يا از نزول عذاب و در آن باب آنچه امكان سير بود به كار داشتند * ( هَلْ مِنْ مَحِيصٍ ) * آيا هيچ بود مر ايشان را گريز گاهى از مرگ يا از نزول عذاب و گويند ضمير نقبوا راجع باهل مكه است يعنى كفار قريش سفر كردند در بلاد قرون ماضيه پس آيا ديدند كه آن قرون را محيصى بود تا ايشان نيز توقع آن داشته باشند كه از مرگ يا عذاب به آنجا گريزند ذكر فا بر تفسير اول به جهت تسبب است و بنا بر ثانى مجرد تعقيب و چون تذكر و اعتبار در استيصال اهل روزگار و ساير حقايق اخبار نسبت بارباب عقول و خداوندان بصيرتست نه اصحاب غفلت و جهالت از اينجهت مىفرمايد كه * ( إِنَّ فِي ذلِكَ ) * بدرستى كه در آنچه مذكور شد در اينسوره * ( لَذِكْرى ) * هر آينه پندى و ياد كردنيست * ( لِمَنْ كانَ لَه ) * مر كسى را كه باشد مر او را * ( قَلْبٌ ) * دلى يعنى دلى متفكر در اخبار مذكوره چه كسى كه دل او غير متدبر و متفكر است بمنزلهء شخصى است كه بىقلب باشد زيرا كه قلب بدون ذكر معتد به نيست در تنكير قلب و ابهام آن تفخيم است و اشعار بر آنكه هر قلبى متفكر نيست و هر عقلى متدبر نه و از ابن عباس منقولست كه مراد از قلب عقل است و تسميهء آن بقلب به جهت آنست كه دل محل عقل و علم و ذكر و فكر است پس آن از قبيل تسميه حال باشد باسم محل و قتاده تفسير قلب بحيات كرده يعنى قرآن تذكير ذى حياتست و هادى او از شبلى منقولست كه كسى بموعظهء قرآنى متعظ مىشود كه دل او هميشه با ياد خدا باشد و طرفة العينى\r\n","description":"","footnote":"","page_name":" 22 ","page_number":22},
  {"content":"\r\nاز او غافل نشود * ( أَوْ أَلْقَى السَّمْعَ ) * يا كسى كه القا كند يعنى كه فرا دارد گوش خود را بمواعظه فرقانى * ( وَهُوَ شَهِيدٌ ) * و او حاضر باشد بذهن خود يعنى دلش بذكر و فكر آنچه ميشنود مشغول باشد تا فهم معانى آن تواند كرد نزد استماع آن چه كسى كه ذهن او حاضر نباشد در حكم غايب است و استماع او نيز بمنزله عدم بجهة عدم ترتب فائده بر آن و از ابن عباس روايت است كه كسانى كه بعد استماع قرآن از نزد پيغمبر بيرون ميآمدند و ميگفتند ما ذا قال انفا قلوب با ايشان نبود يعنى از آن غافل و غايب بودند و در بعضى تفاسير آورده‌اند كه صاحب قلب متفكر مومن عربست و شهيد مؤمن اهل كتاب كه گواهى دهد بر ذكر بعث حضرت رسول صلَّى اللَّه عليه و آله و سلَّم در كتب سالفه و محققان گفته‌اند كه القاى سمع بوقت شنيدن قرآن چنان بايد كه گوئيا از پيغمبر ميشنود پس در فهم ترقى نمايد و چنان داند كه از جبرئيل عليه السّلام استماع مىكند و بعد از آن فهم را از اين مرتبه بلندتر برد و چنان پندارد كه از خداى ميشنود و لفظ شهيد مؤيد اينست زيرا كه شهيدان را گويند كه نزد قايل حاضر باشد نه مخبر يعنى از گوينده شنود نه از خبردهنده چه غائب از مخبر مىشنود و حاضر از متكلم و از حضرت امام جعفر صادق عليه السّلام منقولست كه تكرار قرآن ميكردم تا وقتى كه از متكلم آن شنيدم و شبهه نيست در آنكه قرآن مجيد متضمن مواعظ بسيار و نصايح بيشمار است او ناصح امين و برهان متين است و هوشمندان از موايد فوايد او محظوظ مىشوند پس هر كه در او به عين انصاف نظر كند و گوش هوش باز دارد او را از وادى ضلالت و حيرت برهاند و هادى و رهنماى او شود و او را برساند بسر منزل حسنى كه جنت ماوى است و بدانكه وكيع كه يكى از رواة اهل سنت است روايت كرده است كه روزى دو شتر با\r\nصورتى در غايت زيبايى برسم هديه به حضرت رسالت صلَّى اللَّه عليه و آله و سلَّم آوردند آن حضرت خطاب باصحاب كرد و گفت كه از شما كيست كه دو ركعت نماز بگذارد بر وجهى كه دل او مشغول بامور دنيا نشود و در خاطر او تعلقات دنيويه خطور نكند تا من يكى از اين دو ناقه را به او دهم و تمليك او نمايم پس شاه اوليا على مرتضى صلوات اللَّه عليه چون اين سخن از سيد انبيا بشنيد برخاست و به نماز مشغول شد چون از نماز فارغ شد جبرئيل عليه السّلام از نزد ملك جليل در رسيد و فرمود كه يا محمد حكم خداى اينست كه يكى از اين دو شتر را بعلى بن ابى طالب دهى چنان كه وعده فرمودى حضرت رسالت فرمود كه يا جبرئيل على را در تشهد بخاطرش رسيد كه از آن دو شتر هر كدام كه بهتر و فربه تر باشد آن را ميخواهم كه به من دهد اين امريست متعلق به احوال دنيا و شرطى كه من كرده بودم اين ذكر على منافى آنست جبرئيل فرمود كه يا محمد اين فكر على امريست متعلق بامور آخرت زيرا كه مقصود وى از اين فكر آن بود كه اين شتر را فى سبيل اللَّه تصدق نمايد و هيچ شكى نيست كه آنچه در راه خدا تصدق نمايند اكمل آن موجب ثواب تمام و انقص آن سبب نقصان\r\n","description":"","footnote":"","page_name":" 23 ","page_number":23},
  {"content":"\r\nعام است چنان كه آيه كريمه لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ مخبر اينمعنى است فكان تفكر للَّه لا لنفسه چون اين فكر و انديشه على عليه السّلام براى امور آخرت بود زيرا كه حظ فقراء از شتر فربه اكثر و اوفر است پس حضرت رسالت صلَّى اللَّه عليه و آله و سلَّم چون از جبرئيل اين سخن بشنيد آن هر دو شتر را بعلى بن ابى طالب بخشيد و چون امر بر اين منوال واقع شد خداى عز و جل اين آيه فرستاد كه * ( إِنَّ فِي ذلِكَ لَذِكْرى لِمَنْ كانَ لَه قَلْبٌ أَوْ أَلْقَى السَّمْعَ وَهُوَ شَهِيدٌ ) * يعنى در اين عمل كه از على بن ابى طالب از سر اخلاص صادر شد موعظه و نصيحت كليست آن كسانى را كه ايشان هوشمندان باشند و انصاف شيمه و شيوه ايشان بوده باشد آورده اند كه يهودان بنا بر عقيده باطله خود ميگفتند كه حقتعالى بعد از آنكه در عرض شش روز خلق آسمان و زمين فرمود در روز شنبه استراحت نمود و پشت را بر عرش باز داد حق سبحانه بجهة رد قول ايشان فرمود كه * ( وَلَقَدْ خَلَقْنَا السَّماواتِ وَالأَرْضَ ) * بدرستى كه ما بيافريديم آسمان و زمين را * ( وَما بَيْنَهُما ) * و آنچه ميان آنها است از بحار و اشجار و جبال و غير آن * ( فِي سِتَّةِ أَيَّامٍ ) * در شش روز كه آن از يكشنبه بود تا شنبه * ( وَما مَسَّنا ) * و نرسيد ما را در آفرينش آن * ( مِنْ لُغُوبٍ ) * هيچ رنجى و ماندگى تا بسبب آن استراحت كنم و در روايت آمده كه رنگ روى حضرت رسالت صلَّى اللَّه عليه و آله و سلَّم بعد از استماع فاستراح يوم السبت و استلقى على - العرش سرخ گشت حق سبحانه در عقب آن فرمود كه * ( فَاصْبِرْ ) * پس شكيبايى كن * ( عَلى ما يَقُولُونَ ) * بر آن چه مىگويند يهودان از كذب و بهتان چه كسى كه بر خلق عالم قادر باشد بدون اعيا و در ماندگى البته قادر خواهد بود بر انتقام كشيدن از يهودان در دنيا و عقبى و نزد بعضى آيه در شان مشركان قريش است كه منكر بعث بودند و جاحد وحدانيت و بسخنان نالايق كه آن نسبت دادن سحر و شعر و جنون بود به پيغمبر صلَّى اللَّه عليه و آله و سلَّم ايذا و آزار به آن حضرت ميرسانيدند و معنى آيه آنست كه ما خلق آسمان و زمين كرديم در عرض شش روز بدون رنجى و تعبى پس صبر كن بر سخنان باطله ايشان از انكار بعث و نسبت سحر و شعر و جنون به تو كه ما قادريم بر خلق جميع اشياء و قادر خواهم بود بر بعث و جزا دادن ايشان بر آنچه ميگويند * ( وَسَبِّحْ ) * و تنزيه نماى او سبحانه را از عجز و اعيا و اكثر مفسران سبح بمعنى صل فرود آورده‌اند از قبيل تسميه كل باسم جز و چه تسبيح جزء صلوتست يعنى نمازگذار * ( بِحَمْدِ رَبِّكَ ) * در حالتى كه آن نماز مقترن باشد بستايش پروردگار تو بر آنچه بر تو انعام فرموده يعنى بايد كه نماز تو مشتمل باشد بر حمد * ( قَبْلَ طُلُوعِ الشَّمْسِ ) * پيش\r\nاز\r\n","description":"","footnote":"","page_name":" 24 ","page_number":24},
  {"content":"\r\nبرآمدن آفتاب كه محل نماز بامداد است * ( وَقَبْلَ الْغُرُوبِ ) * و پيش از فروشدن آن كه وقت نماز پيشين و پسين است\r\n* ( وَمِنَ اللَّيْلِ فَسَبِّحْه ) * و بعضى از شب پس تسبيح كن او را كه آن محل نماز شام و خفتن است و از مجاهد منقولست كه مراد عشائين است و نزد بعضى ديگر نماز تهجد * ( وَأَدْبارَ السُّجُودِ ) * و ديگر تسبيح كن او را در اعقاب سجدها يعنى نمازها اين از قبيل تسميهء كل است باسم جزء و از امير المؤمنين عليه السّلام مرويست كه مراد از ادبار السجود دو ركعت نماز است بعد از مغرب هم چنان كه مراد بادبار النجوم دو ركعت نماز نافلهء صبح است و اين قول از حضرت امام حسن بن على عليه السّلام است و از حسن بصرى و شعبى نيز روايتست و در آثار آمده كه هر كه دو ركعت نماز بگذارد بعد از نماز شام پيش از آنكه سخن كند در ركعت اول فاتحة الكتاب و قُلْ يا أَيُّهَا الْكافِرُونَ و در دوم فاتحة الكتاب و قُلْ هُوَ اللَّه أَحَدٌ جاى او را در عليين بنويسند و نزد بعضى مراد نماز و تيره است كه بعد از نماز خفتن است و از ابن عباس و مجاهد نقل كرده‌اند كه مراد تعقيب صلوات يوميه است بتسبيح و دعا و ابن زيد و جبائى بر آنند كه آن نوافلى است كه بعد از نماز واجب گذارده شود و از حضرت امام جعفر صادق عليه السّلام مرويست كه مراد نماز وتر است كه بعد از تهجد مؤدى مىشود و بعضى ديگر از آن حضرت نقل كرده‌اند كه مراد از آيه وَسَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَقَبْلَ الْغُرُوبِ آنست كه در وقت نماز صبح و شام ده بار بگويند كه\r\nلا إله الا اللَّه وحده لا شريك له له الملك و له الحمد يحيى و يميت و هو على كل شيئى قدير\r\nو بعد از تكذيب كفار و امر باططبار سيد مختار بر اقوال باطلهء اهل عناد و انكار و تسبيح حضرت پروردگار تخويف عباد ميفرمايد از روز معاد و ميفرمايد كه * ( وَاسْتَمِعْ ) * ظاهر خطاب به حضرت رسالتست و مراد امتاند يعنى گوش فرا دار و بشنو آن چيزى كه خبر مىدهم ترا از احوال قيامت در اينكلام تهويل و تعظيم مخبريه است و آن اينست كه * ( يَوْمَ يُنادِ الْمُنادِ ) * روزى كه ندا كند نداكننده يعنى اسرافيل * ( مِنْ مَكانٍ قَرِيبٍ ) * از جايى كه نزديك است بر آسمان مراد صخرهء بيت المقدس است كه از همه زمين به دوازده ميل و بروايتى هيجده ميل به آسمان نزديكتر است و گويند كه قرب نسبت بجميع ارض است زيرا كه اينموضع وسط ارض است پس آواز اسرافيل بر بالاى آن به همه اقطار زمين خواهد رسيد و از هيچ موضعى دور نخواهد بود و در خبر است كه اسرافيل عليه السّلام بر بالاى آن صخره انگشت در گوش كند و گويد\r\nايتها العظام البالية و الاوصال المتقطعة و اللحوم المتمزقة و الشعور المتمزقة ان اللَّه يا مر كن ان تجمعن الفصل القضاء\r\nيعنى اى استخوانهاى پوسيده شده و اى پيوندهاى از هم گسسته و اى گوشت\r\n","description":"","footnote":"","page_name":" 25 ","page_number":25},
  {"content":"\r\nهاى ريزيده و اى موىهاى پراكنده خداى بشما امر مىكند كه جمع شويد براى قضاى جزا و گويند مكان قريب تحت اقدام بندگان خواهد بود و نزد بعضى ديگر تحت منابت شعور يعنى اسرافيل در زير قدمهاى بندگان يا در زير مواضع روئيدن موى ايشان ندا كند و قوله * ( يَوْمَ يَسْمَعُونَ الصَّيْحَةَ ) * بدل يوم ينادى است يعنى استماع اين قول كن روزى كه بشنوند مردمان او از مهيب عظيم را بيكبار * ( بِالْحَقِّ ) * به آن چيزى كه راست و درستست يعنى بعث از براى جزا و گويند اسرافيل نافخ صور باشد و جبرئيل نادى اهل قبور و بدانكه عامل جمله ظرفيت محذوفست و تقدير اينكه ( يوم يسمعون الصيحة يخرجون من القبور ) يعنى روزى كه مردمان استماع صيحه كنند از قبور بيرون آيند و قرينهء داله بر حذف عامل اينست كه * ( ذلِكَ يَوْمُ الْخُرُوجِ ) * اين مقول قول محذوفست يعنى گويند شنوندگان صيحه را كه اين روز بيرون آمدنست از قبور بموقف حساب و يوم الخروج اسميست از اسماى قيامت * ( إِنَّا نَحْنُ ) * بدرستى كه ما * ( نُحْيِي ) * زنده مىكنيم مردمان را يعنى نطفهء مرده را حيات مىبخشيم در دنيا * ( وَنُمِيتُ ) * و ميميرانيم ايشان را در آن جهان * ( وَإِلَيْنَا الْمَصِيرُ ) * و بسوى ما است بازگشت ايشان يعنى بار ديگر ايشان را براى حساب و جزا زنده سازيم * ( يَوْمَ تَشَقَّقُ الأَرْضُ ) * روزى كه بشكافد زمين و دور شود * ( عَنْهُمْ ) * از ايشان يعنى مردگان پس بيرون آيند از قبور * ( سِراعاً ) * در حالتى كه شتابندگان باشند بسوى ندا كنندهء خود بدون تاخير و مهلت * ( ذلِكَ ) * اين احياى ايشان از قبور * ( حَشْرٌ ) * برانگيختنى است و جمع كردنى * ( عَلَيْنا يَسِيرٌ ) * كه بر ما آسانست با وجود تباعد ديار و قبور و تشتت و تفرق ايشان تقديم ظرف بجهة اختصاص است يعنى آسان نيست اين امر عظيم الا بر عالم و قادر بالذات كه شغل او بامرى باز نمى دارد او را از آن مشغولى او بامر ديگر كما قال ما خَلْقُكُمْ وَلا بَعْثُكُمْ إِلَّا كَنَفْسٍ واحِدَةٍ پس بجهة تهديد كفار و تسلى خواطر عاطر سيد مختار مىفرمايد كه * ( نَحْنُ أَعْلَمُ ) * ما داناتريم * ( بِما يَقُولُونَ ) * به آنچه مىگويند كافران از انكار قيامت و جحود وحدانيت و نبوت و سخنان نالايق در حق حضرت رسالت * ( وَما أَنْتَ ) * و نيستى تو * ( عَلَيْهِمْ بِجَبَّارٍ ) * برايشان تسلطى كه بجبر و قهر ايشان را بر ايمان آرى بلكه بر تو همين تبليغ است و ترغيب و ترهيب ايشان يا آنكه نيستى تو كه برايشان فظ غليظ باشى و از ايشان ترك تحكم نمايى * ( فَذَكِّرْ ) * پس پند گوى * ( بِالْقُرْآنِ ) * بمواعظ قرآن * ( مَنْ يَخافُ ) * كسى را كه بترسد * ( وَعِيدِ ) * از آنچه\r\n","description":"","footnote":"","page_name":" 26 ","page_number":26},
  {"content":"\r\nموعود من است از عذاب و عقاب در روز حساب چه همين خايف بموعظهء تو منتفع مىشود نه كسانى كه بر كفر خود اصرار نموده‌اند و در جحود و انكار افزده كما قال إِنَّما أَنْتَ مُنْذِرُ مَنْ يَخْشاها\r\n\r\nسورة الذاريات\r\nمكيست و شصت آيتست باجماع جميع علماى امت ابى بن كعب از حضرت رسالت صلَّى اللَّه عليه و آله و سلَّم روايت كرده كه هر كه اينسوره را بخواند بعدد هر بادى كه در دنيا جسته و ميجهد حق تعالى ده حسنه در نامهء اعمال او بنويسد و ده سيئه محو كند و او را بيامرزد و از داود بن مرقد مرويست كه امام جعفر صادق عليه السّلام فرمود كه هر كه سورهء ذاريات را در شب يا در روز بخواند حق سبحانه و تعالى معيشت او را باصلاح آورد و روزى را بر او فراخ گرداند و نورى در قبر او بيافريند تا روز قيامت قبر او به آن نور منور باشد و بدانكه چون حق سبحانه ختم سورهء ق نمود بوعيد افتتاح اينسوره را نيز بتحقيق وعيد نموده فرمود كه\r\n* ( بِسْمِ اللَّه الرَّحْمنِ الرَّحِيمِ وَالذَّارِياتِ ) * سوگند به پراكنده كننده ها يعنى ببادهايى كه پراكنده سازنده هاى ابرند يا خاك يا غير آن يا بملائكه كه پراكنده ميكنند ابرها را يا بزنانى كه بجهة كثرت ولادت پراكنده كننده اولاداند * ( ذَرْواً ) * پراكنده كردنى * ( فَالْحامِلاتِ ) * پس به بردارندگان يعنى به ابرهايى كه بردارنده‌اند * ( وِقْراً ) * بار گران را كه بارانست يا بملائكه كه حامل ابر گرانند يا بزنانى كه حامل جنيناند * ( فَالْجارِياتِ ) * پس بروندگان يعنى بكشتيهايى كه جارىاند در دريا يا بكواكب سبعه سياره كه آن شمس و قمر و زحل و مشترى و مريخ و زهره و عطارد است و هر يك در منازل خود جريان دارند يا ببادهايى كه از مهب خود جارى ميشوند * ( يُسْراً ) * جرى به آسانى و اين صفت مصدر محذوفست بتقدير مضاف يعنى جريا ذا يسر * ( فَالْمُقَسِّماتِ ) * پس بقسمت كنندگان يعنى به فرشتگانى كه تقسيم كننده‌اند * ( أَمْراً ) * كارى را كه نامزد ايشانست مراد امور امطار و ارزاق و آجالست كه بامر حق تعالى نامزد ايشانست و از مجاهد منقولست كه مراد بمقسمات چهار فرشتهء مقرباند كه متولى تقسيم امر عباداند جبرئيل بغلظت و ميكائيل برحمت و عزرائيل بقبض روح و اسرافيل بنفخ صور يا آنكه مقسمات بادهايى باشند كه بتصريف سحاب قسمت امطار ميكنند در اقطار و گويند كه مراد مطلق اسباب ذرو و حمل و جرى و تقسيم است پس اگر مراد ذوات مختلفه باشند ايراد فا بجهة ترتب افراد مقسم بها خواهد بود باعتبار تفاوت مراتب در\r\n","description":"","footnote":"","page_name":" 27 ","page_number":27},
  {"content":"\r\nدلالت بر كمال قدرت و اگر نه ايراد فا نسبت بترتب اسباب است چه ريح مثلا ذرو ابخره مىكند به هوا تا منفعل بسحاب شود پس حامل آن گردد پس آن را جارى سازد بموضعى كه مامور به است پس تقسيم امطار نمايد در آن اقطار و مؤيد قول اولست آنچه صاحب كشاف و طبرسى از ابن عباس و مجاهد نقل كرده‌اند كه روزى امير المؤمنين صلوات اللَّه عليه بر منبر كوفه خطبه ميخواند در اثناى كلام فرمود كه\r\nسلونى قبل ان تفقدونى فان العلم يفيض بين جنبى فيضا لو وجد مستفيضا\r\nبپرسيد از من پيش از آنكه مرا نيابيد كه علم از ميان هر دو پهلوى من فيضان مىكند اگر كسى را بايد كه طلب فيض نمايد اين كوا برخاست و گفت كه يا امير المؤمنين از چند چيز سؤال ميكنم اگر جواب گفتى پس تو در اين دعوى صادقى و الاكاذب فرمود كه هر سؤالى كه دارى بكن گفت ( اخبرنى عن الذَّارِياتِ ذَرْواً فرمود\r\nتلك الرياح\r\nگفت فَالْحامِلاتِ وِقْراً فرمود\r\nتلك السحاب\r\nگفت ما فَالْجارِياتِ يُسْراً فرمود\r\nتلك الفلك\r\nگفت ما * ( فَالْمُقَسِّماتِ أَمْراً ) * فرمود\r\nهم الملائكة\r\n) و اين نقل در كشاف نيز مذكور است و از آن حضرت عليه السّلام مرويست كه مهب رياح تحت اجنحه گرو بيان است و حملهء كرسى و ريح شمال بجنة عدن و بارواح صديقين مرور مىكند و مهب آن از بنات النعش است تا بغروب شمس و مهب دبور از مغربست تا بمطلع سهيل و مهب نكبا از مطلع سهيل است تا بمطلع شمس و مهب صبا از مطلع شمس است تا ببنات النعش و هيچ يك از اين بادها از مهب خود در نميگذرد و در مهب ديگرى جارى نميشود و نزد بعضى از مفسران در امور مذكوره مضافى محذوفست و تقدير اينكه و رب الذاريات الخ زيرا كه قسم جايز نيست الا باسم حق سبحانه و حق آنست كه مقسم به امور مذكوره‌اند بدون تقدير بر مضاف كه بر خلاف ظاهر است و جرى اينكلام بر طريق عادت عربست چه ايشان بهر چيزى كه ذى حرمت باشد قسم ياد ميكنند چنان كه ميگويند كه و حياتك و عمرك و راسك و حيات ابيك و غير آن و اما اينكه در شرع بجز از اسماى مختصه او سبحانه قسم منعقد نميشود و موجب حنث نميگردد براى آنست كه تا اينقسم را هيبتى و شكوهى در نفس باشد و بجهة خوف آن بر سوگند دروغ جسارت ننمايند و مقوى آنست آنچه از امام محمد باقر و جعفر صادق صلوات اللَّه عليهما نقل كرده اند\r\nلا يجوز لاحد ان يقسم الا باللَّه و اللَّه سبحانه يقسم بما شاء من خلقه\r\nيعنى جايز نيست هيچ كس را كه سوگند خورد الا باسم او سبحانه و او سوگند ياد مىكند به آنچه آفريده از صنايع بديعه و بدايع عجيبه حاصل كه حق سبحانه به اين امور غريبه كه مستلزم منافع عبادند و متضمن دلالة بر وحدانيت و علم و قدرت قسم ياد مىكند بر اينكه * ( إِنَّما تُوعَدُونَ ) * جز اين نيست كه آنچه وعده داده ميشويد بدان از حشر و نشر و ثواب و عذاب و غير آن از احوال معاد\r\n","description":"","footnote":"","page_name":" 28 ","page_number":28},
  {"content":"\r\n* ( لَصادِقٌ ) * هر آينه راست است و درست و اصلا خلافى نيست صادق در اينمقام بمعنى صدق است و گويند كه در تقدير ذو صدق است از قبيل عِيشَةٍ راضِيَةٍ يعنى آنچه موعود به است حق و صدقست يا خداوند راستى است * ( إِنَّ الدِّينَ ) * بدرستى كه جزا در روز حساب * ( لَواقِعٌ ) * هر آينه حاصل است يعنى البته بوقوع مىآيد و بحصول مىپيوندد و اين تخصيص بعد از تعميم است بجهة تاكيد وقوع آن و مبالغه در انذار و بر ارباب عقول مخفى نيست كه اشيا مقسم بها در حكم امور داله‌اند بر قدرت او سبحانه بر مقسم عليه پس گوييا كه استدلال فرموده باقتدار خود بر اين اشياء عجيبه كه مخالف مقتضاى طبيعة است بر بعث موعود * ( وَالسَّماءِ ذاتِ الْحُبُكِ ) * و سوگند بآسمانى كه خداوند راههاى نيكو است مثل طرقى كه بر روى ريگ يا آب سانح مىشود نزد خوردن باد بر او و مانند طرايق حلقه هاى درع چه در روايت واقع شده كه آسمان بر همين طريقه مخلوق گشته و گويند مراد بحبك طريق مسير كواكب است و از حسن منقولست كه حبك آسمان نجومست يعنى آسمانى كه باحسن تمام و زينت ما لا كلام است بجهة كثرت ستارگان بر او كه مزين اويند مانند طرايق الوان مختلفه كه مزين جسماند و از ابن عباس تفسير اينكلام پرسيدند گفت ذات الخلق الحسن المستوى و نيز از امير المؤمنين عليه السّلام سؤال كردند كه ما الحبك فرمود كه\r\nالحسن و الزينة\r\nو آن جمع حباكست يا حبيكه كه بمعنى طريقه است و حسن اثر و استواى آن مثل مثال و طريقه و طرق و نزد بعضى حبك بمعنى صفاق و محكمى است يعنى آسمانى كه خداوند شدت و استحكام است و على بن ابراهيم از پدر خود روايت كرده كه حسين بن خالد گفت كه از امام على بن موسى الرضا صلوات اللَّه عليهما پرسيدم كه ما الحبك فى قول اللَّه عز و جل * ( وَالسَّماءِ ذاتِ الْحُبُكِ ) * فرمودند كه\r\nاى محبوكة الى الارض\r\nيعنى محكم و استوار به زمين آن گه تشبيك اصابع نموده و بهم متداخل ساخت و فرمود كه تداخل آسمان و زمين به اين طريق است گفتم يا بن رسول اللَّه چگونه چنين باشد و حال آنكه حق سبحانه فرمود كه رَفَعَ السَّماواتِ بِغَيْرِ عَمَدٍ گفت حقتعالى فرمود كه بِغَيْرِ عَمَدٍ تَرَوْنَها پس عمد هست اما مرئى نميشود گفتم فداى تو كردم تبيين اينكلام فرماى بر وجهى كه مفهوم ما شود آن حضرت دست چپ خود را منبسط ساخت و بعد از آن كف دست راست را بطريق قبه بر بالاى آن نهاد و گفت دست چپ مانند زمين دنيا است و دست راست كه مانند قبه بر بالاى آنست مثل آسمان دنيا بر همين طريقه زمين دوم بر بالاى آسمان دنيا است و آسمان دوم بر بالاى آن و زمين سيم بر بالاى آسمان دوم است و آسمان سيم بر بالاى آن و بر همين قياس تا به زمين هفتم و آسمان هفتم و ذلك قوله تعالى خَلَقَ سَبْعَ سَماواتٍ طِباقاً وَمِنَ الأَرْضِ مِثْلَهُنَّ\r\n","description":"","footnote":"","page_name":" 29 ","page_number":29},
  {"content":"\r\nيَتَنَزَّلُ الأَمْرُ بَيْنَهُنَّ پس صاحب امر پيغمبر است و وصى او صلواة اللَّه عليهما كه بر روى زميناند و امرى كه به ايشان منزل گشته از جانب بالا ميان زمين و آسمانست گفتم پس در زير قدم ما يك زمين است فرمود\r\nنعم ما تحتنا الارض واحدة و ان الست لفوقنا\r\nدر زير قدم ما همين يك زمين است و شش طبقهء ديگر بر بالاى سر ما است و در تبيان از عبد اللَّه عمر نقل مىكند كه مراد از حبك آسمان هفتم است كه حق سبحانه به آن قسم ياد مىكند بر اينكه * ( إِنَّكُمْ ) * بدرستى كه شما اى اهل مكه * ( لَفِي قَوْلٍ مُخْتَلِفٍ ) * هر آينه در قول مختلقيد نسبت به پيغمبر صلَّى اللَّه عليه و آله و سلَّم يعنى گاهى او را شاعر مىگوئيد و وقتى ساحر مىخوانيد و زمانى كاهن و گاهى مجنون يا نسبت به قرآن يعنى آن را بسحر نسبت مىكنيد و وقتى بشعر و زمانى بكهانت و گاهى به افترا و يك بار به اساطير اولين و وقتى ديگر بالقاى شيطان و ساعتى بتعليم سلمان يا نسبت بقيامة يا بامر دين كه بعضى به آن مقريد و مصدق و برخى منكر و مكذب و جماعتى ديگر متردد و متشكك در آن و دور نيست كه نكته در اينقسم نسبت اختلاف اقوال و تنافى اغراض ايشان باشد بطريق سماوات در تباعد و اختلاف غايات و غرض از اين اخبار آنست كه تا ايشان به نظر تأمل تفكر كنند و بدانند كه حقيت اين اقوال متفاوته محالست پس بوسيلهء دلائل واضحه و براهين ظاهرة طالب حق شوند و طريق تبعيت آن اختيار نمايند تا از هلاكت ابدى نجات يافته قدم بر بساط قرب الهى نهند و در فردوس اعلى قرار گيرند * ( يُؤْفَكُ عَنْه ) * مصروف مىشود از ايمان آوردن به حضرت محمد صلَّى اللَّه عليه و آله و سلَّم يا به قرآن * ( مَنْ أُفِكَ ) * كسى كه مصروف شده است يعنى متوغل گشته در مصروفيت بر وجهى كه هيچ صرفى اشد و اعظم از آن نباشد و مثل اينست لا يهلك على اللَّه الا هالك يعنى من كان فى نهاية الهلاكة يا گردانيده مىشود از ايمان كسى كه در سابق علم الهى مستحق مصروفيه شده بجهة عناد و انكار يا گردانيده مىشود از حق و صواب كسى كه گردانيده شده است از جميع خيرات و ذكر قول مختلف دالست بر ذكر حق كه مرجع ضمير عنه است و از مجاهد منقولست كه ضمير راجع بقول مختلف است و عن از براى سببيت است و تقدير آنكه يصدر افكهم عن القول المختلف اى بسببه يعنى صادر مىشود افك ايشان از قول مختلف مراد آنست كه قول مختلف سبب افك ايشانست و گويند ضمير راجعست ب إِنَّما تُوعَدُونَ يا بقوله إِنَّ الدِّينَ لَواقِعٌ و حقيقت معنى آنست كه حق سبحانه بذاريات و غير آن قسم ياد فرموده بر حقيت وقوع امر قيامت پس بشما سوگند خورده بر آنكه ايشان در قول مختلفاند يعنى بعضى شاكند و بعضى جاهد و بعد از آن فرمود كه مصروف ميشوند از اقرار به امر قيامت يا بدين آن كسى كه او در نهايت مصروفيتست و بر هر تقدير صارف ايشان يا نفس ايشانست از قبيل فلان معجب بنفسه و اعجب بنفسه و يا شيطان و رؤساى بدع و ائمه ضلال\r\nبعد از\r\n","description":"","footnote":"","page_name":" 30 ","page_number":30},
  {"content":"\r\nآن اهل تكذيب را هدف تير نفرين كرده مىفرمايد كه * ( قُتِلَ الْخَرَّاصُونَ ) * كشته گشته‌اند يعنى لعنت كرده شده‌اند دروغگويان از اصحاب قول مختلف اين خبر است در معنى دعاى بقتل و هلاكت كه جارى مجرى لعنت است از قبيل قتل الانسان ما اكفره و خراص از خرص مشتق است بمعنى تقدير و تخمين كردن چيزى از سر گمان بدون حصول يقين در آن و لهذا ابن عباس خراص را بمعنى مرتاب تفسير كرده و الف لام اشارتست به اصحاب قول مختلف يعنى لعنت باد بر اصحاب قول مختلف كه تقديركنندهء امور مختلفاند كه هيچ كدام وجود خارجى ندارد و از ابن عباس منقولست كه مراد مقسماناند كه وقت ورود قوافل متفرق ميشدند و هر فرقه بر عقبهء از عقبات مكه مىنشستند و به اقوال مختلفه و اقاويل كاذبه ايشان را از صحبت حضرت رسالت ( ص ) تنفير مينمودند حق سبحانه ايشان را لعنت كرد و فرمود كه * ( الَّذِينَ هُمْ ) * دروغگويان آنانند كه ايشان * ( فِي غَمْرَةٍ ) * در جهلى كه غامر ايشانست و فرو رونده در جميع جوانب ايشان * ( ساهُونَ ) * غافلاناند و بىخبران از اوامر و نواهى الهى و بجهة نهايت جهالت و غايت غفلتست كه بر سبيل استهزا و سخريت * ( يَسْئَلُونَ ) * پرسند از پيغمبران و مؤمنان كه * ( أَيَّانَ ) * كى خواهد بود * ( يَوْمُ الدِّينِ ) * واقع شدن روز جزا كه خداى شما بر وقوع آن سوگند ياد كرده و گفته كه ان الذين لواقع بدانكه ظاهر كلام اگر چه مقتضى آنست كه احيان در موقع ايان باشد زيرا كه ظرف حدثان احيان است نه ايان ليكن چون ايان يوم الدين در تقدير ايان وقوع يوم الدين است پس ايان در موقع خود باشد و قوله * ( يَوْمَ هُمْ ) * جواب سؤال مذكور است و منصوب بفعل مضمر و سؤال دالست بر حذف آن و تقدير اينكه يقع الجزاء يومهم يعنى واقع شود جزا در روزى كه ايشان يعنى كافران * ( عَلَى النَّارِ ) * بر آتش دوزخ * ( يُفْتَنُونَ ) * سوخته شوند و بدان معذب گردند و ميتواند بود كه يومهم خبر مبتداى محذوف باشد و تقدير كلام اينكه هو يومهم و فتح آن به اعتبار اضافه آن باشد به غير متمكن كه جمله است يعنى آن روز روز ايشانست كه بر آتش دوزخ سوخته گردند و مفتون از فتن مشتق است بمعنى احراق و از اينجاست كه سبويى كه بسيار آتش ديده باشد آن را فتين مىگويند و عكرمه گفته كه هم چنان كه ذهب بسبب غشى كه در او است به آتش مفتون ميگردد كفار نيز بسبب غش عقيدهء باطله در آن روز به آتش مفتون شوند و در حين احراق ملائكه به ايشان گويند * ( ذُوقُوا ) * بچشيد شما * ( فِتْنَتَكُمْ ) * سوختن خود را اينكلام در محل حالست و تقدير آنكه مقولا لهم هذا القول يعنى ايشان در آن روز معذب شوند در حالتى كه\r\n","description":"","footnote":"","page_name":" 31 ","page_number":31},
  {"content":"\r\nگفته شود مر ايشان را كه بچشيد عذاب و نكال خود را * ( هذَا ) * اين عذاب * ( الَّذِي كُنْتُمْ ) * آن چيزيست كه بوديد شما در دنيا * ( بِه ) * كه به آن يعنى بپرسيدن آن * ( تَسْتَعْجِلُونَ ) * شتاب مينموديد و ميگفتيد كه متى هذا الوعد و ميتواند بود كه هذا بدل فتنتكم باشد و اسم موصوف صفت آن يعنى بچشيد اين عذاب را كه شما به آن تعجيل مىكرديد بعد از ذكر وعيد بيان وعد ميفرمايد بقوله * ( إِنَّ الْمُتَّقِينَ ) * بدرستى كه پرهيزكاران از شرك و معصيت در آن روز * ( فِي جَنَّاتٍ وَعُيُونٍ ) * در بوستانها و چشمهاى روان باشند يعنى بساتين مملو از اشجار كه مشتمل بر انهار جارى باشد * ( آخِذِينَ ) * در حالتى كه فراگيرندگان و پذيرندگان باشند از روى رضاى نفس و حسن رغبت * ( ما آتاهُمْ رَبُّهُمْ ) * آن چيزى را كه داده باشد به ايشان پروردگار ايشان از مثوبات اعمال صالحه و افعال حسنه و به ايشان عطا فرموده از انواع كرامات جليله پس بجهة تعليل استحقاق ايشان به اين نعمت عظمى ميفرمايد كه * ( إِنَّهُمْ كانُوا ) * بدرستى كه آن متقيان بودند * ( قَبْلَ ذلِكَ ) * پيش از اين يعنى پيش از دخول جنت در دار تكليف * ( مُحْسِنِينَ ) * نيكوكاران و فرمانبرداران يا احسان نمايندگان به غير خود بضروب تصدقات و غير آن آنكه تفسير احسان ايشان مىكند بقوله كه * ( كانُوا قَلِيلًا مِنَ اللَّيْلِ ) * بودند كه در زمان اندك از شب * ( ما يَهْجَعُونَ ) * خواب مىكردند يعنى در اكثر اوقات شب به عبادت مشغول ميشدند ماء مزيده دالست بر مبالغه در قلت هجوع ايشان و ميتواند بود كه نصب قليلا بر مصدريت باشد نه ظرفيت و تقدير اينكه هجوعا قليلا يعنى خواب مىكردند خواب كردنى اندك و جايز است كه ماء مصدريه باشد يا موصوله و تقدير اينكه قليلا\r\nمن الليل هجوعهم يا ما يهجعون فيه يعنى خواب كردن ايشان در زمان اندك از شب بود يا آنچه خواب مىكردند در آن و بنا بر اين مرفوع المحل باشد بر آنكه فاعل قليلا باشد و بر اينكلام مبالغات بسيار است يكى ايراد لفظ هجوع كه بمعنى قلت نوم است دوم ذكر قليلا با آنكه هجوع متضمن آنست سوم ذكر ليل كه وقت سبات و راحت است چهارم زيادتى ماء مؤكده و نميتواند كه ماء نافيه باشد و معنى اينكه خواب نميكردند در اندكى از شب يعنى همهء شب را احيا ميكردند در طاعت زيرا كه ماء نافيه در ما قبل خود عمل نميكند و لهذا ميگويند كه زيدا لم اضرب و نمىگويند زيدا ما ضربت و از انس منقولست كه مراد از قلة هجوع متقيان اقدام ايشانست بنوافل ليليه و از ابن عباس مرويست كه معنى مراد از اين آيه آنست كه كم شبى ميبود مگر كه ايشان به نماز تطوع اشتغال مينمودند در اول يا در اواسط يا در آخر و اينقول از حضرت امام\r\n","description":"","footnote":"","page_name":" 32 ","page_number":32},
  {"content":"\r\nمحمد باقر مأثور است و در بعضى تفاسير آورده‌اند كه ضحاك و مجاهد در وقت تلاوت اين آيه وقف مىنمودند بر قليلا و بعد از آن ابتدا ميكردند بر قول * ( مِنَ اللَّيْلِ ما يَهْجَعُونَ ) * و ماء نافيه باشد و معنى اينكه محسنان كم بودند در دنيا و بعد از آن فرمود كه خواب نميكردند بلكه هميشه باحياى آن مشغول بودند و ضعف اين حمل آنفا سمت ذكر يافت و در اين صورت تعليق من بفعل محذوف است كه مفسر فعلى باشد كه بعد از آنست در نهايت بعد است حاصل كه حق سبحانه در روز قيامت گويد كه محسنان در ليالى بصلاة متطوعة مستمر ميبودند تا وقت اسحار * ( وَبِالأَسْحارِ هُمْ ) * و ميبودند بسحرها * ( يَسْتَغْفِرُونَ ) * كه ايشان طلب آمرزش ميكردند يعنى با وجود خواب اندك و طاعت بسيار چون ابتداى سحر ميشد استغفار ميكردند بر وجهى كه گوييا هميشه شب بجرايم اشتغال نموده‌اند اين دليل اين است كه ايشان باعمال صالحه خود معجب نبوده‌اند بوفور عمل صالح و آن را بحسنات نداشته‌اند و ايراد ضمير منفصل دالست بر آنكه سزاوار استغفار ايشانند نه جماعتى كه بر گناه مصراند يعنى چون كه ايشان در جميع انات مشغولند بوفور عمل صالح و كثرت خشيت و اطناب نمودن در طلب مغفرت پس گوييا استغفار مختص است بايشان نه غير ايشان و از امام محمد باقر ( ع ) منقولست كه اين آيه در شان جماعتى است كه در سحر هفتاد بار استغفار نمايند و در نماز وتيره و نزد مقاتل و كلبى استغفار بمعنى صلوة است چه نماز در وقت سحر از قبيل طلب مغفرت است از ايشان و قتاده كه يكى از مشاهير اهل سنت است روايت كرده است از سعيد بن جبير و سعيد از ابن عباس كه و فرمود كه اين آيه در شان اهل البيت على و فاطمه و حسن و حسين ( ع ) نزول يافت بعد از آن گفت كه\r\nو كان على عليه السّلام يصلَّى ثلثى الليل الاخرين و نيام الثلث الاول فاذا كان السحر جلس للاستغفار و الدعا و كان ورده فى كل ليلة سبعين ركعة يختم فيه القرآن\r\nيعنى عادت شاه اوليا و سرور اوصيا چنين بود كه در ثلث اول شب خواب ميفرمود و در دو ثلث آخرين بتهجد و تلاوت مشغول ميشدند و هر شب هفتاد ركعت نماز ميگذاردند و در اين نمازها ختم كلام اللَّه مينمودند و در هر سحرگاه ذكر او سبحانه و رد آن سرور بود و در بعضى از تفاسير و روايات صحيحه آمده است كه روزى ضرار كه يكى از اصحاب شاه اوليا بود بمجلس معاويه حاضر شد و معويه ميدانست كه او يكى از خواص شاه مردانست پس معاويه توجه به او نمود گفت اى ضرار از ابو الحسن على بن ابى طالب ( ع ) حكايتى بگو و آنچه از سيرة او مشاهده نمودهء مرا از آن آگاه كن ضرار فرمود كه اى معاويه مرا از اين سخن معافدار معاويه گفت تو را از اين سخن چاره نيست و آنچه از خصال حميده اش ديدهء بگوى و اخفا مكن ضرار فرمود كه اى معاويه بدان و آگاه باش بخداى عز و جل سوگند ميخورم كه من ديدم او را در ميانهاى نيم شب كه در محراب مسجد ايستاده بود و ميناليد همچون ناليدن كسى كه او را مار گزيده\r\n","description":"","footnote":"","page_name":" 33 ","page_number":33},
  {"content":"\r\nباشد و بسوز تمام ميگريست و دست در محاسن شريف خود زده بود و ميفرمود كه\r\nيا دنيا غرى غيرى قد طلقتك ثلثا لا رجعة لى فيك\r\nيعنى اى دنيا ديگرى را مغرور ساز كه من فريفته تو نشوم و به تو رجوع نكنم و من تو را سه طلاق دادم در مطلقه ثلث رجعت روا نبود و بعد از آن فرمود كه\r\nلعمرك قصير و خطرك يسيروا ملك حقير آه آه من قلة الزاد و بعد السفر و وحشة الطريق و عظم المورد\r\nيعنى اى دنيا زندگانى تو بغايت كوتاه است و امر خطير تو اندك و آرزوى تو حقير و زبون آه آه از كمى توشه راه و دورى سفر آخرت و وحشت و ترس آن راه و بزرگى آن منزلگاه معاويه چون اين سخن بشنيد بگريست و گفت رحم اللَّه ابا الحسن آنكه روى بضرار كرد و گفت اى ضرار تو در فراق او چونى و چگونه مىگذرانى فرمود كه اى معاويه حال من در فراق او چون حال ضعيفه ايست كه طفل او را در كنارش ذبح كنند پس بنگر كه حال او چه باشد القصه حق سبحانه بعد از ذكر طاعت بدنيه متقيان بيان طاعت ماليهء ايشان مىكند بقوله * ( وَفِي أَمْوالِهِمْ ) * و در مالهاى ايشان بوده است * ( حَقٌّ ) * نصيبى مقدر و بهرهء معين * ( لِلسَّائِلِ ) * مر خواهنده را * ( وَالْمَحْرُومِ ) * و بىبهره را و آن مستحقى است كه از هيچ كس چيزى نخواهد و گمان مردمان چنان باشد كه او غنى است و به جهت اين وى را از صدقه محروم سازند يا فقيريست كه به جهت كثرت بنات مبتلا بود و يا كسى كه او را سهمى از مال غنيمت نباشد يا مملوكى كه مولى او را نفقه ندهد و يا محارفى كه از حرفه خود چيزى كسب نتواند نمود و يا كسى كه اثمار يا زروع يا انعام وى را نقصانى رسيده باشد عبد اللَّه بن قلابه گفت كه در يمامه سيلى بيامد و مال شخصى را بتمامه ببرد يكى از اصحاب رسول ( ص ) گفت هذا المحروم اين مرد محروم است از براى او توزيعى بايد كرد پس از براى وى توزيعى نمودند و مرويست از حضرت رسول ( ص )\r\nليس المسكين الذى ترده الا كله و الاكلتان و التمر و التمرتان\r\nمسكين آن نيست كه باز گرداند او را يك لقمه يا دو لقمه يا يك خرما يا دو خرما گفتندى پس كيست يا رسول اللَّه فرمود\r\nالذى لا يجد و لا يتصدق عليه\r\nآن كس كه هيچ چيز را نيابد و كسى تصدق بر او نكند و بر هر تقدير حق سبحانه در روز قيامت فرمايد كه متقيان آنانند كه از مال خود حقى واجب يا تطوعى مقرر كرده بودند از براى خواهنده و ناخواهنده در كنز العرفان آورده كه مراد به حق زكات واجبه نيست زيرا كه اگر مراد اين بودى بايستى كه چنين گفته شدى كه يؤدون ما اوجبنا عليهم پس به اين آيه استدلال نتوان كرد بر وجوب زكات و تسميهء ما يخرج به حق دلالت بر وجوب آن نميكند زيرا كه حق گاهست كه بر وظيفه مقدره اطلاق ميكنند و اگر چه واجب نباشد و چون غرض از ذكر وعد و وعيد كه مستلزم ترغيب و ترهيب است از شاد مردمان است بايمان از اين جهت بعد از اين\r\n","description":"","footnote":"","page_name":" 34 ","page_number":34},
  {"content":"\r\nبه جهت استبصار ايشان بيان آيات خود مينمايد و مىگويد كه\r\n* ( وَفِي الأَرْضِ ) * و در زمين * ( آياتٌ ) * نشانها است از براى استدلال بر وجود صانع و وحدت و علم و قدرت و ارادت و فرط رحمت او * ( لِلْمُوقِنِينَ ) * مر بيگمانان را يعنى موحدان را كه در طريق نبوى كه برهانى موصل است بمعرفت يزدانى سلوك نموده‌اند و بصيقل دلايل ساطعه و براهين لامعه زنگ ريب و شك از قلوب خود زدوده و از جملهء آيات ارضيه كه به روى زميناند بساطت آنست از براى سكنه و عيون منفجره و معادن متنوعه و حيوانات متنفسه كه مختلفند از حيثيت صور و اشكال و افعال چون بهايم و سباع و حشرات و نباتات متنوعه از بقول و حبوب و اشجار و اثمار مختلفه از حيثيت الوان و روايح و طعوم با آنكه بيك آب نشو و نما مىيابند كما قال يُسْقى بِماءٍ واحِدٍ وَنُفَضِّلُ بَعْضَها عَلى بَعْضٍ فِي الأُكُلِ و جبال موتده و برارى و ابحره و وجود مسالك و طرق در آن بجهة سهولت تردد بندگان در بقاع و بلدان و آنچه نفس در زمين است از اختلاف اجزاى آنست در كيفيات و خواص و منافع و غير آن * ( وَفِي أَنْفُسِكُمْ ) * و در نفسهاى شما نيز نشانها است كه دالند بر كمال علم و قدرت صانع زيرا كه هيچ آيتى نيست الا كه در انسان نظير آن هست و با وجود آن متفرد است بهيئات حسنه و مناظر بهيه و تركيبات عجيبه و تنقلات آن بحالات متكثرة و تمكن بر افعال غريبه و استنباط ضايع مختلفه در عالم و استجماع كمالات متنوعه بوساطة عقول زكيه و افهام صافيه * ( أَ فَلا تُبْصِرُونَ ) * آيا پس نظر نمىكنيد استفهام بمعنى امر است يعنى نظر كنيد بعيون ناظره و افهام نافذه در صنايع و بدايع آفاق و انفس تا بوسيلهء آن عالم شويد بوجود صانع عالم و بر وحدت و علم و قدرت و حكمت و رحمة واسعه وى چه هر كه اين آيتها را در نفس خود نه بيند و در صفحهء وجود خود آثار قدرت و حكمة مطالعه ننمايد از حيات خود محظوظ نشود و مآل او در نشاء آخرت بند امت و حسرت كشد و زيانكار دنيا و آخرت گردد و چون آيات ارضيه بحسب رؤيت اقربست از احوال سماويه از اينجهة بيان احوال علوى را از آن مؤخر داشته مىگويد كه * ( وَفِي السَّماءِ ) * و در آسمانست * ( رِزْقُكُمْ ) * روزى شما يعنى در ابر است سبب رزق شما كه بارانست و از سعيد بن جبير منقولست كه مراد برزق برفست زيرا كه ترقى عيون كه سبب اقواتست از آنست و در نقل آمده كه حسن بصرى هر گاه ابر را مىديد به اصحاب مىگفت كه اين روزى شما است و ليكن شما بسبب كثرت خطيه از آن محروم ميشويد * ( وَما تُوعَدُونَ ) * و ديگر در آسمانست آنچه وعده داده ميشويد به آن از مثوبات عظيمه چه بهشتهاى هشتگانه در آسمان هفتم است نزديك سدرة المنتهى و از جملهء موعود به ملايكه‌اند كه بجهة\r\n","description":"","footnote":"","page_name":" 35 ","page_number":35},
  {"content":"\r\nقبض ارواح و استفساخ اعمال و ارسال عذاب از آسمان نازل ميشوند و گويند كه مراد آنست كه جميع ارزاق شما و آنچه به آن موعود شده‌ايد مقدر و مكتوبست بر لوح محفوظ كه در آسمان چهارمست پس بنده بايد كه غم روزى نخورد چه آن در جايى نهاده است كه لا ياكله السوس و لا تناله اللصوص نه آفت بر آن رسد نه دزد بر آن راه يابد از سفيان ثورى روايتست كه و اصل احدب بعد از تلاوت اين آيه گفته كه اين چه سفاهت و حماقت است كه آنچه خداى در آسمان چهارم نهاده است من آن را در زمين ميجويم پس بگوشهء منزوى شد و بعبادت مشغول گشت دو روز چيزى به او نرسيد روز سيم سلهء خرما ديد كه در پيش وى بنهادند و او را برادرى بود كه در توكل قرين وى بود نزد وى آمد و در روز سيم سلهء ديگر نزد وى حاضر كردند پس به اين طريق روزى به ايشان مىرسيد و ايشان به آن معيشت مىگذرانيدند و عبادت ميكردند تا بجوار رحمت الهى رسيدند حسن از رسول ( ص ) روايت كند كه\r\nقاتل اللَّه أقواما قسم لهم ربهم بنفسه فلم يصدقوه\r\nلعن كند خداى عز و جل بر جماعتى كه حق سبحانه بذات خود تقسيم روزى ايشان كرده ايشان تصديق آن نمىكنند و خود را بواسطهء آن در ورطات مهلكه مىاندازند و در طريق رنج و عنا رياضت ميكشند آن گه به جهت تاكيد قول مذكور ميفرمايد كه * ( فَوَ رَبِّ السَّماءِ وَالأَرْضِ ) * پس سوگند بپروردگار آسمان و زمين كه * ( إِنَّه ) * بدرستى كه امر مذكور از آيات و روزى موعود به * ( لَحَقٌّ ) * هر آينه درست و راست است * ( مِثْلَ ما أَنَّكُمْ تَنْطِقُونَ ) * در حالتى كه مانند آنست كه شما سخن مىگوئيد يعنى هم چنان كه شما هيچ شكى نداريد در سخن گفتن خود شكى نيست در حقية امور مذكوره بدانكه مثل در اينمقام منصوبست بر آنكه حال باشد از ضميرى كه مستكن است در لحق چنان كه به اين مفسر شد يا آنكه صفت مفعول مطلق محذوف باشد و تقدير اينكه لحق حقا مثل نطقكم و ميتواند بود كه صفت حق باشد و بجهة اضافهء آن بجمله مبنى بر فتح واقع شده باشد و مؤيد اينست قراءة حمزه و كسايى و ابو بكر چه ايشان برفع تلاوت نموده‌اند و بر هر تقدير لفظ ما زايده است و چون ما تنطقون بدون توسيط انكم موجب تشبيه حق است بنطقى كه مصدر حق و باطل است از اينجهة ذكر انكم فرموده تا مفيد معنى مراد باشد و محتمل غير آن نباشد و بعضى گفته‌اند كه ما توعدون كلامى مستانف است و خبر آن * ( فَوَ رَبِّ السَّماءِ وَالأَرْضِ ) * الخ يعنى آنچه به آن موعود شده‌ايد پس سوگند بآفريدگار آسمان و زمين كه حق است و صدق و نزد بعضى ضمير انه راجع برب است يا به قرآن و معنى اينكه به حق آسمان و زمين كه او سبحانه حق است در وحدانيت يا قرآن درست است و راست و هيچ شايبه در حقيت آن نيست و اصح آنست كه ضمير راجعست بهر يك از امور مذكوره كه آن آيات و رزق موعود به\r\n","description":"","footnote":"","page_name":" 36 ","page_number":36},
  {"content":"\r\nاست چنان كه به اين مفسر گشت از اصمعى مرويست كه روزى به مسجد جمعه بصره ميرفتم در راه اعرابى دزد جلف حافى از دزدان حفاف بر شترى نشسته و شمشيرى حايل كرده بود و كمانى در بازو افكنده در گذر آمد و چون نزديك من رسيد سلام كرد و گفت از كدام قبيلهء گفتم از بنى الاصمعى گفت تو اصمعى نيستى گفتم نعم گفت از كجا مىآيى گفتم از جايى كه تلاوت كلام خداى ميكردند گفت خداى را كلامى هست كه آدميان توانند آن را بخوانند گفتم بلى گفت بخوان من سورهء و الذاريات بر او خواندم چون به اين آيه رسيدم كه وَفِي السَّماءِ رِزْقُكُمْ وَما تُوعَدُونَ گفت اى اصمعى بخداى بر تو سوگند مىدهم كه اين كلام خدا است كه بمحمد ( ص ) فرستاده گفتم به حق آن خدايى كه محمد را بخلقان فرستاد كه اين كلام خداست كه به آن حضرت انزال فرموده چون اعرابى اينكلام از من بشنيد از شتر به زير آمد و آن را نحر كرده پاره پاره نمود و با پوست بگذاشت و مرا گفت كه يارى من كن تا اين را بدرويشان تصدق كنم پس تيغ را بشكست و كمان را در زير خاك پنهان كرد و روى در بيابان نهاد و گفت وَفِي السَّماءِ رِزْقُكُمْ وَما تُوعَدُونَ و من نفس خود را ملامت كردم و گفتم كه اى نفس سالها شد كه تو اين آيه ميخوانى و متعظ نميشوى اعرابى جلف كه يك بار استماع آن نمود متعظ شد پس من آن اعرابى را نديدم تا آن زمان كه با رشيد به حج ميرفتم روزى در طواف بودم از پس پشت من كسى مرا آواز داد چون نگاه كردم همان اعرابى را ديدم كه بواسطهء كثرت طاعت و عبادت ضعيف و نحيف شده پوست بر استخوان چسبيده و زرد گشته پس بر من سلام كرد و مرا بمقام ابراهيم برد و گفت هم از كلام خداى مرا بشنوان من همان سورهء وَالذَّارِياتِ تلاوت نمودم و چون به اين آيه رسيدم كه وَفِي السَّماءِ رِزْقُكُمْ گفت وجدنا ما وعدنا ربنا حقا آن گه مرا گفت چيزى ديگر از اينكلام ميدانى من خواندم كه * ( فَوَ رَبِّ السَّماءِ وَالأَرْضِ إِنَّه لَحَقٌّ مِثْلَ ما أَنَّكُمْ تَنْطِقُونَ ) * اعرابى نعره بزد و گفت كيست آنكه خدا را بغضب آرد و كيست كه تصديق قول وى نكند تا سوگند خورد بر حقيت قول خود پس دو سه بار اينكلام را اعاده نمود و جان به حق تسليم كرد ابو سعيد خدرى از رسول ( ص\r\n) روايت كرد كه\r\nلو ان احدكم فر من رزقه لا تبعه كما يتبعه الموت\r\nاگر يكى از شما از روزى خود بگريزد روزى او تابع او شود و او را دريابد هم چنان كه مرگ تابع او مىشود و به او ميرسد از امير المؤمنين ( ع ) منقولست كه روزى بر دو قسم است يكى آنكه تو طالب اويى و ديگرى آنكه او طالب تست آنچه تو طالب آنى احتمال يافتن و يا نيافتن هر دو دارد و آنچه او طالب تست امكان ندارد كه تو را در نيابد و از حضرت رسالت ( ص ) مرويست كه\r\nلو توكلتم على اللَّه حق توكله لرزقتم كما ترزق الطيور تغذوا خماصا و تروح بطانا\r\nاگر توكل كنيد بر خدا هم چنان كه حق توكل است البته روزى داده شويد همچون مرغان كه روزى داده ميشوند به اين وجه كه صباح كه\r\n","description":"","footnote":"","page_name":" 37 ","page_number":37},
  {"content":"\r\nاز آشيانهاى خود بيرون ميروند گرسنه‌اند و شبانگاه كه باز مىآيند سيراند اينحديث دالست بر آنكه طلب منافى توكل نيست و حديث\r\nطلب الحلال جهاد و الكاد على عياله كالمجاهد فى سبيل اللَّه\r\nمؤيد اين معنىاند و آيهء كريمهء وَهُزِّي إِلَيْكِ بِجِذْعِ النَّخْلَةِ نيز متضمن امر است بر طلب روزى و نعم ما قيل\r\n\r\nاگر چه رزق مقسوم است ميجو\r\nچه خوش گفته در اين معنى معرى\r\n\r\n\r\nكه يزدان رزق اگر بى سعى دادى\r\nبمريم كى ندا دادى كه هزى\r\n\r\nمصرع\r\n\r\nسعى كن پس تكيه بر جبار كن\r\n\r\nو حكمت در طلب رزق انتظام عالمست و سبب مؤانست بنى آدم و بدانكه حق سبحانه بجهة استبصار بندگان بيان آيات و تعداد نعمات خود نموده در عقب آن باز سر رشته كلام را بجانب تهديد و تخويف كشيده حكايت ابراهيم و قوم لوط مينمايد تا اهل ضلالت بوسيلهء آن خائف كشته سلوك نمايند در طريق هدايت ميفرمايد كه * ( هَلْ أَتاكَ ) * آيا آمد به تو ذكر استفهام در اين مقام بجهة تفخيم اينكلام است و تنبيه بر آنكه اين از وحى ملك علام است نه از سخن محمد ( ص ) و مراد از آن خبر است يعنى البته آمده است به تو * ( حَدِيثُ ضَيْفِ إِبْراهِيمَ ) * سخن مهمانان ابراهيم * ( الْمُكْرَمِينَ ) * كه گرامى كرده شده بودند نزد او سبحانه يا نزد ابراهيم كه بنفس نفيس خود به خدمت ايشان قيام نمود ابو بكر وراق گفته كه مكرميت ضعيف بسبب كريمى مضيف بود چه اضياف كرام مكرم ميباشند و ضيف در اصل مصدر است و لهذا اطلاق آن بر واحد و متعدد ميكنند و از ابن عباس منقولست كه اين مهمانان دوازده بودند كه بسبب هلاكت قوم لوط ( ع ) بر حضرت ابراهيم نازل شده بودند و در تبيان گفته كه ايشان چهار ملك بودند جبرئيل و مكائيل و اسرافيل و ملكى ديگر كه زرقائيلست يا غير او و در بعضى ديگر از تفاسير آورده‌اند كه آنها سه فرشتهء اول بودند و گويند كه ده بودند عاشر ايشان جبرئيل بود و نزد محمد بن كعب هفت بودند كه ثامن آنها جبرئيل بود و وجه تسميه ايشان بضيف آنست كه به صورت مهمانان نزد ابراهيم آمدند يا آنكه ابراهيم پنداشت كه ايشان مهمانند بهر تقدير * ( إِذْ دَخَلُوا ) * چون در آمدند * ( عَلَيْه ) * بر ابراهيم ( ع ) * ( فَقالُوا ) * پس گفتند سلام كرديم به تو * ( سَلاماً ) * سلام كردنى و مىتواند بود كه متعلق اذا حديث باشد يا ضيف يا مكرمين و معنى اينكه بتحقيق آمد به تو اين حديث در وقتى كه در آمدند مهمانان بر ابراهيم يا آنكه ايشان مهمانان بودند چون داخل شدند بر ابراهيم يا آنها مكرم و معزز بودند در حينى كه بر ابراهيم در آمدند و سلام كردند * ( قالَ ) * گفت ابراهيم ( ع ) * ( سَلامٌ ) * سلام بر شما است عدول از نصب برفع بجهة قصد ثبات و دوام است تا تحيت او احسن باشد از تحيت ايشان القصه چون ابراهيم ايشان\r\n","description":"","footnote":"","page_name":" 38 ","page_number":38},
  {"content":"\r\nرا به صورتى غريب و هيكلى عجيب مشاهده نمود بعد از جواب سلام فرمود كه * ( قَوْمٌ مُنْكَرُونَ ) * شما گروهى هستيد ناشناخته يعنى علم بحقيقت حال شما ندارم و نميدانم چه كسانيد و گويند كه انكار او به جهت عدم رخصت ايشان بود در دخول و بعضى بر آنند كه انكار او به جهت سلام كردن ايشان بود زيرا كه تحيت مردمان در آن روز سلام نبود بلكه در زمان اسلام مندوب شد و چون ابراهيم خلاف عادت ايشان مشاهده فرمود گفت كه * ( قَوْمٌ مُنْكَرُونَ ) * * ( فَراغَ ) * پس ميل كرد ابراهيم و توجه نمود * ( إِلى أَهْلِه ) * بسوى اهل خود بر وجهى كه ايشان ندانستند كه بكجا مىرود زيرا كه از آداب مضيف آنست كه اخفاى امر خود نمايد و بدون شعور ضيف طعام حاضر سازد به جهت خوف امتناع يا معذرت ايشان * ( فَجاءَ بِعِجْلٍ سَمِينٍ ) * پس آورد براى مهمانان گوسالهء فربه بريان كرده زيرا كه عامهء مال ابراهيم ( ع ) گاو بود و مروى است كه نزد ساره خاتون آمد و گفت كه مهمانان عزيز رسيده‌اند طعامى هست كه به آن ضيافت ايشان نمايم گفت چيزى نيست و ليكن گوسالهء دارم كه آن را بهوس فرزند پرورش مىدهم و تربيت مىكنم و دست و پايش به حنا بسته‌ام و رنگ زرد در گردن او ماليده‌ام و به او انس گرفته مانند انس مادر به فرزند او را به تو بخشيدم ابراهيم او را بكشت و بريان كرد و بر طبقى نهاده نزد مهمانان آورد * ( فَقَرَّبَه ) * پس نزديك گردانيد او را * ( إِلَيْهِمْ ) * بسوى ايشان يعنى پيش ايشان بر زمين نهاده و ايشان بدان ميل نكردند * ( قالَ أَ لا تَأْكُلُونَ ) * گفت ابراهيم آيا نميخوريد از اين طعام همزه از براى حث و عرض است بر اكل هم چنان كه داب مضيف است در ابتداى طعام يا از براى انكار گاهى كه در وقت مشاهدهء اعراض ايشان از آن گفته باشد و گويند كه ابراهيم ( ع ) را عادت نبود كه در وقت اكل طعام بر مهمان نگرد تا مبادا كه شرمسار شود و طعام نخورد برغبت در اينجا نيز به عادت قديمى خود بايشان نگاه نميكرد و\r\nظنش آن بود كه ايشان مشغولند بطعام خوردن ساره در پس پرده ايستاده ديد كه ايشان اصلا ملتفت طعام خوردن نميشوند ابراهيم را از اين معنى واقف گردانيد چون نگاه كرديد كه از اكل امتناع ميكنند * ( فَأَوْجَسَ مِنْهُمْ ) * پس در خاطر گرفت از ايشان * ( خِيفَةً ) * ترسى چه در آن روزگار هر كه با كسى دشمن بودى طعام او را نخوردى پس او بجهة اين خايف شد كه مبادا غدرى كرده باشند و به قصد نفس يا مال او آمده چون از ابراهيم اثر خوف مشاهده كردند * ( قالُوا ) * گفتند به او كه * ( لا تَخَفْ ) * مترس و انديشه به خود راه مده كه ما فرشتگانيم از اين شداد نقل است كه چون ابراهيم بدانست كه فرشتگاناند گفت كه چرا پيشتر مرا خبر نكرديد\r\n","description":"","footnote":"","page_name":" 39 ","page_number":39},
  {"content":"\r\nتا من اين گوساله را بيجان نكردمى و از مادرش جدا نميساختم جبرئيل ( ع ) پر بر آن گوساله زده زنده شد و برجست و فريادكنان روى بمادر نهاد و ساره چون در پس پرده اينحالت را مشاهده كرد متعجب شد و ابراهيم نيز از آن حالت در تعجب بماند ايشان ديگرباره آغاز سخن كردند * ( وَبَشَّرُوه ) * و بشارت دادند او را * ( بِغُلامٍ ) * بپسرى اسحاق نام كه از ساره متولد شود * ( عَلِيمٍ ) * كامل در علوم شرعيه يعنى چون به حد بلوغ رسد در كمال علم باشد و نزد مجاهد مراد اسماعيل است كه از هاجر متولد شد اما قول اول اكثر اقوال و اصح اخبار است القصه چون فرشتگان اظهار اين بشارت كردند * ( فَأَقْبَلَتِ امْرَأَتُه ) * پس روى به خانه نهاد زن ابراهيم يعنى ساره * ( فِي صَرَّةٍ ) * در حالتى كه فريادكننده بود و آن مصدر است بمعنى اسم فاعل مشتق از صرير بمعنى صوت شديد و ريح صرصر از اين ماخوذ است و ميتواند بود كه اين جار و مجرور در محل نصب باشد بر آنكه مفعول فعل مقدر باشد و تقدير اينكه فاخذت فى صرة يعنى در ايستاد در فريادكردن و گويند كه مراد از صره كلمه اوه است يا ياويلتى كه در وقت تعجب ميگويند و مرويست كه بعد از استماع اين بشارت روى به خانه نهاد و بتعجب ميگفت كه الليليا الليليا و اينكلمه در لغت ايشان در وقت تعظم امور مستعمل بود * ( فَصَكَّتْ ) * پس طپانچه زد بسرهاى انگشتان * ( وَجْهَها ) * بر روى خود و مقاتل و كلبى گفته‌اند كه انگشتها را جمع كرد و بر هر دو جبين خود زد و اين از عادت زنان است در وقتى كه تعجب كنند و گويند كه در اينحال كه اين مژده شنيد دم حيض در خود يافت و بجهة حيا طپانچه بر روى خود زد * ( وَقالَتْ ) * و گفت كه من * ( عَجُوزٌ عَقِيمٌ ) * پيره زنى نازاينده‌ام پس چگونه فرزند آرم در روايت آمده كه او را نود و پنج سال عمر بود و ابراهيم را صد و نود سال و ساره هرگز نزائيده بود چون وعده فرزند شنيد بسيار متعجب گشت\r\n* ( قالُوا ) * گفتند فرشتگان به او بعد از مشاهده تعجب از او * ( كَذلِكَ ) * همچنين كه بشارت داديم تو را * ( قالَ رَبُّكِ ) * گفته است پروردگار تو و ما از قول او خبر ميدهيم نه از راى خود پس بجهة تسهيل تعجيل وجود ولد گفتند كه * ( إِنَّه ) * بدرستى كه خداى تعالى * ( هُوَ الْحَكِيمُ ) * او است حكم كننده بوجود ولد مر ترا يا محكم كار در آنچه اراده فرمايد الجزء السابع و العشرون من الاجزاء الثلاثين * ( الْعَلِيمُ ) * دانا بمعنى تو و بجميع خفاياى امور و هر كه متصف به اين دو صفت باشد قول او حق و\r\n","description":"","footnote":"","page_name":" 40 ","page_number":40},
  {"content":"\r\nوعدهء از صدق خواهد بود مرويست كه جبرئيل ( ع ) چون تعجب ساره را مشاهده نمود او را گفت كه\r\nانظرى الى سقف بيتك\r\nنظر كن بسقف خوانه خود ساره چون نگاه كرديد كه چوبهاى خشك كه در سقف خوانه كشيده بودند همه سبز شدند و ميوه بر ايشان ظاهر شد پس نزد اين حال اطمينان تام در باب وجود ولد او را حاصل شد القصه چون ابراهيم ( ع ) بدانست كه ايشان فرشتگاناند و فرود آمدن ايشان به اين به اين هيئت مجموعى خبر به امرى عظيم نخواهد بود * ( قالَ ) * گفت بايشان كه * ( فَما خَطْبُكُمْ ) * پس چيست كار بزرگ شما * ( أَيُّهَا الْمُرْسَلُونَ ) * اى فرستاده شدگان از نزد خداى عالميان * ( قالُوا ) * گفتند ايشان در جواب خليل الرحمن كه * ( إِنَّا أُرْسِلْنا ) * بدرستى كه ما فرستاده شده‌ايم * ( إِلى قَوْمٍ مُجْرِمِينَ ) * بسوى گروه از گناه كاران يعنى كافران چه كفر سر همه گناهانست مراد قوم لوطاند يعنى ما را بجانب گروه لوط فرستاده‌اند * ( لِنُرْسِلَ ) * تا فرو فرستيم و نازل گردانيم * ( عَلَيْهِمْ ) * بر ايشان بعد از هلاك ايشان و زير و زبر گردانيدن شهر ايشان * ( حِجارَةً مِنْ طِينٍ ) * سنگ از گل مصنوع شده مراد طين متحجر است كه بسبب پختن به حد صلابت حجر رسيده باشد چون آجر و سفال * ( مُسَوَّمَةً ) * در حالتى كه آن سنگها نشان كرده شده‌اند * ( عِنْدَ رَبِّكَ ) * نزد پروردگار تو * ( لِلْمُسْرِفِينَ ) * از براى از حد بيرون رفتگان در كفر و طغيان و تسويم مشتق است از سومة بمعنى علامت يعنى هر يك از آن مرقوماند باسم آن كسى كه محكوم است به هلاكت يا معلمند به آنكه از حجارهء عذابند يا به آنكه آنها از حجاره دنيا نيست و مرويست كه آن سنگها بعد از هلاكت ايشان و زير و زبر شدن آن شهر بر طريق باران بر آنها ريزان شد و اصح روايات آنست كه بر جمعى فرود آمد كه ايشان در آن شهر نبودند و همه بدان سنگها هلاك شدند و چون ابراهيم معلوم نمود كه ايشان بمؤتفكه ميروند به جهت هلاكت قوم لوط دل مباركش بجهة برادرزادهء خود متالم شد و گفت آيا حال او در اين بلا چگونه گذرد ملائكه گفتند كه غم مخور كه لوط و دختران او را ضررى نخواهد رسيد * ( فَأَخْرَجْنا ) * پس بيرون خواهيم آورد * ( مَنْ كانَ فِيها ) * هر كه باشد در ديهاى مؤتفكه * ( مِنَ الْمُؤْمِنِينَ ) * از گرويدگان بلوط عدم ذكر مرجع به جهت معلوميت آنست * ( فَما وَجَدْنا ) * پس نخواهيم يافت * ( فِيها ) * در آن قرى * ( غَيْرَ بَيْتٍ مِنَ الْمُسْلِمِينَ ) * غير اهل يك خانه از مسلمانان كه آن لوط است و دو دختر او و گفته‌اند كه در مدت بيست و يك سال يك كس از آن قوم ايمان بلوط آورده بود از قتاده مرويست كه اگر اهل ايمان زياده از اين مى\r\n","description":"","footnote":"","page_name":" 41 ","page_number":41},
  {"content":"\r\nبودند البته حق سبحانه ايشان را ناجى ميساخت تا معلوم عباد شود كه ايمان حافظ اهل خود است و ميتواند بود كه اينكلام او سبحانه باشد كه بطريق حكايت بپيغمبر خود گفته باشد نه كلام ملائكه و معنى آن بر اينوجه است ما كه خداونديم بيرون آوريم اهل ايمان را از قرى مؤتفكه و غير از يك خانه اهل اسلام نيافتيم كه به سمت اسلام متسم باشند و گذاشتيم در آن قرى علامتى از براى خايفان از عذاب نيران و بدانكه بعضى استدلال كرده‌اند به اين كلام بر اتحاد ايمان و اسلام و اين ضعيفست زيرا كه آن همين مفيد صدق مؤمن و مسلم است بر كسى كه تابع لوط بوده و اين موجب اتحاد و مفهوم ايمان و اسلام نمى شود به جهت آنكه جايز است صدق مفهومات كليه بر ذات واحد پس وصف ايشان به ايمان و اسلام بجهة آنست كه هيچ مؤمن نيست الا كه متصف است به ايمان كه عبارتست از تصديق بجميع آنچه حق سبحانه به آن امر و نهى فرموده و به اسلام كه بمعنى استسلام است از براى وجوب عمل به آنچه حق سبحانه بندگان را به آن تكليف نموده حاصل كه فرشتگان به ابراهيم گفتند كه ما همه اهل مؤتفكه را هلاك خواهيم ساخت مگر جماعتى را كه از اهل ايماناند * ( وَتَرَكْنا ) * و باقى خواهيم گذاشت * ( فِيها ) * در آن ديهها * ( آيَةً ) * علامتى از عذاب كه آن احجار مسمومه است يا احجار منضوده يا اسود ادمياه منتنه * ( لِلَّذِينَ ) * براى عبرت كسانى كه * ( يَخافُونَ الْعَذابَ الأَلِيمَ ) * بترسند از عذاب دردناك يعنى ديدهء اعتبار گشوده بوسيلهء كسب ايمان مثل آن عذاب را از خود باز دارند تخصيص اهل خوف بجهة آنست كه جماعتى كه قساوت قلب داشته باشند و بنهايت عناد و طغيان رسيده به اين علامت متنبه نخواهند شد و ببايد دانست كه چون ترك ضد فعل است كه متعلق قدرتست پس سزاوار آنست كه آن بمعنى ابقا حمل كرده شود تا\r\nمتعلق قدرت باشد و بعد از ذكر حكايت ابراهيم ( ع ) و استيصال قوم لوط بيان قصه موسى ( ع ) و فرعون مىكند و مستاصل شدن قبطيان و ميگويد كه * ( وَفِي مُوسى ) * و اين عطف است بر قوله فِي الأَرْضِ آياتٌ يا بر قوله وَتَرَكْنا فِيها بر تقدير و جعلنا في موسى آية از قبيل علفتها تبنا و ماء باردا يعنى در قصه موسى نيز آيتى است مر اعتبار گيرندگان را ياد گردانيديم در قصهء موسى نشانهء براى مؤمنان ترسكار * ( إِذْ أَرْسَلْناه ) * چون فرستاديم او را * ( إِلى فِرْعَوْنَ ) * بسوى فرعون و قوم او * ( بِسُلْطانٍ مُبِينٍ ) * بحجتى روشن كه آن يد بيضاء است و عصا و غير آن تخصيص فرعون بذكر به جهت اتباع قوم است به او و چون فرعون معجزات ظاهره را مشاهده كرد * ( فَتَوَلَّى ) * پس برگشت از ايمان آوردن * ( بِرُكْنِه ) * به قوت خود يعنى بسبب آنچه متقوى و مستظهر بود بدان از كثرت جنود و خزاين از ايمان اعراض نمود و ميتواند بود كه باء تعديه باشد و معنى اينكه\r\n","description":"","footnote":"","page_name":" 42 ","page_number":42},
  {"content":"\r\nبگردانيد ركن خود را يعنى كسانى را كه بايشان مستند و متقوى بود از قبول حق يا آنكه با بمعنى مع باشد يعنى برگشت فرعون با اركان ملك خود از ايمان * ( وَقالَ ) * و گفت كه موسى * ( ساحِرٌ ) * جادو است و به چشم بندى خارق عادت بما مينمايد * ( أَوْ مَجْنُونٌ ) * يا ديوانه است كه از عاقبت كار خود نميانديشد و محققان گفته‌اند كه طعن فرعون لئيم بر موسى كليم دليل جهل او است زيرا كه به دو چيز متضاد طعن زد چه مقرر است كه سحر را عقلى تمام و ذهنى دراك و حذاقتى لا كلام ميبايد و ديوانگى دليل زوال عقلست كه ضد كمال عقل است القصه چون فرعون از موسى برگشت و به روى طعنه زد و قوم تبعيت وى نموده با وى در طغيان اتفاق نمودند\r\nخَذْناه پس گرفتيم او را جُنُودَه و لشگر او را بغضب و قهر خودنَبَذْناهُمْ پس بيفكنديم همهء ايشان راي الْيَمِّ در دريا و غرق ساختيم هُوَ مُلِيمٌ اينحالست از ضمير بارز اخذناه يعنى گرفتيم فرعون را در حالتى كه ملامت كننده بود نفس خود را كه چرا از موسى اعراض كردم و به روى طعن زدم و به جهت اين بود كه در وقت غرق شدن گفت كه آمَنْتُ أَنَّه لا إِله إِلَّا الَّذِي يا آنكه او آورندهء چيزى بود كه باعث ملامت بود بر او از كفر و عصيان و جحود و طغيان و بواسطهء آن مستحق ملامت و مستوجب لوم شد و بدانكه چون موجبات لوم مختلفست و بر حسب اختلاف آن مقادير لوم مختلف مىشود پس چنانچه مرتكب كبيره ملوم است بر مقدار آن تارك ندب نيز ملوم است بر قدر آن پس ملامتى كه در قصهء يونس ( ع ) واقع شده كه فَالْتَقَمَه الْحُوتُ وَهُوَ مُلِيمٌ مثل اين ملامت نباشد تا موجب تساوى يونس و فرعون باشد در لوم و از قبيل و في موسى است قوله * ( وَفِي عادٍ ) * يعنى در قصهء قوم عاد نيز آيتى است براى عبرت اهل اعتبار * ( إِذْ أَرْسَلْنا عَلَيْهِمُ ) * چون فرستاديم بر ايشان * ( الرِّيحَ الْعَقِيمَ ) * بادى كه آبستنكنندهء درخت و حامل سحاب نباشد يعنى بادى بى خبر و بىنفع و تسميهء آن به عقيم ايما است به آنكه آن باد ايشان را مستاصل ساخت و قطع نسل ايشان نمود و از امير المؤمنين ( ع ) منقول است كه مراد باد نكبا است و نزد ابن عباس باد دبور است و بمذهب ابن مسيب باد جنوب و بر هر تقدير * ( ما تَذَرُ ) * نگذاشت آن باد * ( شَيْءٍ أَتَتْ عَلَيْه ) * هيچ چيزى را كه بگذشت بر او * ( إِلَّا جَعَلَتْه ) * مگر كه گردانيد آن چيز را * ( كَالرَّمِيمِ ) * مثل آنچه كهنه و ريزيده شود چون گياه خشك شده و استخوان كهنه و ريزيده گشته و غير آن و از اين قبيل است قوله * ( وَفِي ثَمُودَ ) * يعنى در قصهء قوم ثمود نيز آيتى است مر مؤمنان ترسكار را * ( إِذْ قِيلَ لَهُمْ ) * چون گفته شد مر ايشان را بعد از تكذيب صالح و عقر ناقه * ( تَمَتَّعُوا ) *\r\n","description":"","footnote":"","page_name":" 43 ","page_number":43},
  {"content":"\r\nبر خوريد از زندگانى خود و نفع گيريد از عمر و مال خود * ( حَتَّى حِينٍ ) * تا هنگام عذاب كه بعد از گذشتن سه روز خواهد بود كما قال تَمَتَّعُوا فِي دارِكُمْ ثَلاثَةَ أَيَّامٍ * ( فَعَتَوْا ) * پس سر كشيدند * ( عَنْ أَمْرِ رَبِّهِمْ ) * از فرمان آفريدگار خود و بتدارك ما فات و رفع سيئات اشتغال نمودند * ( فَأَخَذَتْهُمُ ) * پس گرفت ايشان را * ( الصَّاعِقَةُ ) * عقوبتى بيهوش كننده و هلاك سازنده بعد از سه روز * ( وَهُمْ يَنْظُرُونَ ) * و حال آنكه ايشان ميديدند آن را بمعاينه چه آن در روز بر ايشان نازل شد و گويند كه عمالقه كه با ايشان بودند در آن سه روز بوادييى رفتند و در حين وقوع صاعقه در ايشان مينگريستند و مراد از صاعقه صيحهء جبرئيل است يا آتش نازل از آسمان چنان كه مرا را سمت ذكر يافته * ( فَمَا اسْتَطاعُوا مِنْ قِيامٍ ) * پس نتوانستند از جاى برخواستن يعنى قادر نبودند بر آنكه برخيزند و از عذاب بگريزند كما قال فَأَصْبَحُوا فِي دارِهِمْ جاثِمِينَ و ميتواند بود كه اين كنايه باشد از عجز ايشان بر دفع عذاب يعنى طاقت آن نداشتند كه قيام نمايند باصلاح مهم و رفع عذاب از خود * ( وَما كانُوا مُنْتَصِرِينَ ) * و نبودند انتقام كشندگان از ما يا يارى دهند گان يكديگر را در دفع عقاب و قوله * ( وَقَوْمَ نُوحٍ ) * منصوبست بفعل مقدر كه آن اهلكنا است و قرينه حذف آن سوق كلام سابق است يعنى هلاك كرديم قوم نوح را و ميتواند بود كه نصب آن بتقدير اذكر باشد يعنى ياد كن اى محمد قصه نوح را * ( مِنْ قَبْلُ ) * كه پيش از امم مذكوره بودند و ميتواند بود كه منصوب بنزع خافض باشد يعنى در قصه قوم نوح آيتى است مر اهل عبرت را * ( إِنَّهُمْ كانُوا ) * بدرستى كه ايشان بودند * ( قَوْماً فاسِقِينَ ) * گروهى بيرون رفتگان از استقامت ايمان بسبب كفر و طغيان و قصص انبيا و امم ايشان در محال خود بر سبيل تفضيل سمت تحرير پذيرفته فليطالع ثمة و بعد از ذكر امم مكذبه و استيصال ايشان بيان كمال قدرت و تذكير نعمت خود مىكند بقوله * ( وَالسَّماءَ بَنَيْناها ) * و آسمان را بنا كرديم و آن را بلند برافراشتيم * ( بِأَيْدٍ ) * به قوت خود و اين مصدر اد يئيد است و تنكير آن به جهت تفخيم است يعنى بناى آسمان كرديم به قوت كامله خود * ( وَإِنَّا لَمُوسِعُونَ ) * و\r\nما تواناييم بر بناى آن يا قادر بر آفريدن چيزى كه اعظم از آن باشد و آن مشتق است از وسع كه بمعنى طاقت است و ميتواند كه مشتق از وسعت باشد و معنى اينكه ما گشاده كننده‌ايم آسمان را يا آن چيزى را كه ما بين آسمان و زمين است يا فراخ كننده‌ايم روزى را بر بندگان بارسال باران يا علم واسع است بهمهء امور يعنى دانائيم بجميع اشيا\r\n","description":"","footnote":"","page_name":" 44 ","page_number":44},
  {"content":"\r\nو توانا به همه چيزها * ( وَالأَرْضَ فَرَشْناها ) * و زمين را گسترانيديم بسبب استقرار خلقان بر آن * ( فَنِعْمَ الْماهِدُونَ ) * پس نيك گستراننده‌ايم ما و ما بسط آن به جهت مصالح عباد كرديم نه به جهت جز نفع خود و دفع ضرر از خود زيرا كه ما غنى بالذاتيم و مستغنى از كل ما سوى * ( وَمِنْ كُلِّ شَيْءٍ ) * و از هر چيزى از اصناف موجودات و اجناس مخلوقات * ( خَلَقْنا زَوْجَيْنِ ) * آفريديم دو صنف كه هر يكى زوج ديگريست از حيثيت شكل چون مرد و زن يا بحسب تعاقب چون ليل و نهار و شمس و قمر و ربيع و خريف و صيف و شتا و يا بجهة مخالفت ذاتى چون نور و ظلمت و رطب و يابس و سهل و جبل و بر اين قياس است سما و ارض و بر و بحر و جن و انس و غير آن و يا بطريق مخالفت صفاتى چون علم و قهر و حلو و مر و سقم و صحت و غنى و فقر و ضحك و بكا و فرح و غم و موت و حيات و غير ذلك مراد آنست كه آنچه آفريدهء ما است بطريق زوجيت خلق كرده‌ايم پس لازم نيامد كه كفر كه مخالف ايمانست و معصيت كه خلاف طاعت است و غير آن از صفات رذيله كه ضد صفات حسنه‌اند آفريده او باشد حاصل كه ما رفع سما و فرش ارض و خلق ازواج نموديم * ( لَعَلَّكُمْ تَذَكَّرُونَ ) * بارادهء آنكه شايد كه شما پندپذير شويد و بدانيد كه تعدد از خواص ممكنات است و واجب بالذات قابل تعدد و انقسام نيست و به جهت آن راه بريد به خالق خود و بپرستش او مشغول شويد و چون مقصود از آفرينش اشياء مختلفه معرفة و عبادت است\r\n* ( فَفِرُّوا ) * پس بگريزيد يعنى رجوع كنيد از كفر خود * ( إِلَى اللَّه ) * بتوحيد خداى يا از عذاب او به ثواب او يا از معصيت او بطاعت او و از امام جعفر صادق ( ع ) مرويست كه مراد از اين آنست كه\r\nحجوا الى اللَّه\r\nحج كنيد به قصد نزديكى برحمت او سبحانه و گويند كه معنى آنست كه فرار نمائيد از جميع آنچه شما را از طاعت باز دارد و بالكليه متوجه شويد بطاعت و عبادت او سبحانه و از ابن عباس منقولست كه از وى دورى گريزيد و ابو بكر وراق گفته كه از طاعت شيطان فرار كنيد و برحمت رحمن توجه نمائيد و محققان گفته‌اند كه بگريزيد بوى از ما سوى وى و در بحر الحقايق آورده كه اى كسانى كه گريخته‌ايد از حق بسبب تعلق بما سوى در حق گريزيد بقطع تعلق از خود يا از وصف خود به وصف حق گريزيد يا از خود فرار كنيد و با حق قرار گيريد * ( إِنِّي لَكُمْ ) * بدرستى كه من مر شما را * ( مِنْه ) * از عذاب او سبحانه كه معد است از براى كافر و عاصى * ( نَذِيرٌ ) * بيمكننده‌ام * ( مُبِينٌ ) * بيان نمايندهء منذريت خود از جانب او سبحانه بمعجزات ظاهره يا آشكارا كننده آنچه از آن حذر كردن واجبست * ( وَلا تَجْعَلُوا ) * و نگردانيد يعنى فرا مگيريد * ( مَعَ اللَّه ) * با خداى به حق * ( إِلهاً آخَرَ ) * معبودى ديگر * ( إِنِّي لَكُمْ ) * بدرستى كه من مر شما را * ( مِنْه ) * از عذاب خداى در عبادت غير او * ( نَذِيرٌ مُبِينٌ ) * ترساننده‌ام هويدا و پيدا و تكرار اين قول\r\n","description":"","footnote":"","page_name":" 45 ","page_number":45},
  {"content":"\r\nبه جهت تاكيد است يا اول مرتب است بر ترك ايمان و ثانى بر اشراك يا اشعار بر آنكه كمال ايمان منوط است به عمل و عمل منتفع به نيست الا بايمان و فوز تام متفرعست بر تحقق اين دو صفت * ( كَذلِكَ ) * داب امم سالفه هم چنانست كه داب قوم تو يعنى هم چنان كه قوم تو تو را تكذيب ميكنند امم سابقه نيز پيغمبران خود را تكذيب ميكردند پس تفسير اين تشبيه مجمل مينمايد بقوله * ( ما أَتَى الَّذِينَ ) * نيامد به آنان كه بودند * ( مِنْ قَبْلِهِمْ ) * پيش از كفار مكه * ( مِنْ رَسُولٍ ) * هيچ فرستادهء * ( إِلَّا قالُوا ) * مگر كه گفتند قوم او كه او * ( ساحِرٌ ) * جادو است در وقتى كه معجزهء بديشان مينمود * ( أَوْ مَجْنُونٌ ) * يا ديوانه است گاهى كه از بعث ايشان را خبر ميداد يعنى معجزهء پيغمبر خود را بسحر نسبت ميكردند و قول او را بسخن ديوانه نسبت مىكردند و بدانكه جايز نيست نصب كذلك به اتى زيرا كه ما بعد ماء نافيه عمل در ما قبل خود نميكند پس اين كلام مفسر ما قبل خود باشد چنان كه به اين مفسر شد * ( أَ تَواصَوْا ) * يا وصيت كرده‌اند پشينيان مر پسينيان را * ( بِه ) * بدين سخن تا همه متفق شده باشند بدين قول استفهام از براى توبيخ است و چون حقيقت تواصى از ايشان منتفى بود به جهت عدم تلاقى ايشان در زمان واحد از آن جهت از آن اضراب نموده ميفرمايد كه * ( بَلْ هُمْ قَوْمٌ طاغُونَ ) * بلكه ايشان گروهىاند نافرمانان و از حد بيرونرفتگان يعنى جامع ايشان در اينقول تواصى نيست بلكه طغيان و عناد ايشانست و چون كه طغيان ايشان را بر اينقول ميدارد * ( فَتَوَلَّ ) * پس روى بگردان * ( عَنْهُمْ ) * از ايشان مراد آنست كه چون مكرر اظهار دعوت كردى بر ايشان و ايشان بجهة اصرار و عناد از آن ابا نمودند پس از مجازات ايشان اعراض نماى تا وقتى كه مامور شوى بقتال ايشان * ( فَما أَنْتَ ) * پس نيستى تو * ( بِمَلُومٍ ) * ملامتزده نزد حضرت عزت به جهت اعراض تو از ايشان بعد از تكرار ابلاغ و دعوت به قدر وسع و طاقت چه در اين صورت لوم بر ايشان است كه ترك قيول دعوت نمودند آورده‌اند كه چون اين آيه نازل شد حضرت رسالت ( ص ) ملول شد و اصحاب غمناك گشتند كه مگر وحى منقطع نشد و نزول عذاب نزديك رسيد باز آيه آمد كه * ( وَذَكِّرْ ) * و پند ده اهل ايمان را * ( فَإِنَّ الذِّكْرى ) * پس بدرستى كه پند دادن * ( تَنْفَعُ الْمُؤْمِنِينَ ) * نفع مىرساند مؤمنان را يعنى به جهت عناد كافران و جحود اهل طغيان ترك تذكير و موعظهء اهل ايمان مكن و دست از نصيحت ايشان برمدار چه موعظه و نصيحت موجب زيادتى بصيرت ايشان مىشود و سبب اكتساب طاعات و اجتناب از محرمات از مجاهد منقولست\r\n","description":"","footnote":"","page_name":" 46 ","page_number":46},
  {"content":"\r\nكه روزى امير المؤمنين ( ع ) پيرهنى در خود پيچيده از خانه بيرون آمد محزون و غمناك فرمود كه چون اين آيه فَتَوَلَّ عَنْهُمْ فَما أَنْتَ بِمَلُومٍ نازل شد هيچكس از ما نبود الا كه غمگين گشت و متيقن شد بر انقطاع وحى و نزول عقوبت و چون آيه * ( وَذَكِّرْ فَإِنَّ الذِّكْرى تَنْفَعُ الْمُؤْمِنِينَ ) * فرود آمد خوشحال شديم در كتاب فصول آورده كه كلام مذكر بايد كه برده چيز مشتمل باشد تا سامعان را نفع رساند اول تذكير نعمت خدا تا بشكر\r\nگذارى آن اقدام نمايند دوم ذكر ثواب محنت و بلا تا در آن شكيبايى ورزند سوم بيان عقوبت گناهان و تعداد آن تا از آن منزجر گردند و تايب شوند چهارم اظهار مكايد و وساوس شيطان تا از آن محترز شوند پنجم ذكر زوال دنيا و بىاعتبارى آن تا دل در آن نبندند ششم بيان مرگ كردن تا مستعد رفتن شوند هفتم تكرار ذكر قيامت تا كار آن روز را بسازند هشتم بيان دركات دوزخ و انواع عقوبات آن تا از آن خايف گردند نهم تعداد درجات بهشت و اقسام نعمتهاى آن تا به آن راغب شوند دهم بناى كلام بر خوف و رجا نهادن يعنى گاهى از عظمت كبريايى و هيبت الهى سخن راند تا از آن بترسند و وقتى رحمت و مغفرت و مهربانى حضرت عزت را تقرير كند تا به آن اميدوار شوند پس هر موعظه كه مشتمل بر اين سخنانست سبب منفعت مؤمنانست و بعد از امر به ابلاغ حجت بيان تعليل آن مىفرمايد بقوله * ( وَما خَلَقْتُ الْجِنَّ وَالإِنْسَ ) * و نيافريديم پريان و آدميان را * ( إِلَّا لِيَعْبُدُونِ ) * مگر به علت آنكه بپرستند مرا بر وجه اختيار نه بطريق اجبار و گويند كه مراد آنست كه خلق بندگان نكردم مگر بجهة آنكه امر كنم ايشان را بعبادت و مؤيد اينست قوله وَما أُمِرُوا إِلَّا لِيَعْبُدُوا اللَّه و مجاهد ليعبدون را بمعنى ليعرفون تنزيل نموده يعنى نيافريديم هيچ يك از جن و انس را مگر براى آنكه مرا بشناسند و بصفات ثبوتيه و سلبيه من عارف گردند و از ابن عباس تفسير اين آيه پرسيدند فرمود كه ما خلقت الجن و الانس الا ليقروا بالعبودية طوعا و كرها و بدانكه اين آيه مبطل قول مجبره است در آنكه او سبحانه مزيد كفر و معصيت است و مخفى نيست كه غرض اصلى از خلق بندگان تعريض مثوبتست بر ايشان نه عبادت و معرفت و ليكن چون ثواب حاصل نميشود مگر بعبادت پس گوييا كه عبادت غايت خلق است نه ثواب فحينئذ اسناد غايت بعبادت از روى مبالغه باشد نه بر وجه حقيقت و اينكه بعضى عبادت او نمىكنند مبطل غرض او نميشود چه مراد از عبادت بر وجه تمكين و اختيار است نه از روى اضطرار و اجبار زيرا كه اگر بر وجه قسر و الجاء مىبود همهء ايشان متعبد مىبودند و هيچكس تارك عبادت او نميبود و غرض او سبحانه از امر بعبادت مجرد ايصال نفع است ببندگان نه جر نفع از ايشان بخلافشان ملاك با عبيد چه مقصود ايشان از عبيد استغناى ايشانست به آنها\r\n","description":"","footnote":"","page_name":" 47 ","page_number":47},
  {"content":"\r\nدر تحصيل معايش و ارزاق مثلا عبدى كه مجهز است در تجارت به جهت كسب ربح مولاست از آن و همچنين بندهء كه مامور است بحرفت بجهة انتفاع مولاست به اجرت او پس غلامى كه محتطب است يا مستقى با غير آن از اقسام حرف و صنايع بجهة تصرفست در اسباب معيشت و ابواب رزق فحينئذ غرض مالك جميع عباد در امر بعبادت آنست كه تا ايشان هيزم آورنده بوسيلهء آن در نشئه آخرت فايز شوند و از حضيض چاه شقاوت خلاص شده بذروهء جاه سعادت رسند نه آنكه تحصيل ارزاق خود نمايند و اطعام مالك چه او سبحانه غنى مطلق است و متفضل بر جميع بندگان و معطى ارزاق ايشان خواه بعبادت مشغول شوند يا نه و لهذا قال جل ذكره * ( ما أُرِيدُ مِنْهُمْ ) * نمىخواهم از آفريدگان * ( مِنْ رِزْقٍ ) * هيچ رزقى * ( وَما أُرِيدُ أَنْ يُطْعِمُونِ ) * و نمىخواهم كه طعام دهند مرا بلكه رزق و اطعام صفت منست و بس و بعضى گفته‌اند كه معنى آيه آنست كه نمىخواهم كه بندگان رازق نفوس خود باشند و مطعم احدى از خود و اسناد طعام بنفس خود به جهت آنست كه همهء خلايق عيال اويند سبحانه و هر كه اطعام عيال احدى كند در حكم آنست كه مطعم آن كس است پس بجهة تسجيل قول مذكور ميفرمايد كه * ( إِنَّ اللَّه ) * بدرستى كه خداى * ( هُوَ الرَّزَّاقُ ) * او است روزىدهندهء جميع خلايق نه غير او پس در اين باب محتاج معينى نباشد * ( ذُو الْقُوَّةِ ) * خداوند توانايى * ( الْمَتِينُ ) * استوار در توانايى خود يعنى قادريست كه بليغ الاقتدار و كامل القدرتست بر وجهى كه گرد ضعف و عجز بر گرد سرادقات او نگردد و در ترجمهء اسماى حسنى در معنى قوى و متين چنين آورده‌اند كه قدرت قاهره اش دليل قوت بالغه گشته و شدت قوتش حجة متانة قدرت شده نه در كار متانتش فتورى و نه در قوت روزى و بنده نوازيش قصورى جلت قدرته و عظمت قوته\r\nو چون كفار قريش با وجود اين دلايل ظاهره كه دالند بر قدرت باهرهء او سبحانه در عناد افزوده بوى نگرويدند از اينجهة تهديد و تخويف ايشان مىفرمايد بقوله * ( فَإِنَّ لِلَّذِينَ ظَلَمُوا ) * پس بدرستى كه مر آنان راست كه ستم كردند بر خود بكفر يا بر رسول بتكذيب * ( ذَنُوباً ) * بهرهء از عذاب * ( مِثْلَ ذَنُوبِ أَصْحابِهِمْ ) * مانند بهرهء ياران ايشان يعنى نظراى ايشان در كفر و عناد از امم مكذبه كه قوم نوح و عاد و ثمود و غير آن بودند و مراد آنست كه بايشان خواهد رسيد آنچه بامم سالفه رسيده از عقاب و عذاب و بدانكه ذنوب در اينمقام مستعار است براى نصيب و اصل استعمال آن در سقات آبست كه تقسيم آب مىنمايند و مىگويند كه و لهم ذنوب و لنا ذنوب و لكم ذنوب چه آن بمعنى دلو عظيم مملو است و قوله * ( فَلا يَسْتَعْجِلُونِ ) * جواب قول كفار مكه است كه مىگفتند مَتى هذَا الْوَعْدُ إِنْ كُنْتُمْ\r\n","description":"","footnote":"","page_name":" 48 ","page_number":48},
  {"content":"\r\nصادِقِينَ يعنى چون وعدهء عذاب حق است و صدق پس بايد كه شتاب نكنند در وقوع عذاب بر ايشان چه آن فوت نخواهد شد آن گه بيان زمان عذاب ايشان مىكند كه * ( فَوَيْلٌ ) * پس ويل كه كلمه ايست كه در حين وقوع عقوبت و هلاك مستعمل است يا چاه ويل * ( لِلَّذِينَ ) * مر آنان راست كه * ( كَفَرُوا ) * كافر شدند و به خدا و برسول نگرويدند * ( مِنْ يَوْمِهِمُ ) * از عذاب روز ايشان * ( الَّذِي يُوعَدُونَ ) * آن روز كه وعده داده ميشوند بدان مراد روز قيامت است يا روز بدر\r\n\r\nسورة الطور\r\nمكيست و چهل و نه آيت است بعدد كوفى و شامى و چهل و هشت بعدد بصرى و چهل و هفت بعدد حجازى و اختلاف در دوايت است يكى و الطور كه عراقى و شامى است و ديگرى دعا كه كوفى و شامى است ابى بن كعب از حضرت رسول ص روايت كرده كه هر كه سورهء و الطور تلاوت نمايد بر خداى واجب باشد كه او را از عذاب ايمن گرداند و او را در بهشت خود نعمت عظمى و مرتبهء كبرى اعطا فرمايد و از جبير بن مطعم روايت است كه از رسول ص شنيدم كه اين سوره را در نماز مغرب تلاوت ميفرمود و محمد بن هشام از حضرت امام محمد باقر ع روايت كرده كه هر كه سورهء و الطور بخواند حقتعالى خير دنيا و آخرت او را كرامت فرمايد و بدانكه چون حق سبحانه و تعالى ختم سورهء و الذاريات فرمود بوعيد افتتاح اين سوره نمود بتحقيق وعيد وقوع و فرمود كه\r\n* ( بِسْمِ اللَّه الرَّحْمنِ الرَّحِيمِ وَالطُّورِ ) * و اين در لغت سريانى بمعنى جبل است و مراد كوه سنين است يعنى سوگند بطور سينا كه جبل زبير است بمدين در ارض مقدسه كه موسى على نبينا و عليهم السلم بر بالاى آن كلام حق سبحانه استماع كرد و تخصيص اينكوه بجهة بركت و كثرت منفعت است در آن و گويند مراد مطلق كوه است كه اوتاد ارضاند و منابع منافع و نزد ابن عباس جبليست كه نابت نباتات باشد و نزد مقاتل مراد دو كوه‌اند كه يكى را تينا گويند بجهة كثرت تين در او و ديگرى زيتا بجهة بسيارى زيتون در آن و بعضى گفته‌اند كه اسم عربى است مشتق از طار يعنى سوگند به آنچه طيران مىنمايد از اوج ايجاد بحضيض مواد يا از عالم غيب بعالم شهادت * ( وَكِتابٍ مَسْطُورٍ ) * و سوگند بكتاب نوشته شده * ( فِي رَقٍّ مَنْشُورٍ ) * در صحيفهء گشوده بوقت خواندن مراد قرآنست و بدانكه سطر عبارتست از ترتيب حروف\r\n","description":"","footnote":"","page_name":" 49 ","page_number":49},
  {"content":"\r\nمكتوبه و رق جلديست كه مكتوب فيه باشد و در اينمقام مستعار است از براى هر چه در او چيزى نوشته و تخصيص آن بذكر بجهة آنست كه آن احسن چيزيست كه مكتوب فيه باشد چه آن موجب حسن مكتوب است و نزد بعضى مراد به اين كتاب لوح محفوظ است و آن تخته ايست از زمرد سبز كه علوم مكنونه در او مكتوب است يا مراد الواح موسى است كه در وقت كتابت بر آن صرير قلم ميشنيد يا كتاب تورية كه بعث حضرت خاتميت ( ص ) در آن مسطور است يا صحيفهء اعمال بندگان كه در روز قيامت برايشان منشور سازند كما قال اللَّه تعالى وَنُخْرِجُ لَه يَوْمَ الْقِيامَةِ كِتاباً يَلْقاه مَنْشُوراً يا كتابيست كه حق سبحانه براى ملائكه نوشته كه علم ما كان و ما يكون در آن ميخوانند و يا مراد آن چيزيست كه در قلوب انبيا مرقوم است از معارف و حكم و بر هر تقدير تنكير آن بجهة تعظيم است و اشعار بر آنكه آن از قسم كتابى نيست كه متعارف باشد ميان مردمان يعنى سوگند بكتاب جليل القدر كه در صحيفه منشوره مكتوب گشته * ( وَالْبَيْتِ الْمَعْمُورِ ) * و سوگند به خانه آبادان يعنى كعبهء معظمه و معموريت آن بكثرت زيارت حاجيانست و خدمه و مجاوران و آن اول خانه ايست كه در زمين بنا شده براى عبادت بندگان يا مراد ضراجست كه مقابل حقيقى خانهء كعبه واقع شده در آسمان چهارم و عمارت آن بجهة كثرت طواف فرشتگان است و از حضرت امير المؤمنين ( ع ) مرويست كه هر روز هفتاد هزار فرشته در آن مكان مكرم ميروند و طواف مىكنند و هرگز نوبت به اول نميرسد و خازن آن فرشته ايست كه آن را زرين خوانند و آن خانه از ياقوت سرخست و خداى تعالى آن را در عهد آدم به زمين فرستاد و در زمان طوفان حضرت نوح ( ع ) امر نمود تا آن را به آسمان بردند و زهرى از سعيد بن مسيب نقل فرموده كه ابو هريره از رسول ( ص ) روايت كرد كه بيت المعمور در آسمان دنيا است و در آسمان چهارم نهريست كه آن را نهر حيوان خوانند هر روز جبرئيل ( ع ) در وقت طلوع آفتاب در آن نهر داخل مىشود و چون بيرون مىآيد اجنحهء خود را مىافشاند هفتاد هزار قطره از آن مىچكد و حق سبحانه از هر قطره از آن فرشته مىآفريند و همه را امر مىكند به داخل شدن در بيت المعمور پس ايشان آن روز در آن خانه نماز ميگذارند و طواف مىكنند در روز ديگر باز حق سبحانه هفتاد هزار فرشتهء ديگر بطريق مذكور خلق ميفرمايد و به اين امر مامور ميسازد و هرگز نوبت طواف به اول نميرسد و نزد بعضى ديگر مراد از بيت المعمور قلب مؤمن است كه عرش رحمن است و عمارت آن بمعرفت و اخلاص است يعنى قسم بقلوب اهل ايمان كه معمور است بخلوص و عرفان * ( وَالسَّقْفِ الْمَرْفُوعِ ) * و سوگند بسقف بلند برافراشته يعنى آسمان كه مجمع انوار حكمت و مخزن اسرار فطرتست و نزد ابن عباس و مجاهد مراد عرش الهى است كه جامع عجايب\r\n","description":"","footnote":"","page_name":" 50 ","page_number":50},
  {"content":"\r\nو غرايب است و گويند مراد آسمان اولست كه مانند سقف زمين است و اين قول منقولست از حضرت امير المؤمنين سلام اللَّه عليه * ( وَالْبَحْرِ الْمَسْجُورِ ) * و سوگند بدرياى پر برآمده يا بجهنم كه بجهة پرى آتش در آن افروخته و تابيده شده است كما قال اللَّه تعالى وَإِذَا الْبِحارُ سُجِّرَتْ و آن ماخوذ است از سجرت التنور اى ملاتها نارا از سعيد بن جبير\r\nنقلست كه امير المؤمنين ( ع ) از يهودى پرسيد كه در كتاب شما دوزخ در كدام موضع است گفت در دريا فرمود كه\r\nما اراه الا صادقا\r\nيعنى نميدانم او را در اين قول الا راست كو لقوله تعالى * ( وَالْبَحْرِ الْمَسْجُورِ ) * و در حديث آمده كه\r\nالبحر نار في نار\r\nو مرويست از پيغمبر ( ص ) كه بايد كه هيچ كس در دريا ننشيند مگر حاج يا معتمر يا مجاهد چه در زير دريا آتش است و در زير آتش دريا آتش و در خبر است كه رسول ( ص ) فرمود كه در روز قيامت دريا را پر از آتش كنند و به آب دريا آن آتش را برافروزند و در روايت آمده كه همه درياها را در روز قيامت بتابانند تا مانند آتش سوزان شود بعد از آن راههاى همه را به يكديگر گشايند تا همه يك دريا گردد پس همه را بدوزخ روان سازند و نيز از امير المؤمنين سلام اللَّه عليه مرويست كه مراد ببحر مسجور دريائيست در زير عرش حضرت بارى و عمق و قعر آن مقابل هفت آسمان و هفت زمين است و در او آبى است سطبر كه آن را بحر الحيوان گويند و در سطبرى مانند آب منى است و حق سبحانه در وقت بعث كه بعد از نفخهء اوليست به آن امر نمايد تا چهل صباح در قبور باريده شود و در نفخهء ثانيه همهء خلايق از آن زنده شوند و از قبور بيرون آيند و بدانكه نزد محققان طور نفس است كه كليم قلب بر آن با حق سبحانه و تعالى مناجات مىكند و كتاب مسطور ايمانست كه در رق قلب منشور بقلم رحمت ازلى نوشته شده است كه كتب فى قلوبهم الايمان و بيت المعمور سر عارفان است كه بنظرات تجليات سنجابى آبادانى يافته و سقف مرفوع روح رفيع القدر است كه سقف خانهء دلست و بحر مسجور دليست كه به آتش محبت تافته حاصل كه حق سبحانه به اين امور عظيمه عجيبه قسم ياد ميفرمايد بر اينكه * ( إِنَّ عَذابَ رَبِّكَ ) * بدرستى كه عذاب پروردگار تو * ( لَواقِعٌ ) * هر آينه بوقوع آينده است و نازل شونده * ( ما لَه ) * نيست مر آن عذاب را * ( مِنْ دافِعٍ ) * هيچ دفع كننده يعنى البته واقع خواهد شد و بدانكه وجه دلالت امور مقسم بها بر وقوع عذاب آنست كه آن امور دالند بر كمال قدرت و حكمت و صدق اخبار او سبحانه و ضبط اعمال عباد از براى مجازات جبير بن مطعم گويد كه من بمدينه رفتم تا سخنى در باب اساراى بدر بعرض حضرت رسالت ( ص ) رسانم پس به مسجد درآمدم آن حضرت در نماز صبح ايستاده بود و سوره و الطور را قرائت ميفرمود چون به اين آيه رسيد كه إِنَّ عَذابَ رَبِّكَ لَواقِعٌ نزديك بود كه از غايت خوف دلم شكافته\r\n","description":"","footnote":"","page_name":" 51 ","page_number":51},
  {"content":"\r\nشود پس في الحال اسلام آوردم از ترس آنكه مبادا عذاب نازل شود و من بر صفت كفر بميرم آن گه بيان محل وقوع عذاب ميفرمايد كه * ( يَوْمَ تَمُورُ السَّماءُ ) * يعنى عذاب واقع شود در روزى كه مضطرب شود آسمان * ( مَوْراً ) * مضطرب شدنى يعنى متردد گردد در آمدن و رفتن و آن گاه شكافته شود و گويند كه مور محركيست در تموج بر سبيل استداره يعنى آسمان بگرد خود موج زند و بگردد مانند كشتى بر روى آب كه بگرد خود آيد\r\n* ( وَتَسِيرُ الْجِبالُ ) * و روان شوند كوه ها يعنى از اماكن خود كه روى زمين است زايل گردند و چون هباء بر هوا روند * ( سَيْراً ) * رفتنى يعنى البته مانند غبار گشته بر هوا پراكنده شوند و اين در وقت نفخهء دوم باشد كه زمان فناى عالمست و چون اينواقع شود * ( فَوَيْلٌ ) * پس كلمهء عذاب * ( يَوْمَئِذٍ ) * در آن روز * ( لِلْمُكَذِّبِينَ ) * مر تكذيبكنندگان راست كه سخن خدا و رسول را دروغ پنداشته باشند * ( الَّذِينَ هُمْ ) * آنان كه ايشان * ( فِي خَوْضٍ ) * در شروع كردن باقوال باطله كه آن استهزاء است به قرآن و تكذيب پيغمبر آخر الزمان و انكار بعث در آن جهان * ( يَلْعَبُونَ ) * بازى ميكنند و استهزاء مىنمايند يعنى آن را ببازيچه برميدارند و وقعى بر آن نمينهند و ببايد دانست كه غالب استعمال خوض در امور باطله و اقاويل كاذبه است و لهذا نزد اطلاق منصرف به آن مىشود كقوله تعالى وَكُنَّا نَخُوضُ مَعَ الْخائِضِينَ وَخُضْتُمْ كَالَّذِي خاضُوا و قوله * ( يَوْمَ يُدَعُّونَ ) * بدلست از يوم تمور يعنى عذاب واقع شود بر كفار در روزى كه دفع كرده شوند كافران بعنف يعنى بيفكنند ايشان را از روى قهر و اجبار * ( إِلى نارِ جَهَنَّمَ ) * بسوى آتش دوزخ * ( دَعًّا ) * دفع كردنى و افكندنى بعنف و قهر از مقاتل مرويست كه مراد از دع آنست كه خازنان دوزخ دستهاى كافران را بر گردنهاى ايشان بندند و موى پيشانى ايشان را بر پشت پاى ايشان پس بر روى افكنده بدوزخشان اندازند و نزد اين حال ايشان را گويند * ( هذِه النَّارُ الَّتِي ) * اين آن آتش است كه * ( كُنْتُمْ بِها ) * بوديد در دنيا * ( تُكَذِّبُونَ ) * كه تكذيب ميكرديد و باور نميداشتيد و هر چند پيغمبر بر صدق قول خود معجزات مينمود شما ميگفتيد كه وى ساحر است و آنچه ميگويد كه وحى است سحر است نه سخن خدا * ( أَ فَسِحْرٌ هذا ) * آيا پس سحر است اينكه ميبينيد از انواع عذاب دوزخ يعنى هم چنان كه وحى الهى را سحر مىپنداشتيد اين را نيز سحر مىپنداريد * ( أَمْ أَنْتُمْ لا تُبْصِرُونَ ) * يا شما نمى\r\n","description":"","footnote":"","page_name":" 52 ","page_number":52},
  {"content":"\r\nبينيد اين عذاب را و كوريد از مشاهدهء آن هم چنان كه در دنيا كور بوديد از ديدن آنچه دلالت بر وقوع اينعذاب ميكرد اين قول از روى تقريع و تهكمست يا آنكه مسدود شده است چشمهاى شما از ديدن اين عذاب هم چنان كه در دنيا نزد مشاهدهء معجزات و آيات ميگفتند كه سكرت ابصارنا يعنى چشم ما را مسحور ساخته‌اند و نميبينيم آنچه بما مىنمايى از آيات ظاهره و معجزات باهره و بدانكه دخول فا بر خبر از براى اشعار است بر معنى مذكور و تقديم آن بر مبتداء بسبب آنست كه آن مقصود بالذاتست در انكار و توبيخ نه مبتداء پس بعد از تقريع و توبيخ ايشان را گويند كه * ( اصْلَوْها ) * در آئيد بدوزخ * ( فَاصْبِرُوا ) * پس صبر كنيد بر كشيدن عذاب * ( أَوْ لا تَصْبِرُوا ) * يا صبر مكنيد و جزع ننمائيد * ( سَواءٌ عَلَيْكُمْ ) * يكسان است بر شما صبر و عدم صبر يعنى بر هر وجه كه ميخواهيد از صبر و عدم صبر در دوزخ داخل شويد كه هيچ محيصى و مفرى نيست كه شما را از آن باز دارد پس نه قوت پرهيز داريد و نه پاى گريز و ابدا معذب خواهيد بود در آن * ( إِنَّما تُجْزَوْنَ ) * جز اين نيست كه جزا داده ميشويد * ( ما كُنْتُمْ تَعْمَلُونَ ) * به آنچه بوديد كه عمل ميكرديد در دنيا از استهزاء و انكار و تكذيب و غير آن اين كلام تعليل استوا است چه جزاى كفر واجب الوقوع است پس صبر و عدم صبر مساوى باشد در عدم نفع خلاصه سخن در اين باب آنست كه مزيت صبر بر جزع نفع آنست در عاقبت كه آن مجازات صابر است بر صبر بجزاى خير و چون صبر در آنجا بر عذابيست كه عين جزا است و هيچ عاقبتى بر آن منفعتى مترتب نيست پس آن را مزيتى بر جزع نباشد و بعد از ذكر حالات دوزخيان بيان احوال متقيان مىفرمايد بقوله * ( إِنَّ الْمُتَّقِينَ ) * بدرستى كه پرهيزكاران از كفر و شرك و عصيان * ( فِي جَنَّاتٍ ) * در بوستانهاى باشند و چه بوستانها * ( وَنَعِيمٍ ) * در نعمتها و چه نعمتها يعنى بوستانها و نعمتهايى كه در نضارت و كرامت بمرتبهء كمال باشند * ( فاكِهِينَ ) * در حالتى كه لذت كنند - گان و خوشحالان باشند * ( بِما آتاهُمْ ) * بسبب عطا كردن ايشان را * ( رَبُّهُمْ ) * پروردگار ايشان * ( وَوَقاهُمْ ) * و نگاه داشتن ايشان را * ( رَبُّهُمْ ) * آفريدگار ايشان * ( عَذابَ الْجَحِيمِ ) * از عذاب دوزخ يعنى اينكه در آن روز بهشتيان فرحان و شادان باشند بسبب عطا كردن حق سبحانه باشد ايشان را\r\nانواع نعم و نگاه داشتن ايشان از عذاب دوزخ و بنا بر اين معنى وقيهم عطف است بر اتيهم و ما ماى مصدريه و ميتواند بود كه معطوف باشد بر في جنات يعنى بدرستى كه پرهيزكنندگان را نگه ميدارد خدا از عذاب نيران يا حال باشد باضمار قد از ضمير مستكن در ظرف يا از فاعل انى يا از مفعول آن يا از هر دو يعنى متقيان در بهشت\r\n","description":"","footnote":"","page_name":" 53 ","page_number":53},
  {"content":"\r\nباشند در حالتى كه نگاه داشته باشد خداى ايشان را از آتش دوزخ يا اهل تقوى در جنت باشند بسبب آنچه عطا كرده باشد او سبحانه ايشان را از انواع نعم در حالتى كه خدا واقى ايشان باشد از عذاب آتش سوزان و بنا بر اين تقادير اخيره ماء ما اتيهم احتمال موصوليه و مصدريه هر دو دارد القصه چون متقيان به بهشت درآئيد خزنه ايشان را گويند كه * ( كُلُوا ) * بخوريد از مطعومات بهشت * ( وَاشْرَبُوا ) * و بياشاميد از مشروبات آن خوردنى و آشاميدنى * ( هَنِيئاً ) * گوارنده بدون تخمه و هيضه و تنغيص از زيد بن ارقم مرويست كه مردى از اهل كتاب نزد پيغمبر ( ص ) آمد و گفت يا ابا القاسم دعوى ميكنى كه اهل جنت در جنت خورند و آشامند آن حضرت فرمود به حق آن كسى كه نفس من بيد قدرت او است كه مردى از اهل بهشت قوت صد مرد داشته باشد كه برغبت تمام با كل و شرب و جماع اقدام نمايد و بعد از اكل و شرب عرقى از او حاصل شود كه اطيب از بوى مشك باشد و تحليل آنچه خورده و آشاميده از اين ممر باشد پس حق سبحانه ايشان را گويد كه اين پاداش است مر شما را * ( بِما كُنْتُمْ ) * بسبب آنچه بوديد در دنيا * ( تَعْمَلُونَ ) * كه عمل ميكرديد و بعضى از علماء گفته‌اند كه هر چند وعده بكردار بنده است اما اصل در آن فضل الهى است و اگر نه پيداست كه مزد كردار ما چه خواهد بود و بدانكه ميتواند بود كه با باء زايده باشد و ما مرفوع المحل بر آنكه فاعل هنيئا باشد بر حذف مضاف و تقدير اينكه جزاء عما كنتم تعملون يعنى گوارنده است جزاى آنچه بوديد كه در دنيا ميكرديد از اعمال حسنه و ميگفتيد از گفتار مرضيه\r\n* ( مُتَّكِئِينَ ) * در حالتى كه تكيه زدگان باشند در بهشت * ( عَلى سُرُرٍ ) * بر تختهاى بزر بافته * ( مَصْفُوفَةٍ ) * بهم پيوسته و در برابر يكديگر نهاده پس از خطاب التفات بغيبت كرده ميفرمايد كه * ( وَزَوَّجْناهُمْ ) * و جفت گردانيديم ايشان را * ( بِحُورٍ ) * بزنان سفيد اندام يا زنانى كه طبقهء بيضهء چشم ايشان در كمال بياض باشد * ( عِينٍ ) * گشاده چشم يا طبقه سواد عينيه ايشان در نهايت اسوداد بود و بدانكه با در اينمقام بمعنى وصل و الصاقست يا از براى سببيت و تقدير اينكه زوجناهم تزويجا ملصقا بحور عين يا صيرناهم ازواجا بسبيهن يعنى تزويج كنيم متقيان را تزويجى كه ملاصق باشد بحور عين يا جفت گردانيم ايشان را بسبب حور عين و قوله * ( وَالَّذِينَ آمَنُوا ) * معطوفست بر حور عين چه تزويج بمعنى تقرين است و معنى مراد اين كه و قرناهم بالحور و بالذين آمنوا يعنى قرين و همنشين سازيم ايشان را بحور عين و به كسانى كه مؤمن بوده باشند * ( وَاتَّبَعَتْهُمْ ذُرِّيَّتُهُمْ ) * و پيرو باشند ايشان را فرزندان صغار ايشان در دخول ايشان جنان يا در وصول\r\n","description":"","footnote":"","page_name":" 54 ","page_number":54},
  {"content":"\r\nبدرجات ايشان يعنى ما جمع كنيم براى ايشان انواع سرور و بهجت را از امور مذكورة كه آن داخل شدن ايشانست در خلد برين و مزاوجت بحور عين و مؤانست باخوان مؤمنين و اجتماع اولاد با ايشان در درجات عليين و بعد از آن تعليل إلحاق ذريت به آباء ميفرمايد بقوله * ( بِإِيمانٍ ) * و تنكير آن به جهت تعظيم است يعنى بسبب ايمان عظيم مرتبهء جليل القدر كه آن ايمان اباء است * ( أَلْحَقْنا بِهِمْ ) * در رسانيم بايشان * ( ذُرِّيَّتُهُمْ ) * فرزندان خورد ايشان را يعنى با آنكه درجات اباء بلند باشد نسبت بذريهء صغار ما بفضل خود درجات ذريت را نيز بلند گردانيم تا چشم پدر و مادر كه برايشان افتد روشن گردد و بديدار يكديگر خوشحال شوند و بعضى گفته‌اند كه جمله موصوله مبتداء است و خبر آن * ( أَلْحَقْنا بِهِمْ ذُرِّيَّتَهُمْ ) * و قوله * ( وَاتَّبَعَتْهُمْ ذُرِّيَّتُهُمْ بِإِيمانٍ ) * جملهء معترضه از براى تعليل الحاق ذريت باشد در وصول بمرتبهء ايشان يعنى آنان كه گرويده باشند و تابع ايشان شده ذريت ايشان بايمان آوردن در رسانيم ذريت ايشان را بايشان و بنا بر اين بايمان متعلق خواهد بود بقوله و ابتعتهم و تنكير آن اشعار است بر آن كه كافى است در الحاق متابعت نمودن ذريت بابا در اصل ايمان حقيقت در اولاد كبار يا حكما در ذريت صغار مرويست از حضرت رسالت ( ص ) كه\r\nان اللَّه يرفع درجة ذرية المؤمن في درجته و ان كانوا دونه لتقر بهم عينه\r\nيعنى بدرستى كه خداى بردارد درجهء اولاد مؤمن را تا آنكه بمرتبهء درجهء پدر رساند اگر چه ايشان در خور درجهء او نباشند تا چشم او بايشان روشن گردد و بعد از آن اين آيه را تلاوت فرمود و از ابن عباس منقولست كه چون مؤمن به درجهء خود رسد گويد بار خدايا پدر و مادر و فرزندانم كجايند ندا آيد كه ايشان عملى نداشتند كه موجب آن شود كه در مرتبه و درجهء تو باشند او گويد خداوندا چه باشد كه بفضل خود ايشان را به من رسانى حق سبحانه امر فرمايد تا همهء ايشان را بنزد او برند و زادان از امير المؤمنين ( ع ) روايت كند كه حضرت رسالت ( ص ) فرمود كه\r\nان المؤمنين و اولادهم في الجنة\r\nمؤمنان و فرزندان ايشان در بهشت باشند و بعد از آن آيه مذكوره تلاوت فرمودند و از حضرت امام جعفر صادق سلام اللَّه عليه مرويست كه\r\nاطفال المؤمنين يهدون الى آبائهم يوم القيمة\r\nاطفال مؤمنان را راه نمايند به پدران ايشان در روز قيامت و اينكه از امير المؤمنين ( ع ) منقولست كه روزى خديجه از رسول ( ص ) پرسيد كه يا رسول اللَّه حال آن دو فرزند من كه در جاهليت فوت شدند چون باشد آن حضرت فرمود كه بدوزخ روند خديجه دلتنگ شد و گفت فرزندانى كه از تو داشتم حال ايشان چون باشد فرمود كه ببهشت روند چه مؤمنان با اولاد خود در بهشت باشند و مشركان با اولاد خود در دوزخ اگر اين صحيح باشد مراد فرزندان بالغ كفار باشند زيرا كه خدا بگناه ابوين اولاد را مؤاخذه نكند و بگناه اولاد ابوين را عذاب نفرمايد از اينجا معلوم شد كه او سبحانه اولاد\r\n","description":"","footnote":"","page_name":" 55 ","page_number":55},
  {"content":"\r\nكفار را نيز بفضل خود ببهشت برد و در بعضى روايات آمده كه ذريت صغار عصافير جنت باشند و بدانكه مىتواند بود كه مراد بالحاق ذريت بابا مقارنت ايشان باشد بابا در جمع شدن در مكان واحد در ثواب و مرتبهء و اصح آنست كه اجتماع ايشان بابا در مرتبه و درجه باشد بر سبيل تفضل و احسان نه به اينكه حق سبحانه مرتبهء ابا را به جهت نقص اولاد حط سازد به اين وجه كه بعضى از ثواب ابا بايشان دهد تا هر دو در ثواب برابر شوند كما قال * ( وَما أَلَتْناهُمْ ) * و ما كم نكنيم * ( مِنْ عَمَلِهِمْ ) * از ثواب كردار ايشان * ( مِنْ شَيْءٍ ) * هيچ چيز يعنى فرزندان را بدرجهء پدران رسانيم بىآنكه نقصان به ثواب ايشان رسد بلكه بكرم و فضل خود اولاد را رفعت درجه ارزانى فرمائيم و بنا بر آنكه الحاق بر سبيل جمعيت باشد اينكلام بر سبيل استيناف خواهد بود پس به جهت تاكيد و مبالغه در اينقول ميفرمايد كه * ( كُلُّ امْرِئٍ ) * هر مرد مكلف * ( بِما كَسَبَ ) * به آنچه كسب كرده باشد * ( رَهِينٌ ) * در گرو است روز قيامت يعنى وابسته است بپاداش كردار خود و به عمل ديگرى مؤاخذ نيست پس هم چنان كه شخصى بندهء خود را مثلا مرهون ميسازد به دينى كه بر او است و همچنين نفس عبد در حكم مرهون است نزد او سبحانه به عمل صالحى كه آن مطالب به است و تخصيص ذكر بذكر به جهت تبعيت اناث است بايشان و خلاصهء سخن آنست كه مكلف جزا داده مىشود به آنچه مستحق آنست از ثواب و عقاب و هيچكس بذنب ديگرى مؤاخذ نميشود و از مقاتل منقولست كه معنى آيه آن است كه كافر مرتهن است در نار بسبب آنچه كسب كرده از كفر و شرك و مؤمن مرتهن نميشود به عمل خود كما قال اللَّه تعالى كُلُّ نَفْسٍ بِما كَسَبَتْ رَهِينَةٌ إِلَّا أَصْحابَ الْيَمِينِ آن گه بيان مزيت نعمت مىكند بر اهل ايمان و ميفرمايد كه * ( وَأَمْدَدْناهُمْ ) * و بيفزائيم مر متقيان را يعنى زياده بر آنچه آرزو داشته باشند بدهيم ايشان را * ( بِفاكِهَةٍ ) * ميوه بجميع انواع آن * ( وَلَحْمٍ ) * و گوشت با همه اصناف آن * ( مِمَّا يَشْتَهُونَ ) * از آنچه آرزو كنند تخصيص فاكهه و لحم بذكر به جهت آنست كه آنها اعظم نعمند و خلاصهء معنى آنست كه ما زياده خواهيم داد بمتقيان انا فانا و وقتا بعد وقت آنچه آرزوى نفس ايشان باشد * ( يَتَنازَعُونَ ) * داد و ستد كنند با يكديگر * ( فِيها ) * در بهشت يعنى بهم دهند و از هم ستانند * ( كَأْساً ) * كاسه مملو از خمر بهشت اصح آنست كه كاس در اينمقام بمعنى خمر است از قبيل تسميهء شيء باسم محل و مؤيد اينست تانيث ضمير در قول او سبحانه كه * ( لا لَغْوٌ فِيها ) * يعنى بنوشانيم بايشان خمرى كه هيچ سخنى بيهوده نباشد در آن يعنى در اثناى شرب آن با يكديگر مخاصمت نكنند و بسخنان لغو و بيهوده تكلم ننمايند * ( وَلا\r\n","description":"","footnote":"","page_name":" 56 ","page_number":56},
  {"content":"\r\n* ( تَأْثِيمٌ ) * و نه گناه كار گردانيدن يعنى در ميان آن فعلى نكنند كه موجب اثم باشد و قولى كه بسبب آن بگناه منسوب گردند بر خلاف آنچه از عادت اهل شربست در دنيا از شتم و فواحش و عربده كه موجب اثمند مراد آنست كه عقول اهل بهشت بر حال خود باشد و هر چند در شرب آن اغراق نمايند عقول از ايشان زايل نشود و هيچ اثمى بر آن مترتب نگردد * ( وَيَطُوفُ عَلَيْهِمْ ) * و طواف كنند بر گرد ايشان با كاسهاى خمر يا براى خدمت * ( غِلْمانٌ لَهُمْ ) * خادمانى كه مخصوص باشند مر ايشان را بر شكل پسران خوش صورت آفريده شده * ( كَأَنَّهُمْ ) * گوييا كه ايشان در صباحت حسن و صفا و لطافت * ( لُؤْلُؤٌ مَكْنُونٌ ) * مرواريد پوشيده‌اند يعنى هم چنان كه مرواريد در صدفست در كمال صفا و طراوتست و اصلا نظارت و طراوت آن زايل نميشود\r\nبسبب استعمال يد و رسيدن گرد و غبار و آفتاب پس غلمان نيز چنين باشند كه دست هيچكس بدامان ايشان نرسيده باشد و بسبب اسباب خارجى متبدل نگشته از قتاده نقل كرده‌اند كه كسى از حضرت رسول ( ص ) پرسيد كه يا رسول اللَّه خادم چنين است مخدوم چگونه باشد آن حضرت فرمود كه\r\nان فضل المخدوم على الخادم كفضل القمر ليلة البدر على ساير الكواكب\r\nفضل مخدوم بر خادم چون فضل ماه شب چهارده باشد بر جميع ستارگان و نيز از آن حضرت مرويست كه\r\nان ادنى اهل الجنة منزلة من ينادى الخادم فيجيبه الف ببابه لبيك لبيك\r\nكمترين اهل بهشت از روى مرتبه كسيست كه خادم خود را بخواند هزار خادم در جواب او به لبيك لبيك لب بگشايند و در روايت آمده هم چنان كه اهل بهشت از غلمان محظوظ باشند غلمان نيز در خدمتكارى ايشان در كمال التذاذ باشند چه انجا دار استراحت است نه سراى كلفت و در تبيان آورده كه ذكور اولاد مشركان غلمان اهل جنت باشند و اناث ايشان حور عين و اولاد مؤمنان با پدران خود بر همين هيئاتى باشند كه در دنيا بوده‌اند و اين نقل غريب است القصه چون اهل بهشت بر تختهاى زرين مقابل يكديگر نشسته باشند * ( وَأَقْبَلَ ) * و روى آرند * ( بَعْضُهُمْ ) * بعضى از ايشان * ( عَلى بَعْضٍ ) * بر بعضى ديگر * ( يَتَساءَلُونَ ) * در حالتى كه پرسند از يكديگر احوال و اعمال خود را كه موجب اين سعادت شده * ( قالُوا إِنَّا كُنَّا ) * گويند كه بدرستى كه ما بوديم * ( قَبْلُ ) * پيش از اينروز * ( فِي أَهْلِنا ) * در ميان اهل خود يعنى بوديم در دنيا * ( مُشْفِقِينَ ) * ترسندگان از عذاب و عقاب نيران و بسبب آن بطاعت رحمن مرتكب شده از عصيان مجتنب مىشديم * ( فَمَنَّ اللَّه ) *\r\n","description":"","footnote":"","page_name":" 57 ","page_number":57},
  {"content":"\r\nپس منت نهاد خداى * ( عَلَيْنا ) * بر ما بلطف و رحمت و توفيق در طاعت و اجتناب از معصيت * ( وَوَقانا ) * و نگاه داشت ما را * ( عَذابَ السَّمُومِ ) * از عذاب آتشى كه مانند بادى باشد در نهايت گرمى كه نفوذكننده باشد در مسام و گويند كه سموم نام جهنم است * ( إِنَّا كُنَّا ) * بدرستى كه ما بوديم * ( مِنْ قَبْلُ ) * پيش از اين در دنيا * ( نَدْعُوه ) * ميپرستيديم خداى را باخلاص و ميخوانديم او را در نجات دادن از آتش جحيم و عذاب اليم پس او اجابت دعاى ما كرد * ( إِنَّه ) * بدرستى كه او * ( هُوَ الْبَرُّ ) * او است بسيار نيكوكار بر بندگان * ( الرَّحِيمُ ) * بسيار مهربان برايشان و لهذا عابد او مثابست وسايل او مجاب و گويند كه بر بمعنى صدق است در وعده و رحيم بمعنى بخشانيده بر بنده قبل از اين گذشت كه جماعت مقتسمان بر عقبات مكه نشسته حضرت رسول ( ص ) را نزد تردد قوافل عرب بكهانة و شعر و سحر منسوب ميساختند و آن حضرت بواسطهء آن ملول و غمگين ميشد حق سبحانه بجهة تسلى آن قدوهء احباب از عتاب باصوات كفار خطاب به او كرده ميفرمايد كه * ( فَذَكِّرْ ) * پس پند ده اى محمد ( ص ) به قرآن اهل مكه را يعنى بتذكير و موعظهء مردمان ثابت قدم باش و بسخن مشركان گرد ملال بر خواطر عاطر خود راه مده و بسبب آن از موعظه و نصيحت متقاعد مشو كه * ( فَما أَنْتَ ) * پس نيستى * ( بِنِعْمَةِ رَبِّكَ ) * به حق انعام پروردگار تو بر تو باعطاى مرتبه نبوت به تو * ( بِكاهِنٍ ) * خبردهنده از غيب بوسيلهء جن بدون نزول وحى * ( وَلا مَجْنُونٍ ) * و نه ديوانه كه عقل از پوشيده باشد هم چنان كه كفار قريش در حق تو ميگويند چه قول ايشان باطل است و سخن ايشان متناقض زيرا كه كاهن محتاج است در كهانت بفظت و دقت نظر و مجنون عقل او پوشيده است و در نهايت سفاهت خلاصهء كلام آنست كه به حمد اللَّه و بانعامه كه تو در صدق نبوت و وجاحة عقل يكى از اين دو طايفه نيستى و عقيده كفار نيز چنين است ليكن باعث ايشان بر اينقول تكذيب است بر تو تا به آن مستريح شوند هم چنان كه سفها استراحت مىيابند از تكذيب اعداى خود\r\n* ( أَمْ يَقُولُونَ ) * ام در اين قول منقطعه است بمعنى بل كه موضوعست از براى اضراب نمودن از ما قبل و ترك آن كردن و از آن متحول شدن بكلام ديگر و همچنين ام متعدده بعد از ابن بجهة نقل حجتى است به حجتى ديگر پس معنى آيه آنست كه بلكه ميگويند مشركان قريش كه محمد ( ص ) * ( شاعِرٌ ) * است نه پيغمبر و آنچه از او صادر مىشود از فصاحت و بلاغت بجهة قوت شعر است * ( نَتَرَبَّصُ بِه ) * انتظار ميبريم او را يعنى چشم آن داريم كه\r\n","description":"","footnote":"","page_name":" 58 ","page_number":58},
  {"content":"\r\nبرسد به او * ( رَيْبَ الْمَنُونِ ) * حادثه و مصيبت روزگار كه از غايت شدت مقلق نفس باشد و گويند كه مراد از ريب المنون موتست و آن در اصل فعولست مشتق از منه بمعنى قطعه و تسميهء آن بدهر بجهة آنست كه آن قطوع بعضى از زنان است از بعضى ديگر يا قطعكننده روح از بدن انسان پس بنا بر قول ثانى معنى آنست كه ما منتظر مرگ اوئيم يعنى چون كه رونق شعر بوجود شاعر است پس ما انتظار مرگ او ميكشيم و مترصد آن يا هم چنان كه شعراى ديگر كه آن طرفه و نابغه و زهير بودند بسبب حادثه موت رونق اشعار ايشان بر طرف شد كلام وى نيز بواسطهء انقطاع حيات از رونق خود بيفتد يا اميد آن داريم كه مرگ او چون مرگ پدران او باشد يعنى زود بميرد و به پيرى نرسد * ( قُلْ ) * بگو اى محمد ( ص ) در جواب ايشان كه * ( تَرَبَّصُوا ) * انتظار بريد زمان نكبت يا مرگ مرا * ( فَإِنِّي مَعَكُمْ ) * پس بدرستى كه من با شما * ( مِنَ الْمُتَرَبِّصِينَ ) * از جمله منتظرانم يعنى من انتظار حدوث بليه يا هلاكت شما ميكشم هم چنان كه شما منتظر آنيد كه مصيبتى بر من نازل شود يا موت به من طارى گردد و مراد از اين امر تهديد ايشانست بوقوع مصيبت و هلاكت برايشان و شبهه نيست در قبح انتظار ايشان بر خاتم پيغمبران ( ص ) و حسن انتظار آن حضرت برايشان پس بيان بطلان قول ايشان مىكند كه * ( أَمْ تَأْمُرُهُمْ ) * بلكه امر مىكند و ميفرمايد ايشان را * ( أَحْلامُهُمْ ) * عقول ايشان * ( بِهذا ) * به اين قول متناقض چه كهانت تابع فطنت است و جنون لازم زوال عقل و شعر كلاميست و متسق و مخيل و موزون و آن با جنون ميسر نميشود پس اين سخنان ايشان نيز بر مقتضاى عقل نباشد و امر احلام مجاز است از اداء آن بتناقض و فايدهء ارتكاب اين مجاز انست كه ايشان دعوى زيادتى عقول خود ميكردند بر غير و از ذكاء و فطنت خود لاف ميزدند حق سبحانه توبيخ ايشان كرد از اين دعوى به اينكه احلام ايشان امر اين امور متناقضه است و مثمر ان نتايج متضاده پس از اين اعراض نموده ميفرمايد كه * ( أَمْ هُمْ ) * بلكه ايشان * ( قَوْمٌ طاغُونَ ) * گروهىاند از حد درگذشتگان در مكابره و عناد و طغيان و بجهة اين قايل اين اقوال متناقضه‌اند و منكر ظهور حق آنكه شروع در حجتى ديگر كرده ميفرمايد كه * ( أَمْ يَقُولُونَ ) * بلكه ميگويند كفار قريش * ( تَقَوَّلَه ) * بر بافته است محمد ( ص ) قرآن را و از خود گفته و چنين نيست كه ايشان ميگويند * ( بَلْ لا يُؤْمِنُونَ ) * بلكه ايمان نخواهند آورد يعنى باعث ايشان بر اينقول تقول اصرار ايشانست بر كفر و طغيان و مصر بودن بر عدم ايمان به خدا و رسول و اگر نه ايشان از سر يقين ميدانند كه قرآن منقول نيست بجهة عجز جميع عرب عرباء از اتيان نمودن به مثل\r\n","description":"","footnote":"","page_name":" 59 ","page_number":59},
  {"content":"\r\nآن پس حق سبحانه بجهة الزام حجت برايشان ميفرمايد كه اگر قرآن بر بافته محمد باشد * ( فَلْيَأْتُوا ) * پس بايد كه بياورند ايشان * ( بِحَدِيثٍ مِثْلِه ) * سخنى مانند قرآن در فصاحت و حسن بيان و براعت * ( إِنْ كانُوا صادِقِينَ ) * اگر باشند راستگويان در آنكه قرآن را از خود ميتوان ساخت زبدهء سخن آنست كه اگر قرآن بر بافته محمد ( ص ) است پس ايشان كه فصحا و بلغاى عربند گو مانند اينحديثى انشا كنند زيرا كه مثل محمد ( ص ) در فصاحت و براعت و بلاغت در ميان ايشان هست پس بايد كه ايشان نيز مثل آن را بياورند و چون كه همه از آن عاجزند پس معلوم مىشود كه قرآن كلام ملك علام است نه سخن محمد ( ص ) بعد از آن برايشان احتجاج مىآورد بابتداى خلق بر اينكه * ( أَمْ خُلِقُوا ) * آيا آفريده شده‌اند * ( مِنْ غَيْرِ شَيْءٍ ) * بىچيزى يعنى آيا ايشان بىخالقى و محدثى مخلوق گشته‌اند و بجهة اينست كه بعبادت او اشتغال نمىنمايند يا آيا ايشان مخلوق شده‌اند نه از براى كارى يعنى ببعث و بازيچه كه اصلا قلم تكليف برايشان نباشد\r\nو اوامر و نواهى برايشان متراتب نشود و حساب ايشان نكنند و جزاى ايشان ندهند يا آيا آفريده گشته‌اند بىپدر و مادر همچو ساير جمادات و بجهة اينست كه تعقل امور نميكنند و اين نيز ظاهر البطلانست * ( أَمْ هُمُ الْخالِقُونَ ) * يا آنكه ايشان آفرينندگاناند مر خود را و بواسطهء اين اقرار به خالق خود نميكنند و وجود آن محال زيرا كه محدث بىمحدث ممكن نيست چه ممكن در وجود خود محتاج است به غير ممكن پس ممكن ايجاد ممكن نتواند كرد و چون اينهمه باطلست پس البته عدم تصديق ايشان بجهة عناد و استكبار است نه آنكه عقول ايشان درك نميكنند آيات باهره و معجزات ظاهره را كه دالند بر نبوت حضرت خاتميت و صدقيت دعوى وى نيز بر سبيل الزام و حجت ميفرمايد كه * ( أَمْ خَلَقُوا السَّماواتِ وَالأَرْضَ ) * آيا آفريده‌اند آسمانها و زمينها را و آن نه چنين است * ( بَلْ لا يُوقِنُونَ ) * بلكه بيقين در نمىآيند به اينكه خالق جميع ممكنات واجب الوجود است و بواسطهء عناد و استكبار هميشه بر گرد گمان ميگردند * ( أَمْ عِنْدَهُمْ ) * آيا نزديك ايشانست * ( خَزائِنُ رَبِّكَ ) * خزاين هاى فضل پروردگار تو تا نبوت بهر كه خواهند دهند يا خزائن علوم الهى در دست ايشان است تا بدانند كه لايق منصب نبوت كيست * ( أَمْ هُمُ الْمُصَيْطِرُونَ ) * آيا ايشان غالبانند و مسلط شدگان بر همه اشيا تا مدبر امور ربوبيت شوند و بناى جميع چيزها بر اراده و مشيت خود نهند و بجهة آن هر چه خواهند كنند و هر شخصى را كه خواهند منصب رسالت دهند * ( أَمْ لَهُمْ ) * آيا مر ايشان را است * ( سُلَّمٌ ) *\r\n","description":"","footnote":"","page_name":" 60 ","page_number":60},
  {"content":"\r\nنردبانى كه بوسيلهء آن بر آسمان برآمده * ( يَسْتَمِعُونَ فِيه ) * بشنوند در آن كلام ملائكه را في در اينمقام بمعنى على است از قبيل وَلأُصَلِّبَنَّكُمْ فِي جُذُوعِ النَّخْلِ يعنى استماع نمايند بر بالاى آن سخن فرشتگان را و آنچه از علوم غيبيه كه برايشان وحى كرده مىشود تا علم بما كان و ما يكون پيدا كنند و عالم شوند بتقدم موت محمد ( ص ) بر موت ايشان و ظفر يافتن ايشان بر او در عاقبت امور هم چنان كه مظنه ايشان است و اگر چنين است كه ايشان گمان مىبرند * ( فَلْيَأْتِ مُسْتَمِعُهُمْ ) * پس بايد كه بياورد شنوندهء ايشان كه بر آسمان رفته باشد و كلام غيبى استماع نموده * ( بِسُلْطانٍ مُبِينٍ ) * حجتى روشن و دليلى هويدا كه گواه باشد بر صدق استماع وى چه هر كه دعوى امرى كند كه بداهت عقل حكم نكند بر او لازم است كه اقامت حجة نمايد بر صدق مدعاى خود پس تسفيه عقول اهل شرك و تجهيل ايشان مينمايد به اينكه * ( أَمْ لَه الْبَناتُ ) * آيا مر خدايراست دختران * ( وَلَكُمُ الْبَنُونَ ) * و مر شما را پسران اينكلام غير مرة سمت ذكر يافته و ذكر آن در اينمقام اشعار است بر آنكه هر كه راى او در اينخانه باشد كه اسناد نبات به خالق خود كند و نسبت بنين به خود دهد در نهايت سفاهت و حماقت خواهد بود پس چگونه از شان او باشد كه بمرقات صعود نموده بر عالم ملكوت در آيد و بر جميع غيوب مطلع گردد\r\n* ( أَمْ تَسْئَلُهُمْ ) * آيا ميخواهى مر ايشان را بر تبليغ رسالت * ( أَجْراً ) * مزدى تا بسبب آن تاوان زده شوند * ( فَهُمْ ) * پس ايشان * ( مِنْ مَغْرَمٍ ) * از التزام آن تاوان بر خود * ( مُثْقَلُونَ ) * گرانبار شوند و بواسطهء آن از اتباع تو روى بگردانند * ( أَمْ عِنْدَهُمُ الْغَيْبُ ) * آيا نزديك ايشانست آنچه غيب در او مكتوب شده مراد لوح محفوظ است كه همه مغيبات در او مندرج است * ( فَهُمْ يَكْتُبُونَ ) * پس ايشان مينويسند آنچه در او مكتوبست تا گويند كه خبر دادن پيغمبر در امر قيامت و بعث و جزا و حساب باطل است و اصلَّى ندارد يا از آنجا بيرون نويسند كه موت محمد ( ص ) كى خواهد بود تا از آن استراحت يابند بعضى از مفسران گفته‌اند كه مراد آنست كه از آن كتاب نزد خود ثبت كنند كه اگر كار آخرت اصلَّى داشته باشد احوال ما آنجا بهتر خواهد بود از محمد ( ص ) و اتباع او و مثل اينست قوله تعالى وَلَئِنْ رُدِدْتُ إِلى رَبِّي لأَجِدَنَّ خَيْراً مِنْها مُنْقَلَباً و قوله وَلَئِنْ رُجِعْتُ إِلى رَبِّي إِنَّ لِي عِنْدَه لَلْحُسْنى * ( أَمْ يُرِيدُونَ كَيْداً ) * آيا ميخواهند مكرى و تدبيرى دربارهء تو مراد مگريست كه در دار الندوة ميكردند نسبت به حضرت رسالت ( ص ) از قتل و حبس و اخراج * ( فَالَّذِينَ كَفَرُوا ) * پس آنان كه نگرويدند * ( هُمُ الْمَكِيدُونَ ) * ايشانند كيد كرده شدگان يعنى ايشانند\r\n","description":"","footnote":"","page_name":" 61 ","page_number":61},
  {"content":"\r\nكسانى كه و بال كيد و مكر برايشان باز ميگردد و مقتول گردند دربدر و گرفتار شوند به عذاب ابديا آنكه ايشانند مغلوبان در كيد خود مأخوذ از كايدته فكدته و اين تقريع محتمل عموم و خصوص است پس وضع ظاهر در موضع ضمير براى تسجيل است بر كفر ايشان و دلالت بر آنكه موجب حكم مذكور كفر است نه غير آن و كيد خدا عبادتست از تدبيرى براى اولياى خود تا بسبب آن اعداى خود را مغلوب و مقهور گردانند * ( أَمْ لَهُمْ ) * آيا مر ايشانراست * ( إِله غَيْرُ اللَّه ) * معبودى بجز از خداى به حق تا يارى ايشان دهد و حراست ايشان نمايد از عذابى كه مكافات مكر ايشانست پس بجهة تنزيه خود مىفرمايد كه * ( سُبْحانَ اللَّه ) * منزه و مبراست خداى * ( عَمَّا يُشْرِكُونَ ) * از آنچه شرك مىآرند بوى و بدانكه جميع امور مذكوره بعد از ام منقطعه الزام باشد مر عبده اوثان را براى مخالفت ايشان بقران و نگرويدن بوحدت ملك سبحان و نبوت خاتم پيغمبران و انكار بعث و نشور در آن جهان و بجهة فرط عناد و طغيان ايشان بود كه به حضرت رسالت ( ص ) ميگفتند فَأَسْقِطْ عَلَيْنا كِسَفاً مِنَ السَّماءِ پارهء از آسمان بر سر ما فرود آر اگر در وعدهء عذاب صادقى حق سبحانه در جواب فرمود كه * ( وَإِنْ يَرَوْا ) * و اگر به بينند * ( كِسْفاً مِنَ السَّماءِ ) * پارهء از آسمان * ( ساقِطاً ) * كه فرود آينده باشد بر سر ايشان * ( يَقُولُوا ) * گويند از فرط طغيان و محض استكبار كه اين نه قطعهء آسمانست بلكه اين * ( سَحابٌ مَرْكُومٌ ) * ابريست برهم نشسته و بهم چسبيده يعنى عناد ايشان تا غايتى است كه با وجود مشاهدهء آثار عذاب از كفر باز نه ايستند پس بجهة تهديد ايشان مىفرمايد كه چون حال ايشان در عناد و اصرار به اين مرتبه است * ( فَذَرْهُمْ ) * پس واگذار و دست بدار ايشان را و بمكافات كفر و عناد ايشان ارتكاب منماى * ( حَتَّى يُلاقُوا ) * تا وقتى كه ملاقات كنند يعنى به بينند از روى معاينه * ( يَوْمَهُمُ الَّذِي فِيه ) * آن روز خود را كه در آن * ( يُصْعَقُونَ ) * هلاك كرده شوند از وقوع صاعقه برايشان و به هلاكت ابدى گرفتار مراد گردند مراد نفخهء اولى است كه در حين وقوع آن همهء خلايق هلاك شوند آن گه بطريق بدليت وصف اينروز ميفرمايد كه * ( يَوْمَ لا يُغْنِي عَنْهُمْ ) * روزى كه نفع ندهد يعنى باز ندارد از ايشان * ( كَيْدُهُمْ ) * مگر ايشان * ( شَيْئاً ) * چيزى را از عذاب و عقاب * ( وَلا هُمْ يُنْصَرُونَ ) * و نه ايشان يارى كرده شوند يعنى در آن روز هيچكس يارى ايشان نكند در دفع عذاب مراد روز قيامت است * ( وَإِنَّ لِلَّذِينَ ظَلَمُوا ) * و بدرستى كه مر آنان راست كه ظلم كردند بر نفس خود يعنى كافر شدند * ( عَذاباً\r\n","description":"","footnote":"","page_name":" 62 ","page_number":62},
  {"content":"\r\n* ( دُونَ ذلِكَ ) * عذابى غير از عذاب روز آخرت يعنى با وجود عذاب آخرت عذابى ديگر ايشان را هست كه آن عذاب قبر است يا مؤاخذهء ايشان در دنيا بقتل در روز بدر يا بقحط در مدت هفت سال يا جميع مصايب دنيا اين كلام نيز محتمل عموم و خصوص است * ( وَلكِنَّ أَكْثَرَهُمْ ) * و ليكن بيشترين كفار * ( لا يَعْلَمُونَ ) * نميدانند وقوع آن عذاب را و از آن خبر ندارند * ( وَاصْبِرْ ) * و شكيبايى كن\r\nاى محمد ( ص ) * ( لِحُكْمِ رَبِّكَ ) * مر حكم پروردگار خود را درباره ايشان و تو كه آن امهال ايشان است و ابقاى تو در مشقت كشيدن ايشان * ( فَإِنَّكَ ) * پس بدرستى كه تو * ( بِأَعْيُنِنا ) * به غير عنايت و نگهداشت مايى اينكلمه در موضع مرئى مستعمل است يعنى بحيثيتى هستى كه ما ترا مىبينيم و هيچ چيز از احوال تو بر ما پوشيده و پنهان نيست پس به نظر لطف و عنايت محافظت تو ميكنيم از مكر و ضرر اهل شر نسبت به تو ايراد عين به صورت جمع بواسطه آنست كه ضمير متكلم بصيغهء جمع واقع شده و يا به جهت مبالغه بكثرت اسباب حفظ * ( وَسَبِّحْ ) * و تسبيح كن و بپاكيزگى خداى خود را ياد كن * ( بِحَمْدِ رَبِّكَ ) * در حالتى كه آن مقترن باشد به حمد پروردگار تو مراد از تسبيح و تحميد نماز است از قبيل تسميهء شيئى باسم جزء يعنى نماز گذار * ( حِينَ تَقُومُ ) * هنگامى كه برخيزى از خواب و آن نماز صبح است و گويند كه مراد آنست كه بكوى\r\nسبحانك اللهم و بحمدك يا سبحانك اللهم و بحمدك لا إله الا انت يا سبحانك اللهم و بحمدك لا إله الا انت اغفر لى و تب على خطايى\r\nدر زمانى كه برخيزى از مجلس خود و در خبر آمده كه هر كه در وقت برخواستن از مجلس بگويد كه\r\nسبحانك اللهم و بحمدك اشهد ان لا إله الا انت استغفرك و اتوب اليك\r\nكفارهء هر لغو و لهوى باشد كه در آن مجلس واقع شده باشد و اگر مجلس خير بوده خير برو زياده گردد و هر كه در آن مجلس بوده باشد آمرزيده گردد ببركات اين كلمات و گويند كه مراد آنست كه چون به نماز برخيزى بگوى كه\r\nسبحانك اللهم و بحمدك و تبارك اسمك و تعالى جدك و لا إله غيرك\r\nو از كلبى مرويست كه مراد آنست كه چون به نماز برخيزى تسبيح و تحميد كن تا آنكه به نماز مشغول شوى و نزد بعضى مراد قيام است از قيلوله به نماز ظهر يعنى هر گاه از خواب چاشت برخيزى به نماز پيشين اقدام نماى از ابن عباس و حسن منقولست كه مراد دو ركعت نافلهء صبح است بعد از برخواستن از خواب * ( وَمِنَ اللَّيْلِ ) * و در بعضى از شب * ( فَسَبِّحْه ) * پس نماز گذار خداى را مراد نماز شام و خفتن است و گويند مراد نافلهء ليليه است و شبهه نيست در آنكه صلوة ليليه از ريا دور تر و بر نفس دشوارتر است و لهذا آن را بذكر ممتاز ساخت و مقدم\r\n","description":"","footnote":"","page_name":" 63 ","page_number":63},
  {"content":"\r\nداشت آن را بر فعل * ( وَإِدْبارَ النُّجُومِ ) * و نماز گذار در عقب برگشتن نجوم يعنى بعد از خفاى آنها بضوء صبح از امير المؤمنين ( ع ) منقولست كه مراد نافله صبح است و اين قول از أبي جعفر و ابى عبد اللَّه عليهما السلم نيز مرويست و از رسول ( ص ) منقولست كه اين دو ركعت نماز بهتر است از هر چه آفتاب بر آن تابد و ابن زيد و ضحاك گفته‌اند كه مراد فريضهء صبح است و از زراره و حمران و محمد بن مسلم روايت است كه ابو جعفر و ابو عبد اللَّه عليهما السّلام بعد از تفسير اين آيه فرمودند كه رسول ( ص ) در شبى سه بار برميخاست و نظر در آفاق آسمان ميكرد و پنج آيه كه در آخر آل عمران است تا إِنَّكَ لا تُخْلِفُ الْمِيعادَ ميخواند و بعد از آن افتتاح به نماز شب ميكرد و گويند كه مراد از اين آيه آنست كه در وقت صبح و شام و در هيچ وقت از ذكر پروردگار خود غافل مشو و در جميع اوقات شب و روز تنزيه او سبحانه نماى كه او از تو غافل نيست و حافظ و ناصر تست و اللَّه اعلم بالصواب\r\n\r\nسورة النجم\r\nشصت و دو آيت است نزد كوفيان و شصت و يك نزد غير ايشان و اختلاف در سه آيت است كه ان من الحق شيئا است نزد كوفى و عمن تولى نزد شامى الحيوة نزد غير شامى و فضل آن از ابى بن كعب روايتست كه رسول ( ص ) فرمود كه هر كه سورة النجم تلاوت كند بعدد هر كه تصديق بمحمد ( ص ) كرده و هر كه جاحد او بوده ده حسنه در نامهء اعمال او ثبت كنند و بروايت ديگر قارى اين سوره را ده حسنه بنويسند بعدد هر كه تصديق بمحمد ( ص ) كرده و ده سيئه محو كنند بعدد هر كه جاحد او بوده و يزيد بن خليفه از ابى عبد اللَّه سلام اللَّه عليه روايت كرده كه هر كه در هر روز يا در هر شب اين سوره را قرائت نمايد در ميان مردمان ستوده شود و در نظر همه عالميان شيرين گردد و ببايد دانست كه چون حق سبحانه و تعالى ختم سوره الطور نموده بذكر حضرت رسالت ( ص ) افتتاح اين سوره نيز بذكر آن حضرت نموده فرمود كه\r\n* ( بِسْمِ اللَّه الرَّحْمنِ الرَّحِيمِ وَالنَّجْمِ إِذا هَوى ) * قسم بستاره چون طلوع كند و بلند برآيد يا غروب نمايد و فرود آيد چه آن مشتق است از هوى بفتح ها كه بمعنى سقط و غربست و يا از هوى بضمها و واو كه بمعنى علا و صعد است از مجاهد منقولست كه مراد بنجم اسم جنس است يعنى سوگند بستارگان كه موجب زينت آسمانند و راه نماى مسافران در بحر و بر و رجمكنندهاى شياطين در زمان استراق سمع و غير آن كقوله تعالى إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ و قوله وَبِالنَّجْمِ هُمْ يَهْتَدُونَ و قوله وَجَعَلْناها رُجُوماً\r\n","description":"","footnote":"","page_name":" 64 ","page_number":64},
  {"content":"\r\nلِلشَّياطِينِ و از ابن عباس مرويست كه مراد ثريا است كه نزد طلوع صبح روى بغروب مينهد و نزد بعضى ديگر زهره است و از ضحاك نقل كرده‌اند كه مراد نجوم قرآنست و هوى بمعنى نزل كقوله تعالى أ فلا اقسم بمواقع النجوم يعنى سوگند بسوره و آياتى كه بنجوم متفرقه فرود آمده در عرض بيست و سه سال و نزد اخفش و جمعى ديگر نيات زمين است كه آن را ساق نباشد كقوله تعالى و النجم و الشجر يسجدان و هوى بمعنى سقط يعنى سوگند بگياهى كه بر زمين افتد و بر آن منبسط شود و نزد ابو حمزه مراد آن ستاره هااند كه نزد قيام قيامت مطموس گردند و منتشر شوند كقوله تعالى فَإِذَا النُّجُومُ طُمِسَتْ وَإِذَا الْكَواكِبُ انْتَثَرَتْ و جماعتى ديگر گفته‌اند كه مراد آن كواكباند كه وقت سحر نزديك شوند به غروب و آن علامت متهجدانست كه بآنوقت تهجد بشناسند و به عبادت قيام نمايند و در خبر است كه على بن الحسين زين العابدين عليه السّلام چون وقت سحر رسيدى بميان سراى آمدى و نظر به آسمان كردى و گفتى كه\r\nغارت نجوم سمائك و نامت عيون انامك و هدات اصوات عبادك\r\nبار خدايا ستاره هاى آسمانت فرو رفتند و چشمهاى خلقانت در خواب رفت و او از بندگانت ساكن شد و تو آن خدايى كه ترا خواب نبرد و عامه از حضرت امام جعفر صادق عليه السّلام روايت كرده‌اند كه مراد ستارهء وجود محمديست كه در شب معراج از آسمان فرود آمد يا به بالا رفت و مرويست كه بعد از عروج آن حضرت ابو طالب را گفتند كه محمد از وقت نماز شام و خفتن ناپديد شده و پيدا نميشود وى همه شب در تجسس آن حضرت بود امير المؤمنين عليه السّلام نيز در مكه تفحص احوال مينمودام هانى در حجره طلب او ميكرد هيچ جا او را نمىيافتند ابو طالب مسلح شد و بنى هاشم را جمع كرد و سوگند خورد كه اگر محمد صلَّى اللَّه عليه و آله و سلَّم فردا پيدا نشود همه را بخوارى و زارى بقتل رسانم و چون صبح نزديك شد ستاره اى از قطب آسمان جدا شد بغايت روشن و هر ساعت به زمين نزديك ميشد تا بدر خوانهء پيغمبر صلَّى اللَّه عليه و آله و سلَّم فرود آمد چون نگاه كردند آن حضرت بود فذلك قوله و النجم اذا هوى و نزد محققان نجم ستاره محمد صلَّى اللَّه عليه و آله و سلَّم است كه بر فلك توحيد بر آمده از ما سوى منقطع شد و در بعضى روايات آمده كه چون حضرت رسالت پناه دعوت آشكارا كرد اهل شرك آغاز طعن كرده گفتند كه محمد صلَّى اللَّه عليه و آله و سلَّم گمراه شد از دين پدران خود و خطا كرده در احداث دينى ديگر از براى بندگان حق سبحانه اينسوره فرستاد بعضى ديگر از علما گفته‌اند كه سبب نزول اينسوره آن بود كه سلمان و جمعى از صحابه از رسول صلَّى اللَّه عليه و آله و سلَّم پرسيدند كه يا رسول اللَّه بعد از تو وصى و خليفهء تو كه خواهد بود گفت آنكه امشب ستاره به بام خوانهء او فرود آيد همهء اهل مكه آن شب به بام خوانها رفتند و منتظر بودند كه ستاره به بام خانه كه فرود آيد و همه طمع داشتند كه اين كواكب درخشان بر بام خانهء ايشان فرود آيد مگر حضرت امير المؤمنين و فاطمه عليه السّلام كه ايشان ورد خود را از دست ندادند گفتند اگر بر بام خانهء ما فرود آيد ما شكر\r\n","description":"","footnote":"","page_name":" 65 ","page_number":65},
  {"content":"\r\nآن را بجا آوريم و اگر نه بر ما حرجى نخواهد بود پس ايشان در محراب خود بعبادت مشغول بودند تا حينى كه ستارهء درخشان از قطب آسمان جدا شد و گويند ستارهء زهره بود و به زمين نزديك ميآمد تا اينكه به بام خانهء فاطمه فاطمه عليها سلام فرود آمد فذلك قوله تعالى * ( وَالنَّجْمِ إِذا هَوى ) * گروهى از منافقان گفتند كه الا ان محمدا قد ضل على على محمد در حق على گمراه شد چه منصبى كه در خور او نبود براى او تعيين نمود حق سبحانه قسم ياد كرد به آن ستاره كه به خانه او فرود آمد بر اينكه * ( ما ضَلَّ صاحِبُكُمْ ) * گمراه نشد مصاحب شما اى اهل قريش يعنى از حق عدول نكرد و از اهتدا بضلالت نقل ننمود * ( وَما غَوى ) * و خطا نكرد در آنچه بشما رسانيد يعنى آن را بصواب گفت نه بخطا و در آن باب مرتكب امر باطل نشد و نيز فقيه على بن مغازلى شافعى كه يكى از مشاهير و كبراى اهل سنت است روايت مىكند باسناد خود از ابن عباس كه من با جمعى از بنى هاشم در مجلس منور حضرت رسالت صلَّى اللَّه عليه و آله و سلَّم بوديم كه ناگاه كوكبى نورانى از آسمان جدا شد و هبوط مينمود تا بتدريج به زمين افتاد آن حضرت خطاب بحاضران نمود و فرمود كه نظر كنيد كه اين ستاره در سراى چه كس هبوط و سقوط كرد و در كدام منزل نزول نمود پس اهل آن مجلس بتفتيش و تفحص برخاستند تا حال آن كوكب معلوم كنند كه ناگاه يكى از محبان على ابن ابى طالب عليه السّلام بشارت به حضرت رسالت صلَّى اللَّه عليه و آله و سلَّم رسانيد و گفت آن كوكب در منزل خورشيد آسمان ولايت و برج اختر هدايت على بن ابى طالب نزول يافت و آن درى فلك سعادت در حجره طاهر آن سرور قرار يافت پس حضرت رسالت صلَّى اللَّه عليه و آله و سلَّم از اين صورت خرم و خوشحال گرديد منافقان زبان طعن گشودند و آغاز تشنيع آن سرور كردند و گفتند كه محمد صلَّى اللَّه عليه و آله و\r\nسلَّم در محبت پسر عم خود غلو مىكند و در آن مبالغه مينمايد و در طريق محبت و مودت على بن ابى طالب غاوى و گمراه شده چون آن حضرت طعن و تشنيع شنيع از ايشان بشنيد از آن حال ملول شد و غبار غم بر صفحهء خاطر آن حضرت نشست حق سبحانه براى تسكين خاطر مبارك آن سلطان رسالت و تنزيه وى از معايب اهل غوايت و ضلالت و تفضيح و رسوايى اصحاب جهالت اين آيه فرستاد و بر هيچكس از اولو الالباب پوشيده و پنهان نيست كه غير امير المؤمنين عليه السّلام از مهاجر و انصار به اين شرف موصوف نگشته و هيچ اصحابى به اين كمال و جلال منعوت نشد پس او افضل و اشرف از ساير اصحاب باشد و عروة بن زبير روايت كرده كه چون اين سوره فرود آمد عتبة بن ابى لهب گفت كه و اللَّه لأوذين محمدا به خدا كه محمد را ايذا و آزار رسانم پس بنزد رسول آمد و آب دهن بر روى مبارك آن حضرت انداخت گفت يا محمد انا كافر بالنجم اذا هوى آن حضرت دلتنگ شد و بر او نفرين كرده فرمود كه\r\nاللهم سلط عليه كلبا من كلابك ياكله\r\nبار خدايا درى از درهاى خود را بر او مسلط\r\n","description":"","footnote":"","page_name":" 66 ","page_number":66},
  {"content":"\r\nكن تا او را بخورد از اين سخن بسى بر نيامد كه وى با جمعى از كفار قريش بتجارت ميرفت در راه بمنزلى فرود آمدند و آنجا ديرى بود راهبى از آنجا آواز داد كه اين زمين مسبعه است خود را نگهداريد ابو لهب گفت يا معشر قريش الليلة فانى اخاف على ابنى دعوة محمد امشب يارى من كنيد اى گروه قريش كه من ميترسم از پسر خود چه محمد او را دعاى بد كرده ايشان همه بارها را جمع كرده و به بالاى آن جاى عتبه را ترتيب دادند و خود پيرامون آن بخفتند و شتران را بر حوالى خود بخوابانيدند چون پاسى از شب بگذشت شيرى بيامد و از آن شتران بگذشت و قدم بر سر آنها نهاد و يك يك را بو ميكرد تا بر بالاى آن بارها آمد عتبه را ببوئيد و نزد اينحال عتبه آواز داد كه قتلنى رب محمد خداى محمد مرا بكشت پس على الفور آن شير سر او را بكند و همه اعضاى او را از هم پاره پاره كرد و بعضى از آن را بخورد و بازگشت و تعرض به هيچ كس ديگر نرسانيد و حسان بن ثابت در اين باب قصيده گفته كه يك بيت آن اينست شعر\r\n\r\nمن يرجع العام الى اهله\r\nفما اكيل السبح بالراجع\r\n\r\nو نزد بعضى ديگر از مفسران سبب نزول اين سوره آنست كه چون رسول از مكه هجرت كرد و در مدينه آمد مسجدى در آنجا بنا كرد و مهاجر كه با آن حضرت بودند هر يك در حوالى مسجد خوانه بنا كردند و درى در مسجد گشودند و چون مدتى بر اين بر آمد اسلام قوت گرفت و مسلمانان بسيار شدند جبرئيل آمد و گفت كه خداى ميفرمايد كه درهاى خوانه خود را كه در مسجد گشوده‌ايد مسدود سازيد و از بيرون مسجد درها بگشائيد رسول صلَّى اللَّه عليه و آله و سلَّم بر منبر برآمد و خطبه خواند و پيغام خداى بايشان رسانيد گروهى به آن امر اقدام نمودند و جماعتى ديگر به علت قرابت چون عباس و حمزه و جمعى ديگر بحرمت خدمتكارى در اين باب تعلل مينمودند و ميگفتند كه اين خطاب با ما نخواهد بود و اول كسى كه قبول اين امر كرد و به تهيه اسباب سد باب مشغول شد امير المؤمنين بود و فاطمه عليه السّلام چون حضرت رسالت صلَّى اللَّه عليه و آله و سلَّم بنزديك حجره فاطمه آمد و آن حال را مشاهده فرمود با فاطمه عليه السّلام گفت كه جان پدر اين خطاب با تو نيست چه تو و على از منيد و من از شما اگر در خانه شما مسدود شود هم چنانست كه در خانه من مسدود شده باشد پس از آنجا بگذشت و بدر خانه حمزه و عباس آمد ايشان گفتند يا رسول اللَّه ما را چه مىفرمايى فرمود خدا ميفرمايد كه سد ابواب مسجد نمائيد گفتند اين مقدار رخصت باشد كه روزنهء بر آنجا بگذاريم تا روى تو را ببينيم فرمود كه رخصت نيست پس همه درها را مسدود ساختند و صحابه نيز قطع طمع كرده درهاى خوانه را برآوردند و رسول صلَّى اللَّه عليه و آله و سلَّم بر بالاى منبر آمده جواب آنانى كه زبان باعتراض گشودند و گفتند كه چرا على را تخصيص كردى و در او را گذاشتى فرمود كه\r\nو اللَّه ما سددت ابوابكم و لا فتحت باب على بل اللَّه سد ابوابكم و فتح باب على\r\nبه خدا كه من در شما را مسدود نساختم و در على نگشودم بلكه حقتعالى\r\n","description":"","footnote":"","page_name":" 67 ","page_number":67},
  {"content":"\r\nدرهاى شما را بست و در حجره على را گشود و چون منافقان و مشركان در حجرهء امير المؤمنين را گشوده و درهاى خانه غير او مسدود ديدند گفتند كه الا ان محمدا قد ضل فى على خداى تعالى اين آيه فرستاد كه * ( وَالنَّجْمِ إِذا هَوى ما ضَلَّ صاحِبُكُمْ وَما غَوى ) * و بدانكه تسميهء آن حضرت به صاحب به جهت آنست كه وى مامور بودى بمصاحبت مشركان به جهت رسانيدن دعوت بايشان و در تفسير طبرسى آورده كه غوى بمعنى ضل است و تكرار آن به جهت تاكيد و مبالغه در نفى ضلالت از آن حضرت و گويند كه معنى ما غوى آنست كه خايب نشد محمد از اصابهء رشد و از رسيدن بمثوبت و كرامت نزد حضرت عزت به جهت سعى نمودن در باب دعوة و هدايت * ( وَما يَنْطِقُ ) * و سخن نگفت * ( عَنِ الْهَوى ) * از روى نفس و ميل طبع خود يعنى نطق او به قرآن و بجميع احكام ايمان به هوا و آرزوى نفس او نيست * ( إِنْ هُوَ ) * نيست نطق او * ( إِلَّا وَحْيٌ يُوحى ) * مگر وحيى كه فرود آمده مىشود بوى يعنى آنچه به او گويا مىشود از جانب او سبحانه است نه از راى خود اينكلام دالست بر بطلان قول باجتهاد آن حضرت در احكام شريعت هم چنان كه زعم مخالفان است و اينكه بعضى در جواب اين گفته‌اند كه هر گاه حق سبحانه تسويغ اجتهاد نموده باشد براى او از طريق وحى پس اجتهاد وى و آنچه مستند به آن باشد وحى باشد كلامى است غير مقبول و جوابى است غير معقول زيرا كه اين هنگام اجتهاد عين وحى نباشد بلكه چيزى باشد كه بسبب وحى از آن حضرت واقع شده باشد و حال آنكه آيه دالست بر اول نه بر ثانى و بدانكه موحى وحى از جانب جناب احديت به حضرت خاتميت جبرئيل است عليه التحية و السّلام كما اشار اليه جل ذكره * ( عَلَّمَه شَدِيدُ الْقُوى ) * و اين اضافه غير حقيقت است زيرا كه اضافه صفت مشبهه است بفاعل خود و در اين تقدير كه ملك شديد قواه و ايراد قوت به صورت جمع به جهت مبالغه است در شدت قوت و معنى اينكه بياموزانيد پيغمبر صلَّى اللَّه عليه و آله و سلَّم را يعنى وحى فرود آورد به او فرشتهء كه سختست قوتهاى او مراد جبرئيل است كه در نهايت شدت قوت است و از شدت قوت او بود كه شهرستان قوم لوط را از زمين بركنده باجنحه خود گرفت و چندان به آسمان نزديك رسانيد كه او از سكان آن بلدان فرشتگان آسمان شنيدند و بعد از آن آن را به زمين منقلب گردانيد و قوم ثمود را بيك صيحه هلاك گردانيد و نيز به جهت شدت قوت او است كه هبوط و صعود او بر انبيا سريعتر بود از چشم برهم زدن و مرويست كه او در ارض مقدسه ابليس را ديد كه با عيسى عليه السّلام سخن ميكرد بال خود را متحرك ساخت و بادى كه از آن حركت متموج شده بود او را باقصى جبل هند انداخت و نيز در صفت او ميفرمايد كه * ( ذُو مِرَّةٍ ) * صاحب حصافت و ثخانت و عقل و رؤية و خداوند متانت در ديانت و امانت و از ابن عباس منقولست كه ذو مرة بمعنى ذو منظرة است\r\n","description":"","footnote":"","page_name":" 68 ","page_number":68},
  {"content":"\r\nيعنى خداوند صورت نيكو و نزد قتاده بمعنى ذو خلق طويل يعنى خداوند بالاى دراز و نزد بعضى ديگر بمعنى سليم الجسم از آفات و عيوب يا مروركننده در هوا بطريق صعود و هبوط * ( فَاسْتَوى ) * پس راست بايستاد بر صورت حقيقت خود كه بآنمخلوق شده بود بدون صورتى كه به آن متمثل ميشد در وقت انزال وحى به پيغمبر صلَّى اللَّه عليه و آله و سلَّم مثل صورت دحيهء كلبى و غير آن و در روايت آمده كه هيچ پيغمبرى او را به صورت اصلَّى نديده بود الا پيغمبر ما صلَّى اللَّه عليه و آله و سلَّم كه او را دو نوبت بدان صورت مشاهده فرمود نوبت اول در زمين از جانب مشرق نوبت دوم در آسمان در شب معراج نزديك سدرة المنتهى و گويند كه معنى آنست كه جبرئيل مستقيم شد بدانچه مأمور بود به آن بدون انحرافى و اعوجاجى از آن اما معنى اول اصح و اشهر است و استقامت او بر هيئت اصلَّى خود بجهة ارادهء حضرت رسالت بود در آنكه او را ببيند به صورتى كه به آن مجبول بود پس او خود را در نوبت اول بر آن صورت به آن حضرت نمود * ( وَهُوَ بِالأُفُقِ الأَعْلى ) * در\r\nحالتى كه در كنار بلندتر بود كه آن اقصى دنيا است نزد مطلع آفتاب كه نسبت بافق مغرب ارفع است چنان كه در علم هيئت مقرر شده و بخارى و مسلم از ابن مسعود روايت كرده‌اند كه پيغمبر جبرئيل را در افق اعلى مشاهده فرمود با ششصد جناح القصه چون آن حضرت او را ديد كه با جنحه خود از مشرق تا مغرب را گرفته بود بيهوش شد و بعد از افاقه او را به صورت بشر يافت كه نزديك او نشسته بود دستى بر سينهء مبارك وى نهاده و دستى بر كتفش و حق سبحانه به اين اشارت فرمود كه * ( ثُمَّ دَنا ) * پس نزديك شد به پيغمبر بعد از آنكه او را ديده بود و بيهوش گشته * ( فَتَدَلَّى ) * پس در آويخت از افق يعنى از آنجا سر فرود آورد و خود را بر سر پيغمبر آويخت بجهة سخن كردن با وى اينكلام مشعر است بر شدت قوت او ذكر ثم كه از براى تراخى موضوعست اشعار است بقرب و دنو جبرئيل به پيغمبر صلَّى اللَّه عليه و آله و سلَّم بعد از بعد و علو او در افق اعلى و نزد بعضى از مفسران در اينكلام تقديم و تاخيرى هست و تقدير آنست كه ( ثم تدلى فدنى ) زيرا كه تدلى سبب دنو است نه به عكس و نزد حسن و قتاده دنو بمعنى قربست فتدلى بمعنى نزول يعنى نزديك شد جبرئيل بپيغمبر بعد از استواى آن بافق اعلى پس فرود آمد بوى و نزد زجاج دنو بمعنى قربست تدلى بمعنى زيادتى قربست و بنا بر اين هر دو قول دنو به حسب اصل وضع مقدم باشد بر تدلى و بر هر تقدير جبرئيل نزد پيغمبر آمد * ( فَكانَ ) * پس بود مقدار قرب مسافت ميان او و پيغمبر * ( قابَ قَوْسَيْنِ ) * مثل مقدار دو كمان * ( أَوْ أَدْنى ) * يا نزديكتر از آن يعنى بر وجهى بپيغمبر نزديك شد كه اگر كسى مشاهدهء قرب مسافت ميان ايشان مينمود متردد ميشد در آنكه آن را مقدار دو كمان تقدير كند يا كمتر عبد اللَّه بن مسعود و سعيد\r\n","description":"","footnote":"","page_name":" 69 ","page_number":69},
  {"content":"\r\nبن جبير و شفيق بن سلمه از انس بن مالك روايت كرده‌اند كه معنى قاب قوسين از حضرت رسول پرسيدند فرمود\r\nقدر زراعين او ادنى من ذراعين\r\nپس بنا بر اين قوس در اينمقام بمعنى ما يقاس به الشيء است و قاب و قيب و قاد و مقياس و قيس و مقدار از الفاظ مترادفه‌اند حاصل كه جبرئيل نزديك شد به پيغمبر صلَّى اللَّه عليه و آله و سلَّم بحيثيتى كه اگر شخصى آن را ميديد متردد ميشد در آنكه آن را مقدار دو كمان تقدير كند يا كمتر و فايدهء ذكر اين تمثيل تصوير اتصال و ارتباط است بينهما و تحقيق استماع وحى بدون توهم التباس در آن بر خلاف بعد مسافت كه موهم تلبيس است در كلام\r\nفَأَوْحى پس وحى كرد إِلى عَبْدِه بسوى بندهء خود كه محمد صلَّى اللَّه عليه و آله و سلَّم است ما أَوْحى آنچه وحى گرد بودى ايراد ضمير عبده بدون ذكر مرجع به جهت عدم التباس است و ذكر موحى به به عنوان نكره اشعار است بر تفخيم آن وحى و مرويست كه آن وحى اين بود\r\nان الجنة محرمة على الانبياء ان حتى تدخلها و على الامم حتى تدخلها امتك\r\nيعنى بهشت حرام گردانيده شده است بر جميع پيغمبران تا آنكه تو داخل شوى در آن و بر امم سابقه محرمست تا وقتى كه امت تو در آيند و از سعيد جبير منقولست كه وحى اين بود كه أَ لَمْ يَجِدْكَ يَتِيماً فَآوى تا بقوله وَرَفَعْنا لَكَ ذِكْرَكَ و بعضى ضمير ما اوحى را راجع به او سبحانه ميدارند و معنى اينكه جبرئيل وحى كرد به پيغمبر يعنى آنچه خدا بجبرئيل فرمود بعينه به پيغمبر رسانيد بىزياده و كم و مىتواند بود كه ما ماى مصدريه باشد پس ما يوحى بمعنى وحى باشد و معنى اينكه جبرئيل وحى خدا را به پيغمبر رسانيد و بدانكه مفسران را در تفسير آيات مذكوره وجوه ديگر هست نزد بعضى و سعيد بن مسيب استوى بمعنى ارتفع است و معنى اينكه جبرئيل بجانب آسمان صعود نمود بعد از آنكه تعليم پيغمبر كرده و وحى به او رسانيد آنچه به او مامور بود از فرا منقولست كه ضمير هو راجعست به پيغمبر و معنى اينكه بايستاد جبرئيل در حالتى كه پيغمبر در افق اعلى بود يعنى در آسمان دنيا بوقت رفتن بمعراج و گويند جميع ضماير مذكوره از قوله علمه شديد القوى تا به اينجا راجع به حضرت احديت است پس مراد به شَدِيدُ الْقُوى شديد قدرت و قوت او سبحانه است كما قال جلت قدرته هُوَ الرَّزَّاقُ ذُو الْقُوَّةِ الْمَتِينُ و دنو او سبحانه به حضرت رسالت مشير است برفع مكانت او نزد حضرت صمديت و مراد به تدلى او سبحانه جذب حبيب خودش است بجانب جناب خود بجهة شدت محبت خودش نسبت به آن حضرت و مصدق اينست روايت انس در سياقت حديث معراج كه\r\nثم دنى الجبار من محمد فتدلى حتى كان منه قاب قوسين او دانى\r\nو از حسين بن فضل مرويست كه معنى آيه آنست كه محمد بعرش نزديك شد پس آويخته شد يعنى دست بحجب و سرادقات عرش زد و چون قدمش را جاى قرار\r\n","description":"","footnote":"","page_name":" 70 ","page_number":70},
  {"content":"\r\nنبود معلق بر هوا بايستاد حق سبحانه به او وحى كرد و نزد بعضى ديگر ضمير دَنا فَتَدَلَّى راجع به پيغمبر است و ضمير كان راجع بقرب ميان پيغمبر و حق سبحانه و ضمير فَأَوْحى إِلى عَبْدِه ما أَوْحى راجع به او سبحانه يعنى در شب معراج حضرت رسالت نزديك شد بجناب احديت از ساق عرش و مقرب درگاه الوهيت گشت بمكانت و منزلت نه به منزل و مكان پس متدلى شد يعنى فروتنى كرد و سر فرود آورد براى اداى سجدهء عبوديت و شكر نعمت قربت تا بموجب لَئِنْ شَكَرْتُمْ لأَزِيدَنَّكُمْ سبب زيادتى قرب شود كه\r\nاقرب ما يكون العبد من ربه ان يكون ساجدا\r\nپس قرب ميان پيغمبر و حضرت عزت مقدار دو كمان بود بلكه كمتر از آن و اين كنايت است از تأكيد قربيت و تقرير شدت محبت و بواسطهء تقريب افهام در صورت اين تمثال مؤدى شده چه عادت عظماى عرب اين بود كه چون در تأكيد عهدى و توثيق عقدى خواستندى كه نقضى بدان راه نيابد هر يك از متعاقدان كمان خود را حاضر ساخته با يكديگر انضمام دادندى و بيكبار هر دو قبضه را گرفته كشيدندى و باتفاق يكديگر تيرى از آن انداختندى پس اين صورت از ايشان اشاره بدانمعنى بودى كه موافقت كلى ميان ما تحقق پذيرفت و مصادقت اصلَّى بر وجهى تمهيد يافت كه بعد از اين رضا و سخط يكى از ما عين رضا و سخط از ديگرى باشد فحينئذ در اين آيه با عنايت اشارتست به اينكه محبت قربيت پيغمبر صلَّى اللَّه عليه و آله و سلَّم به او سبحانه بمثابهء و متانه تاكد يافته كه مقبول رسول مقبول حضرت احديت است و مردود او مردود درگاه صمديت و نزد اهل تحقيق دنى اشارت به مكان نفس مقدس او است و تدلى بمنزله دل مطهر او فَكانَ قابَ قَوْسَيْنِ بمقام روح طيب او و ادنى بمرتبه سر منور او پس نفس او در مكان خدمت بود و دل او در منزله محبت و روح او در مقام قربت و سر او در مرتبهء مشاهده شيخ ابو الحسن نورى را از معنى اين آيه پرسيدند جواب گفت جايى كه در او مويى نگنجد كيست كه از آن سخن تواند گفت و لهذا بعضى از علما گفته‌اند كه اولى آنست كه تعرض به اين وحى نكنيم و آن را در پردهء اخفا بگذاريم اما آنچه از احاديث و روايات در باب اينوحى وارد گشته ذكر آن هيچ نقصانى ندارد و آن اخبار منطوى بر سه چيز است اول آنكه مضمون وحى آن بود كه اگر نه آنست كه دوست ميدارم معاتبه با امت تو و الا بساط محاسبهء ايشان طى ميكردم دوم آنكه حق سبحانه به او خطاب كرد كه\r\nيا محمد انا و انت و ما سوى ذلك خلقته لأجلك\r\nحضرت رسالت پناه صلَّى اللَّه عليه و آله و سلَّم در جواب فرمود كه\r\nيا رب انت و انا و ما سوى ذلك تركته لأجلك\r\nسيم آنكه امت تو طاعت من بجاى مىآورند و عصيان نيز ميورزند طاعت ايشان قبول كردم اگر چه با قصور و قتور است زيرا كه كريمم و معصيت ايشان را در گذرانيدم اگر چه متصف است بكثرت و وفور زيرا كه رحيمم و در تفسير اهل البيت مذكور است كه حق سبحانه در شب معراج با رسول تقرير امامت على بن ابى طالب عليه السّلام فرمود و معنى آنست كه\r\n","description":"","footnote":"","page_name":" 71 ","page_number":71},
  {"content":"\r\nفاوحى الى عبده فى على ما اوحى يعنى وحى فرستاد ببندهء خود در حق على آنچه وحى كرده بود و چون وقت نصب امامت در رسيد فرمود بَلِّغْ ما أُنْزِلَ إِلَيْكَ مِنْ رَبِّكَ فى على ليلة المعراج برسان بخلقان آنچه فرستاده شده بود به تو در شب معراج از جانب پروردگار خودت در حق على بن ابى طالب يعنى در باب امامت وى القصه او سبحانه به جهت تحقيق آنچه پيغمبر صلَّى اللَّه عليه و آله و سلَّم مشاهده نموده بود ميفرمايد كه * ( ما كَذَبَ الْفُؤادُ ) * دروغ نگفت دل محمد صلَّى اللَّه عليه و آله و سلَّم * ( ما رَأى ) * آن چيزى را كه ديد آن حضرت بعينه از صورت جبلى جبرئيل يعنى در وهم محمد نينداخت دل او اينكه چيزى كه ديده محض تخيل بوده زيرا كه آن حضرت به عين مبين و علم يقين خود عارف بود به اين كه مرئى جبرئيلست و اصلا در آن شك نداشت و بنا بر آن قول كه مرئى او سبحانه بوده در شب معراج مراد از رؤيت و بصر رؤيت بصيرت است چه او سبحانه ببصر مرئى نميشود چنانچه براهين قاطعه دالند بر آن و مؤيد اين قولست اين كه بعضى از اصحاب كبار از آن حضرت پرسيدند كه هل رأيت ربك آيا ديدى پروردگار خود را فرمود\r\nرأيته بفؤادى و لم اره بعينى\r\nديدم او را بديدهء دل و نديدم او را به چشم ظاهر و شعبى از مسروق نقل كرده كه رسول صلَّى اللَّه عليه و آله و سلَّم در شب معراج خداى را ديد و متغير گشت او گفت كه\r\nليتفن شعرى\r\nسخنى گفتى كه موى بر تن من راست شد گفتم پس چيست اينكه در قرآن مذكور است گفت در چه موضع گفتم در سورهء و النجم گفت بخوان من از اول سوره بر او خواندم تا اينجا كه * ( ما كَذَبَ الْفُؤادُ ما رَأى ) * گفت رو و ساكن باش اين تذهب بك عقلك تو را بكجا برده عقل تو و چه گمان برده از آن\r\nانما راى جبرئيل فى صورته\r\nجز اين نيست كه او جبرئيل را به صورت اصلَّى خود بديد پس گفت من حدثك ان محمد راى ربه فقد كذب هر كه تو را گويد كه محمد صلَّى اللَّه عليه و آله و سلَّم خداى را ديد دروغ گويد چه او سبحانه ميفرمايد كه لا تُدْرِكُه الأَبْصارُ از ابن عباس مرويست كه راى محمد ربه بفؤاده محمد خداى را بديد بديدهء باطن و مثل اين روايت محمد حنفيه از پدر بزرگوار خود صلوات اللَّه عليه نقل كرده كه حقيقت معنى اينست كه حضرت رسالت بعلم يقين بدانست خداى خود را بوسيلهء آنچه مشاهده نموده بود از آيات باهرات و اگر چه قبل از اين نيز به اين عالم بود و اين مثل قول ابراهيم است عليه السّلام كه وَلكِنْ لِيَطْمَئِنَّ قَلْبِي و از ابى عاليه مرويست كه از حضرت رسول سؤال رؤيت حق سبحانه كردند در شب معراج فرمود كه\r\nرايت نهر او رايت و راء النهر حجابا و رايت وراء الحجاب نورا و لم ار غير ذلك\r\nيعنى در آن شب جويى از آب ديدم و از پس آن جوى پردهء و از پس آن پرده نورى و غير از اين چيزى نديدم و از ابى ذر و ابى سعيد خدرى روايت كرده‌اند كه حضرت رسول صلَّى اللَّه عليه و آله و سلَّم را پرسيدند از قول * ( ما كَذَبَ الْفُؤادُ ما رَأى ) * فرمود كه\r\nرايت نورا\r\nو اين روايت از عكرمه و مجاهد نيز مرويست و نزد بعضى ما راى بر طريق عموم است از\r\n","description":"","footnote":"","page_name":" 72 ","page_number":72},
  {"content":"\r\nآلاء و نعماء و بهشت و دوزخ و هر چه در آن شب مرئى او شد از ملكوت سماوات و ببايد دانست كه جميع علماى ما و اكثر جمهور از مخالفان متفقاند كه عروج آن حضرت به آسمان با روح و جسد بود نه بروح فقط و ملكوت سماوات كه مشاهده فرمود در حالت يقظه بود نه بخواب و اين تفصيل در سورهء بنى اسرائيل سمت ورود يافته و فرق ميان رؤيت شيئى بيقظه رؤيت آن بمنام آنست كه اول عبارتست از ادراك شيئى ببصر بر سبيل حقيقت و ثانى تصور آن است در قلب بر توهم ادراك آن بحاسه بصر بدون حقيقت و مرويست كه چون آن حضرت از معراج معاودت فرموده و اصحاب را از مشاهدهء ملكوت اخبار نمود كفار قريش كه استماع اين نمودند در تكذيب آن كوشيده در مقام مجادله در آمدند و آن حضرت را از صفت بيت المقدس و خبر كاروان خود سؤال كردند چنانچه تفصيل آن در سورة الاسراء مذكور شد حق سبحانه به جهت انكار اينمجادله فرمود كه * ( أَ فَتُمارُونَه ) * آيا مجادله ميكنيد اى معاندان قريش با محمد * ( عَلى ما يَرى ) * بر آنچه مىديده در شب معراج از آيات عظيمه و مخلوقات عجيبه و كسانى كه مرئى را صورت اصلَّى جبرئيل ميدانند مىگويند كه كفار در باب ديدن پيغمبر جبرئيل را بر صورت جبلى خود تعجب ميكردند و در مقام جدال در آمده تكذيب آن مينمودند حق سبحانه فرمود كه آيا مجادله مىكنيد بر آنچه ديد پيغمبر از صورت جبرئيل بر هيئت غريب و عجيب و استعمال ما رئى به على به جهت آنست كه آن متضمن معنى غلبه است چه ممارى در ممارات خود قصد غلبيت دارد بر خصم خود * ( وَلَقَدْ رَآه ) * و به تحقيق كه ديد پيغمبر ( ص ) جبرئيل را بر صورت اصلَّى او * ( نَزْلَةً أُخْرى ) * يك بار ديگر * ( عِنْدَ سِدْرَةِ الْمُنْتَهى ) * نزديك شجرهء سدرة المنتهى و آن درختيست بر بالاى آسمان هفتم در اصل عرش و شاخ و برگ آن بر سر عالميانست و علم ملائكه و ساير مخلوقات بر آن منتهى مىشود و از آن در نمىگذرد و اعمال ايشان نيز از آن متجاوز نمىگردد و آنچه وراى آنست جز خداى نداند و لهذا امير المؤمنين عليه السّلام فرمود كه\r\nسلونى ما دون العرش\r\nو گويند كه انتهاى آن به اين اعتبار است كه نهايت عروج ملائكه است يا به اينمعنى كه از فوق آن الطاف خداوندى و ساير اوامر پادشاهى به آن منتهى مىشود و از ما تحت آن فرشتگان و ارواح مؤمنان به آن صعود مىكنند و همه آنجا مجتمع شده از آن در نمىگذرند و يك قدم از آن پيشتر نمىروند و بنا بر آنكه مراد از مرئى او سبحانه است معنى آيه آنست كه حضرت رسالت پناه صلَّى اللَّه عليه و آله و سلَّم نوبتى ديگر بديده دل مشاهده فرمود وقتى كه نزد سدرة المنتهى بود و مؤيد اينست آنچه از ابن عباس روايت كرده‌اند كه پيغمبر خداى را بديدهء دل در شب معراج دو نوبت ديده و در معالم التنزيل آورده كه آن حضرت را در آن شب عروجات روى نموده و ترقيات دست داده و در\r\n","description":"","footnote":"","page_name":" 73 ","page_number":73},
  {"content":"\r\nاين عروجات ابن رؤيت ثانيه او را حاصل شده نزديك سدرة المنتهى و بدانكه تسميهء مرة در اينمقام به نزله اشعار است بر آنكه رويت در اين مره نيز بنزول و دنو بوده كه متضمن معنى قربيت است و گويند نصب آن بر مصدريتست و تقدير اينكه لقد راه نازلا نزلة اخرى يعنى ديد پيغمبر جبرئيل را در حالتى كه فرود آينده بود بر صورت اصلَّى خود فرود آمدنى ديگر خلاصهء معنى آنست كه جبرئيل يك بار ديگر بر صورت اصلَّى خود بر آمده خود را به پيغمبر نمود صاحب كشاف آورده كه نزلة از نزول مشتقست و نصب آن باعتبار مشابهت او است بظرفى كه مرة است زيرا كه فعلة موضوعست از براى مرة پس او در حكم مره باشد و معنى آنست كه نزل عليه جبرئيل نزلة اخرى فى صورت نفسه فرآه عليها ليلة المعراج يعنى جبرئيل فرود آمد بر پيغمبر در شب معراج نوبتى ديگر در صورت اصلَّى خود پس آن حضرة در اين نوبت نيز او را بر آن صورت مشاهده فرمود و نيز در كشاف مذكور است كه سدرة المنتهى درخت سدر است كه آن را شجرهء نيق نيز گويند و آن در آسمان هفتم است از جانب راست عرش كه ميوه آن مثل قلهء كوه است و و رق آن مثابه گوشهاى فيل و جميع انهار بهشت از زير آن تابعند و عظمت آن بر وجهى است كه سوار سريع السير در عرض هفتاد سال قطع مسافت آن نتواند كرد و انتهاى آن باعتبار آنست كه آن منتهى جنت است يا منتهى ارواح شهدا يا باعتبار آنكه هيچكس را از مخلوقات قدرت آن نيست كه از آن در گذرد و علوم ملائكه و غير هم به آن منتهى گردد و هيچ آفريده علم بما وراى آن ندارد و ابو هريره از حضرت رسالت صلَّى اللَّه عليه و آله و سلَّم روايت كرده كه شب معراج چون بسدرة رسيدم جبرئيل مرا گفت كه اينسدرة المنتهى است هر كس از امت تو كه بر نهج و طريقه تو مرده باشد به اينجا خواهد رسيد پس آن حضرت فرمود كه من نگاه كردم ديدم كه چهار جوى از زير ان بيرون ميآيند فذلك قوله تعالى أَنْهارٌ مِنْ ماءٍ الى قوله وَأَنْهارٌ مِنْ عَسَلٍ مُصَفًّى يكى از آب و يكى از شير و يكى از عسل و يكى از مىو عظمت ان درخت بر وجهى بود كه اگر سوار تندرو در سايهء او هزار سال برفتى آخر نشدى اسماء بنت ابو بكر گفت كه از رسول صلَّى اللَّه عليه و آله و سلَّم شنيدم كه در زير ان بسترى افكنده بود از زر خالص و ميوه ان به شكل قلل و از مقاتل مرويست كه يك برگ آن همه دنيا را سايه كند و ميوه و بار آن انواع حلى و حلل و همهء الوان ميوه بر آن باشد و سوار سريع السير صد سال بگرد ساق او بر نتواند آمد و در مسايل عبد اللَّه سلام مذكور است كه از رسول صلَّى اللَّه عليه و آله و سلَّم وصف سدرة پرسيدم فرمود كه درختيست در آسمان هفتم كه او را صد هزار شاخ بيشتر است و بر هر شاخى صد هزار هزار برگ بيشتر و در زير هر برگى صد هزار هزار وثاق و در زير هر وثاقى صد هزار هزار فرشته نشسته و نزد مقاتل سدرة المنتهى و طوبى هر دو يكيست * ( عِنْدَها ) * نزديك آن سدره است * ( جَنَّةُ الْمَأْوى ) * بهشتى كه آرامگاه متقيانست و آن\r\n","description":"","footnote":"","page_name":" 74 ","page_number":74},
  {"content":"\r\nجنة الخلد است كه در آسمان هفتم است و نزد بعضى در آسمان ششم و از\r\nجبائى و قتاده مرويست كه آن مأوى آدم عليه السّلام بود و مقر ارواح شهدا آنجا باشد و عطا از ابن عباس نقل كرده كه آن جاى جبرئيل و ساير ملائكه است و اصح اقوال آنست كه آن ماوى جميع اهل تنوى و صلاحست القصه حضرت رسالت صلَّى اللَّه عليه و آله و سلَّم در آن شب جبرئيل را براى العين بديد يا خداى را به عين يقين مشاهده فرمود * ( إِذْ يَغْشَى السِّدْرَةَ ) * آن هنگام كه پوشيده بود سدره را * ( ما يَغْشى ) * آنچه پوشيده بود آن را اين اشارتست بتعظيم و تكثير غاشى بر وجهى كه به هيچ وصفى و نعتى بكنه آن نميتوان رسيد و احصاى آن نميتوان كرد و گويند كه مراد به آن بدايع عجيبه و غرايب بديعه‌اند كه دلالت تمام دارند بر كمال قدرت و علم او سبحانه يا جمعى كثير از ملائكه كه بر آن درخت جمع شده بودند و بعبادت او سبحانه مشغول بودند و از حضرت رسالت صلَّى اللَّه عليه و آله و سلَّم مرويست كه\r\nرايت على كل ورقة من اوراقها ملكا قائما يسبح للَّه\r\nديدم از هر ورقى از اوراق آن فرشته ايستاده كه تسبيح او سبحانه ميكرد و بروايتى ديگر بهر برگى از برگهاى آن صد هزار هزار فرشته تسبيح خدا ميكردند و مرويست از ابو هريره كه پوشاننده آن درخت نور كبريا است و آن درخت بواسطه آن نور بر وجهى با حسن و با نضارت و با طراوتست كه جميع وصافان عالم از وصف آن عاجز بودند و گفته‌اند كه بر حوالى آن فرشتگان مانند پروانه هاى زرين طيران ميكنند و اينكه از آن حضرت روايت كرده‌اند كه\r\nيغشيها رفرف من طير خضر\r\nاشارت باينست و از ابن مسعود نقلست كه يغشيها فراش من ذهب يعنى فرشهاى طلا آن را پوشانيده‌اند و آن حضرت ( ص ) با وجود مشاهدهء اين همه عجايبات و غرايبات ملكوت بجهة حسن ادب و علو همت پرتو التفات پر هيچ ذرهء از ذرات آن نيفكند و ديدهء دل جز بمشاهدهء جمال الهى نگشود كما قال جل ذكره * ( ما زاغَ الْبَصَرُ ) * ميل نكرد ديدهء دل محمد يعنى بطريق تعلق به چپ و راست نگاه نكرد بلكه در حد استيقان خود در مشاهده جمال كبريايى مستقيم و ثابتقدم بود * ( وَما طَغى ) * و در نگذشت از حدى كه مامور بود به آن يعنى تجاوز ننمود از موضعى كه مامور بود به رسيدن به آن بلكه در نهايت وصول آن قرار گرفته قدم از آن پيشتر ننهاد و گويند كه معنى آنست كه عدول نكرد از رؤية عجايبى كه بديدن آن مامور بود و تجاوز ننمود از آن يعنى زياده از آنچه مامور شده بود بديدن آن مد بصر ننمود * ( لَقَدْ رَأى ) * به خدا كه ديد محمد در شب معراج * ( مِنْ آياتِ رَبِّه ) * از نشانهاى قدرت پروردگار خود * ( الْكُبْرى ) * نشانهاى بزرگتر را كه دال بودند بر كمال قدرت حضرت عزت و ميتواند كه الكبرى صفت آيات مذكوره باشد و مفعول راى محذوف و تقدير اينكه راى من شيئا آيات ربه\r\n","description":"","footnote":"","page_name":" 75 ","page_number":75},
  {"content":"\r\nالكبرى يعنى آن حضرت در آن شب ديد چيزى را از آيات پروردگار خود كه بزرگترين آياتاند يا آنكه من زايده باشد نه تبعيض و تبيين و آيات مفعول راى يعنى پيغمبر مشاهده فرمود آيتهاى پروردگار خود را كه بزرگترين آياتند چون ديدن جبرئيل با ششصد پر هر يكى از مشرق تا به مغرب و رفرف اخضر كه از رفارف جنت است و از غايت عظمت سد افق نموده و ديدن عرش عظيم و كرسى و ساير عجايب ملائكه و ملكوتيه بر تفصيلى كه در سورهء بنى اسرائيل مذكور گشت و بعد از ذكر آيات عظيمه داله بر كمال قدرت و علم توبيخ كفار مينمايد بر ترك عبادت خالق جميع مكونات و پرستيدن لات و منات كه از جماداتند و ميگويد كه * ( أَ فَرَأَيْتُمُ اللَّاتَ وَالْعُزَّى ) * آيا پس نميبينيد اى كفار قريش لات و عزى را\r\n* ( وَمَناةَ الثَّالِثَةَ الأُخْرى ) * و منات را كه بت سومين است كه يكى ديگر از اصنام است ذكر اين دو صفت از براى مناة بجهة تاكيد است كقوله يطير بجناحيه و ميتواند بود كه اخرى مشتق باشد از تاخر در رتبت يعنى مناتى كه در نزد ايشان وضيعتر و واپستر از لات و عزاست چه ايشان رعايت حرمت لات و عزى را از منات بيشتر ميكردند يا مناتى كه و ضيعة المقدار و الحجم است نسبت به آن دو بت ديگر و بدانكه لات بتى بوده مر ثقيف را در طايف يا قريش را در نخله و آن فعله ايست مشتق از لوى بمعنى عكف يعنى بتى كه كفار طايف يا قريش نزد آن مستقيم شده بودند براى عبادت آن يا از التوى يلتوى بمعنى طاف يعنى بتى كه مشركان طواف آن ميكردند به قصد پرستش آن و اينكه بعضى لات بتشديد تا خوانده‌اند زعم ايشان آنست كه آن اسم مردى بود كه نزد خانهء كعبه سمن را با زينت ملتوت ميساخت و بحاج اطعام مينمود و از مجاهد مرويست كه آن شخصى بود در طايف كه سويق را با آب تر ميكرد و بمردمان ميداد و باى حال چون بمرد كفار آن را وثن خود ساختند و بر بالاى قير او مقيم شدند و بعبادت او مشغول شدند و عزى درختى بود كه غطفان آن را ميپرستيدند و آن تانيث اعز است يعنى عزيزتر و شريفتر و در زمانى كه اسلام قوت گرفت حضرت رسالت خالد بن وليد را امر كرد تا آن را بشكند چون بشكست از ميان آن شيطانه بيرون آمده كه موى خود را پراكنده كرده بود و بر رو فرو گذاشته و دست خود را بر سر خود نهاده و مردمان را بعبادت آن درخت ميخواند خالد شمشيرى بر او زد و او را هلاك ساخت و اين بيت انشا كرد شعر\r\n\r\nيا عز كفر انك لا سبحانك\r\nانى رايت اللَّه قد اهانك\r\n\r\nبعد از آن برگشت و رسول را از اين اخبار كرد آن حضرت فرمود\r\nتلك العزى و لن يعبد ابدا\r\nعزى اين شيطانه بود و بعد از اين هرگز معبود كسى نشود و در اخبار آمده كه عزى صنمى بود مر غطفان را كه سعد بن حاتم از براى قوم خود وضع كرده بود و سبب آن بود كه او به مكه آمد و قريش\r\n","description":"","footnote":"","page_name":" 76 ","page_number":76},
  {"content":"\r\nرا ديد كه ميان صفا و مروه سعى ميكردند چون ببطن نخله آمد قوم خود را گفت كه اهل مكه را كوهيست كه آنجا طواف ميكنند و خدايى ايشان را هست كه آنجا پرستش او ميكنند و شما را خدايى نيست گفتند تو چه صلاح مىبينى گفت مصلحت آنست كه من از براى شما خدايى پيدا كنم پس به مكه آمده و سنگى از صفا و مروه بياورد و برابر هم نهاد و گفت اين صفا و مروهء شما است و درختى از خرما تعيين كرد و سه سنگ ديگر نزد آن بر بالاى هم نهاد و ايشان را بر عبادت آن ترغيب نمود پس ايشان آن را ميپرستيدند و طواف ميكردند و ميان آن دو سنگ سعى مينمودند تا زمانى كه رسول صلَّى اللَّه عليه و آله و سلَّم مكه را فتح نمود و بفرمود تا آن سنگها را بشكستند و آن درخت را بركندند و جنيه كه در زير آن نمايان شد او را بقتل رسانيدند و منات صخرهء بود كه هزيل و خزاعه پرستش آن مىنمودند و از ابن - عباس منقولست كه آن بت قبيله ثقيف بود كه گرد آن طواف ميكردند يا بتى بود كه بمشلشل بنو كعب عبادت او مينمودند و آن فعله ايست مأخوذ از مناه بمعنى قطعه و اراقه و وجه تسميهء آن به اين اسم آن بود كه نساك نزد آن ذبح هدى ميكردند و بجهة تبرك خونهاى آن را آنجا ميريختند و اين كه بعضى مناة خوانده‌اند بالف ممدوده مدعاى ايشان آنست كه آن بر وزن مفعله است مشتق از نوء چه كفار بجهة تيمن نزد آن طلب باران ميكردند از انواء كه كواكبند و گويند كه اين هر سه بت از سنگ بودند كه در كعبه نهاده بودند و ايشان را مىپرستيدند و حاصل معنى اين كه اى محمد با معاندين قريش بگو كه خبر دهيد مرا كه اين اصنام كه شما آنها را مىپرستيد مىتوانند كه مثل آنچه خداى آفريده بيافرينند يا ضرر و نفع بشما رسانند يا بكنند آنچه مثوبت عدول شما باشد از عبادت خداى بعبادت آنها و حذف اين كلام بجهة دلالت سوق آيتست بر آن و مرويست كه كفار اين اصنام را به صورت ملائكه كه بزعم ايشان بنات الله‌اند مصور كرده بودند و اسماى خداى را از براى آنها اشتقاق كرده ميگفتند كه لات از اللَّه مشتق است و عزى از عزيز و منات از منان و معتقد ايشان ان بود كه جنيان كه در درون اين اصنامند يا ملائكه بنات اللَّه‌اند و شفعاى ايشان خواهند بود نزد خدا و مع هذا هر گاه كه بنات از ايشان تولد ميشدند آنها را زنده در قبر مينهادند و پر از خاك ميكردند بجهة آنكه تولد بنات نزد ايشان عيب مىبود حق سبحانه انكار اينمعنى نموده فرمود * ( أَ لَكُمُ الذَّكَرُ وَلَه الأُنْثى ) * آيا مر شما راست فرزند نر و مر خداى را ولد ماده و نزد بعضى مراد آنست كه شما اناث را حقير ميداريد و ننگ مىدانيد از آنكه آنها ولد شما باشند و آنها را بشما نسبت دهند پس چگونه لات و عزى و منات را كه اناثاند شريك خداى ميگردانيد و نام إله بر آن مينهيد * ( تِلْكَ إِذاً ) * اين قسمت اين هنگام چنين باشد * ( قِسْمَةٌ ضِيزى ) *\r\n","description":"","footnote":"","page_name":" 77 ","page_number":77},
  {"content":"\r\nقسمتى است ناراست و ناصواب و دور از سمت اعتدال چه آنچه بهتر است از براى خود اختيار ميكنيد و آنچه خسيس و زبونتر است نسبت به خدا ميدهيد و بدانكه ضيزى در اصل فعليست بضم فا مشتق از ضيز بمعنى جور و ابدال ضمه او بكسره به جهت مناسبت يا است هم چنان كه لفظ كه بيض بضم با بوده و نيز بجهة رد قول ايشان ميفرمايد كه * ( إِنْ هِيَ ) * نيستند اين بتان كه شما ايشان را خداى خود اعتبار كرده‌ايد * ( إِلَّا أَسْماءٌ ) * مگر اسمى چند بى مسمى * ( سَمَّيْتُمُوها أَنْتُمْ ) * كه نام نهاده‌ايد شما به آن اسما * ( وَآباؤُكُمْ ) * و پدران شما يعنى اينكه آن اصنام را بالهه تسميه كرده‌ايد نيست مگر اسمايى كه مجرد از معانىاند چه ايشان از معنى الوهيت معرااند پس اسماى بىمسميات باشند يا اينكه اين بتان كه شما ايشان را موصوف ميسازيد به اينكه بنات اللَّه‌اند و الهه و شفعاء شما مجرد اسمائند\r\nبدون تحقق اين معانى در ايشان يا اينكه شما اطلاق اسم لات و عزى و منات برايشان ميكنيد باعتبار آنكه لات مستحق آنست كه نزد او مقيم شويد براى عبادت و عزى مستحق آنكه او را معزز و مكرم داريد و مناة سزاوار اينكه نزد او خون هدى بريزيد و قربانى كنيد اينهمه محض اسما است بدون حقيقت اين معانى در ايشان * ( ما أَنْزَلَ اللَّه ) * نفرستاده است خداى * ( بِها ) * به آن تسميه * ( مِنْ سُلْطانٍ ) * هيچ حجتى يعنى نيست مر شما را از جانب خداى بر صحت تسميهء آن دليلى غالب تا چنگ در او زده خصم را مغلوب سازيد بلكه اين تسميه محض هوا و آرزوى نفس شما است بدون برهان باهره و دليلى ظاهر بعد از آن از خطاب بغيبت التفات فرموده ميگويد كه * ( إِنْ يَتَّبِعُونَ ) * مشركان پيروى نميكنند در پرستش بتان * ( إِلَّا الظَّنَّ ) * مگر گمان را يعنى آنچه ايشان بر آنند از عبادت اوثان و اعتقاد شفاعت در حق ايشان محض توهم است بدون بينه و حجتى و بصيرتى كه مستلزم علم و يقين باشد * ( وَما تَهْوَى الأَنْفُسُ ) * و ديگر متابعت نميكنند مگر آنچه آرزو مىكند نفسهاى ايشان يعنى تابع آرزوى طبعاند و پيرو آنچه شيطان در نظر ايشان مىآرد از عقايد فاسده و آراى باطله * ( وَلَقَدْ جاءَهُمْ ) * و هر آينه بتحقيق كه آمده است بايشان * ( مِنْ رَبِّهِمُ الْهُدى ) * از جانب پروردگار ايشان آنچه سبب هدايت ايشانست مراد رسولست و كتاب كه راهنماى ايشانست بر آنكه اوثان استحقاق الوهيت و رتبهء شفاعت ندارند و عبادت جز خداى را روا نيست و ايشان با وجود وضوح بيان هدايت ترك آن كرده‌اند و به جهت عناد بر كيش باطل خود اصرار نموده بعد از آن به جهت انكار تمنى ايشان بر شفاعت اوثان ميفرمايد * ( أَمْ لِلإِنْسانِ ) * ام منقطعه است كه مستلزم\r\n","description":"","footnote":"","page_name":" 78 ","page_number":78},
  {"content":"\r\nهمزهء استفهامست يعنى بلكه آيا آدمى راست يعنى مر كافر را * ( ما تَمَنَّى ) * آنچه آرزو برد مراد انكار اينست يعنى نيست مر او را هر آنچه آرزو كند از شفاعت اصنام و غير آن از آنچه اعتقاد باطل به آن دارند چون قوله لَئِنْ رُجِعْتُ إِلى رَبِّي إِنَّ لِي عِنْدَه لَلْحُسْنى و لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ و قوله لأُوتَيَنَّ مالًا وَوَلَداً كه مقول وليد مغيره است * ( فَلِلَّه ) * پس مر خدايراست * ( الآخِرَةُ ) * ملك آخرت * ( وَالأُولى ) * و مملكت دنيا هر چه خواهد بهر كه خواهد دهد و كسى را بر او حكم نباشد پس هيچكس مالك چيزى نشود بىاذن او سبحانه آن گه جهت تأكيد اين قول ميفرمايد كه * ( وَكَمْ مِنْ مَلَكٍ فِي السَّماواتِ ) * و بسيارى از فرشتگان در آسمانها كه مشركان اميدوارند بشفاعت ايشان * ( لا تُغْنِي شَفاعَتُهُمْ ) * سود نكند درخواست ايشان * ( شَيْئاً ) * چيزى را * ( إِلَّا مِنْ بَعْدِ أَنْ يَأْذَنَ اللَّه ) * مگر پس از آنكه دستورى دهد خداى در شفاعت * ( لِمَنْ يَشاءُ ) * براى هر كه ميخواهد از ملائكه كه شفاعت نمايند يا براى هر كه اراده كند از آدميان كه فرشتگان او را شفاعت كنند * ( وَيَرْضى ) * و پسندد يعنى مصلحت بيند آن كس را براى شفيع شدن و يا مشفع گشتن و هر گاه كه ملايكه با وجود علو رفعت و مزيت تقرب و كثرت اغتصاص سماوات بجموع ايشان بدون اذن او سبحانه رتبهء شفاعت نداشته باشند و اگر چه من حيث المجموع در مقام شفاعت درآيند پس چگونه بتان كه در نهايت بعد و دنائت و قلتاند استحقاق شفاعت داشته باشند در حق عبدهء خود پس درصدد ذم مقالهء ايشان درآمده ميفرمايد كه * ( إِنَّ الَّذِينَ ) * بدرستى كه آن كسانى كه * ( لا يُؤْمِنُونَ بِالآخِرَةِ ) * نمىگروند بسراى آخرت و اعتقاد نمىكنند ببعث و نشور * ( لَيُسَمُّونَ الْمَلائِكَةَ ) * نام مينهند فرشتگان را * ( تَسْمِيَةَ الأُنْثى ) * نام نهادن مادها يعنى مىگويند كه الملائكة بنات اللَّه * ( وَما لَهُمْ بِه ) * و نيست مر ايشان را به آنچه مىگويند از انوثت ملائكه * ( مِنْ عِلْمٍ ) * هيچ دانشى و يقينى * ( إِنْ يَتَّبِعُونَ ) * در پى نمىروند بدين گفتار * ( إِلَّا الظَّنَّ ) * مگر گمان را * ( وَإِنَّ الظَّنَّ ) * و به درستى كه گمان * ( لا يُغْنِي ) * سود نميدهد * ( مِنَ الْحَقِّ ) * از حقيقت امر * ( شَيْئاً ) * چيزى را چه حق كه عبارة است از حقيقت شيئى مدرك نميشود مگر بعلم و تيقن و ظن و توهم را اعتبارى نيست در معارف حقيقت زيرا كه اعتبار ظن منحصر است در عمليات و آنچه آلة وصلتست به آن و چون كفار مصراند در توهم باطل خود و برهان يقينى در اين باب ندارند * ( فَأَعْرِضْ ) * پس روى بگردان * ( عَنْ مَنْ تَوَلَّى ) * از دعوة آن كس\r\n","description":"","footnote":"","page_name":" 79 ","page_number":79},
  {"content":"\r\nكه روى گردانيده * ( عَنْ ذِكْرِنا ) * از ذكر ما\r\nمراد قرآنست كه متضمن توحيد و ساير اصول ايمانست * ( وَلَمْ يُرِدْ ) * و نخواسته به عمل خود * ( إِلَّا الْحَياةَ الدُّنْيا ) * مگر زندگانى دنيا را چه هر كه من جميع الوجوه غافل باشد از او سبحانه و بالكلية از ذكر او اعراض نموده و در محبت دنيا و جمع و ادخار او بر وجهى متوغل شده كه آن منتهى همت او گشته پس دعوة تو چگونه به او فايده دهد بلكه نزد اينحال عناد او زياده خواهد شد و اصرار او بر كفر اشتداد خواهد يافت\r\n* ( ذلِكَ ) * اين دوستى دنيا و اختيار كردن آن * ( مَبْلَغُهُمْ ) * غايت رسيدن ايشانست * ( مِنَ الْعِلْمِ ) * از دانش يعنى نهايت علمشان صرف همتست بتمتعات عاجله و لذات فانيه دنيويه و اعراض نمودن از تدبر در امور اخرويه باقيه اينجمله معترضه است كه مقرر قصور همم ايشان است بدنياى دنى و شبهه نيست در اينكه طالب اين مطلب خسيس در حكم بهايم است كه طباع ايشان مصروف است بر اكل عاجل و اصلا نظر نميكند در عواقب آجل و در ادعيه ماثورهء از ائمه عليه السّلام وارد است كه\r\nاللهم لا تجعل الدنيا اكبر همنا و لا مبلغ علمنا\r\nآن گه به جهت تعليل امر باعراض ميفرمايد كه * ( إِنَّ رَبَّكَ ) * بدرستى كه آفريدگار تو * ( هُوَ أَعْلَمُ ) * او است دانا * ( بِمَنْ ضَلَّ ) * بآنكسى كه گمراه شده يعنى عدول كرده * ( عَنْ سَبِيلِه ) * از راه او كه طريق مستقيم و منهج قويم است * ( وَهُوَ أَعْلَمُ ) * و او است عالمتر * ( بِمَنِ اهْتَدى ) * به كسى كه راه يافته است به حق يعنى همه را ميداند و ميشناسد و هيچ چيز بر وى پوشيده و پنهان نيست و هر يك را جزا فراخور خود خواهد داد مراد آنست كه چون او سبحانه عالمست به آنكه از ايشان كدام مجيب دعوتست و كدام غير مجيب و تو به اين عالم نيستى پس نفس نفيس خود را در دعوت ايشان برنج و تعب مينداز چه تو قدرت ندارى بر هدايت كسى كه ارادهء اهتداى او داشته باشى پس بر تو همين بلاغ است و بس و آن را خود بايشان رسانيدهء و گويند كه امر باعراض بآية السيف منسوخست و بعد از آن حق سبحانه از كمال قدرت وسعت ملك خود خبر ميدهد * ( وَلِلَّه ) * و مر خداى را است * ( ما فِي السَّماواتِ ) * آنچه در آسمانها است از موجودات علويه * ( وَما فِي الأَرْضِ ) * و آنچه در زمين است از كاينات سفليه يعنى خالق و مالك همه او است و غرض وى از ايجاد مخلوقات تعبد ايشانست كما قال وَما خَلَقْتُ الْجِنَّ وَالإِنْسَ إِلَّا لِيَعْبُدُونِ پس تكليف عبادت و طاعت برايشان كرده * ( لِيَجْزِيَ الَّذِينَ ) * تا جزا دهد آنان را كه * ( أَساؤُا ) * بد كرده‌اند بما عملوا بعقوبت آنچه عمل كرده‌اند كه عذاب نيرانست * ( وَيَجْزِيَ ) *\r\n","description":"","footnote":"","page_name":" 80 ","page_number":80},
  {"content":"\r\n* ( الَّذِينَ أَحْسَنُوا ) * و تا كه جزا دهد آنان را كه نيكويى كردند * ( بِالْحُسْنَى ) * بمثوبت نيكو كه آن رياض جنان است و ميتواند بود كه با در اينموضع باء سببيه باشد و حسنى صفت اعمال محذوف نه صفت مثوبت و معنى اينكه پاداش دهد بدكاران را بسبب آنچه كرده باشند از اعمال سيئه و جزا دهد نيكوكاران را بسبب عملهاى نيكو كه از ايشان صادر شده باشد و بدانكه احتمال دارد كه ليجزى متعلق باشد بقوله هُوَ أَعْلَمُ بِمَنْ ضَلَّ عَنْ سَبِيلِه وَهُوَ أَعْلَمُ بِمَنِ اهْتَدى چه نتيجه علم بضال و مهتدى جزاى ايشانست بر وفق اعمال پس بنا بر اين قوله * ( وَلِلَّه ما فِي السَّماواتِ وَما فِي الأَرْضِ ) * جمله معترضه باشد و فايدهء ذكر آن بيان قدرت او سبحانه باشد بر مجازات محسن و مسيء پس معنى آيه آنست كه حق سبحانه عالم است به كسى كه از راه حق عدول نموده و به آنكه مهتدى شده و حافظ احوال ايشان تا جزا دهد بقدرت قاهرهء خود بد كاران را بعقوبت و نيكوكاران را بمثوبت پس در صفت نيكوكاران ميفرمايد كه * ( الَّذِينَ ) * آنانند كه * ( يَجْتَنِبُونَ ) * اجتناب ميكنند و بيكسو ميشوند * ( كَبائِرَ الإِثْمِ ) * از كبيرهاى گناه يعنى گناهان بزرگ و اين اضافه بتقدير من است يعنى الكبائر من الاثم چه اثم اسم جنس است كه شامل كباير و صغاير است و محل الذين رفع است كه خبر مبتداى محذوف باشد يا نصب بر مدح بتقدير امدح يا اعنى و مراد او بكبائر اثم هر اثميست كه بخصوصه وعيد بر آن مترتب شده باشد يا حدى براى آن معين و مقرر گشته و سقوط عذاب آن موقوف باشد بتوبه و گويند كه هر گناهى است كه عقوبت آن كبير باشد * ( وَالْفَواحِشَ ) * و از فاحشه ها يعنى آنچه فاحش و قبيح است از كباير مثل زناى محصنه و گويند كه آن شركست به خدا نعوذ باللَّه * ( إِلَّا اللَّمَمَ ) * مگر آنچه صغير و يسير باشد از گناه چه صغيره كه به حد اصرار نرسيده باشد مغفور است و عقاب بر آن مترتب نميشود فى الصحاح اللهم هى صغار الذنوب و قال الشاعر شعر\r\n\r\nان تغفر اللهم تغفر جما\r\nو اى عبد لك ما الما\r\n\r\nو يقال هو مقاربة المعصية من غير مواقعة اللهم الشيء القليل انتهى كلامه و الا در اين مقام استثناء منقطع است يا صفت كباير از قبيل لَوْ كانَ فِيهِما آلِهَةٌ إِلَّا اللَّه لَفَسَدَتا پس در اين صورت بمعنى غير باشد يعنى كباير و فواحش كه غير از لمم است از كلبى منقولست كه لمم هر ذنبى است كه حق سبحانه بر آن حدى و عذابى ذكر نكرده باشد و نزد سدى هر گناهى است كه در خواطر مكلف فرود آيد و بفعل در نياورد چه آن از المام مشتق است بمعنى فرود آمدن و از عطا منقولست كه لمم هر ذنبى است كه نفس عادت كرده باشد كه حينا بعد حين از او صادر شود و\r\nاز ابو سعيد خدرى مرويست كه اللمم هى النظرة و الغمرة و القبلة زيد بن ثابت و بعضى از مفسران از ابن عباس\r\n","description":"","footnote":"","page_name":" 81 ","page_number":81},
  {"content":"\r\nنقل كرده‌اند كه لمم ذنبى است كه در جاهليت كرده باشد و در سبب نزول اين آيه آورده‌اند كه مشركان با مسلمانان ميگفتند كه از شما در زمان جاهليت معاصى بسيار صادر ميشد و با ما در اين امر شريك و سهيم بوديد اكنون ما را بدان عيب ميكنيد و از آن وعيد مينمائيد آن گه حق سبحانه آيه فرستاد كه گناهى كه در زمان جاهليت از اهل اسلام صادر شده باشد مغفور است و بدان معاتب و معاقب نخواهند شد * ( إِنَّ رَبَّكَ واسِعُ الْمَغْفِرَةِ ) * بتحقيق كه آفريدگار تو بسيار آمرزنده است و لهذا صغاير را باجتناب كباير مىآمرزد و كباير را بوسيلهء توبه و يا بميامن قبول اسلام مغفور ميسازد يا مغفرت او بر وجهى وسيع است كه به همه گناهان وارسيده و ميشايد كه ذكر اين كلام در عقب وعيد مسيئين و وعد محسنين به جهت آن باشد كه تا صاحب كبيره از رحمت واسعهء او مايوس نشود و توهم وجوب عقاب نكند يكى از اكابر در مناجات ميگفته بار خدايا اگر همه عالم را بسوزى مشتى خاك را سوخته باشى و اگر همه عالم را بيامرزى مشتى خاك را آمرزيده باشى ندايى به او رسيد كه إِنَّ اللَّه يَغْفِرُ الذُّنُوبَ جَمِيعاً إِنَّه هُوَ الْغَفُورُ الرَّحِيمُ و حسن هانى ابو نواس شاعر را در واقعه ديد از او پرسيد كه ما فعل ربك بك خداى با تو چه كرد گفت غفر لى ببيتين قلتها مرا بيامرزيد به دو بيتى كه گفته بودم و آن اينست كه شعر\r\n\r\nمن انا عند اللَّه حتى اذا\r\nاتيته لا يغفر لى ذنبى\r\n\r\n\r\nالعفو يرجى من بنى آدم\r\nفكيف لا ارجوه من ربى\r\n\r\nيعنى چه كس باشم من نزد خدا كه اگر گناه كرده باشم مرا نيامرزد و مرا بر آن مؤاخذه كند و خطاب و عتاب نمايد يعنى حقارت من بدرگاه او سبحانه بيش از آنست كه مرا بگناه مؤاخذه فرمايد و معنى بيت دوم اينست كه عفو مرجو است از آدميان پس چگونه من اميدوار نباشم برحمت و مغفرت پروردگار خود آورده‌اند كه بعضى مردمان در زمان حضرت رسول ( ص ) بكثرت تقوى خود لاف ميزدند و باعمال صالحهء خود مىنازيدند و ميگفتند كه نماز و روزه و حج و جهاد ما بهتر است حق سبحانه آيه فرستاد كه * ( هُوَ أَعْلَمُ بِكُمْ ) * خدا داناتر است باحوال شما و مصارف امور شما * ( إِذْ أَنْشَأَكُمْ ) * در وقتى كه بيافريد شما را * ( مِنَ الأَرْضِ ) * از زمين چه آدم كه ابو البشر است از خاك مخلوق گشته و ميتواند بود كه مراد خلق هر يك از آدميان باشد چه هر يك از ايشان را از نطفه ايجاد فرموده و نطفه از غذا است و غذا از زمين خلاصه سخن آنست كه او سبحانه در حين ابتداى خلقت باقوال و افعال شما عالم بود * ( وَإِذْ أَنْتُمْ ) * و در آن وقت نيز كه شما * ( أَجِنَّةٌ ) * كودكان خورد بوديد * ( فِي بُطُونِ أُمَّهاتِكُمْ ) * در شكمهاى مادران خود و هر گاه كه او عالم باشد بشما قبل از خروج شما از صلب آدم و پيش از بيرون آمدن شما از بطون امهات خود * ( فَلا تُزَكُّوا ) * پس نسبت مدهيد بزكا و پاكيزگى\r\n","description":"","footnote":"","page_name":" 82 ","page_number":82},
  {"content":"\r\n* ( أَنْفُسَكُمْ ) * نفسهاى خود را يعنى ستايش خود مكنيد ببسيارى خيرات و طاعات و به طهارت از معاصى و رذايل و شبهه نيست در آنكه نهى از تزكيه نفس در صورتيست كه مزكى بتزكيه خود قصد اعجاب و ريا و سمعه كند اما كسى كه اظهار تزكى كند به قصد آن كه صدور اعمال صالحه از او بتوفيق و تاييد او سبحانه است و اصلا تمدح نكرده باشد مذموم نخواهد بود در آن تزكى چه مسرت به طاعت طاعت است و ذكر آن بشكرگذارى حضرت عزت بر توفيق عبارتست در لباب آورده كه هر گاه كودكى از يهود به مردى گفتندى كه او صديق است حضرت رسول ( ص ) چون اين بشنيد فرمود كه دروغ مىگوييد هيچ مولودى نيست در شكم ما در خود الا كه او سعيد يا شقيست مقارن اينحال آيه نازل شد كه حق سبحانه داناتر است به احوال شما در مبدء خلقت در وقتى كه كودك خورد بوديد در شكم مادران پس ستايش خود مكنيد * ( هُوَ أَعْلَمُ ) * او داناتر است * ( بِمَنِ اتَّقى ) * به كسى كه تقوى ورزد و در عمل مخلص بود و در اخبار وارد گشته كه وليد بن مغيره در عقب رسول ميرفت و استماع كلام وى ميكرد و مشركان وى را سرزنش ميكردند كه دين پدران خود را وا مىگذارى و ايشان را بضلالت نسبت ميدهى جواب داد كه چكنم از عذاب خداى ميترسم يكى از كفار گفت آن مقدار مال به من ده كه اگر عذابى بر تو متوجه گردد من متحمل آن شوم وليد با او شرط كرد بمال معين و بعضى از آن مال بوى داد و به باقى بخل كرد و در حفظ آن كوشيد و مرتد گشت آيه نازل گشت كه * ( أَ فَرَأَيْتَ الَّذِي ) * آيا ديدى آن كس را كه * ( تَوَلَّى ) * روى بگردانيد از پيروى حق و ثبات قدم بر آن * ( وَأَعْطى قَلِيلًا ) * و داد اندكى از مال خود براى رشوت تحمل عذاب از او * ( وَأَكْدى ) * و بازداشت باقى را و قطع عطيهء آن نمود پس جهل و بخل با يكديگر جمع كرد و بعضى ديگر از مفسران از عبد اللَّه عباس و سدى نقل كرده‌اند كه آيه در باب عثمان بن عفان نازل گشت و سبب آن بود كه وى مال خود را تصدق مىكرد عبد اللَّه ابن سعد بن ابى سرح كه برادر رضاعى او بود وى را گفت كه در تصدق مال توغل مكن كه نزديك به آن رسيده كه هيچ از آن باقى نماند و به فقر و فاقه گرفتار شوى او در جواب گفت كه مرا ذنوب بسيار و خطيئات بيشمار هست مثل فرار از محاربهء كفار و غير آن از كباير پس اين تصدق از براى آن ميكنم تا موجب كفاره آن شود عبد اللَّه گفت كه اين شتر پربار كه از تست به من بخش تا حامل گناهان تو شوم عثمان آن جمل را با حمل به او بخشيد و دو گواه بر آن گرفت و ترك صدقه كرد\r\nحق سبحانه اين آيه فرستاد كه اى محمد ( ص ) ديدى آن مرد را كه روى برگردانيد يعنى از جنگ احد پشت بهزيمت داد و فرار نمود از آن و چيزى اندك\r\n","description":"","footnote":"","page_name":" 83 ","page_number":83},
  {"content":"\r\nداد ببرادر خود تا حامل وزر او شود و قطع تصدق نموده امساك را شعار خود ساخت * ( أَ عِنْدَه ) * آيا نزديك او است * ( عِلْمُ الْغَيْبِ ) * دانش چيزهاى پوشيده * ( فَهُوَ يَرى ) * پس او ميداند كه صاحب او آنچه مىگويد از تحمل اوزار صادقست و آن وزر را از او بر خواهد داشت ايراد همزه استفهام بجهة انكار است يعنى علم بمغيبات ندارد تا صدق صاحب خود را در اين باب معلوم كند و از اين قبيل است قوله * ( أَمْ لَمْ يُنَبَّأْ ) * آيا خبر كرده نشده است * ( بِما فِي صُحُفِ مُوسى ) * به آنچه در صحيفه هاى موسى است يعنى تورية * ( وَإِبْراهِيمَ ) * و آنچه در صحف ابراهيم است * ( الَّذِي وَفَّى ) * آن ابراهيم كه نيك وفا كرد يعنى ادا نمود بر وجه اتم آنچه بر آن مامور بود از احكام الهيه كه آن تبليغ رسالت بوده و مستقل شد با عباى نبوت و غير آن از امور شرعيه يا مبالغه نمود در وفا كردن به آنچه او سبحانه به او عهد فرموده بود و او را به آن ممتحن ساخته و تخصيص توفيه به او به جهت آنست كه او متحمل چيزى شد كه غير او متحمل آن نشدندى چون تسليم كردن نفس به او سبحانه در وقت القاء او به آتش نمرود و صبر كردن وى بر آن بر وجهى كه در آن وقت جبرئيل و ميكائيل و ملك صحاب و رياح بوى ملاقات كردند و گفتند كه أ لك حاجة آيا ترا حاجتى هست فرمود كه\r\nاما اليكم فلا\r\nحاجت دارم اما بشما ندارم و مانند شكيبايى وى در ذبح ولد در راه او سبحانه و بطلب ضيف رفتن در هر روز مقدار يك فرسخ و او را به اكرام تمام بمهمانخانه آوردن و بنفس نفيس خود به خدمت او قيام نمودن و در روز فقد ضيف به روزه رفتن و اطلاق توفيه بجهة آنست كه تا شامل جميع وفا باشد و لهذا از حسن منقولست كه ما امر اللَّه بشيء الا وفى به يعنى به هيچ چيز او سبحانه امر نكرد او را الا كه به آن وفا نمود از حضرت رسالت ( ص ) مرويست كه\r\nالا اخبركم لم سمى اللَّه خليله بالذى وفى قالوا بلى يا رسول اللَّه قال لانه كان يقول اذا اصبح و امسى فَسُبْحانَ اللَّه حِينَ تُمْسُونَ ) * الا قوله وَحِينَ تُظْهِرُونَ\r\nيعنى آيا شما را خبر دهم كه چرا حق سبحانه را تسميه فرمود بالذى وفى گفتند بلى يا رسول اللَّه فرمود كه زيرا كه در صبح و شام ميگفت كه فَسُبْحانَ اللَّه حِينَ تُمْسُونَ تا بقوله وَحِينَ تُظْهِرُونَ و گفته‌اند كه توفيه آن بود كه وفا نمود بسى خير ده در سورة التوبة كه آن التَّائِبُونَ است تا آخر و ده در احزاب كه آن إِنَّ الْمُسْلِمِينَ است تا آخر و ده در سورة المؤمن است و آن قَدْ أَفْلَحَ الْمُؤْمِنُونَ است تا آخر و از عطا منقولست كه مراد وفا كردنست باركان اسلام كقوله تعالى وَإِذِ ابْتَلى إِبْراهِيمَ رَبُّه بِكَلِماتٍ فَأَتَمَّهُنَّ ابو بكر وراق گفته مراد مضمون أَسْلَمْتُ لِرَبِّ الْعالَمِينَ است در جواب امر حق سبحانه به او كه اسلم و تقديم موسى بذكر بسبب آنست كه صحف وى اكثر و اشهر است نزد اهل كتاب حاصل معنى آنكه آيا وليد يا عثمان خبر دادند به آنچه در صحف ابراهيم و موسى است پس بيان ما فى الصحف\r\n","description":"","footnote":"","page_name":" 84 ","page_number":84},
  {"content":"\r\nمىكند بقوله * ( أَلَّا تَزِرُ وازِرَةٌ ) * يعنى آنچه در صحف موسى و ابراهيم است آنست كه برندارد هيچ نفس بردارنده * ( وِزْرَ أُخْرى ) * بار گناه نفس ديگر را يعنى هيچكس مؤاخذ نشود بذنب غير خود پس او چگونه بار خود را به ديگرى حواله مىكند از هزيل بن شرحيل مرويست كه بعد از زمان نوح ( ع ) تا زمان ابراهيم ظلمهء روزگار را عادت آن بود كه پدر را بگناه پسر و برادر را بگناه برادر و بنده را بگناه مولى مؤاخذه كردندى و بر همين قياس هر يك از اقربا را بعوض يكديگر قصاص ميكردندى و چون حق تعالى صحف بر ابراهيم ( ع ) نازل ساخت و در آن بيان فرمود كه * ( أَلَّا تَزِرُ وازِرَةٌ وِزْرَ أُخْرى ) * ابراهيم منع ايشان فرمود و ايشان را از اينعمل قبيح بازداشت و بدانكه قوله تعالى كَتَبْنا عَلى بَنِي إِسْرائِيلَ أَنَّه مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الأَرْضِ فَكَأَنَّما قَتَلَ النَّاسَ جَمِيعاً و قوله وَلَيَحْمِلُنَّ أَثْقالَهُمْ وَأَثْقالًا مَعَ أَثْقالِهِمْ و\r\nقوله ( ع ) من سن سنة سيئة فله وزرها وزر من عمل بها الى يوم القيمة\r\nمنافى آيهء مذكوره نيستند زيرا كه عقوبت وزر در اين صورت تسبيب است و دلالت مردمان به اين امر قبيح و اضلال ايشان به آن نه از حيثيت عين از عمل و ببايد دانست كه ان در الا تزر ان مخففه است و تقدير اينكه انه لا تزر و ضمير ضمير شانست و محل آن و ما بعد آن رفع است به اينكه خبر مبتداى محذوفست و تقدير اينست كه ما فى صحفهما ان لا تزر چنان كه به اين مفسر شد و ميتواند بود كه مجرور المحل باشد به آنكه بدل ماء موصوله باشد و تقدير چنين كه ام لم ينبأ بان لا تزر يعنى آيا خبر نكرده‌اند وليد يا عثمان را به آنكه برندارد هيچ نفس بار نفس ديگر را * ( وَأَنْ لَيْسَ لِلإِنْسانِ ) * و آنكه نيست مرا دمى را * ( إِلَّا ما سَعى ) * مگر ثواب آنچه سعى كند يعنى چنان كه كسى را بگناه ديگرى نميگيرند به ثواب ديگرى نيز مثاب نميگردانند و اينكه در اخبار وارد شده كه صدقه و حج و نماز و روزه منفعت به ميت مىرساند از جهة آنست كه ناوى آن از براى ميت در حكم نايب است از قبيل او به حسب شرع پس هم چنان كه منوب عنه و موكل به عمل صالح نايب خود مثاب مىشود اينجا نيز ميت به ثواب كسى كه ناوى آن عمل باشد براى وى ثواب مىيابد و والبى از ابن عباس نقل كرده كه اين آيه منسوخ است به وَاتَّبَعَتْهُمْ ذُرِّيَّتُهُمْ بِإِيمانٍ أَلْحَقْنا بِهِمْ ذُرِّيَّتَهُمْ از عكرمه منقولست كه اين حكم مخصوص است بقوم موسى و ابراهيم ( ع ) و اما امت مرحومه بسعى غير خود مثاب ميشوند و آن كسى كه حكم بر منسوخيت اين آيه نميكند مايل است به آنكه آيه دالست بر منع نيابت در طاعت الا ما اخرجه الدليل مثل آنكه مرويست كه زنى به حضرت رسالت ( ص ) گفت كه يا رسول اللَّه پدر من حج نكرده فرمود\r\nحجى عنه\r\nحج كن بنيابت او و غير آن از احاديث داله بر صحت نيابت\r\n* ( وَأَنَّ سَعْيَه ) * و نيز آن چه در اين صحيفتين است آن است كه آدمى سعى خود را يعنى عملى را كه در آن سعى نموده * ( سَوْفَ يُرى ) * زود باشد\r\n","description":"","footnote":"","page_name":" 85 ","page_number":85},
  {"content":"\r\nكه نموده شود در ميزان اعمال خود در روز جزا * ( ثُمَّ يُجْزاه ) * پس پاداش داده شود به آن سعى خود * ( الْجَزاءَ الأَوْفى ) * بپاداشى تمامتر بر وفق عمل بدون نقص و خلل و نصب الجزاء بنزع خافض است و ميتواند بود كه بر مصدرية باشد و ها راجع بجزاء كه مدلول يجزيست و الجزاء بدل آن يا مفسران از قبيل وَأَسَرُّوا النَّجْوَى الَّذِينَ ظَلَمُوا و ثعلبى در تفسير خود آورده كه عبد اللَّه طاهر كه والى خراسان بود حسين بن الفضل را طلبيد و گفت مرا سه آيه مشكلست حل آن نماى گفت كدامست گفت اول فاصبح من النادمين كه در شأن قابيلست هر گاه ندم از ذنب موجب مغفرت باشد چنانچه حديث النوم توبة دلالت صريح دارد بر آن پس چرا توبهء او قبول نيامد و مستحق سخط ربانى شد دوم قوله تعالى وَأَنْ لَيْسَ لِلإِنْسانِ إِلَّا ما سَعى چون سعى فراخور عمل مكلفست پس جزاء ضعافا مضاعفه چه چيز است سوم كُلَّ يَوْمٍ هُوَ فِي شَأْنٍ يعنى هر روز او سبحانه در شانى و كارى ديگر است و قول رسول كه جف القلم بما هو كائن الى يوم القيمة منافى اينست حسين بن فضل جواب داد كه ميتواند بود كه ندم در آن شريعت سبب توبه نبوده باشد بلكه آن مخصوص باشد بامت مرحومه بجهة بركت و ميمنت حضرت خاتم الانبيا چه حق سبحانه مخصوص ساخته اين امت را بخصايص بسيار كه امم سالفه در آن شريك نبوده‌اند يا آنكه ندامت او بر قتل هابيل نبوده باشد بلكه بر حمل بدن او بوده باشد پس توبه از او صادر نشده باشد و قوله وَأَنْ لَيْسَ لِلإِنْسانِ إِلَّا ما سَعى بر سبيل عدل است و اضعاف اين از روى فضل و كُلَّ يَوْمٍ هُوَ فِي شَأْنٍ مراد شؤنيست كه ابداى آن كند نه شئونى كه ابتداء به آن نمايد و حديث مخصوص است بثانى نه به اول پس آن نقيض حديث نبوى نباشد عبد اللَّه طاهر را اين جوابها پسند آمد و بر او تحسين نمود و بعد از آن برخاست و بوسه بر سر و روى او بداد و لطف بسيار در حق او بتقديم رسانيد و جواب شافى تر از آن اينست كه ندم فقط مستلزم توبه نميشود زيرا كه توبه عبارتست از ندم بر سابق و عزم بر ترك آن بر لاحق و چون او عازم نشد بر ترك آن فعل در زمان مستقبل پس تايب نبوده باشد و مراد از آيهء دويم آنست كه خداى بر وفق قصد و نيت بنده ثواب به او ميدهد پس جايز است كه زيد طاعتى كند بر وجهى كه او را يك ثواب واجب باشد بر آن و عمر و همان طاعت را بجاى آورد و مستحق صد جز و ثواب باشد لاختلاف الوجه الذى يقعان عليه و مراد بجف القلم آنست كه در اول حكم كرده و تقدير فرمود كه دو اوقات مستقبل به حسب مصلحت هر روز و هر ساعت چه فعل كند و بعد از آن بر وفق آن مىكنند تا روز قيامت * ( وَأَنَّ إِلى رَبِّكَ ) * و نيز آنچه در صحف موسى و ابراهيم است آنست كه بسوى حكم پروردگار تست * ( الْمُنْتَهى ) * نهايت كار و رجوع همهء خلايق بعد از انقطاع عمل تا هر يك را بر وفق عمل خير\r\n","description":"","footnote":"","page_name":" 86 ","page_number":86},
  {"content":"\r\nو شر جزا و سزا دهد و گويند كه مراد آنست كه هم چنان كه ابتداى خلقت و مدت همه از او است نهايت اجال نيز به دو است و نزد بعضى معنى آنست كه نهايت فكرت بسوى او است يعنى قوت متفكره قدرت دارد بر تفكر نمودن در جميع مكونات اما چون به او رسد متحير شود و بايستد و لهذا\r\nقال النبى ( ص ) لا فكرت فى الرب\r\nو نيز فرموده كه\r\nتفكروا فى الاء اللَّه و لا تتفكروا فى ذات اللَّه\r\nو مصدق اين معنى است اينكه از حضرت امام جعفر صادق ( ع ) تفسير اين آيه پرسيدند فرمود كه\r\nاذا انتهى الكلام الى اللَّه فامسكوا\r\nچون كلام منتهى شود به خدا پس باز ايستيد و از آن دربگذريد و بعد از آن فرمود كه\r\nيا بن آدم لو اكل قلبك طائر ما اشبعه و بصرك لو وضع عليه اخرق ابرت لغطاه تريد أن تعرف بها ملكوت السموات و الارض\r\nاى فرزند آدم اگر بخورد مرغى دل تو را سير نشود و اگر چيزى مقدار سوراخ سوزن بر ديدهء تو واقع شود نور باصره تو را بپوشاند تو ميخواهى كه به اين دل و ديده بشناسى ملكوت آسمان و زمين را و هر گاه كه تفكر در كنه مخلوقات وى متعذر باشد پس در ذات وى بطريق اولى و شهر بن حوشب از ابو هريره نقل كرده كه يك روز رسول ( ص ) به مسجد اصحاب را گفت فيم انتم در چه كاريد شما گفتند نتفكر فى اللَّه در ذات خدا انديشه ميكنيم فرمود\r\nتفكروا فى الخلق و لا تتفكروا فى الخالق فان الفكر لا يحيط به\r\nتفكر در مخلوقات كنيد نه در خالق زيرا كه فكرت بكنه او نميرسد بعد از آن فرمود كه حق تعالى هفت آسمان بيافريد كه از آسمان تا بآسمانى پانصد ساله راه هست و ثخن هر آسمانى پانصد ساله راه در آسمان هفتم دريايى است كه عمقش چندانست كه از زيرزمين هفتم تا به آسمان هفتم و خداى را در آن دريا فرشته ايست كه آب آن دريا تا بكعبش نيست و بر همين طريقه هفت زمين آفريده پس شما در آن صنايع عجيبه و بدايع غريبه تفكر كنيد تا راه بريد بوجود او سبحانه و در كنه وى تفكر مكنيد * ( وَأَنَّه ) * و نيز آنچه در آن دو صحف است آنست كه * ( هُوَ أَضْحَكَ ) * او بخنداند * ( وَأَبْكى ) * و بگرياند يعنى منشأ خنده و گريه از او است چه او خالق قوت ضحك و بكا است يا سبب گريه و خنده كه سرور و حزنست از او است و اگر نفس ضحك و بكا فعل او بودى امر و نهى متعلق به آن نشدى و نگفتى كه فَلْيَضْحَكُوا قَلِيلًا وَلْيَبْكُوا كَثِيراً و نيز نسبت ضحك و بكا بايشان ندادى و نفرمودى كه تضحكون و لا تبكون و نزد بعضى معنى آنست كه خداى ميخنداند اهل بهشت را در بهشت و ميگرياند اهل دوزخ را در دوزخ يا زمين را خندان ميسازد به نباتات و اشجار را بانوار و ازهار و ابر را ميگرياند بامطار و گفته‌اند كه خنده و گريه بوعد و وعيد است يا بطلعت و معصيت و اقبال بر حق و اعراض از او و حقيقت ضحك عبارتست از تفتح و گشادگى در صفحات و اسرار وجه بسبب سرور نزد مشاهدهء امر عجيب يا تصور معنى غريب و كريه خروج اشكست از چشم و جريان او غالبا بر صفحه وجه بسبب غمى كه در\r\n","description":"","footnote":"","page_name":" 87 ","page_number":87},
  {"content":"\r\nقلب سانح گردد و شايد كه بسبب شادى نيز باشد كه تذكر حزن ممازج او شود از طاهر مقدسى پرسيدند كه ملائكه را خنده باشد گفت هر چه زير عرش است تا خداى دوزخ را بيافريد ديگر نخنديدند الا بنى آدم و يكى از اكابر را سؤال كردند كه اصحاب رسول خنديدندى گفت آرى اما ايمان در قلوب ايشان از جبال راسيات راسخ و محكمتر بود آورده‌اند كه يهودى بعد از استماع اين آيه حضرت امير المؤمنين ( ع ) را گفت كه خندانيدن و گريانيدن كار حكيمان نيست حضرت فرمود كه معنى آيه آنست كه او است آن خدايى كه ابر را بگرياند بباران و باغ را بخنداند در بهار آن به شكوفه هاى الوان و دلهاى عارفان را باقبال عرفان و دلهاى كافران را بگرياند باد بار كفران * ( وَأَنَّه هُوَ أَماتَ ) * و آنكه او بميراند * ( وَأَحْيا ) * و زنده سازد يعنى قادر بر احيا و اماته او است و بس چه قاتل همين نقض بينه مىكند و موت نزد اينحال آن را حاصل مىشود بفعل حضرت عزت بر سبيل عادت پس او در دنيا ميميراند بوقت اجل مسمى و اجل بلا و زنده ميسازد در قبر در قيامت و گويند معنى آنست كه او سازندهء اسباب موت و حيات است و يا پدر را ميميراند و فرزند را زنده ميسازد يا مرده ميسازد كافران را بنكرت و زنده ميگرداند موحدان را بمعرفت پس بميراند گروهى را از ياد خود بخذلان و جماعتى را به ياد خود زنده گرداند بتوفيق معرفت و ايقان يا بميراند بعضى را بعدل و زنده گرداند برخى را بفضل و جماعتى را بميراند بمنع و حرمان و گروهى ديگر را زنده سازد بفضل و احسان يا جماعتى را بجهل مرده سازد و قومى را بعلم زنده كند و نزد محققان بهيبت و انس است و يا باستتار و تجلى يا ميميراند نفوس زاهدان را بآثار مجاهده و زنده ميگرداند قلوب عارفان را بانوار مشاهده يا هر كه را بمرتبهء فناء فى اللَّه رساند جرعهء ز ساغر بقاء باللَّه چشاند * ( وَأَنَّه ) * و آنكه او * ( خَلَقَ الزَّوْجَيْنِ ) * بيافريد از انسان و ساير حيوانات دو صنف را * ( الذَّكَرَ وَالأُنْثى ) * نر و ماده * ( مِنْ نُطْفَةٍ ) * از آب منى مذكر و مؤنث * ( إِذا تُمْنى ) * وقتى كه جدا گردانيده شود از ايشان بذفق و ريخته گردد در رحم و آدم و حوا از اين حكم مستثنىاند و از اخفش منقولست كه تمنى بمعنى تخلق است مأخوذ از منى المالى بمعنى قدر المقدر يعنى آفريده گردد اين نطفه در رحم و به صورت انسانيه يا حيوانيه رسد و فايده خلق بطريق زوجيت بقاى توالد و تناسل است * ( وَأَنَّ عَلَيْه ) * و\r\nآنكه بر خدا است * ( النَّشْأَةَ الأُخْرى ) * آفريدن ديگر بعد از موت در قيامت بجهة وفا نمودن بوعده و جزا دادن به بندگان بر نيكى و بدى چه خلاف وعده كردن و مجازات ندادن بر احسان و اسائت و عوض الام نرسانيدن به بنده مخالف حكمت و مصلحت است كه بر او سبحانه واجب است پس بعث عباد در نشئه آخرت بر او واجب باشد * ( وَأَنَّه هُوَ أَغْنى ) * و آنكه\r\n","description":"","footnote":"","page_name":" 88 ","page_number":88},
  {"content":"\r\nاو است كه توانگر كند باموال مصروفه * ( وَأَقْنى ) * و بدهد قنيه را و آن ماليست كه به آن متسائل و مستاصل گردند و عازم شوند كه آن را صرف نكنند مراد اصل مال است كه آن را سرمايه گويند پس او غنى مىگرداند بكفايت و قنيه ميدهد بزياده و از ضحاك منقولست كه اغنا در نقدين است و اقناء در انعام و امتعه يا غنى سازد بنده را بقناعت و راضى گرداند او را بدان و مؤيد اينست اينكه از ابن عباس تفسير اقنا پرسيدند فرمود كه اى ارضى بما اعطى يعنى راضى گرداند بنده را به آنچه بدهد به او و مراد آن است كه رضاى خود را سرمايهء او گرداند و نزد بعضى آن است كه اغنى عن الخلائق و اقنى الخلائق اليه يعنى بىنياز گردانيد ذات خود را از خلقان و محتاج ساخت ايشان را به خود و اخفش گفته كه توانگر كند هر كه را خواهد و درويش كند هر كه را اراده كند * ( وَأَنَّه ) * و آنكه او سبحانه * ( هُوَ رَبُّ الشِّعْرى ) * او است پروردگار و آفريدگار ستارهء شعرى و مخترع آن مراد شعراى يمانيست كه روشنتر از غميصا است كه آن را شعراى شامى گويند و افراد آن بذكر بجهة بيان بطلان خزاعه است كه آن را معبود دانسته بعبادت وى اشتغال مينمودند و مىگفتند كه اين از براى آن ميپرستيم كه مخالف جميع نجوم فلك است زيرا كه آن از روى طول سير مىكند و كواكب ديگر بر سبيل عرض پس خلاصهء كلام آنست كه شعرى مربوب و مخلوق او سبحانه است و مملوك وى و هر چه مخلوق و مملوك باشد چگونه لياقت الوهيت داشته باشد و گويند كه اول كسى كه عبادت او نمود ابو كبشه بود كه يكى از اجداد مادرى حضرت رسالت ( ص ) بوده و او را بجهة اين عبد الشعرى العبور گفتندى و مشركان ان حضرت را ابن ابى كبشه ميگفتندى بجهة مخالفت آن حضرت با ايشان در دين هم چنان كه ابو كبشه مخالفت كرده بود با ايشان در عبادت اوثان و بعبادت شعرى اشتغال نموده و بعضى گفته‌اند كه اول ستارهء كه ابراهيم ( ع ) مشاهده نمود بعد از آواز غازان ستارهء عبور بود و آن قريبست بزهره در لمعان و نورانيه و مطلع آن خلف جوز است كه از بروج مشهوره است و لهذا آن را مرزم الجوزا مىگويند كه روم بمعنى ثبوتست يعنى ستارهء كه ثابتست در پس جوزا و آن را كلب الجبار نيز گويند بجهة آنكه تابع جوزاست هم چنان كه تابع صيد است و جبار اسم جوزا است و تسميهء آن به عبور بجهة آن است كه عبور آن بر مجره است كه آن كهكشان است و وجه تسميه غميصا آن است كه روشنى او فروتر و كمتر است از عبور كه آن مشتق است از غمص كه بمعنى خلاف وضوحست و زعم عرب آنست كه اين هر دو ستاره خواهران سهيلاند و اين هر سه در يك جا بودند سهيل بمجره آمد و يمانى شد و شعرى العبور بر عقب وى روان شد و از مجره عبور نمود و غميصا بر جاى خود بماند و در فراق سهيل مىگريست تا اجفان چشمش به يكديگر نزديك\r\n","description":"","footnote":"","page_name":" 89 ","page_number":89},
  {"content":"\r\nشد و نور او كم گشت\r\n* ( وَأَنَّه أَهْلَكَ ) * و ان كه خداى هلاك كرد * ( عاداً الأُولى ) * قوم عاد نخستين را كه امت هود ( ع ) بودند و قومى از ايشان كه بنو لقيم گفتندى و در وقت هلاكت قوم عاد در مكه مقام داشتند بعد از ايشان ظهور كردند و ايشان را عاد اخرى نام كردند و گويند كه قوم ارم ايشانند و بعضى كه گفته كه تسميهء عاد اولى بجهة ان است كه اول امتى كه بعد از نوح ( ع ) هلاك شدند ايشان بودند و يا آنكه ايشان مقدم بودند در دنيا بر غير خود به حسب شرافت و رتبت * ( وَثَمُودَ ) * و هلاك كرد قوم ثمود را كه امت صالح پيغمبر ( ص ) بودند * ( فَما أَبْقى ) * پس باقى نگذاشت از ايشان هيچ كس را و همه را مستأصل ساخت و بدان كه ثمود معطوفست بر عاد نه آن كه منصوب باشد به ابقى زيرا كه ما بعد ماء نافيه عمل در ما قبل خود نميكند و نمىگويند كه زيدا ما ضربت بجهة آن كه ماء نافيه جارى مجراى استفهام است در طلب صدارت كلام * ( وَقَوْمَ نُوحٍ ) * و هلاك كرديم قوم نوح را * ( مِنْ قَبْلُ ) * پيش از عاد و ثمود * ( إِنَّهُمْ كانُوا ) * بدرستى كه بودند * ( إِنَّهُمْ ) * ايشان * ( أَظْلَمَ ) * ستمكارتر * ( وَأَطْغى ) * و از حد برنده تر در شرك و عدوان از قوم عاد و هود چه نوح ( ع ) را بسيار ميرنجانيدند و بر وجهى مىزدند كه اصلا او را حركت نميماند و مردمان را از صحبت او تنفير مينمودند و صبيان را تحذير مىكردند از قبول او و در نهصد و پنجاه سال اندكى بوى ايمان آوردند * ( وَالْمُؤْتَفِكَةَ ) * و شهرستان قوم لوط را * ( أَهْوى ) * بيفكند يعنى او را مؤتفك و منقلب ساخت و زير و زبر گردانيد بعد از آن كه او را قريب به آسمان برده بود بر جناح جبرئيل ( ع ) يا آن كه آن را به زمين فرو برد بعد از آن كه جبرئيل سرنگون كرده بود و آن چهار شهر بودند صوايم و اديما و عامورا و سدوم * ( فَغَشَّاها ) * پس پوشانيد آن شهرها را * ( ما غَشَّى ) * آنچه پوشانيد در اينكلام تهويل و تعميم آن چيزيست كه بايشان فرود آمد و ان سنگهاى نشانه دار بودند كه بر بلاد ايشان بباريد و همهء آن شهرها از كثرت و انبوهى آن سنگها پوشانيده شدند * ( فَبِأَيِّ آلاءِ رَبِّكَ ) * پس بكدام نعمتهاى پروردگار خود * ( تَتَمارى ) * شك ميكنى و در اين كلام اگر چه مخاطب ظاهر حضرت رسالتست ( ص ) اما مقصود از آن استماع غير است و مخاطب فى الحقيقة غير ان حضرتست چنان كه در آيهء كريمهء لَئِنْ أَشْرَكْتَ لَيَحْبَطَنَّ عَمَلُكَ و امور معدوده اگر چه نقماند اما از ان حيثيت كه متضمن عبر و مواعظ و زواجراند مر اهل اعتبار را و مشتملاند بر انتقام انبيا و مؤمنان از كفار و تسلى خاطر عاطر سيد ابرار ( ص ) از اين جهت بنعم مسمى گشته و بدان كه محمد بن حميد اعمش روايت مىكند از صالح و او از ابن عباس كه چون پيغمبر ( ص ) مامور شد كه على بن ابى طالب ( ع ) را نصب نمايد و او را خليفه سازد و بخلقان برساند\r\n","description":"","footnote":"","page_name":" 90 ","page_number":90},
  {"content":"\r\nكه امامت حق او است و نيابت شايسته او آن حضرت اين حال را از قوم و اقرباى خود اخفا فرمود و اينحكايت از صناديد قريش پنهان داشت بنا بر آنكه ميدانست كه اكابر قريش و صناديد عرب از اينحال اعراض خواهند نمود و شدت حسد و عصبيت ايشان را از اذعان و تصديق اين معنى مانع خواهند شد و احتمال آن دارد كه بواسطهء اين امر آسيبى به آن حضرت رسانند پس ديگر بار جبرئيل نزول فرمود و وى را اخبار نمود بعصمت و حفظ وى از آزار و ايذاى قوم و مكايد ايشان و اين آيه با تهديد آورد كه وَإِنْ لَمْ تَفْعَلْ فَما بَلَّغْتَ رِسالَتَه چون حضرت اين بشارت بشنيد و اين تهديد استماع فرمود انديشه از هيچ چيز ننمود در ساعت على ابن ابى طالب را در غدير خم چنان كه مفصلا گذشت بخلافت و امامت تعيين فرمود و ولايت او را بر همه فرض و لازم گردانيد و بعد از نصب آن سرور و تعيين آن دينپرور جبرئيل نازل شد و اين آيه آورد كه * ( فَبِأَيِّ آلاءِ رَبِّكَ تَتَمارى ) * و بر تو مخفى نيست كه اين فضليت مخصوص است بشاه اوليا و اين كرامت در هيچ يك از مهاجر و انصار متحقق نيست پس از خواب غفلت و ضلالت بيدار شو و از راه انصاف منحرف مباش تا برسى به منزل مراد\r\nكه آن رياض جنانست در يوم الميعاد و بعد ذكر نذر سالفه اشارت ميفرمايد بمنذريت حضرت رسالت ( ص ) بقوله * ( هذا ) * اين پيغمبر كه محمد است ( ص ) * ( نَذِيرٌ ) * پيغمبرى بيمكننده است * ( مِنَ النُّذُرِ الأُولى ) * از جنس بيمكنندهاى نخستين يعنى هم چنان كه پيغمبران كه قبل از او انذار قوم خود ميكردندى و نيز به همين طريقه قوم خود را انذار مىنمايد و امت خود را به همان امر ميفرمايد كه ايشان ميفرمودند و نزد بعضى مشار اليه هذا قرآنست و مراد از نذر كتب سالفه يعنى اين قرآن بيمكنندهء مردمانست از جنس كتب منذرهء سابقه و گويند مشار اليه مخبريه مذكور است و معنى اينكه خبر دادن از هلاكت امم اولى بيمكننده است مر شما را پس به جهت تهديد ميفرمايد * ( أَزِفَتِ الآزِفَةُ ) * نزديك شد ساعتى كه نزديك شونده است مراد قيامت است كه موصوفست بدنو و قرب كما قال اقْتَرَبَتِ السَّاعَةُ * ( لَيْسَ لَها ) * نيست مر آنان را يعنى مر وقت رسيدن آن را * ( مِنْ دُونِ اللَّه ) * بجز از خداى * ( كاشِفَةٌ ) * نفسى كه ظاهر سازندهء آن باشد يعنى نيست غير از او سبحانه نفسى كه كاشف و مبين آن شود كه قيامت در چه وقت قايم خواهد شد كقوله تعالى لا يُجَلِّيها لِوَقْتِها إِلَّا هُوَ زيرا كه هيچ كس اطلاع بر آن ندارد مگر حق سبحانه يا نيست كسى كه در وقت حدوث آن كشف شدايد و رفع اهوال آن نمايد از بندگان غير او سبحانه يا نيست كسى كه قادر باشد بر كشف و رفع آن وقتى كه واقع شود غير او سبحانه الا آنست كه او سبحانه رفع آن نمينمايد يا نيست الحال شخصى كه قادر باشد بر آنكه\r\n","description":"","footnote":"","page_name":" 91 ","page_number":91},
  {"content":"\r\nكشف و رفع آن نمايد بتاخير يعنى مؤخر گرداند وقتى را كه معين است براى وقوع آن و ميتواند بود كه كاشفة مصدر باشد بمعنى كشف مثل عاقبة و عافيه و وافيه و خايبة پس معنى آنست كه نيست مر آن را غير از خدا كشفى و ظهورى يعنى غير از او كشف آن نميتواند كرد و آن را ظاهر نميتواند ساخت آن گه خطاب بمشركان عرب مىكند و ميگويد كه * ( أَ فَمِنْ هذَا الْحَدِيثِ ) * آيا از اينسخن كه قران است * ( تَعْجَبُونَ ) * شگفت ميداريد بر وجه انكار * ( وَتَضْحَكُونَ ) * و ميخنديد از روى استهزا * ( وَلا تَبْكُونَ ) * و نميگوئيد از خوف وعيدى كه در او است و از ترس عقوبت عصيان و طغيان كه از شما صادر مىشود و از حضرت صادق سلام اللَّه عليه مرويست كه مراد از حديث اخبار سابقه‌اند يعنى آيا از اين خبرها كه شنيديد تعجب ميكنيد و ميخنديد بر سبيل استهزا و نميگرييد از خوف آنكه مبادا كه مثل آن بر شما واقع شود * ( وَأَنْتُمْ سامِدُونَ ) * و شما بازى كنندگانيد و غافلان يا غناكنندگان چه مشركان در وقت قرائت قرآن سرود ميگفتند تا مردمان را از استماع آن باز دارند و بر هر دو معنى سامد مشتقست از سمود كه بمعنى لهو و غنا است و گويند كه آن ماخوذ است از سمد البعير فى مسيره اذا رفع راسه پس بنا بر اين سامدون بمعنى مستكبرون است يعنى گردن كشيدگان و سركشيدگان از ام سلمه رضى اللَّه عنها روايت كرده‌اند كه چون اين آيه آمد اهل صفه بگريستند بمرتبهء كه آواز گريهء ايشان بلند شد چون آن حضرت صوت بكاى ايشان استماع فرمود بگريست و اصحاب همه بگريه در آمدند رسول فرمود كه بدوزخ نرود هر كه از ترس خداى بگريد و ببهشت نرود هر كه طاغى باشد و بر معصيت مصر و اگر شما گناه نكنيد حق تعالى قومى را بيافريند كه گناه كنند تا ايشان را بسبب گريه كردن بر سيئات و خطيئات بيامرزد و ببهشت برد در خبر است كه جبرئيل ( ع ) نزد رسول ( ص ) آمد در وقتى كه مردى از اصحاب آن حضرت نزد وى نشسته بود و ميگريست جبرئيل گفت اين كيست آن حضرت فرمود كه فلان جبرئيل گفت هر چيزى كه هست از اعمال بنى آدم آتش بر آن ميگذرد و بر آن فايق مىشود مگر گريه كه حقتعالى بيكقطرهء اشك درياى آتش را مينشاند از ابو خليل مرويست كه تا اين آيه آمد كسى رسول را خندان نديد و چون بخضوع و ندامت و خشوع و مكنت فوز و نجات از عقوبت عقبات حاصل مىشود از اينجهة عباد را امر مينمايد به سجده و عبوديت كه مستلزم خشوع و مذلت است بدرگاه حضرت ربوبيت و ميفرمايد * ( فَاسْجُدُوا لِلَّه ) * پس سجده كنيد مر خداى را * ( وَاعْبُدُوا ) * و به پرستيد او را نه\r\nالهه باطله را از ابن عباس مرويست كه رسول ( ص ) بعد از تلاوت اين آيه در مسجد سجده كرد مؤمن و كافر بگريه در آمدند و جن و انس كه حاضر بودند به سجده افتادند و باجماع جميع فقها اين سجده فريضه است بر قارى و مستمع براى آنكه به صورت امر\r\n","description":"","footnote":"","page_name":" 92 ","page_number":92},
  {"content":"\r\nواقع شده و امر مقتضى وجوبست و مرويست كه اول سورهء كه فرود آمد و در او سجده بود اينسوره است و اينسجدهء دوازدهم است از سجدات قرآنى و در فتوحات مكى اين سجده را سجدهء عبوديت گفته چه امر بمسكنت و مذلت مقترن است بوى و جز سالكان طريق عبادت و عبوديت بسر منزل اينسجده نرسند .\r\n\r\nسورة القمر\r\nمكى و پنجاه و پنج آيتست باجماع علما ابى بن كعب از رسول ( ص ) روايت كرده كه هر كه قرائت اين سوره نمايد غبا يعنى روزى خواند و روزى نخواند در روز قيامت كه مبعوث شود روى او به صورت قمر باشد در شب بدر و هر كه هر شب بخواند افضل از همه كس باشد و روى او در قيامت روشنتر از همه رويها باشد يزيد بن خليفه از ابى عبد اللَّه ( ع ) روايت كرده هر كه اين سوره را تلاوت كند حقتعالى او را از قبر بيرون اورد و بر ناقه هاى بهشتش سوار كند و ببهشت عدن رساند پوشيده نماند كه چون خداى تعالى ختم سورهء مذكور كرد بذكر ازوف آزفه يعنى اقتراب قيامت اينسوره را نيز به مثل آن افتتاح كرده فرمود كه\r\n* ( بِسْمِ اللَّه الرَّحْمنِ الرَّحِيمِ اقْتَرَبَتِ السَّاعَةُ ) * آورده‌اند كه كفار قريش از حضرت رسالت ( ص ) طلب معجزه كردند آن حضرت ماه را به دو نيم كرد و بر وجهى كه كوه حرا را در ميان فلقتين قمر بديدند در تبيان از ابن عباس و ابن مسعود نقلكرده كه شق القمر دو بار در مكه واقع شده و بعد از آن حق سبحانه اين آيه فرستاد كه * ( اقْتَرَبَتِ السَّاعَةُ ) * يعنى نزديك آمد ساعت قيامت * ( وَانْشَقَّ الْقَمَرُ ) * و شكافته شد ماه تسميهء قيامت به ساعة باعتبار آن است كه در امتداد يك ساعت قايم شود و انشقاق قمر از علامات قرب انست و اين مضمون در كتب سالفه نيز واقع شده و مرويست كه حذيفه در مداين خطبهء خواند و بعد از آن گفت كه الا ان الساعة قد اقتربت و ان القمر قد انشق على عهد نبيكم و نزد بعضى مراد بشق قمر در روز قيامتست و ايراد آن به صورت ماضى بجهة تحقق وقوع انست و اين قوليست بغايت ضعيف چه شهرت وقوع شق القمر از ان حضرت كضوء الشمس فى وسط السماء است و اصحاب سيد مختار و تابعين اخيار اخبار به آن نموده‌اند چون عبد اللَّه مسعود و انس بن مالك و حذيفه يمانى و ابن عباس و جبير بن مطعم و عبد اللَّه بن عمرو جمهور اهل تفسير و نيز در نقلى صحيح آمده كه ابو جهل لعين و يهودى ديگر شبى\r\n","description":"","footnote":"","page_name":" 93 ","page_number":93},
  {"content":"\r\nبه حضرت رسالت ( ص ) رسيدند و آن شب چهاردهم ماه بود و قمر بمرتبهء بدريه رسيده ابو جهل گفت اى محمد بر وفق دعوى خود بما ايتى بنما و الا سر تو را بشمشير بردارم فرمود كه چه ميخواهى ابو جهل ملعون به آن يهودى گفت كه چه چيز است كه فعل آن متعذر باشد و از تحت قدرت بشر بيرون در چپ و راست خود مينگريست و در اين باب انديشه ميكرد يهودى گفت كه محمد ( ص ) ساحر است و آنچه از او اقتراح مىكنيم به قوت سحر ان را بما مينمايد به او بگو تا ماه را بشكافد كه سحر در آسمان تاثير نميكند و ساحر را در آن تصرفى و اقتدارى نيست و چون از اتيان ان عاجز شود او را بقتل رسانيم ابو جهل گفت اين ماه را براى ما بشكاف ان حضرت دعا فرمود انگشت سبابه برآورد و اشاره به ماه كرد ماه را دو نيم ساخت يك نيمه آن بر جاى خود بماند و نيمى ديگر به طرف ديگر رفت و زمانى به آن هيئات بماند ابو جهل گفت ان را ملتسم ساز آن حضرت اشاره فرمود هر دو نيمه بهم پيوستند يهودى ايمان اورد ابو جهل پر جهل گفت كه او چشم ما را بسحر بسته است و بجهة ان قمر را منشق بما نمود از جماعت مسافران كه از اطراف افاق برسند بپرسند بپرسيم تا ايشان امشب انشقاق قمر را ديده‌اند يا نه چون از آينده و رونده پرسيدند جواب دادند كه در فلان شب ماه را به دو نيمه ديديم با وجود اين معجزهء باهره ابو جهل ايمان نياورد و ان را حمل بر سحر كرد و كفار قريش نيز تابع او شدند گفتند سحركم ابن ابى كبشه سحر كرد بر شما اين ابن كبشه و تسميهء او به اين اسم آنفا سمت ذكر يافت حق سبحانه اين آيه فرستاد كه * ( وَإِنْ يَرَوْا ) * و اگر ببينند كافران * ( آيَةً ) * نشانهء از ايات قدرت ما كه ان اظهار معجزهء نيره است بر دست پيغمبر تا دليل صدق دعوى او باشد * ( يُعْرِضُوا ) * اعراض كنند از تامل كردن در ان و روى بگردانند از انقياد نمودن به صحت ان بجهة عناد و حسد * ( وَيَقُولُوا ) * و گويند كه اين آيت * ( سِحْرٌ مُسْتَمِرٌّ ) * جادوييست دايم و مطرد يعنى هميشه سحر از محمد صادر مىشود و دايم الاوقات به اين ارتكاب مينمايد آيه دال است بر آنكه ايشان قبل از اين ايه آيات مترادفه و معجزات متتابعه را از آن حضرت مشاهده كرده بودند و ميتواند بود كه مستمر بمعنى محكم باشد مشتق از مره كه بمعنى قوتست يعنى اين سحرى محكم است و قوى يا بمعنى مستبشع ماخوذ از استمر اذا اشتد مرارته يعنى اين امرى بشع و با مرارتست و يا آنكه ماخوذ باشد از مار كه بمعنى ذاهبست يعنى اين چيزيست رونده و زايل شونده كه باقى نماند بر عرصه روزگار يا رونده از زمين به آسمان از زجاج منقولست كه اين آيه دالست بر وقوع شق قمر از آن حضرت و رد قول جماعتى كه مىگويند شق قمر در روز قيامت بوقوع\r\nخواهد آمد و صاحب طبرسى آورده كه حق سبحانه و تعالى بيان فرمود كه شق قمر ايتى است بر اعجاز پس بايد كه وقوع آن در دنيا باشد تا استدلال كنند\r\n","description":"","footnote":"","page_name":" 94 ","page_number":94},
  {"content":"\r\nبه آن بر صحت نبوة پيغمبر آخر الزمان و به آن صدق صادق را معلوم نمايند نه آنكه در آخرت باشد چه آن وقت انقطاع تكليف است پس فايده بر آن مترتب نكرده از ابن مسعود مروى است كه در عهد رسول مرويست قمر بدعاى وى منشق شده چون ما مشاهده آن كرديم فرمود كه اشهد و اشهدوا و نيز از ابن مسعود روايت است كه گفت به حق آن كسى كه نفس من بفرمان او است كه من ديدم كوه حراء را در ميان هر دو فلقه قمر و جبير بن مطعم نيز روايت كرده كه در عهد رسول قمر شكافته شد تا بمرتبهء كه بر بالاى اين كوه به دو نصف شد و اشاره بكوه حرا كرد كفار گفتند كه محمد سحر كرد بما شخصى از ايشان گفت كه چگونه سحر باشد كه همه مردمان در اقطار عالم آن را مشاهده كرده‌اند و از ابن عباس نيز مرويست كه مشركان اجماع نمودند و نزد رسول ( ص ) آمدند و گفتند كه اى محمد اگر تو صادقى شق قمر كن براى ما رسول فرمود كه اگر قمر را بشكافم شما ايمان مىآريد گفتند آرى و آن شب ليلة البدر بود پس آن حضرت دعا فرمود حق سبحانه اجابت دعاى وى فرمود ماه را به دو نيم ساخت و آن حضرت بآواز بلند گفت اشهدوا اشهدوا و شبهه نيست در آنكه جميع اين اخبار و روايات از متواتراند و تواتر از يقينيات پس شق قمر در عهد رسول محق الوقوع باشد و زعم جماعتى كه ميگويند شق قمر در قيامت خواهد بود باطل و غير واقعست حاصل آيه آنست كه چون مشركان آيت ما را ببينند از آن اعراض كنند و درصدد انكار در آيند * ( وَكَذَّبُوا ) * و تكذيب كنند پيغمبر را يا معجزهء را كه از او مشاهده نمايند * ( وَاتَّبَعُوا ) * و پيروى كنند * ( أَهْواءَهُمْ ) * آرزوهاى خود را يعنى آن چيزى را كه شيطان در نظر ايشان آراسته بود از رد حق بعد از ظهور آن و لجاج و عناد نمودن در آن ذكر تكذيب و اتباع اهوا به صورت ماضى به جهت اشعار است به آنكه اين هر دو صفت از عادات قديمهء ايشان بود * ( وَكُلُّ أَمْرٍ ) * و هر كارى * ( مُسْتَقِرٌّ ) * قرار گيرنده است بجاى خود يعنى هر چيزى كه هست البته منتهى شود بغايت و نهايتى كه بر آن استقرار يابد چه خير مستقر اهل خير است و شر مستقر اهل شر است پس مقرو منتهاى اهل ايمان در دنيا هدايت است و نصرت و در عقبى بهشت است بانواع كرامت و قرارگاه اهل كفر خذلان است در دار فنا و عذاب نيران در سراى بقا و ميتواند بود كه معنى آيه آن باشد كه زود باشد كه امر محمد ( ص ) منتهى گردد بغايتى كه متبين شود بر كفار نزد آن حال كه او بر حق بوده و كلبى چنين تفسير كرده كه هر امرى را حقيقتى است كه مقر او است پس حقيقت امر دنيا زود باشد كه ظاهر گردد و حقيقت كار آخرت عنقريب شناخته شود * ( وَلَقَدْ جاءَهُمْ ) * و بتحقيق كه آمد باهل مكه در قرآن * ( مِنَ الأَنْباءِ ) * از خبرهاى قرون ماضيه يا از اخبار امور اخرويه * ( ما فِيه مُزْدَجَرٌ ) * آنچه در آن بازداشتن است از مناهى و منع كفار از تمرد و سركشى و ميتواند بود مزدجر اسم مكان باشد\r\n","description":"","footnote":"","page_name":" 95 ","page_number":95},
  {"content":"\r\nبمعنى موضع ازدجار يعنى قرآن مكان بازداشتن و مظنه آنست از قبيل قوله تعالى لَكُمْ فِي رَسُولِ اللَّه أُسْوَةٌ يعنى هو اسوة و آن مزدجر * ( حِكْمَةٌ بالِغَةٌ ) * حكمتى است تمام و امريست صواب كه رسيده است به حد كمال و ميتواند بود كه اين بدل ماء موصول باشد يعنى آمد بدايشان از اخبار ماضيه و مستقبله حكمتى رسيده بنهايت خود كه هيچ خللى در آن راه ندارد * ( فَما تُغْنِ النُّذُرُ ) * پس نفع ندهد و سود نرسانند پيغمبران بيمكننده امتان خود را در هدايت ايشان كردن يا دفع عذاب از ايشان نمودن وقتى كه سخن ايشان را نشنوند و تكذيب ايشان كنند و از ايشان مخالفت نمايند و نزد بعضى نذر بمعنى زواجر مخوفه و آيات وعيد است و محتمل است كه ماء استفهاميه باشد بر سبيل انكار و منصوب المحل بر مفعوليه و معنى اينكه چه چيز را نفع رسانند بيمكنندگان گاهى كه مردمان قبول قول ايشان نكنند و مواعظ و\r\nنصايح ايشان را بسمع قبول اصغا ننمايند و چون ميدانى اى محمد ( ص ) كه حال امت تو نيز بدين منوالست * ( فَتَوَلَّ عَنْهُمْ ) * پس روى بگردان از ايشان يعنى ترك موعظت ايشان نماى تا وقتى كه بقتال ايشان مامور شوى و ياد كن * ( يَوْمَ يَدْعُ الدَّاعِ ) * روزى كه بخواند خواننده يعنى اسرافيل بر صخرهء بيت المقدس بر آمده مردمان را بخواند * ( إِلى شَيْءٍ نُكُرٍ ) * به چيزى زشت و ناخوش مراد حشر است و اهوال قيامت يا عذاب آخرت و گويند كه مراد جبرئيل است كه ايشان را بخواند بامرى كه نفوس كاره آن باشد چه مشاهده چيزى كه مثل آن معهود ايشان نبوده باشد برايشان ناخوش نمايد * ( خُشَّعاً أَبْصارُهُمْ ) * در حالتى كه ذليل باشند چشمهاى ايشان و در پيش افكنده و فراهم رفته و از هول و هيبت آن * ( يَخْرُجُونَ ) * بيرون آيند * ( مِنَ الأَجْداثِ ) * از قبرها يعنى در وقت بيرون آمدن ايشان از قبور سر در پيش افكنده باشند ترسان و هراسان تقديم حال بر ذا الحال كه فاعل يخرجون است به جهت اهتمام است بشان آن و ايراد صفت به صورت جمع با وجود فاعل ظاهر از قبيل اكلوا فى البراغيث است يا آنكه ضمير مستتر راجع بقوم باشد و ابصارهم بدل آن و خشوع ابصار كنايت است از ذلت و انخذال چه ظهور دلت ذليل و ظهور عزت عزيز در عيون ايشانست و بدانكه صاحب طبرسى در معنى يوم يدع الداع چند وجوه ديگر آورده اول آنكه اعراض كن اى محمد از شفاعت ايشان در روزى كه داعى ايشان را بسوى عذاب خواند يعنى قبول استشفاع ايشان مكن هم چنان كه ايشان امروز قبول قول تو نكردند و بنا بر اينقول متعلق ظرف اعراض باشد دوم آنكه روى بگردان از ايشان چه در روزى كه داعى ايشان را بخواند متصف باشند بصفت مذلت و\r\n","description":"","footnote":"","page_name":" 96 ","page_number":96},
  {"content":"\r\nو انخدال و پريشانى احوال و شتابزده و گرفتار بامور صعبه و حالات متعسره سوم آنكه اعراض نماى از ايشان زيرا كه ايشان مشاهده خواهند نمود و عذاب و نكال خود را در روزى كه داعى ايشان را خواند به زمين محشر و بنا بر اين هر دو قول متعلق ظرف محذوفست و قرينه حذف آن جمله حاليه است و در اكثر تفاسير مذكور است كه نصب يوم به يخرجون است و معنى اينكه بيرون آيند از قبرها در روزى كه بخواند ايشان را اسرافيل بامرى ناخوش * ( كَأَنَّهُمْ ) * گوييا ايشان * ( جَرادٌ مُنْتَشِرٌ ) * ملخ پراكنده‌اند يعنى از بسيارى و پراكندگى و سرگردانى مانند ملخ حيران و سرگردان بهم برآيند و بهر طرف كه روند هيچ چاره بيرون شدن از اين بليه نداشته باشند و از حسن منقولست كه تا آفتاب بر جراد نميتابد بر زير حركت نميكنند و منتشر نميشوند همچنين بندگان در قبور ساكناند و تا داعى ايشان را نخواند از قبور خود حركت نخواهند كرد و بيرون نخواهند آمد و چون نداى داعى به گوش ايشان رسد بيكبار از قبور شان بيرون آيند * ( مُهْطِعِينَ ) * در حالتى كه شتابكنندگان باشند يا گردن درازكننده و نگرنده * ( إِلَى الدَّاعِ ) * بسوى خواننده يعنى بآنطرف كه آواز او آيد بشتابند يا گردن دراز كرده نظر بر آن اندازند تا اجابت داعى خود كنند * ( يَقُولُ الْكافِرُونَ ) * گويند ناگرويدگان در آن روز * ( هذا يَوْمٌ عَسِرٌ ) * اين روزى است دشوار و سخت بر ما و بعد از ذكر بعضى از احوال قيامت بيان احوال امم مكذبه مىكند بجهة تسلى خاطر عاطر سيد عالم ( ص ) ميفرمايد كه * ( كَذَّبَتْ قَبْلَهُمْ ) * تكذيب كردند پيش از قوم تو * ( قَوْمُ نُوحٍ ) * گروه نوح بعث و قيامت را * ( فَكَذَّبُوا عَبْدَنا ) * پس بدروغ داشتند بنده ما را كه نوح بود اين تفضيل بعد از اجمالست و بعضى گفته‌اند كه معنى آنست كه قوم تكذيب نوح كردند تكذيبى بر عقب تكذيبى يعنى هر گاه قرنى ميمردند قرنى ديگر كه در عقب ايشان ميبودند افتقاء با باء نموده بايذا و آزار او مشغول مىشدند يا آنكه قوم تكذيب نوح كردند بعد از آنكه تكذيب انبيا كرده بودند يعنى چون كه مكذب رسل و جاحد نبوت بودند پس تكذيب نوح كردند زيرا كه او از جمله رسل بود * ( وَقالُوا مَجْنُونٌ ) * و گفتند كه او ديوانه است * ( وَازْدُجِرَ ) * بازداشته شد از دعوت بانواع اذيت يعنى وقتى كه نوح ( ع ) ايشان را بتوحيد دعوت فرمودى او را ايذا كردندى و برجم تهديد نمودندى و گفتندى كه لَئِنْ لَمْ تَنْتَه يا نُوحُ لَتَكُونَنَّ مِنَ الْمَرْجُومِينَ و بعد از آن چندان سنگ بر او زدندى كه بيهوش شدى و از دعوت باز ماندى و گويند اين كلام از\r\nجمله مقول ايشانست معطوف بر مجنون يعنى ميگفتند كه مجنونست و جن او را از عقل بازداشته و رويت او را متخبط ساخته و چون نوح از ايمان ايشان مايوس شده و از قول و فعل ايشان\r\n","description":"","footnote":"","page_name":" 97 ","page_number":97},
  {"content":"\r\nبىطاقت گشت\r\n* ( فَدَعا رَبَّه ) * پس بخواند پروردگار خود را * ( أَنِّي مَغْلُوبٌ ) * به آنكه من مغلوب شدم يعنى قوم بر من غالب شدند بقهر نه بحجت و من از مقاومت نمودن با ايشان عاجز گشتم * ( فَانْتَصِرْ ) * پس انتقام كش از ايشان و دامن از ايشان بستان و از مجاهد منقولست كه نوح ( ع ) هر وقت كه دعوت قوم نمودى او را بگرفتندى و گلوى وى بيفشردندى تا بيفتادى و بيهوش گشتى و چون با خود آمدى گفتى\r\nاللهم اغفر لقومى فانهم لا يعلمون\r\nبار خدايا از سر ايشان درگذر و مؤاخذه منما كه نميدانند و جاهلند تا آنكه كار از حد درگذشت و طغيان ايشان متجاوز گشت برايشان دعاى بد كرد و گفت رب لا تذر الخ حق سبحانه دعاى او را اجابت كرده ايشان را بطوفان هلاك ساخت كما قال * ( فَفَتَحْنا ) * پس بگشاديم براى عذاب ايشان * ( أَبْوابَ السَّماءِ ) * درهاى آسمان را * ( بِماءٍ مُنْهَمِرٍ ) * بآبى بغايت ريزان يعنى ريخته شدن آن در نهاية شدت و كثرت بود و مرويست كه چهل شبانه روز على الدوام از آسمان آب ميريخت بطريق سيل و در اين مدت اصلا منقطع نگشت * ( وَفَجَّرْنَا الأَرْضَ ) * و روان ساختيم زمين را * ( عُيُوناً ) * چشمها اصل اينكلام در اين تقدير است كه ( و فجرنا عيون الارض ) يعنى روان گردانيديم چشمهاى زمين را و تغيير آن به جهت مبالغه است چه حقيقت معنى اول اينست كه گردانيديم زمين را بر وجهى كه گوييا همهء آن چشمهاى منفجره بودند و جميع اجزاى آن باب منقلب گشته * ( فَالْتَقَى الْماءُ ) * پس ملاقى شد آب آسمان به آب زمين * ( عَلى أَمْرٍ قَدْ قُدِرَ ) * بر حالتى كه اندازه كرده شده بود يعنى بر قدرى كه حق سبحانه در ازل تقدير نموده بود و مشيت او تعلق به آن گرفته بدون تفاوت يا بر حالى كه مقدر و مستوى بود و آن حكم الهى بود به آنكه آبى كه از آسمان نازل شود بر قدر آبى باشد كه از زمين بيرون آيد و يك قطره بر يكديگر تفاوت نداشته باشد يا بر امرى كه حكم كرده شده بود در لوح كه هلاكت ايشان بطوفان باشد * ( وَحَمَلْناه ) * و برداشتيم نوح را با هر كه ايمان بوى آورده بود اكتفاء بذكر نوح به جهت معلوميت تبعيت اهل ايمانست بوى در نجات و فلاح يعنى سوار كرديم همهء اهل ايمان را * ( عَلى ذاتِ أَلْواحٍ ) * بر كشتى كه خداوند لوحها بود يعنى تختهاى پهنادار داشت * ( وَدُسُرٍ ) * خداوند ميخها يعنى اوتادى كه كشتى را بدان بند كنند و آن جمع دسار است بمعنى مسمار مشتق از دسره اذا دفعه چه بمسار دفع كرده مىشود منفذ آب و نزد ضحاك الواح جوانب كشتى است و دسر اصل آن * ( تَجْرِي ) * ميرفت آن كشتى\r\n","description":"","footnote":"","page_name":" 98 ","page_number":98},
  {"content":"\r\n* ( بِأَعْيُنِنا ) * بنگاه داشت ما يا بحر است اولياى ما و كسانى كه بر آن موكل بودند از فرشتگان و حقيقت معنى اعين و ايراد آن به صورت جمع در سورة الطور مذكور شد حاصل كه مؤمنان را بر آن كشتى سوار كرديم * ( جَزاءً ) * براى ثواب و پاداش * ( لِمَنْ كانَ كُفِرَ ) * براى كسى كه كافر شده بودند قوم او بر او و به دو نگرويدند يا كسى كه كفر آن و ناسپاسى كرده بودند بر نعمت وجود او مراد نوح است ( ع ) مرويست كه همهء كفار در آن روز بطوفان هلاك شدند الا عوج بن عنق كه آب تا به زير پشت و كمر وى بود و گفته‌اند كه سبب نجات وى آن بود كه نوح به جهت ساختن كشتى بساج احتياج داشت و نقل آن از بلاد شام متعسر بود عوج بشام آمد و چوبها كه محتاج اليه بود بر گردن گرفت و نزد نوح آورده حق سبحانه به جهت اين تاخير عذاب او نمود و او را غرق نساخت * ( وَلَقَدْ تَرَكْناها ) * و بدرستى كه باقى گذاشتيم اين قصه را كه متضمن هلاك كافرانست و انجاى مؤمنان * ( آيَةً ) * نشانهء در ميان مردمان تا از آن عبرت گيرند يا گذاشتيم كشتى نوح را در زمين قرى كه از ارض جزيره است يا بر كوه جودى علامتى و عبرتى در قصص آورده‌اند كه اوايل اين امت كشتى نوح را ديده‌اند و از قتاده نيز منقولست كه آن كشتى تا بعهد رسول بود و مردم آن را ميديدند و از آن عبرت ميگرفتند و بسيار كشتيها از چوبهاى آن ساختند * ( فَهَلْ مِنْ مُدَّكِرٍ ) * پس هيچ پند گيرنده هست كه از اين عبرت گيرند * ( فَكَيْفَ كانَ ) * پس چگونه بود * ( عَذابِي ) * عقوبت من در دينى كه همه را بطوفان هلاك كردم * ( وَنُذُرِ ) * و بيم كردن من قوم نوح را به عذاب بوسيله تبليغ وى قبل از آنكه برايشان نازل شود يا ترسانيدن من بتعذيب ايشان جماعتى را كه بعد از ايشان بودند ايراد استفهام به جهت تعظيم وعيد است يعنى چگونه يافتند انتقام كشيدن من از ايشان و انذار نمودن من مر ايشان را و ميتواند بود كه نذر صيغه جمع باشد يعنى چگونه بود انذارات من * ( وَلَقَدْ يَسَّرْنَا الْقُرْآنَ ) * هر آينه ما آسان گردانيديم قرآن را بحسن بيان و ظهور برهان * ( لِلذِّكْرِ ) * براى ياد كردن امم ماضيه و متعظ شدن به آنچه آن\r\nجامع انواع مواعظ شافيه و عبرات وافيه است يا براى حفظ كردن آن به جهت اختصار و عذوبت الفاظ از مجاهد منقولست كه از كتب سماوى هيچ كتابى نيست كه او را از بر خوانده باشند مگر قرآن * ( فَهَلْ مِنْ مُدَّكِرٍ ) * پس هيچ قبول كنندهء مواعظ هست تا به آن متذكر شود و پند گيرد و گويند كه معنى آنست كه هل من طالب يحفظه ليعان عليه هيچ طلبكنندهء حفظ قرآن هست تا معاونت نموده شود بر او حق سبحانه اين هر دو آيه را در اين سوره مكرر ذكر فرموده تا\r\n","description":"","footnote":"","page_name":" 99 ","page_number":99},
  {"content":"\r\nاشعار باشد به آنكه تكذيب رسول مفتضى نزول عذابست و استماع هر قضيه مستدعى اذكار و اتعاظ و موجب استيناف تنبيه و استيعاظ تا غفلت و نسيان بر بندگان غالب نشود و از اين قبيل است قوله فَبِأَيِّ آلاءِ رَبِّكُما تُكَذِّبانِ و فَوَيْلٌ يَوْمَئِذٍ لِلْمُكَذِّبِينَ و غير آن از تكرار قصص و بعد از ذكر بعضى از قصهء نوح بيان برخى از قصهء عاديان مىكند و ميگويد كه * ( كَذَّبَتْ عادٌ ) * تكذيب كردند گروه عاد هود پيغمبر ( ع ) را * ( فَكَيْفَ كانَ ) * پس چگونه بود * ( عَذابِي ) * عذاب من ايشان را بباد صرصر * ( وَنُذُرِ ) * و ترسانيدن من ايشان را از عذاب به زبان پيغمبر ايشان يا بيم كردن من باستيصال ايشان جماعتى را كه بعد از ايشان بودند پس تفصيل اين مجمل مىكند بقوله * ( إِنَّا أَرْسَلْنا عَلَيْهِمْ ) * بدرستى كه ما فرستاديم برايشان * ( رِيحاً صَرْصَراً ) * بادى بغايت سرد يا آوازى هولناك * ( فِي يَوْمِ نَحْسٍ ) * در روز شوم * ( مُسْتَمِرٍّ ) * اين صفت روز است يعنى روزى كه استحكام داشت و قوى بود شامت آن يا استمرار داشت برايشان تا در مدت هشت روز و هفت شب ايشان را هلاك ساخت يا مستمر بود بر جميع صغير و كبير ايشان و هيچكس را از ايشان باقى نگذاشت يا سخت بود مرارت و تلخى آن برايشان و آن روز چهارشنبه بود در آخر ماه و گويند چهارشنبه آخرين ماه صفر بود و ميتواند بود كه مستمر صفت نحس باشد يعنى نحوستى كه استمرار داشت برايشان در دنيا تا آنكه ايشان را بعقاب عقبى متصل ساخت\r\n* ( تَنْزِعُ النَّاسَ ) * برميكند آن باد مردمان را از مسكن خود مرويست كه ايشان نزد مشاهدهء اين عذاب در شعاب و حفر جبل رفتند و در آنجا پنهان شدند و همه يكديگر را در بغل گرفتند و بهم چسبيدند آن باد همهء ايشان را از آنجا بركند و بيرون انداخت و مستاصل ساخت محمد بن اسحاق گويد كه چون باد آغاز وزيدن كرد هفت كس كه از اقوياى قوم عاد بودند و جسيمتر ايشان چون عمرو بن خلود و حارث بن شداد و هلقان و خلجان عيال خود را در شعبى كردند و خود بر در آن شعب بايستادند تا باد را دفع كنند چون باد اشتداد يافت يك يك را از جاى خود بر مىكند و بر كوه ميزد و پاره پاره ميكرد تا همه را هلاك ساخت و از جمله زنانى كه در شعب بودند يكى اين بيت را انشا كرد بيت ذهب الدهر بعمرو بن خلى ذى النهيات ثم بالحارث و الهلقان طلاع الثنيات * ( كَأَنَّهُمْ ) * گوييا ايشان * ( أَعْجازُ نَخْلٍ ) * تنهاى دراز درخت خرما بودند * ( مُنْقَعِرٍ ) * كه بركنده شده باشد از بيخ و به زمين افتاده تذكير صفت نخل جهت حمل آنست بر لفظ هم چنان كه تانيث خاويه در قوله تعالى أَعْجازُ نَخْلٍ خاوِيَةٍ كه به جهت حمل آنست بر معنى و گويند كه تشبيه ايشان باعجاز به جهت آنست كه باد سرهاى ايشان را از ابدان جدا ميكرد و ميپراند و اجساد ايشان بر زمين باقى مى\r\n","description":"","footnote":"","page_name":" 100 ","page_number":100},
  {"content":"\r\nماند چون تنه درخت خرما كه بيسر و شاخ باشد و عياشى باسناد خود از ابو جعفر ( ع ) روايت كرده كه آن باد برميكند مردمان را از جاى خود و به گردن بر زمين ميزد و گردنهاى ايشان درهم ميشكست و به جهت اين سرهاى ايشان از ابدان ساقط ميشد مانند تنهء خرما كه بيسر باشد * ( فَكَيْفَ كانَ عَذابِي ) * پس چگونه بود عذاب كردن من ايشان را * ( وَنُذُرِ ) * و وعيدى كه ايشان را به آن بيم كردم تكرير اين ثانيا بعد از ذكر آن اولا به جهت تهويل است و گويند اول به جهت بيان وعيد است به عذاب دنيا و ثانى براى ذكر انذار بعقاب عقبى * ( وَلَقَدْ يَسَّرْنَا الْقُرْآنَ ) * و بدرستى كه ما آسان ساختيم قرآن را * ( لِلذِّكْرِ ) * براى پند گرفتن يا حفظ نمودن * ( فَهَلْ مِنْ مُدَّكِرٍ ) * پس آيا هيچ پندگيرندهء هست كه از اين متعظ شود * ( كَذَّبَتْ ثَمُودُ ) * تكذيب كردند قوم ثمود صالح را ( ع ) * ( بِالنُّذُرِ ) * به بيم كردن و پند دادن يا بانذارات و مواعظ وى يا بجهة تكذيب جميع رسل كه از جملهء ايشان صالح است * ( فَقالُوا أَ بَشَراً مِنَّا ) * پس گفتند آيا آدمى را كه از جنس ما است * ( واحِداً ) * منفرد و يگانه كه هيچ تبعى و خشمى ندارد * ( نَتَّبِعُه ) * پيروى كنيم او را استفهام بر سبيل انكار است يعنى تابع شخصى نميشويم كه مماثل ما است و هيچ فضلى و مزيتى ندارد بر ما و بيكس و بىيار و بىخويش و تبار است * ( إِنَّا إِذاً ) * بدرستى كه ما اينهنگام كه متابعت او كنيم باشيم * ( لَفِي ضَلالٍ ) * در گمراهى * ( وَسُعُرٍ ) * در آتشهاى سوزان اينكلام صالح ( ع ) بود كه در اول مرتبه با قوم خود ميگفت كه اگر تابع قول من نشويد از طريق حق گمراه باشيد و در آخرت به آتش ميزان گرفتار گرديد ايشان آن را معكوس ساخته به او گفتند كه اگر ما تابع تو شويم در ضلالت افتيم و از اهتدا دور مانيم و در آخرت به آتش سوزان گرفتار گرديم و گويند كه ضلال بمعنى انحراف است از طريق اباء و اجداد سعر و بمعنى جنون ماخوذ از ناقة مسعودةاى مجنونة يعنى اگر پيروى تو كنيم از طريق پدران خود منحرف شده باشيم و در آن خطا كرده از عقل و ادراك بيرون رفته و بعضى صدر اين آيه را به اين وجه تفسير كرده‌اند كه آيا ما كه جماعت بسياريم تابع يك مرد شويم اما تفسير اول الصق است بقول ايشان كه * ( أَ أُلْقِيَ ) * آيا القا كرده شده است * ( الذِّكْرُ عَلَيْه ) * وحى بر او * ( مِنْ بَيْنِنا ) * از ميان ما و حال آنكه در ميان ما اولى و احق از او يافت مىشود و در اخبار نبوت اين انكار است از نزول وحى بر او و اختصاص او به آن در ميان ايشان * ( بَلْ هُوَ ) * نه چنين است كه وحى مختص به او باشد بلكه او * ( كَذَّابٌ ) * دروغگو است * ( أَشِرٌ ) * خودپسند و متكبر و مى\r\n","description":"","footnote":"","page_name":" 101 ","page_number":101},
  {"content":"\r\nخواهد كه به جهت اين دعوى كاذبه بر ما ترفع و تعظم كند حق سبحانه به جهت رد قول ايشان بر سبيل وعيد ميفرمايد كه * ( سَيَعْلَمُونَ غَداً ) * زود\r\nباشد كه بدانند فردا كه عذاب برايشان نازل شود يا در روز قيامة معلوم كنند كه * ( مَنِ الْكَذَّابُ الأَشِرُ ) * كيست دروغگوى خودپسند متكبر يعنى در خاتمه كار برايشان ظاهر شود كه كذاب اشر صالح است با ايشان كه مكذب اويند ذكر وقت عذاب بعنوان غد به جهت مبالغه است در تقريب آن هم چنان كه عادت جاريست بر آنكه گويند ان بعد اليوم غدا و اعاده مثل لفظ ايشان و عدم اكتفاء بضمير به جهت مبالغه است در توبيخ و تهديد القصه ثمود در تكذيب حضرت صالح ( ع ) توغل نمودند و بر سبيل تعنت از او طلب معجزه كردند و گفتند كه براى ما از اين سنگ بيرون آور شتر ماده آبستن ده ساله كه يك روز شرب تعلق به او داشته باشد و ما بعوض آن شير او را بياشاميم و آب آن روز را تصرف نكنيم و روز ديگر مخصوص بما باشد و ناقه را در آن حقى نباشد حق سبحانه از روى امتحان اين معجزه را بديشان نمود كما قال جل ذكره * ( إِنَّا مُرْسِلُوا النَّاقَةِ ) * بدرستى كه ما برانگيزاننده و بيرونآورنده شتر بوديم از سنگ بدان طريق كه از صالح در خواسته بودند * ( فِتْنَةً لَهُمْ ) * براى امتحان كردن مر ايشان را يعنى تا بر عالميان روشن شود كه ايشان بسبب آن ايمان مىآورند يا نه يا اينكه بندگان بدانند كه سبب عذاب ايشان از چه بوده و بعد از اخراج ناقه از سنگ بصالح خطاب فرمود كه * ( فَارْتَقِبْهُمْ ) * پس نگاهبان ايشان باش و ببين كه با ناقه چه ميكنند * ( وَاصْطَبِرْ ) * و شكيبايى ورز برآزار ايشان نسبت به تو و تعجيل مكن بر عذاب ايشان پيش از وقتى كه مقرر شده است نزول آن * ( وَنَبِّئْهُمْ ) * و آگاه كن ايشان را * ( أَنَّ الْماءَ ) * به آن كه آب چشمه * ( قِسْمَةٌ بَيْنَهُمْ ) * بخش كرده شده است ميان ايشان و ناقه يعنى روزى از ايشان و مواشى ايشان باشد و روزى ديگر مخصوص بناقه ايراد ضمير به صورت ذوى العقول با وجود رجوع آن بثمود و ناقه به جهت تغليب است * ( كُلُّ شِرْبٍ ) * هر نصيبى از آن آب * ( مُحْتَضَرٌ ) * حاضر گردانيده شده است نزد صاحب آن يعنى بايد كه هر كدام از ايشان و ناقه در روز نوبت خود حاضر شوند و آن را شرب نمايند و در نصيب يكديگر داخل نشوند و در روزى كه نوبت ناقه باشد بعوض آن چندان شير بايشان دهد كه در آن روز ايشان را از آب مستغنى گرداند پس ناقه روز نوبت خود بيامدى و جملهء آب را بخوردى و عوض آن شير بايشان دادى و روز ديگر هيچ از آن نخوردى و آب را بايشان واگذاشتى و هيچكدام را از آن قسمت ضرر نرسيدى و گويند كه معنى آيه آنست كه ايشان در روز نوبت خود و در روز نوبت ناقه به آب\r\n","description":"","footnote":"","page_name":" 102 ","page_number":102},
  {"content":"\r\nحاضر ميشدند و آن را مينوشيدند * ( فَنادَوْا ) * پس بخواندند قوم ثمود * ( صاحِبَهُمْ ) * يار خود را كه قدار بن سالف بن اصم بن هود نبى بود براى عقر ناقه و به جهت احمرار وجه او را احمر ثمود گفتندى و بروايت ديگر احيمر ثمود * ( فَتَعاطى ) * پس بگرفت شمشير خود را و بر سر راه ناقه در كمين بنشست * ( فَعَقَرَ ) * پس پى كرد ناقه را يا بگرفت ناقه را و بشمشير او را پى كرد و در اوراق سابقه گذشت كه محرك عقر ناقه دو زن بودند عثير و صدوقه و سبب آن بود كه صدوقه ابن عم خود مصدع بن مهرج را بوصال خود وعده داد و عثيره يكى از دختران خود را نامزد قدار بن سالف گردانيد و هر دو بر رهگذر ناقه كمين كردند چون ناقه از آب بگذشت اول بمضدع رسيد و او تيرى بيفكند و پايهاى ناقه را بر هم دوخت و قدار نيز از كمينگاه درآمد و بشمشير ناقه را پى كرد و چون از پاى درآمد او را پاره پاره كردند ميان مردم منقسم ساختند و بچه او بكوه صنوبر برآمده سه بار بانك زد و از آنجا به آسمان رفت و گويند او نيز كشته شد و بعد از سه روز عذاب برايشان نازل گشت\r\n* ( فَكَيْفَ كانَ ) * پس چگونه بود * ( عَذابِي ) * عذاب من قوم ثمود را * ( وَنُذُرِ ) * و بيم كردن من بر لسان صالح پس بيان نوع عذاب مىكند بقوله * ( إِنَّا أَرْسَلْنا ) * بدرستى كه ما فرستاديم * ( عَلَيْهِمْ ) * برايشان * ( صَيْحَةً واحِدَةً ) * يك فرياد كردن كه صيحهء جبرئيل بود * ( فَكانُوا ) * پس كشتند * ( كَهَشِيمِ الْمُحْتَظِرِ ) * مانند درخت خشك درهم شكسته كسى كه سازنده خطير باشد براى حفظ و جمع آن يا مانند گياه خشك كه صاحب خطيره آن را جمع كرده باشد در تابستان براى علوفه گوسفندان خود در زمستان و گوسفندان آن را مدت طويل در زير دست و پاى خود خرد و مرد كرده باشند زبدهء كلام آنست كه ايشان بعد از هلاك شدن متشبت و ريزه ريزه گشتند مانند گياه خشك خرد و مرد گشته * ( وَلَقَدْ يَسَّرْنَا الْقُرْآنَ ) * و بدرستى كه ما آسان ساختيم قرآن را * ( لِلذِّكْرِ ) * براى پند دادن يا حفظ كردن * ( فَهَلْ مِنْ مُدَّكِرٍ ) * پس آيا هيچ يادكنندهء هست مر آن را تا از آن عبرت گيرد * ( كَذَّبَتْ قَوْمُ لُوطٍ ) * تكذيب كردند قوم لوط لوط ( ع ) را * ( بِالنُّذُرِ ) * ببيم و پند دادن مر ايشان را يعنى وعيد او را بدروغ پنداشتند * ( إِنَّا أَرْسَلْنا عَلَيْهِمْ ) * بدرستى كه فرستاديم برايشان * ( حاصِباً ) * بادى سنگ بارنده كه سنگها برايشان ميريخت تا همه را هلاك كرد * ( إِلَّا آلَ لُوطٍ ) * مگر لوط و دختران وى را * ( نَجَّيْناهُمْ ) * كه برهانيديم ايشان را از آن عذاب * ( بِسَحَرٍ ) * در وقت سحر و آن سدس آخر از شب بود كه عذاب برايشان واقع ميشد * ( نِعْمَةً مِنْ\r\n","description":"","footnote":"","page_name":" 103 ","page_number":103},
  {"content":"\r\n* ( عِنْدِنا ) * انعامى از نزديك ما اين علت تنجيه است و مىتواند بود كه نصب آن بر مصدريت باشد و تقدير اينكه ( انعمنا بذلك عليهم نعمة ) يعنى نعمت داديم برايشان به آن تنجيه و اهلاك اعداء نعمت دادنى * ( كَذلِكَ ) * هم چنان كه انعام داديم بر لوط و نبات وى * ( نَجْزِي ) * پاداش ميدهيم بمزيت نعمت و رحمت * ( مَنْ شَكَرَ ) * هر كه سپاس دارد نعمت ما را كه آن ارسال رسل و انزال كتب است يعنى به آن ايمان آورد و اطاعت امر ايشان نمايد * ( وَلَقَدْ أَنْذَرَهُمْ ) * و بدرستى كه ترسانيد لوط قوم خود را * ( بَطْشَتَنا ) * از شدت گرفتن ما ايشان را بتعذيب و اهلاك * ( فَتَمارَوْا ) * پس شك آوردند * ( بِالنُّذُرِ ) * به آن بيم كردن يعنى تكذيب او نمودند و تصديق قول او ننمودند يا مدافعت نمودند با وى به آن انذار از روى عناد و جدال يا شك كردند و تصديق ننمودند بر رسول عهد خود و برسولانى كه قبل از او بودند * ( وَلَقَدْ راوَدُوه ) * و بتحقيق كه طلبيدند لوط را * ( عَنْ ضَيْفِه ) * از مهمانان وى كه ملائكه بودند يعنى طلب مراد خود كردند از لوط و گفتند كه ايشان را بما تسليم كن و لوط از آن ابا نموده ايشان را پند ميداد و ايشان طريق عناد و جدال از دست نداده و در سراى وى را بشكستند و در آن خانه كه ملائكه بودند درآمدند * ( فَطَمَسْنا ) * پس محو كرديم * ( أَعْيُنَهُمْ ) * چشمهاى ايشان را و با روى ايشان هموار كرديم چنانچه اثر و نشان چشم بر روى ايشان نماند مرويست كه لوط ( ع ) در مقام تذلل درآمده مىگفت كه درگذريد از سر آنچه طلب مىكنيد و ايشان از آن امتناع مىنمودند و با او مجادله مىكردند و چون كار از حد بگذشت جبرئيل لوط را گفت كه\r\nخل بيننا و بينهم\r\nما را با ايشان گذار لوط ترك جدال نموده ايشان در خانه وى درآمدند جبرئيل پر خود را بر ديده هاى ايشان زد همه كور گشتند و چنان شد كه چشمهاى ايشان با روى راست شد پس از آنجا درآمده مدهوش و متحير مىافتادند و برميخاستند و فرياد ميكردند كه لوط قومى ساحر به خانه خود آورده و ما را بجادويى كور كردند و گفتيم ما با ايشان به زبان فرشتگان كه * ( فَذُوقُوا ) * پس بچشيد * ( عَذابِي ) * عقوبت مرا * ( وَنُذُرِ ) * و آنچه بيم ميكرديم شما را به زبان لوط از وقوع عذاب و نزول عقاب * ( وَلَقَدْ صَبَّحَهُمْ ) * و بدرستى كه بامداد كرد بقوم لوط * ( بُكْرَةً ) * در اول روز يعنى بوقت صبح بديشان آمد * ( عَذابٌ مُسْتَقِرٌّ ) * عقوبتى قرار گرفته و دايم و پيوسته به عذاب آخرت يعنى آن عذاب از ايشان مرتفع نشد تا همهء ايشان را هلاك\r\n","description":"","footnote":"","page_name":" 104 ","page_number":104},
  {"content":"\r\nكرد و به آتش دوزخ متصل ساخت و گفتيم با ايشان بالسنهء ملايكه * ( فَذُوقُوا عَذابِي ) * پس بچشيد و بكشيد عذاب مرا * ( وَنُذُرِ ) * و بيم كردن مرا يعنى عذابى كه لوط بفرمان من بيم ميكرد شما را وجه تكرار آنست كه اول در وقت طمس است و دوم نزد اهلاك تا در وقت هر عذابى تفريعى مجدد بوده باشد\r\n* ( وَلَقَدْ يَسَّرْنَا الْقُرْآنَ ) * و بدرستى كه سهل و آسان كرديم قرآن را مرجعى را كه عربى زبانند * ( لِلذِّكْرِ ) * براى فهم كردن معانى آن و دانستن اخبار گذشتگان * ( فَهَلْ مِنْ مُدَّكِرٍ ) * پس آيا هيچ پند شنوندهء هست كه بدان عبرت گيرد * ( وَلَقَدْ جاءَ ) * و بدرستى كه آمد * ( آلَ فِرْعَوْنَ ) * بفرعون و قوم او كه تابع وى بودند در كيش و قرابت * ( النُّذُرُ ) * بيم كردن و ترسانيدن از عذاب يا بيمكنندگان يعنى موسى و هارون ( ع ) و غير ايشان از پيغمبران و بنا بر اين معنى اگر چه رسول ايشان موسى و هارون بود اما چون كه منذريت مشتركست ميان همه انبيا پس تكذيب بعضى از ايشان كه موسى و هاروناند مستلزم تكذيب غير ايشان نيز باشد و مىتواند بود كه مراد به نذر آيات تسعه باشد كه موسى ( ع ) قبطيان را به آن بيم نمود و اكتفاء بذكر ايشان از ذكر فرعون بجهة معلوميت وجوب ارسال رسل است بفرعون بطريق اولى * ( كَذَّبُوا ) * تكذيب كردند * ( بِآياتِنا كُلِّها ) * به همه آيتهاى ما و بدان نگرويدند مراد آيات تسعه است يا جميع آيات پيغمبران بنا بر آنكه تكذيب بعضى تكذيب همه است * ( فَأَخَذْناهُمْ ) * پس گرفتيم ايشان را به عذاب كه آن غرق شدن ايشانست به دريا * ( أَخْذَ عَزِيزٍ ) * گرفتن كسى كه غالب باشد و هرگز مغلوب نباشد در گرفتن و عذاب نمودن از ايشان * ( مُقْتَدِرٍ ) * توانا بر اهلاك مشركان كه هيچ چيز او را عاجز نتواند ساخت و بعد از ذكر اخبار مكذبان و بيان نوع عذاب ايشان اهل مكه را تهديد ميفرمايد بقوله * ( أَ كُفَّارُكُمْ ) * آيا ناگروندگان شما اى مشركان عرب * ( خَيْرٌ ) * بهترند در شدت و قوت و عدد و بمدد در كيش يا ملت * ( مِنْ أُولئِكُمْ ) * از اين گروه مكذبان كه مذكور شدند از قوم نوح و هود و صالح و لوط ( ع ) و قبطيان استفهام بر سبيل انكار است يعنى ايشان از آنان در قوت و سطوت و كثرت و ملت بهتر نيستند چون ايشان بچنگال عقوبت و عذاب گرفتار شدند پس چرا اينان معذب نتوانند شد * ( أَمْ لَكُمْ ) * يا آنكه مر شما راست اى مشركان * ( بَراءَةٌ فِي الزُّبُرِ ) * برائتى در كتابهاى سماوى يعنى برات سماوى كه نوشته شده باشد بر نام شما كه هر\r\n","description":"","footnote":"","page_name":" 105 ","page_number":105},
  {"content":"\r\nكه از شما كافر باشد و تكذيب پيغمبر كند ايمن باشد از عذاب و عقابى كه بر امم ماضيه واقع شد * ( أَمْ يَقُولُونَ ) * آيا ميگويند كفار عرب كه * ( نَحْنُ جَمِيعٌ ) * ما گروه جمع شده‌ايم يعنى ما جمعيم و مجتمع در قوت و شوكت و حشمت و كثرت عدد و عدد * ( مُنْتَصِرٌ ) * انتقام كشنده از اعدا يا ممتنع از آنكه كسى قصد ما كند و طمع غالبيت داشته باشد و ميتواند بود كه منتصر بمعنى متناصر باشد يعنى يارىدهنده يكديگر را در منع بلا از يكديگر و افراد منتصر باعتبار افراد لفظ موصوفست و مرويست كه ابو جهل لعين در روز بدر بانك بر اسب زد و از صف لشكر خود بيرون رفت و گفت ما امروز انتقام خود را از محمد و اصحاب او بكشيم آيه آمد * ( سَيُهْزَمُ الْجَمْعُ ) * زود باشد كه هزيمت كرده شوند همه كفار مكه * ( وَيُوَلُّونَ الدُّبُرَ ) * و برگردانند پشتهاى خود را از حرب و فرار نمايند و افراد و بر بجهة اراده جنس است يا باعتبار هر يك از افراد يعنى هر يك از ايشان پشت خود را از حرب بگردانند اين آيه از دلايل نبوتست و معجزات نبويه و نزد بعضى نزول اين آيه قبل از واقعه بدر بوده چنان كه صاحب كشاف از عمر نقل كرده كه چون اين آيه آمد من ندانستم كه مراد حق سبحانه از اين آيه چيست تا اينكه روز بدر رسول را ديدم كه زره ميپوشيد و ميگفت كه * ( سَيُهْزَمُ الْجَمْعُ وَيُوَلُّونَ الدُّبُرَ ) * دانستم كه اين آيه دالست بر تشتت جمعيت و منهزم شدن مشركان و غلبيت ما برايشان بعد از آن حق سبحانه ميفرمايد كه به همين قتل و اسر و هزيمت ايشان اكتفاء نخواهد شد * ( بَلِ السَّاعَةُ ) * بلكه روز قيامت * ( مَوْعِدُهُمْ ) * وعده گاه عذاب اصلى ايشان است و آنچه در دنيا ديده‌اند از طلايع آنست * ( وَالسَّاعَةُ ) * و قيامة باعتبار شدت اهوال و عذاب * ( أَدْهى ) * سختتر و فضيعتر است و اين مشتق از داهيه است كه عبارتست از بليه عظيمه كه در نهايت شدت باشد و در ازاله آن هيچ حيله نتوان كرد * ( وَأَمَرُّ ) * و تلختر و ناخوشتر از عذاب به دريا استمرار و بلاى آن بيشتر و سختتر آنكه تبيين احوال كفار مىكند بقوله * ( إِنَّ الْمُجْرِمِينَ ) * بدرستى كه مشركان كه نامهء اعمال خود را بجريمهء\r\nشرك و عناد سياه كرده‌اند * ( فِي ضَلالٍ ) * در گمراهىاند از راه حق در دنيا * ( وَسُعُرٍ ) * در آتشهاى سوزان در آخرت يا در هلاكت اخروى و عذاب نيران ابدى گرفتارند * ( يَوْمَ يُسْحَبُونَ ) * روزى كه كشيده شوند * ( فِي النَّارِ ) * در آتش دوزخ * ( عَلى وُجُوهِهِمْ ) * بر روى هاى خود يعنى ايشان را بر وى انداخته بكشند و بدوزخ افكنند و نزد اين حال بايشان گويند كه * ( ذُوقُوا ) *\r\n","description":"","footnote":"","page_name":" 106 ","page_number":106},
  {"content":"\r\nبچشيد * ( مَسَّ سَقَرَ ) * سودن دوزخ يعنى حرارت آتش و الم آن را تسميهء الم آتش به مس از قبيل تسميهء مسبب است باسم سبب چه مس آتش سبب تالم است به آن و سقر علم طبقه ايست از طبقات دوزخ و لهذا غير منصرف است بتانيث و علميت و آن در اصل لغت بمعنى حرارت آفتاب است و شدت لمعات و اشراقات وى آن گه بيان عدل خود ميفرمايد كه * ( إِنَّا كُلَّ شَيْءٍ خَلَقْناه ) * بدرستى كه ما هر چيزى را آفريده‌ايم در دنيا و آخرت * ( بِقَدَرٍ ) * باندازهء خود يعنى به مقدار مرتبهء كه لايق باشد به او بحسب مقتضى حكمت و وفق مصلحت بدون نقص و مزيت در آن مرتبه تا موجب خلاف حكمت نشود پس خلق عذاب و تقدير آن براى مشركان و اهل عصيان نيز بر قدر استحقاق ايشان خواهد بود تا از دايرهء حكمت خارج نشود يا هر چيزى را خلق كرديم بر طريقى كه مكتوب و مقدر بود در لوح محفوظ و حكم ازلى به آن تعلق گرفته بدون زياده و كم و گويند كه قدر بمعنى اجل است يعنى هر چيزى را آفريده‌ايم باجل معين مقرر كه تقديم و تاخير نيابد و از ابن عباس مرويست كه جعلنا لكل شيء شكلا يوافقه و يصلح له يعنى براى هر جنسى صورتى و هيئتى كه موافق و لايق او است بيافريديم چون خلق نسا براى رجال و ثياب نسا براى نسا و غير ذلك و حسن بر اينوجه تفسير نموده كه هر چيزى را آفريده‌ايم بر قدر معلوم چون لسان از براى تكلم و يد از براى بطش و رجل براى مشى و عين براى بصر و اذن براى استماع و معده براى طعام و غير آن كه اگر از اين زياده و كم باشد غرضى كه به آن متعلق است تمام نشود و در اين آيه مجبره را به حال تمسك نيست زيرا كه نزاعى در اين نيست كه همهء افعال او سبحانه به قدر و اندازه است خلاف در افعال ماست كه آنچه نه در فرمان او است نه به قدر او است و ايشان ميگويند كه خير و شر و كفر و ايمان به قدر است و مراد از آيه معنى اولست نه ثانى\r\n* ( وَما أَمْرُنا ) * و نيست فرموده ما هر چيزى را كه اراده تكوين آن كنيم * ( إِلَّا واحِدَةٌ ) * مگر كلمه واحده كه آن لفظ كن است كقوله تعالى إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ يا نيست امر به چيزى مگر فعل واحده بدون لبث در آن بتفكر و معالجه * ( كَلَمْحٍ بِالْبَصَرِ ) * چون نگريستن به چشم در سرعت و سهولت و از ابن عباس مرويست كه مراد امر او سبحانه است بوقوع قيامت در اسرع زمان هم چنان كه در جاى ديگر فرموده كه وَما أَمْرُ السَّاعَةِ إِلَّا كَلَمْحِ الْبَصَرِ أَوْ هُوَ أَقْرَبُ يعنى اگر خواهيم قيامت را بيك چشمزدن بياوريم بلكه كمتر از آن * ( وَلَقَدْ أَهْلَكْنا ) * و بدرستى كه هلاك كرديم در قرون ماضيه * ( أَشْياعَكُمْ ) * اشباه و امثال شما را يعنى جماعتى كه در كفر و عناد مثل شما بودند چنانچه در اين سوره شنيديد * ( فَهَلْ مِنْ مُدَّكِرٍ ) *\r\n","description":"","footnote":"","page_name":" 107 ","page_number":107},
  {"content":"\r\nپس آيا هيچ پند گيرنده هست تا از حال ايشان عبرت گيرد و اشياع در اصل لغت بمعنى اتباع است و تسميهء ايشان به آن بجهة موافقت است بينهما در كفر و عناد و تكذيب انبيا * ( وَكُلُّ شَيْءٍ فَعَلُوه ) * و هر چيزى كه كرده‌اند آن را كفار گذشته مكتوبست * ( فِي الزُّبُرِ ) * در نامه هاى اعمال ايشان كه بدست حفظه نوشته شده يا جميع آنچه كرده‌اند مكتوبست برايشان در لوح محفوظ و بنا بر اين تسميهء آن بزبر كه بمعنى مكاتب است باعتبار آنست كه اصل همه كتابها است اگر چه يك چيز است * ( وَكُلُّ صَغِيرٍ وَكَبِيرٍ ) * و هر خردى و بزرگى از افعال و اقوال كه از ايشان يا از جميع خلق اولين و آخرين صادر شده و خواهد شد * ( مُسْتَطَرٌ ) * نوشته شده است در لوح محفوظ و بر آن پاداش خواهند يافت يا هر صغير و كبير از ارزاق و اجال و حيات و ممات و غير آن مكتوبست در لوح و بعد از ذكر حالات كفار تبه روزگار بيان احوال مؤمنان پرهيزكار مىكند و ميگويد كه * ( إِنَّ الْمُتَّقِينَ ) * بدرستى كه پرهيزكاران از ترس روز قيامت * ( فِي جَنَّاتٍ ) * در بوستانها باشند كه مملو باشد از اشجار ميوه دار * ( وَنَهَرٍ ) * و در جويهاى واسعه كه آب و شير و عسل و شراب در آن جارى باشد و ايراد انهار به صورت مفرد بجهة آنست كه نهر اسم جنس است و يا بجهة موافقت فواصل و بعضى آن را بمعنى سعت و ضيا تفسير نموده‌اند مشتق از نهار يعنى متقيان در جنان باشند و در روشنى و فراخى مكان بر خلاف مشركان كه بضيق و ظلمت گذرانند در آتش سوزان و ديگر متقيان * ( فِي مَقْعَدِ صِدْقٍ ) * در مجلس حق و مكان پسنديده باشند كه در آن لغو و اثم نباشد و حضرت امام جعفر صادق ( ع ) فرموده كه چون حق سبحانه آن مكان را بصدق وصف كرده است پس غير اهل صدق در آن مكان نخواهد بود و سلمى گفته كه آن مكانيست كه حق سبحانه در آنجا راست گرداند وعدهء كه باولياى خود كرده حاصل كه متقيان در آن مقام باشند * ( عِنْدَ مَلِيكٍ ) * نزد پادشاهى كه مبهمست امر او بر جميع افهام و عاجز از ادراك آن همه ظنون و اوهام * ( مُقْتَدِرٍ ) * صاحب اقتدار و توانايى بر همه چيزها بر وجهى كه هيچ شيء نيست كه در تحت ملك و قدرت او خارج باشد پس كدام منزلت اكرم و اعظم از منزلت ايشان باشد و اجل و اشمل از اين دو سعادت و شبهه نيست در آنكه مراد بقرب قرب مكانة است و منزلة نه قرب مكان و منزل پس مراد آنست كه اهل تقوى در كنف و جوار آفريدگار خود باشند بحيثيتى كه مستغرق غواشى رحمت و افضال جميله او باشند و صاحب بحر الحقايق فرمود كه مقعد صدق مقام وحدت ذاتيه است كه در مرتبهء عنديه متحقق\r\n","description":"","footnote":"","page_name":" 108 ","page_number":108},
  {"content":"\r\nشود و در كشف الاسرار آورده كه كلمه عند مشعر است بتقريب و تخصيصى كه اهل قرب فردا در آن سراچه بدان اختصاص خواهند داشت و حضرت پيغمبر ( ص ) در اين سرا مختص بدان بوده كه ابيت عند ربى و چون رتبهء كه فردا خواص بدان تازند ادنى مرتبه او باشد پس از رتبه اعلاى فرداى وى كه نشان تواند داد و عبد اللَّه بريده گويد كه اهل بهشت كه مكان و مرتبهء ايشان دون مقعد صدق باشد هر روز به اين موضع آيند و در آن استماع قرآن كنند و از آن التذاذ تمام يافته فرحان و نازان به منزل خود باز روند و در خبر است كه روزى حضرت موسى\r\n( ع ) بمناجات ميرفت بدر ويرانهء بگذشت نالهء از آنجا به گوش او رسيد چون نگاه كرد ديد كه برهنهء بر خاك خفته و خشتى زير سر گرفته و عورت خود بپلاسى پوشيده مينالد و در آن ناله چيزى ميگفت موسى بنزديك وى شد كه ميگفت الهى ترى غربتى و وحدتى و تعرف فقرى و فاقتى پس از آنجا بمناجات رفت و بعد از آنكه ارادهء مراجعت نمود از جانب عزت خطاب بوى رسيد كه اى موسى پيغام آن درويش بما نرسانيدى و احوال او را بر ما عرض نكردى موسى گفت بار خدايا تو عالمى كه وى حكايت وحدت و وحشت خود ميكرد و شكايت فقر وفاقه مينمود حق سبحانه فرمود برو و او را از من سلام برسان و بگو كه تو تنها نيستى من كه خداوندم انيس توام تو غريب نيستى من جليس توام تو درويش نيستى من وكيل ما يحتاج توام موسى بيامد و بر بالين وى بنشست و پيغام خداى بگذارد درويش گفت يا كليم اللَّه مرا مرتبه آن هست كه خداى عالم حديث من بشنود و جواب دهد پس نعره بزد و جان به حق تسليم كرد موسى نزد بنى اسرائيل آمد و ايشان را از اينحال خبر داد و با اشراف قوم بيامد تا او را دفن كند چون به آن ويرانه آمد پلاس و خشتى ديد كه آنجا افتاده و درويش پيدا نيست مناجات كرد كه بار خدايا اين درويش كجا شد زمين او را فرو برد يا گرگ او را بخورد جبرئيل آمد و گفت خداى ميفرمايد كه اين چه گمان است كه بدوستان من ميبرى ايندرويش بود كه شيطان او را در دنيا طلب كرد و نيافت و ملك الموت در وقت نزعش طلبيده و راه به او نبرد و منكر و نكير در قبرش جستند نيافتند و رضوان در بهشتش جست و به او نرسيد و مالك در دوزخ طلب او كرد او را نديد گفت خدايا پس كجا رفت خطاب آمد كه دوستان نباشند مگر نزد دوست * ( فِي مَقْعَدِ صِدْقٍ عِنْدَ مَلِيكٍ مُقْتَدِرٍ ) * و ابو اسحاق ثعلبى در كتاب خود بعد از آنكه تفسير اين آيه كرده فرموده كه از جابر روايت است كه روزى رسول ( ص ) در مسجد نشسته بود بعضى از اصحاب از احوال بهشت پرسيدند فرمود كه\r\nان اللَّه لواء من نور و عمودا من زبرجد خلقها قبل ان يخلق السموات و الارض بالفى عام مكتوب على رداء ذلك اللواء لا إله الا اللَّه محمد رسول اللَّه و آل محمد خير البرية صاحب اللواء امام القوم\r\nخدا را لوائيست از نور و عمودى از زبرجد كه آنها\r\n","description":"","footnote":"","page_name":" 109 ","page_number":109},
  {"content":"\r\nرا آفريده پيش از آفرينش آسمانها و زمينها به دو هزار سال بر رداء آن لوا نوشته كه هيچ خدايى نيست كه مستحق پرستش باشد مگر او سبحانه و محمد ( ص ) فرستاده خداست و آل محمد بهترين آفريدگانند و صاحب آن لوا امام و پيشواى جميع مردمانست امير المؤمنين ( ع ) چون اينكلام را استماع نمود فرمود كه\r\nالحمد للَّه الذى هداناك و كرمنا و شرفنا\r\nشكر و سپاس مر خداى را كه ما را به تو هدايت داد و مكرم و مشرف گردانيد آن حضرت فرمود كه\r\nيا على اما علمت ان من احبنا و انتحل محبتنا اسكنه اللَّه تعالى معنا\r\nاى على ندانستهء كه هر كه ما را دوست دارد و خود را بمحبت ما نسبت دهد و دعوى مودت ما كند حق تعالى او را جاى دهد در درجهء ما و با ما رفيق و مصاحب باشد پس اين آيه را تلاوت فرمود كه * ( فِي مَقْعَدِ صِدْقٍ عِنْدَ مَلِيكٍ مُقْتَدِرٍ ) * .\r\n\r\nسورة الرحمن\r\nمكيست غير از آيهء يَسْئَلُه مَنْ فِي السَّماواتِ وَالأَرْضِ كه نزد عطا و قتاده و عكرمه در مدينه نازل گشته و حسن و همام از قتاده و ابى حاتم نقل كرده‌اند كه اين سوره مدنيست و عدد آيات آن نزد كوفى و شامى هفتاد و هشت است و نزد حجازى هفتاد و هفت و نزد بصرى هفتاد و شش و اختلاف آن در پنج آيتست الرَّحْمنُ كوفيست و شامى خَلَقَ الإِنْسانَ غير مدنى وَضَعَها لِلأَنامِ غير مكى الجرمون غير بصرى شُواظٌ مِنْ نارٍ حجازى ابى بن كعب از حضرت رسول ( ص ) روايت كرده كه هر كه سورة الرحمن قرائت كند شكرانهء الهى گذارده باشد و حق سبحانه بر ضعيفى و عاجزى او رحم كند و حضرت امام موسى كاظم سلام اللَّه عليه از آباى كرام خود نقل كرده كه حضرت پيغمبر ( ص ) فرمود كه هر چيزى را عروسى است و عروس قرآن الرحمن است و ابو بصير از ابو عبد اللَّه ( ع ) روايت كرد كه آن حضرت فرمود كه ترك قرائت سورهء الرحمن مىكند چه اين سوره در دل منافقان قرآن نميگيرد و در روز قيامت نزد پروردگار خود آيد بر صورت پسرى نيكو صورت و خوشبوى و در موقفى بايستد كه اقرب به او سبحانه باشد و هيچكس را رتبهء آن نباشد كه به آن موضع رسد پس حق سبحانه به او خطاب كند كه چه كسان در دنيا به تلاوت تو مداومت نمودند گويد فلان و فلان پس حقتعالى روى ايشان را سفيد و نورانى سازد و گويد بايشان كه هر كه را دوست داريد شفاعت او كنيد پس ايشان هر كه را خواهند شفاعت كنند و هيچكس نباشد كه شفاعت او كنند الا كه حق سبحانه به او گويد برو و در بهشت من ساكن شو كه هر چه آرزوى نفس تو باشد در آنجا موجود و مهياست و حماد بن عثمان از حضرت امام جعفر صادق ( ع ) نقل كرده كه واجب است كه سورة الرحمن را در هر روز جمعه قرائت كند و هر گاه كه بآيهء فَبِأَيِّ آلاءِ رَبِّكُما تُكَذِّبانِ رسند بگويند كه\r\nلا بشيء من آلائك رب تكذب\r\nيعنى اى پروردگار ما به هيچ چيز از نعمتهاى تو تكذيب\r\n","description":"","footnote":"","page_name":" 110 ","page_number":110},
  {"content":"\r\nنميكنيم و نيز از آن حضرت مرويست كه هر كه در شب جمعه اينسوره را بخواند به اين وجه كه مذكور شد حق سبحانه دو فرشته بر او موكل گرداند كه حافظ او باشد تا صبح و اگر در صبح بخواند نيز دو ملك بر او موكل سازد كه حافظ او باشند تا شب و از هشام بن عروه نقل كرده‌اند كه اول كسى كه قرآن بآواز بلند بر مشركان قريش خواند عبد اللَّه مسعود بود و آن چنان بود كه اصحاب رسول بمجمعى مجتمع شدند و گفتند كه قريش قرآن نشنيده‌اند كيست كه از ما جرأت كند و قرآن را بجهر برايشان خواند عبد اللَّه گفت من بخوانم پس برخاست و بنزديك مقام ابراهيم ( ع ) بايستاد و سورة الرحمن بنياد كرد و قريش در مجالس خود نشسته چون اينكلام استماع كردند از روى تعجب به يكديگر گفتند كه اينمرد چه ميگويد پس چند كس برخاستند و او را چندان بزدند كه اثر ضرب بر او پيدا شد و او هم چنان ميخواند تا چند آيه تلاوت نمود و برگشت و اصحاب گفتند كه ما به اين امر جرئت نميكرديم بواسطهء اين بود و بدانكه چون حق سبحانه ختم سورة القمر نمود باسم بزرگوار خود افتتاح اينسوره نيز به آن كرده فرمود كه\r\n* ( بِسْمِ اللَّه الرَّحْمنِ الرَّحِيمِ الرَّحْمنُ ) * آورده‌اند كه چون حضرت رسول ( ص ) كافران را از اسم رحمن خبر داد گفتند ما رحمن نميشناسيم اينسوره نازل شد و گفته‌اند كه اهل مكه طعنه ميزدند كه حبر و يسار قرآن بمحمد مىآموزانند حق سبحانه فرمود كه خداوند بسيار بخشش كه رحمت او همه چيز را فرا رسيده * ( عَلَّمَ الْقُرْآنَ ) * آموخته است قرآن را به حبيب خود نه حبر و يسار مراد بتعليم خدا تمكين دادن و آسان گردانيدن تعليم قرآنست يا ايجاد علم نمودن نزد ممارست و مدارست آن و ابن عباس بر اينوجه تفسير نموده كه خداى قرآن را علامة و نشانهء نبوت حضرت رسالت گردانيد * ( خَلَقَ الإِنْسانَ ) * بيافريد جنس آدميان را * ( عَلَّمَه الْبَيانَ ) * بياموخت او را يعنى بنى آدم را روشن كردن ما فى الضمير بنص و كنايه يا تعليم داد ايشان را بيان حلال و حرام و تميز ميان حق و باطل و خير و شر و آنچه بايد كرد و آنچه ترك آن بايد نمود تا برايشان حجت باشد و افراد ضمير باعتبار لفظ است چه انسان من حيث اللفظ مفرد است و از ابن عباس مرويست كه مراد از انسان آدم است كه او را خلق فرمود و جميع آسمان را تعليم بوى داد و در خبر است كه آدم ( ع ) هفتصد هزار لغت سخن گفتى و عربيت وى از همه فاضلتر بودى و از صادق ( ع ) منقولست كه بيان اسم اعظمست كه حضرت آدم ( ع ) بسبب تعلم آن همه چيزها را بدانست و نزد بعضى ضمير راجع به حضرت خاتميت است ( ص ) پس معنى آنست كه خداى بخشنده بيافريد محمد را و بياموزانيد وى را بيان آنچه بود و هست و باشد چنان كه مضمون حديث\r\n","description":"","footnote":"","page_name":" 111 ","page_number":111},
  {"content":"\r\nعلمت علم الاولين و الاخرين از اين خبر ميدهد و ببايد دانست كه چون اين سوره مقصور است بر تعداد نعم دنيويه و اخرويه حق سبحانه آن را مصدر ساخت بلفظ الرحمن و مقدم داشت آنچه اصل نعم دينيه است و اجل آن كه آن انعام او سبحانه است به قرآن و تنزيل و تعليم آن آنچه قرآن اساس دين متين و منشأ شرع مبين است و اعظم وحى الهى در رتبه و احسن آن در ابواب دين و ملت و اعز كتب سماوى در اعجاز و مصداق و معيار آن و تأخير ذكر خلق انسان نمود از تعليم قرآن تا معلوم شود كه غرض و غايت آفرينش انسان متدين شدن او است بدين حق و احاطه علم نمودن بوسيلهء وحى و كتب او سبحانه و اشاره به اينكه گوييا غرض و غايت كه باعث خلق او است مقدم و سابقست بر او و بعد از آن بيان تعليم بيان فرمود كه آن منطق فصيح است كه مشعر عما فى الضمير باشد تا اشعار باشد به آنكه امتياز آدمى از ديگر حيوانات به بيانست و ايما بر آنكه افهام غير به بيان بمثابه تلقى وحيست كه مثمر تعرف حق و تعلم احكام شرع است و اين جمل ثلثه را كه اخبار مترادفه رحمناند معرى ساخت از حرف عطف به جهت اتيان آنها بر نمط تعديد هم چنان كه گويى زيد اغناك بعد فقر اعزك بعد ذل كثرك بعد قلة فعل بك ما لم يفعل احد باحد فما تنكر من احسانه و نيز به جهت نمط تعديد است ترك حرف عطف در قول او سبحانه كه * ( الشَّمْسُ وَالْقَمَرُ ) * آفتاب و ماه جارى ميشوند در بروج آسمان * ( بِحُسْبانٍ ) * بحسابى مقدر در بروج خود و آن مصدر است بمعنى حساب چون نقصان كه بمعنى نقص است يا جمع حسابست چون شهاب و شهبان و حذف فعل به جهت دلالت كلامست بر آن خلاصهء كلام آنكه حق سبحانه مقرر و مقدر فرموده سير آفتاب و ماه را در بروج و منازل خود كه اصلا از آن مسير در نميگذرند على الدوام و الاستمرار بر آن حساب و طريق مرور مينمايند پس آفتاب قطع بروج مىكند در عرض سيصد و شصت و پنج روز و ماه در مدت بيست و هشت روز و هرگز از اينحالت تجاوز نمينمايند و تخلف نميكنند و تخصيص شمس و قمر بذكر به جهت آنست كه آنها منشأ منافع كثيره‌اند چه به اين هر دو شناخته مىشود فصول و اوقات و شهور و سنوات و ساير محاسبات و به اينها متسق و منتظم ميگردند امور سفليات و از جمله منافع آن شب و روز است كه معظم امور است در خبر است كه وسعت آفتاب ششهزار و چهار فرسنگ است وسعت ماه چهار هزار فرسنگ و بر ظاهر آفتاب\r\nنوشته است كه لا إله الا اللَّه محمد رسول اللَّه خلق الشمس بقدرته و اجزاها بامره و در باطن آن نوشته كه لا إله الا اللَّه رضاه كلام و غضبه كلام و رحمته كلام و عذابه كلام و معنى مراد از اين آنست كه بكلام خداى راضى شويد و به يكديگر رحم كنيد و بكلام او خشم گيريد و عذاب نمائيد يعنى بايد كه رضا و رحمت و غضب\r\n","description":"","footnote":"","page_name":" 112 ","page_number":112},
  {"content":"\r\nو تعذيب شما موافق ارادهء الهى باشد و بر ظاهر ماه نوشته شده كه لا إله الا اللَّه محمد رسول اللَّه خلق القمر و خلق الظلمات و النور و در باطن آن مرقوم گشته كه خلق اللَّه الخير و الشر بقدرته يبتلى بهما من يشأ عمن خلق طوبى لمن اجرى اللَّه الخير على يده و ويل لمن اجرى الشر على يده و مراد آنست كه او سبحانه خالق اقتدار و تمكين و آلات شر است نه خالق نفس شر خوشا حال كسى كه لطف الهى شامل حال او شده مرتكب فعل خير است و واى مر شخصى را كه در باديه خذلان فرو مانده به عمل شر مشغولست و بجهة عظم انتفاع نيرين است كه او سبحانه اول بيان آن نموده در معرض امتنان و بعد از آن اشاره بنعم ديگر كرده فرمود كه * ( وَالنَّجْمُ ) * و گياهى كه برويد و او را ساقى نباشد كه به آن قايم شود و بجهة آن بر روى زمين منبسط گردد چون بعضى بقول * ( وَالشَّجَرُ ) * و نباتى كه برآيد و او را ساقى بود كه به آن راست بايستد * ( يَسْجُدانِ ) * سجده ميكنند يعنى فرمان مىبرند خداى را بطبع و طوع در هر چه از براى آن مخلوقند و اصلا از آن امتناع نمينمايند مثل فرمانبردارى ساجدان از اهل تكليف و گويند سجود ايشان بسايه است يا بتحرك و تمايل ايشان برياح و نزد اهل تحقيق سجود ايشان دلالت آنهاست بر آنكه حادثند و ايشان را صانعى و مدبرى هست كه مستحق سجود است و بعضى گفته‌اند كه ايشان را سجودى خاص است كه ما را بر آن وقوفى و اطلاعى نيست هم چنان كه بر تسبيح ايشان علم نداريم كما قال اللَّه تعالى وَلكِنْ لا تَفْقَهُونَ تَسْبِيحَهُمْ و نزد مجاهد مراد به نجم كواكباند و سجود ايشان طلوع آنهاست از مطالع خود و بدانكه حق نظم در اين دو جمله آن بود كه چنين باشد كه و اجرى الشمس و القمر و اسجد النجم و الشجر يا الشمس و القمر بحسبانه و النجم و الشجر يسجدان له تا اين دو جمله مطابق ما قبل خود باشند لكن تجريد ايشان از آنچه دالست بر اتصال اشعار است به آنكه وضوح آن مستغنى از بيانست و وصل معنى معنى از وصل لفظ چه معلومست كه حسبان و سجود مقدر بتقدير او است نه به غير او و ادخال عاطف بينهما بجهة اشتراك آنهاست بر اينكه آنچه محسوس مىشود از تغيرات احوال اجرام علويه و سفليه بتقدير و تدبير او سبحانه است و صاحب كشاف آورده كه ترك واو عطف در جملهء اولى قياس بر سنن تعديد است چنان كه دانسته شد و ذكر آن در جملهء ثانيه جهت تناسب آن بجملهء اوليست زيرا كه چون شمس و قمر از آيات سماوىاند و نجم و شجر از آيات ارضى پس بينهما من حيث التقابل تناسب خواهد بود و ديگر غالب انست كه سما و ارض بدون يكديگر مذكور نميشوند در عرف عام پس بينهما تقاربى باشد و نيز جريان شمس و قمر مشارك سجود نجم و شجر است در انقياد آنها بامر الهى پس از اين حيثيت نيز بينهما مناسبتى باشد و به جهت اشتراك تقدير و تدبير است\r\n","description":"","footnote":"","page_name":" 113 ","page_number":113},
  {"content":"\r\nكه ذكر حرف عطف نموده فرمود كه * ( وَالسَّماءَ رَفَعَها ) * و آسمان را برداشت بر بالاى زمين به پانصد ساله راه يعنى بيافريد آسمان را بر وجهى كه مرفوع و مرتفع خواهد بود و آن را منشأ احكام و مصدر قضايا و محل نزول اوامر و نواهى و مسكن ملايكه خود گردانيد اين اشعار است بر كبريايى ذات او سبحانه و قدرت قاهرهء او بر جميع آفريدگان * ( وَوَضَعَ ) * و بنهاد در ميان مردمان يا فرو گذاشت از آسمان * ( الْمِيزانَ ) * آن چيزى را كه به آن وزن اشيا و مقادير آن معلوم مىشود چون ترازو قپان و مكيال و مقياس و غير آن و به آن معلق ساخت احكام عباد و قضاياى ايشان را و آنچه به آن مأمورند و متعبدند از تسويه و تعديل در اخذ و عطا تا امر عالم به آن منتظم شود و\r\nمستقيم گردد و مخفى نيست در آنكه علت عطف اين جمله بجملهء اولى اشتراك آنهاست در عدل كه سبب انتظام عالمست و موجب عزم افراط و تفريط در ميان بنى آدم و نزد مجاهد وضع بمعنى امرست و ميزان بمعنى عدل يعنى حق تعالى امر فرمود به عدالت در جميع امور چه آن موجب انتظام جميع امور است كما\r\nقال ( ع ) و بالعدل قامت السموات و الارض\r\nو از حسين بن فضل نقل كرده‌اند كه مراد به ميزان قرآنست كه عمل به آن موجب تسويهء امور دنيوى و اخروى است و بر هر تقدير حضرت حق سبحانه و تعالى وضع آن نمود * ( أَلَّا تَطْغَوْا فِي الْمِيزانِ ) * براى آنكه تجاوز مكنيد و در نگذريد از ميزان يعنى از عدل و انصاف متجاوز نشويد و براستى معامله نمائيد و بنا بر اين معنى لام علت محذوف است و ان حرف ناصبه است و ميشايد كه لا لاء ناهيه باشد و ان ان مفسره يعنى معنى مراد از وضع ميزان اينست كه در مگذريد از عدل و در جميع امور عدالت را منظور داريد آنكه به جهت مبالغه در اين باب تكرير اين معنى ميفرمايد بقوله * ( وَأَقِيمُوا الْوَزْنَ ) * و به پا داريد سنجيدن را * ( بِالْقِسْطِ ) * بعدل يعنى زبان ترازو را راست داريد در وقت گرفتن و دادن * ( وَلا تُخْسِرُوا الْمِيزانَ ) * و كم مكنيد ترازو را يعنى كم مپيمائيد تا بوقت وضع ميزان شرمنده نشويد چه علت وضع ميزان تسويه است و در كتب اوايل مذكور است كه اى فرزند آدم عدل كن اگر خواهى كه به تو عدل كنند و وفا كن بمردمان اگر اراده داشته باشى كه با تو وفا كنند حاصل كه حق سبحانه در اينكلام ميمنت انجام نهى طغيان نموده كه عبارت است از اعتداء و زيادتى بر آنچه بندگان به آن مامورند و نهى خسران فرموده كه آن تطفيف و نقصان است و تكرار لفظ ميزان فرموده به جهت تشديد توصيه و تقويت امر باستعمال آن و حث مردمان بر آن و بنا بر آنكه مراد به وزن ميزان عدلست معنى آنست كه در همه امور به عدالت و سويت قيام نمائيد و بخس و نقص آن منمائيد و از سفيان بن عيينه مرويست كه اقامت وزن بيد است و قسط آن بقلب و چون او سبحانه\r\n","description":"","footnote":"","page_name":" 114 ","page_number":114},
  {"content":"\r\nذكر آسمان فرمود و رفع آن در مقابل آن بيان ارض مىكند و وضع آن و ميفرمايد كه\r\n* ( وَالأَرْضَ وَضَعَها ) * و زمين را بنهاد بر روى آب و بگسترانيد بر آن * ( لِلأَنامِ ) * از براى آدميان و پريان تا بر آن قرار گيرند يا براى هر ذى روحى كه بر روى آنست از جن و انس و ساير حيوانات چه آن مانند مهاديست كه بر بالاى آن نشينند و جنبند و برخيزند و بما يحتاج خود قيام نمايند * ( فِيها فاكِهَةٌ ) * در او انواع چيزهاييست كه به آن متفكه و متلذذ شوند از اصناف اثمار * ( وَالنَّخْلُ ) * و خرما بنان * ( ذاتُ الأَكْمامِ ) * خداوند غلافهااند چه خرما هنوز كه منشق نشده در غلافست يا مراد هر چيزى است كه مغطى او است از طلع و غلاف و ليف و اغصان و غير آن از آنچه حافظ او باشد از آفتاب سماوى و ارضى و تخصيص خرما بذكر از فواكه جهت تفضيل اوست و مشابهتى كه به انسان دارد در تمايل و تجايب و تابير و جفاف بعد از قطع اغصان و غير آن * ( وَالْحَبُّ ) * و نيز در زمين است جنس دانه * ( ذُو الْعَصْفِ ) * كه خداوند برگ خشك است مراد حبوبيست كه قوت را شايند از گندم و جو و ارزن و غير آن و عصف كاهيست كه دانه را از او جدا ميسازند و بخورد دواب ميدهند * ( وَالرَّيْحانُ ) * و ديگر در زمين است ريحانى كه آن را بوى ميكنند مراد آنست كه در زمين شما را نعمتها داده‌ايم كه بعضى از آن خوردنيست و بعضى بوى كردنى و نزد اكثر مفسران ريحان بمعنى روزى انسانست و از ضحاك منقولست كه مراد از حب جميع حبوبست خواه ماكول انسان باشد يا حيوان و عصف برگيست كه رزق حيوانست و ريحان رزق مردمان حاصل كه حق سبحانه در اينجا بيان نعمتى فرموده كه به آن متلذذ شوند از انواع فواكه و بيان آنچه جامع تلذذ و تغذى باشد كه آن ثمر نخل است و ذكر آنچه محض تغذى جميع حيوانات باشد كه آن حب است و بيان چيزى كه مخصوص باشد بايشان در اكل يا در شم كه آن ريحانست و بعد از تعداد اين نعم به جهت تقرير و تثبيت آن ميفرمايد كه * ( فَبِأَيِّ آلاءِ رَبِّكُما ) * پس بكدام يك از نعمتهاى پروردگار خود كه مذكور شد * ( تُكَذِّبانِ ) * تكذيب مىكنيد و انكار مينمائيد و مىگوييد كه از آن نيست ضمير راجع بجن و انس است و لفظ انام كه مذكور شده و ذكر خلق جان و انسان و ثقلان كه بعد از اين مذكور خواهد شد دالند بر مرجع اين ضمير و بدانكه اين كلمات درسى و يك موضع از اين سوره تكرار يافته به جهت آنكه اين سوره مشتمل است بر ذكر نعم الهى پس بعد از ذكر هر نعمتى اين الفاظ تكرار نموده تا سامعان و قايلان متنبه شوند بر كثرت نعم و تصديق نمايند بهر يك از آن و گفته‌اند كه تكرار براى دفع غفلت است و تاكيد و حجة و تقرير نعمة و تاكيد در تذكير آن و مبالغه در توبيخ مكذب آن هم چنان كه در عرف مىگويند كه اما احسنت اليك\r\n","description":"","footnote":"","page_name":" 115 ","page_number":115},
  {"content":"\r\nحين اعطيت لك مالا اما احسنت اليك و حين ملكتك عقارا اما احسنت اليك حين به نيت لك دارا مثل اين در كلام عرب بسيار است و اشعار ايشان و مهلهل بن ربيعه برادر خود را كليب مرثيه گفته و در هر بيت مكرر كرده و از آن جمله اينست كه ببت\r\n\r\nعلى ان ليس عدلا من كليب\r\nاذا طرد اليتيم عن الجرور\r\n\r\n\r\nعلى ان ليس عدلا من كليب\r\nاذا ما ضيم جيران المجير\r\n\r\n\r\nعلى ان ليس عدلا من كليب\r\nاذا رجف العصاة من الدبور\r\n\r\nو قرآن بر طريقهء استعمال ايشان فرود آمده تا از هر نوع كلامى كه مستعمل ايشان باشد از روى فصاحت در قرآن نيز از آن نوع توان يافت و در صحيح از جابر انصارى نقل كرده كه پيغمبر ( ص ) اينسوره را تا آخر بر ما خواند و بعد از آن فرمود كه چيست مرا كه شما را خاموش مىبينم و جنيان از شما نيكوتراند در رد جواب من چه هيچ بار نخواندم * ( فَبِأَيِّ آلاءِ رَبِّكُما تُكَذِّبانِ ) * را مگر كه ايشان در جواب گفتند كه\r\nلا بشيء من نعمك ربنا تكذب فلك الحمد\r\nيعنى ما هيچ چيز از نعمتهاى تو اى پروردگار ما تكذيب نمىكنيم پس تراست ثنا و ستايش * ( خَلَقَ الإِنْسانَ ) * بيافريد آدم را كه پدر انس است * ( مِنْ صَلْصالٍ ) * از گل خشك كه از غايت جفاف مصوت باشد * ( كَالْفَخَّارِ ) * مانند گل به آتش پخته يعنى خزف و آجر كه چون دست به روى زنند آواز كند و نزد بعضى مراد جنس انسانست باعتبار آنكه اصل همه كه آدمست از صلصال است و بدانكه چون حق سبحانه آدم را از خاك آفريده بعد از آنكه آن را گل چسبان ساخته بود و از غايت طول مكث سياه گشته و متعفن شده بعد از آن آن را به حد صلصال رسانيده پس اين آيه مخالف اين آيات نباشد كه خَلَقَه مِنْ تُرابٍ و خَلَقْتَه مِنْ طِينٍ و مِنْ حَمَإٍ مَسْنُونٍ و مِنْ طِينٍ لازِبٍ * ( وَخَلَقَ الْجَانَّ ) * و بيافريد جان را كه پدر جن است و آن ابليس است و نزد بعضى خلق كرد جميع جنيان را * ( مِنْ مارِجٍ ) * از زبانهء صافى بيدود * ( مِنْ نارٍ ) * از آتش ذكر من نار بجهة بيان مارجست چه آن در اصل لغت بمعنى مضطربست ماخوذ از مرج بمعنى اضطراب يا بجهة آنكه مراد به آن آتش مخصوص باشد كقوله تعالى ناراً تَلَظَّى و گويند مارج آتشى است كه زبانهء سرخ و زرد و سبز آن به يكديگر آميخته گردد بعد از بلندى و تيزى آن ماخوذ از مرج الذين و الامر اذا اضطرب و اختلط و در باب نهم از سفر ثانى فتوحات مكيه مذكور است كه مارج آتشيست ممتزج به هوا كه آن را هواى مشتعل گويند پس جان مخلوقست از دو عنصر كه آتش و هواست و آدم آفريده شده از دو عنصر كه آب و خاكست چون آب و خاك بهم ممزوج شوند آن را طين گويند و چون هوا و آتش بهم مختلط گردند آن را مارج خوانند و چنان كه تناسل در بشر بالقاى آب نطفه است در رحم تناسل در جن بالقاى هواست در رحم انثى و ميان آفرينش جان و آدم مدت شصت هزار سال بوده * ( فَبِأَيِّ\r\n","description":"","footnote":"","page_name":" 116 ","page_number":116},
  {"content":"\r\n* ( آلاءِ رَبِّكُما ) * پس بكدام نعمت از نعمتهاى پروردگار خود كه شما را از گل و مارج آفريد و افضل مركبات و خلاصهء مكونات و احسن مصورات گردانيد و دولت حيات ارزانى فرمود * ( تُكَذِّبانِ ) * تكذيب و انكار مينمائيد * ( رَبُّ الْمَشْرِقَيْنِ ) * خداى بخشاينده آفريدگار دو مشرق است براى آفتاب يكى مشرق صيفى و ديگرى مشرق شتوى * ( وَرَبُّ الْمَغْرِبَيْنِ ) * و پروردگار دو مغرب براى آن يكى تابستانى و ديگرى زمستانى و در اختلاف مشرقين و مغربين انواع فوايد مندرج است از اختلاف فصول و حدوث آنچه بهر فصل تعلق دارد و مع ذلك شروق آفتاب موجب طلب معيشت است و غروبش سبب آسايش و راحت و نزد بعضى مراد بمشرقين و مغربين مشرق و مغرب شمس و قمر است و ذكر آن بجهة بيان تصريف آفتاب و ماه است كه متضمن فوايد بسيار و خواص بيشمار است و دلالت آن بر كمال حضرت قدرت ربوبيت * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود * ( تُكَذِّبانِ ) * جحود مىورزيد و منكر ميشويد * ( مَرَجَ الْبَحْرَيْنِ ) * رها كرد و روان ساخت دو دريا را يكى شيرين و خوشمزه و ديگرى شور و تلخ * ( يَلْتَقِيانِ ) * در حالتى كه به يكديگر ميرسند و سطوح آنها بهم تماس ميكنند و آن بحر فارس و روم است كه در محيط به يكديگر ملتقى ميشوند\r\n* ( بَيْنَهُما ) * ميان اين هر دو دريا * ( بَرْزَخٌ ) * حاجزى و پرده ايست از قدرت خدا يا مانعى از جزاير كه بسبب آن * ( لا يَبْغِيانِ ) * افزونى نمى جويند بر يكديگر و هيچكدام بر ديگرى غالب نميشوند بمحاجة و ابطال خاصيت يكديگر پس بسبب اين حاجز عذوبت درياى عذب بموجهء درياى ملح باطل نميشود و گويند معنى آنست كه اين هر دو دريا بسبب حاجز از حدى كه مقرر شده تجاوز نمينمايند تا آنچه ميان ايشانست غرق نشود و شبهه نيست در آنكه منافع بسيار بر اين دو دريا متفرعست * ( فَبِأَيِّ آلاءِ رَبِّكُما ) * پس بكدام از اين نعمتهاى پروردگار خود * ( تُكَذِّبانِ ) * تكذيب مينمائيد آن گه بيان بعضى از منافع بحرين مينمايد و ميفرمايد كه * ( يَخْرُجُ مِنْهُمَا ) * بيرون مىآيند از اين دو دريا * ( اللُّؤْلُؤُ وَالْمَرْجانُ ) * مرواريد بزرگ و مرواريد ريزه و گويند كه لؤلؤ و مرجان از بحر مالح حاصل مىشود نه از بحر عذب پس بنا بر اين ايراد ضمير تثنيه بجهة آنست كه خروج آن از ملتقى عذب و ملح است يا آنكه چون هر دو بهم مجتمعاند پس مخرج احدهما مثل مخرج هر دو است و ديگر آنكه عادت عرب آنست كه چون ذكر دو چيز ميكنند اگر در عقب كلامى مذكور مىشود\r\n","description":"","footnote":"","page_name":" 117 ","page_number":117},
  {"content":"\r\nكه مناسب يكيست دون ديگرى اسناد بهر دو مىكند بر سبيل توسع كما قال اللَّه تعالىا مَعْشَرَ الْجِنِّ وَالإِنْسِ أَ لَمْ يَأْتِكُمْ رُسُلٌ مِنْكُمْ و مقرر است كه رسل از انساند نه از جن و نزد بعضى ضمير راجع به آب باران و آب دريا است چه حصول دراز قطره بارانست كه در دهن صدف آيد و لهذا ابن عباس بحرين را ببحر آسمان و بحر زمين تفسير نموده و فرموده كه اين هر دو دريا بقدرت حقتعالى سالى يك بار بهم ميرسند و بينهما ابر حاجز است كه مانع نزول درياى آسمان و صعود درياى زمين است و از درياى فلك قطرات بر درياى زمين ريخته مىشود و به دهان صدف در ميايد و از آن لالى منعقد ميگردد و از ابن جريح منقولست كه روز باران صدف از دريا بيرون مىآيد و دهن باز مىكند هر قطرهء بارانى كه در او افتد مرواريد شود و نيز از او روايت كرده‌اند كه گفت از بعضى ثقات شنيدم كه استخوان خرمايى در صدف بود قطرهء باران بر آن آمد آن مقدار باران كه بر آن رسيده بود مرواريد شد و باقى استخوان بر حال خود بماند و گويند كه در نزد التقاى بحرين حاصل مىشود و عذب مثل لقاحست نسبت بنخل و از غواصان نيز نقل كرده‌اند كه لؤلؤ حاصل نميشود مگر نزد ملاقات درياى عذب و ملح به يكديگر براى خلق اينجواهر براى آنست تا مردمان از آن آرايش خود كنند و از بيع و شراى آن فوايد بينند * ( فَبِأَيِّ آلاءِ رَبِّكُما ) * پس بكدام نعمتهاى پروردگار خود * ( تُكَذِّبانِ ) * تكذيب ميكنند و بدانكه اهل اشارت گفته‌اند كه مراد از اين دو دريا طاعت و معصيت نفس است و بَيْنَهُما بَرْزَخٌ رحمت و غضب است و لا يَبْغِيانِ اشارت به آنكه نفس بغى نكند بر معرفت دل اين عطا گفته كه ميان خدا و بنده دو دريا است يكى درياى نجات كه آن قرآنست كه هر كه متمسك به آن شود از غرقاب هلاكت نجات يابد و يكى درياى هلاكت و آن دنيا است كه هر كه به آن تمسك جويد غرق و هلاك شود و بَيْنَهُما بَرْزَخٌ مواعظ الهيه است كه دل مؤمن به آن منور گشته از هلاكت دنيويه خلاص مىشود چنان كه از درياى مالح در و مرجان بيرون آيد اين جا از درياى عذب رحمت كه قرآن است دو علم حلال و حرام بيرون ميآيد و گفته‌اند كه اين دو دريا دنيا و عقبا است و بَيْنَهُما بَرْزَخٌ قبر است تا يكى بر ديگرى بغى نكند و نزد بعضى مراد درياى عقل است و درياى هوا و برزخ لطف حضرت عزت و لؤلؤ و مرجان توفيق و عصمت و نيز بعضى محققان گفته‌اند كه مراد ببحرين خوف و رجا است يا قبض و بسط يا انس و هيبت و برزخ قدرت بىعلت و لؤلؤ حالات صافيه و مرجان لطايف وافيه و صاحب كشف الاسرار گويد كه بحر خوف و رجا عامهء مسلمانان راست و از آن گوهر زهد و ورع بيرون مىآيد و بحر قبض و بسط خواص مؤمنان و از آن جواهر فقد و وجد زايد و بحر انس و هيبت انبيا و صديقان را است و از آن گوهر فنا روى نمايد تا صاحبش در منزل بقا بياسايد\r\nو در تفسير اهل البيت مذكور است كه مراد از اين دريا على و فاطمه\r\n","description":"","footnote":"","page_name":" 118 ","page_number":118},
  {"content":"\r\nاست سلام اللَّه عليهما كه يكى درياى علمست و ديگرى درياى حلم يكى درياى شجاعتست و ديگرى درياى سخاوت و يكى درياى وفا است و دوم درياى حيا و يكى درياى طهارت و ديگرى درياى عصمت است و برزخ ميان ايشان حضرت رسالت ( ص ) و لؤلؤ و مرجان كه از آن دو دريا بيرون مىآيند حسن و حسيناند صلوات اللَّه عليهما و نيز در تفسير طبرسى از سلمان فارسى و سعيد بن جبير و سفيان ثورى روايت كرده كه بحرين على و فاطمه‌اند بلا شبهه و بَيْنَهُما بَرْزَخٌ محمد ( ص ) است و يَخْرُجُ مِنْهُمَا اللُّؤْلُؤُ وَالْمَرْجانُ حسن و حسين و نسبت بحرين به ايشان بجهة سعت فضل و كثرت خير ايشانست چه بحر بجهة اتساع مسمى به اين اسم شده و لهذا حضرت رسالت ( ص ) در تعريف فرسى كه بر آن سوار بوده فرموده\r\nو جدته بحرا يعنى كثير المعانى الحميدة\r\nو نيز سعيد بن جبير از ابن عباس روايت كرده كه مراد از مَرَجَ الْبَحْرَيْنِ علاقهء زوجيتست كه در ميان على بن ابى طالب و فاطمه است عليهما السلم و از برزخ محبت و مودت است كه در ميان ايشان واقعست كه هرگز منقطع نخواهد شد و از خروج لؤلؤ و مرجان از ايشان تولد حسن و حسين است ( ع ) و در روايت محمد بن جبله از ابى الجارود و زياد بن المنذر مذكور است كه از ضحاك سؤال كردند كه مراد از مَرَجَ الْبَحْرَيْنِ يَلْتَقِيانِ چيست فرمود كه مراد از بحرين على بن ابى طالب و فاطمه است و از برزخ حضرت محمد ( ص ) و از لؤلؤ و مرجان حسن و حسيناند و از اين اخبار صحيحه و روايات وثيقه معلوم مىشود كه آل عبا بحار افضال رحمت الهىاند و در اصداف الطاف نامتناهى و سفر نجات دنيوى و اخروى چه بمصابيح هاويهء ايشان از ظلمت ضلالت خلاصى حاصل مىشود و بلمعات انوار نامتناهى ايشان از تاريكى آن ظلمت ضلالت بسر منزل فوز و فلاح توان رسيد اعمش كه از طريق اهل سنتست روايت كند كه من از ابى عبد الرحمن اسلمى شنيدم فرمود كه من از ابن مالك شنيدم كه گفت من از حضرت رسالت پناه ( ص ) شنيدم كه فرمود كه\r\nاذا فقدتم الشمس فاتو القمر فاذا فقدتم القمر فاتوا الزهرة فاذا فقدتم الزهرة فاتوا الفرقدين قيل يا رسول اللَّه ما الشمس قال انا قيل ما القمر قال على قيل ما الزهرة قال فاطمة قيل ما الفرقدان قال الحسن و الحسين\r\nيعنى انس بن مالك ميگويد كه من از پيغمبر ( ص ) شنيدم كه فرمود كه هر گاه شما آفتاب را نيابيد بايد كه توجه به ماه نمائيد و اگر ماه مفقود باشد بزهره اقبال كنيد و اگر زهره را نيابيد بفرقدين متوجه شويد و چون اين حديث بر زبان مبارك آن حضرت جارى شد صحابه گفتند مراد شما از اين آفتاب و ماه و زهره و فرقدين چيست فرمود كه من بمنزلهء خورشيدم و على بن ابى طالب بمنزله ماه و فاطمه بمنزله زهره و حسن و حسين بمنزلهء فرقدين و شبهه نيست در اينكه اينحديث حقيقت انجام مشعر است بر آنكه نجات از ظلمات گمراهى موقوفست به اشراقات انوار باهرهء آن مصابيح هدايت آل عبا و بدون تمسك بانوار ناجيه ايشان\r\n","description":"","footnote":"","page_name":" 119 ","page_number":119},
  {"content":"\r\nاز ورطات مهلكهء مظلمهء نجات محقق نخواهد گشت و نعم ما قيل شعر\r\n\r\nلى خمسة اطفى بهم حر الجحيم الحاطمه\r\nالمصطفى و المرتضى و ابناهما و الفاطمه\r\n\r\n* ( وَلَه الْجَوارِ ) * و مر خدايراست يعنى بامر او است كشتيهاى رونده * ( الْمُنْشَآتُ فِي الْبَحْرِ ) * كه برداشته و برافراشته است بادبانهاى خود را در دريا يا انشا كننده و ابتدا نماينده در رفتن يا پيدا كنندهء موجهاى دريا بسبب جارى شدن در آن و حفص بفتح شين خوانده يعنى كشتيهاى بادبان بر كرده براى روان گردانيدن آن در دريا و گويند كه منشئات بمعنى مصنوعات است يعنى كشتيهاى ساخته شده يا بمعنى مبتدات السير يعنى كشتيهايى كه ابتدا كرده شده‌اند برفتن * ( كَالأَعْلامِ ) * مانند كوه ها در درازى و بلندى و بزرگى و مؤيد معنى اولست آنكه از مجاهد منقولست كه كشتيهايى كه صاحب بادبانند آن را منشئات ميگويند و آنهايى كه بىبادبانند به اين اسم مسمى نميشوند و خلق كشتى و روان كردن آن در دريا جهت انتفاع بندگانست از قطع مسافت بسيار در زمان اندك و وقوع تجارات و معاملات و اين از نعمتهاى عظيمست * ( فَبِأَيِّ آلاءِ رَبِّكُما ) * پس بكدام نعمتهاى پروردگار خود * ( تُكَذِّبانِ ) * بدروغ ميداريد و در انكار آن ميكوشيد * ( كُلُّ مَنْ عَلَيْها ) * هر كس كه بر روى زمينست از جن و انس يا از ذوات الارواح يا جميع مركبات بناء على التغليب * ( فانٍ ) * هلاك شونده‌اند يعنى عاقبت كار ايشان فنا است ايراد ضمير بدون ذكر مرجع آنكه ارض است بجهة معلوميت آنست و از بعضى اكابر علما منقولست كه چون خداى خواهد كه عالم فانى شود چيزى را خلق فرمايد لا فى محل كه آن را فنا گويند و چون موجود شود همه موجودات از اجسام و اعراض فانى شوند اجسام بضدية و اعراض بتبعيت و اين فنا ضد جميع جواهر باشد و در افناى همه وجود يك جزو فنا كافى بود و بجهة آن لا فى محل باشد كه ضد محل است و بوجود او عدم جميع محال لازم آيد بجهة ضديت حاصل كه بوجود يك فنا همهء ممكنات فانى شوند لعدم اختصاصه ببعض دون بعض از عبد اللَّه بن عباس مرويست كه چون اين آيه نازل شد فرشتگان همه گفتند هلكت اهل الارض همهء اهل زمين هلاك شدند چون اين آيه نازل شد كه كُلُّ شَيْءٍ هالِكٌ إِلَّا وَجْهَه بدانستند كه ايشان نيز شربت فنا خواهند چشيد و هيچ چيزى بصفت بقا متصف نخواهد شد مگر ذات او سبحانه كما قال * ( وَيَبْقى ) * و باقى ماند * ( وَجْه رَبِّكَ ) * ذات پروردگار تو * ( ذُو الْجَلالِ ) * كه صاحب عظمت و غناى مطلق است يا كسى كه سزاوار آنست كه او را از تشبيه ضد و ند جليل و رفيع دانند * ( وَالإِكْرامِ ) * و خداوند گرامى ساختن بفضل عام و كرم تام خود هر كه را مستحق آن باشد از انبيا و اوليا و ساير اتقيا\r\n","description":"","footnote":"","page_name":" 120 ","page_number":120},
  {"content":"\r\nو تسميهء ذات بوجه باعتبار آنست كه جميع ممكنات توجه بذات او دارند و گويند كه وجه بمعنى راى و تدبير است يعنى خداوندى كه مدبر جميع امور است و مرويست كه اين هر دو اسم از اسماى عظيمهء او سبحانه‌اند و لهذا حضرت رسالت ( ص ) فرمود كه\r\nالظوا بيا ذا الجلال و الاكرام\r\nيعنى التزام نمائيد و مداومت كنيد به گفتن\r\nيا ذا الجلال و الاكرام\r\nو معاذ جبل گويد كه روزى حضرت رسالت ( ص ) بر مردى بگذشت كه در نماز مىگفت يا ذو الجلال و الاكرام او را گفت\r\nقد استجيب لك\r\nبتحقيق كه دعاى تو به حد اجابت رسيد محمد بن كعب گويد كه حضرت رسول ( ص ) بر سبيل امتحان از كعب الاخبار پرسيد كه معنى اكرام ظاهر است جلال بچه معنيست گفت جانم فداى تو باد چنين يافته‌ام كه جلال نام بهشتى است محيط بعرش رب العزت فرمود ميدانى كه اين بهشت را و بهشتى كه بندگان در او باشند چه قدره مسافتست گفت هفتصد سال راه جبرئيل نزد اينحال فرود آمد و گفت يا رسول اللَّه كعب الاخبار صادقست در اين گفتار و بدانكه ذكر فنا در موضع عرض امتنان به جهت تضمين آن چيزيست كه بر آن مترتب مىشود از اعادهء حياة دائمه و انعام نعمت اقامت در جنت * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه شما را خبر داد از فنا تا آماده شويد و كار آخرت بسازيد و بسبب آن در دار الخلود قرار گيريد و اخبار كرد از بقاى خود تا به حضرت او رجوع كنيد و بر غير او اعتماد منمائيد * ( تُكَذِّبانِ ) * تكذيب ميكنيد * ( يَسْئَلُه ) * سؤال ميكنند او را يعنى جميع حاجات از او طلب نمايند * ( مَنْ فِي السَّماواتِ وَالأَرْضِ ) * هر كه در آسمانها و زمينها است چه اهل همه آسمان و زمين به دو محتاجند در ذات و صفات خود پس اهل آسمان از او ميطلبند هر چه متعلق باشد بدين و طاعت و اهل زمين از او طلب ميكنند آنچه تعلق بدين و دنيا داشته باشد و همه را بر وجه مصلحت و حكمت باجابت مقرون ميسازد * ( كُلَّ يَوْمٍ ) * هر روز يعنى هر وقتى و زمانى * ( هُوَ فِي شَأْنٍ ) * او در احداث امريست و در ساختن و پرداختن كارى از ابو دردا مرويست كه چون آن حضرت اين آيه تلاوت فرمود از او پرسيدند كه ما ذلك الشان فرمود كه\r\nمن شانه ان يغفر ذنبا و يفرج كربا و يرفع قوما و يضع آخرين\r\nيعنى شان او آنست كه گناه را بيامرزد و غمگين را شادمان سازد و گروهى را بلطف بردارد و جمعى را بخذلان از نظر رحمت بيندازد و در سبب نزول اين آيه آورده‌اند كه يهودان گفتند كه خداى تعالى روز شنبه هيچ كار نميكند آيه آمد كه او هر روز در كاريست سعيد بن جبير از عبد اللَّه عباس روايت كرده كه اول چيزى كه خدا بيافريد لوحى بود از در سفيد و اطراف آن از ياقوت سرخ و قلم آن از نور و كتاب آن نيز از نور در هر روزى سيصد\r\n","description":"","footnote":"","page_name":" 121 ","page_number":121},
  {"content":"\r\nو شصت بار در آن لوح نظر كند و در آن نظر كارهاى خلايق سازد پس داعى را دعا اجابت كند وسايل را عطا دهد و درمانده را نجات بخشد و غمگين را فرحان سازد و مريض را صحت دهد و قومى را توفيق توبه دهد و گروهى را بيامرزد و در خبر است كه در هر روز سه لشگر از سه جاى برانگيزد و بسه موضع فرود آورد گروهى را از اصلاب پدران بارحام مادران فرستد و جماعتى را از رحمهاى مادران به پشت زمين فرود آورد و بعضى ديگر را از پشت زمين به شكم زمين رساند پس در روز قيامت همه بر نزد وى مجتمع شوند و هر يك را فراخور كردار جزا دهد از بعضى اكابر منقولست كه شان او ايصال منافع است به تو و دفع مضار از تو پس تو غافل مشو از اطاعت كسى كه غافل نيست از نيكويى كردن در حق تو در كشاف آورده كه يكى از ملوك معنى اين آيه را از وزير خود پرسيد گفت ايها الملك مرا يك روز مهلت ده تا بيان آن كنم گفت چنين باشد پس وزير متفكر و دلتنگ به خانه آمد و در ميان غلامان او غلامى سياه بود چون خواجه را دلتنگ يافت گفت اى مولاى چه چيز ترا غمگين و متفكر ساخت خواجه از او اعراض كرد و جواب نگفت غلام گفت اى مولاى شايد كه باعث فرح تو من باشم و گره اندوه تو را من گشايم خواجه حال خود را بيان كرد غلام گفت برو و ملك را بگو كه مرا غلاميست كه تفسير اين آيه نيكو ميداند خواجه نزد ملك آمد و اين صورت را معروض داشت ملك باحضار غلام امر فرمود و از او پرسيد كه خداى هر روز در چه كار است گفت اى ملك شان خدا آنست كه يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ و يُخْرِجُ الْحَيَّ مِنَ الْمَيِّتِ وَيُخْرِجُ الْمَيِّتَ مِنَ الْحَيِّ و يشفى سقيما و يسقم سليما و يغفر غنيا و يغنى فقير او يذل عزيز او يعز ذليلا ملك گفت چنين است احسنت نيكو گفتى پس فرمود كه تا رخت خواجه را از بدن او خلع كنند و در غلام او پوشند و او را منصب وزارت دهند غلام گفت ايها الملك هذا من شان ربنا و اين آيه منافات ندارد بحديث نبوى ( ص ) كه\r\nان القلم جف بما هو كاين الى يوم القيمة\r\nو تحقيق اين در سورة النجم سمت تحرير يافته و صاحب كشاف از ابن عيينه نقل كرده كه اول روزگار تا آخر آن نزديك خداى دو روز است يك روز مدت دنيا است و شان او در آن روز امر است و نهى و اعطا و منع و خلق و رزق و اماته و احيا و اعز از اذل و اذلال اعز و روز دوم مدت آخرتست و شان او در آن روز حسابست و سؤال و عقاب و ثواب و نزد اهل تحقيق يوم بمعنى آنست و لهذا صاحب بحر الحقايق آورده كه مراد بشان تجلى حقست در هر آنى بحسب متجلى كه مناسب استعداد او باشد و تجليات ربانى را خود غايت و نهايت نيست\r\n* ( فَبِأَيِّ آلاءِ رَبِّكُما ) * پس بكدام يك از نعمتهاى پروردگار خود از اخراج شما از كتم عدم حينا بعد حين و از قبول توبه و اجابت دعا و آمرزش گناه و افاضه روزى\r\n","description":"","footnote":"","page_name":" 122 ","page_number":122},
  {"content":"\r\n* ( تُكَذِّبانِ ) * تكذيب ميكنيد و انكار آن مينمائيد * ( سَنَفْرُغُ ) * زود باشد كه فارغ شويم از همهء امور و متجرد شويم از آن * ( لَكُمْ ) * براى حساب و جزاى شما و آن در روز قيامت خواهد بود كه حق سبحانه هيچ كار ديگر نكند در آن روز غير از حساب و جزاى بندگان پس مراد آنست كه چون وقت حساب در آيد هيچ كارى ديگر مشغول نشويم و در اكثر تفاسير مذكور است كه اين تهديديست مستعار از اينكه متهدد شخصى را گويد ( سافرغ لك ) يعنى زود باشد كه با تو پردازم و متجرد شوم از هر چه مشغول سازد مرا از تو و غير از شغل تو شغل ديگر نداشته باشم مراد توفر است بر نكاية او و صرف جميع همم در انتقام كشيدن از او چه متجرد از براى شيئى اقربست بر آن شىء و جدا و در آن بيشتر ( و باى حال فراغ ) اينجا به معنى ارادهء محاسبه و قصد مجازاتست نه فراغى كه بعد از شغل باشد زيرا كه آن از خواص ممكناتست يعنى زود باشد كه قصد جزا و حسنات شما كنيم و نزد بعضى معنى آنست كه اى معشر جن و انس پس از ترك و امهال بر كار شما اقبال خواهيم كرد و گويند كه اينهم وعيد است مر عاصيان را و هم وعد مر متقيان را يعنى زود باشد كه عقوبت و مثوبت شما كنيم * ( أَيُّه الثَّقَلانِ ) * ايد و گروه بزرگ قدر بدانكه عرب آنچه قدرى و قيمتى دارد آن را نقل گويند و لهذا حضرت رسالت ( ص ) فرمود كه\r\nانى تارك فيكم الثقلين\r\nيعنى در ميان شما دو چيز را مىگذارم كه جليل القدر و عظيم الخطراند و آن كتابست و عترة طاهرهء من و اينجا مراد جن و انساند كه رزين العقل و الراىاند يا عظيم الشان نسبت به حيواناتى كه ما دون آنهايند و حضرت صادق ( ع ) فرموده كه تسميه ايشان بثقلان باعتبار آنست كه گرانبارند به تكليف و نزد بعضى ديگر باعتبار آنست كه بباره گناه گران مانده‌اند و يا به جهت احيا و موتاى ايشان زمين گرانبار شده و منه قوله تعالى وَأَخْرَجَتِ الأَرْضُ أَثْقالَها اى موتاها و ايراد ضمير جمع در سنفرغ لكم با آنكه مرجع آن جن و انساند باعتبار افراد آنها است * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه تهديد شما نموده به حساب تا از اعمال بد منزجر شويد و بعنوان تعظيم خطاب فرموده تا بكرم بيحد او اميدوار باشيد * ( تُكَذِّبانِ ) * تكذيب مينمائيد * ( يا مَعْشَرَ الْجِنِّ وَالإِنْسِ ) * اينكلام در حكم تفسير ثقلانست يعنى اى گروه پريان و آدميان * ( إِنِ اسْتَطَعْتُمْ ) * اگر توانيد * ( أَنْ تَنْفُذُوا ) * آنكه بيرون رويد * ( مِنْ أَقْطارِ السَّماواتِ وَالأَرْضِ ) * از كنارهاى آسمانها و زمينها تا بگريزيد از مرگ يا از عذاب * ( فَانْفُذُوا ) * پس بيرون رويد و فرار نمائيد * ( لا تَنْفُذُونَ ) * بيرون نميتوانيد شد و قادر نيستيد بر آن * ( إِلَّا بِسُلْطانٍ ) * مگر بتسلط و غلبه يا بقدرت من كه بشما اعطا كنم و حال آنكه شما را اين تسلط نيست و اعطاى قوت\r\n","description":"","footnote":"","page_name":" 123 ","page_number":123},
  {"content":"\r\nموافق مصلحت و حكمت من نه پس هر جا كه رويد ملازم حال شما خواهد بود يا از عذاب من به هيچ جا نميتوانيد گريخت و گفته‌اند كه در روز قيامت ملائكه گرداگرد اهل محشر صف كشند و زبانيه از دوزخ برآيند هر يك مانند حصار آتشين و ايشان را در حصار گيرند و منادى ندا كند كه اى آدميان و پريان اين عرصهء محشر است اگر توانيد بيرون رويد ليكن نميتوانيد رفت مگر بحجة و برهان و شما را اين نيست و گويند معنى آنست كه اگر قادريد بر آنكه بيرون رويد از اقطار آسمان و زمين تا عالم شويد به آنچه در ملكوت علوى و سفليست پس بيرون رويد ليكن قادر نيستيد به بيرون رفتن به قصد دانستن آن مگر ببينه و حجتى كه خدا بشما كرامت فرمايد پس عروج نمائيد بر آن بافكار صايبهء خود و قول اول اشهر و اقويست و روايات بسيار در آن باب ورود يافته از آن جمله حديثى مرفوع واقع شده كه چون قيامت قايم شود فرشتگان از آسمان نزول كنند و جميع خلايق را احاطه نمايند و جن و انس روى بگريز نهند و بهر جانب كه روند فرشتگان را بينند كه احاطه ايشان نموده باشند و هيچ جا مفرى نيابند تا از ايشان فرار نمايند و سعدة بن صدقه از كليب روايت كرده كه ما نزد ابى عبد اللَّه ( ع ) نشسته بوديم و احاديث از جد بزرگوار خود براى ما نقل ميفرمود از آن جمله فرمود كه چون روز قيامت باشد حقتعالى جميع عباد را بر روى تلى جمع كند و ملايكه هفت آسمان را امر فرمايد تا نزول كنند و بر حوالى آن تل بهفت صف شوند هر صفى بعد از صف ديگر پس همهء جن و انس را احاطه نمايند و ايشان در ميان هفت صف ملايكه گرفتار شوند كه هيچ مفرى نداشته باشند و در اينوقت منادى ندا كند كه * ( إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَالأَرْضِ فَانْفُذُوا لا تَنْفُذُونَ إِلَّا بِسُلْطانٍ ) * * ( فَبِأَيِّ آلاءِ رَبِّكُما ) * پس بكدام از نعمتهاى آفريدگار خود كه اختيار نمود كه شما عاجزيد در دنيا و فرو مانده در آخرت تا دانيد كه جز او در هر در سرا يار و مددكار شما نيست و روى توجه بدرگاه او آوريد يا بيان فرمود بشما مصاعد عقليه و معارج نقليه را كه منشا نفوذند بما فوق سماوات * ( تُكَذِّبانِ ) * تكذيب مىكنيد و انكار مينمائيد * ( يُرْسَلُ عَلَيْكُما ) * فرستاده شود بر شما كه عاصى و مشرك باشيد * ( شُواظٌ ) * زبانه سبز خالص كه منقطع شود * ( مِنْ نارٍ ) * از آتش دوزخ * ( وَنُحاسٌ ) * و دودى سياه گويند كه نحاس روى گداخته است كه بر سرهاى ايشان فرو ريزند و از مقاتل مرويست كه نحاس پنج نهر است از مس گداخته كه از زير عرش جارى شوند و بر سر اهل دوزخ ريخته گردند دو جوى در روز و سه جوى در شب و نزد ابن مسعود مراد بنحاس دردى زيت است حاصل معنى آنست كه شما را نوبتى بر زبانهء آتش عذاب آتش كنند و نوبتى ديگر\r\nبدوديارى و گداخته يا دردى\r\n","description":"","footnote":"","page_name":" 124 ","page_number":124},
  {"content":"\r\nزيت گداخته و از حسن مرويست كه در حينى كه عصاة مبعوث شوند زبانه آتش دوزخ كشيده شود و ايشان را بدوزخ كشد و چون عذاب دوزخ مشاهده شود * ( فَلا تَنْتَصِرانِ ) * پس نصرت نتوانيد كرد يك ديگر را در منع عذاب از هم * ( فَبِأَيِّ آلاءِ رَبِّكُما ) * پس بكدام نعمتهاى پروردگار خود كه آن اخبار شما است به عذاب دوزخ تا از معاصى و شرك اجتناب نمائيد يا انتقام كشيدن او از كفار براى شما * ( تُكَذِّبانِ ) * تكذيب مىنمائيد * ( فَإِذَا انْشَقَّتِ السَّماءُ ) * پس چون بشكافد آسمان و نزد اينحال ملائكه نزول نمايند * ( فَكانَتْ وَرْدَةً ) * پس گردد آسمان سرخ برنگ گل ورد اگر چه بالوان مختلفه است ليكن غالب الوان او حمرتست پس اطلاق آن بر گل سرخ از قبيل اطلاق گلى باشد بر فرد غالب آن و از ابن عباس و قتاده و ضحاك مرويست كه كانت كالفرس الورد يعنى آسمان برنگ اسبى گردد كه سفيدى او بسرخى يا بزردى زند و اين نوع اسب ما بين كميت و اشقر است كه آن در ربيع زرد است و در زمستان سرخ و در وقت اشتداد و ثوران برد اغبر و قال فى الصحاح قيل للفرس و الاسد ورد و هو بين الكميت و الاشقر و الانثى وردة پس مراد آنست كه آسمان متلون شود بالوان مختلف مانند اسب مذكور كه باختلاف فصول مختلف اللون مىشود و بعد از انشقاق و سرخى * ( كَالدِّهانِ ) * مانند روغنهاى زيت شود و اين آن وقت باشد كه حرارة دوزخ به او رسد و ميتواند بود كه دهان اسم ما يدهن به باشد مثل خدام و ادام و از مجاهد و قتاده و ضحاك نقل كرده‌اند كه تشبيه آن بروغن زيت از حيثيت آنست كه هر ساعت روغن زيت برنگى مىنمايد پس آسمان در آن روز مثل ورد باشد در لون و مانند دهان در اختلاف لون و نزد كلبى دهان اديم احمر است و نزد ابن عطا دردى زيت كه مختلف الالوانست * ( فَبِأَيِّ آلاءِ رَبِّكُما ) * پس بكدام از نعمتهاى آفريدگار خود كه خبر كرد شما را از انشقاق آسمان و تلون آن تا از شدت آن بوى پناه جوييد * ( تُكَذِّبانِ ) * تكذيب مىنمائيد مرويست كه شبى حضرت رسول ( ص ) بجوانى رسيد كه نماز ميگذارد و اين آيه ميخواند و ميگفت و ميگريست و ميگفت ويلى من يوم تنشق فيه السماء واى بر من از آن روزى كه در آسمان شكافته شود رسول ( ص ) فرمود كه اى جوان به حق آن خدايى كه جان من بامر او است كه ملائكه از گريهء تو بگريستند * ( فَيَوْمَئِذٍ ) * پس در آن روز كه آسمان شكافته شود * ( لا يُسْئَلُ ) * سؤال كرده نشود * ( عَنْ ذَنْبِه إِنْسٌ ) * از گناه خود آدمى * ( وَلا جَانٌّ ) * و نه پرى از گناه او يعنى از ايشان سؤال استعلام نكنند كه چها كرديد بلكه سؤال توبيخ كنند كه چرا كرديد يا آنكه گناه بعلامات شناخته شود كه از جملهء آن كبودى\r\n","description":"","footnote":"","page_name":" 125 ","page_number":125},
  {"content":"\r\nچشم و سياهى روى خواهد بود پس احتياج بسئوال نيفتد يا آنكه جوارح ايشان بگناه ايشان ناطق شوند قبل از سؤال كردن از آن يا آنكه بيگناه از گناه كار نپرسند يا بوقت خروج از قبور از ايشان نپرسند بلكه در موضع ديگر كه موقف حساب است و آنچه حق سبحانه فرمود كه فَوَ رَبِّكَ لَنَسْئَلَنَّهُمْ أَجْمَعِينَ و قوله وَقِفُوهُمْ إِنَّهُمْ مَسْؤُلُونَ مراد وقت حساب و جزاست كه از گناهان همهء ايشان سؤال كنند پس منافى آيه مذكوره نباشد و از حضرت امام رضا ( ع ) از معنى آيه پرسيدند فرمود كه هر كه معتقد حق سبحانه بوده باشد و بىتوبه وفات كرده در برزخ او را عذاب كنند و در روز قيامت كه مبعوث شود بر هيچ يك از ايشان گناهى نباشد كه از آن سؤال كنند و بدانكه مراد بجان در اين مقام جن است نه ابو الجن و وضع آن در موضع جن از قبيل آنست كه هاشم گويند و مراد ولد او باشد و ضمير ذنبه راجع است بانس كه مؤخر واقع شده لفظا نه رتبة و افراد آن باعتبار آنست كه مراد بانس بعضى از آنهاست يعنى بعضى از آدميان كه گناه كار باشند و همچنين است حال جن يعنى بعضى از پريان كه عاصى باشند\r\n* ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه از احوال آن روز شما را خبر داد تا در ايمان ثابت و راسخ شويد و بسبب آن فايز و رستگار گرديد يا از آنچه انعام فرمايد در اين روز بر بندگان كه از اهل ايمان باشند * ( تُكَذِّبانِ ) * تكذيب ميكنيد * ( يُعْرَفُ الْمُجْرِمُونَ ) * شناخته شوند كافران كه بجرايم كفر و عصيان صحيفهء اعمال را سياه كرده باشند * ( بِسِيماهُمْ ) * بعلامت ايشان كه سياهى روى و كبودى چشم است يا آثار غم و اندوه در بشره ايشان * ( فَيُؤْخَذُ ) * پس گرفته شوند * ( بِالنَّواصِي ) * بمويهاى پيشانى * ( وَالأَقْدامِ ) * و بقدمها يعنى نوبتى موى پيشانى ايشان را بگيرند و نوبتى ديگر پايهاى ايشان و بدوزخشان كشند يا آنكه بعضى از زبانهء دوزخ نواصى ايشان را بگيرند و بعضى ديگر اقدام ايشان را و همه را به اين دستور به زمين كشند تا بدوزخ افكنند از ضحاك منقولست كه نواصى و اقدام ايشان را بزنجير آتشين بهم معلول سازند و بر وى انداخته بدوزخشان كشند * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه اخبار شما نمود از گرفتن و بخوارى و زارى بدوزخ افكندن يا از كفر و عصيان بپرهيزيد * ( تُكَذِّبانِ ) * انكار ميورزيد و چون ملائكه اهل شرك را بدوزخ اندازند گويند بايشان بر سبيل توبيخ * ( هذِه جَهَنَّمُ الَّتِي ) * اين آن دوزخ است كه از روى عناد * ( يُكَذِّبُ بِهَا ) * تكذيب ميكرديد به آن * ( الْمُجْرِمُونَ ) * مشركان كه باور نميداشتند آن را * ( يَطُوفُونَ ) * طواف كنند و گردانند دوزخيان را * ( بَيْنَها ) * ميان دوزخ * ( وَبَيْنَ\r\n","description":"","footnote":"","page_name":" 126 ","page_number":126},
  {"content":"\r\n* ( حَمِيمٍ ) * و ميان آب گرم * ( آنٍ ) * گرمى بغايت رسيده كه بر سرايشان فرو ريزند يا بخورد ايشان دهند و آن از ابى يانى مشتق است بمعنى بلغ الحر فى النهاية و بعضى گويند كه دوزخيان هر گاه كه از آتش استغاثه كنند به اين وجه بفرياد ايشان رسند كه ايشان را در ميان آب جوشان اندازند و بجهة شدت حرارت آن همه اعضاى ايشان از يكديگر جدا شود و در روايت آمده كه وادى از اوديهء جهنم كه در او چرك و ريم دوزخيان جمع شده باشد برايشان بگشايند تا ايشان را باغلال و سلاسل كه داشته باشند برانند به آن اوديه و همه را در آنجا منغمس سازند و اوصال و پيوندهاى ايشان را از يكديگر بگسلند و بعد از آن ايشان را از آنجا بيرون آورند و او سبحانه بار ديگر اعضاى ايشان را بهم جمع كند و خلق آن فرمايد و به آتش سوزان عذاب نمايد پس ايشان را به اين دستور هميشه در ميان حميم و و جحيم گرفتار باشند * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه تنبيه كرد شما را از عذاب اهل دوزخ تا از كفر و شرك و بپرهيزيد * ( تُكَذِّبانِ ) * تكذيب مينمائيد و شبههء نيست در آنكه آيات مذكوره كه در شأن دوزخيانست مستلزم وعيد و تهديديست كه مقرب عباد است بطاعت و مبعد ايشان از معصيت و باعث ايمان و صارف از كفر و عصيان و آن عين الطاف حضرت منانست پس متضمن نعماى جليله باشد و بعد از ذكر وعيد بيان وعد ميفرمايد بقوله * ( وَلِمَنْ خافَ ) * و براى كسى كه بترسد * ( مَقامَ رَبِّه ) * از ايستادن نزد پروردگار خود يعنى از موقف حساب و بجهة آن ترك معاصى نمايد * ( جَنَّتانِ ) * دو بهشت است و از اين قبيل است قوله تعالى يَوْمَ يَقُومُ النَّاسُ لِرَبِّ الْعالَمِينَ و قوله * ( وَلِمَنْ خافَ مَقامَ رَبِّه ) * يا آنكه مراد بمقام قيام او سبحانه باشد بر عباد كقوله تعالى أَ فَمَنْ هُوَ قائِمٌ عَلى كُلِّ نَفْسٍ بِما كَسَبَتْ پس معنى اين باشد كه كسى كه بترسد از آنكه خدا شاهد و حافظ اعمال او است و بجهة آن بر معصيت جسارت ننمايد او را جاى در جنت است و از اينجاست كه صادق ( ع ) در تفسير اين فرموده كه هر كه بداند كه حقتعالى افعال خير و شر او را ميبيند و اقوال او را به همين طريق ميشنود و او به جهت اين از معاصى مجتنب شود او را دو بهشت است يا مراد مقام خايف است نزد خدا جهة حساب بكلا المعنيين و اضافهء آن برب جهة تفخيم و تهويل است يا آنكه مقصود خاف ربه باشد و لفظ مقام بينهم مقحم واقع شده باشد بجهة مبالغه هم چنان كه ميگويند اخاف جانب فلان و فعلت هذا لمكانك و اين دو بهشت يكى جنت عدنست و ديگرى جنت نعيم و گويند كه يكى خايف انسى را بود و ديگرى خايف جنى چه توجه خطاب بثقلين است يا يكى براى اداى طاعت و\r\nديگرى براى ترك معصيت يا يكى براى خايف و يكى ديگر براى خدم و متعلقان او يا يكى از روى عدل و ديگرى بر سبيل فضل كقوله\r\n","description":"","footnote":"","page_name":" 127 ","page_number":127},
  {"content":"\r\nتعالى لِلَّذِينَ أَحْسَنُوا الْحُسْنى وَزِيادَةٌ يا مراد جنة روحانى يا جنت جسمانى باشد و گويند جنتى از ذهب باشد و جنتى از فضه و نزد بعضى يكى از ياقوت سرخ و ديگرى از زبرجد سبز و خاك آن از كافور و عنبر و گلش از مشك ازفر يا بهشتى در داخل قصر و ديگرى در خارج آن هم چنان كه مشتهى انسانست در دنيا مرويست كه از حضرت امير المؤمنين ( ع ) چون عمرو عبد ود را بكشت به او گفتند كه از او نترسيدى فرمود كه\r\nو كيف يخاف سوى اللَّه من لم يعبد سواه طرفة عين\r\nابراهيم ادهم گفت سالى به حج مىرفتم و از راه دور افتادم شخصى مهيب و عجيب را بديدم از او بترسيدم و گفتم به او أ جني انت ام انسى جواب داد كه تو مؤمنى يا كافر گفتم مؤمن گفت دروغ مىگويى اگر مؤمن بودى از غير خدا نترسيدى حاصل هر كه در جميع امور از خداى خايف باشد او را در آخرت دو بهشت دهند و در موضح آورده كه او را دو باغى دهند از باغهاى بهشت كه يكى صد ساله راه باشد و در ميان هر باغ پسران خوش و حوران دلكش باشند * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه بهشتهاى متعدده ميدهد براى ترك معصيت و اداى طاعت * ( تُكَذِّبانِ ) * تكذيب ميكنيد پس وصف جنتين مينمايد بقوله * ( ذَواتا أَفْنانٍ ) * يعنى آن دو جنت خداوندان شاخهايند و افنان جمع فنن است كه عبارتست از غصنه كه از فروغ شجر منشعب مىشود و تخصيص اين بذكر بجهة آنست كه آن موجب اوراق و اثمار كثيره است و باعث حسن اشجار و منشأ امتداد ظل كه مستلزم استراحت است در تحت آن و از ابن عباس منقولست كه افنان بمعنى الوان نعم است و بنا بر اين جمع فن است بمعنى نوع يعنى آن دو بهشت خداوندان انواع نعمتهايند * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه بهشتهاى مشتمل به اشجار و اثمار يا مشتمل بر انواع نعم ببنده عطا ميفرمايد * ( تُكَذِّبانِ ) * انكار مىكنيد\r\n* ( فِيهِما ) * در اين دو جنت * ( عَيْنانِ ) * دو چشمه‌اند * ( تَجْرِيانِ ) * كه روان ميشوند كه هر جا بهشتيان اراده كنند در اعالى منازل يا اسافل آن يكى تسنيم و ديگرى سلسبيل و از حسن و عكرمه نقلست كه اين دو چشمه از آب زلال باشد و در معالم آورده كه يكى از آب صافيست و ديگرى از شراب لذيذ و گويند منبع اين هر دو چشمه كوهيست كه از مشك اذفر است و از ابو بكر وراق روايت كرده‌اند كه اين دو جنة يا اين هر دو چشمه كسى را باشد كه دو چشمه آب روان از دو چشم او جارى باشد جهة خوف عذاب حضرت بارى * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه چنين چشمه ها براى راحت و لذت شما روان كند * ( تُكَذِّبانِ ) * انكار و جحود ميورزيد * ( فِيهِما ) * در ايندو بهشت * ( مِنْ كُلِّ فاكِهَةٍ ) * از هر نوع ميوه ها * ( زَوْجانِ ) * دو صنفند كه متشاكل يكديگرند\r\n","description":"","footnote":"","page_name":" 128 ","page_number":128},
  {"content":"\r\nذكر و انثى و به جهت اينست كه بزوجان تسميه يافته‌اند و آن دو صنف يكى معروفست كه در دنيا ديده باشند و ديگرى غريب كه نديده و نشنيده باشند يا يكى نزد ديگرى خشك چون عنب و زبيب و رطب و تمر و غير ذلك از ابن عباس مرويست كه در دنيا هيچ ميوه نباشد از ترش و شيرين الا كه در بهشت باشد حتى حنظل الا آنست كه حنظل بهشت شيرين باشد * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه اصناف فواكه و اثمار ببنده عطا ميفرمايد * ( تُكَذِّبانِ ) * منكر ميشويد * ( مُتَّكِئِينَ ) * اينحالست از ضمير من خاف چه من موصوله در معنى جمع است يا منصوبست بر مدح خايفان بتقدير امدح يعنى مر كسانى را كه خايف باشند دو جنتست در حالتى كه تكيه كنندگان باشند بر طريق پادشاهان يا آنها كه ترسانند ممدوحند به اين كه تكيه كنندگان باشند * ( عَلى فُرُشٍ ) * بر فرشهاى بسيار * ( بَطائِنُها ) * كه استرهاى آن * ( مِنْ إِسْتَبْرَقٍ ) * از ديباى محكم باشد و گويند كه استبرق حرير چينى است كه ميان غليظ و رقيق است يكى از اكابر را پرسيدند كه بطاين آن ديباست ظهاير آن از چه باشد فرمود كه از نور و گفته‌اند كه ظهاير آن از سندس است كه ديباى رقيق است و نزد بعضى ديگر بطانه و ظهارهء آن از يك جنس است تا بهردو روى موجه بوده بهر وجه كه خواهند بيفكنند و نزد جماعتى ديگر ظهاير آن داخلست در اين آيه كه فَلا تَعْلَمُ نَفْسٌ ما أُخْفِيَ لَهُمْ * ( وَجَنَى الْجَنَّتَيْنِ ) * و ميوهء آن دو جنت كه چيده شود * ( دانٍ ) * نزديكست به زمين بهشت بر وجهى كه دست قايم و قاعد و مضطجع و نايم بدان رسد و مرويست كه تكيه كننده بر تختهاى بهشت چون آرزوى ميوه كند شاخهاى درخت سر فرود آورد و آن ميوه كه خواهد بدهن وى رسد پس آن را بدست يا بدهن فرا گيرد * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه شما را بر تختها و فرشهاى پادشاهانه نشاند و ميوه هاى لذيذ و لطيف دهد * ( تُكَذِّبانِ ) * انكار ميكنيد * ( فِيهِنَّ ) * ضمير راجعست به آلاى معدوده از جنتان و عينان و فرش و غير آن يا راجع بجنان و عدم ذكر آن به جهت معلوميت آنست يا راجع بجنتان و ايراد آن به صورت جمع به جهت اشتمال جنتين است بر اماكن و قصور و مجالس يعنى در اين اشياى معدوده يا در بهشتها يا در قصور و منازل اين دو بهشت * ( قاصِراتُ الطَّرْفِ ) * كوتاه چشمان باشند يعنى حورانى كه چشم فرو خوابانيده باشند از نگريستن به غير شوهران خود از ابن عباس منقولست كه هر يك از اين زنان شوهران خود را گويند كه و عزة ربى ما ارى فى الجنة احسن منك فالحمد للَّه الذى جعلنى زوجتك و جعلك زوجى بعزت و جلال خدا كه در بهشت هيچ چيز از تو زيباتر نمىبينم شكر مر خداى را كه ترا جفت من گردانيد و مرا جفت تو و سهل بن عبد اللَّه فرموده كه هر\r\n","description":"","footnote":"","page_name":" 129 ","page_number":129},
  {"content":"\r\nكه در دنيا چشم خود را بپوشاند از محرمات در آخرت بعوض آن قاصرات به او ارزانى فرمايند و اين زنان قاصرات الطرف * ( لَمْ يَطْمِثْهُنَّ ) * نسوده باشند ايشان را يعنى دست بايشان دراز نكرده باشند و بكارت ايشان نبرده * ( إِنْسٌ ) * آدميان * ( قَبْلَهُمْ ) * پيش از خايفان كه در بهشت شوهران ايشان باشند * ( وَلا جَانٌّ ) * و نه جنيان مراد آنست كه حوريانى كه براى انس مقررند دست آدميان بدامن ايشان نرسيده باشد و آنان كه براى جن باشد هيچ جنى در ايشان تصرف نكرده باشد آيه دالست بر آنكه جن طمث\r\nيكديگر ميكنند هم چنان كه انس و ميتواند بود كه ذكر جن براى مبالغه باشد هم چنان كه گويند جن و انس به او راه ندارد و مرغ آنجا پرواز نتواند كرد * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه حوران بدين لطافت ببندگان ارزانى داشته * ( تُكَذِّبانِ ) * تكذيب مينمائيد و انكار ميورزيد * ( كَأَنَّهُنَّ ) * گوييا آن حوران * ( الْياقُوتُ ) * ياقوتند در سرخى و صفا * ( وَالْمَرْجانُ ) * و مرجانند در سفيدى و روشنى مرويست كه صفاى حوران از صفاى ياقوت و بياض در و مرجان بيشتر باشد و ايثار لفظ مرجان كه مرواريد صغير است بر لؤلؤ كه مرواريد كبير است به جهت آنست كه بياض و صفاى آن زياده از بزرگست و در نقل آمده كه\r\nان المراة من اهل الجنة يرى فخ ساقيها من وراء سبعين حلة من حرير كما يرى السلك من وراء الياقوت\r\nو بروايت ديگر آمده\r\nكما يرى الشراب الا خمر فى الزجاجة البيضاء\r\nيعنى حورى كه هفتاد حله حرير پوشيده باشد مغز ساق او در پس آن حله ها مشاهده توان كرد مانند رشتهء سفيد از وراى ياقوت و روايتى ديگر آن است كه مانند شراب سرخ در آبگينهء سفيد و در خبر آمده كه زنان اهل دنيا نيز در بهشت مثل حوران باشند در عدم طمث و در صفا و طراوت پس ايشان به اين صفت بشوهران خود ملاقات كنند * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه حورانى به اين زيب و بها بشما كرامت فرمود * ( تُكَذِّبانِ ) * تكذيب ميكنيد و باور نميداريد\r\n* ( هَلْ جَزاءُ الإِحْسانِ ) * آيا باشد پاداش نيكويى كردن در عمل * ( إِلَّا الإِحْسانُ ) * مگر نيكويى كردن به ثواب ايراد استفهام در مورد نفى به جهت تقرير است يعنى البته جزاى نيكى نيست الا نيكى پس جزاى طاعات بدرجاتست و مكافات شكر بزياده و تقوى بفرح و توبه بقبول و دعا باجابت و سؤال بعطا و استغفار بمغفرت و خوف دنيا با من آخرت و نقمت بنعمت و در بحر الحقايق آورده كه جزاى فناى فى اللَّه بقاى باللَّه است انس روايت كرده كه حضرت رسول ( ص ) بعد از تلاوة اين آيه فرمود كه\r\nهل درون ما يقول ربكم\r\nميدانيد كه خداى شما چه ميگويد گفتند اللَّه و رسوله اعلم فرمود كه ميگويد\r\nهل جزاء\r\n","description":"","footnote":"","page_name":" 130 ","page_number":130},
  {"content":"\r\nمن انعمنا عليه بالتوحيد الا الجنة\r\nنيست جزاى آن كسى كه توحيد را به او انعام كرديم مگر بهشت مراد توحيد است و عمل كردن به آنچه حضرت رسالت از نزد او سبحانه ببندگان رسانيده و لهذا قال ابن عباس فى تفسيره هل جزاء من قال لا إله الا اللَّه و عمل بما جاء به محمد ( ص ) الا الجنة و نزد بعضى معنى آيه آنست كه نيست جزاى آن خدايى كه نعم مذكوره را براى شما انعام كرده الا كه احسان نمائيد در حق او بشكرگذارى و سپاس دارى آن و عياشى باسناد خود از حسين بن سعيد نقل كرده و او از عثمان بن عيسى و وى از على بن سالم كه از ابو عبد اللَّه سلام اللَّه عليه شنيدم كه فرمود كه\r\nآية فى كتاب اللَّه مسجلة\r\nآيتى از كتاب خدا هست كه مرسل و مطلق است يعنى شامل جميع عباد است گفتند آن كدامست يا بن رسول اللَّه فرمود كه\r\n* ( هَلْ جَزاءُ الإِحْسانِ إِلَّا الإِحْسانُ ) * جرت فى الكافر و المؤمن و البر و الفاجر\r\nيعنى آيه مطلقه اين آيه است كه جاريست در مؤمن و كافر و نيكوكار و بدكار يعنى نيست جزاى كافر بد كردار مگر آنچه مثل آن باشد از عذاب و عقاب و پاداش مؤمن نيكوكار نيست مگر آنچه فراخور او باشد از ثواب در روز حساب بعد از آن فرمود كه هر كه نيكويى در حق كسى كند بر آن كس لازم است كه مكافات آن به او رساند و مكافات نه آنست كه مثل آنچه او كرده باشد در حق او بجاى آورد زيرا كه ح آن كس مزيت ابتدا خواهد داشت بر او پس بايد جزائى كه احسن از فعل او باشد در حق او بتقديم رساند و از محمد حنفية مرويست كه هى مسجلة للبر و الفاجر يعنى آيه مرسلست در حق نيكوكار و بدكار و مخصوص به نيكوكار نيست پس معنى مراد از اين آيه آنست كه ( كل من احسن احسن اليه و كل من اساء أسيء إليه ) يعنى هر كه نيكويى كند نيكويى كرده شود به او و هر كه بدى كند بدى كرده شود به او * ( فَبِأَيِّ آلاءِ رَبِّكُما ) * پس بكدام نعمت از نعمتهاى پروردگار خود كه اخبار كرده شما را كه جزاى نيكى نيكى است و سزاى بدى بدى تا شما از بيابان جانفرساى بدكردارى فرار نموده در شهرستان راحتافزاى نيكوكارى قرار گيريد * ( تُكَذِّبانِ ) * تكذيب نموده باور نميداريد * ( وَمِنْ دُونِهِما ) * و از نزديك آن دو بوستان كه موعودند براى خايفان * ( جَنَّتانِ ) * دو بوستان ديگر است يعنى اين دو بوستان اقربند بقصور و اماكن خايفان كه در آن بوستان ديگر داشته باشد تا بسبب انتقال ايشان از دو جنت اول به اين دو جنت ديگر سرور و فرح ايشان متضاعف شود چه آن ابعد خواهد بود از ملال و كلال كه لازم طبع انسانست و ميتواند بود كه دون بمعنى غير باشد يعنى غير از آن دو جنت دو جنت ديگر هست براى خايفان و نزد اكثر مفسران دون بمعنى انحطاط مرتبه و فضلست پس معنى آنست كه فروتر و پستتر از آن دو جنت كه نامزد خايفانست دو جنت ديگر هست براى كسانى كه در\r\n","description":"","footnote":"","page_name":" 131 ","page_number":131},
  {"content":"\r\nرتبهء از ايشان كمتر و پائينتر باشند و مؤيد اينست آنچه در روايت واقع شده كه دو بوستان اول زر است براى مقربان درگاه احديت كه سابقانند و اين دو بوستان از نقره است براى اصحاب يمين * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه بهشتها نامزد بندگان مىكند بر قدر رتبه * ( تُكَذِّبانِ ) * تكذيب ميكنيد و عياشى باسناد خود آورده از ابو بصير كه حضرت ابو عبد اللَّه سلام اللَّه عليه را گفتم كه فداى تو گردم مرا خبر ده از مرد مؤمن كه او را در دنيا زوجه مؤمنه باشد آيا در بهشت ميان ايشان تزويج باشد يا نه فرمود يا ابا محمد خداى عادلست و حكيم هر گاه كه مرد افضل از زن باشد او را مخير سازد در تزويج پس اگر آن زن را اختيار كند از جمله زوجات وى باشد و همچنين اگر زن بهتر از مرد باشد او را مخير گردانند در تزويج پس اگر شوهر خود را اختيار نمايد وى زوج او باشد بعد از آن فرمود كه\r\nلا تقولن الجنة واحدة\r\nمگوييد كه بهشت يكيست زيرا كه حق سبحانه فرموده كه وَمِنْ دُونِهِما جَنَّتانِ\r\nو لا تقولن درجة واحدة\r\nو مگوييد كه جنت يك درجه و يك مرتبه است زيرا كه حق سبحانه فرمود كه ( درجات بعضها فوق بعض ) و مراتب آن تفاضل به قدر مراتب اعمالست گفتند يا رسول اللَّه چون مؤمنان در بهشت بعضى ارفع از بعضى ديگر باشند پس اگر ارادهء ملاقات يكديگر داشته باشند چگونه ميسر شود فرمود آنكه فوق از او باشد تواند كه به منزل او هبوط كند و آنكه تحت ديگرى باشد نرسد او را كه به منزل او صعود نمايد زيرا كه شايستهء آن مكان نباشد ليكن هر گاه ميل ملاقات به يكديگر داشته باشند بهم ملتقى شوند بر مواضع نيكو و علاء بن سبابه گويد كه ابو عبد اللَّه ( ع ) را گفتند يا بن رسول اللَّه مردمان از قول ما تعجب مىكنند كه قومى از دوزخ بيرون آيند و به بهشت روند و در آنجا اولياء اللَّه باشند فرمود اى علا حق سبحانه فرموده كه و من دونهما جنتان به خدا سوگند كه ايشان اولياء اللَّه نباشند گفتم ايشان كافر باشند فرمود كه اگر كافر ميبودند به بهشت نميرفتند گفتم پس مؤمن مرده باشند فرمود به خدا سوگند كه اگر مؤمن ميبودند بدوزخ نميرفتند و ليكن ميانه حال باشند مراد حضرت آنست كه آن افاضل و خياز اهل ايمان نبوده باشند بعد از آن وصف اين دو جنت مىكند و ميفرمايد كه * ( مُدْهامَّتانِ ) * يعنى اين دو بهشت بسيار سبز باشند و از غايت سبزى بسياهى زننده باشند آيه مشعر است بر آنكه غالب در اين دو بهشت نباتاتست و رياحين منبسط بر روى زمين و غالب در آن دو بهشت ديگر اشجار و فواكه * ( فَبِأَيِّ آلاءِ رَبِّكُما ) * پس بكدام از نعمت هاى إله خود كه چنين بوستانهاى بغايت سبز و خرم كه موجب روشنى چشم است بشما عطا مىكند\r\n","description":"","footnote":"","page_name":" 132 ","page_number":132},
  {"content":"\r\n* ( تُكَذِّبانِ ) * تكذيب مينمائيديهِما در اين دو بهشتيْنانِ دو چشمه باشدضَّاخَتانِ جوشنده بر وجهى كه در وقت بر جوشيدن سنگ ريزها و ريگها كه در حوالى آن بوده باشد بر هوا اندازد و اين ايما است بر تفاوت مراتب ميان اين دو جنت و دوى اول دلالت مىكند بر قلت مرتبه اين دو چشمه نسبت به دو چشمه كه قبل از اين گذشت و بر اين قياس است آنچه بعد از اين است و از ابن عباس منقولست كه اين دو چشمه از اصل بهشت بر جوشند بمشك و عنبر و كافور براى اولياى خدا و نزد بعضى ديگر بانواع خيرات و بنا بر قول ابن عباس كه اينچهار بهشت از براى خايفان است ذكر اين صفت بجهة تنبيه است بر اقليت حسن اين جنتين * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه چنين دو چشمهء زاينده بشما ميدهد * ( تُكَذِّبانِ ) * تكذيب مينمائيد * ( فِيهِما فاكِهَةٌ ) * در اين دو بهشت ميوه هاى بسيار است * ( وَنَخْلٌ ) * و خرما بنان * ( وَرُمَّانٌ ) * و اشجار انار تخصيص خرما و انار بذكر با آنكه در تحت فواكه مندرجند بجهة تفضل و مزية آنها است بر ساير فواكه و از اين قبيل است قوله وَمَلائِكَتِه وَرُسُلِه وَجِبْرِيلَ وَمِيكالَ و وجه تفضل و مزية آنها آنست كه خرما با وجود تفكه غذائية نيز دارد و انار با آنكه فاكهه است مثمر دوائيه نيز هست بخلاف فواكه ديگر و احتجاج ابو حنيفه به اين آيه بر آنكه شخصى كه سوگند خورده باشد كه فواكه نخورد اگر خرما و انار تناول كند حانث نميشود بجهة آنكه آنها محض تفكه نيستند باطلست زيرا كه عرفا اطلاق اسم فواكه بر آنها ميكنند و احكام شرع متفرع بر اسمااند و زجاج از يونس نحوى كه از قدماى نحويين است نقل كرده كه النخل و الرمان من افضل الفواكه و بعد از آن گفته كه افضل بودن اينها از فاكهه بجهة فضل آنها است و در خبر است كه درختان بهشت از اصل شاخ تا بسر شاخ اثمار منضوده باشند يعنى ميوه ها بر آن چسبيده باشد و هر يك از اين ميوه ها مثل سبويى باشد و هر كه آن را بچيند فى الحال در موضع آن ديگرى پديد آيد و خوشهاى انگورش دوازده گز باشد ابو سعيد خدرى از رسول ( ص ) روايت كرده كه آن حضرت فرمود كه چون شب معراج مرا به آسمان بردند درختهاى انار را ديدم هر انارى چون شتر مقتب و مرغانى چون شتران بختى كنيزى را ديدم از او پرسيدم كه تو از آن كيستى گفت از زيد حارثه وى را به آن بشارت دادم و در بهشت چيزها ديدم كه هيچ چشمى آن را نديده و هيچ گوشى نشنيده و در\r\nخواطر هيچ بشرى نگذشته * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه چنين ميوه ها ببندگان كرامت ميفرمايد * ( تُكَذِّبانِ ) * تكذيب مينمائيد\r\n* ( فِيهِنَّ ) * در اينچهار بهشت * ( خَيْراتٌ ) * زنانى باشند كه فاضلات\r\n","description":"","footnote":"","page_name":" 133 ","page_number":133},
  {"content":"\r\nالاخلاق و الخصال * ( حِسانٌ ) * نيكوان در صورت و جمال يعنى بحسن خلق پيراسته و بحسن خلق آراسته و اينكه بعضى مفسران چنين تفسير كرده‌اند كه ايشان زنانىاند كه تيز زبان و هرزه گوى و سليطه و بازارگرد و نابكار و متعفنة الجلد نباشند و سر از بام بدر نكنند و موذى شوهران نباشند تعريف بلازم است زيرا كه زنانى كه حسن الخلق و الخلق باشند از اين صفات ذميمه بلكه از جميع اوصاف سيئه معرا و مبرااند و نزد بعضى خيرات بمعنى مختاراتست يعنى زنانى برگزيده و اين نيز لازم تفسير اولست * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه شما را حوران عطا فرمايد همه زيبا صورت نيكوسيرت * ( تُكَذِّبانِ ) * انكار ميكنيد و بدانكه خيرات مخفف خيرات است كه جمع خير است بتشديد ياء و نميتواند بود كه جميع خير باشد كه افعل تفضيل است زيرا كه خير بمعنى اخير است او را تنبيه و جمع نميكنند و نمىگويند خيرون و خيرات و در بعضى تفاسير مذكور است كه زنانى كه متصف به اين صفاتند زنان اهل دنيا باشند كه تا در جنت نامزد ازدواج خود شوند و ايشان در حسن خلق و خلق از حوريان در بيش باشند و از عقبة بن عبد الغافر نقل كرده‌اند كه حوريان بهشت دستهاى يكديگر بدست گيرند و بآواز خوش و صوت دلكش بر وجهى كه هيچكس مثل آن آواز لذيذ نشنيده باشد گويند\r\nنحن الراضيات فلا تسخط ابدا نحن المقيمان فلا تطعن ابدا نحن خيرات حسان خلقنا الازواج الكرام\r\nما خوشنوديم كه هرگز خشم نگيريم ما مقيمانيم كه هرگز از اينجا نرويم ما آراسته‌ايم بخصال و جمال و مخلوق شده‌ايم براى مردمان بزرگوار از عايشه مرويست كه حضرت رسول ( ص ) فرمود كه چون حوريان اين ندا دردهند زنان مؤمنه گويند\r\nنحن المصليات و ما صليتن نحن الصائمات و ما صمتن نحن المتصدقات و ما تصدقتن نحن المتوضيات و ما توضيتن\r\nما نماز گذارندگانيم و شما نه و ما روزه دارانيم و شما نه ما صدقه دهندگانيم و شما نه ما وضو سازندگانيم و شما نه بعد از آن فرمود كه\r\nاللَّه غلبنهن\r\nبه خدا سوگند كه ايشان بر حوريان غالب باشند در حسن خصال و زيب جمال و نيز در آن چهار بهشت باشند * ( حُورٌ مَقْصُوراتٌ ) * حوران بازداشته شده يعنى پنهان كرده شده * ( فِي الْخِيامِ ) * در خيمها يا حورانى كه چشمهاى خود را مقصور داشته باشند بازواج در خيمها كه از درهاى مجوف باشند از ابن مسعود نقل كرده‌اند كه هر زنى را خيمهء باشد كه طول آن شصت ميل باشد مرويست از حضرت رسالت ( ص ) كه\r\nالخيمة درة واحدة طولها فى السماء ستون ميلا فى كل زاوية منها اهل للمؤمن لا يريد الاخرون\r\nيعنى در بهشت خيمهء از يك در باشد كه طول آن در آسمان شصت ميل باشد و در هر كنجى از آن خيمه زنى باشد از براى مؤمن كه غير از آن مؤمن كسى ديگر او را نبيند و\r\n","description":"","footnote":"","page_name":" 134 ","page_number":134},
  {"content":"\r\nاز ابن عباس روايت است كه الخيمة درة مجوفة فرسخ فى فرسخ فيها اربعة الاف مصراع من ذهب خيمه از يكدر مجوف باشد يك فرسخ در يك فرسخ در آن چهار هزار در باشد از طلا و بروايتى ديگر چهار صد هزار و انس روايت كند از حضرت رسول ( ص ) كه شب معراج در بهشت نهرى ديدم كه در اطراف آن خيمها از مرجان بود از آنجا به من ندايى رسيد كه\r\nالسّلام عليك يا رسول اللَّه\r\nگفتم اى جبرئيل اينها چه كسانند گفت حور العيناند كه از پروردگار خود اذن طلبيدند تا بر تو سلام كنند و بعد از سلام گفتند كه\r\nنحن الخالدات فلا تموت ابدا نحن الناعمات فلا نبوس ايدا و ارواحنا رجال كرام\r\nما هميشه در بهشت باشيم كه هرگز نميريم و ما با ناز و نعيميم كه هرگز درويشى بما راه نداشته باشد و ارواح ما رجال كراماند و بعد از ذكر اينحديث اين آيه تلاوت فرمود كه * ( حُورٌ مَقْصُوراتٌ فِي الْخِيامِ ) * و نيز انس از حضرت رسول ( ص ) روايت كند كه اگر يكى از آن حور العين آب دهن در درياى شور اندازد تمام آب شربت گردد از شيرينى آب دهن او و نزد بعضى مراد بخيام خانها است و بعضى ديگر تخصيص آن بحجلات كرده‌اند و حجلهء خانهء بود آراسته براى عروس و داماد * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه چنين ازواج طيبه به بهشتيان ميدهد * ( تُكَذِّبانِ ) * منكر مىشويد * ( لَمْ يَطْمِثْهُنَّ ) * مر ايشان را نسوده و نزديكى نكرده * ( إِنْسٌ ) * هيچ آدمى * ( قَبْلَهُمْ ) * پيش از اصحاب بهشت كه شوهران ايشان باشند * ( وَلا جَانٌّ ) * و نه جنيان دست برايشان سوده‌اند بلكه همه بصفت بكارت متسم باشند مانند حورانى كه قبل از اين مذكور شدند و كر اصحاب جنتين كه قبل از اين گذشت دالست بر مرجع قبلهم و صاحب طبرسى آورده كه تكرار اين آيه اشعار است بر آنكه صفت حور مقصورات در خيام همچو صفت قاصرات الطرفست * ( فَبِأَيِّ آلاءِ رَبِّكُما ) * پس بكدام از نعمتهاى پروردگار خود كه ازواج ابكار نامزد اهل بهشت مىكند * ( تُكَذِّبانِ ) * تكذيب مىكنيد * ( مُتَّكِئِينَ ) * نصب آن بر اختصاص است يا بر حاليت هم چنان كه گذشت يعنى اصحاب يمين مختصاند به اينكه تكيه كنندگان باشند يا اصحاب دست راست در بهشت باشند در حالتى كه تكيه كنندگانند * ( عَلى رَفْرَفٍ خُضْرٍ ) * بر فرشهاى مرتفعه كه سبز باشند يا بر بالشهاى سبز * ( وَعَبْقَرِيٍّ حِسانٍ ) * و بساطهاى قيمتى كه در غايت زيبايى و نيكويى باشند يا جامهاى منقش از هر جنس كه باشد * ( فَبِأَيِّ آلاءِ رَبِّكُما ) * پس بكدام از نعمت هاى پروردگار خود كه شما را به اين كرامتها نوازش ميفرمايد * ( تُكَذِّبانِ ) * تكذيب مينمائيد بدانكه رفرف جمع رفرفه است كه بمعنى وسادة يا نمرقه است و يا نوعى است از بساط و يا دامن خيمه و\r\n","description":"","footnote":"","page_name":" 135 ","page_number":135},
  {"content":"\r\nگويند كه جامه ايست كه عريض باشد و سعيد جبير گفته كه رفرف بمعنى رياض جنت است و مرغزار هاى آن و نزد ابن عباس بمعنى مجالس آن و ياء عبقرى ياء نسبت است يعنى متاعى كه منسوبست بعبقر و زعم عرب آنست كه آن بلد جن است و هر قماشى كه غريب و عجيب است به آن نسبت ميدهند و در اينمقام اسم جنس است و لهذا صفت او جمع واقع شده بجهة حمل آن بر معنى و نزد مجاهد عبقرى بمعنى ديباج است و نزد حسن اسم جميع بساطها و از خليل روايت كرده‌اند كه هر چه جليل است آن را عبقرى گويند خواه جامه يا غير آن * ( تَبارَكَ اسْمُ رَبِّكَ ) * بزرگست نام پروردگار تو از حيثيت دلالت آن بر ذات اقدس او سبحانه و هر گاه اسم وى به جهت دلالت بر مسمى متصف بصفت عظمت و بزرگى باشد پس بزرگى ذات او در چه مرتبه خواهد بود و نزد بعضى اسم بمعنى صفت است يعنى بزرگ است صفت او سبحانه و گويند كه ذكر آن بر طريق اقحام است تا اشاره باشد به آنكه هيچكس از عظمت ذات او نشان نداده و نتواند داد و بعضى چنين تفسير كرده‌اند كه عظمة البركة فى اسم ربك فاطلبوا البركة فى كل شيئى بذكر اسمه يعنى بزرگست بركت باسم پروردگار تو پس طلب كنيد بركت را در هر امرى بذكر او سبحانه و نيز در حديث واقع شده كه\r\nكل امر ذي بال لم يبدء فيه باسم اللَّه فهو الأبتر\r\nيعنى هر كار بزرگى كه در او ابتداء بنام خدا نكنند آن كار ابتر شود و به آخر نرسد و بعضى ديگر به اين وجه تنزيل نموده‌اند كه اسم او سبحانه منزه است از هر بدى يعنى جميع نامهاى او سبحانه اسماء حسنىاند * ( ذِي الْجَلالِ وَالإِكْرامِ ) * خداوندى كه او را ثانى نيست در جميع صفاتى كه مستلزم كمال ذات او است و مبرا است از هر صفتى كه موجب تنقص عزت و كبرياى او است و اكثر اهل تحقيق بر آنند كه جلالت اشارت بصفات قهريه است و اكرام عبارت از اوصاف لطيفه پس ذى الجلال و الاكرام جامع جميع صفات او سبحانه باشد و قول حضرت رسالت ( ص )\r\nالظوا بيا ذى الجلال و الاكرام\r\nمؤيد اينقولست\r\n\r\nسورة الواقعة\r\nمكيست مگر آيه وَتَجْعَلُونَ رِزْقَكُمْ أَنَّكُمْ تُكَذِّبُونَ كه نزد ابن عباس و قتاده مدنيست و گويند آيه ثُلَّةٌ مِنَ الأَوَّلِينَ و آيه أَ فَبِهذَا الْحَدِيثِ أَنْتُمْ مُدْهِنُونَ در آن سفرى كه حضرت رسالت ( ص ) از مكه به مدينه مىآمد نازل گشته و عدد آيات آن نود و نه است نزد حجازى و شامى و نود و شش نزد كوفى و اختلاف در چهارده آيتست ( اصحاب الميمنة و اصحاب المشئمة و اصحاب الشمال ) اين هر سه آيه غير كوفىاند وَأَصْحابُ الْيَمِينِ غير كوفى و مدنى الاخير و مكه و إِنَّا أَنْشَأْناهُنَّ إِنْشاءً غير بصرى فِي سَمُومٍ وَحَمِيمٍ غير مكى و كانُوا يَقُولُونَ مكى و اباريق مكى و مدنى الاخير موضونة حجازى\r\n","description":"","footnote":"","page_name":" 136 ","page_number":136},
  {"content":"\r\nو كوفى و حور العين كوفى و مدنى الاول تأثيما عراقى و شامى و مدنى الاخير و الاخرين غير شامى و مدنى الاخير لمجموعون شامى و مدنى الاخير فروح و ريحان شامى و ابى بن كعب از حضرت رسول ( ص ) روايت كند كه هر كه سورة الواقعه را قراءة نمايد در نامهء اعمال او بنويسند كه او از غافلان و بيخبران نيست و از مسروق روايت است كه هر كه خواهد بداند نبأ خلق اولين و آخرين و نبأ اهل جنت و نبأ اهل نار و نبأ دنيا و آخرت را بايد كه قراءة سورة الواقعه كند و مرويست كه عثمان بن عفان روزى از روزها بعيادت عبد اللَّه مسعود رفت در مرض موت وى او را گفت كه از چه شكايت دارى گفت از گناهان خود گفت چه آرزو دارى گفت رحمت پروردگار خود گفت طبيبى را بياورم تا بمعالجه تو مشغول شود گفت الطبيب امرضنى آنكه مرا بيمار كرده طبيب منست گفت عطيه به تو انعام كنم جواب داد وقتى كه محتاج بودم منع عطا ميكردى و الحال كه از آن مستغنيم عطا ميكنى گفت بدختران تو عطيه بدهم گفت ايشان را احتياج نيست زيرا كه سورة الواقعه را تعليم ايشان كرده‌ام و ايشان بر قرائت آن مداومت مينمايند و از رسول ( ص ) شنيدم كه هر كه در شب اين سوره را بخواند هرگز درويش نگردد و عياشى به اسناد خود از زيد شحام روايت كرده و او از حضرت ابو جعفر صلوات اللَّه عليه كه هر كه در شب اين سوره را بخواند پيش از آنكه خواب كند فردا كه بخداى تعالى ملاقات نمايد روى او چون ماه شب چهارده باشد و ابو بصير از ابو عبد اللَّه سلام اللَّه عليه نقل كرده كه هر كه در شب جمعه اينسوره را بخواند خداى تعالى او را دوست خود گرداند و محبت او را در دل جميع خلايق افكند و هرگز در دنيا روى درويشى نبيند و از آفات و بليات دنيوى و اخروى محفوظ شود و از رفقاى حضرت امير المؤمنين ( ع ) باشد و بدانكه چون حضرت عزت ختم سورة الرحمن نمود بصفت جنت افتتاح اينسورة نيز بصفت قيامت و جنة نمود تا مثل و نظير يكديگر باشند و فرمود كه\r\n* ( بِسْمِ اللَّه الرَّحْمنِ الرَّحِيمِ إِذا وَقَعَتِ الْواقِعَةُ ) * ياد كنيد چون وقوع يابد ساعت واقعشونده مراد قيامتست يعنى چون حادث شود قيامتى كه محقق الوقوع است و ناچار است واقع شدن آن و ميتواند بود كه اين جمله ظرفيه در اين تقدير باشد كه كانت كيت و كيت اذا وقعت الواقعة يعنى حالات چنين و چنين واقع شود وقتى قيامت قايم گردد و يا آنكه متعلق او جمله باشد كه بعد از او است و هو قوله * ( لَيْسَ لِوَقْعَتِها كاذِبَةٌ ) * هم چنان كه ميگويند كه يوم الجمعة ليس لى شغل فيه يعنى وقتى كه قيامت واقع شود نباشد در حين واقع شدن و حادث گشتن آن نفسى كه دروغ گوينده باشد بر خدا يا تكذيبكننده قيامت هم چنان كه الحال\r\n","description":"","footnote":"","page_name":" 137 ","page_number":137},
  {"content":"\r\nاكثر نفوس كاذب و تكذيب كننده‌اند زيرا كه در آن روز هر نفسى كه باشد مؤمن صادق و مصدق باشد كقوله تعالى لا يُؤْمِنُونَ بِه حَتَّى يَرَوُا الْعَذابَ الأَلِيمَ و قوله فَلَمَّا رَأَوْا بَأْسَنا قالُوا آمَنَّا بِاللَّه وَحْدَه و قوله وَلا يَزالُ الَّذِينَ كَفَرُوا فِي مِرْيَةٍ مِنْه حَتَّى تَأْتِيَهُمُ السَّاعَةُ بَغْتَةً و بنا بر اين معنى لام لوقتها مثل لام يا ليتنى قدمت لحيوتى است يا وقتى كه وقوع يابد قيامت نباشد مر واقع شدن آن را نفسى كه تكذيبكنندهء آن باشد و گويد كه قيامت واقع نشده هم چنان كه نفوس كثيره قبل از وقوع آن تكذيب آن ميكنند و ميگويند كه قيامت واقع نخواهد شد يا بجهة واقع شدن آن هيچ نفسى نيست كه كاذب آن باشد در نفس الامر بلكه هر كه از آن خبر ميدهد صادقست و نزد بعضى كاذبه صفت قضيه است و معنى اينكه نيست مر واقع شدن آن را قضيهء كاذبه چه صحت وقوع آن بدلايل سمعيه و عقليه ثابت گشته و نزد جماعت ديگر صفت نفخه اخيره است كه بشدت وقع در آن وقت واقع شود پس معنى آنست كه نباشد نزد واقع شدن قيامت نفخه كاذبه بلكه آن نفخه مصدق حدوث قيامت باشد و گويند كه كاذبه مصدرى است بمعنى تكذيب چون عافية كه مصدر عافات است و معنى اينكه نيست مر حادث شدن و ظاهر شدن آن را كذبى بلكه حدوث و ظهور آن حقست و صدق و براى وقوع آن هيچ دروغى موجود نيست و صاحب كشاف آورده كه ميتواند بود كه اين قول ماخوذ باشد از قول عرب كه كذبت فلانا نفسه فى الخطب العظيم يعنى دروغ گفت بفلان نفس او در امر عظيم و هايل و اين را در وقتى ميگويند كه نفس تشجيع صاحب خود كند بر مباشرت آن امر و او را كه گويد طاقت اين امر دارى بلكه زياده از آن پس متعرض آن شود و باك مدار و چون او مرتكب آن امر شود طاقت آن نياورد و عاجز و حيران فرو ماند پس بنا بر اين مراد حق سبحانه در اين قول آنست كه در آن روز هيچ نفسى نباشد كه با صاحب خود گويد آنچه نزد عطايم امور به او گفته باشد يعنى احتمال طاقت او بر امر عظيم در نظر او بيارايد زيرا كه جميع نفوس در آن روز در كمال عجز و مذلت باشد كما قال اللَّه تعالى كَالْفَراشِ الْمَبْثُوثِ و فراش مثلى است از براى ضعف و عجز و غرض از اخبار اين امر كه در نهايت شدت و عظمت است حث مردمانست بر استعداد و تهيهء اسباب براى آن و نيز به جهت اينست كه تقرير عظمت و شدت آن روز ميفرمايد بقوله * ( خافِضَةٌ ) * يعنى قيامت فرو برنده است و پست سازنده قومى را كه در دنيا مرتفع بوده باشد * ( رافِعَةٌ ) * بردارنده و بلند گردانندهء جماعتى كه در اين عالم منخفض باشند چه نزد وقوع واقعات عظيمه و حادثات شديده بعضى مردمان منخفض ميگردند بنوازل وضيعه و برخى ديگر از ايشان مرتفع ميشوند بمراتب رفيعه يا ذكر اينقول به جهت بيان احوال اشقيا و سعدا باشد در آن روز اسناد خفض و رفع بقيامت بر سبيل مجاز است يعنى حق سبحانه در وقت ساعت قيامت خافض اشقيا است باسفل السافلين از روى عدل و رافع سعدا است\r\n","description":"","footnote":"","page_name":" 138 ","page_number":138},
  {"content":"\r\nبا على عليين از روى فضل پس در آن روز اهل شقاوت و نفاق منخفض باشند بنوازل متضعه منخفضه و ارباب اخلاص و وفاق مرتفع بدرجات عاليه يا ايراد آن به جهت بيان ازالهء اجرام باشد از مقار خود يعنى روز قيامت خافض بعضى اشياء است و رافع بعضى ديگر چه در آن روز سماوات از مرتبهء خود ميل بسقوط كنند و كواكب منكدر\r\nو منتشر گردند و جبال از امكنهء خود روان گشته مانند سحاب جاريه در جو هوا مرتفع و منتشر شوند و ارضين از جاى خود متزلزل گردند كما قال اللَّه تعالى * ( إِذا رُجَّتِ الأَرْضُ رَجًّا ) * يعنى ياد كنيد چون بسيار جنبانيده شود زمين جنبانيدنى سخت بر آن وجه كه جميع ابنيه و جبال كه فوق آن باشد منهدم گردد و جميع مردمان كه بر روى آن باشند سمت فناپذيرند و همه مردمان از قبور بيرون افتند اين ظرف بدل ظرف او است و ميتواند بود كه متعلق باشد بخافضة و معنى اينكه قيامت خافض و رافع مردمان باشد در آن وقت كه متزلزل شود زمين * ( وَبُسَّتِ الْجِبالُ ) * و ريزه ريزه و پاره پاره شوند جبال * ( بَسًّا ) * ريزه شدنى يا رانده شوند از اماكن خود چه بس در لغت بمعنى خرد و مرد كردن و راندن هر دو آمده و مقوى قول اخير است قوله تعالى وَسُيِّرَتِ الْجِبالُ فَكانَتْ سَراباً اول قول ابن عباس و مجاهد و مقاتل است و ثانى قول كلبى و نزد حسن مراد از بس نسف است كه بمعنى قلمست كما قال اللَّه تعالى وَيَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً يعنى بركنده شود كوه ها از جاى خود * ( فَكانَتْ ) * پس باشد * ( هَباءً ) * غبارى كه ديده مىشود باشعهء آفتاب وقتى كه از روزنه تابد * ( مُنْبَثًّا ) * پراكنده شده و منتشر گشته و از حضرت امير المؤمنين منقولست كه كوه ها در آن روز مانند گردى شوند كه از سم چاروا برخيزد * ( وَكُنْتُمْ ) * و باشيد شما اى مكلفان در آن وقت * ( أَزْواجاً ثَلاثَةً ) * اصناف سه گونه هر صنفى بر مرتبهء تعبير ازواج باصناف به جهت آنست كه عرب اصنافى را كه بعضى از آن با بعضى ديگر باشند يا برخى از آن با برخى ديگر مذكور شوند ازواج ميگويد آن گه تفسير اصناف ثلثه ميفرمايد بقوله * ( فَأَصْحابُ الْمَيْمَنَةِ ما أَصْحابُ الْمَيْمَنَةِ ) * پس ياران دست راست چه كسانند ياران دست راست ايراد استفهام و ذكر ظاهر در مقام ضمير براى تعجب است از تفخيم شان ايشان در رفعت پس ايشان در رفعت اصحاب منزلت سينه‌اند و اين ماخوذ است از قول عرب كه فلان منى باليمين و اين كلام وقتى ميگويند كه وصف شخصى نمايند برفعت درجه و مزيت مرتبه و اين به جهت تيمن ايشانست بميامن و لهذا يمين را از يمن اشتقاق كرده‌اند پس مراد باصحاب يمين اصحاب يمناند چه سعدا به جهت طاعت ميمون و مباركاند بر نفسهاى خود از ابن عباس منقولست كه آنها جماعتىاند كه در وقت اخراج ذريت از صلب آدم بر دست راست وى بودند يا گروهى كه نامهء اعمال در روز قيامت\r\n","description":"","footnote":"","page_name":" 139 ","page_number":139},
  {"content":"\r\nبدست راست ايشان دهند يا گروهى كه مسكن ايشان در يمين عرش باشد چه در روايت ثابت گشته كه جنت بر دست راست عرش است و يا كسانى كه بايمن و بركت باشند * ( وَأَصْحابُ الْمَشْئَمَةِ ما أَصْحابُ الْمَشْئَمَةِ ) * و اصحاب دست چپ چه كسانند اصحاب دست چپ در اين مقام ذكر استفهام و وضع مضمر در موضوع مضمر به جهت تعجب است از دنائت حال و شامت مال ايشان پس اصحاب منزلت دنيه‌اند و اين ماخوذ است از قول عرب كه فلان منى بالشمال در وقتى كه وصف كسى كنند بصفت دنائت و اين بواسطهء تشام ايشانست بشمايل و از اينجاست كه شمال را شومى ميگويند پس مراد باصحاب مشامة اصحاب شومند چه اشقيا بسبب كفر و معصيت شوم و نامباركند بر نفسهاى خود و از ابن عباس مرويست كه ايشان جماعتىاند كه بوقت اخراج ذريه در جانب شمال آدم بوده‌اند يا گروهى كه نامه هاى اعمال بدست چپ ايشان دهند يا طايفهء كه جاى ايشان بر شمال عرش باشد چه در اخبار وارد گشته كه دوزخ در جانب چپ عرش است و بعد از بيان صنفين تبيين صنف ثالث ميفرمايد بقوله\r\n* ( وَالسَّابِقُونَ ) * و پيشى گرفتگان بايمان و طاعت بعد از ظهور حق بدون نيت و توافى در آن * ( السَّابِقُونَ ) * كسانىاند كه حال ايشان بر تو واضح است و مال ايشان بر تو لايح پس احتياج ببيان احوال ايشان نباشد و اين مثل قول ابو النجم است كه و شعرى شعرى اللَّه درى ما احس صدرى يعنى شعر من همانست كه به تو منتهى شده و فصاحت و براعت آن به تو رسيده پس ايثار اين كلام بر قول * ( السَّابِقُونَ السَّابِقُونَ ) * كه مستلزم تغيير اسلوب كلام اولست به جهت اشعار است بر آنكه امر سابقون محقق و معلوم است و اصلا شايبه ابهامى كه در صنفين اولين است در ايشان نيست و نزد بعضى معنى آنست كه سابقان در ايمان و طاعات پيشى گيرندگانند بر اقوام خود به جزيل ثواب و رحمت و پيش روان بدخول جنت باعظم كرامت و اعلاى مرتبت و در بعضى روايت آمده كه سابق كسى است كه در حداثت سن بفعل خير اقدام نمايد و بدان مداومت نمايد تا از دنيا بيرون رود و صاحب يمين شخصى كه در اوايل عمر مشغول باشد به معصيت و خطيئت و طول غفلت و بعد از آن تايب شود و صاحب شمال آنكه اول عمر تا آخر عمر بفسق و فجور اشتغال نموده باشد و نزد ابن عباس سابقون جماعتى اند كه بهجرة سبقت گرفته‌اند بر غير خود و از حضرت امير المؤمنين ( ع ) منقولست كه ايشان كسانىاند كه پيشى گرفته‌اند بصلاة خمس و پيش از همه كس بتكبير اول آن افتتاح نمود و نزد ضحاك سابقان پيشروانند بصف جهاد و از سعيد بن جبير نقل كرده‌اند كه مراد سبقت است بتوبه و اعمال خير و بعضى گفته‌اند كه مراد بسابق حضرت رسالت است و ساير انبيا ( ع ) يا اهل قرآن يا آنكه به دو كعبه ما نماز گذارده باشد و ابن كيسان گفته كه مراد سبقت است در جميع مامورات الهى و گويند مراد سبقت است در حيازت علوم و\r\n","description":"","footnote":"","page_name":" 140 ","page_number":140},
  {"content":"\r\nفضايل و كمالات و از عروة بن زبير نقل كرده‌اند كه تقدموا تقدموا تقديم جوييد باعمال خير تا شما را بر جميع مردمان مقدم دارند و شبهه نيست در آنكه جامع اين همه سوابق ذات عالى سمات حضرت امير المؤمنين على بن ابى طالب ( ع ) اما سبق او باسلام و ايمان جميع علما را اتفاقست در آنكه از رجال اول شخصى كه تصديق حضرت رسالت ( ص ) نمود و بوى ايمان آورد آن حضرت بود و از زنان اول كسى كه به آن حضرت ايمان آورد خديجه كبرى بود ابو ذر غفارى از حضرت رسول ( ص ) روايت كرده كه آن حضرت خطاب به حضرت امير المؤمنين كرد و فرمود كه\r\nيا على انت اول من آمن بى و اول من يصافحنى يوم القيمة و انت الصديق الاكبر و الفاروق الاعظم تفرق بين الحق و الباطل و انت يعسوب المسلمين و المال يعسوب الظالمين\r\nيعنى يا على تو اول كسى هستى كه ايمان آوردى به من و تو اول كسى هستى كه مصافحه ميكنى مرا در روز قيامت و تو صديق اكبرى و فاروق اعظمى و تو تفريق ميكنى ميان حق و باطل و تو يعسوب مسلمينى و حال آنكه مال يعسوب ظالمان است اما دليل سبق وى در نماز قول حضرت رسالت است ( ص ) كه\r\nصلت الملائكة على و على على سبع سنين لانه لم يرفع صلوة من الارض الا منى و من على\r\nيعنى ملائكه مدت هفت سال صلوة فرستادند بر من و بر على زيرا كه در آن مدت نماز هيچكس از زمين مرتفع نشد الا از من و على و اما سبق او در جهاد بر هيچكس پوشيده و پنهان نيست و باجماع جميع امت كسى كه به دو قبله نماز گذارد با حضرت رسالت او بود و معدودى چند از تابعان وى اما وفور فضل و علم او همين قدر كافى است كه فرمود\r\nسلونى ما دون العرش\r\nو مرويست كه روزى اوصاف كمالات امير المؤمنين ( ع ) را از عبد اللَّه عباس پرسيدند فرمود كه و الله هو احد الثقلين سبق الشهادتين و صلى بالقبلتين و بايع البيعتين و اعطى البستطين و وردت له الشمس مرتين بعد ما غاب عن مقلتين و جرد السيف تارتين و هو صاحب الكرتين و مثله فى الاية كمثل ذى القرنين و ذلك مولاى على بن ابى طالب يعنى به خدا سوگند كه على بن ابى طالب يكى از ثقلين است كه حضرت رسالت ( ص ) در حين وصيت فرمود كه\r\nانى تارك فيكم الثقلين كتاب اللَّه و عترتى\r\nو او سابق بود بر همه كس باعتراف كردن و اذعان نمودن بتوحيد و نبوت و نماز گذاردن با حضرت رسالت ( ص ) به دو قبله كه بيت المقدس است و كعبه معظمه و دو بار بيعت نمود با حضرت پيغمبر كه آن بيعت العقبه است و بيعة الشجرة و او را دو بسطت داده‌اند بسطت علم و بسطت حلم و دو بار آفتاب از براى او باز گردانيده‌اند بعد از آنكه از چشم غايب شده بود و دو نوبت تيغ برهنه كرد اول براى تنزيل دوم براى تأويل و خداوند دو كرت و دو رجعت بود پس مثل او در آيه عجيبه و علامت غريبه مثل ذو القرنين است و\r\n","description":"","footnote":"","page_name":" 141 ","page_number":141},
  {"content":"\r\nاين شخص كه بنعوت مذكوره منعوتست و بصفات مزبوره موصوف مولاى منست على بن ابى طالب ( ع ) و از ابو جعفر سلام اللَّه عليه منقولست كه سابقون چهارند هابيل مقتول كه پسر آدم است و حزبيل كه مؤمن آل فرعونست و حبيب نجار كه مؤمن آل ياسين است و على بن ابى طالب كه وصى رب العالمين ( ص ) است و احمد حنبل در مسند خود از ابى ليلى روايت كرده كه او از پدر خود و پدر او از سيد انبياء ( ص ) كه فرمود صديقان يعنى آنان كه در تصديق انبيا سبقت نموده‌اند سه كساند يكى مؤمن آل ياسين كه حبيب نجار است و ديگرى مؤمن آل فرعون كه حزبيل است و ديگرى على بن ابى طالب ( ع ) و هو افضلهم و او بهترين ايشانست و ثعلبى در تفسير خود روايت كرده است باسناد از عبد اللَّه عباس كه او فرمود كه من از على بن ابى طالب ( ع ) شنيدم كه ميفرمود كه\r\nانا عبد اللَّه و اخو رسول اللَّه و انا الصديق الاكبر لا يقولها بعدى الا كذاب مفتر صليت قبل الناس بسبع سنين\r\nيعنى على بن ابى طالب فرمود كه منم بندهء خدا و برادر حضرت مصطفى و منم صديق اكبر و هر كه غير از من به اين كلمه تلفظ نمايد او دروغگو و مفترى باشد پس غير مرا اين دعوى نرسد و مرا رسد كه به اين مقاله قايل شوم و منم عندليب اين بستان و طوطى اين شكرستان زيرا كه من هفت سال بر همه خلقان سبقت نموده‌ام و ايمان به حضرت رسالت پناه آورده‌ام و به آن حضرت اقتدا نموده نماز گذاردم و ديگران بعبادة اصنام مشغول بودند و پرستش اوثان ميكردند و حافظ ابو نعيم اصفاهانى در كتاب و آيات خود آورده باسناد از مسلم بن احمد بن مسلم دهان از ظهير كه او گفت پدرم خبر داده از سدى و او از ابى مالك و او از ابن عباس كه او فرمود كه من از حضرت رسول ( ص ) شنيدم كه سابق اين امت در ايمان على بن ابى طالب است و اخطب خوارزمى كه يكى از اعاظم اهل سنت است در كتاب اربعين حديث روايت كرده باسناد از انس بن مالك كه او گفت كه من از رسول خدا ( ص ) شنيدم كه فرمود\r\nاذا كان يوم القيمة ينادون على بن ابى طالب بسبعة اسماء يا صديق يا دال يا عابد يا هادى يا مهدى يا فتى يا على مر انت و شيعتك الى الجنة\r\nيعنى حضرت سيد انبيا ( ص ) فرمود كه چون روز قيامت شود على بن ابى طالب را به اين هفت اسم آواز كنند و گويند كه بگذر تو با شيعه و دوستان خود بسوى بهشت حاصل كه سابقان در روز قيامت در مرتبه اعلى و درجه قصوى باشند و در خبر است كه چون يكى از سابقان در بهشت از سراى خود بيرون آيد از روى او چندان نور بتابد كه اهل بهشت از آن متحير و متعجب بمانند و به اين نور بدانند كه او از سابقان است حق سبحانه از علو رفعت و سمو مكانت ايشان خبر ميدهد بقوله * ( أُولئِكَ الْمُقَرَّبُونَ ) * آن گروه سابقان نزديك گردانيده شده‌اند از روى درجه و مرتبه يعنى درجات ايشان نزديك است بعرش خداى\r\n","description":"","footnote":"","page_name":" 142 ","page_number":142},
  {"content":"\r\n* ( فِي جَنَّاتِ النَّعِيمِ ) * در بوستانها بانواع نعمت و كرامت مراد آنست كه ايشان در اعلى درجات جنان و ارفع مراتب آن خواهند بود كه نزديك عرش او سبحانه است و مستغرق بحار رحمت بيغايت و كرامت بى نهايت و بدانكه ميتواند بود كه سابقون دوم تاكيد سابقون اول باشد و خبر ان قوله أُولئِكَ الْمُقَرَّبُونَ يعنى سابقان بايمان و طاعت مقربان درگاه احديتاند و صاحب كشاف آورده كه بعضى از قراء بر سابقون اول وقف ميكنند و ابتداء بسابقون دوم ميكنند و صواب آنست كه بر ثانى وقف كنند تا خبر سابقون اول باشد زيرا كه آن در مقابل ما اصحاب الميمنة و ما اصحاب الميمنة است و اين سابقون كه منعوت به اين صفات و متسم به اين سماتند * ( ثُلَّةٌ مِنَ الأَوَّلِينَ ) * گروهى بسيارند از پيشينيان يعنى از امم انبياى سالفه از آدم تا به حضرت خاتم ( ص ) * ( وَقَلِيلٌ ) * و گروهى اندك * ( مِنَ الآخِرِينَ ) * از پسينيان يعنى از امت محمد ( ص ) خلاصهء كلام آنست كه سابقان امم ماضى پيش از سابقان اين امتند و صاحب كشاف گفته كه قوله و قليل من الاخرين دلالت تمام دارد بر آنكه ثلة متضمن كثرة است و آن از ثل مشتق است بمعنى كسر هم چنان كه امت از ام ماخوذ است كه بمعنى شح است و نيز در كشاف آورده كه اين آيه مخالفت ندارد بقول حضرة رسالت ( ص ) كه ان امتى يكثرون ساير الامم و انا اكثر الناس تبعا يوم القيمة زيرا كه جايز است سابقون امم سالفه اكثر از سابقان اين امت باشند و تابعان اين امت اكثر از تابعان امم ماضيه و نيز منافات ندارد بقوله تعالى ثُلَّةٌ مِنَ الأَوَّلِينَ وَثُلَّةٌ مِنَ الآخِرِينَ زيرا كه مراد به اين هر دو گروه اصحاب يميناند نه سابقان و ديگر آنكه كثرت فريقين منافى اكثريت احدهما نيست و اينكه در بعضى روايت آمده كه چون اين آيه نازل شد اهل اسلام از استماع قلت آخرين دلتنگ شدند و مكرر از حضرت رسالت ( ص ) سؤال كثرت آن ميكردند تا اين آيه نازل شد كه وَثُلَّةٌ مِنَ الآخِرِينَ دافع جواب اول نيست به جهت عدم صحت اين روايت از دو درجه يكى آنكه آيهء * ( وَقَلِيلٌ مِنَ الآخِرِينَ ) * بلا شبهه در شان سابقانست و آيهء ثُلَّةٌ مِنَ الآخِرِينَ در حق اصحاب يمين به جهت عطف اصحاب يمين و وعد ايشان بر سابقان و وعد ايشان دوم آنكه نسخ در اخبار جايز نيست به جهت آنكه آن عبارتست از انتهاى حكم شرعى پس چگونه آيه وَثُلَّةٌ مِنَ الآخِرِينَ ناسخ آيهء * ( قَلِيلٌ مِنَ الآخِرِينَ ) * باشد از مقاتل منقولست كه مراد از ثلة من الاولين نيز اين امتاند پس بنا بر اين معنى آيه آنست كه سابقان جماعتىاند از متقدمين امت محمد ( ص ) و از متاخرين ايشان و از سابقان * ( عَلى سُرُرٍ ) * باشند بر تختهاى بهشت * ( مَوْضُونَةٍ ) * كه بافته شده باشد از زر و مشبك بدرر و يواقيت و زمرد و مرصع و مكلل بانواع جواهر نزديك يكديگر نهاده شده و بهم پيوسته مانند تداخل حلقه هاى درع در يكديگر و از كلبى نقلست كه طول هر سريرى سيصد گز باشد و چون سابقان خواهند\r\n","description":"","footnote":"","page_name":" 143 ","page_number":143},
  {"content":"\r\nكه بر بالاى آن روند سر فرود آورد تا ايشان پاى را بر او نهند و بعد از آنكه بر او قرار گرفته باشند باز به جاى خود رود پس ايشان بر بالاى اين تختها باشند * ( مُتَّكِئِينَ ) * در حالتى كه تكيه زدگان باشند * ( عَلَيْها ) * بر آن تختها * ( مُتَقابِلِينَ ) * برابر يكديگر قرار گرفته يعنى روباروى خود بدون نگريستن در قفاى يكديگر تا بديدار هم مستانس و مسرور باشند اينوصف اشعار است بر حسن معاشرت و تهذيب اخلاق و آداب ايشان و بدانكه على سرر خبر بعد از خبر السابقون است و متكئين و متقابلين هر دو حالند از ضمير\r\nمستتر در على سرر كه عامل حالست و تقدير اينكه ( هم استقروا على سرر ) يعنى سابقان قرار گرفته باشند بر تختها در حالتى كه تكيه كنندگان باشند و مقابل يكديگر نشستگان * ( يَطُوفُ عَلَيْهِمْ ) * طواف كنند و گردند برايشان براى خدمت * ( وِلْدانٌ مُخَلَّدُونَ ) * كودكان جاويد ماندگان بر هيئت كودكى با كمال طراوت و صباحت كه هرگز از اينحالت متغير نشوند چه خدمت صغاير زيباتر است از خدمت كباير و از سعيد بن جبير منقولست كه مخلد از خلد مشتق است كه بمعنى قرط است يعنى ولدان آراستكان باشند بگوشواره هاى زرين و اين ولدان در بهشت مخلوق شده‌اند براى خدمت بهشتيان و از حضرت امير المؤمنين ( ع ) منقولست كه اينها اولاد اهل دنيا باشند كه مر ايشان را حسناتى نيست تا به آن مثاب شوند و سيئات نيست تا بر آن معاقب گردند و از سلمان ( رض ) نقل كرده‌اند كه ايشان اطفال مشركانند كه به خدمت اهل بهشت نامزد باشند و دو حديث وارد شده كه\r\nاولاد الكفار خدام اهل الجنة\r\nو بر هر تقدير ايشان طواف كنند بر اهل بهشت * ( بِأَكْوابٍ ) * بكوزه هاى بيدسته و لوله * ( وَأَبارِيقَ ) * و ابريقهايى كه دسته و لوله دار باشند * ( وَكَأْسٍ مِنْ مَعِينٍ ) * و جامها از شراب جارى در بهشت و يا خمر صافى و پاك چون آب زلال كه از زير عرش تابع شود و بر روى زمين جارى گردد * ( لا يُصَدَّعُونَ عَنْها ) * دردسر نكشند بسبب شرب آن يعنى آن خمر را خمار نباشد تا موجب صداع شود صدور عن در موضع باء سببيه بسبب آنست كه در اين تقدير است كه لا يصدر صداعهم عنها يعنى صادر نشود دردسر از آن شراب و نزد بعضى يصدعون بمعنى يفرقون است يعنى تفريق نكنند و جدا نگردانند ايشان را از آن شراب * ( وَلا يُنْزِفُونَ ) * و نه كه بيعقل و بيهوش شوند از آن يا نه زايل شود آن شراب و منقطع گردد و آن مشتق از نزفست بمعنى ذهاب و انقطاع\r\n* ( وَفاكِهَةٍ ) * و ديگر آنكه ولدان طواف كنند بر بهشتيان بميوه ها * ( مِمَّا يَتَخَيَّرُونَ ) * از آنچه اختيار كنند و برگزينند * ( وَلَحْمِ طَيْرٍ ) * و به گوشت مرغ كه الطف لحومست\r\n","description":"","footnote":"","page_name":" 144 ","page_number":144},
  {"content":"\r\n* ( مِمَّا يَشْتَهُونَ ) * از آنچه آرزو كنند يعنى بر وجهى كه مشتهى طبع ايشان باشد جوشيده يا بريان كرده مرويست كه هر گاه اهل بهشت ميل گوشت مرغ كنند حق سبحانه گوشت مرغ پخته براى ايشان خلق فرمايد تا احتياج بطبخ و ذبح نباشد و از ابن عباس نقل كرده‌اند كه هر مرغى در خواطر ايشان بگذرد فى الحال در نظر ايشان متمثل شود بر همان وجه كه مشتهاى ايشان بوده باشد و ابو سعيد خدرى از رسول روايت كند كه در بهشت مرغان مىپرند كه هر يك هفتاد هزار پر دارند و هر وقت كه مؤمن ميل طعام كند يكى از آن مرغها بيايد و بر خوان او افتد و پرها بيفشاند از هر پر او طعامى بيرون آيد از برف سفيدتر و از مشك خوشبوىتر و از عسل شيرينتر كه به هيچ لون ديگر نماند و بعد از آن بپرواز درآيد و بر درختان بهشت نشيند * ( وَحُورٌ ) * و نيز بر سابقان طوف مىنمايند در جنت براى خدمت زنان سفيد اندام * ( عِينٌ ) * گشاده چشمان يا سفيدهء چشم ايشان در نهايت سفيدى باشد و سياهى آن در غايت سياهى و در نهايت صفا و طراوت باشند * ( كَأَمْثالِ اللُّؤْلُؤِ الْمَكْنُونِ ) * مانند مرواريد پوشيده شده در صدف كه غبار بر او نشسته باشد و دست اغيار بر او نرسيده و بنا بر اين معنى حور معطوفست بر ولدان و ميتواند بود كه خبر مبتداى محذوف باشد و تقدير اينكه فيها حور يا لهم حور يعنى در بهشت است حور عين يا مر سابقان راست حور عين ابو امامه از رسول ( ص ) روايت كرده كه در بهشت هيچ مؤمن نباشد الا كه او را هفتاد و دو زن باشد از حور عين و از عبد اللَّه مسعود روايتست كه از حضرت رسول ( ص ) شنيدم كه نورى در بهشت پديد آيد اهل جنت گويند كه اين چه نور است گويند روشنى دندان حوريست كه در روى شوهر خود خنديده و مجاهد گفته كه حور را بجهة آن حور گويند كه يحار فيها الطرف حيران مانند در او ديدها و حق سبحانه اين همه كرامتها بايشان كرامت فرمايد * ( جَزاءً ) * بجهة پاداش دادن ايشان * ( بِما كانُوا يَعْمَلُونَ ) * بسبب آنچه بودند كه ميكردند در دنيا از اعمال صالحه و ميتواند بود كه نصب جزاء بر مصدريت باشد و تقدير اينكه يجزون جزاء يعنى پاداش داده شوند پاداش دادنى * ( لا يَسْمَعُونَ فِيها ) * نشنوند در بهشت * ( لَغْواً ) * سخن بيهوده كه هيچ فايده بر آن مترتب نشود يا بانك و فرياد و سوگند بدروغ استماع نكنند يا آنكه بسبب شرب خمر سخنان بيهوده نگويند و سوگند به يكديگر ندهند بر شرب خمر هم چنان كه در خمر دنيا مىباشد * ( وَلا تَأْثِيماً ) * و نه نسبت دادن باثم يعنى سخنى كه گفتن آن موجب گناه باشد چون فحش و دشنام * ( إِلَّا قِيلًا ) * مگر قولى را كه اينست * ( سَلاماً سَلاماً ) * يعنى در آنجا استماع سلام كنند كه عبارتست از وارستگى از غم و نقمت و از حصول\r\n","description":"","footnote":"","page_name":" 145 ","page_number":145},
  {"content":"\r\nدوام نعمت و كمال غبطه اين بدل قليلا است بدليل قوله لا يَسْمَعُونَ فِيها لَغْواً إِلَّا سَلاماً يا صفت آن با مفعول آن و تقدير اينكه الا ان يقولوا سلاما بعد سلام يا مصدر باشد بتقدير يسلمون سلاما و تكرير اين لفظ دليل است بر فشو سلام يعنى اهل جنت پيوسته بر يكديگر سلام كنند از روى حسن ادب و نيكويى اخلاق كه موجب مزيت نجابت است و بعد از ذكر احوال سابقون بيان اصحاب يمين ميفرمايد كه * ( وَأَصْحابُ الْيَمِينِ ما أَصْحابُ الْيَمِينِ ) * و ياران دست راست چه‌اند و ياران دست راست كه‌اند اين تعجيب است از عظم و بزرگى مرتبهء ايشان يعنى ايشان معظم و مكرم باشند * ( فِي سِدْرٍ مَخْضُودٍ ) * در زير درخت كنار بيخار از ضحاك مروى است كه چون اهل اسلام نظر بمرزج كردند كه آن وادئيست از طايف مشتمل بر درختان سدر گفتند چه بودى اگر ما را مثل آن بودى اين آيه نازل شده كه اهل بهشت را سدر بيخار باشد و بنا بر اينمعنى مخضود ماخوذ است از خضد الشوك اذا قطعه و از مجاهد منقولست كه مخضود مشتق است از خضد الغضن اذا ثناه يعنى درخت سدر كه شاخهاى آن دو تا شده باشد از كثرت بار * ( وَطَلْحٍ ) * و درخت موز يا درخت ام غيلان كه شكوفه هاى بسيار بغايت خوشبو\r\nدارد * ( مَنْضُودٍ ) * كه بر هم چيده شده باشد ميوه هاى موز يا شكوفه هاى ام غيلان يعنى از اسفل تا اعلاى درخت همه ميوه هاى با شكوفه ها باشند كه هيچ از ساق آن نمايان نباشد و از سدى منقولست كه طلح بهشت درختى است مانند طلح دنيا و ليكن ميوه هاى آن شيرينتر از عسل است و گويند آن درختى است در يمن و حجاز كه نيكوتر و خوش منظرتر از ساير اشجار است و تخصيص اين دو شجر بذكر بجهة آنست كه نزد اعراب اين هر دو درخت بيشتر بودند و استيناس ايشان به آن زيادتر\r\n* ( وَظِلٍّ مَمْدُودٍ ) * و سايه كشيده و گسترده شده كه آفتاب آن را نسخ نكند يعنى هرگز كم نشود و زايل نگردد بلكه هميشه ثابت باشد و عرب هر چيزى كه منقطع نشود آن را ممدود گويد و در خبر است كه در بهشت درختان باشند كه سوار تندرو در مدت صد سال از زير سايه آن بيرون نميتواند آمد و در روايت آمده كه جميع اوقات بهشت چون غداوت صيف باشد كه نه گرم باشد و نه سرد و نزد ربيع مراد سايهء عرش است * ( وَماءٍ مَسْكُوبٍ ) * و آب ريخته شده يعنى آبى كه از جنت عدن ببوستانهاى ديگر ريزان مىشود يا آبى كه خداى در بهشت جارى سازد بر وفق مدعاى بهشتيان در كميت و كيفيت و اينية يا آبى كه دايم جارى باشد و هرگز منقطع نشود يا جوى آن بر روى زمين باشد نه در شكافهاى زمين يا آنكه به شراب ايشان مزج كنند و يا بجهة آشاميدن ايشان در آنا ريزند بدون آنكه ايشان مرتكب آن شوند و بدانكه چون حق سبحانه\r\n","description":"","footnote":"","page_name":" 146 ","page_number":146},
  {"content":"\r\nتشبيه فرمود حال سابقان را در تنعم باكمل آنچه اهل زمين تصور آن نمايند تشبيه نمود حال اصحاب يمين را به اكمل آنچه اصحاب بوادى تمناى آن كنند تا اشعار باشد بتفاوت مرتبه بين الحالين مزاحم بن داود گفته كه مراد برادرى صالح بود كه حرمت مادر خود نيكو داشتى و در وظايف طاعات دقيقهء فرو گذاشت نكردى چون وفات كرد او را در واقعه ديدم گفتم اى برادر مدتيست كه ندانم كه چه حال دارى و در كجايى گفت فى سدر مخضود و طلح منضود و ظل ممدود و ماء مسكوب * ( وَفاكِهَةٍ كَثِيرَةٍ ) * و ميوه هاى بسيار از هر جنس كه باشد اختيار وصف تخير فواكه از براى سابقان و وصف كثرت از براى اصحاب يمين و عدم ذكر لحوم براى ايشان اشعار است بر مزيت مرتبه سابقان برايشان حاصل كه اصحاب يمين متنعم باشند بفواكه كثيرة * ( لا مَقْطُوعَةٍ ) * نه بريده شده و فانى گشته يعنى در هيچ زمانى انقطاع نيابد بخلاف ميوه هاى دنيا كه فصلى باشد دون فصلى * ( وَلا مَمْنُوعَةٍ ) * و نه منع كرده شده يعنى آن را از خورنده به هيچ نوع منع نكنند بخلاف ميوه هاى دنيا كه در بساتين و حظاير حفظ مينمايند و از مردمان منع ميكنند و بسبب بعد اذيت شوك از آن ممتنع ميشوند چه بهشت سراى راحتست پس از هر چه خواهند بدست آيد و گويند كه لا مقطوعة بالأزمان و لا ممنوعة بالاثمان مرويست از حضرت رسول ( ص ) كه هيچ ميوهء از درخت بهشت نچينند الا كه در موضع آن دو مثل آن روئيده شود * ( وَفُرُشٍ ) * و گستردنيها براى استراحت * ( مَرْفُوعَةٍ ) * كه برداشته شده باشد يعنى رفيع القدر يا بر بالاى يكديگر نهاده شده تا به حد ارتفاع رسيده و در روايت آمده كه ارتفاع آن سيصد گز باشد و در حينى كه مؤمن ارادهء آن كند كه بر بالاى آن نشيند منخفض شود و بعد از قعود او مرتفع گردد و مرويست كه ارتفاع بعضى از آن ما بين آسمان و زمين باشد و از حضرت امير المؤمنين منقولست كه فرش مرفوعة به اينمعنى است كه فرشهاى برداشته شده بر بالاى سريرهاى افكنده و بقول بعضى فرش كنايه است از زنان چه عرب زوجه را فراشه ميگويد و منه\r\nقول النبى الولد للفراش و للعاهر الحجر و مرفوعة\r\nبمعنى بر تخت بلند نشانده يا مرتفع در جمال و كمال و دالست بر اين قول او سبحانه * ( إِنَّا ) * بدرستى كه ما * ( أَنْشَأْناهُنَّ ) * بيافريديم ايشان را ابتداء بىسبب ولادت * ( إِنْشاءً ) * آفريدنى و بنا بر تفسير اول جار و مجرورى در كلام اول مضمر است و تقدير اينكه و فرش مرفوعة لهن و قرينهء حذف آن ذكر فرش است زيرا كه فرش بمعنى مضاجعست و دالست بر آن و مراد به اين زنان زنان دنيااند كه او سبحانه اعاده نمايد انشاء ايشان را در روز معاد و نزد بعضى مراد حور عيناند كه\r\n","description":"","footnote":"","page_name":" 147 ","page_number":147},
  {"content":"\r\nبىولادت در بهشت مخلوق شده‌اند و بنا بر اول ايراد انشاء و صيغه ماضى بجهة تحقق وقوع است يعنى خلق كنيم ايشان را خلقى ديگر * ( فَجَعَلْناهُنَّ ) * پس گردانيم ايشان را * ( أَبْكاراً ) * دختران دوشيزه يعنى هر گاه كه ازواج نزد ايشان آيند ايشان را بكر يابند * ( عُرُباً ) * دوستان و عاشقان شوهر خود با غنج و ناز و شيرين سخن * ( أَتْراباً ) * همزامان يعنى همه سى و سه ساله باشند و شوهران نيز همين سن و در حديث آمده كه\r\nيدخل اهل الجنة الجنة جرد امردا بيضا جعادا مكحلين ابناء ثلث و ثلثين\r\nيعنى اهل بهشت كه بهشت درآيند همه اجرد و امرد باشند و سفيد اندام و جعد موى و چشمهاى بسرمه كرده و در سن سى و سه سالگى و ابو هريره از حضرت رسول ( ص ) روايت كرده كه ايشان سى و سه ساله باشند بر طول آدم شصت گز بالا و هفت گز پهنا خدا ايشان را به صورتى نيكوتر و زيباتر آفريده باشد بحيثيتى كه يكديگر را نتوانند شناخت و در تبيان آورده كه صبيه را چون ببهشت آورند بدين سن رسانند و به شوهر دهند و عجوزه را نيز به اين سن رد كنند پس اگر در دنيا شوهر نداشته باشد او را ببعضى از اهل بهشت دهند و اگر شوهر داشته باشد اما شوهر او از اهل بهشت نبود چون آسيه كه زن فرعون بود او را بيكى از بهشتيان دهند و اگر زوج او بهشتى بود باز به او ارزانى كنند و اگر زياده از يك شوهر داشته باشد و بهشتى باشند او را بزوج آخرين نامزد كنند مرويست كه ام السلمه رضى اللَّه عنها اين آيه را از پيغمبر ( ص ) پرسيد فرمود كه\r\nهن اللواتى قبضن فى دار الدنيا عجائز شمطاء رمصاء جعلهن اللَّه بعد الكبر اترابا على ميلاد واحد فى الاستواء كلما اتاهن ازواجهن وجدوهن ابكارا\r\nيعنى اينها زنانى باشند كه قبض روح ايشان شده باشد در دنيا در حالتى كه پير شده باشند و موى سفيده شده و چرك و ريم بكنج چشم ايشان نشسته حق سبحانه و تعالى ايشان را بعد از پيرى هم سال سازد بر وجهى كه در استواء بيك ولادت باشند و هر گاه كه شوهران پيش ايشان آيند ايشان را بكر يابند چون عايشه اين قول استماع كرد گفت وا وجعاه مراد او وجعى بود كه در حين ازالهء بكارت سانح ميگردد آن حضرت فرمود كه\r\nليس هنالك وجع\r\nآنجا وجعى و دردى نباشد و در اخبار آمده كه رسول ( ص ) عجوزهء را ديد كه نزد عايشه نشسته بود فرمود كه اين عجوزه كيست گفت كه از جمله خالات من است آن حضرت فرمود كه\r\nان الجنة لا تدخلها العجائز\r\nبدرستى كه هيچ عجوزه ببهشت نمىرود آن زن بگريست وبرگشت رسول فرمود\r\nاخبروها انها ليست يومئذ بعجوزة\r\nخبر دهيد او را كه در آن روز پير نخواهد بود بلكه همه را خلعت جوانى بپوشند و با حسن وجهى مطرز شوند و ببهشت روند پس اين آيه تلاوت فرمود حاصل كه حق سبحانه ميفرمايد كه زنان بهشت را به اين صفات و سمات انشا كنيم * ( لأَصْحابِ\r\n","description":"","footnote":"","page_name":" 148 ","page_number":148},
  {"content":"\r\n* ( الْيَمِينِ ) * براى اصحاب دست راست و ميتواند بود كه اين جار و مجرور متعلق بفعل محذوف باشد و تقدير اينكه ( و جعلناهن لاصحاب اليمين ) يا صفت ابكار باشد يا خبر مبتداى محذوف و تقدير اينكه هن لاصحاب اليمين يا خبر قول او سبحانه * ( ثُلَّةٌ مِنَ الأَوَّلِينَ ) * يعنى مر اصحاب دست راست گروهىاند از پيشينيان\r\n* ( وَثُلَّةٌ مِنَ الآخِرِينَ ) * و گروهى از پسينيان و بنا بر سه وجه اول خبر مبتداى محذوفست و تقدير اينكه ( هم ثلة من الاولين و ثلاثة من الاخرين ) يعنى اصحاب دست راست گروهىاند از امم سابقه و گروهى از اين امت و مرويست از حضرت رسول ( ص ) كه از آدم تا من يك ثلة است و از من تا قيامت يك ثله و ثله من تمام نشود مگر به اين سياهان كه در بيابان شتر ميچرانند و ميگويند كه لا إله الا اللَّه محمد رسول اللَّه و از اينجا معلوم مىشود كه هيچكس از امت مرحومه مخلد در دوزخ نخواهد ماند و نيز در حديث آمده كه\r\nارجوا ان تكونوا نصف اهل الجنة\r\nاميدوارم كه شما نصف اهل بهشت باشيد و قبل از اين گذشت كه پيغمبر فرمود كه اهل بهشت صد و بيست صف باشند هشتاد از آن از امت من و از حسن روايتست كه سابقان امم ماضيه اكثر از سابقان اين امتاند و تابعان امم سالفه اقلند از تابعان اين امت و از ضحاك و مجاهد نقل كرده‌اند كه حضرت رسول ( ص ) فرمود كه\r\nالثلثان جميعا من امتى\r\nيعنى اين هر دو گروه از امت مناند اما قول اول اشهر و اصح است و مؤيد اينست روايات صحيحه كه در اين باب ماثور شده از آن جمله از عبد اللَّه بن مسعود مرويست كه شبى يا رسول مكالمه مينمودم و آن حضرت اخبار امم ماضيه را بيان ميفرمود چون مجلس تمام شد برخواستيم و هر يك به خانه خود رفتيم روز ديگر آن حضرت فرمود كه دوش پيغمبران گذشته و اتباع ايشان را بر من عرض كردند بعضى انبيا را ديدم كه امت بسيار داشتند و برخى ديگر كمتر از ايشان و بعضى ديگر بيش از سه كس نداشتند و جماعتى ديگر زياده از يكى نبود و ديگرى را هيچ امت نبود پيغمبرى را ديدم كه مىآمد با امت بسيار از كثرة ايشان متعجب شدم گفتم خداوندا اين كدام پيغمبر است كه اين همه امت دارد گفتند كه اين برادر تست موسى بن عمران و اينها بنى اسرائيلاند گفتم بار خدايا امت من كجايند گفت بدست راست خود نگر چون نگاه كردم صحراى مكه را ديدم كه چندان كه چشم كار ميكرد مردمان بودند گفتم بار خدايا اينها كيستند ندا آمد كه ايشان امتان تواند راضى شدى يا نه گفتم بلى راضى شدم فرمود كه در جانب چپ نگر چون نگاه كردم از كثرة ايشان افق آسمان پوشيده بود گفتم اينها كيستند فرمود كه اينها نيز امت تواند خوشنود شدى گفتم آرى خوشنود گشتم بعد از آن فرمود كه در ميان\r\n","description":"","footnote":"","page_name":" 149 ","page_number":149},
  {"content":"\r\nايشان هفتاد هزار كس باشد كه بيحساب ببهشت روند عكاشه ابن محض ابن ابى اسد برخواست و گفت يا رسول اللَّه دعا كن تا من از ايشان باشم رسول فرمود\r\nاللهم اجعله منهم\r\nديگرى برخواست و همان التماس نمود فرمود\r\nسبقك به عكاشه\r\nعكاشه بر تو سبقت كرده در اين التماس عبد اللَّه بن مسعود گفت يا رسول اللَّه گمان ما آنست كه اين هفتاد هزار كس آنانند كه بر اسلام زادند و بر آن بايستادند گفت چنين نيست بلكه آنانند كه دزدى نكنند و تكبر نكنند و بر خداى توكل نمايند تخصيص اين هر سه چيز از جهة آن بود كه عرب عادت كرده بودند بر نقيض آن پس فرمود كه اميدوارم كه امت من و تابع من ربع اهل بهشت باشند ما همه تكبير گفتيم فرمود كه اميدوارم كه ثلث اهل بهشت باشند ما همه تكبير گفتيم بعد از آن فرمود كه اميدوارم كه نيمهء اهل بهشت باشند بعد از آن اين آيه نازل شد كه * ( ثُلَّةٌ مِنَ الأَوَّلِينَ وَثُلَّةٌ مِنَ الآخِرِينَ ) * * ( وَأَصْحابُ الشِّمالِ ما أَصْحابُ الشِّمالِ ) * و اصحاب دست چپ چه‌اند و اصحاب دست چپ كه اين تعجب است از انخذال و فضاحت احوال ايشان يعنى ايشان در آن روز در نهايت خوارى و رسوايى باشند * ( فِي سَمُومٍ ) * در بادى بنهايت گرمى كه حرارت آن در مشام ايشان نفوذ كند * ( وَحَمِيمٍ ) * و در آبى گرم كه در حرارت نامتناهى باشد * ( وَظِلٍّ مِنْ يَحْمُومٍ ) * و در سايهء از دود گرم كه در غايت سياهى باشد در تبيان آورده كه چون حرارت سموم در اجساد و اكباد ايشان اثر كند پناه جويند بحميم هم چنان كه گرمازدگان در دنيا آب مىطلبند و چون در حميم افتند از حرارت آن بيشتر متاذى گردند پناه برند بسايهء از دود ظلمانى و گويند يحموم كوهيست در ميان آتش كه دوزخيان بسايهء آن پناه برند ضحاك گفته كه آن آتش سياهيست چه آتش دوزخ و اهل آن و لباس ايشان و هر چه در آن باشد همه سياه باشد و آن بر وزن يفعولست ماخوذ از حممه * ( لا بارِدٍ ) * كه خنك نيست آن سايه مانند سايه هاى ديگر كه به آن مستريح ميشوند * ( وَلا كَرِيمٍ ) * و نه سود رساننده و راحت بخشنده و مر كسى را كه به آن ملتجى شود و قتاده گفته كه آن سايه بارد المزل و كريم المنظر نيست تا تمناى ميل آن كند پس وصف ظل يحموم به اين هر دو صفت مؤذنست بر نفى توهم استرواح از آن هم چنان كه در ساير سايبانهاى دنيا مىباشد و مشعر بر تهكم اصحاب شمال و بعد از ذكر انواع عذاب براى اصحاب شمال و ذكر عدم استراحت ايشان بظل بارد كريم كه از صفات ظلال جنت است بيان علت موجبه تعذيب مىكند بقوله * ( إِنَّهُمْ كانُوا ) * بدرستى كه ايشان بودند * ( قَبْلَ ذلِكَ ) * پيش از اين در دنيا * ( مُتْرَفِينَ ) * بناز و نعمت پرورده شدگان مراد تنعم ايشانست بمحرمات و اتباع شهوات كه بازدارندهء\r\n","description":"","footnote":"","page_name":" 150 ","page_number":150},
  {"content":"\r\nايشان بود از تفكر كردن در امور حقه و از ارتكاب نمودن اوامر و نواهى واجبه * ( وَكانُوا يُصِرُّونَ ) * و بودند كه اصرار مىنمودند و اقامت مىورزيدند * ( عَلَى الْحِنْثِ الْعَظِيمِ ) * بر گناه بزرگ و از آن نادم و تاديب نميشدند مراد از اين شرك است يا سوگند بدروغ بر آنكه حشر و نشر نخواهد بود كما قال اللَّه تعالى وَأَقْسَمُوا بِاللَّه جَهْدَ أَيْمانِهِمْ لا يَبْعَثُ اللَّه مَنْ يَمُوتُ الى آخره يا جميع كباير موبقه و حنث ماخوذ است از قول عرب كه بلغ الغلام الحنث يعنى صبى به حد حنث رسيده كه آن وقت ترتب مؤاخذه است بر او بماثم و حنث فى يمينه فلان كه بمعنى خلاف بر است در آن و تحنثوا اذا تاثموا و تحرجوا * ( وَكانُوا يَقُولُونَ ) * و بودند كه ميگفتند بر سبيل انكار * ( أَ إِذا مِتْنا ) * آيا وقتى كه بميريم * ( وَكُنَّا تُراباً ) * و گرديم خاك * ( وَعِظاماً ) * و استخوانهاى بىگوشت و پوست * ( أَ إِنَّا لَمَبْعُوثُونَ ) * آيا ما برانگيختگانيم از قبرها و زنده شدگان تكرار استفهام جهة مبالغه است در انكار بعث * ( أَ وَآباؤُنَا الأَوَّلُونَ ) * آيا بر انگيخته شوند پدران پيشين ما كه خاك گشته‌اند و اجزاى بدنيه ايشان نمانده در عطف اين كلام بر فاعل مبعوثون و عدم اكتفاء بر آن دلالتست بر آنكه انكار بعث آيا نزد ايشان اشد و ابلغ است بجهة تقادم زمان ايشان و حسن عطف اينكلام بر ضمير مستكن در مبعوثون بدون اعادهء تاكيد كه نحن است جهة فاصلية همزه استفهام است و مثل اينست قوله تعالى ما أَشْرَكْنا وَلا آباؤُنا كه بجهة فصل لاء موكدهء نفى آبائنا معطوف شده بر ضمير مستكن اشركنا و عامل در ظرف مدلول عليه مبعوثون است نه مبعوثون بجهة فصل بينهما بهمزة * ( قُلْ ) * بگو اى محمد ( ص ) در جواب ايشان كه * ( إِنَّ الأَوَّلِينَ ) * بدرستى\r\nكه جميع پيشينيان از اباء شما و غير آن * ( وَالآخِرِينَ ) * و همه پسينيان از شما و غير شما\r\n* ( لَمَجْمُوعُونَ ) * هر آينه جمع كرده شدگانند و محشور گشتگان * ( إِلى مِيقاتِ يَوْمٍ مَعْلُومٍ ) * بسوى آنچه موقت و محدود شده است دنيا به آن كه آن روزيست معلوم نزد خداى مراد روز قيامتست چه مآل و مرجع همه منتهى به آنست يا همه فراهم آورده شده‌اند در قبرها براى ميقات حشر كه روز قيامتست و صاحب كشاف آورده است كه اضافه ميقات بيوم مثل اضافهء خاتم فضة است و ميقات بمعنى ما وقت وحد به الشيء است و از اين ماخوذ است مواقيت احرام كه عبارتست از حدودى كه از آن تجاوز نتواند نمود كسى كه ارادهء دخول مكه داشته باشد الا باحرام بعد از آن بر سبيل توبيخ خطاب باهل مكه و امثال ايشان مىكند و ميفرمايد كه * ( ثُمَّ إِنَّكُمْ ) * پس بدرستى كه شما در آن روز * ( أَيُّهَا الضَّالُّونَ ) *\r\n","description":"","footnote":"","page_name":" 151 ","page_number":151},
  {"content":"\r\nاى گمراهان از طريق حق * ( الْمُكَذِّبُونَ ) * تكذيب كنندگان بعث و نشور * ( لآكِلُونَ ) * هر آينه خورند - گانيد * ( مِنْ شَجَرٍ ) * از درختى * ( مِنْ زَقُّومٍ ) * كه آن زقوم است من اول از براى ابتداست و ثانى براى بيان يعنى بعد از بعث شما را از ميوهء آن درخت بخورانند * ( فَمالِؤُنَ مِنْهَا ) * پس پر كنندگان باشيد از آن درخت * ( الْبُطُونَ ) * شكمها را بجهة شدت جوع * ( فَشارِبُونَ عَلَيْه ) * پس آشامندگان بر بالاى آن درخت * ( مِنَ الْحَمِيمِ ) * از آبى در نهاية گرمى بسبب كثرة عطش تأنيث ضمير در منها و تذكير آن در عليه نظر بلفظ و معنى مرجعست و در روايت آمده كه عذاب جوع بر دوزخيان گمارند تا شكمهاى خود را از زقوم پر سازند بعد از آن تشنگى برايشان غلبه كند حميم برايشان عرض كنند و بسيارى از آن بياشامند * ( فَشارِبُونَ ) * پس آشامندگاناند از حميم * ( شُرْبَ الْهِيمِ ) * مانند آشاميدن شتران بسيار تشنه زده و مدتها آب نيافته و آن جمع اهيم و هيما است كه آن شتريست كه به علت هيام مبتلا باشد و هيام بضم ها دائيست شبيه به استسقا كه شتر را عارض مىشود و بجهة آن هر چند آب مىخورد سير نميشود تا هلاك ميگردد و گويند هيم جمع هيام است بفتح ها و آن مخففه هيم است چون سحاب و سحب و هيام ريگى است كه متماسك نشود پس معنى آنست كه ايشان آشامندگان حميم باشند همچو آشاميدن ريگهاى روان كه هر چند آب خورند اثر آن پديد نيايد قول اول از ابن عباس و عكرمه و قتاده مرويست و ثانى از ضحاك و اين عيينه و تكرار لفظ شاربون جهة مبالغه است حاصل كه دوزخيان چندان كه حميم آشامند تشنگى ايشان تسكين نيابد صاحب كشاف آورده كه معطوف و معطوف عليه اگر چه بحسب ظاهر از جملهء عطف ذوات و صفات متفقه‌اند بر مثل خود كه موجب عطف الشيء على نفسه است ليكن بر حسب حقيقة بر خلاف آنست از حيثيت آنكه شرب حميم يا آنكه در تناهى حرارت است و موجب قطع امعا امرى عجيب است و شرب آن بر طريق شرب هيم نيز امرى غريبست و اين هر دو از صفات مختلفه‌اند و در تفسير بيضاوى مذكور است كه ميان معطوف عليه عموم و خصوص من وجه است پس بينهما اتحاد نباشد و بعد از خطاب مشتمل بر تخويف و انذار بغيبت التفات فرموده بر سبيل تهكم مىگويد كه * ( هذا ) * اين ماكول و مشروب * ( نُزُلُهُمْ ) * پيشكش ايشانست * ( يَوْمَ الدِّينِ ) * در روز جزا هم چنان كه ما حضرى براى مهمان حاضر سازند اينكلام بر سبيل تهكم است هم چنان كه قول او سبحانه در موضع ديگر كه فَبَشِّرْهُمْ بِعَذابٍ أَلِيمٍ چه نزل عبارتست از طعامى كه نزد نزول مهمان حاضر سازند بجهة تعظيم و تكريم او و از اينجا معلوم ميگردد كه بعد از اين ايشان را در حميم مآكل و مشارب خواهد بود كه شرح\r\n","description":"","footnote":"","page_name":" 152 ","page_number":152},
  {"content":"\r\nشدت و عقوبت آن در بيان نيايد و در خواطر نگنجد بعد از آن تخصيص كفار ميفرمايد بر تصديق بعث به اين احتجاج كه * ( نَحْنُ خَلَقْناكُمْ ) * ما آفريديم شما را در ابتدا و شما به آن معترفيد * ( فَلَوْ لا تُصَدِّقُونَ ) * پس چرا باور نميداريد آفرينش ما را در انتها چه بر همه ارباب عقول و اصحاب افهام واضح و لايحست كه هر كه بر ابدا قادر باشد بر اعاده نيز توانا خواهد بود و بعد از احتجاج برايشان تنبيه ايشان مىكند بر وجه استدلال بر بعث بقوله * ( أَ فَرَأَيْتُمْ ) * آيا پس ديديد * ( ما تُمْنُونَ ) * آن چيزى را كه ميريزيد در رحم يعنى خبر دهيد از آب نطفه كه در رحم ميريزيد * ( أَ أَنْتُمْ تَخْلُقُونَه ) * آيا شما مىآفرينيد آن را بر صورت بشر و آن را به حد انسانى\r\nميرسانيد * ( أَمْ نَحْنُ الْخالِقُونَ ) * يا مائيم آفرينندگان و چون شما مقريد به آنكه خالق آن مائيم چه شما بر آن وجه و بدان نوع كه فرزند ميطلبيد متولد نميشوند بلكه بر وفق مشيت و طبق ارادهء ما تولد مييابد پس البته قادر خواهيم بود بر اعاده زيرا كه اعاده ابعد از ابداء نيست بلكه اهون و اسهل است از آن آن گه بيان ميفرمايد كه هم چنان كه قدرت دارد بر ابداء خلق توانا است بر اماتت ايشان و ميگويد كه\r\n* ( نَحْنُ قَدَّرْنا ) * ما بعد از آفرينش تقدير كرديم * ( بَيْنَكُمُ الْمَوْتَ ) * ميان شما مرگ را يعنى مقدر ساختيم زمان موت هر يك از شما را و قسمت آن كرديم بر شما مانند قسمت ارزاق در اختلاف بر وفق مشيت ما پس اعمار شما متفاوت است در طول و قصر و توسط و گويند معنى آنست كه ما يكسان گردانيديم موت را بر مطيع و عاصى و اهل آسمان و زمين چه هر نفسى كه وجود پيدا كند شربت فنا بچشد كه كُلُّ نَفْسٍ ذائِقَةُ الْمَوْتِ * ( وَما نَحْنُ بِمَسْبُوقِينَ ) * و نيستيم ما پيشى گرفته شدگان اين كلام ماخوذ است از سبقت على كذا اذا غلبته عليه و اعجزته عنه پس معنى آنست كه هيچ كس سبقت نتواند گرفت و غلبه نتواند كرد ما را أَنْ نُبَدِّلَ بر آنكه تبديل كنيم شما را أَمْثالَكُمْ به كسانى كه مثل شما باشند و ما را عاجز سازد از آنكه شما را بميرانيم و ديگران را ببدل شما بياوريم حذف مفعول اول تبديل و حرف جر از مفعول دوم بجهة ظهور آنست حاصل كه هيچكس ما را مغلوب نتواند ساخت بر آنكه تبديل كنيم شما را بامثال شما وَنُنْشِئَكُمْ و بر آنكه بيافرينيم ديگر باره شما را فِي ما لا تَعْلَمُونَ در صورتى و هيئتى كه نميدانيد از مثل صورت قرده و خنازير و غيرهما و گويند كه مراد بنشا نشاء ثانيست و معنى آنكه ما قدر نداريم بر آنكه اعادهء شما كنيم بهيئات مختلفه يعنى كافران را در زشتترين صورتى خلق كنيم و مؤمنانرا در بهترين هياتى ملخص آيه آنست كه ما قادريم بر خلق مثل شما يا بر انشاء شما در صورتى كه معلوم و معهود شما نيست و چون هيچكس ما را عاجز نتواند ساخت در اين دو امر كه خلق مماثل و غير مماثل است پس چگونه عاجز شويم از اعادهء شما\r\n","description":"","footnote":"","page_name":" 153 ","page_number":153},
  {"content":"\r\nو بدانكه ميتواند بود كه عَلى أَنْ نُبَدِّلَ الخ حال باشد از ضمير قدرنا يا آنكه علت او باشد و على بمعنى لام يعنى تقدير موت كرديم ميان شما در حالتى كه آن تقدير جاريست بر آنكه تبديل شما كنيم بامثال شما يا انشاء نمائيم بر صورتى كه معلوم شما نباشد يا آنكه موت را مقدر ساختيم بجهة آنكه تبديل شما كنيم بمماثل و انشاء شما به غير مماثل و بنا بر اين معنى نحن بمسبوقين جملهء معترضه است و معنى ان اينكه هيچكس پيشى نتواند گرفت بر ما يا از موتى كه تقدير كرده‌ايم فرار نمايد يا وقت معين آن را تغيير دهد و صاحب كشاف گفته كه امثال جمع مثل باشد بفتحتين نه مثل پس معنى اين باشد كه ما قادريم بر آنكه متغير سازيم صفاتى را كه شما بر آنيد كه آن خلق و اخلاق شما است و انشا كنيم صفاتى را كه معهود شما نيست و حسين بن فضل آيه را به اين معنى حمل نموده كه شما ميدانيد حال نشاء اولى را كه چگونه است در بطون امهات و نميدانيد حال نشاه اخرى را كه در چه وقت خواهد بود چه غير او سبحانه علم به آن ندارد پس به جهت تاكيد در باب صحت وقوع اعاده مىفرمايد كه * ( وَلَقَدْ عَلِمْتُمُ ) * و بدرستى كه شما دانسته‌ايد * ( النَّشْأَةَ الأُولى ) * آفرينش نخستين را كه آن انتقال نطفه است بعلقه و علقه بمضغه و مضغه بعظام و لحوم و اعصاب و اوتار و رباط و تصوير آن به صورت انسانى و ايلاج روح در آن و شما مقر و معترفيد كه خالق آن مائيم * ( فَلَوْ لا تَذَكَّرُونَ ) * پس چرا ياد نمىكنيد توانايى ما را و به آن استدلال نميكنيد بر قدرت ما بر نشاء اخرى چه هر كه بر آن قادر است از اين عاجز نتواند بود بلكه اين اسهل از اول خواهد بود نزد او بجهة حصول مواد و تحقق اجزا و سبق مثال اين آيه دالست بر صحت قياس منصوص العلة كه مسلم الثبوت همه است نه مطلق قياس تا حجت مخالفين باشد بر صحت قياس غير منصوص العله * ( أَ فَرَأَيْتُمْ ) * آيا پس مىبينيد * ( ما تَحْرُثُونَ ) * آنچه كشت ميكنيد يعنى اخبار نمائيد از تخمى كه در زمين مىافكنيد و پنهان ميكنيد * ( أَ أَنْتُمْ تَزْرَعُونَه ) * آيا شما ميرويانيد آن تخم در زمين افكنده را و نشو و نماى آن ميدهيد * ( أَمْ نَحْنُ الزَّارِعُونَ ) * يا ما روياننده‌ايم و نشو و نما دهنده و آن را بغايت خود رساننده و چون در اين باب نزاع نداريد بلكه مقريد بزارعيت ما پس چرا انديشه نميكنيد تا بدانيد كه آن كس كه قادر باشد بر\r\nاثبات زرع از حبه صغيره و ايجاد حبوب كثيره نمودن از آن قادر خواهد بود بر اعاده خلق بر آن نهجى كه بوده باشد ابو هريره از رسول ( ص ) روايت كرده كه\r\nلا يقولن احدكم زرعت و ليقل حرثت\r\nبايد كه نگويد يكى از شما كه زراعت كردم بلكه بگويد كه حراثت نمودم زيرا كه زرع عبارتست از انبات نباتات كه آن از فعل او\r\n","description":"","footnote":"","page_name":" 154 ","page_number":154},
  {"content":"\r\nسبحانه است و حرث كه شق ارض است و القاى بذر در آن از فعل شما * ( لَوْ نَشاءُ ) * اگر خواهيم يعنى مصلحة ما تقاضا نمايد كه آنچه كشته‌ايد آن را درهم شكنيم و خشك گردانيم قبل از بلوغ آن * ( لَجَعَلْناه ) * هر آينه گردانيم آن را * ( حُطاماً ) * گياهى درهم شكسته پيش از رسيدن آنكه منتفع به نباشد در مطعم يا گاه بيدانه على اختلاف التفسيرين * ( فَظَلْتُمْ تَفَكَّهُونَ ) * پس همه روز تعجب كنيد از آن قضيه و بليه تا پشيمان گرديد از تعبى كه در حرث آن كشيده باشيد و تاسف خوريد از انفاقى كه در آن كرده باشيد يا ملامت كنيد نفس خود را بر تفريط و تقصير در طاعت كه سبب اين خسارت شده و اصل تفكه تنقل است به صنوف فاكهه و در اينمقام مستعار است براى تنقل بحديث يعنى هميشه منتقل شويد بحديث آن و پيوسته بر سبيل تاسف و تعجب تحدث نمائيد در آن و گوئيد با يكديگر كه * ( إِنَّا لَمُغْرَمُونَ ) * آيا ما الزام كرده شدگانيم بغرامت و خسارت آنچه انفاق آن كرديم يا هلاك شدگانيم بسبب هلاكت و فوت روزى و بنا بر اين معنى مغرم از غرام مشتق است كه بمعنى هلاكت است نه از غرامت و نزد ابن عباس مغرمون بمعنى معذبونست و عذاب قسمى از غرامت است و حفض انا مىخواند بطريق خبر يعنى البته ما تاوان زدگانيم بعد از آن ترقى نموده گويند * ( بَلْ نَحْنُ مَحْرُومُونَ ) * بلكه ما محروم و بىبهره ماندگانيم از روزى و هيچ حظى و بختى نداريم كه اگر ما را حظى و بختى بودى اين قضيه بر ما واقع نشدى وجه ترقى از مغروم به محروم آنست كه محروم آن كسى را گويند كه هيچ چيزى نداشته باشد و مغروم آنكه او را فى الجمله چيزى باشد انس روايت كند كه روزى حضرت رسول ( ص ) بزمينى از زمينهاى ناكشته بگذشت فرمود كه چرا اين زمين را حراثت نكرده‌اند گفتند بجهة اينكه ميترسيم كه باران كم بارد و از محصول محروم مانيم فرمود كه شما تخم در زمين كنيد و امور مفروضهء خود را از دست مدهيد كه روياننده خدا است * ( أَ فَرَأَيْتُمُ ) * آيا پس ديده‌ايد * ( الْماءَ الَّذِي تَشْرَبُونَ ) * آبى را كه مىآشاميد يعنى خبر دهيد از آن آب شيرين لطيف كه بجهة تسكين عطش و حفظ حيات مىآشاميد * ( أَ أَنْتُمْ أَنْزَلْتُمُوه ) * آيا شما فرو فرستاده ايد آن را * ( مِنَ الْمُزْنِ ) * از آبرو گويند كه مزن ابر سفيد است كه آب آن شيرينتر است از آب ابرهاى ديگر * ( أَمْ نَحْنُ الْمُنْزِلُونَ ) * يا ما فرستاده‌ايم آن آب را\r\n* ( لَوْ نَشاءُ ) * اگر خواهيم * ( جَعَلْناه ) * هر آينه گردانيم آن آب را * ( أُجاجاً ) * تلخ و شور كه هيچكس نتواند كه شرب آن كند از شدت مرارت و\r\n","description":"","footnote":"","page_name":" 155 ","page_number":155},
  {"content":"\r\nملوحت آن * ( فَلَوْ لا تَشْكُرُونَ ) * پس چرا شكر نميگوئيد خدا را بر امثال اين نعمتهاى ضرورية صاحب كشاف آورده كه چون كلمهء لو معلق جملهء ثانى است بر اول مثل تعليق جزا به شرط و محض شرط نيست مانند ان و عامل هم نيست هم چنان كه ان و باتفاق جميع علما سرايت بمعنى شرط در جملتين از حيثيت آنست كه مفيد امتناع ثانيست مر امتناع اول را از اين جهة محتاج است در جواب خود بنصب آنچه علامت اين تعلق باشد پس بجهة اين لام را زياده كرده‌اند تا علم آن باشد و اين هنگام كه علمية آن مشهور شد جايز است كه حذف آن كنند زيرا كه چيزى كه معلوم و مشهور گشت و مالوف مأنوس شد جايز است كه اسقاط آن كنند از لفظ بجهة استغناى ان بمعرفت سامع آن و از اينجا است كه رؤبه كه از فصحاى عرب بود در جواب كسى كه به او گفته كه كيف اصبحت فرموده كه خير بحذف حرف جر بجهة علم همه كس به مكان حرف جر و تساوى حال حذف و اثبات ان بواسطهء شهرت ان فحينئذ حذف لام در جعلنا بجهة اختصار لفظ است و ثبوت آن بحسب معنى است و ديگر آنكه قرب مسافت بين الشرطين معنى است از ذكر آن در شرط ثانيه و دور نيست كه گوئيم كه چون اين لام مفيد بمعنى توكيد است پس ايراد آن در آيه مطعوم و ترك آن در آيه مشروب بجهة دلالت است بر آنكه امر مطعوم بحسب ذات مقدم است بر امر مشروب و وعيد بفقدان مطعوم اصعب است از وعيد فقدان مشروب زيرا كه احتياج بمشروب بجهة تبعيت آنست بمطعوم و لهذا آيه مطعوم بحسب وضع مقدم واقع شده بر آيه مشروب و نيز بجهة استدلال بر قدرت خود ميفرمايد كه * ( أَ فَرَأَيْتُمُ ) * آيا پس ديديد * ( النَّارَ الَّتِي تُورُونَ ) * آتشى را كه بيرون ميآريد يعنى خبر دهيد از بيرون آوردن آتش از درخت سبز * ( أَ أَنْتُمْ ) * ايا شما * ( أَنْشَأْتُمْ ) * بيافريده‌ايد * ( شَجَرَتَها ) * درخت آتش را كه ان مزوج عقار است * ( أَمْ نَحْنُ الْمُنْشِؤُنَ ) * يا ما پيداكننده و آفريننده‌ايم و در سورة يس سمت ذكر يافت كه اهل بوادى شاخى از شجرهء مرخ كه مذكر ميگويند و شاخى از شجرهء عقار كه انثى ميخوانند بهم ميسايند و حق سبحانه نزد اين حال بقدرت غالبهء خود از ميان اين دو شاختر كه آب از آن ميچكد آتش بيرون ميآرد و اينجا ميفرمايد كه اى اهل عناد چون هيچكس اسناد اين قدرت به خود نمى تواند داد پس بايد كه معترف شويد بقدرت ما بر آن و بر ان استدلال كنيد بر آنكه ما قادريم بر جميع امور ممكنه كه از جملهء آن بعث و نشور است * ( نَحْنُ جَعَلْناها ) * ما گردانيده‌ايم آتش را * ( تَذْكِرَةً ) * يادكردنى تا چون او را ببينيد آتش دوزخ را ياد كنيد و از اينجهة است كه همهء اسباب معايش را به آن تعليق كرده‌ايم و همهء شما را محتاج آن ساخته تا اكثر اوقات نزد شما حاضر باشد و آن را منظور نظر داشته از\r\n","description":"","footnote":"","page_name":" 156 ","page_number":156},
  {"content":"\r\nآتش دوزخ متذكر شويد و گويند معنى آنست كه اين آتش را نمونهء آتش دوزخ گردانيده‌ايم و مقوى اين قولست آنچه مرويست از حضرت رسالت ( ص ) كه\r\nناركم هذه التي توقدها بنو ادم جزء من سبعين جزء من نار جهنم\r\nيعنى اين آتش شما كه مىافروزند آن را فرزندان آدم جزويست از هفتاد جزو آتش دوزخ يا آنكه اين آتش را ببصيرت شما ساختيم تا اهل بصيرت بدانند كه هر كه قادر است بر احداث آتش از درخت سبز و تركه متضمن اجزاى مائيه است كه در كيفيت ضد آتشست هر آينه قادر باشد بر تازه ساختن نهال وجود انسان بعد از خشكى و پژمردگى آن * ( وَمَتاعاً ) * و گردانيديم آن را برخوردارى يعنى سبب نفع گرفتن * ( لِلْمُقْوِينَ ) * مر كسانى را كه نزول كننده‌اند در قواء كه بيابانيست كه از آبادانى خالى باشد يعنى آن را منفعت مسافران گردانيديم يا منفعت كسانى كه بطون ايشان از طعام خالى باشد و بنا بر اين مقوين مأخوذ است از اقويت من ايام اى لم اكل شياء و بنا بر معنى اول اكتفاء بذكر احد الضدين است چنان كه سَرابِيلَ تَقِيكُمُ الْحَرَّ كه مراد حر و برد است يعنى آتش را سبب انتفاع جميع مردمان گردانيديم تا در تاريكى بروشنايى آن مىنشينند و در سرما به آن گرم ميشوند و در طبخ و غير آن بدان نفع ميگيرند و بدانكه چون او سبحانه ذكر اشيايى نمود كه دالند بر انعام نعم بر خلقان و علم و قدرت در عقب آن امر بتسبيح و تنزيه نموده ميفرمايد كه * ( فَسَبِّحْ ) * پس تسبيح كن * ( بِاسْمِ رَبِّكَ ) * بنام پروردگار خود * ( الْعَظِيمِ ) * كه بزرگ است مراد آنست كه ذات او را به پاكى ياد كن چه اطلاق اسم شيئى ذكر آن شيئى است و لفظ عظيم با صفت اسم است و يا صفت رب يعنى اسمى كه بزرگ است يا خدايى كه بزرگوار است و تعقيب امر بتسبيح بعد از تعداد بدايع صفت و انعام عظيمهء او يا به جهت تنزيه او سبحانه است از قول جاحدان وحدانيت و كافران نعم او يا بجهة تعجب از امر ايشان در كفران ايادى ظاهره و يا به جهت شكر گذارى بر نعم معدوده و گويند كه اين امر است بقول سبحان ربى العظيم و بحمده و در روايت صحيحه وارد شده كه چون اين آيه نازل شد پيغمبر ( ص ) فرمود كه\r\nاجعلوها فى ركوعكم\r\nبگردانيد اين را در ركوع خود يعنى ذكر ركوع خود سازيد بعد از آن به جهت تاكيد حقيقت قرآن و بزرگوارى آنكه متضمن وقوع بعث و نشر است و وضوع صدق آن ميفرمايد كه * ( فَلا أُقْسِمُ ) * پس سوگند نميخوريم بر آنچه بعد از اين مذكور خواهد شد از حقيت قرآن و بزرگوارى آن زيرا كه امر آن اوضح از آنست كه احتياج به قسم داشته باشد و ميتواند بود كه لام مزيده باشد براى تاكيد مانند ( لئلا يعلم اللَّه الكتاب ) يعنى البته سوگند مىخورم يا آنكه در تقدير فلانا اقسم باشد كه حذف مبتدا شده باشد و اشباع فتحه لام ابتداء كرده\r\n","description":"","footnote":"","page_name":" 157 ","page_number":157},
  {"content":"\r\nيعنى هر آينه من قسم ياد ميكنم و ابو عمرو كه فلا قسم خوانده مؤيد اينست چه در اين صورت لام ابتدائيه است مانند لام لزيد منطلق نه لام قسم زيرا كه صحت لام قسم به دو امر است يكى آنكه نون تاكيد مقارن آن باشد چون و اللَّه لافعلن دوم آنكه لأفعلن كه در جواب قسم واقع شود براى استقبال باشد و فعل قسم براى حال و اين جا هر دو امر مفقوداند يا آنكه ذكر لا به جهت رد آن چيزى باشد كه مخالف مقسم عليه باشد يعنى نه آن چنانست كه كفار ميگويند كه قرآن سحر است يا شعر يا كهانت بلكه سوگند مىخورم * ( بِمَواقِعِ النُّجُومِ ) * بمواضع وقوع ستارگان يعنى بمغارب و مساقط ايشان و در تفسير بيضاوى مذكور است كه تخصيص مغارب به جهت آنست كه غروب دليل زوالست و بزوال اثر استدلال توان كرد بر وجود مؤثرى كه تاثير او را زوال نيست و صاحب كشاف آورده كه تخصيص مغارب به جهت آنست كه حق سبحانه را در آخر شب كه وقت غروب نجومست افعال مخصوصهء عظيمه باشد يا آنكه ملائكه را در آن وقت عبادات معلومه باشد يا بجهة آنكه آن وقت زمان قيام متهجد انست و عبادت صالحان و عرض نياز محبان و نزول رحمت و رضوان بر ايشان و لهذا سوگند بمواقع آن خورده و استعظام آن نموده بقوله * ( وَإِنَّه ) * بدرستى كه آنچه خداى به آن سوگند خورده * ( لَقَسَمٌ ) * هر آينه سوگنديست * ( لَوْ تَعْلَمُونَ ) * اگر دانيد * ( عَظِيمٌ ) * بزرگ قدر و در نظر عقل بسيار معتبر اين اعتراضيست در ميان اعتراض چه جمله مصدره بان معترضه است ميان قسم و مقسم عليه و نو تعلمون معترضه است ميان موصوف و صفت يا آنكه مراد بمواقع النجوم منازل آنها باشد كه بروج دوازده گانه‌اند كه مساير آنهاست چه آنها متضمن دلايل عظم قدرت و كمال حكمت او سبحانه است يا آنكه مراد بمواقع انكدار و انتشار آنست در روز قيامت يا مراد انوائيست كه اهل جاهليت در وقت نزول امطار ميگفتند كه مطرنا نبأ كذا يعنى بسبب فلان ستاره باران بما نازل شده و از ابو جعفر و ابو عبد اللَّه ( ع ) مرويست كه مراد از آن نجوميست كه مأمور شده بودند بر واقع شدن بر شياطين و آن وقت مولود حضرت پيغمبر ( ص ) بوده و هنگام بعث او و از ابن عباس مرويست كه مراد مواضع وقوع آيات قرآنيست كه متفرقه نازل شده يعنى باوقات نزول آن و بعضى ديگر گفته‌اند كه مواقع آن آيات دل مقدسهء حضرت رسالتست ( ص ) و در اين صورت ذكر آن به صورت جمع با وجود اتحاد دل مطهر آن حضرت باعتبار تعدد نجومست چه بر هر نجمى صادقست كه او را موقعيست و نزول قرآن بر قلب مبارك وى بنص نَزَلَ بِه الرُّوحُ الأَمِينُ عَلى قَلْبِكَ ثابت شده و امام كسايى كه موقع خوانده مؤيد اين قولست و در عين المعانى آورده كه مواقع نجوم مساجد و مقابر صحابه است كه مشبه‌اند بنجوم كما\r\nقال اصحابى كالنجوم\r\nو بر هر تقدير جواب قسم اينست كه * ( إِنَّه ) * بدرستى\r\n","description":"","footnote":"","page_name":" 158 ","page_number":158},
  {"content":"\r\nكه آنچه حضرت رسالت ( ص ) بر شما مىخواند * ( لَقُرْآنٌ كَرِيمٌ ) * هر آينه قرآنيست بزرگوار و بسيار نفع و كثير الخير چه مشتملست بر اصل علومى كه در باب مصالح معاش و معاد ضروريست يا گراميست نزد حق سبحانه و ملائكه و مؤمنان يا حافظ و قارى آن معزز و مكرم است يا عمل كردن به آن عظيم الاجر است و گويند كه گرامى آن به اعتبار آنست كه كلام خداوند كريم است يا از حيثيت آنكه محفوظ است از تغيير و تبديل يا به اعتبار آنكه معجزهء حضرت نبويست و اين قرآن ثبتست * ( فِي كِتابٍ مَكْنُونٍ ) * در كتابى كه پوشيده و نگاه داشته شده است از غير ملائكه مقربين مراد لوح محفوظ است * ( لا يَمَسُّه ) * مس نكنند لوح را يعنى مطلع نشوند بر آنچه در او است * ( إِلَّا الْمُطَهَّرُونَ ) * مگر پاكيزگان يعنى ملايكه كه مطهراند از ادناس ذنوب صغيره و كبيره و از كدورات جسمانيه و اوصاف رديه و اخلاق سيئه و كلبى گويد كه مراد سفره و كرام برره‌اند و نزد بعضى ديگر از مفسران اين جملهء فعليه صفة قرآنست نه صفت لوح و معنى اينكه سزاوار نيست كه مس قرآن كنند الا كسانى كه پاك باشند از شرك و از امام محمد باقر و جعفر صادق ( ع ) مرويست كه مراد آنست كه كه مس نكنند قرآن را الا جماعتى كه مطهر باشند از احداث صغرى و كبرى يعنى غير طاهر از جنب و حايض و نضا و ساير محدثين را مس قرآن جايز نيست و بنا بر اين معنى خبر بمعنى نهى است اگر نه كذب لازم آيد زيرا كه غير مطهرگاه هست كه مس آن مىكند و فقهاى ما به اين آيه استدلال كرده‌اند بر آنكه مس قرآن بر ذوى احداث حرامست و مرويست كه حضرت امام جعفر صادق ( ع ) بولد خود اسماعيل گفت\r\nاقرا المصحف\r\nقرآن بخوان گفت وضو ندارم فرمود\r\nلا تمس الكتابة و مس الورق\r\nقرآن را مس مكن و و رق آن را مس كن و گاهى كه غير متوضى را مس جايز نباشد پس جنب بطريق اولى و بيشتر فقهاى مخالفين با عدم تجويز كتابت قرآن جايز نداشته اند كه ذوى الاحداث دست بر پوست و حاشيهء قرآن نيز بنهند و نزد اصحاب ما اجتناب اولى و فقهاى مالكى و شافعى محدث و جنب و حايض را تجويز نميكنند كه حمل مصحف كنند و مس آن نمايند و نزد حنفى نشايد كه محدث و جنب و حايض و نفسا مس مصحف كنند مگر با غلاف منفصل از او و تمسك ايشان بر حرمت حمل خبر عمرو بن حزامست كه گفت چون رسول ( ص ) پدر مرا بيمن ميفرستاد امر فرمود كه در نامهء او بنويسند كه دست بر مصحف ننهند و آن را بر نگيرند مگر آنكه با طهارت باشند و استدلال ما بر جواز حمل و قراءة آن آنست كه رسول ( ص ) نامه نوشت بهرقل كه قيصر روم بود و در آن درج نمود كه بِسْمِ اللَّه الرَّحْمنِ الرَّحِيمِ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَبَيْنَكُمْ الاية و از بديهياتست كه وى نامه را بدست گرفته و قرائت آن كرده و حال آنكه او كافر و مجنب بود و بعضى از\r\n","description":"","footnote":"","page_name":" 159 ","page_number":159},
  {"content":"\r\nعامه گفته‌اند كه بقول ابو يوسف جنب و حايض را جايز است كتابت قرآن وقتى كه لوح بر زمين بود نه بر كنار و نزد جماعتى ديگر از ايشان به هيچ وجه جايز نيست و بعضى ديگر از ايشان مس را حمل بر قرائت كرده‌اند و از ابن عمر نقل كرده‌اند كه دوستتر نزد من آنست كه قرآن نخواند مگر كسى كه طاهر باشد و فقهاى ما منع را منحصر ميدانند در غرايم اربع بواسطهء اخبار صحيحه و احاديث موثقه از ائمهء هدى ( ع ) و تجويز قرائت هفت آيه از غير غرايم ميكنند به غير كراهة و ما فوق آن على الكراهة لعموم قوله فَاقْرَؤُا ما تَيَسَّرَ مِنَ الْقُرْآنِ و نزد شافعى و احمد مطلقا جايز نيست و ابو حنيفه تجويز اين كرده و نزد مالك جنب را قرائت يك آيه و دو آيه جايز است بر سبيل تعوذ و حايض را آنچه خواهد و محمد بن فضل گفته كه مراد از اين طهارت توحيد است چنان كه گذشت يعنى بايد كه غير موحدان كسى قرآن نخواند و ابن عباس نهى كرده از آنكه يهود و ترسا را تمكين دهند بر قرائت قرآن و محققان گفته‌اند كه مراد از مس اعتقاد است يعنى معتقد قرآن نباشد مگر پاكيزه دلان كه مؤمناناند يا عمل به قرآن چه نگاه داشت احكام قرآن نكنند مگر متقيان و صالحان كه مبرايند از لوث خذلان و حسين بن فضل گفته كه تفسير و تاويل آن را نتوانند كرد مگر آنان كه پاك باشند از ادناس كفر و نفاق و ابن عطا فرموده كه حقايق قرآن ندانند كرد مگر آنان كه اسرار ايشان بانوار عصمة پاك گردانيده شده باشد از اقدار معصيت و اين صفت معصومانست و شيخ جنيد گفته الا آنان كه سر خود پاك گردانند از ما سوى اللَّه و در بحر الحقايق آورده كه مكاشف نشود باسرار قرآن مگر كسى كه پاكيزه گردد از لوث توهم غير و غيرية و برسد بمقام شهود حق در مرائى خلق و اين معنى ميسر نشود مگر بفناى مشاهدهء شهود در مشهود و بدانكه بنا بر آنكه جملهء فعليه صفت قرآن باشد قوله\r\n* ( تَنْزِيلٌ ) * صفت رابعهء انست و اگر صفت لوح باشد صفت ثالثهء قرآن و ميتواند بود كه خبر مبتداى محذوف باشد و تقدير اينكه هو تنزيل و در كشاف آورده كه محتملست كه تنزيل وصف بمصدر باشد زيرا كه قرآن بنجوم و دفعات نازل گشته بخلاف ساير كتب سماوى كه بيكدفعه نزول يافته پس گوييا كه قرآن فى نفسه تنزيل است و لهذا جارى مجراى أسماء قرآن واقع شده هم چنان كه ميگويند كه جاء فى التنزيل كذا و نطق به التنزيل حاصل معنى آنكه قرآن فرو فرستاده شده است * ( مِنْ رَبِّ الْعالَمِينَ ) * از نزد پروردگار عالميان و بعد از بيان شرافت كرامت قرآن بر سبيل انكار خطاب بكفار مكه كرده ميفرمايد كه * ( أَ فَبِهذَا الْحَدِيثِ ) * آيا پس بدين سخن كه در قرآنست * ( أَنْتُمْ ) * شما اى اهل مكه * ( مُدْهِنُونَ ) * تهاون كنندگانيد مانند كسى كه نرم باشد جانب او در امرى و متصلب نباشد در آن و بجهة آن تهاون نمايد و اصل ان از دهن است بمعنى نرمى مراد آنست\r\n","description":"","footnote":"","page_name":" 160 ","page_number":160},
  {"content":"\r\nشما در تصديق نمودن به آن ثابت قدم نيستيد و رسوخ قلبى نداريد و لهذا ابن عباس مدهنون را بمعنى مكذبون تفسير كرده كه نقيض مصدقون است و نزد بعضى ديگر بمعنى منافقون است يعنى نزد مسلمانان دعوى ميكنيد كه ايمان داريم به آن و چون بكفار ميرسيد مداهنه ميكنيد و سخنان نرم كه موافق ايشانست مىگوئيد * ( وَتَجْعَلُونَ ) * و مىگردانيد * ( رِزْقَكُمْ ) * نصيب و حظ خود را از اين قرآن * ( أَنَّكُمْ تُكَذِّبُونَ ) * آنكه شما تكذيب كنيد آن را و لهذا آنچه در قرآن به آن كار ميبايد بست شما بر عكس آن ميكنيد و خلاف آن مىنمائيد و نزد بعضى در كلام مضافى محذوف است و معنى اينكه ميگردانيد شكر روزى خود را تكذيب نمودن به قرآن يعنى وضع تكذيب ميكنيد در موضع شكر و حسن به اين وجه تفسير نموده كه ( و يجعلون حظكم من القرآن الذى هو رزقكم انكم تكذبون ) يعنى مىگردانيد بهرهء خود را از قرآنى كه روزى شما شده آنكه به او تكذيب نمائيد از ابن عباس منقولست كه آيه در انواء واقع شده و نسبت دادن سقاء بان و رزق بمعنى مطر يعنى ميگردانيد شكر بارانى كه سبب روزى شما است آنكه تكذيب كنيد و گوئيد كه آن از جانب خدا نيست و نسبت دهيد آن را به انواء و سبب آن آن بود كه رسول صلَّى اللَّه عليه و آله و سلَّم با اصحاب بسفرى مىرفت در راه تشنگى عظيم بايشان رسيد و آب نيافتند و برسول شكايت كردند و گفتند يا رسول اللَّه تشنگى بر ما غالب شده و مشرف بر هلاك شده‌ايم آن حضرت فرمود كه اگر من دعا كنم و خدا باران فرستد شما خواهيد گفت كه سقنا نبأ كذا بطلوع فلان ستاره و بسقوط فلان كوكب باران بما رسيد گفتند يا رسول اللَّه اين وقت انواء نيست كه ما اين را بگوئيم رسول صلَّى اللَّه عليه و آله و سلَّم دو ركعت نماز بگذارد و دعا كرد بادى بر آمد و ابرى پيدا شده بارانى عظيم بباريد تا آنكه جميع اوديه پر آب شدند و ايشان همهء مشكها و ظرفها پر آب كردند و آن حضرت مردى را ديد كه بقدحى آب بر ميداشت و ميگفت اين باران بنو فلان ستاره است رسول صلَّى اللَّه عليه و آله و سلَّم فرمود كه من ميدانستم كه بعضى از شما چنين گوئيد پس حق سبحانه اين آيه فرستاد و در اخبار آمده كه سليمان عبد الملك را گفتند كه بعضى از علوم نجوم بياموز تا از آن علم نيز بىنصيب نباشى گفت مرا از آن منع كرده‌اند زيرا كه از رسول صلَّى اللَّه عليه و آله و سلَّم مرويست كه فرمود مخوفترين چيزى كه بر امت خود مىترسم سه چيز است يكى ظلم كردن بر ائمه هدى دوم تكذيب نمودن قدر سيم ايمان بنجوم و بعد از بيان نفاق منافقان تحذير ايشان ميفرمايد بقوله * ( فَلَوْ لا ) * پس چرانه * ( إِذا بَلَغَتِ الْحُلْقُومَ ) * چون برسد روح بگلو در وقت مرگ * ( وَأَنْتُمْ حِينَئِذٍ ) * و شما آن هنگام * ( تَنْظُرُونَ ) * مينگريد به حال محتضر\r\n","description":"","footnote":"","page_name":" 161 ","page_number":161},
  {"content":"\r\nاز روى تحير و نتوانيد كه چاره آن كنيد * ( وَنَحْنُ أَقْرَبُ ) * و ما نزديكتريم از روى علم و قدرت * ( إِلَيْه ) * بدان محتضر * ( مِنْكُمْ ) * از شما اى اهل ميت * ( وَلكِنْ لا تُبْصِرُونَ ) * و ليكن نميبينيد يعنى نميدانيد آنچه جارى شود بر آن محتضر يا در نمىيابيد ملائكه را كه قابض روحند تعبير فرموده از علم و قدرت بقربى كه اقوى سبب اطلاع است و ميتواند بود كه مراد از\r\nاقربيت او سبحانه ملائكه باشند كه بقبض روح وى آمده باشند و اسناد آن به خود بجهة اختصاص و غايت تقرب ايشان باشد به او يعنى فرشتگان ما نزديكترند به محتضر * ( فَلَوْ لا إِنْ كُنْتُمْ ) * پس چرا اگر نه هستيد شما * ( غَيْرَ مَدِينِينَ ) * غير جزا داده شدگان در قيامت و گويند مدينين بمعنى مقهورين است مشتق از دانه اذا اذله و استبعده يعنى چرا نه اگر غير مقهورانيد و غير ذليلان * ( تَرْجِعُونَها ) * به او گردانيد روح را بجسد آن محتضر * ( إِنْ كُنْتُمْ صادِقِينَ ) * اگر هستيد راستگويان در تعطيل و اهمال خداى شما را در انكار حشر و نشر و بدانكه ترجعونها عامل ظرف و مخصص عليه بلولاء اولى و تكرير ثانيه بجهة تاكيد و اين مخصص عليه با آنچه در حيز آنست دليل جواب شرط است و ترتيب آيه اينست كه ( فلو لا ترجعونها اذ بلغت الحلقوم ان كنتم غير مدينين ) پس معنى آنست كه اگر شما مجزى يا مقهور نيستيد هم چنان كه جحود شما بافعال خدا و تكذيب شما بآيات او دلالت بر آن مىكند پس چرا رد روح محتضر نميكنيد بجسد او اگر صادقيد در آنچه دعوى ميكنيد و از فرا نقل كرده‌اند كه اينخطاب بجماعتى است كه ميگفتند ما مرگ را از خود باز توانيم داشت بتدبير و علم طب حق سبحانه بر سبيل تقريع گفت اگر راست مىگوييد چرا چون جان مرده به حلق رسد آن را رد نميكنيد بتدبير و معالجه و معلوم است كه هيچ چاره نداريد در آن و صاحب كشاف گفته كه تفصيل و تبيين معنى آنست كه جحود و انكار شما در افعال خدا و آيات او بر وجهيست كه اگر كتاب بشما انزال فرمايد مىگوييد كه اين سحر است و افترا و اگر ارسال رسول مىكند مىگوييد كه ساحر است و كذاب و اگر باران ميفرستد كه سبب حيات شما است مىگوئيد كه آن از فلان ستاره است فحينئذ مذهب راجعست باهمال و تعطيل پس چيست شما را كه رد روح نميكنيد به بدن بعد از رسيدن آن بحلقوم اگر صادقيد در تعطيل امور و انكار آنكه او سبحانه محيى و مميت است و چون قادر نيستيد بر اين پس چرا اعتقاد نكنيد كه آن از تقدير مقدر حكيم است و از تدبير مدبر عليم بعد از آن تفصيل و تبيين اصناف عباد كرده ميفرمايد كه * ( فَأَمَّا إِنْ كانَ ) * پس اما اگر باشد محتضر * ( مِنَ الْمُقَرَّبِينَ ) * از نزديك گردانيده شدگان بدرگاه ربانى يعنى از سابقان كه از\r\n","description":"","footnote":"","page_name":" 162 ","page_number":162},
  {"content":"\r\nازواج ثلثه مذكوره‌اند * ( فَرَوْحٌ ) * پس مر او راست راحت از تكاليف دنيا يا مشاق ان يا مر او راست رحمت كه سبب حيات دائمى مرحومست يا با بقاى هوايى كه نفس از آن متلذذ شود و غم از او زايل گردد يا نجات از نار و يا مغفرت و اينها در قبر بود يا قيامت * ( وَرَيْحانٌ ) * و ديگر مر او راست روزى خوشبو يا ريحان خوشبويى از رياحين جنت كه در حين موت نزد او حاضر سازند تا آن را ببويد يا هر نباهتى و شرفى و كرامتى با فوز برضوان على اختلاف الاقوال و از ابن زيد منقولست كه روح در قبر باشد و ريحان در جنت و گويند روح معانقهء ابكار است و ريحان در جنة مرافقة ابرار يا روح جان دادن بر شهادت و ريحاندار سعادت * ( وَجَنَّةُ نَعِيمٍ ) * و ديگر او راست بوستان پر نعمة\r\n* ( وَأَمَّا إِنْ كانَ ) * و اما اگر باشد آن متوفى * ( مِنْ أَصْحابِ الْيَمِينِ ) * از ياران دست راست * ( فَسَلامٌ ) * پس سلامتى از خوف و مكاره مر تو را است اى صاحب دست راست مِنْ أَصْحابِ الْيَمِينِ از اصحاب دست راست يعنى از برادران تو كه سلام كنند بر تو لقوله تعالى إِلَّا قِيلًا سَلاماً سَلاماً يا سلامتى مر تو را است از جانب ملايكه اى آن كسى كه از اصحاب يمينى و گويند كه تقدير آيه آنست كه ( انك من اصحاب اليمين ) يعنى سلام مر تو راست كه از اصحاب دست راستى و اشهر آنست كه معنى آيه بر اين وجه است كه سلام بر تو است اى محمد از اصحاب يمين كه برادران تواند و بنا بر اين لام بمعنى على است يا مژده سلامت باد تو را از ايشان يعنى شاد باش و ايمن شو كه ايشان سالمند از همه آفتها * ( وَأَمَّا إِنْ كانَ ) * و اما اگر باشد ميت * ( مِنَ الْمُكَذِّبِينَ ) * از تكذيبكنندگان مر خدا و رسول را و از منكران روز بعث * ( الضَّالِّينَ ) * و از گمراهان از طريق حق * ( فَنُزُلٌ ) * پس مر او راست پيشكشى در قبر * ( مِنْ حَمِيمٍ ) * از آب گرم كرده در دوزخ * ( وَتَصْلِيَةُ جَحِيمٍ ) * و در آوردن در آتش سوزان در روز قيامت وضع تكذيب و ضلالت در مقام اصحاب شمال كه مقابل اصحاب يمين است بجهة زجر ايشان است از اين افعال و اشعار بر آنچه موجب اين وعيد است * ( إِنَّ هذا ) * بدرستى كه آنچه گفته شد در اين سوره يا در شأن اين سه طايفه * ( لَهُوَ حَقُّ الْيَقِينِ ) * هر آينه حقيست ثابت از يقين يعنى درستى و راستى آن از سر يقين است كه هيچ شبههء در آن نيست صاحب طبرسى آورده كه اضافه حق به يقين با آنكه هر دو بيك معنىاند بجهة تأكيد است و گويند كه يقين صفت امر مقدر است و تقدير اينكه حق الامر اليقين * ( فَسَبِّحْ بِاسْمِ رَبِّكَ ) * پس تسبيح\r\n","description":"","footnote":"","page_name":" 163 ","page_number":163},
  {"content":"\r\nكن بنام پروردگار خود * ( الْعَظِيمِ ) * كه بزرگ است از آنكه اسناد شرك و نقص و فعل قبيح به او توان كرد يعنى تنزيه كن او را بذكر نام خجسته فرجام او از آنچه لايق عظمة و كبريايى او باشد يا نمازگذار بذكر پروردگار خود و قولى آنست كه بگو ( سبحان ربى العظيم و بحمده ) و عظمت خدا عبارتست از آنچه هر چه غير او است قاصر است از ادراك ذات او تقدست اسماؤه و جلت آلاؤه\r\n\r\nسورة الحديد\r\nمدنيست و عدد آيات او بيست و نه است بعدد عراقى و بيست و هشت نزد ديگران و اختلاف آن در دو آيتست مِنْ قِبَلِه الْعَذابُ كوفيست و الإِنْجِيلَ بصرى ابى بن كعب از حضرت رسول صلَّى اللَّه عليه و آله و سلَّم روايت كرده كه هر كه سورة الحديد بخواند در نامهء اعمال او ثبت كنند كه او آن كسيست كه به خدا و رسول ايمان آورده و از عرياض بن ساريه مرويست كه آن حضرت پيش از آنكه در شب خواب ميكرد مسبحات خمس تلاوت ميكرد كه آن سورة حديد و حشر و صف و جمعه و تغابن است و ميفرمود كه\r\nان فيهن آية افضل من الف آية\r\nدر اين سورتها آيتى هست كه بهتر از هزار آيتست و عمرو بن شمر از جابر جعفى روايت كند و او از ابو جعفر سلام اللَّه عليه كه هر كه شب سورهء مسبحات را قراءة نمايد پيش از آنكه خواب كند نميرد تا آنكه قايم ما را صلوات اللَّه عليه ببيند و چون از دنيا بيرون رود در جوار حضرت رسالت باشد و حسين بن علا از ابو عبد اللَّه سلام اللَّه عليه نقل كند كه هر كه در نماز فريضه سورة الحديد و مجادله را مداومت كند خداى تعالى هرگز عذاب او نكند و هرگز در نفس و مال او بدى نرسد و بدون او از خصاصة و جميع خلل و آفت دور باشد و بدانكه چون حق سبحانه ختم سورة الواقعة نمود بتسبيح افتتاح اين سوره نيز بتسبيح كرد و در عقب آن دلايل و حججى كه موجب تسبيح است ذكر نموده فرمود كه\r\n* ( بِسْمِ اللَّه الرَّحْمنِ الرَّحِيمِ سَبَّحَ لِلَّه ) * تسبيح و تنزيه گفت مر خداى را از آنچه لايق كمال و شايستهء جلال او نيست از صفات نقص و به پاكى و پاكيزگى ياد كرد او را * ( ما فِي السَّماواتِ ) * آنچه در آسمانها است از ملائكه و نجوم شمس و قمر و غير آن * ( وَالأَرْضِ ) * و آنچه در زمين است از حيوانات و نباتات و جمادات و غير آن حاصل كه تسبيح او سبحانه عامست در هر چه خلق آن فرموده كقوله تعالى وَإِنْ مِنْ شَيْءٍ إِلَّا يُسَبِّحُ بِحَمْدِه تسبيح ذوى العقول بزبانست و تسبيح غير ايشان بظلال كقوله تعالى وَظِلالُهُمْ بِالْغُدُوِّ وَالآصالِ يا به آنچه\r\n","description":"","footnote":"","page_name":" 164 ","page_number":164},
  {"content":"\r\nدر اوست از ادله داله بر وحدانيت او و بر صفات جلال و نعوت كمال او كه به آن از جميع خلق مباين گشته و از حجج باهره بر عدم مشابههء او بخلق و بدانكه ذكر تسبيح در اينجا و در حشر وصف به صورت ماضى و در جمعه و تغابن به صيغه مضارع اشعار است به آنكه از شان آنچه مسند اليه است بتسبيح آن است كه در جمع اوقات و ازمان تسبيح مقارن آنست و باختلاف حالات و تعاقب آيات مختلف و متخلف نميشود يعنى تسبيح او سبحانه در جميع ازمنه و دهور از ماضى و حال و استقبال ثابتست و ذكر آن به صيغه مصدر در سورهء بنى اسرائيل ابلغست از اينمعنى زيرا كه بسبب اطلاق مشعر است بر استحقاق تسبيح از هر چيزى و در هر حالى و تعديه آن بلام به آنكه متعدى بنفسه است چون سبحته عن السوء كه منقولست از سبح بمعنى ذهب و بعد اشعار است به آنكه اين فعل از براى او سبحانه است و خالصا لوجه و اين مثل نصحت له است در نصحته و گويند كه ما در اينمقام بمعنى من است هم چنان كه ابو زيد از اهل حجاز نقلكرده كه ايشان در وقت استماع وعيد ميگفتند سبحان ما سبحت له پس بنا بر اين مراد به مسبحان سماوات و ارض ذوى العقول باشند از ملائكه و جن و انس و معنى آيه اينكه تنزيه كرد يا نماز گذارد مر خداى را هر كه در آسمانها است از فرشتگان و هر كه در زمين است از مؤمنان جن و انس * ( وَهُوَ الْعَزِيزُ ) * در حالتى كه او غالبست در هر چه خواهد * ( الْحَكِيمُ ) * دانا بوجوه صواب بهرچه فرمايد اينكلام اشعار است به آنچه مبدء تسبيح و تنزيه است و از اين قبيل است قوله تعالى * ( لَه مُلْكُ السَّماواتِ وَالأَرْضِ ) * مر او راست پادشاهى آسمانها و زمين چه او سبحانه موجد آنست و متصرف در آن و همه در قبضهء قدرت اوست و هيچكس را نميرسد كه دعوى خالقيت آن كند يا منع او نمايد در تصرف و اگر چه پادشاه عظيم القدر جليل الشان باشد * ( يُحْيِي ) * زنده مىگرداند اموات را براى بعث * ( وَيُمِيتُ ) * و ميميراند احيا را در دنيا يا احياى اموات مىكند در دنيا يعنى نطفهء را كه جماد است حيوان ميسازد و اماتهء احيا مىنمايد نزد انقضاى آجال بر وفق مصلحة و حكمت اين استيناف است با خبر مبتداى محذوف يعنى هو يحيى يا آنكه حال باشد از ضمير مجرور له و جار عامل او و معنى آنكه مر او را ثابتست پادشاهى آسمان و زمين در حالتى كه زنده ميگرداند و مىميراند * ( وَهُوَ عَلى كُلِّ شَيْءٍ ) * و او بر همه چيزها * ( قَدِيرٌ ) * تمام القدرتست يعنى قدرت تمام دارد بر معدومات بايجاد و انشا و بر موجودات بتغير و افنا و بر افعال عباد و مقدورات ايشان بقدرت دادن بر آن و سلب قدرت نمودن از آن حاصل كه هر چه خواهد كند از اماته و غير آن * ( هُوَ الأَوَّلُ ) * او است پيش از جميع موجودات و لهذا پديد\r\n","description":"","footnote":"","page_name":" 165 ","page_number":165},
  {"content":"\r\nآرندهء همهء آنها است يعنى قديم ازلى است كه اوليت او را بداية نيست * ( وَالآخِرُ ) * و پس از فناى ممكنات يعنى باقى ابدى كه آخريت او را نهايت نيست اين دالست بر فناى جميع جواهر و اجسام و اعراض در آخر كار يا اولست به اين معنى كه اسباب از او صادر شده و آخر است به اين اعتبار كه مسببات بسوى او منتهى گشته * ( وَالظَّاهِرُ ) * و آشكار است وجود بكثرت دلايل * ( وَالْباطِنُ ) * و نهان است حقيقة ذات او از تعقل هر عاقل واو اولى و اخيره از براى جمع بين الوصفين و متوسطه از براى جمع بين المجوعين يعنى واو اولى دالست بر آنكه او سبحانه جامع صفة اوليت و آخريت است و اخيره دال\r\nبر آنكه او جامع صفة ظهور و خفا است و وسطى اشعار بر آنكه او جامع مجموع صفتين اولين و مجموع صفتين آخرين است پس او سبحانه مستمر الوجود است در جميع اوقات ماضى و آينده و ظاهر الوجود و باطن الحقيقة در جميع ازمان و اوان و گفته‌اند كه ظاهر بمعنى عالى و غالبست بر هر شىء مشتق از ظهر عليه اذا علاه و غلبه و باطن بمعنى عالم به باطن هر چيزى يا عالم بما ظهر و عالم بما بطن و بدانكه علما را در تفسير اين چهار صفت وجوه بسيار است از آن جمله آنكه اول است بلا ابتدا و آخر بلا انتها و ظاهر بلا اقتراب و باطن بلا احتجاب يا اولست ببر و هدايت و آخر بعفو و مغفرت و ظاهر باحسان و توفيق نزد اطاعة و باطن بستر در وقت معصية يا اول بخلق و آخر بر رزق و ظاهر با حيا و باطن باماته يا اول بازلية و آخر به ابديت و ظاهر باحدية و باطن بصمدية يا اول بقدميت و آخر برحمانية و ظاهر بكرم و باطن بعلم و بلخى گفته كه اين مثل قول كسى است كه گويد فلان اول هذا الامر و آخره و باطنه و ظاهره يعنى همهء امور بر او داير است و به او تمام و يا اولست بتكوين كه إِنَّما قَوْلُنا لِشَيْءٍ إِذا أَرَدْناه أَنْ نَقُولَ لَه كُنْ فَيَكُونُ و آخر است بتلقين كه يُثَبِّتُ اللَّه الَّذِينَ آمَنُوا بِالْقَوْلِ الثَّابِتِ و ظاهر است بتبيين كه يُرِيدُ اللَّه لِيُبَيِّنَ لَكُمْ و باطن است بتزيين كه وَزَيَّنَه فِي قُلُوبِكُمْ شيخ جنيد گفته كه الاول يشرح القلوب و الاخر يغفر الذنوب و الظاهر يكشف الكروب و الباطن يعلم القلوب يا اولست بكشف احوال دنيا تا رغبت در او نكنند و آخر است بكشف احوال عقبى تا خود را مستعد آن سازند و از براى آن تهيهء اسباب نمايند و ظاهر است بر دلهاى دشمنان تا او را بشناسند و باطنست از دلهاى دوستان تا دايم در جستجوى او باشند شارح مواقف ( قدس سره ) الشريف آورده كه اول و آخر بمعنى لم يزل و لا يزال است يعنى قبل كل شىء و ليس قبله شىء و بعد كل شىء و ليس بعده شىء پس اين هر دو از صفات سلبيه باشند و ظاهر بمعنى معلوم بادله قاطعه پس از صفات اضافيه باشد يا بمعنى غالب كما قال اللَّه تعالى فى مقطع سورة الصف فَأَصْبَحُوا ظاهِرِينَ\r\n","description":"","footnote":"","page_name":" 166 ","page_number":166},
  {"content":"\r\nاى غالبين پس از صفات فعليه باشد و باطن بمعنى محتجب از حواس بحيثيتى كه هيچ كس بكنه او نتواند رسيد پس از صفات سلبيه باشد در كشف آورده كه در اين آيه حضرت عزت به زبان لطف و مرحمت از روى بشارت ميگويد كه اى آدمى تو در دنيا به چهار طايقه احتياج و اعتماد دارى اول گروهى كه در اول حال تو را به كار آيند چون پدر و مادر دوم جمعى كه در آخر زندگانى ترا دست گيرند چون اولاد و احفاد سوم زمرهء كه با تو آشكارا باشند چون دوستان و ياران چهارم فرقه كه پنهان با تو معاش كنند چون زنان و كنيزان حضرت رب العالمين ميگويد كه اعتماد بر اينها مكن و كار ساز خود ايشان را مپندار كه اول منم كه تو را از عدم بوجود آوردم آخر منم كه بازگشت تو به من خواهد بود ظاهر منم كه صورت تو بخوبترين وجهى بياراستم باطن منم كه سراير حقايق در دل تو وديعت نهادم در بحر الحقايق آورده كه اولست در عين اخرية و آخر است در عين اولية و بر همين منوال ظاهر است در عين باطنية و باطنست در عين ظاهرية از شيخ ابو سعيد پرسيدند كه خداى را بچه شناختى گفت به آنكه ميان اضداد جمع كرده پس اين آيه برخواند و فرمود كه متصور نيست جمع بين الاضداد الا از حيثيت واحده از ابو صالح روايتست كه روزى رسول به حجرهء فاطمه رفت و فاطمه از او خادمه خواست فرمود كه ترا راه نمايم به چيزى كه بهتر از خادمه باشد گفت چه چيز است يا رسول اللَّه فرمود آنكه بگويى\r\nاللهم رب السموات السبع و رب الارضين السبع و رب العرش العظيم ربنا و رب كل شيئى منزل التورية و الانجيل و الفرقان فالق الحب و النوى اعوذ بك من شر كل شيئى انت اخذ بناصيتها انت الاول فليس قبلك شيئى و انت الاخر فليس بعدك شيئى و انت الظاهر فليس فوقك شيئى و انت الباطن فليس دونك شيئى اقض عنا الدين و اغننا من الفقر\r\nو در خبر است كه روزى رسول صلَّى اللَّه عليه و آله و سلَّم با اصحاب نشسته بود ابرى برآمد فرمود كه شما ميدانيد كه اين چيست گفتند كه اللَّه و رسوله اعلم فرمود كه اين را عناية خوانند زمين را سيراب كند و نباتات را سبز و خرم گرداند حق سبحانه اين را باز دارد و برانداز قومى كه او را ندانند و شكر او نكنند و وى را نخوانند بعد از آن فرمود كه ميدانيد كه بالاى وى چه چيز است گفتند خدا و رسول بهتر ميداند فرمود كه آسمان دنيا است كه آن را رفيع خوانند و تا آسمان هفتم هر يك زبر ديگريست و از هر يكى تا به ديگرى پانصد ساله راهست بعد از آن فرمود كه ميدانيد كه در زير اينزمين چيست گفتند اللَّه و رسوله اعلم فرمود زمينى ديگر هست و از زمين تا زمين ديگر پانصد ساله راه پس گفت به آن خدايى كه جان محمد بامر او است كه اگر شما او را بخوانيد از بالاى عرش جواب دهد و اگر در زمين بخوانيد جواب دهد و اگر در ما بين آسمان و زمين بخوانيد جواب دهد پس اين آيه برخواند كه * ( هُوَ الأَوَّلُ وَالآخِرُ وَالظَّاهِرُ وَالْباطِنُ وَهُوَ\r\n","description":"","footnote":"","page_name":" 167 ","page_number":167},
  {"content":"\r\n* ( بِكُلِّ شَيْءٍ عَلِيمٌ ) * و او به همه چيزها دانا است اول و آخر نزد علم او مساويست و ظاهر و باطن نسبت به ذاتش يكسان * ( هُوَ الَّذِي ) * او است آن خدايى كه * ( خَلَقَ السَّماواتِ وَالأَرْضَ ) * كه بيافريد آسمانها و زمينها را * ( فِي سِتَّةِ أَيَّامٍ ) * در مدت شش روز تا ملايكه ملاحظهء حدوث آنها كنند بظهور شيئى بعد از شيئى ديگر و يا بجهة مصالح مكلفين هم چنان كه در اخبار ثابت شده و اگر نه بجهة اين ميبود در ساعت واحده ايجاد آن ميفرمود چه او قادر بالذاتست * ( ثُمَّ اسْتَوى ) * پس مستولى شد * ( عَلَى الْعَرْشِ ) * بر عرش يا قصد كرد به تدبير آن و اجراى امور متعلقه بدان بر وفق اراده و مصلحة و گويند كه عرش بمعنى ملكت يعنى مستولى شد بر پادشاهى و بعد از ذكر كمال قدرت خود بيان كمال علم خود ميفرمايد بقوله * ( يَعْلَمُ ما يَلِجُ ) * ميداند آنچه در آيد * ( فِي الأَرْضِ ) * در زمين چون بذور محروثه و قطرات سحاب و كنوز و امورات و غير آن * ( وَما يَخْرُجُ مِنْها ) * و ميداند آنچه بيرون ميآيد از زمين چون نباتات و بعضى از دفاين در دنيا و ساير كنوز و تمامى موتى در اخرت * ( وَما يَنْزِلُ ) * و ميداند آنچه فرود آيد * ( مِنَ السَّماءِ ) * از آسمان چون باران و برف و تگرگ كه سبب ارزاقند و ملائكه و احكام ماموره و منهيه * ( وَما يَعْرُجُ ) * و آنچه بالا رود و در آيد * ( فِيها ) * در آسمان چون ارواح و اعمال عباد و دعوت ايشان و ملائكه كه اعمال بندگان مينويسند و بخارات زمين و غير آن حاصل كلام آنست كه هيچ چيز از اشيا بر او پوشيده و پنهان نيست * ( وَهُوَ مَعَكُمْ ) * و او با شما است بعلم و قدرت عموما و بفضل و رحمت خصوصا * ( أَيْنَ ما كُنْتُمْ ) * هر جا كه باشيد چون معيت علم و قدرت او به هيچ حال از شما منفك نيست پس هيچ چيز از احوال و اعمال شما بر او مخفى نخواهد بود و بجهة تاكيد اين قول وضع مظهر در موضع مضمر نموده و تكرار اين معنى فرموده بقوله * ( وَاللَّه بِما تَعْمَلُونَ ) * و خداى به آنچه شما ميكنيد از خير و شر * ( بَصِيرٌ ) * بينا است و بر آن جز او سزا خواهد داد * ( لَه مُلْكُ السَّماواتِ وَالأَرْضِ ) * مر او راست حكمگذارى و فرمانروايى در آسمانها و زمينها و تكرار اينكلام بجهة آنست كه اول تعلق بابدا دارد و ثانى باعاده چنانچه ميفرمايد * ( وَإِلَى اللَّه ) * و بسوى خدا * ( تُرْجَعُ الأُمُورُ ) * باز گرديده شود عواقب كارها و بالاخرة جميع كسانى كه در دنيا دعوى مالكيت مىكنند فانى شوند و مالكيت مطلقه مخصوص به او سبحانه شود چنان كه قبل از خلق بود * ( يُولِجُ اللَّيْلَ ) * در\r\n","description":"","footnote":"","page_name":" 168 ","page_number":168},
  {"content":"\r\nآرد شب را * ( فِي النَّهارِ ) * در روز يعنى از زمان شب در روز افزايد * ( وَيُولِجُ النَّهارَ ) * و درآورد روز را * ( فِي اللَّيْلِ ) * در شب يعنى از زمان روز بر شب زياده كند باختلاف فصول بر حسب مصلحت عباد * ( وَهُوَ عَلِيمٌ ) * و او دانا است * ( بِذاتِ الصُّدُورِ ) * به آنچه در دلها است از امور مكنونه از اعتقادات و غرايم و ارادات و كراهات و هيچ چيز از اينها بر او مخفى نيست پس بر حسب اعتقادات\r\nهمه را جزا خواهد داد و در اينكلام تحذير عباد است از معاصى و مناهى و چون او سبحانه خالق جميع اشيا است و عالم و قادر بر همه آنها پس اى اهل كفر و عناد و ارباب جحود و انكار * ( آمِنُوا بِاللَّه ) * بگرويد به خدا و تصديق كنيد بوحدانيت وى * ( وَرَسُولِه ) * و بفرستادهء او كه محمد است صلَّى اللَّه عليه و آله و سلَّم * ( وَأَنْفِقُوا ) * و بدهيد * ( مِمَّا جَعَلَكُمْ ) * از آنچه گردانيده است خداى شما را * ( مُسْتَخْلَفِينَ ) * استخلاف كرده شدگان از امم سالفه يعنى از آنچه خداى شما را خلفاى پيشينتان گردانيده * ( فِيه ) * در متملك شدن در آن از اموال دنيويه يا از آنچه او سبحانه گردانيده است شما را خلفاى خود در تصرف كردن بدان و انفاق نمودن يعنى از مالهايى كه خداى شما را خلفاى پيشينيان گردانيده آن را انفاق كنيد در وجوهى كه به آن مامور شده‌ايد و عبرت گيريد از آن كسانى كه آن را نخوردند و انفاق نكردند و رنج كشيدند و به آن نفع نديدند و همه را بشما واگذاشتند و رفتند بدون تعب و شما عنقريب از شما بجماعتى كه بعد از شما باشند منتقل خواهد شد پس پيش از آنكه از شما به ديگرى رسد آن را صرف كنيد در حقوق اللَّه يا آنكه اينمال فى الحقيقة مال شما نيست بلكه مال خدا است از حيثيت خلق و انشا و در تصرف در آن بمنزلهء خلفا و وكلائيد از جانب خدا پس بايد كه انفاق مال بر شما آسان باشد هم چنان كه صرف آن آسانست بر كسى كه وكيل و نايب غير است و چون اجر ايمان و پاداش انفاق در آن جهان بر خداى تعالى لازم است از اينجهت بعد از امر بايمان و انفاق مىفرمايد كه * ( فَالَّذِينَ آمَنُوا ) * پس آنان كه گرويدند به خدا و رسول * ( مِنْكُمْ ) * از شما * ( وَأَنْفِقُوا ) * و نفقه كردند مال خود را بزكوة و خمس و غير آن از وجوه مفروضه و ساير خيرات و مبرات * ( لَهُمْ ) * مر ايشان راست * ( أَجْرٌ كَبِيرٌ ) * مزدى بزرگ و ثوابى عظيم كه جنت نعيم است ايثار جملهء اسميه و اعادهء ذكر ايمان و انفاق و بيان حكم بر ضمير و تنكير اجور وصف آن بكبر جهة كثرة مبالغه است در وعد و وعيد بعد از آن توبيخ كفار مىنمايد بقوله * ( وَما لَكُمْ ) * و چيست مر شما را اى اهل كفر و شرك * ( لا تُؤْمِنُونَ ) * نمىگرويد * ( بِاللَّه ) * بخداى و بوحدانيت او مقر نميشويد\r\n","description":"","footnote":"","page_name":" 169 ","page_number":169},
  {"content":"\r\n* ( وَالرَّسُولُ ) * و حال آنكه پيغمبرى كه فرستاده او است * ( يَدْعُوكُمْ ) * ميخواند شما را بحجت و برهان * ( لِتُؤْمِنُوا ) * تا ايمان آريد * ( بِرَبِّكُمْ ) * بآفريدگار خويش ذى حال در اين جملهء حاليه معنى فعل است در ما لكم كه آن ما تصنعون است مانند ما لك قائما كه بمعنى ما تصنع قائما است يعنى چه خواهيد كرد و چه معذرت خواهيد آورد در ترك ايمان در حالتى كه پيغمبر ما صلَّى اللَّه عليه و آله شما را به آن دعوة مىكند و بر آن تنبيه مىكند و كتاب ما را كه ناطق است به براهين و حجج بر شما مىخواند * ( وَقَدْ أَخَذَ ) * و بتحقيق كه فرا گرفته است خداى از شما * ( مِيثاقَكُمْ ) * پيمان شما را قبل از اين دعوت كه آن نصب ادله است و تمكين شما در تفكر و ازاحت علل و چون شما را بعد از ادلهء عقول و بينه رسول عذرى و علتى نيست پس چيست شما را نگرويدن و تصديق ننمودن به خدا و رسول و بعضى گفته كه مراد بميثاق روز الست است يعنى خداى فرا گرفته است از شما ميثاق را در روز الست بر اقرار بربوبيت و نفى شرك اين نيز جملهء حاليه است از مفعول يدعوكم يعنى پيغمبر دعوت مىكند شما را بايمان در حالتى كه خداى اخذ ميثاق نموده از شما * ( إِنْ كُنْتُمْ ) * اگر هستيد * ( مُؤْمِنِينَ ) * تصديق نمايندگان و به حق باور دارندگان پس الحال كه ظاهر است اعلام حق و اوضح است براهين آن چرا ايمان نميآريد يعنى با اين همه ادله عقليه و تنبيهات نبويه و ازاحت علت و ارتفاع شبهه چرا تصديق به خدا و رسول نميكنيد و نيز به جهت تبيين آيات داله بر وجوب ايمان ميفرمايد كه * ( هُوَ الَّذِي يُنَزِّلُ ) * او است آن خداوندى كه فرو ميفرستد * ( عَلى عَبْدِه ) * بر بندهء خود كه محمد است صلَّى اللَّه عليه و آله * ( آياتٍ بَيِّناتٍ ) * آيتهاى روشن يعنى قرآن يا معجزات هويدا * ( لِيُخْرِجَكُمْ ) * تا بيرون آرد شما را خداى به قرآن و ادله يا پيغمبر بدعوت * ( مِنَ الظُّلُماتِ ) * از تاريكيهاى كفر * ( إِلَى النُّورِ ) * بروشنى\r\nايمان يا از ظلمات جهل بنور علم يا از ضلالت بهدايت و از مخالفت بموافقت و در فتوحات مكيه آورده كه از ظلمات حجاب بنور تجلى * ( وَإِنَّ اللَّه ) * و بدرستى كه خداى * ( بِكُمْ ) * بشما * ( لَرَؤُفٌ ) * هر آينه مهربانست * ( رَحِيمٌ ) * بخشاينده كه رسول را بدعوت امر ميفرمايد و اقتصار نميكند بر نصب حجج عقليه براى شما جمع ميان رافت و رحمت با وجود اتحاد آن به جهت تاكيد است و گويند رافت نعمتى است بر مضرور و رحمت نعمتى است بر محتاج آيه دالست بر بطلان مذهب مجبره\r\nجهت بيان علت ارسال رسل و انزال قرآن آن گه ختم كلام بر انفاق كرده ميفرمايد كه * ( وَما لَكُمْ ) * و چيست شما را و چه عذر داريد * ( أَلَّا\r\n","description":"","footnote":"","page_name":" 170 ","page_number":170},
  {"content":"\r\n* ( تُنْفِقُوا ) * در آنكه نفقه نكنيد مالهاى خود را * ( فِي سَبِيلِ اللَّه ) * در راه خداى يعنى در آنچه سبب تقرب مىشود نزد او از حقوق واجبه و مندوبه * ( وَلِلَّه ) * و حال آنكه مر خدايراست * ( مِيراثُ السَّماواتِ وَالأَرْضِ ) * ميراث آسمانها و زمينها يعنى هر چه در آسمان و زمين است بعد از فناى اهالى همهء آن بوى باز خواهد گشت و فى الحقيقة امروز نيز مر او راست و ليكن خلقان را در آن رخصت تصرف داده و بالاخره دست تصرف همهء ايشان از آن كوتاه شد و به او سبحانه باز خواهد گشت در اينكلام ترغيب است باتفاق يعنى چون دانستيد كه اين اموال در دست شما باقى نخواهد ماند پس انفاق آن از حيثية آنكه مستخلف عوض و ثوابيست كه باقى خواهد ماند اولى و آخرى خواهد بود و بعد از امر بانفاق تبيين تفاوت مينمايد ميان منفقين باختلاف اقوال از سبق و قوت يقين و شدت حاجة مردمان به آن و از عكوس آن تا اختيار احسن و افضل آن كنند و ميفرمايد كه * ( لا يَسْتَوِي ) * برابر نيست * ( مِنْكُمْ ) * از شما اى اهل ايمان * ( مَنْ أَنْفَقَ ) * هر كه نفقه كند * ( مِنْ قَبْلِ الْفَتْحِ ) * پيش از فتح مكه كه قبل از عز اسلامست و قوت مسلمانان در عدد دو عدد و دخول مردمان در ديدن خانهء خدا فوجا بعد فوج و پيش از قلت حاجت بقتال و بروايت شعبى مراد پيش از فتح حديبيه است * ( وَقاتَلَ ) * و كارزار كند با دشمنان خدا با كسى كه انفاق نمايد و قتال كند بعد از فتح مكه كه مال بسيار خواهد بود و بانفاق و مقاتله چندان احتياج نخواهد افتاد و ذكر قتال در مقام بيان انفاق بجهة استطراد است و حذف قسيم من انفق بجهة دلالت ما بعد است بر آن اعنى قوله * ( أُولئِكَ ) * آن گروه متقيان و مقاتلان قبل از فتح يعنى سابقان از مهاجر و انصار كه حضرت رسالت صلَّى اللَّه عليه و آله در شان ايشان فرموده كه\r\nلو انفق احدكم مثل احد ذهبا ما بلغ مد أحدهم و لا نصفه\r\nاگر انفاق كند يكى از شما مثل كوه احد طلا را نرسد بمرتبهء انفاق يا يكى از سابقان مهاجر و انصار و نه نصف آن * ( أَعْظَمُ دَرَجَةً ) * بزرگترند از روى درجه و مرتبه * ( مِنَ الَّذِينَ أَنْفَقُوا ) * از آنان كه نفقه كنند * ( مِنْ بَعْدُ ) * پس از فتح مكه * ( وَقاتَلُوا ) * و كارزار نمايند * ( وَكُلًّا ) * و همه را كه نفقه ميكنند و قتال مىنمايند قبل از فتح و بعد از آن * ( وَعَدَ اللَّه الْحُسْنى ) * وعده داده است خداى مثوبت نيكو را كه بهشتست اما با تفاوت درجات * ( وَاللَّه ) * و خداى * ( بِما تَعْمَلُونَ ) * به آنچه ميكنيد از انفاق و قتال بر وجه اخلاص يا ريا * ( خَبِيرٌ ) * داناست به ظاهر و باطن آن و همه را بر وفق نيات آن جزا و سزا خواهد داد و بدانكه اين آيه با آنكه مطلق است و اصل\r\n","description":"","footnote":"","page_name":" 171 ","page_number":171},
  {"content":"\r\nدر مطلق تعميم است اگر تخصيص كند بشخصى دون شخصى و تفضيل كنند وى را بر جمعى كه قبل از فتح مكه به اين صفت موصوف بودند اولى و اخرى است كه به حضرت امير المؤمنين عليه السّلام تخصيص نمايند نه به غير وى هم چنان كه زعم مخالفانست براى آنكه اين دو خصلت سخاوت و شجاعت كه سبب تفضيل است از هيچكس اين مقدار شهرت نيافته كه از امير المؤمنين اما سخاوتش بمرتبهء بود كه با وجود گرسنگى خود مردمان را اطعام مينمود تا آنكه در حق او اين آيه آمد كه وَيُطْعِمُونَ الطَّعامَ عَلى حُبِّه مِسْكِيناً وَيَتِيماً وَأَسِيراً و بنزديك وى زر و نقره و سنگ يكسان بود چنان كه در خبر صحيح وارد گشته كه روزى اعرابى از او طلبى كرد وكيل خود را فرمود كه اعط الاعرابى الفا اعرابى را هزار بده و تعيين نفرمود كه از زر يا نقره وكيل گفت كه زر بدهم يا نقره فرمود كه\r\nكلاهما عندى حجران\r\nهر دو نزد من حكم دو سنگ دارد و آنچه اعرابى را نفع بخشد بوى ده وقايع غزوات وى از آن مشهورتر است كه در آن خلاف توان كرد و شبههء نيست در آنكه انفاق و جهاد فرع اسلام است و از مسلمات مخالفانست كه امير المؤمنين سلام اللَّه عليه در اسلام اسبق از همه كس بوده پس تخصيص آيه بوى اوليتر باشد نه بابى بكر هم چنان كه صاحب كشاف و بيضاوى از فرط عناد و عصبية گفته‌اند كه نزلت فى ابى بكر لانه اول من اسلم و اول من انفق فى سبيل اللَّه و نيز بجهة مبالغه انفاق مىفرمايد * ( مَنْ ذَا الَّذِي يُقْرِضُ اللَّه ) * كيست خداوند آنكه وام دهد خداى را يعنى كه نفقه كند مال را باميد عوض تسميه انفاق به قرض بجهة آنست كه هم چنان كه قرض دينى است واجب العوض انفاق نيز امريست لازم الاجر پس منفق مانند كسى باشد كه وام دهد * ( قَرْضاً حَسَناً ) * وامى نيكو يعنى اگر مال خود را بطيب نفس و اخلاص در افضل جهات صرف كند * ( فَيُضاعِفَه ) * پس زياده گرداند خداى آن قرض را * ( اللَّه ) * براى او يعنى اجر او را مضاعف سازد از ده تا هفتصد يا بيشتر * ( وَلَه ) * و مر او را بود * ( أَجْرٌ ) * مزدى كه اضعاف كثيره به آن منظم شده باشد * ( كَرِيمٌ ) * گرامى فى نفسه اگر چه مضاعف نباشد چه جاى آنكه باضعاف منظم شده باشد و آن بهشتى است كه مشحونست بانواع نعم اينكلام دالست بر افضليت اجر عمل بر عوض قرض چه عوض قرض يكيست و عوض عمل متضاعف باضعاف كثيره و علماى محققين گفته‌اند كه قرض حسن آنست كه جامع ده صفت باشد يا شش اول آنكه از مال حلال باشد زيرا كه حضرت رسالت فرمود كه\r\nان اللَّه طيب لا يقبل الا الطيب\r\nدوم آنكه از اموال نفيسه متصدق باشد نه آنكه ردى آن را تصديق نمايد كقوله تعالى وَلا تَيَمَّمُوا الْخَبِيثَ مِنْه تُنْفِقُونَ سيم آنكه محب آن مال باشد و راجى بحيوة خود زيرا كه حضرت رسول\r\n","description":"","footnote":"","page_name":" 172 ","page_number":172},
  {"content":"\r\nرا از افضل صدقهء سؤال كردند فرمود كه\r\nان تعطيه و انت صحيح شحيح تامل العيش و تخشى الفقر و لا تحل حتى اذا بلغت النفس التراقى قلت لفلان كذا و لفلان كذا\r\nيعنى افضل صدقه آنست كه تصديق كنى آن را در حالتى كه تندرست باشى و نفس تو در تصدق كردن به آن خست نمايد و اميد بزندگى خود داشته باشى و از درويشى ترسى و آن را در تعويق نيندازى تا وقتى كه روح بحنجره رسد گويى مر فلان را اين مال باشد و مر فلان ديگر را آن مال چهارم و پنجم آنكه در كتمان آن كوشد و آن را باحوج مردمان دهد لقوله تعالى وَإِنْ تُخْفُوها وَتُؤْتُوهَا الْفُقَراءَ فَهُوَ خَيْرٌ لَكُمْ ششم آنكه در عقب آن منت نهند و اذيت نرساند لقوله تعالى لا تُبْطِلُوا صَدَقاتِكُمْ بِالْمَنِّ وَالأَذى هفتم آنكه به آن قصد قربت كند و آن را بريا منسوب نسازد چه ريا مذموم است شرعا و بثمر عدم ترتب ثواب بر آن عمل هشتم آنكه متصدق به را حقير شمرد اگر چه بسيار باشد زيرا كه متاع دنيا قليل است نسبت بنعيم عقبى نهم آنكه از احب اموال او باشد لقوله تعالى لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ دهم آنكه با وجود احتياج خود آن تصدق نمايد زيرا كه آن اقربست باخلاص و بعد از حث عباد بر انفاق بيان احوال اهل ايمان مىكند در روز معاد بقوله * ( يَوْمَ تَرَى الْمُؤْمِنِينَ ) * ياد كن اى محمد صلَّى اللَّه عليه و آله روزى را كه ببينى مردمان مؤمن را و در اكثر تفاسير مذكور است كه اين جملهء ظرفيه متعلق است بقوله له يعنى مر منفق را اجر كريم باشد در روزى كه ببينى اى بيننده مردان ايمان آورند را * ( وَالْمُؤْمِناتِ ) * و زنان گرويده بر صراط * ( يَسْعى ) * كه ميرود بشتاب * ( نُورُهُمْ ) * روشنى ايمان ايشان * ( بَيْنَ أَيْدِيهِمْ ) * در پيش ايشان * ( وَبِأَيْمانِهِمْ ) * و بجانبهاى راست ايشان كه موجب نجات و هدايت ايشان باشد ببهشت تخصيص اين دو جهة به جهت آنست كه نامهء اعمال سعدا را در آن روز از پيش روى و از جانب راست بايشان دهند هم چنان كه نامهء اعمال اشقيا را بر پس پشت و بجانب دست چپ بايشان دهند پس اين نور در اين دو جهت علامت آن خواهد بود كه ايشان بحسنات خود سعيدند و بصحايف سفيد خود فايز و با عيش باشند و بسبب اين نور چون برق از صراط بگذرند و هر چند در مشى مسارعت كنند نور ايشان نيز در جنب و مقدم ايشان شده آيند و بعضى ديگر در وجه تخصيص اين دو جهت گفته‌اند كه نور از روى ايشان تابد بسبب آنكه در حين وضو آن را شسته باشند و در وقت نماز گذاردن پيشانى بر زمين نهاده چنان كه حضرت رسالت صلَّى اللَّه عليه و آله فرمود كه\r\nامتى العز المحجلين من آثار الوضوء\r\nو بدست راست تسبيح كرده باشند و بانگشت عدد آن را نگاه داشته پس از هر بند انگشتى از آن نورى درخشد از ابن مسعود منقولست كه نور هر كس بر قدر عمل وى باشد نور يكى از صنعا بود تا عدن و از ديگرى برابر كوهى و از كسى ديگر به مقدار نخيلى و ادناى نور آن\r\n","description":"","footnote":"","page_name":" 173 ","page_number":173},
  {"content":"\r\nبود كه صاحبش موضع قدم خود را ببيند و بعضى از مؤمنان باشند كه نور ايشان بمرتبهء رسيده باشد كه آتش دوزخ را فرو نشاند و چون از صراط گذرند از دوزخ آواز آيد كه\r\nمر يا مؤمن فان نورك اطفى نارى\r\nاى مؤمن بگذر كه نور آتش مرا فرو نشاند حاصل كه همهء مؤمنان بر قدر مرتبهء خود نور پيش ايشان و از دست راست ايشان ميرود تا بدر بهشت رسند و در اينحال كه بر در بهشت آيند فرشتگان استقبال ايشان كرده گويند كه * ( بُشْراكُمُ الْيَوْمَ ) * مژدهء شما امروز * ( جَنَّاتٌ ) * دخولست در بوستانهاى پر از اشجار و انهار و اثمار * ( تَجْرِي ) * كه ميرود * ( مِنْ تَحْتِهَا ) * از زير آن منازل يا اشجار آن * ( الأَنْهارُ ) * جويهاى آب * ( خالِدِينَ فِيها ) * در حالتى كه جاويد باشند در آن * ( ذلِكَ ) * اين بشرى ايشان ببهشت جاودان * ( هُوَ الْفَوْزُ الْعَظِيمُ ) * از رستگارى بزرگ است كه ايشان در اينحال از همه اهوال قيامت نجات يافته بدار الجلال نزول نمايند ابو امامه فرمود كه مؤمنان را بر صراط نور دهند و منافقان را در عقب روشنى نگذارند و مؤمنان هر گاه كه روى باز پس كنند همه صراط روشن شود پس منافقان از ايشان التماس نور كنند و بديشان نرسند كما قال جل ذكره * ( يَوْمَ يَقُولُ الْمُنافِقُونَ ) * اين بدل يَوْمَ تَرَى الْمُؤْمِنِينَ است يعنى مر منفق راست اجر كريم در روزى كه گويند منافقان يا متعلق مقدر است با ذكر يعنى ياد كن روزى را كه گويند مردان منافق * ( وَالْمُنافِقاتُ ) * و زنان منافقه * ( لِلَّذِينَ آمَنُوا ) * مر آنان را كه گرويده‌اند يعنى از اهل ايمان التماس نور كنند كه شما * ( انْظُرُونا ) * نظر كنيد بما يعنى روى باز پس كنيد * ( نَقْتَبِسْ ) * تا بگيريم روشنى * ( مِنْ نُورِكُمْ ) * از نور شما چون بما نگريد گويند انظرونا بمعنى انتظروانا است يعنى منتظر ما باشيد و توقف نمائيد تا كسب نور از شما كنيم و اين را به جهت آن گويند كه مؤمنان بر صراط گذرند چون بروق خاطفه بر مركبهاى خوشرفتار و منافقان پياده باشند و بعضى گفته‌اند كه مؤمنان و منافقان چون از قبور برخيزند مختلط شوند و منافقان در روشنى مؤمنان راه روند چون اهل ايمان را از ايشان متميز سازند ايشان بىنور بمانند پس التماس نور كنند از مؤمنان و از مفسران نقل كرده‌اند كه مؤمنان در روز قيامت بعرصه گاه آيند و بنور اعمال خود از صراط چون برق جهنده گذر كنند و منافقان چون در دنيا به ظاهر ايمان با مؤمنان بوده باشند و بعد از مرگ آن نور از ايشان پنهان شده همچنين در عرصه گاه قيامت بر وجه جزاى مكر و خديعه كه مؤمنان كرده باشند چنان كه يُخادِعُونَ اللَّه وَهُوَ خادِعُهُمْ دالست بر اين به همين طريقه با ايشان سلوك كنند هم چنان كه كسى را كه فريب دهند و ايشان را نور ضعيف\r\n","description":"","footnote":"","page_name":" 174 ","page_number":174},
  {"content":"\r\nدهند كه گاه روشن شود و ايشان روند و زمانى تاريك گردد و ايشان توقف نمايند ناگاه بادى برآيد و نور ايشان را فرو نشاند و ما نزد اينحال با مؤمنان گويند * ( انْظُرُونا نَقْتَبِسْ مِنْ نُورِكُمْ ) * مؤمنان چون اين حال ببينند گوينده مبادا با ما نيز اين معامله رود پس بجهة اين خوف گويند ربنا اتمم لنا نورنا القصه چون منافقان طلب نور كنند * ( قِيلَ ) * گفته شود يعنى مؤمنان يا ملايكه گويند ايشان را * ( ارْجِعُوا ) * باز گرديد وَرائِكُمْ باز پس خود يعنى به دنيا رجوع كنيد * ( فَالْتَمِسُوا نُوراً ) * پس بجوئيد روشنى را در آنجا به تحصيل سبب آنكه ايمانست زيرا كه در محشر كسب نور نميتوان كرد و از دنيا با خود ميبايد آورد يا رجوع بموقف كنيد كه اين نور از آنجا بما داده‌اند يا خايف و خاسر باز گرديد و از ما دور شويد كه شما را ازين نور نصيبى نخواهد بود مؤمنان اينكلام را بر وجه تخييب و اقناط با ايشان گويند زيرا كه دانسته باشند كه در پس ايشان نورى نيست و منافقان فهم اينمعنى نكرده بتصور آنكه نور در عقب ايشانست روى باز پس كنند * ( فَضُرِبَ ) * پس زده شود يعنى ملايكه به حكم حق سبحانه بزنند * ( بَيْنَهُمْ ) * ميان مؤمنان و منافقان * ( بِسُورٍ ) * ديوارى بلند چون پارهء شهر و گويند كه اين اعرافست * ( لَه بابٌ ) * مر آن را درى باشد كه مؤمنان در آن درآيند * ( باطِنُه ) * داخل آنكه مؤمنان در او باشند * ( فِيه الرَّحْمَةُ ) * در او رحمت بود زيرا كه نزديكى بهشت بود * ( وَظاهِرُه ) * و خارج آن كه منافقان باشند * ( مِنْ قِبَلِه الْعَذابُ ) * از نزد آن عذاب باشد زيرا كه نزديك دوزخ بود و منافقان چون با پس نگرند و نورى نبينند باز متوجه مؤمنان شوند ديوارى بينند ميان خود و ايشان حاجز شده از بيرون نگاه كنند مؤمنانرا ببينند كه خرامان و نازان متوجه رياض جنانند * ( يُنادُونَهُمْ ) * بخوانند ايشان را بآواز بلند با تضرع و زارى كه اى مؤمنان * ( أَ لَمْ نَكُنْ ) * آيا\r\nنبوديم ما * ( مَعَكُمْ ) * با شما در دنيا كه به جماعت شما نماز مىگذارديم و بموافقت شما روزه ميداشتيم و مناكحت و مشاورت با شما ميكرديم * ( قالُوا ) * گويند مؤمنان * ( بَلى ) * آرى به ظاهر با ما بوديد * ( وَلكِنَّكُمْ ) * و ليكن شما * ( فَتَنْتُمْ ) * در محنت و هلاكت افكنديد * ( أَنْفُسَكُمْ ) * نفسهاى خود را بسبب نفاق * ( وَتَرَبَّصْتُمْ ) * و انتظار دواير و مصايب مىكشيديد كه بر محمد صلَّى اللَّه عليه و آله و بر مؤمنان فرود آيد * ( وَارْتَبْتُمْ ) * و شك آورديد بر نبوت پيغمبر ما صلَّى اللَّه عليه و آله * ( وَغَرَّتْكُمُ الأَمانِيُّ ) * و بفريفت شما را آرزوهاى شما يعنى املهاى دور و دراز كه آن امتداد عمر است و غير آن يا اميد وقوع مصايب بر اهل ايمان در پيش گرفتيد\r\n","description":"","footnote":"","page_name":" 175 ","page_number":175},
  {"content":"\r\nيعنى دنياى ناپايدار شما فريفتهء خود ساخت و بسبب آن از اهوال قيامت غافل شده آمال بىاعتبار در دل گرفتيد * ( حَتَّى جاءَ أَمْرُ اللَّه ) * تا وقتى كه بيامد حكم خداى بقبض روح شما يا بتعذيب شما بنار يا امر خدا بنصرت نبى و غلبهء دين وى بر ساير اديان * ( وَغَرَّكُمْ بِاللَّه ) * و فريب داد شما را بخداى يعنى به آنكه خداى حليم و كريم است و عذاب شما نكند و شما را فرو گذارد * ( الْغَرُورُ ) * شيطان فريبنده انس روايت كند كه روزى رسول خدا صلَّى اللَّه عليه و آله باصحاب وعظ ميفرمود در اثناى آن خطها بر زمين كشيد و بعد از آن يك خط ديگر بر سر آن خطها كشيد گفت ميدانيد كه اين چيست گفتند نه يا رسول اللَّه فرمود كه اين خطها مثل آرزوهاى فرزند آدم است و اين يك خط ديگر مرگ است كه برايشان واقع خواهد شد و همهء آمال و امانى ايشان را باطل سازد چنان كه حق سبحانه فرمود كه * ( حَتَّى جاءَ أَمْرُ اللَّه وَغَرَّكُمْ بِاللَّه الْغَرُورُ ) * * ( فَالْيَوْمَ ) * پس امروز * ( لا يُؤْخَذُ ) * فرا گرفته نشود * ( مِنْكُمْ ) * از شما اى منافقان * ( فِدْيَةٌ ) * چيزى كه فداى خود كنيد تا از عذاب برهيد * ( وَلا مِنَ الَّذِينَ كَفَرُوا ) * و نه از كسانى كه نگرويده‌اند ظاهرا و باطنا * ( مَأْواكُمُ النَّارُ ) * جاى شما و ايشان آتش دوزخ است * ( هِيَ ) * اين آتش * ( مَوْلاكُمْ ) * سزاوارتر است شما را * ( وَبِئْسَ الْمَصِيرُ ) * و بد بازگشتى است آتش صاحب كشاف آورده كه مولى بمعنى محريست يعنى مكانى كه در حق او گويند كه احرى و اوليست از مكان ديگر و مثل اين است هو مئنة للكرم اى فى مكان يقول القائل فيه انه لكريم و گويند كه بمعنى ناصر است يعنى آتش يارىدهنده شما است نه غير آن مراد نفى ناصر است مر ايشان را در نشأة آخرت و از اين قبيل است قولهم اصيب فلان بكذا فاستفسر الجزع و منه قوله تعالى يُغاثُوا بِماءٍ كَالْمُهْلِ نزد بعضى ديگر بمعنى تولى است يعنى آتش متولى ايشانست مالك امر ايشان هم چنان كه ايشان متولى اعمال اهل نار بودند و مالك امر ايشان آورده‌اند كه مؤمنان در مكه با وجود فقر و فاقه به حدى تمام قواعد طاعت را تمهيد ميكردند و بعد از آنكه از مكه بمدينه هجرت كردند مال بسيار بدست ايشان در آمد و نعمت برايشان فراخ شد مشغول به آن گشته آثار فتور و قصور در وظايف طاعات و عبادات ايشان ظاهر گشت اين آيه آمد كه * ( أَ لَمْ يَأْنِ ) * اين مشتق است از انى الامر يانى اذا جاء اناه اى وقته يعنى آيا وقت نيامد * ( لِلَّذِينَ آمَنُوا ) * مر آنان را كه گرويده‌اند * ( أَنْ تَخْشَعَ قُلُوبُهُمْ ) * آنكه بترسد و نرم شود دلهاى ايشان * ( لِذِكْرِ اللَّه ) * براى ياد كردن خدا يعنى براى آنچه خدا را به آن ياد\r\n","description":"","footnote":"","page_name":" 176 ","page_number":176},
  {"content":"\r\nكنند از مواعظ * ( وَما نَزَلَ ) * و بر آن چه فرستاده خداى * ( مِنَ الْحَقِّ ) * از كلام حق و صدق صاحب كشاف آورده كه ميتواند بود كه مراد بذكر و آنچه منزل شده قرآن باشد چه قرآن جامع اين هر دو صفت است يعنى هم ذكر و موعظه است و هم به حق از آسمان نازل گشته يا آنكه مراد خشوع قلوب باشد در وقت ذكر خداى و در وقت تلاوت قرآن كقوله تعالى إِذا ذُكِرَ اللَّه وَجِلَتْ قُلُوبُهُمْ وَإِذا تُلِيَتْ عَلَيْهِمْ آياتُه زادَتْهُمْ إِيماناً و قولى ديگر در سبب نزول آيه آنست كه مزاح و مضاحكه ميان اصحاب بسيار شد اين آيه نازل گشت از ابن عباس منقولست كه حق سبحانه و تعالى بعد از سيزده سال از نزول قرآن در صحابه قساوتى يافت ايشان را به اين آيه معاتب ساخت و از ابن مسعود منقولست كه ميان اسلام ما و معاتب شدن به اين آيه چهارده سال بود\r\nو بعضى گفته‌اند كه نزول اين آيه در شان منافقان است يعنى آيا وقت آن نشد آن كسانى را كه ايمان آورده‌اند به زبان كه دل ايشان ترسكار گردد و بخلوص عقيده و بصدق تمام ايمان آورند ابن زيد و كلبى و ثعلبى و مقاتل گفته‌اند كه سبب نزول آن بود كه منافقان مسلمانان را گفتند اعلام كنيد ما را از آن چه در تورية ديده‌ايد از عجايب و غرايب خداى تعالى اين آيه فرستاد كه نَحْنُ نَقُصُّ عَلَيْكَ أَحْسَنَ الْقَصَصِ از اين گفتار مدتى باز ايستادند و باز استيناف اين سؤال كردند اين آيه آمد كه اللَّه نَزَّلَ أَحْسَنَ الْحَدِيثِ مدتى ديگر اين سؤال را فروگذاشت كردند ديگر باره از حضرت سليمان ( ض ) اين سؤال كردند اين آيه آمد كه * ( أَ لَمْ يَأْنِ لِلَّذِينَ آمَنُوا ) * الخ آورده‌اند كه فضيل عياض مردى راهزن بود و تجار از دست او به تنگ آمده بودند و چاره به او نداشتند در مجاور او كنيزى بود كه او را بسيار دوست ميداشت شبى خواست كه نزد او رود بر بالاى بام برآمد از آن سرا آوازى شنيد كه يكى اين آيه ميخواند كه * ( أَ لَمْ يَأْنِ لِلَّذِينَ آمَنُوا ) * فضيل را چون اين آيه به گوش رسيد گفت الهى وقت آن آمد كه دل من نرم شود و ترسكار گردم پس بسيار بگريست و بازگشت و در خرابهء رفت كه بخسبد جمعى از كاروانان را آنجا ديد كه با هم ميگفتند امشب بيدار باشيد كه فضيل در راه است مبادا كه راه زنى كند فضيل با نفس خود گفت كه اى نفس شرير به بين كه خلق خدا از تو چگونه ترسانند پس توبه كرد و با خود قرار داد تا زنده باشد مجاور مسجد الحرام باشد بعد از آن آواز داد كه اى قوم فضيل عياض منم از من مترسيد كه من توبه كردم و از آنچه كرده‌ام پشيمان گشتم پس به مكه رفت و آنجا مجاور شد و از جملهء كل اوليا گشت * ( وَلا يَكُونُوا ) * اين عطف است بر تخشع يعنى وقت نيامد مؤمنانرا كه نباشند * ( كَالَّذِينَ أُوتُوا الْكِتابَ ) * مانند آنان كه داده شده‌اند كتاب را * ( مِنْ قَبْلُ ) * پيش از اين يعنى چون يهود و نصارى نباشيد كه ايشان را تورية و انجيل داده بودند و در\r\n","description":"","footnote":"","page_name":" 177 ","page_number":177},
  {"content":"\r\nبدايت حال خاشع و خاضع بودند * ( فَطالَ ) * پس دراز شد * ( عَلَيْهِمُ الأَمَدُ ) * برايشان زمان يعنى عمر دراز يافتند و امل دور پيش گرفتند يا دراز گشت برايشان زمان فترت ميان ايشان و انبياى ايشان يا طويل شد زمان جزا دادن ايشان * ( فَقَسَتْ ) * پس سخت شد * ( قُلُوبُهُمْ ) * دلهاى ايشان و در آن اثر خشوع نماند پس روى بگناه آوردند و دين و شريعت خود را فرو گذاشتند ابن مسعود از رسول ( ص ) روايت كرده كه يهودان از تورية آنچه مقبول طبع ايشان بود و مشتهى انفس ايشان و در آن تكليفى و مشقتى نبود بگذاشتند و آنچه نواهى و زواجر بود منحرف ساختند كقوله تعالى يُحَرِّفُونَ الْكَلِمَ عَنْ مَواضِعِه و آنچه هواى نفس ايشان بود بجاى آن نوشتند و بعد از آن گفتند كه اين را بر قوم بنى اسرائيل عرض بايد كرد هر كه قبول نكند او را ببايد كشت پس اتفاق كردند كه اول بنزد حبر روند كه اعلم ايشان بود و صورت حال به او اعلام نمايند اگر او قبول كند ديگرى رد نتواند كرد و اگر او قبول نكند او را بكشند حبر خبر يافته آياتى چند بر ورقى نوشت و چون ايشان نزد او آمدند و محرفات را بياوردند آن و رق را بر بالاى محرفات ايشان نهاد و گفت اينكلام خداست و تورية كلام موسى ايشان پنداشتند كه كتاب محرف ايشان را ميگويد شاد شدند و بعضى از خواص حبر اين را ميدانستند چون وى وفات كرد اينخبر آشكارا شد و اختلاف در بنى اسرائيل پيدا شد هفتاد و دو فرقه طايفه شدند طايفه كه بر حق بودند تابع حبر شدند و از مقاتل مرويست كه مراد از اين آيه مؤمنان اهل كتابند كه قبل از بعثت برسول ( ص ) ايمان داشتند چون روزگار آمدن آن حضرت دراز شد دلهاى ايشان سخت گشت و بدعة و رهبانية وضع كردند و صوامع ساختند كقوله تعالى وَرَهْبانِيَّةً ابْتَدَعُوها و اندكى بر دين حضرت عيسى ( ع ) بماندند و لهذا قال جل ذكره * ( وَكَثِيرٌ مِنْهُمْ ) * و بسيارى از ايشان * ( فاسِقُونَ ) * خارجند از دين خود و تارك احكام كتاب به جهت فرط قسوت از بعضى اكابر منقولست كه نتيجه سختى دل غفلت است و نشانه نرمى دل توجه بطاعت و از\r\nحضرت عيسى على نبينا و عليه السلم مأثور است كه\r\nلا تكثروا الكلام به غير ذكر اللَّه فقسوا قلوبكم فان القلب القاسى بعيد من اللَّه و لا تنظروا فى ذنوب العباد كانكم ارباب و انظروا فى ذنوبكم كانكم عبيد و الناس رجلان مبتلى و معافى فارحموا اهل البلاء و احمدوا اللَّه على العافية\r\nيعنى بسيار نگردانيد كلام را به غير ياد خدا تا بسبب آن غليظ و سخت نگردانيد دلهاى خود را و دلى كه قساوت داشته باشد دور است از رحمت خدا و بعد از آن فرمود كه نظر در ذنوب عباد مكنيد زيرا كه شما معبود ايشان نيستيد و نظر در گناهان خود كنيد زيرا كه بدام بندگى خدا در بنديد و مردمان بر دو قسماند صاحب ابتلا و خداوند عافيت بر اهل بلا رحم كنيد\r\n","description":"","footnote":"","page_name":" 178 ","page_number":178},
  {"content":"\r\nو بر عافيت سپاسدارى نمائيد * ( اعْلَمُوا ) * بدانيد اى اهل قساوت يا اى منكران بعث * ( أَنَّ اللَّه ) * آن را كه خداى * ( يُحْيِ الأَرْضَ ) * زنده مىگرداند زمين را * ( بَعْدَ مَوْتِها ) * پس از مردگى و افسردگى آن اين تمثيل است براى احياى قلوب قاسيه بذكر و تلاوت يا براى احياى اموات به جهت ترغيب در خشوع و زجر از قساوت قلوب و خلاصهء معنى آنست كه هم چنان كه خداى تعالى احياى زمين مرده مىكند بباران به همين منوال احياى قلوب قاسيه كند بذكر و تلاوت قرآن يا اموات را زنده سازد بكمال قدرت در آن جهان * ( قَدْ بَيَّنَّا لَكُمُ ) * بدرستى كه روشن گردانيديم براى شما * ( الآياتِ ) * حجج واضحات و دلايل باهرات بر قدرت خود پس به اين استدلال نمائيد بر قدرت ما بر احياى قلوب يا بر ايقاع بعث و نشور * ( لَعَلَّكُمْ تَعْقِلُونَ ) * شايد كه خردمند شويد يعنى كامل شود عقل شما در انقياد نمودن بطاعت و عبادت و آنچه اهل كتاب مرتكب آن شده‌اند از تبديل و تحريف احكام ما به آن ارتكاب منمائيد و بجميع اوامر و نواهى ما تصديق كنيد * ( إِنَّ الْمُصَّدِّقِينَ ) * بدرستى كه مردانى كه تصديقكننده‌اند قول خدا و رسول را * ( وَالْمُصَّدِّقاتِ ) * و زنانى كه باور دارنده‌اند گفتار ايشان را و حفص بتشديد صاد ميخواند يعنى مردان و زنانى كه صدقه دهنده‌اند * ( وَأَقْرَضُوا اللَّه ) * اين عطف است بر معنى فعل در اسم فاعل كه محلى بالف و لام موصولست چه آن در تقدير الذين صدقوا است و اكتفاء بضمير مذكور در اقرضوا از روى تغليب است يعنى مردانى و زنانى كه تصديق خدا و رسول كردند و وام دادند به خدا * ( قَرْضاً حَسَناً ) * وامى نيكو يعنى اطيب و احب اموال خود را در راه خدا و بر وجه قربت و برضاى وى انفاق كردند بدون شايبه ريا و سمعه و بنا بر قراءة حفص ذكر اقراض بعد از تصدق با آنكه اول منطوى بر آنست به جهت دلالتست بر آنكه معتبر در تصدق آنست كه مقارن اخلاص باشد و ميتواند بود كه اقراض بمعنى حقيقى خود باشد كه آن آدانه است حاصل آن كسانى كه تصديق به خدا و رسول نمودند از ذكور و اناث يا آنكه اموال خود را در راه خدا تصدق كردند باخلاص تمام يا قرض دادند آن را ببندگان خدا خالصا لله * ( يُضاعَفُ ) * زياد گردانيده شود * ( لَهُمْ ) * براى ايشان مزد ايشان از ده تا هفتصد و زياده * ( وَلَهُمْ ) * و مر ايشانراست * ( أَجْرٌ كَرِيمٌ ) * مزدى گرامى و پاداش بزرگوار كه بهشت جاودانى است * ( وَالَّذِينَ آمَنُوا ) * و آنان كه گرويدند * ( بِاللَّه وَرُسُلِه ) * به خدا و بفرستادهء او و شك نياوردند در اخبار و احكام ايشان * ( أُولئِكَ ) *\r\n","description":"","footnote":"","page_name":" 179 ","page_number":179},
  {"content":"\r\nآن گروه * ( هُمُ الصِّدِّيقُونَ وَالشُّهَداءُ ) * ايشانند صديقان و شهيدان * ( عِنْدَ رَبِّهِمْ ) * نزد پروردگار خود يعنى مؤمنان ثابت قدم در ايمان و طاعت بمنزلهء كسانىاند كه سبقت كرده باشند در تصديق خدا و رسول و شهيد شده در راه خدا و عياشى باسناد خود از منهال قصاب روايت كند كه ابو عبد اللَّه ( ع ) را گفتند كه به اين رسول اللَّه دعا كن تا خداى تعالى شهادت روزى من كند فرمود كه ان المؤمن لشهيد بعد از آن اين آيه تلاوت فرمود از حارث بن مغيره روايت است كه فرمود كه ما نزد ابو جعفر ( ع ) نشسته بوديم و آن حضرت احاديث و اخبار از جد بزرگوار خود نقل ميفرمود و در اثناى آن فرمود كه\r\nالعارف منكم بهذا الامر المنتظر كمن جاهد فى اللَّه مع قايم آل محمد بسيفه\r\nبه خدا سوگند كه هر كس از شما عارف باشد بامر منتظر به صاحب الامر ( ص ) مثل كسى است كه با قايم آل محمد بشمشير خود در راه خدا جهاد نموده پس فرمود\r\nبل و اللَّه كمن جاهد مع رسول اللَّه ( ص ) بسيفه\r\nبلكه به خدا كه او همچه كسيست كه با پيغمبر خدا جهاد كرده بعد از آن ترقى نموده فرمود كه\r\nبل و اللَّه كمن استشهد مع رسول اللَّه فى فسطاطه\r\nبه خدا سوگند كه او مثل كسيست كه با پيغمبر خدا شهيد شده باشد در خيمه - گاه او پس فرمود كه در ميان شما آيتى هست از كتاب خداى كه مشعر است بر اين گفتم كدام است يا بن رسول اللَّه فرمود قول اللَّه تعالى * ( الَّذِينَ آمَنُوا بِاللَّه وَرُسُلِه أُولئِكَ هُمُ الصِّدِّيقُونَ وَالشُّهَداءُ عِنْدَ رَبِّهِمْ ) * بعد از آن فرمود كه\r\nصرتم و اللَّه صادقين شهداء عند ربكم\r\nبه خدا كه شما صادقان و شهيدانيد نزد خداى و بعضى تفسير آيه بر اينوجه كرده‌اند كه آنان كه ايمان آورده‌اند به خدا و رسول مبالغه كنندگانند در تصديق و در مزيت صدق بنهايت رسيده و گواهى دهندگانند بتوحيد خدا و نبوت پيغمبران يا شاهدانند بر امم در روز قيامت و نزد بعضى و الشهدا مبتدا است و ما بعد آن خبر آن يعنى پيغمبرانى كه شاهداند بر امتان خود يا شهيدشدگان در راه خداى نزد پروردگار خوداند در درجات قرب كه مقعد صدق است * ( لَهُمْ أَجْرُهُمْ ) * مر ايشانراست مزد طاعت صديقان و شهدا يعنى مثل اجر ايشان * ( وَنُورُهُمْ ) * و مثل روشنى ايمان ايشان كه در روز حشر به آن مهتدى شده ببهشت روند ليكن بدون تضعيف اجر و نور تا ميان ايشان و صديقان فرقى باشد يا مر ايشانراست اجرى و نورى كه موعود است از براى ايشان * ( وَالَّذِينَ كَفَرُوا ) * و آنان كه بپوشيدند حق را يعنى انكار توحيد و نبوت پيغمبران كردند * ( وَكَذَّبُوا بِآياتِنا ) * و تكذيب كردند آيتهاى ما را كه بر حضرت محمد ( ص ) فرو فرستاديم * ( أُولئِكَ ) * آن گروه * ( أَصْحابُ الْجَحِيمِ ) * ملازمان دوزخند اين آيه دليل است بر آنكه خلود در دوزخ مخصوص\r\n","description":"","footnote":"","page_name":" 180 ","page_number":180},
  {"content":"\r\nاست بكفار زيرا كه تركيب مشعر باختصاص است و صحبت دال بر ملازمت بحسب عرف\r\nو بعد از بيان حال فريقين در نشئه آخرت تحقير دنيا مىكند به جهت تزهيد مؤمنان از آن و تنفير ايشان از مغرور شدن بلذات آن كه موجب حرمانست از فوز بدرجات عاليه آن جهان و ميفرمايد كه * ( اعْلَمُوا ) * بدانيد اى طالبان دنيا * ( أَنَّمَا الْحَياةُ الدُّنْيا ) * جز اين نيست كه زندگانى اين سراى * ( لَعِبٌ ) * بازيچه ايست و تعب و رنج در طلب متاع آن بيفايده مانند ملاعب و متاعب اطفال كه فايدهء بدان مترتب نميشود * ( وَلَهْوٌ ) * و مشغوليست كه بسبب اشتغال شما به آن باز ميمانيد از مراتب عظيمهء اخرويه * ( وَزِينَةٌ ) * و آرايشى است در مطاعم خوشگوار و ملابس نيكو و منازل دلكش و مراكب را هوار و غير آن * ( وَتَفاخُرٌ بَيْنَكُمْ ) * و مفاخرت كردنست در ميان يكديگر بسبب نسب عالى و جاه و منازل * ( وَتَكاثُرٌ فِي الأَمْوالِ ) * و مباهات نمودن در كثرت مالها و عدد آن * ( وَالأَوْلادِ ) * و بسيارى فرزندان از ابن عباس منقولست كه جميع اموال غير حلال تكاثر است و تطاول بر اولياى خدا بمال و ولد و خدم و تفاخر و بعضى از اكابر در صفت دنيا گفته‌اند كه الدنيا لعب كلعب الصبيان و لهو كلهو الفتيان و زينة كزينة النسوان و تفاخر كتفاخر الاقران و تكاثر كتكاثر الدهقان و بر هيچ عاقلى مخفى نيست كه اين بازى باندك زمانى بر طرف شود و لهو و فرح بغم و ترح مبدل گردد و زينتهاى آن از هم فروريزد و تفاخر و تكاثر او چون شرارهء آتش نابود شود امير المؤمنين ( ع ) عمار ياسر را گفت اى عمار براى دنيا غم مخور كه جملهء لذات دنيا شش است مطعوم و مشروب و ملبوس و منكوح و مركوب و مشموم شريفترين مطعومات عسل است كه آن لعاب مكس است و بهترين مشروبات آبست و جملهء حيوانات در آن مساويست و نيكوترين مشمومات مشك است و آن خون آهو است و زيباترين مركوبات اسب است و راكب آن در مظنهء هلاكت است و نفيسترين ملبوسات ديبا است و آن تنيدهء كرم است و معظم فوايد منكوحات مواقعه است و آن ادخال مجراى بولست در مجراى بول ديگر و چون معظم لذات دنيا مبتنى بر اين امور خسيسه دنيه است پس معلوم است كه قدر و خطر او تا كى باشد در خبر است كه روزى رسول اللَّه ( ص ) با جمعى از صحابهء بر بزغالهء مردهء بگذشت ديد كه متورم و متعفن شده و در كنار راه افتاده فرمود كه كيست كه اين را بدرمى بخرد گفتند يا رسول اللَّه ( ص ) او در زندگى بيكدرم نمىارزيد اكنون كه مرده و گنديده و آماسيده كه او را بدرمى مىخرد فرمود كه به خدا سوگند كه دنيا نزد حقتعالى حقيرتر از اين بزغاله است امير المؤمنين ( ع ) را گفتند كه ما را صفت دنيا كن فرمود كه الدنيا اوله بكاء و اوسطه عناء و اخره فناء اولش گريه است و ميانش غم و اندوه و آخرش فنا ثابت بن سعيد گفته كه دنيا چون عقربيست كه در دنبال او جز زهر نيست بهر كه رسد بزند و بگرياند\r\n","description":"","footnote":"","page_name":" 181 ","page_number":181},
  {"content":"\r\nو حق سبحانه بىاعتبارى دنيا و سرعت زوال آن را تمثيل فرموده به اين مثل كه دنيا * ( كَمَثَلِ غَيْثٍ ) * مانند و مثل بارانست كه بر زمين كشته ببارد و تخمها كه در او است زود برويد و راست بايستد و به جهت طراوت و نضارت * ( أَعْجَبَ الْكُفَّارَ ) * بشگفت آورد مزارعان را * ( نَباتُه ) * روئيده شده باران يعنى آنچه رسته شده از باران يا متعجب سازد آن گياه ناگرويدگان را كه اعجاب ايشان بزينت دنيا بيشتر است بر خلاف اهل ايمان زيرا كه مؤمن چون امرى معجب مشاهده مينمايد فكر او منتقل مىشود بقدرت صانع آن پس سبب تعجب او در آن نبات قدرت الهى مىشود نه طراوت و نضارت آن و كافر فكر او در نميگذرد از آنچه احساس آن نموده بلكه مستغرق امر محسوس شده فكر خود را مقصور ميدارد بر تعجب نمودن در آن و اصلا در خالق آن تفكر نمىنمايد حاصل كه دنيا چون نباتى است كه از باران روئيده باشد با كمال ترى و تازگى * ( ثُمَّ يَهِيجُ ) * پس خشك گردد بيكى از آفات آسمانى يا ارضى * ( فَتَراه مُصْفَرًّا ) * پس بينى آن را زرد بعد از سبزى و خرمى * ( ثُمَّ يَكُونُ ) * پس گردد بعد از زردى * ( حُطاماً ) * درهم شكسته و كوفته و ريزه ريزه گشته يعنى مال دنيا نيز چنين است كه روزى چند خرم و سبز باشد و بعد از آن بحرارت آفتاب يا بآفتاب ديگر خشك گردد و ريزه ريزه گشته\r\nبباد حوادث متلاشى و پراكنده شود يا باد مرگ در آيد و ان حيات ضعيف وى را كه نبات طبيعت ويست به پيرى خشك گرداند و مال او را منتشر سازد بر جماعتى ديگر كه بشر مال البخيل بحادث او وارث و تفصيل اين تمثيل در سورهء يونس ( ع ) سمت ذكر يافته ما حصل آيه آنست كه در دنيا نيست مگر محقرات مذكوره از لعب و لهو و زينت و تفاخر و تكاثر و سرعت زوال اما آخرت متضمن امور عظيمه است كما قال جل ذكره * ( وَفِي الآخِرَةِ ) * و در آن سراى * ( عَذابٌ شَدِيدٌ ) * عذابى سخت است مر دشمنان خداى را كه همه عمر در طلب دنيا گذرانيده و از حق فراموش كرده باشند * ( وَمَغْفِرَةٌ ) * و در آخرت آمرزش است * ( مِنَ اللَّه ) * از جانب خداى مر عصات اهل ايمان را * ( وَرِضْوانٌ ) * و خوشنودى مر دوستان حق را كه به جهت مشغولى بطاعت و عبادت مولى ترك دنيا كرده باشند و در اين كلام تنفير است از انهماك مردمان در دنيا و حث ايشان بر موجب كرامت عقبى پس به جهت تاكيد اين معنى ميفرمايد كه * ( وَمَا الْحَياةُ الدُّنْيا ) * و نيست زندگانى دنيا * ( إِلَّا مَتاعُ الْغُرُورِ ) * مگر متاع فريفتن كه بفريبد و باقى نماند و اين متاع غرور نسبت بكسيست كه مغتر شود به آن و آن را دستافزاى حصول نعم اخروى نسازد و به جهت مستلذات نفس و هوا به كار\r\n","description":"","footnote":"","page_name":" 182 ","page_number":182},
  {"content":"\r\nآن بپردازد اما اگر صاحب دولتى را مدد توفيق روزگار شده بوسيلهء اسباب دنيوى در تحصيل مقاصد عقبى سعى نمايد و بسبب آن از مراضى ربانى بهره بردارد دنيا نسبت به او متاع سرور خواهد بود نه متاع غرور و لهذا سعيد بن جبير فرمود كه الدنيا متاع الغرور لمن لم يشتغل بطلب الاخرة و من اشتغل بطلبها فهو له متاع بلاغ الى ما هو خير منه و مصداق اينست حديث حضرت نبوى ( ص ) كه\r\nنعم المال الصالح للرجل الصالح\r\nو بعد از تحقير دنيا و تصغير امر آن و تنفير بندگان از آن ترغيب ايشان مينمايد در مسابقه نمودن باسباب مغفرت كه علت تامهء نجات است از عذاب نيران و وسيلهء فوز بهشت جاودان و ميفرمايد كه * ( سابِقُوا ) * پيشى گيريد بر يكديگر يعنى مسارعت نمائيد مانند مسارعت سابقان بر يكديگر در دويدن و تاختن اسب در ميدان * ( إِلى مَغْفِرَةٍ ) * بسوى موجبات آمرزشى كه واقع شود * ( مِنْ رَبِّكُمْ ) * از پروردگار شما و از جملهء موجبات مغفرت توبه است و استغفار و اداء نمازهاى مفروضه و روزه و صدقه و حج و جهاد و حضور جماعت و مسابقت نمودن بصف اول و تكبير اول و سلمى گفته كه وسيلهء مغفرة تبعيت حضرت رسالت ( ص ) است پس معنى آيه آنست كه بشتابيد بمتابعت پيغمبر كه سبب آمرزش است * ( وَجَنَّةٍ عَرْضُها ) * و پيشى گيريد باستحقاق بهشتى كه پهناى آن * ( كَعَرْضِ السَّماءِ وَالأَرْضِ ) * مانند پهناى آسمان و زمين است به شرطى كه همه را صحايف رقيقه سازند و به يكديگر وصل كنند و هر گاه عرض آن به اين مثابه باشد پس طول در چه مرتبه باشد و بدانكه علما را در ذكر عرض بدون طول چند وجه است اول آنكه عظم عرض دالست بر عظم طول دوم آنكه طول بدون عرض ممكنست اما عرض بدون طول وجود نمىگيرد سيم آنكه معنى آيه آن است كه عرض بهشت مثل عرض آسمان و زمين است و طول آن به غير از خداى كس نميداند چهارم آنكه عرض اينجا بمعنى بسط است مانند قوله تعالى فَذُو دُعاءٍ عَرِيضٍ و ببايد دانست كه چون بهشت در آسمان هفتم است چنانچه در احاديث ثابت گشته پس منافات نداشته باشد به آنكه عرض آن چون عرض آسمان و زمين است و از حسن منقولست كه خداى تعالى بهشت را فانى سازد و باز اعادهء آن نمايد بطريقى كه وصف آن فرموده پس صحيح باشد وصف آن به مثل آن كه عرض آسمان و زمين است و در خبر است كه جبرئيل ( ع ) ارادهء آن نمود كه طول بهشت بداند سى هزار سال بپريد ضعيف شد و از حق تعالى مدد قوت خواست حق تعالى او را قوت داد سى هزار بار هر بارى سى هزار سال بپريد پس مناجات كرد كه خدايا بيشتر طى كرده‌ام يا گذشته‌ام حورى از خيمهء خود آواز داد كه اى روح اللَّه چرا زحمت\r\n","description":"","footnote":"","page_name":" 183 ","page_number":183},
  {"content":"\r\nخود مىدهى و خود را ميرنجانى به خدا در اين مدت كه مىپرى هنوز از ملك مالك من بيرون نرفته جبرئيل گفت تو كيستى گفت من حوريم از حوريان كه مخلوق شده‌ام براى مؤمنى از مؤمنان در نكات الصالحين آورده كه زاهدى بود كه بشب برخواستى و نماز گذاردى و قرآن خواندى و چون بآيات وعيد رسيدى باز مىخواندى و مىگريستى شبى از شبهاى به اين آيه رسيد كه * ( وَجَنَّةٍ عَرْضُها كَعَرْضِ السَّماءِ وَالأَرْضِ ) * مىخواند و مىگريست چون روز شد همسايه ها از او سؤال كردند كه هر شب بآيهء وعيد مىگريستى چرا امشب بآيهء وعد گريه مىكردى جواب داد كه هر چند نگاه مىكردم در اين بهشت با وجود اين همه بزرگى اين قدر جايى كه قدم من بر آن قرار گيرد در آنجا نمىديدم و اين بهشت كه متصف به اين صفت است * ( أُعِدَّتْ ) * آماده كرده شده است * ( لِلَّذِينَ آمَنُوا ) * براى آن كسانى كه گرويده‌اند * ( بِاللَّه وَرُسُلِه ) * به خدا و رسولان او * ( ذلِكَ ) * آنچه موعود شده از مغفرت و جنت * ( فَضْلُ اللَّه ) * فضل خداست و كرم او چه نعيم باقى را جزاى قليل فانى داده و اگر اقتصار كند در جزاء بر قدر آنچه بنده به عمل مستحق آن شده بر سبيل عدل خواهد بود ليكن بفضل خود زياده بر استحقاق به دو كرامت فرمايد و بعضى گفته‌اند كه هيچكس بخير دنيا و آخرت نمىرسد مگر بفضل خدا چه او سبحانه اگر ما را امر بطاعت نميكرد و طريق اهتدا براى ما تبيين نميكرد و در عمل صالح توفيق نميداد بنعيم ابدى و ثواب اخروى مهتدى نمىشديم پس همه از فضل او سبحانه باشد و ديگر آنكه او سبحانه بفضل خود اسبابى بر ما تفضل فرموده كه بواسطهء آن طاعت او سبحانه بجاى مىآوريم از تمكين و الطاف و كمال عقل و تعريض ثواب نيز از قبيل تفضل باشد و ابو القاسم بلخى و اهل بغداد كه از اصحاب عدلند ميگويند كه اگر حق سبحانه براى بندگان مطيع خود اقتصار مىكرد بر مجرد احسان عاجل بر سبيل عدل ميبود چون مع ذلك ثواب ماجل نيز عطا فرمود پس از روى فضل باشد و بدانكه در اين\r\nآيه رجاء عظيمست مر اهل ايمان را زيرا كه مشعر است بر آنكه مجرد ايمان كافيست در استحقاق بهشت و اين امر موعود از غفران و دخول جنان * ( يُؤْتِيه ) * مىدهد آن را بعنايت خود * ( مَنْ يَشاءُ ) * هر كه را مىخواهد از اهل ايمان بدون ايجاب آن * ( وَاللَّه ذُو الْفَضْلِ الْعَظِيمِ ) * و خداى خداوند فضل بزرگست بر مؤمنان هم در دنيا بتوفيق ايمان و طاعت و هم در آخرت بمغفرت و جنت بعد از تبيين ثواب بطاعات بيان اعراض بر مقاسات مصايب و ملمات نموده مىفرمايد كه * ( ما أَصابَ ) * نرسيد و نخواهد رسيد * ( مِنْ مُصِيبَةٍ ) * هيچ بلية رسيدهء * ( فِي الأَرْضِ ) * در زمين چون قحط و گرانى و نقصان اموال و زروع و اثمار و غير آن * ( وَلا فِي أَنْفُسِكُمْ ) * و نه در نفسهاى شما چون امراض\r\n","description":"","footnote":"","page_name":" 184 ","page_number":184},
  {"content":"\r\nو آلام و غموم و موت اقربا و احبا و جز آن از انواع عاهات و آفات * ( إِلَّا فِي كِتابٍ ) * مگر آنكه ثبت كرده شده است در لوح محفوظ * ( مِنْ قَبْلِ أَنْ نَبْرَأَها ) * پيش از آنكه بيافرينيم نفسها را يا زمين را يا مصيبت را تا ملائكه به آن استدلال كنند بر آنكه او سبحانه عالم بالذاتست و حقايق اشياء را پيش از وقوع آن مىداند * ( إِنَّ ذلِكَ ) * بدرستى كه اثبات مصايب در لوح محفوظ و ايجاد آن در آن با وجود بسيارى آن * ( عَلَى اللَّه يَسِيرٌ ) * بر خدا آسانست جهت غناى او در آن از عدت و مدت و اگر چه دشوار است بر عباد پس تعليل آن و تبيين حكمت در آن مىنمايد و مىگويد كه مصايب نازله در لوح محفوظ ثبت شده * ( لِكَيْلا تَأْسَوْا ) * تا اندوهگين نشويد و غم مخوريد * ( عَلى ما فاتَكُمْ ) * بر آنچه فوت شده باشد شما را از مال و خصب و عافيت و صحت و ساير منال * ( وَلا تَفْرَحُوا ) * و شادمان نگرديد * ( بِما آتاكُمْ ) * به آنچه داده شما را از نعم مذكوره چه هر كه عالم شد به اينكه نه اندوه او را قراريست و نه فرح آن را اعتبارى نقم او بر او آسان مىشود و بنعم او فرحان و نازان نمىشود و همه همت خود را مصروف خواهد داشت در امر آخرت و همچنين اگر دانست كه آنچه فوت شده عوض آن بر خداى واجبست كه در دنيا يا در آخرت به او رساند محزون نخواهد شد از آن و اگر عالم شد به اينكه نعمتى كه به او رسيده مستلزم تكليف شكر است بر آن و ايفاى حقوق واجبه از آن فرحناك نخواهد شد و بدانكه اين آيه مشعر است بر چهار صفت اول حسن خلق زيرا كه هر كه وجود عدم دنيا نزد او مساويست حسد و معادات و نزاع كه از اسباب سوء خلقند از او مسلوب خواهد شد چه اينها از نتايج حث دنيااند دوم استحقار دنيا و اهل آن به جهت عدم فرح بوجود آن و عدم حزن بعدم آن سيم تعظيم آخرت به جهت آنكه رسيدن مصايب و نوايب مثمر ثواب دايمست كه خاليست از نواقص شوايب چهارم افتخار به خدا نه باسباب دنيا از امير المؤمنين ( ع ) مرويست كه هر كه به اين آيه كار كند هر آينه زهد را بهر دو طرف آن فرا گيرد يعنى زاهدى تمام شود و منقولست كه مردى نزد على بن الحسين زين العابدين ( ع ) آمد و گفت يا بن رسول اللَّه زهد بچه معنيست فرمود كه زهد بر ده درجه است اعلى درجهء آن ادنى درجهء ورع است و اعلى درجه ورع ادنى درجهء يقين و اعلا درجهء يقين ادنى درجهء رضا و جميع بواعث زهد مندرجست در آيهء كريمهء * ( لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ ) * و از حضرت امام جعفر صادق ( ع ) مرويست كه\r\nيا بن آدم مالك تاسوا على مفقود لا يرده اليك الفوت و ما لك تفرح بموجود لا يدرك فى يدك الموت\r\nچرا غمناك مىشوى اى فرزند آدم بر گمشدهء كه اندوه تو آن را باز نيارد و چرا شاد مىشوى به چيزى كه مرگ را از تو باز ندارد ابوذرجمهر\r\n","description":"","footnote":"","page_name":" 185 ","page_number":185},
  {"content":"\r\nحكيم را پرسيدند كه چرا غمناك نشوى به چيزى كه از تو فوت شود و چرا شادمان نگردى از چيزى كه به تو آيد گفت براى آنكه فايت را بگريه در نتوان يافت و حاصل را بشادى دايم باقى نتوان داشت قتيبة بن سعيد گفت در بعضى از احياى عرب برسيدم در صحرا شتران بسيار ديدم كه مرده بودند و پيره زنى در آنجا ايستاده پرسيدم كه شتران كراست گفت آن مرد پير را كه در آن پشته نشسته و پشم مىتابد بنزديك وى رفتم و گفتم كه اين همه شتران از تو بودند گفت بنام من بودند گفتم ايشان را چه رسيد گفت آن كسى كه ايشان را داده بود باز گرفت پس گفت شعر\r\n\r\nلا تطل الحزن على فائت\r\nفقل تحدى عليك الحزن\r\n\r\n\r\nسيان محزون على ما مضى\r\nو مظهر حزنا لما لم يكن\r\n\r\nحسين بن فضل گفته كه خداى تعالى به اين آيه خلقان را تنبيه فرموده بر آنكه برفايت صبر كنند و بر آمده خوشدل نباشند و دست از هر دو بدارند و به قضاى خدا راضى باشند و ببايد دانست كه مراد بحزن مذموم حزنيست كه صاحب را ذاهل سازد از صبر كردن و تسليم نمودن خود به قضاى الهى و اميدوارى بمثوبت صبر و مراد بفرح منهى فرحيست كه باز دارد او را از شكرگزارى و سپاسدارى و اما حزنى كه لازم طبيعت انسانيست و كسى خود را از آن باز نتواند داشت با بقاى استسلام اثر منعى بر آن مترتب نيست و همچنين باكى نيست سرور بنعمت خدا گاهى كه باداى شكر مقرون باشد و بدانكه چون حب جاه و مغرور شدن بحطام دنيا و خوشحال گشتن بمتاع آن مثمر افتخار و تكبر است كه بدترين خصال ذميمه است از اين جهت حق سبحانه بعد از اين مىفرمايد * ( وَاللَّه لا يُحِبُّ ) * و خداى دوست نمىدارد * ( كُلَّ مُخْتالٍ ) * هر متكبرى را كه بنعمت دنيا بر ديگرى تطاول كند * ( فَخُورٍ ) * فخركننده و نازنده بنعيم دنيا بر اكفاء و اقران و چون محبت مال و عزت و عظم آن در عيون مستلزم بخلست از حقوق واجبه و سبب ترغيب مردمان در امساك و تزيين آن در نظر ايشان از اين جهت مىفرمايد كه * ( الَّذِينَ يَبْخَلُونَ ) * اين بدل مختالست يعنى بدرستى كه خداى دوست نمىدارد آنان را كه با وجود دنيادارى و محبت با جمعيت اسباب دنيوى بخل مىكنند و مال را در راه خدا صرف نمىنمايند * ( وَيَأْمُرُونَ النَّاسَ ) * و با وجود بخل خود امر مىكنند مردمان را * ( بِالْبُخْلِ ) * ببخيلى كردن و مىتواند بود كه جمله موصوله مبتدا باشد و خبر آن محذوف كه يتولون باشد و مدلول عليه بقوله * ( وَمَنْ يَتَوَلَّ ) * يعنى كسانى كه بخل كنند و مردمان را ببخيلى امر نمايند بتحقيق روى گردانيده‌اند از انفاق حقوق واجبه و هر كه روى بگرداند از انفاق اموال در مواضع مفروضه و اعراض نمايد از اوامر و نواهى او سبحانه و منتهى نشود از آن چه از آن منهى شده از غمگين شدن\r\n","description":"","footnote":"","page_name":" 186 ","page_number":186},
  {"content":"\r\nبرفايت و خوشحال گشتن بر وجود نعم عاجله و تكبر و بخل ورزيدن بسبب اموال دنيوى * ( فَإِنَّ اللَّه ) * پس بدرستى كه خداى تعالى * ( هُوَ الْغَنِيُّ ) * او است بىنياز از او و انفاق او * ( الْحَمِيدُ ) * ستوده از ذات و صفات كه تولى و اعراض مردمان او را ضرر نكند اين اشعار است به آن كه امر بانفاق به جهت مصلحت منفعت است در تبيان آورده كه نزد بعضى آن است كه از مراد از اين آيه يهودند كه بخل كردند از آنچه نزديك ايشان بود از علم بصفات و احوال حضرت رسالت ( ص ) و آن را پوشيدند و ديگران را نيز بكتمان آن امر كردند و اعراض نمودند از ايمان آوردن به آن حضرت و بعد از امر بانفاق و نهى از اسى و فرح و بخل و امساك بيان لطف خود مىفرمايد بر عباد كه مخبر اثابه است بر منفقان و بر اهل خشوع و خضوع كه تارك تكبر و بخلاند بقوله * ( لَقَدْ أَرْسَلْنا ) * بدرستى كه ما فرو فرستاديم * ( أَرْسَلْنا ) * فرستادگان خود را يعنى ملايكه را بپيغمبران * ( بِالْبَيِّناتِ ) * بحجتهاى روشن بر وحدانيت ما و بر استحقاق معبوديت ما يا با معجزات هويدا بر صدق دعوى نبوت پيغمبران يا با شرايع واضحهء ايشان * ( وَأَنْزَلْنا مَعَهُمُ ) * و فرو فرستاديم با ايشان * ( الْكِتابَ ) * كتابها را تا به آن حق از باطل متبين شود و صواب از خطا متميز گردد و متضمن احكام حلال و حرام بود چون تورية و انجيل و قرآن * ( وَالْمِيزانَ ) * و نيز با ايشان فرستاديم ترازو را * ( لِيَقُومَ النَّاسُ ) * تا قايم شوند مردمان * ( بِالْقِسْطِ ) * بعدل يعنى به آن تسويهء حقوق كنند در ميان يكديگر بوقت معاملات و انزال ميزان در زمان نوح ( ع ) بود چنان كه در روايات واقع شده كه جبرئيل ميزان را از آسمان فرود آورد و به حضرت نوح ( ع ) داد و فرمود كه\r\nمر قومك يزنوا به\r\nامر كن قوم خود را كه به آن وزن اشيا كنند تا در ميان ايشان ظلمى واقع نشود و بعدل و راستى قيام نمايند و گويند كه مراد بانزال ميزان انزال اسباب آنست و امر باعداد آن و نزد بعضى مراد به آن عدلست كه مستلزم سياست مدنيست و سبب انتظام امور و موجب اندفاع اعداى دين و لهذا بعد از اين فرمود كه * ( وَأَنْزَلْنَا الْحَدِيدَ ) * و فرو فرستاديم آهن را بآدم ( ع ) از ابن عباس روايت است كه چون آدم از بهشت به دنيا آمد سه وصلهء آهن با وى بود انبر و پتك و سندان و نزد بعضى ديگر پنج چيز بود سندان و انبر و پتك و گاز بزرگ و سوزن و در روايت ديگر آمده كه ريسمان و ركويى كه به آن چيزى را سترند و پاك كنند نيز با او بود و ابن عمر از حضرت رسول ( ص ) روايت كرده كه خداى تعالى چهار چيز با بركت از آسمان فرو فرستاد آب و آتش و نمك و آهن و از حسن منقولست كه انزلنا بمعنى خلقنا است و نظير اينست قوله تعالى\r\n","description":"","footnote":"","page_name":" 187 ","page_number":187},
  {"content":"\r\nوَ أَنْزَلَ لَكُمْ مِنَ الأَنْعامِ ثَمانِيَةَ أَزْواجٍ كه بمعنى خلق لكم است يعنى بيافريديم آهن را و از قطرب نقل كرده‌اند كه انزلنا بمعنى هيانا است مشتق از نزل كه آن طعامى است كه از براى مهمان مهيا سازند يعنى مهيا ساختيم از براى شما آهن را * ( فِيه ) * در آهن * ( بَأْسٌ شَدِيدٌ ) * كارزار سخت است چه آلتها كه در كارزار به كار آيد از او سازند خواه براى دفع دشمن چون سنان و شمشير و نيزه و پيكان و خنجر و امثال آن و خواه از براى حفظ نفس چون زره و خود و جوشن و غير آن و بيشتر مفسران بر آنند كه مراد به اين شمشير است و در اخبار اهل البيت آمده كه مراد به آن ذو الفقار است كه براى رسول از آسمان نازل گشت و رسول آن را بامير المؤمنين ( ع ) داد تا با آن با دشمنان خداى قتال ميكرد و در روايتى آمده كه ذو الفقار از جمله هدايايى بود كه بلقيس پيش سليمان فرستاده بود و آن بدست منبه الحاج افتاد و در روز بدر حضرت امير المؤمنين ( ع ) او را بكشت و آن را برگرفت و بروايتى ديگر حضرت پيغمبر ( ص ) چوبى دو سر از درختى برگرفت و بامير المؤمنين داد و فرمود كه به اين جهاد كن چون بدست گرفت تيغى دو سر شد و به آن جهاد ميكرد و دشمنان خدا را مىكشت حاصل كه در ضمن آهن است قتال شديد و حرب صعب با دشمنان * ( وَمَنافِعُ لِلنَّاسِ ) * و منفعتها از براى مردمان چه قوام صناعات و حرف بآهن باز بسته است و هيچ حرفه نيست كه آهن در او دخل نداشته باشد و معظم نفع او آنست كه كفار از ترس شمشير مسلمانان هراساناند و اهل اسلام در اكثر بلاد از ايشان ايمن خلاصهء معنى آنست كه حق سبحانه ارسال رسل و انزال كتب فرمود تا حق از باطل متميز گردد و ترازو فرستاد تا معاملات وزن بر نهج راستى فيصل يابد و آهن منزل ساخت تا از او اعداى دين منزجر گردند و نفع كلى به مسلمانان رسد * ( وَلِيَعْلَمَ اللَّه ) * و تا بداند خداى * ( مَنْ يَنْصُرُه ) * آن كس را كه نصرت مىدهد دين او را * ( وَرُسُلَه ) * و يارى مىكند فرستادگان او را باستعمال اسلحه در جهاد تا علم وى تعلق گيرد بحصول معلوم وى و ظاهر گردد بر او وجود مؤمنانى كه نصرت پيغمبر ميدهند و بدانكه اين كلام عطف است بر فعل محذوف كه ما قبل آن دالست بر آن چه فيه بأس كه جملهء حاليه است متضمن تعليل است و ميتواند بود كه لام صلهء محذوف باشد و تقدير آنكه و انزل الحديد ليعلم و قوله * ( بِالْغَيْبِ ) * حالست از ضميرى كه مستكن است در ينصره يعنى تا علم خداى متعلق شود بوجود كسانى كه يارى او و رسولان او ميدهند در حالت غاية بودن پيغمبران يعنى در وقتى كه پيغمبران حاضر نباشند ايشان نصرت دين كنند و در يارى خدا و پيغمبران كوشش نمايند بر خلاف منافقان كه در حضور پيغمبر مددكارى مينمايند و در غيبت يار و مددكار نيستند و ميتواند بود كه معنى اين باشد كه مؤمنان يارى خدا و پيغمبران ميدهند در حالتى كه به\r\n","description":"","footnote":"","page_name":" 188 ","page_number":188},
  {"content":"\r\nدلايل عقليه و نقليه تصديق نموده‌اند بوحدانيت خدا بدون مشاهدهء آن * ( إِنَّ اللَّه قَوِيٌّ ) * بدرستى كه خداى توانا است بر هلاك گردانيدن دشمنان * ( عَزِيزٌ ) * غالبست بر همه\r\nبه حكم و فرمان و احتياج بنصرت هيچ ناصرى ندارد و امر او بجهاد بجهة آنست كه تا عباد به آن منتفع شوند و مستوجب ثواب دائمى گردند در امتثال امر و نهى او در آن و بدانكه چون نوح و ابراهيم عليهما السلم افضل انبيا بودند از حيثيت آنكه پدر پيغمبران بودند و جملهء انبيا از ايشان پيدا شده از اينجهة بعد از ذكر ارسال رسل على الاجمال تخصيص بذكر ايشان فرموده كه * ( وَلَقَدْ أَرْسَلْنا ) * و بتحقيق كه فرستاديم * ( نُوحاً ) * نوح نجى را به بنى قابيل * ( وَإِبْراهِيمَ ) * و ابراهيم را بنمروديان * ( وَجَعَلْنا ) * و گردانيديم يعنى بوديعت نهاديم * ( فِي ذُرِّيَّتِهِمَا ) * در ميان فرزندان ايشان * ( النُّبُوَّةَ ) * پيغمبران را بطريق وحى * ( وَالْكِتابَ ) * و كتابى كه نامزد ايشان بود از ابن عباس نقل كرده‌اند كه مراد بكتاب كتابتست يعنى خط نوشتن يقال كتب كتابا و كتابة و بعد از ذكر ايشان اخبار ميفرمايد از حال ذرية ايشان بقوله * ( فَمِنْهُمْ ) * پس بعضى از ذريت ايشان و ميتواند بود كه مرجع ضمير مرسل عليهم باشد كه اعم از ذريتاند بقرينهء لفظ ارسلنا يعنى بعضى از ايشان كه انبيا بديشان آمدند * ( مُهْتَدٍ ) * راه يافتگاناند از طريق حق يعنى گرويده‌اند بانبيا و كتب ايشان * ( وَكَثِيرٌ مِنْهُمْ ) * و بسيارى از ايشان * ( فاسِقُونَ ) * بيرون رفتگانند از طريق حق يعنى نگرويده‌اند بكتب و رسل عدول از سنن متقابله به جهت مبالغه است در ذم و دلالت بر كثرت اهل اضلال * ( ثُمَّ قَفَّيْنا ) * پس از پس در آورديم * ( عَلى آثارِهِمْ ) * بر اعقاب نوح و ابراهيم ( ع ) و امم ايشان يا بر آثار نوح و ابراهيم عليهما السلم و پيغمبرانى كه معاصر ايشان بودند * ( بِرُسُلِنا ) * فرستادگان خود را يعنى از پس نوح هود و صالح را و از عقب ابرهيم اسمعيل و اسحق و يعقوب و يوسف را عليهم السلم * ( وَقَفَّيْنا ) * و از پى در آورديم همه اين رسل را يعنى تمام كرديم انبياى بنى اسرائيل را * ( بِعِيسَى ابْنِ مَرْيَمَ ) * بعيسى كه پسر مريم است * ( وَآتَيْناه الإِنْجِيلَ ) * و عطا كرديم مر او را كتاب انجيل * ( وَجَعَلْنا ) * و گردانيديم يعنى وضع فرموديم * ( فِي قُلُوبِ الَّذِينَ اتَّبَعُوه ) * در دلهاى آنان كه پيروى كردند عيسى را يعنى حواريين * ( رَأْفَةً ) * مهربانى * ( وَرَحْمَةً ) * و بخشايش بر يكديگر يعنى مشفق و مهربان گردانيديم متابعان و خواص عيسى را بر يكديگر به اين وجه كه ايشان را به اين مامور گردانيديم و\r\n","description":"","footnote":"","page_name":" 189 ","page_number":189},
  {"content":"\r\nترغيب ايشان نموديم در آن بوعد ثواب يا خلق آن فرموديم در قلوب ايشان * ( وَرَهْبانِيَّةً ) * و طريقه رهبانيت را * ( ابْتَدَعُوها ) * بنو در آوردند و پيدا كردند آن را از پيش خود و رهبانية در اصل لغت بمعنى منسوب برهبانست و رهبان كسى است كه در ترسكارى و پرهيزكارى بنهايت رسيده باشد مشتق از رهب يرهب چون خشيان كه از خشى يخشى گرفته‌اند پس رهبانيت بمعنى مبالغه است در خشيت و عبادة و رياضت و انقطاع از مردمان * ( ما كَتَبْناها عَلَيْهِمْ ) * فرض نكرده بوديم رهبانيت را برايشان بلكه آن را لازم نفس خود ساخته بودند هم چنان كه ناذر عبادت را لازم خود ميگرداند و سبب اين چنان بود كه بعضى از امت عيسى ( ع ) بعد از رفع وى دست از احكام انجيل باز داشته كافر شدند و بعضى كه بر دين عيسى مانده بودند از ميان ايشان فرار نموده بكوهها مترتب و متحصن شدند و صاحب كشاف آورده كه جبابره بعد از رفع عيسى بر مؤمنان مستولى شدند و سه بار با ايشان در مقام محاربه و مقاتله در آمدند و بسيارى از ايشان را بقتل رسانيدند و اندكى كه باقى ماندند در كوه ها مترهب شدند و باخلاص تمام بعبادت او سبحانه اشتغال نمودند و مشقتهاى كلى و رياضتهاى عظيم از ترك مطعم و مشرب و لباس و نكاح لازم خود ساختند و حال اينكه اين رهبانية برايشان فرض نگشته بود * ( إِلَّا ابْتِغاءَ رِضْوانِ اللَّه ) * ليكن ايشان ابتداع و اختراع آن كردند از پيش خود به جهت طلب خشنودى خدا و صاحب طبرسى آورده كه ابتغاء بدل ضمير ما كتبناها است يعنى رهبانيت برايشان فرض نكرده بوديم و ليكن فرض نموديم برايشان طلب خوشنودى خدا را و ميتواند بود كه الا استثناء متصل باشد و رهبانية معطوف بر رافة و ابتدعوها صفت آن منصوب بر شريطه تفسير چنانچه به اين مفسر شد پس معنى اين باشد كه گردانيديم در قلوب ايشان رافت و رحمت و رهبانيتى را كه مبتدع بود از نزد ايشان و مستحدث يعنى توفيق ايشان داديم در تراحم ميان يكديگر و در ابتداع و استحداث رهبانيتى كه فرض نكرده بوديم برايشان\r\nمگر كه ايشان بر سبيل ندبية نه بر وجه اختراع تبعيت آن كردند به جهت خوشنودى خداى و استحقاق ثواب و تخلص از فتن جبابره و بر طريقى التزام آن نمودند كه گوييا آن را برايشان الزام كرده‌ايم و فرض نموده و حال آنكه برايشان مندوب بود نه مفروض عبد اللَّه مسعود روايت كند كه روزى رديف رسول خدا بودم مرا گفت كه دانى ابتداع رهبانيت ترسايان چگونه بود گفتم اللَّه و رسوله اعلم فرمود كه بعد از عيسى پيغمبر جباران و گردنكشان معاصى و فسق را آشكار كردند مؤمنان ايشان را زجر كردند منزجر نشدند و با ايشان سه مرتبه جهاد كردند تا بسيارى از اهل ايمان كشته گشتند و معدودى چند كه ماندند گفتند اگر ديگر بار قتال كنيم از ما كسى نماند تدبير آنست\r\n","description":"","footnote":"","page_name":" 190 ","page_number":190},
  {"content":"\r\nكه اين زمين را با ايشان واگذاريم و هر يكى در كوهى و غارى بنشينيم و بعبادت مشغول شويم تا آن كه محمد آخر الزمان ( ص ) كه عيسى بما وعده داده است مبعوث شود پس بر طريق رهبانيت بودند تا وقت ظهور من در رسيد بعضى به من ايمان آوردند و بعضى نياوردند و كافر شدند چنان كه حق سبحانه ميفرمايد كه * ( فَما رَعَوْها ) * پس رعايت نكردند و نگاه نداشتند همهء ايشان رهبانيت را * ( حَقَّ رِعايَتِها ) * هم چنان كه سزاوار نگاه داشت آن بود بلكه اكثر به تثليث قايل گشته محمد ( ص ) و قرآن را منكر شدند و اندكى از ايشان از منهج متابعت مسيح انحراف ننموده حضرت رسالت ( ص ) را دريافتند و به دو اسلام آوردند و بشرف متابعت آن سيد انام سرافراز گشتند و بعضى گفته‌اند كه معنى آيه آنست كه ايشان نذرى كه در رهبانيت كرده بودند رعايت نكردند و وفا به آن ننمودند بلكه در آن تقصير كردند و بر آن ثابت قدم نشدند و مقوى قول اولست اين كه حق سبحانه در حق ايشان ميفرمايد * ( فَآتَيْنَا الَّذِينَ ) * پس داديم آنان را كه * ( آمَنُوا مِنْهُمْ ) * ايمان آورده بودند از جماعت رهبانان به حضرت رسالت ( ص ) * ( أَجْرَهُمْ ) * مزد ايشان را كه مثوبت بسيار و كرامت بيشمار است * ( وَكَثِيرٌ مِنْهُمْ ) * و بسيارى از ترسايان * ( فاسِقُونَ ) * بيرون آمدگانند از دايرهء ايمان و نيز از ابن مسعود مرويست كه روزى نزد رسول خدا رفتم فرمود كه يا بن مسعود جماعتى كه پيش از شما بودند به هفتاد و دو فرقه شدند دو فرقهء از ايشان ناجى شدند و باقى هلاك گشتند يكى از آن فرقه كه با جبابره مقاتله كردند بر دين عيسى و فرقه ديگر آنها بودند كه طاقت نداشتند و در بلاد منتشر و مترهب گشتند و ايشانند كه حق سبحانه در حق ايشان فرموده كه * ( رَهْبانِيَّةً ابْتَدَعُوها ما كَتَبْناها عَلَيْهِمْ ) * بعد از آن فرمود كه\r\nمن امن بى و صدقنى و اتبعنى فقد دعاها حق رعايتها و من لم يؤمن فاولئك هم الهالكون\r\nيعنى هر كه به من ايمان آورد و تصديق من نمود و تابع من شد حق رعايت رهبانيت كرده و هر كه ايمان نياورد از جمله هالكان و خاسران است پس فرمود كه\r\nلا رهبانية فى الاسلام\r\nدر دين اسلام رهبانيت نيست بلكه رهبانيت امت من هجرت است و جهاد و روزه و نماز و زكات و حج و عمره و تكبير گفتن بر بلنديها در حين احرام و بعد از ذكر احوال حواريين خطاب مىكند باهل كتابى كه بشرف ايمان مشرف شده بودند و مىفرمايد كه * ( يا أَيُّهَا الَّذِينَ آمَنُوا ) * اى آن كسانى كه ايمان آورده‌ايد برسولان گذشته * ( اتَّقُوا اللَّه ) * بترسيد از خداى * ( وَآمِنُوا بِرَسُولِه ) * و بگرويد بفرستادهء او كه محمد است ( ص ) * ( يُؤْتِكُمْ ) * تا بدهد شما را * ( كِفْلَيْنِ مِنْ رَحْمَتِه ) * دو نصيب از بخشايش خود يكى براى ايمان بانبياى گذشته و ديگرى براى ايمان بمحمد ( ص ) و گفته‌اند كه خطاب باهل نفاق است پس معنى آنست كه اى كسانى كه ظاهرا ايمان آورده‌ايد ايمان آوريد\r\n","description":"","footnote":"","page_name":" 191 ","page_number":191},
  {"content":"\r\nباطنا تا خداى دو بهره رحمت بشما عطا فرمايد يكى براى ايمان ظاهر و ديگرى براى ايمان باطن * ( وَيَجْعَلْ لَكُمْ ) * و تا بگرداند يعنى مقرر كند براى شما * ( نُوراً تَمْشُونَ بِه ) * روشنى كه برويد بدان و بر صراط بگذريد و ببهشت رسيد * ( وَيَغْفِرْ لَكُمْ ) * و تا بيامرزد براى شما گناهان سابقهء شما را از كفر و ساير معاصى * ( وَاللَّه غَفُورٌ ) * و خداى آمرزنده است مؤمنانرا * ( رَحِيمٌ ) * مهربان برايشان و گفته‌اند كه مراد به اين نور قرآنست كه سبب نجات است از ظلمت جهالت و موجب اهتداى بضياى معرفت چه آن متضمن ادله داله است بر امر حق و مشتمل بر بيان حلال و حرام و شرايع و احكام و در تفسير اهل البيت مذكور است كه مراد به كفلين حسن و حسين است ( ع ) و بنور على ابن ابى طالب يعنى ايمان آريد برسول خدا تا او سبحانه شما را شفاعت حسن و حسين ( ع ) كرامت فرمايد و بنور على بن ابى طالب از صراط بگذريد بخارى و مسلم در صحيحين خود آورده‌اند كه از رسول ( ص ) روايتست كه هر كه كنيزى داشته باشد و علم دين را بوى تعليم دهد هم چنان كه حق تعليم است و ادب فرمايد بر وجهى كه حق تاديبست پس او را آزاد كند و به شوهر دهد او را دو بهرهء ثواب باشد و هر بندهء كه اطاعت خدا كند و اطاعت مولاى خود و حق هر دو را ادا نمايد او را دو اجر ثواب بدهند و هر كه بعيسى ايمان آورده باشد پس به من و كتاب من ايمان آورد او را دو اجر باشد از سعيد بن جبير و غيره روايت كرده‌اند كه حضرت رسول ( ص ) جعفر بن ابى طالب ( ع ) را با هفتاد سوار بجانب نجاشى فرستاد تا او را بدين اسلام دعوت كند جعفر بجانب او رفت و او را بدين اسلام ترغيب نمود وى اجابت دعوت كرده اسلام آورد و چهل كس از اهل مملكت او كه ايمان آورده بودند از او اذن طلبيدند كه به شرف ملازمت حضرت رسالت ( ص ) مشرف شوند وى ايشان را اذن داد و با حضرت جعفر بمدينه آمدند در وقتى كه آن حضرت بتهيهء جنگ احد اشتغال داشت و چون فقر و احتياج اصحاب و فقدان اسباب قتال از ايشان مشاهده كردند از جناب نبوت مآب اذن طلبيدند كه مراجعت نمايند و اموال خود را آورده به مسلمانان صرف كنند حضرت رخصت ايشان داده معاودت نمودند و اموال خود را آورده با اهل اسلام تقسيم كردند حق سبحانه در حق ايشان اين آيه فرستاد كه الَّذِينَ آتَيْناهُمُ الْكِتابَ الى قوله وَمِمَّا رَزَقْناهُمْ يُنْفِقُونَ و چون كفار اهل كتاب آيهء يُؤْتَوْنَ أَجْرَهُمْ مَرَّتَيْنِ استماع كردند بر مسلمانان فخر كردند و گفتند كه هر كه ايمان بكتاب ما و كتاب شما دارد او را دو اجر است و اما آنكه ايمان به كتاب شما دارد و بكتاب ما ندارد او را يك اجر بيش نيست پس چگونه شما بر ما فضل داشته باشيد بلكه ما به سمت فضيلت و مزيت آراسته باشيم نه شما حق سبحانه آيه فرستاد كه اى آن كسانى كه ايمان آورده‌ايد به خدا و رسولان او از خداى بترسيد و در ايمان آوردن بمحمد ( ص ) ثابت قدم باشيد تا خدا\r\n","description":"","footnote":"","page_name":" 192 ","page_number":192},
  {"content":"\r\nبدهد بشما آنچه وعد داده است بمؤمنان اهل كتاب از عطاى كفلين يعنى اجر شما را كمتر از اجر ايشان نكرده زيرا كه شما مثل ايشانيد در قول لا نُفَرِّقُ بَيْنَ أَحَدٍ مِنْ رُسُلِه بعد از آن فرمود كه * ( لِئَلَّا يَعْلَمَ أَهْلُ الْكِتابِ أَلَّا يَقْدِرُونَ ) * لا لاء مزيده است از براى تاكيد و ان ان مخففه از مثقله بجهة وقوع آن بعد از علم و تقدير اينكه ( يعلم\r\nاهل الكتاب انه لا يقدرون ) يعنى خداى مؤمنان را دو بخش رحمت و نور و مغفرت ميدهد تا بدانند كفار اهل كتاب كه بتحقيق و يقين قادر نشوند و توانايى نيابند * ( عَلى شَيْءٍ ) * بر چيزى * ( مِنْ فَضْلِ اللَّه ) * از فضل خداى يعنى از آن كرامتها كه از براى مؤمنان مذكوره شده بر آن قادر نشوند زيرا كه رسيدن به اين كرامتها فرع ايمانست به سيد كاينات و ايشان به اين سعادت مستسعد نشده‌اند پس از اين عطيات محروم باشند * ( وَأَنَّ الْفَضْلَ ) * و تا بدانند كه بدرستى و راستى كه افزونى ثواب و جزا * ( بِيَدِ اللَّه ) * بدست قدرت خداست و گويند كه لعلا يعلم لاى غير مزيده است و قوله و ان الفضل عطف است بر آن نه بر الا يقدرون و معنى آيه اين كه اعطاى كرامات مذكوره بمؤمنان بجهة آنست كه اعتقاد نكنند كفار اهل كتاب كه پيغمبر و مؤمنان قدرت ندارند بر فضل خداى و نميرسند بر آن و بجهة آنكه مزيت ثواب و جزا بيد قدرت او سبحانه است و در تحت تصرف او * ( يُؤْتِيه ) * مىدهد آن را * ( مَنْ يَشاءُ ) * هر كه را كه خواهد و مصلحت او اقتضا نمايد * ( وَاللَّه ) * و خداى * ( ذُو الْفَضْلِ الْعَظِيمِ ) * خداوند فضل بزرگ است يعنى مالك نعمت تمام و عطاى مالا كلام كه فرا رسيده بخاص و عام و از كلبى نقلكرده‌اند كه بيست و چهار كس از يمن كه دين يهود و نصارى نداشتند بلكه بدين انبياى ديگر بوده‌اند نزد پيغمبر ( ص ) آمدند و اسلام آوردند ابو جهل لعين بايشان گفت بئس القوم انتم شما بد قومى هستيد ايشان در جواب گفتند ما لنا لا نؤمن باللَّه الايه حق سبحانه از براى ايشان و از براى مؤمنان اهل كتاب چون عبد اللَّه سلام و اصحاب او دو اجر كرامت فرمود ايشان بسبب آن بر اصحاب رسول فخر نموده گفتند كه ما از شما بهتريم زيرا كه ما را دو اجر است و شما را يكى حق سبحانه آيه مذكوره را انزال فرمود و از مجاهد نقلست كه اهل كتاب ميگفتند كه نزديك شد كه پيغمبرى پيدا شود كه حد زند و دست و پا قطع كند و زعم ايشان آن بود كه پيغمبر از ايشان باشد و چون از ميان عرب بديد آمد بر او حسد بردند و بوى ايمان نياوردند و حق سبحانه آيه * ( لِئَلَّا يَعْلَمَ ) * انزال فرمود و اعلام ايشان نمود كه كرامت نبوت و منصب رسالت كه بمحمد ( ص ) اختصاص يافته به جهت آنست كه تا اهل كتاب بدانند كه ايشان بر فضل خدا كه نبوتست\r\n","description":"","footnote":"","page_name":" 193 ","page_number":193},
  {"content":"\r\nقادر نيستند تا هر جا كه مدعاى ايشان باشد وضع آن نمايند و او سبحانه فضيلت نبوت را بهر كه مصلحت بيند بدهد و به كسى كه حكمت او مقتضى آن باشد كرامت فرمايد و بنا بر اين روايت متعلق لئلا يعلم محذوف خواهد بود و اللَّه اعلم و احكم\r\n\r\nسورة المجادلة\r\nمدنيست و آيات آن بيست و يكيست بعدد مكى و مدنى الاخير و بيست و دو نزد غير ايشان و اختلات آن در آيهء فِي الأَوَّلِينَ است كه غير مكى و مدنى الاخير است ابى بن كعب از حضرت رسول روايت كند كه هر كه سورة المجادلة تلاوت نمايد در نامه عمل او ثبت كنند كه وى از حزب خدا است و هيچ كس بر وى فايق نشود و با او مجادله نتواند كرد و در چشم مردم معتبر و موقر باشد و ببايد دانست كه چون حق سبحانه اختتام سورة الحديد كرد بذكر فضل خود بر بندگان افتتاح اينسوره نمود ببيان فضل خود در اجابت دعوت و فرمود كه\r\n* ( بِسْمِ اللَّه الرَّحْمنِ الرَّحِيمِ ) * آورده‌اند كه روزى خولهء بنت ثعلبه كه از انصار بود و از قوم خزرج و بقولى خولهء بنت خويلد نماز مىگذارد و چون حسن الجسيم بود شوهرش اوس بن صامت كه برادر عباده بود در حال سجود و ركوع در او نگاه ميكرد شهوت بر او غالب شد چون از نماز فارغ گشت خواست با وى خلوت كند وى به جهت مانعى از استمتاع امتناع نمود اوس چون كه از خفت عقل خالى نبود از اين معنى در غضب شد او را گفت انت على كظهر امى تو بر من چون پشت مادر منى و اين را اظهار ميگويند و مثمر حرمت وطى است تا وقتى كه كفاره بدهند و در جاهليت طلاق بظهار و ايلا واقع ميشده اوس بعد از اين لفظ پشيمان شده خوله را گفت گمان من چنانست كه بر من حرام شدى خوله گفت از رسول خدا استفسار اينمعنى كن گفت مرا حيا مانع مىشود پس خوله بجانب نبوت ماب آمد در حينى كه عايشه سر آن حضرت را ميشست گفت يا رسول اللَّه اوس وقتى كه مرا بنكاح خود در مىآورد جوان بودم و خداوند مال بسيار و عشيرهء بىشمار و الحال كه مال مرا خورده و فرزندان بسيار از من آورده و صبح جوانى من به شيب پيرى مبدل گشته و اهل من از من متنفر شده مرا مثل مادر خود گردانيده و من نميدانم كه با فرزندان چه چاره كنم اگر به او گذارم ضايع شوند و اگر نزد خودشان نگه دارم بسبب جوع هلاك شوند و حال از ظهار نادم گشته آيا در اين باب هيچ تدبيرى هست كه سبب اجتماع و مؤانست ما باشد فرمود كه\r\n","description":"","footnote":"","page_name":" 194 ","page_number":194},
  {"content":"\r\nشما بر يكديگر حرام شده‌ايد گفت يا رسول اللَّه لفظ طلاق واقع نشده فرمود كه گمان نميبرم مگر آنكه تو بر او حرام شدهء خوله از كثرت اطفال و خوردى ايشان و مفارقت اوس كه مدت متمادى انيس او بود بغايت غمناك شد ديگر باره با پيغمبر اعادهء آن كلام نمود همان جواب شنيد گفت أشكو الى اللَّه فاقتى و شدت حالى و وحدتى شكايت درويشى و پريشانى و بيكسى خود به خدا رفع مينمايم رسول ( ص ) فرمود به ظاهر شرع بر او حرامى و خداى تعالى در باب تو چيزى نفرستاده هر گاه كه فرمودى كه تو بر او حرامى او گفتى أشكو الى اللَّه فاقتى و شدت حالى و وحدتى پس روى نياز به آسمان كرد و گفت اللهم انى أشكو اليك فاقتى و وحدتى فانزل على لسان نبيك ما فيه خلاصى و راحتى بار خدايا بدرويشى و پريشانى و بيكسى من نظر فرماى و آنچه صلاح و راحت من در آنست به پيغمبر خود اخبار نماى اين بگفت و عايشه سر رسول را ميشست پس ديگر باره با رسول گفت كه يا رسول اللَّه در كار من فكرى كن و بر حال من رحمى نماى عايشه گفت مجادله و الحاح را كوتاه كن كه وحى به رسول نازل گشته و علامت وحى آن حضرت آن بود كه در آن وقت سپاه او را عارض ميشد چون عايشه نيمهء سر آن حضرت بشست با خود آمد و خوله را امر كرد كه زوج خود را حاضر كن و بعد از آن اينچهار آيه را تلاوت فرمود كه * ( قَدْ سَمِعَ اللَّه ) * بتحقيق كه شنود خداى * ( قَوْلَ الَّتِي تُجادِلُكَ ) * سخن آن زن را كه مجادله ميكرد با تو الجزء الثامن و العشرون من الاجزاء الثلاثين * ( فِي زَوْجِها ) * در امر شوهر خود * ( وَتَشْتَكِي ) * و شكايت خود را بر ميداشت * ( إِلَى اللَّه ) * بخداى تعالى * ( وَاللَّه يَسْمَعُ ) * و خدا ميشنود * ( تَحاوُرَكُما ) * مراجعت كلام شما و مغالبهء در خطاب را يعنى باز گردانيدن سخن يكديگر را و جواب يكديگر گفتن در باب لفظ ظهار كه آن اين بود كه تو بآنزن ميگفتى كه بر شوهر خود حرامى و او ميگفت كه مرا طلاق نداده * ( إِنَّ اللَّه سَمِيعٌ ) * بدرستى كه خدا شنوا است اقوال مردمان را * ( بَصِيرٌ ) * بينا باحوال ايشان بدانكه معنى قد در * ( قَدْ سَمِعَ اللَّه ) * از براى توقع است زيرا كه رسول خدا و خوله هر دو توقع آن داشتند كه حق سبحانه آن مجادله و شكوى را بشنود و حكمى در آن باب نازل سازد و اتيان بجملهء مضارعيه بعد از آن بجملهء ماضويه اشارة است بجواب توقع رسول با خوله كه او سبحانه مخاطبهء ايشان را استماع فرمايد و بعد از آن جملهء اسميه را ذكر فرموده بجهة تاكيد اينمعنى و وضع مظهر در\r\nموضع مضمر به جهت تبرك است باسم او سبحانه كه بنفسه و ذاته شنوا و بينا است و مرويست كه چون عايشه اين بشنيد گفت تبارك اللَّه الذى وسع سمعه الاصوات كلها بزرگوار است آن خدايى كه ميشنود و همهء آوازها را و هيچ آوازى بر وى پوشيده و پنهان نيست زنى در كنج خانه\r\n","description":"","footnote":"","page_name":" 195 ","page_number":195},
  {"content":"\r\nبا رسول خدا محاوره كرد بطريقى كه ما بعضى از آن نشنيديم و بر خداى هيچ از آن پوشيده نشده و بدانكه چون خوله در حين مخاطبه به حضرت رسول ( ص ) اتيان نموده بمقدمات مشهوره كه در نفس الامر حجت نيستند بر احكام شرعيه از اينجهت حق سبحانه كلام او را تسميه نمود بمجادله چه قياس جدلى مركبست از مقدمات مشهوره يا مسلمه بعد از آن ميفرمايد كه * ( الَّذِينَ يُظاهِرُونَ مِنْكُمْ ) * آنان كه ظهار كنند از شما * ( مِنْ نِسائِهِمْ ) * از زنان خود يعنى گويند بزن خود كه تو بر من چون پشت مادر منى * ( ما هُنَّ ) * نيستند آن زنان ايشان در حقيقت * ( أُمَّهاتِهِمْ ) * مادران ايشان چه ميان اين زنان و مادران مباينتى عظيم است و به گفتن اينكلمه مادر ايشان نميشوند ذكر منكم توبيخ است مر عربرا و تهجين عادت ايشان در ظهار زيرا كه اين از ايمان اهل جاهليت است نه از امم ديگر پس تعليل نفى مشابهات زوجات بامهات مىكند به اينكه * ( إِنْ أُمَّهاتُهُمْ ) * نيستند مادران ايشان * ( إِلَّا اللَّائِي وَلَدْنَهُمْ ) * مگر زنانى كه زاده‌اند ايشان را پس در حرمت بمثابهء ايشان نيستند مگر زنانى كه حق سبحانه ملحق بايشان گردانيده از ازواج نبى و مرضعات پس معلوم شد كه بسبب تشبيه مذكور زوجه مادر نميشود حقيقت و ظاهر تعليل يعنى قوله * ( إِنْ أُمَّهاتُهُمْ ) * الخ مشعر است بر عدم وقوع ظهار اگر تشبيه وجه بام رضاعى باشد به جهت عدم توليد و اصح اقوال وقوع آنست\r\nلقوله ( ص ) يحرم من الرضاع ما يحرم من النسب\r\nو اما اگر تشبيه به غير ام باشد از محرمات نسبيه چون اخت و عمه و غير آن اظهار واقع مىشود نزد ابى حنيفه و نخعى و حسن و اوزاعى و لكن نزد ما آنست كه اگر به صيغه ظهر باشد واقع مىشود و الا فلا بخلاف شافعى كه اقتصار مىكند بر ام و قتاده و شعبى نيز بر ايناند و اگر تشبيه زوجه بمحرمات مصاهره باشد خواه مؤبد و يا غير مؤبد نزد ما ظهار واقع نميشود و نزد حنفى واقع مىشود پس حق سبحانه اظهار انكار مىكند بقوله * ( وَإِنَّهُمْ ) * و بدرستى كه مردان مظاهر * ( لَيَقُولُونَ ) * هر آينه ميگويند * ( مُنْكَراً مِنَ الْقَوْلِ ) * انكار كرده شده از سخن يعنى سخن ناشناخته و نادانسته در شرع چه احكام شرعيه منكر آنست * ( وَزُوراً ) * و دروغ و باطل و منحرف از حق زيرا كه هرگز زوجه مادر نباشد * ( وَإِنَّ اللَّه لَعَفُوٌّ ) * و بدرستى كه خداى تعالى عفوكننده است مر گناه توبه كنندگان را از اين قول * ( غَفُورٌ ) * آمرزنده مر ايشان را بايجاب كفاره و ببايد دانست كه ظهار در عرف فقهاى ما تشبيه زوجهء دايمه است يا منقطعه بنا بر قول قوى بما دريا احد محرمات نسبا يا رضاعا و صيغهء آن انت على كظهر امى است يا هذه على يا زوجتى\r\n","description":"","footnote":"","page_name":" 196 ","page_number":196},
  {"content":"\r\nعلى يا منى يا عندى يا معى كظهر امى يا مثل ظهر امى و همچنين جايز است كه ترك صله كنند و گويند انت كظهر امى و اگر تشبيه به غير ظهر باشد ظهار واقع نميشود چون يد امى يا شعر امى يا بطن امى و غير آن جهت اقتصار بر منطوق نص و اگر گويد كامى يا زوج امى با قصد كرامت واقع نمى شود و بدون قصد نيز واقع نميشود بر مذهب اصح و اگر با زوجه گويد يدك يا رجلك يا ثلثك يا نصفك على كظهر امى واقع نشود و واقع نميشود اگر تشبيه كند زوجه را به ظهر رحمى خواه نسبى و خواه رضاعى بنا بر قول مشهور و نزد مخالفين ظهار واقع مىشود به تشبيه زوجه بجزء مشاع ظهار يا بعضوى كه حرام باشد نظر مردان بر آن از اجزاء و اعضاء محارم خواه نسبى و خواه رضاعى و شرط است در وقوع ظهار سماع عدلين و در مظاهر بلوغ و كمال عقل و اختيار و قصد و در مظاهر عنها ظهرى كه در آن مجامعت واقع نشده باشد هر گاه كه در سن من تحيض باشد و زوج حاضر باشد يا در حكم حضور و در اشتراط دخول تردد است و مروى اشتراط است و در وقوع آن بمستمتع بها دو قولست و اشبه قولين وقوعست چنان كه دانسته شد و همچنين موطوئه بملك و در روايت واقع شده كه مملوكه مثل حره است و مخفى نيست در آن كه ظهار به جهت وصف آن بمنكر حرامست در شرع اما چون كه در عقب آن ذكر مغفرت و رحمت واقع شده ملحق به صغائر است كه معفو عنها است و بعد از بيان انكار ظهار تبيين حكم آن ميفرمايد بقوله * ( وَالَّذِينَ يُظاهِرُونَ ) * و آنان كه در جاهليت عادت ايشان اين بوده باشد كه مظاهره كرده باشند * ( مِنْ نِسائِهِمْ ) * از زنان خود پس آن را قطع نمايند باسلام * ( ثُمَّ يَعُودُونَ ) * بعد از آن باز گردند * ( لِما قالُوا ) * بسوى آنچه گفته‌اند يعنى بار ديگر آن را اعاده نمايند در زمان اسلام * ( فَتَحْرِيرُ رَقَبَةٍ ) * پس برايشان است آزاد كردن بنده و ميتواند بود كه مراد بالذين اهل ايمان باشند و مراد بعود رجوع باشد به آن بر وجه تدارك چه متدارك امرى عايد است به آن و مثل اينست مثل عرب كه عاد غيث على ما افسد اى تداركه بالاصلاح و اين قول مفسران است پس معنى اين باشد كه مؤمنانى كه مظاهره كنند از زنان خود و بعد از آن باز گردند بتدارك و تلافى آنچه آن قول مقتضى آن بود و بنقض آن ميل نمايند پس برايشان است آزاد كردن بنده حاصل كه تدارك اين قول به اين وجه است است كه زوج كفاره بدهد تا راجع شود حال او با زوجه به آن طريق كه پيش از ظهار بود يعنى تا زوجه بر او حلال شود و محتمل است كه معنى لما قالوا اين باشد كه لما حرموه على انفسهم بلفظ اظهار يعنى رجوع كنند به آنچه آن را حرام گردانيده باشند بر نفسهاى خود از تماس مزوجات بسبب ظهار پس بنا بر اين معنى لما قالوا تنزيل مقول باشد در منزلهء مقول فيه و اين قول اجود است زيرا كه\r\nموافق قول اصحاب ما است در تفسير عود بارادهء رجوع و ح اضمار اراده در اين مقام مثل\r\n","description":"","footnote":"","page_name":" 197 ","page_number":197},
  {"content":"\r\nاضمار اراده است در قول او سبحانه كه فَإِذا قَرَأْتَ الْقُرْآنَ فَاسْتَعِذْ و بدان كه علما و فقها را در تفسير عود اختلافست از قتاده منقولست كه آن عزمست بر وطى و اين موافق مذهب مالكست و ابو حنيفه بر آنست كه مراد استمتاع است اگر چه به نظر شهوت باشد و بمذهب ما عود عبارتست از آنكه زوج امساك زوجه خود كند به عقد و تابع نسازد ظهار را بطلاق زيرا كه بسبب ظهار قصد تحريم كرده فحينئذ اگر طلاق به آن وصل كند علاقهء زوجيت مرتفع شود و كفاره لازم نيايد و اگر بعد از ظهار ساكت شود آن مقدار زمان كه ممكن باشد كه آن زمان طلاق واقع شود پس اين دال برندم خواهد بود و موجب كفارة و استدلال او بر اين روايت ماثوره است از ابن عباس كه عود بمعنى ندمست يعنى پشيمان شدن از آن قول و رجوع كردن بالفت و از ابى عاليه نقل كرده‌اند كه عود تكرار لفظ ظهار است و اين مذهب اهل ظاهر است و احتجاج ايشان به آن است كه ظاهر لفظ عود دلالت بر تكرير قول مىكند و ابو على فارسى گفته كه ادعاى ظهور در اين مقام غير ظاهر است زيرا كه عودگاه هست كه بدون قبليت و عود آن شيئى مىباشد و از اينجا است كه آخرت را معاد ميگويند و حال آنكه هيچكس در آخرت فانى نخواهد شد تا عود كند به حال اول كه حياتست و اما مذهب ائمهء هدى ( ع ) آنست كه مراد بعود ارادهء وطى است يا نقض قول ظهار چه وطى و ابطال قول ظهار هيچ كدام جايز نيست الا بعد از كفاره و مراد برقبه مملوك است و در اشتراط ايمان در او خلافست حنفى شرط نميكند و تجويز رقبهء ذميه مينمايد و جميع علماى ما قايلند بشرطيه ايمان يا آنكه در حكم ايمان باشد از اطفال مؤمنين و ادخال فاء سببيه در تحرير به جهت دلالتست بر تكرار وجوب تحرير بتكرار ظهار و اين تحرير واجب است * ( مِنْ قَبْلِ أَنْ يَتَمَاسَّا ) * پيش از آنكه مس يكديگر كنند مظاهر و مظاهر عنها و تمتع گيرند از هم ايراد ضمير تثنيه بدون ذكر مرجع به جهت دلالت سوق كلام است بر آن و مس كنايتست از جماع بر مذهب حق نه بمعنى لغوى كه استمتاع مطلق است هم چنان كه مذهب حنفيست پس جماع مظاهر عنها حرام باشد قبل از كفاره و اگر وطى كند بدون كفاره بر او دو كفاره لازمست و اگر مكرر وطى كند بهر وطى كفارهء واجبست و اگر چنانچه ظهار را معلق به شرطى نگردانيده باشد حرامست بر او تا آنكه مواقعه كند و اگر چنان چه معلق به شرطى ساخته باشد حرام نيست تا آنكه شرط حاصل شود و نزد بعضى آنست كه تا آنكه مواقعه كند و اگر مظاهره را صيغهء طلاق بگويد و در عده رجوع كند حلال نميشود مگر بكفاره و اگر از عده بيرون رفته باشد و استيناف نكاح كند در او دو روايتست اشهر آن عدم كفارتست * ( ذلِكُمْ ) * اين حكم بكفاره كه به آن مامور شديد * ( تُوعَظُونَ بِه ) * پند داده ميشويد بدان تا باز ايستيد\r\n","description":"","footnote":"","page_name":" 198 ","page_number":198},
  {"content":"\r\nاز تلفظ به اين لفظ منكر * ( وَاللَّه بِما تَعْمَلُونَ ) * و خداى بدانچه ميكنيد * ( خَبِيرٌ ) * داناست و بر او پوشيده و پنهان نيست و وجوب تحرير رقبه در حين اقتدار مظاهر است بر آن يا بر ثمن آن و امكان شراء * ( فَمَنْ لَمْ يَجِدْ ) * پس هر كه نيابد بنده را * ( فَصِيامُ شَهْرَيْنِ مُتَتابِعَيْنِ ) * پس بر او است روزه داشتن دو ماه پى در پى و بدانكه مراد بتتابع نزد اكثر فقها توالى دو ماه هلاليست يا شصت روز روزه داشتن و اصحاب ما بر آنند كه اگر مظاهر يك ماه و يك روز روزه بدارد و بعد از آن بدون عذر افطار كند بنا بر آن ميتواند نهاد و استيناف بر او لازم نيست اما اثم است و وطى بر او حرام تا آنكه دو ماه تمام شود و اگر قبل از يك ماه و يك روز افطار كند استيناف واجبست و اگر بعضى از دو ماه روزه بدارد و بعد از آن رقبه بيابد رجوع به آن لازم نيست و اگر رجوع كند افضل است و بعضى بر آنند كه رجوع بعتق لازم است و اين روزه نميبايد داشت * ( مِنْ قَبْلِ أَنْ يَتَمَاسَّا ) * پيش از آنكه يكديگر را مس كنند به مباشرت * ( فَمَنْ لَمْ يَسْتَطِعْ ) * پس هر كه نتواند\r\nروزه داشتن بطريق مذكور به جهت مرض يا كبر سن * ( فَإِطْعامُ سِتِّينَ مِسْكِيناً ) * پس بر او است طعام دادن شصت مسكين هر يكى را نصف صاع از غالب قوته بلد از گندم و آرد و نان و اگر قادر نباشد مدى از آن بدهد و نزد بعضى با وجود قدرت يك مد كافيست و اين قول اصحاب ما است و مخفى نيست در اينكه آيه صريح است در وجوب ترتيب كفاره و كفاره مرتبهء آنست كه منتقل بثانيه نتوان شد مگر بعد از عجز از اولى و ترك تقييد اطعام بقبل از مسيس با آنكه مقصود است به جهت آنست كه بدل عتق و صياميست كه مقيد است به آن و بدانكه چون مظاهر عاجز شود از كفارهء مذكوره نزد بعضى حرامست وطى مظاهر عنها تا حينى كه قدرت پيدا كند بر كفاره و نزد بعضى ديگر مجزيست استغفار و اين قول اقويست نزد علماى ما و هر گاه كه شرايط ظهار حاصل شود اگر مرئه صبر كند در آن بحثى نيست و اگر امر خود را به حاكم رفع كند حاكم مخير سازد مظاهر را ميان طلاق و امساك اگر اختيار طلاق كند طلاق رجعى خواهد بود و اگر اختيار امساك كند امر نمايد او را بتكفير قبل از عود اگر كفارة بدهد زوجه بر او حلال شود و اگر از آن امتناع كند تا سه ماه او را مهلت دهد و بعد از انقضاى مدت يك بار ديگر او را بتكفير امر فرمايد اگر در امتناع اصرار كند مطعم و مشرب بر او تنگ سازد و او را حبس نمايد تا يكى از آن هر دو اختيار نمايد و باقى مسايل ظهار و فروع آن و ادلهء هر يك از فقها در كتب فقهيه و اصوليه مذكور است فليطالع ثمه * ( ذلِكَ ) * منصوب المحل است بفعلى كه معلل است بقوله * ( لِتُؤْمِنُوا ) * و تقدير آنست كه فرض اللَّه ذلك لتصدقوا يعنى فرض كرده\r\n","description":"","footnote":"","page_name":" 199 ","page_number":199},
  {"content":"\r\nاست خداى اين بيان يا تعليم احكام را تا تصديق كنيد شما * ( بِاللَّه وَرَسُولِه ) * به خدا و فرستاده او در قبول شرايع وى و رفض آنچه بر آن بوديد در زمان جاهليت خود * ( وَتِلْكَ ) * و اين حكمها * ( حُدُودُ اللَّه ) * حدهاى خداست كه از آن در نتوان گذشت * ( وَلِلْكافِرِينَ ) * و مر ناگرويدگان را اگر قبول حدود الهى نكنند * ( عَذابٌ أَلِيمٌ ) * عذابى دردناكست در آخرت اين نظير قول او سبحانه است كه وَمَنْ كَفَرَ فَإِنَّ اللَّه غَنِيٌّ عَنِ الْعالَمِينَ آورده‌اند كه بعد از نزول اين آيات حضرت رسالت ( ص ) اوس را مخير ساخت ميان طلاق و امساك وى شق ثانى را اختيار كرد رسول ( ص ) فرمود كه بجهة كفارهء آن رقبه آزاد كن گفت غير از اين رقبه رقبهء ندارم و اشاره به خود كرد رسول فرمود رقبه بخر گفت يا رسول اللَّه مال من اندك است و رقبه گرانبها فرمود كه توانى دو ماه پيوسته روزه بدارى گفت طاقت آن ندارم زيرا كه اگر من روزى دو بار طعام نخورم رنجور ميشوم و چشمم تاريك ميگردد فرمود كه توانى شصت مسكين را طعام بدهى گفت لا و اللَّه در اين ديار هيچكس را درويشتر از خود نميبينم پس از مال زكات پانزده صاع بوى داد و به او امر كرد كه باهل استحقاق رساند و روايتى ديگر آنست كه چون رسول فرمود كه شصت مسكين را طعام بده گفت من استطاعت اين ندارم مگر گاهى مرا بر اين يارى دهى رسول فرمود كه پانزده صاع به تو دهم و دعا كنم تا خداى بدان بركت دهد چون پانزده صاع بوى داد گفت يا رسول اللَّه فقر و فاقه من بيش از آن جماعت است كه اين را بايشان رفع خواهم كرد رسول تبسم فرمود و او را امر كرد به استغفار و بعد از آن ايشان را بهم مواصلت داد اين كلام دالست بر آنكه در حين عجز از كفاره استغفار كافيست از براى عود و مؤيد اين موثقه اسحاق بن عمار است از صادق ( ع ) كه اگر مظاهر عاجز شود از كفاره كافيست كه او استغفار كند از براى حلية وطى و بعضى از اصحاب ما بر آنند كه اگر از طعام شصت مسكين عاجز شود هيجده روز روزه بدارد و جماعتى ديگر از ايشان تقديم روزه هيجده روز ميكنند بر اطعام و اكتفاء مىكنند به آن از اطعام دادن و اولى آنست كه با عجز از خصال منصوصه انتقال نمايد به استغفار و حق سبحانه بعد از بيان حدود ظهار انذار ميفرمايد كسانى را كه از حدود شريعت تعدى مينمايند بقوله * ( إِنَّ الَّذِينَ ) * بدرستى\r\nكه آنان كه * ( يُحَادُّونَ اللَّه وَرَسُولَه ) * شقاق و خلاف ميكنند با خدا و رسول او و او امر و نواهى ايشان را بيك حد نهاده اختيار حدودى ميكنند كه غير حدود ايشان باشد * ( كُبِتُوا ) * نگونسار و خوار كرده شوند * ( كَما كُبِتَ الَّذِينَ ) * هم چنان كه ذليل و خوار گردانيده شدند آنان كه * ( مِنْ قَبْلِهِمْ ) * پيش از ايشان بودند از كفار يعنى هم چنان كه كفار امم ماضيه كه اعداى رسل بودند هلاك گردانيده\r\n","description":"","footnote":"","page_name":" 200 ","page_number":200},
  {"content":"\r\nشدند و به عذاب اليم الهى گرفتار گشتند ايشان نيز به هلاكت دنيوى و اخروى گرفتار شوند و گويند كه مراد از كتب اهلاك ايشانست در روز خندق * ( وَقَدْ أَنْزَلْنا ) * و بتحقيق كه فرستاديم * ( آياتٍ بَيِّناتٍ ) * آيتهاى روشن كه قرآن است و ساير معجزات داله بر صدق نبوت حضرت رسالت ( ص ) * ( وَلِلْكافِرِينَ ) * و مر كافران راست در دنيا * ( عَذابٌ مُهِينٌ ) * عذابى خواركننده و رسوا سازنده كه عزت و تكبر ايشان را درهم شكند از قتل و سبى يا مر ايشانراست عذاب خوار سازنده * ( يَوْمَ يَبْعَثُهُمُ اللَّه ) * در روزى كه بر انگيزد خداى تعالى ايشان را از قبور و بنا بر معنى اول منصوبيت ظرف باضمار اذكر است كه مشعر است بتفخيم آن يعنى ياد كن روزى را كه بعث كند خداى تعالى ايشان را * ( جَمِيعاً ) * همهء ايشان را كه يكى غير مبعوث نماند و ميتواند بود كه نصب جميعا بر حاليه باشد بتاويل مجتمعين نه بر بدلية يعنى بعث كند خداى ايشان را در حالتى كه همه مجتمع باشند بيك حال در روز بعث و هيچ كس از ايشان وا - گذاشته نشود * ( فَيُنَبِّئُهُمْ ) * پس خبر دهد خداى ايشان را بر رؤس اشهاد * ( بِما عَمِلُوا ) * به آنچه كرده باشند به جهت تشهير حال ايشان و توبيخ و تخجيل ايشان و تقرير عذاب ايشان و ايشان بسبب اين خجالت و خزى تمناى آن كنند كه بسرعت هر چه تمامتر بدوزخ روند * ( أَحْصاه اللَّه ) * شمردهء و نگاه داشته باشد خداى تعالى عمل ايشان را و بعموم علم خود احاطهء جمع عدد عمل ايشان نموده كه هيچ چيز از آن از علم او غايب نشود * ( وَنَسُوه ) * و فراموش كرده باشند ايشان آن را به جهت كثرت آن يا تهاون نمودن به آن * ( وَاللَّه عَلى كُلِّ شَيْءٍ ) * و خداى بر همه چيز از احوال و اعمال بندگان * ( شَهِيدٌ ) * حاضر است يعنى عالم به جميع آن پس همه را بر وفق عمل مكافات خواهد داد و نظير اينست كه شهد اللَّه انه لا إله الا هو كه بمعنى علم اللَّه است و در كشاف آورده كه روزى ربيعة بن عمرو و حبيب برادر او و صفوان ابى اميه مكالمه ميكردند يكى گفت آيا خدا مىداند ما مىگوييم و ديگرى گفت بعضى را مىداند و بعضى را نه ثالث گفت اگر بعضى را مىداند همه را نيز مىداند زيرا كه مانعى ندارد از دانستن چه عالم بالذات است و علم او موقوف نيست بسببى دون سببى پس همه معلوم او خواهد بود آيه آمد كه * ( أَ لَمْ تَرَ أَنَّ اللَّه ) * استفهام از براى تقرير است و ترى بمعنى تعلم است يعنى آيا ندانستى آن را كه خداى * ( يَعْلَمُ ما فِي السَّماواتِ ) * مىداند آنچه در آسمانهاست از ملايكه و نجوم و ارواح مطهره و غير آن * ( وَما فِي الأَرْضِ ) * و آنچه در زمين است از معدنيات و نباتات و حيوانات و ساير جمادات و گويند كه ترى بمعنى خود است و\r\n","description":"","footnote":"","page_name":" 201 ","page_number":201},
  {"content":"\r\nمعنى اينكه آيا نظر نميكنى بدلالات مرئيه از صنايع او كه دالند بر آنكه او عالمست بجميع معلومات * ( ما يَكُونُ مِنْ نَجْوى ثَلاثَةٍ ) * نباشد يعنى واقع نشود از راز گفتن سه كس * ( إِلَّا هُوَ رابِعُهُمْ ) * مگر كه خداى كه چهارم ايشان است در رفاقت و عالم به آن راز و ميتواند بود كه ثلاثة صفت باشد برحذف مضاف و تقدير اينكه اهل نجوى ثلاثة يعنى واقع نشود از اهل راز كه سه كس باشند مگر كه خداى رابع ايشان است يعنى ايشان را چهار گردانيده از حيثيت آنكه رفيق ايشان است و محيط و مطلع بودن بر سخن ايشان و غير آن حاصل كه استثناء از اعم احوالست * ( وَلا خَمْسَةٍ ) * و نه راز گفتن پنج كس * ( إِلَّا هُوَ سادِسُهُمْ ) * مگر آنكه او ششم ايشان است يعنى بدانش و بينش خود بر آن نجوى ايشان را شش ساخته * ( وَلا أَدْنى مِنْ ذلِكَ ) * و نه كمتر از سه عدد * ( وَلا أَكْثَرَ ) * و نه بيشتر از پنج تن * ( إِلَّا هُوَ مَعَهُمْ ) * مگر كه او با ايشانست بعلم خود به آن چيزى كه در ميان ايشان جارى مىشود * ( أَيْنَ ما كانُوا ) * هر\r\nجا كه باشند خواه در اقطار سماوات و خواه در نواحى زمين زيرا كه علم او باشيا قرب مكانى نيست تا باختلاف امكنه تفاوت كند * ( ثُمَّ يُنَبِّئُهُمْ ) * پس خبر دهيد ايشان را * ( بِما عَمِلُوا ) * به آنچه كرده‌اند در دنيا * ( يَوْمَ الْقِيامَةِ ) * در روز رستخيز بجهة تفضيح و تشهير ايشان و تقرير آنچه مستحق آنند از جزاى اعمال * ( إِنَّ اللَّه بِكُلِّ شَيْءٍ ) * بدرستى كه خداى بر همه چيز از گفتار و كردار * ( عَلِيمٌ ) * داناست چه نسبت علم او با همهء معلومات يكسانست پس حالات اهل آسمان را چنان داند كه اهل زمين را و علم او بخفيات امور بر آن وجه احاطه كرده كه بجليات آن و بدانكه تخصيص آن عدد بذكر يا به جهت خصوص واقعه است يعنى متناجيان سه كس بوده باشند چنانچه گذشت و بعضى ديگر پنج كس يا به جهت آنكه خداى و تراست و محب و تراست و ثلاثة اول او تار است يا آنكه تشاور را ناچار است از دو كس كه متنازع باشند و از ثالثى كه متوسط باشد بينهما و عادت جاريست بر آنكه اغلب اهل نجوى و اصحاب شورى از اثنين باشد يا ثلاثة يا خمسه يا سته يا سبعه بر حسب اقتضاى حال پس و لا ادنى اشارتست باثنين و لا اكثر اشعار بعددى كه يلى سته است و مقارن آن از ابن عباس روايتست كه جهودان و منافقان را عادت آن بود كه چون حضرت پيغمبر سريه فرستادى و خبر ايشان ديرتر آمدى بر سرراه مؤمنان يا نزديك ايشان بنشستندى و با يكديگر راز گفتندى و بگوشهء چشم بدانها كه در ميان آن سريه قومى داشتندى نگاه كرده رمز و غمز در ميان درآوردندى و مؤمنان در گمان افتادندى كه مگر آن لشگر را كارى افتاده از قتل و هزيمت و موت پس بغايت اندوه ناك\r\n","description":"","footnote":"","page_name":" 202 ","page_number":202},
  {"content":"\r\nشدندى اينخبر به حضرت رسالت ( ص ) رسيد و ايشان را از آن نهى فرمود ايشان دو سه روزى اجابت كردندى و ديگر باز به همان منوال بتناجى مشغول شدندى اين آيه آمد كه * ( أَ لَمْ تَرَ ) * آيا نميبينى و نمىنگرى * ( إِلَى الَّذِينَ ) * بسوى آنان كه * ( نُهُوا ) * باز داشته شدند * ( عَنِ النَّجْوى ) * از راز گفتن با يكديگر يعنى ايشان را نهى كردند از آن * ( ثُمَّ يَعُودُونَ ) * پس بازميگردند * ( لِما نُهُوا عَنْه ) * بدان چيزى كه نهى كرده شده بودند از آن * ( وَيَتَناجَوْنَ ) * و راز ميگويند از روى عناد و ستيزه * ( بِالإِثْمِ ) * به آنچه ايشان را اثم ميسازد از آزار مؤمنان و غيبت ايشان * ( وَالْعُدْوانِ ) * و بتعدى نمودن و ظلم كردن در حق اهل ايمان كه آن اندوهناك ساختن ايشانست * ( وَمَعْصِيَةِ الرَّسُولِ ) * و بنا فرمانى پيغمبر و يكديگر را وصيت نمودن بمخالفت قول او و باك نداشتن از كلام او آورده‌اند كه يهودان نزد حضرت پيغمبر ( ص ) مىآمدند و ميگفتند كه السام عليك و سام در لغت ايشان بمعنى موتست يا قتل بشمشير آن حضرت در جواب فرمودى كه\r\nو عليكم\r\nروزى نزد آن حضرت آمدند و همين گفتند عايشه بشنيد و گفت و عليكم السام و الداء و السخط و اللعنة و العبد من رحمة اللَّه و القرب به عذاب اللَّه بر شما باد مرگ و درد و خشم خداى و دورى از رحمت خداى و نزديكى به عذاب خداى پيغمبر ( ص ) فرمود كه اى عايشه آهسته باش و نرمخويى كن كه خدا رفق را دوست ميدارد عايشه گفت يا رسول اللَّه مگر تو نشنيدى كه چه گفتند فرمود كه مگر تو نشنيدى كه من رد كردم سخن ايشان را برايشان و گفتم بر شما باد هر چه به من گفتيد كلام من در باب ايشان مستجاب است نه از ايشان دربارهء من پس حق سبحانه اين آيه فرستاد كه * ( وَإِذا جاءُوكَ ) * و چون بيايند جهودان بسوى تو * ( حَيَّوْكَ ) * تحيت گويند تو را * ( بِما لَمْ يُحَيِّكَ بِه اللَّه ) * به آن چيزى كه تحيت نگفت تو را به آن خداى يعنى خداى تو را گفت كه و سلام على عباده الذين اصطفى و ايشان ميگويند السام عليك * ( وَيَقُولُونَ ) * و ميگويند * ( فِي أَنْفُسِهِمْ ) * در ميان يكديگر * ( لَوْ لا يُعَذِّبُنَا اللَّه ) * چرا عذاب نميكند خداى ما را * ( بِما نَقُولُ ) * به آنچه مىگوييم نسبت به پيغمبر او يعنى اگر نبى بودى بايستى كه بدين اهانت كه به او ميرسانيم خداى ما را عذاب كردى حق سبحانه در جواب ايشان مىفرمايد * ( حَسْبُهُمْ جَهَنَّمُ ) * بسست ايشان را جهنم از براى عذاب * ( يَصْلَوْنَها ) * درآيند بدان * ( فَبِئْسَ الْمَصِيرُ ) * پس بد جاى بازگشتى است دوزخ چه آن متضمن انواع عذاب و نكالست بعد از آن مؤمنان را از آن نهى مىكند بقوله * ( يا أَيُّهَا الَّذِينَ آمَنُوا ) * اى\r\n","description":"","footnote":"","page_name":" 203 ","page_number":203},
  {"content":"\r\nآن كسانى كه گرويده‌ايد * ( إِذا تَناجَيْتُمْ ) * چون راز گوييد با يكديگر * ( فَلا تَتَناجَوْا ) * پس راز مگوييد * ( بِالإِثْمِ وَالْعُدْوانِ ) * بگناه و تعدى و بيداد * ( وَمَعْصِيَةِ الرَّسُولِ ) * و بنا فرمانى رسول چنانچه منافقان و جهودان مىگويند و گويند كه اين خطاب با منافقان است و معنى آيه اينكه اى كسانى كه اعتراف كرده‌ايد بايمان و دعوى اسلام نموده‌ايد چون راز گوئيد چنان مگوييد كه جهودان گويند * ( وَتَناجَوْا ) * و راز گوئيد * ( بِالْبِرِّ ) * بنيكوكارى * ( وَالتَّقْوى ) * و پرهيزگارى و ترسكارى از آنچه خير مؤمنان در آن نباشد و موجب معصيت رسول باشد * ( وَاتَّقُوا اللَّه ) * و بترسيد از خداى در هر كارى كه كنيد * ( الَّذِي ) * آن خدايى كه شما * ( إِلَيْه تُحْشَرُونَ ) * بسوى او حشر كرده خواهيد شد و شما را بر كردارها جزا خواهد داد\r\n* ( إِنَّمَا النَّجْوى مِنَ الشَّيْطانِ ) * الف لام اشارت است بنجوى كه متضمن اثم و عدوان و معصيت است بدليل قوله * ( لِيَحْزُنَ الَّذِينَ آمَنُوا ) * يعنى جز اين نيست كه راز گفتن باثم و تعدى و عصيان از وسوسهء شيطان است كه آن را در نظر شما مىآرايد و شما را بر آن ميدارد و وسوسه مىكند تا اندوهناك گرداند مؤمنانرا * ( وَلَيْسَ ) * و نيست شيطان يا تناجى ايشان * ( بِضارِّهِمْ شَيْئاً ) * ضرر رساننده مؤمنان را به چيزى * ( إِلَّا بِإِذْنِ اللَّه ) * مگر بفرمان خداى و بمشيت و مصلحت او كه ضررى و حادثهء از مرگ و غير آن باقارب و خويشان او رساند به اين وجه كه در غزا مغلوب شوند و نزد آن حال موت برايشان مقضى گردد و موجب حزن مؤمنان شود و گويند كه امر خدا بحزن باعتبار امر او سبحانه است بسبب آنكه جهاد است و نزد بعضى اذن بمعنى علمست يعنى بدانش خداى بوقوع موت برايشان كه موجب حزن شما است * ( وَعَلَى اللَّه ) * و بر خدا نه به غير او * ( فَلْيَتَوَكَّلِ الْمُؤْمِنُونَ ) * پس بايد كه توكل كنند مؤمنان و مهم خود با حق گذارند و از راز گفتن جهود و منافق كه كردار ايشان را اعتبار نباشد باك ندارند ابن مسعود از حضرت رسول ( ص ) روايت كرده كه\r\nاذا كنتم ثلثه فلا يتناجى اثنان دون صاحبهما فان ذلك يحزنه\r\nو بروايت ابن عمر\r\nدون الثالث\r\nيعنى هر گاه كه شما سه كس باشيد پس بايد كه دو كس راز نگوئيد بدون صاحب خود كه شخص سيمين است چه آن موجب حزن و اندوه او مىشود و اگر چهار باشيد يا بيشتر راز گفتن رواست براى آنكه آن دو كس روادارند كه از هر يكى از ايشان پوشيده ميگردانند و از حضرت صادق ( ع ) روايتست كه هر كه خوابى هايل به بيند چون بيدار شود اين آيه بخواند * ( إِنَّمَا النَّجْوى مِنَ الشَّيْطانِ ) * الخ و بعد\r\n","description":"","footnote":"","page_name":" 204 ","page_number":204},
  {"content":"\r\nاز آن بگويد كه\r\nاللهم به حق محمد و آل محمد صلى اللَّه على محمد و آل محمد و قنى شر ما رايت فى منافى\r\nو آن خواب را با كسى نگويد خدا شر آن خواب را از او بگرداند از قتاده نقل كرده‌اند كه اصحاب حضرت رسالت ( ص ) به جهت مجلس به يكديگر ضنت مىنمودند و هر گاه مىديدند كه كسى ارادهء نشستن دارد او را جاى نمىداند روز جمعه رسول ( ص ) در صفهء مسجد نشسته بود و آنجا چندان وسعتى نداشت جمعى از اهل بدر كه از جملهء ايشان ثابت بن قيس بن شماس بود بمجلس حضرت رسالت آمدند ديدند كه اصحاب گرداگرد او فرو گرفته بودند گفتند السّلام عليك ايها النبى و رحمة اللَّه و بركاته حضرت جواب سلام ايشان باز داد پس بر اصحاب سلام كردند و ايشان نيز جواب باز دادند و چون جاى خالى نديدند در ميان مسجد بر پاى ايستادند و انتظار ميكشيدند كه ايشان را جاى دهند كسى ايشان را جاى نداد آن حضرت اصحاب بدر را حرمت نيكو داشتى بجهة سبقت ايمان و علم ايشان چون ديد كه هيچكس ايشان را جاى نمىدهد اين حال بر او شاق آمد فرمود كه\r\nقم يا فلان و يا فلان\r\nايشان از روى كراهت برخواستند و جاى باهل بدر گذاشتند منافقان مجال يافته در اين باب آغاز كنايت و شكايت كردند و گفتند شما مىگوييد كه صاحب ما عادلست و حال آنكه جمع سابق را برخيزانيدن و جماعت مسبوق را بجاى ايشان نشانيدن مخالف عدالت است و ندانستند كه در نفس الامر سبقت بايمان و عمل است نه باستباق بمجلس و حضرت عزت استصواب پيغمبر خود كرده آيه فرستاد كه * ( يا أَيُّهَا الَّذِينَ آمَنُوا ) * اى آن كسانى كه گرويده‌ايد به خدا و رسول * ( إِذا قِيلَ لَكُمْ ) * هر گاه گفته شود مر شما را كه * ( تَفَسَّحُوا فِي الْمَجالِسِ ) * جاى فراخ كنيد از براى يكديگر در نشستن مراد از آن اسم جنس است و عاصم كه مجلس خوانده دالست بر اين و گويند كه مراد مراكز غزاة است كقوله تعالى مَقاعِدَ لِلْقِتالِ حاصل كه هر گاه شما را گويند كه فراخ سازيد مجلسهاى ذكر يا تلاوت قرآن يا نماز يا جاى حرب را * ( فَافْسَحُوا ) * پس جاى گشاده كنيد بر مردم * ( يَفْسَحِ اللَّه لَكُمْ ) * تا گشاده گرداند خداى براى شما در قبرها يا آنكه در بهشت منزلهاى با وسعت دهد يا دلهاى شما را منشرح گرداند بازالهء تضايق و تراحم يا هر چيزى كه در آن اراده تفسح داشته باشد از مكان و رزق و انشراح صدر و غير آن در موضح آورده كه جمعى در مجلس پيغمبر مىنشستند و چون يكى از ايشان را بمهمى بيرون ميطلبيدند نخواستى كه برخيزد چه هر يك از ايشان خواستى كه آخر كسى باشد كه از مجلس پيغمبر بيرون آيد آيه آمد كه * ( وَإِذا قِيلَ ) * و چون گويند كه شما را اى اهل ايمان كه * ( انْشُزُوا ) * برخيزيد * ( فَانْشُزُوا ) * پس برخيزيد و در بعضى تفاسير مذكور\r\n","description":"","footnote":"","page_name":" 205 ","page_number":205},
  {"content":"\r\nاست كه معنى آيه آنست كه چون ندا كنند كه برخيزيد و بشتابيد به نماز جماعت پس برخيزيد و متوجه نماز شويد يا چون شما را گويند كه برخيزيد براى جهاد يا ساير اعمال خير برخيزيد * ( يَرْفَعِ اللَّه ) * تا بردارد خداى * ( الَّذِينَ آمَنُوا ) * آنان را كه گرويده‌اند * ( مِنْكُمْ ) * از شما بسبب امتثال اوامر خدا و رسول * ( وَالَّذِينَ أُوتُوا الْعِلْمَ ) * و آنان را كه داده شده‌اند علم به احكام شرايع ايمان يا آنكه متصفاند بصفت ايمان * ( دَرَجاتٍ ) * درجه هاى ارجمند و مرتبه هاى بلند بدانكه درجات مفعول يرفع است و جملهء موصولهء ثانيه معطوفست بر جملهء موصولهء اولى و تخصيص اهل علم بذكر با آنكه از جملهء مؤمنانند بجهة زيادتى اختصاص ايشانست برفع درجات از قبيل وَمَلائِكَتِه وَرُسُلِه وَجِبْرِيلَ وَمِيكالَ پس گوييا چنين فرموده كه برفع اللَّه المؤمنين خصوصا العالمين درجات يعنى بلند گرداند درجات مؤمنان را بنصرت و حسن ذكر در دنيا و با عطاى غرف جنان در عقبى خصوصا اهل علم را كه درجات ايشان را بلندتر گرداند از درجات مؤمنانى كه بىعلم باشند پس مؤمن عالم افضل باشد از مؤمن بيعلم و لهذا حضرت رسالت ( ص ) اهل علم را مقدم مىنشاند بر غير ايشان مرويست كه عبد اللَّه مسعود چون اين آيه ميخواند ميگفت فهموا هذه الاية و ليرغبكم فى العلم بفهميد اين آيه را و بايد كه اين آيه راغب سازد شما را در علم و نيز او از پيغمبر ( ص ) روايت كند كه ميان عالم و عابد صد درجه است ميان هر درجه چندان كه اسب تيزرو در عرض هفتاد سال برود و نيز از آن حضرت منقولست كه\r\nفضل العالم على العابد كفضل القمر ليلة البدر على ساير الكواكب\r\nيعنى فضل عالم بر عابد چون فضل ماه بدر است بر ساير ستارگان و نيز فرموده كه\r\nيشفع يوم القيمة ثلاثة الانبيا ثم العلماء ثم شهداء\r\nيعنى روز قيامت سه كس را رخصت شفاعت دهند انبيا را و بعد از آن علما را و بعد از آن شهدا را پس چه بزرگ است مرتبهء علم كه ما بين مرتبه نبوت و شهادت است و افضليت علما را از شهدا از اين حديث نيز معلوم توان كرد كه\r\nمداد العلماء افضل من دماء الشهداء\r\nو حديث\r\nالعلماء ورثة الانبياء\r\nنيز دلالتى صريح دارد بر مزيت درجه و مرتبهء علم و جابر بن عبد اللَّه از رسول ( ص ) روايت كند كه فضل عالم بر شهيد بدرجهء است و فضل شهيد بر عابد بدرجهء و فضل نبى بر عالم بدرجه و فضل قرآن بر ساير كتب آسمان همچو فضل خداست بر خلقان و فضل عالم بر ساير مردمان همچو فضل منست بر ادنى ايشان از ابن عباس روايتست كه\r\nالعلماء درجات فوق المؤمنين بسبع مائة درجة ما بين الدرجتين مسيرة خمس مائة عام\r\nمر علما را هفتصد درجه است بر بالاى درجات مؤمنان كه ميان هر درجه پانصد سال راه است و از ابى ذر مرويست كه حاضر شدن در مجلس عالم افضل است از گذاردن هزار ركعت نماز و عيادت هزار مريض و حاضر شدن نزد هزار\r\n","description":"","footnote":"","page_name":" 206 ","page_number":206},
  {"content":"\r\nجنازه و گفتند كه يا رسول اللَّه از قرائت قرآن نيز افضل است فرمود كه\r\nهل ينفع القرآن الا بالعلم\r\nقرائت قرآن نفع نميدهد الا بعلم و نيز از ابن عباس ( ع ) روايت است كه حضرت سليمان بن داود ( ع ) را مخير ساختند ميان علم و مال و ملك وى اختيار علم فرمود پس ببركت و ميمنت علم مال و ملك را نيز به او ارزانى داشتند و مرويست كه حق سبحانه وحى فرستاد به حضرت ابراهيم ( ع ) كه\r\nانى عليم احب كل عليم\r\nيعنى من عالمم و همه عالمان را دوست ميدارم و از ابو امامهء باهلى مرويست كه حضرت رسول ( ص ) فرمود كه صلوات ميفرستند ملائكه و جميع اهل آسمان و زمين تا آنكه مورچه ها در سوراخها و ماهيان در آب بر كسى كه مردمان را تعليم ميدهد بامور شرعيه و نيز از او منقولست كه هر كه به جهت طلب علم در راهى سلوك نمايد حقتعالى راه جنت را به او بنمايد و نزد سلوك مؤمن در طلب علم ملايكه اجنحه خود را بگسترانند تا او پاى را بدانجا مينهد و ميرود و جميع اهل آسمان و زمين براى او استغفار كنند حتى ماهيان دريا در ميان آب و فرمود كه هر كه يك مسئله را تعليم غيرى كند حق سبحانه در روز قيامت هزار قلاده نور در گردن او بياويزد و هزار گناه او را بيامرزد و هزار شهر در بهشت براى او بنا كنند و بعدد هر مويى كه در بدن او باشد حجى و عمرهء براى وى بنويسند و از حضرت امير المؤمنين ( ع ) ماثور است كه علم بهتر است از مال زيرا كه علم نگهبان تو است و تو نگهبان مال و اين دو بيت از آن حضرت منقولست بيت\r\n\r\nرضينا قسمة الجبار فينا\r\nلنا علم و للاعداء مال\r\n\r\n\r\nفان المال يفنى عنقريب\r\nو ان العلم باق لا يزال\r\n\r\nو در فضيلت علم همين قدر بس است كه حق سبحانه خطاب فرمود بحبيب خود كه وَقُلْ رَبِّ زِدْنِي عِلْماً و از كلام بعضى حكما است كه ليت شعرى اى شيئى ادرك من فاته العلم و اى شيئى فات من ادرك العلم يعنى كاش دانستمى كه چه چيز را دريابد آن كسى كه علم از او فوت شود و چه چيز فوت كند آنكه علم را دريابد و اخنف فرمود كه كاشكى علما حكام و امرا ميبودند چه هر چيزى كه بعلم استوار نيست منجر بمذلت مىشود و در كشف الاسرار آورده كه از ابن مذعور روايتست كه او گفت اوزاعى را در خواب ديدم گفتم مرا خبر ده از عملى كه بهترين اعمال باشد تا بدان متقرب شوم به خدا گفت هيچ درجه از درجه علما بلندتر نديدم و از گذشت آن درجهء اندوهناكان و از اين جا معلوم شد كه علماى دين هم در دنيا بمزيت مرتبه و شرف وراثة انبيا اختصاص دارند و هم در عقبى بفضل درجه و مرافقت اصفيا و بعد از بيان رفع درجات از براى اهل ايمان و علماى اسلام اشاره مىكند بر وعد و وعيد و بيم و اميد بقوله * ( وَاللَّه بِما تَعْمَلُونَ ) * و خداى تعالى به آنچه شما مىكنيد از افعال و اقوال كه از جملهء آن نجوى است * ( خَبِيرٌ ) * دانا است پس همه را بر وفق عمل جزا و سزا\r\n","description":"","footnote":"","page_name":" 207 ","page_number":207},
  {"content":"\r\nخواهد داد و از ابن عباس و مقاتل منقولست كه مردمان بسيار نزد سيد مختار ( ص ) تردد مينمودند و سؤال بسيار از آن حضرت ميكردند و اطراف و جوانب سخنانى كه موجب ملال آن حضرت ميشد در مجلس ميگفتند و از آنجا كه خلق عظيم وى بود منع ايشان نميفرمود و از جملهء ايشان اغنيا ميآمدند و صحبت طويل به آن حضرت ميداشتند و به جهت كثرت ايشان جاى فقراى صحابه در مجلس نميبود و از اين حيثيت نيز آن حضرت كراهت داشتى و اظهار آن نكردى حق سبحانه خواست كه پيغمبر خود را از آن مشقت و ملال برهاند و آن كثرت را بخفت تبديل نمايد اين آيه فرستاد كه * ( يا أَيُّهَا الَّذِينَ آمَنُوا ) * اى آن كسانى كه ايمان آورده‌ايد * ( إِذا ناجَيْتُمُ الرَّسُولَ ) * چون خواهيد كه راز گوئيد با رسول خدا * ( فَقَدِّمُوا ) * پس پيش داريد * ( بَيْنَ يَدَيْ نَجْواكُمْ ) * نزد اراده راز گفتن خود با رسول * ( صَدَقَةً ) * صدقه دادن بمستحقان بدانكه بين يدى در اينمقام بمعنى عند است مستعار است از شخصى كه ذى بديل باشد و در اين امر تعظيم رسولست و انفاع فقرا و نهى از افراد نمودن در سؤال و تميز ميان مخلص و غير مخلص و محب دنيا و محب آخرت و بر همه كس ظاهر شود كه مقربان درگاه إله آنانند كه اقدام بامور آخرت مينمايند و التفات باموال و لذات و زخارف دنيا ندارند و تعيين اين صدقه مفوض بود براى ايشان * ( ذلِكَ ) * اين صدقه دادن قبل از نجوى * ( خَيْرٌ لَكُمْ ) * بهتر است مر شما را در دين از حب مال زيرا كه موجب اداء واجب و حصول ثوابست * ( وَأَطْهَرُ ) * و پاكيزه تر براى آنكه به آن از گناه پاك شويد و على بن علقمه از امير المؤمنين صلوات اللَّه و سلامه عليه نقل كرده كه چون اين آيه بر رسول نازل شد و او بر اصحاب خواند همهء مردم از نزد وى پراكنده شدند و رسول را تنها گذاشتند و آن ازدهام بخلوت مبدل گشت و رسول ( ص ) مرا طلبيد و فرمود كه چه مصلحت مىبينى كه تعيين نمائيم كه هر يك از مردمان يك دينار صدقه بدهند گفتم يا رسول اللَّه طاقت اين ندارند فرمود پس چه بدهند گفتم حبهء يا شعيرهء از دينار فرمود انك لزهيد حظ تو از دنيا اندكست پس اينحال برايشان دشوار آمده فقير به جهت عسر و غنى بسبب بخل ترك ملازمت رسول كردند و من از مال دنيا يك دينار داشتم آن را بده درم كردم و هر روزى درهمى صدقه ميدادم و با رسول راز ميگفتم و مسايل ميپرسيدم و در خلوت با وحدت حضور بر اسرار علوم واقف ميشدم و در كشاف آورده كه عبد اللَّه بن عمر از پدر خود روايت كرد كه او گفت على سه چيز دارد كه اگر يكى از آن داشتمى مرا دوستتر بودى از شتران سرخ موى زاغ چشم يكى تزويج فاطمهء زهرا ( ع ) بوى در وقتى كه اكابر قريش خطبهء وى مىكردند دوم اعطاى\r\n","description":"","footnote":"","page_name":" 208 ","page_number":208},
  {"content":"\r\nرايت بوى در روز خيبر و آن چنان بود كه حضرت رسول ( ص ) در روز خيبر\r\nچون تقاعد و ناتوانى اصحاب را مشاهده كرد فرمود كه\r\nلأعطين الراية غدا رجلا يحب اللَّه و رسوله و يحبه اللَّه و رسوله\r\nكرار غير فرار اصحاب رسول چون اين سخن بشنيدند همه در آن طمع كردند و آن حضرت رايت را در آن روز به هيچ كس نداد مگر بعلى بن ابى طالب سيم آيهء نجوى كه چون فرود آمد هيچكس بر آن عمل نكرد الا على موافق و مخالف از امير المؤمنين ( ع ) روايت كرده‌اند كه\r\nان فى كتاب اللَّه لاية لا عمل بها احد قبلى و لا يعمل بها احد بعدى\r\nيعنى در كتاب خدا آيتى فرود آمد كه كسى از مسلمانان بر آن كار نكردند قبل از من و بعد از من نيز كسى بر آن كار نكند و بعد از آن فرمود كه\r\nبى خفف اللَّه عن هذه الامة و لم تنزل احد قبلى و لم تنزل فى احد بعدى\r\nبسبب من خداى تعالى تخفيف نمود از اين امت و از سر اين حكم در گذشت و اين آيه نه پيش از من در حق كسى نازل شده و نه بعد از اين در حق كسى نازل شود و اين از جملهء مناقب مخصوصهء آن حضرتست و در جامع صحاح سنت آورده كه هيچ كس از صحابه عمل به اين آيه ننموده غير از على بن ابى طالب ( ع ) و بر فطن لبيب مخفى نيست كه اقدام على بن ابى طالب بتصدق و نجوى و حرص او بمناجات سيد انبيا و توجه او بملاقات سرور اصفيا دليل روشن و آماده واضح است بر افضليت او بر ساير اصحاب و تقاعد ابو بكر و عمر و عثمان بن عفان با وجود غنا و استغنا و قدم باز كشيدن ايشان از راه ملاقات سيد انبيا و ترك مناجات سرور اصفيا و محروم شدن ايشان از اين سعادت كبرى از شواهد بينه است بر حرص و تقييد بامور دنيا و ميل باموال و زخارف اين دار فنا و على بن ابى طالب ( ع ) با وجود فقر از اين سعادت محروم نشد و در وقت نزول اين آيه با آنكه هيچ نداشت يك دينار قرض كرد و آن را بدراهم بفروخت و درهم درهم تصدق ميفرمود و مناجات ميكرد چنانچه در روايت صحيحه مذكور است كه\r\nان عليا استقرض دينارا فتصدق به فناجى النبى ( ص ) عشر نجوات ثم نسخت الاية\r\nپس اى طالب حق بايد كه از روى انصاف اعتراف نمايى كه آنچه اهل سنت ميگويند كه ابو بكر هميشه اموال خود را فى سبيل اللَّه صرف ميكرد و در مصالح اخروى تقصير نمينمود و در بدل مال فى رضاء اللَّه و رضاء الرسول دائما حريص بود سخنى است واهى و كلاميست لا طايل و اين قصهء نجوى مكذب حديث ايشان و شاهد بر عدم صحت آنست چه شخصى كه با وجود قدرت و مسيرت از تصدق از درهمى متقاعد شود و مناجات سيد كاينات و ملاقات سرور انبيا بدرهمى نخرد معلوم است كه حال او در بدل و سخا و مراعات او نسبت بمساكين و فقرا و حرص او بامور و مصالح اخروى در چه مرتبه خواهد بود و از عبد اللَّه بن هارون خراسانى نقل است كه از امام على بن موسى الرضا ( ع ) برسيدم كه چرا صدقه بر شما حرام كردند فرمود كه از امرى عظيم سؤال كردى بدانكه چون\r\n","description":"","footnote":"","page_name":" 209 ","page_number":209},
  {"content":"\r\nما خويشتن را به دادن صدقه پاكيزه كرديم حق سبحانه نخواست كه ما را بگرفتن آن مدنس گرداند پس اين آيه تلاوت فرمود كه * ( يا أَيُّهَا الَّذِينَ آمَنُوا إِذا ناجَيْتُمُ الرَّسُولَ ) * تا آخر و گفت كه هيچكس به اين آيه عمل نكرد مگر حضرت امير المؤمنين ( ع ) كه صدقه بداد و با رسول خدا نجوى فرمود و اين حكم در يك روز بيش نبود و بروايتى ديگر يك ساعت و امير المؤمنين ( ع ) در آن ساعت صدقه بداد و با حضرت رسول راز گفت بعد از آن اينحكم را منسوخ ساخت و فقرا و اغنيا را رخصت داد كه بدون صدقه با رسول نجوى كنيد اول در حق فقرا فرمود كه * ( فَإِنْ لَمْ تَجِدُوا ) * پس اگر نيابيد چيزى را كه صدقه بدهيد * ( فَإِنَّ اللَّه غَفُورٌ ) * پس بدرستى كه خداى آمرزنده است يعنى در گذشته از كسى كه بيصدقه راز گويد * ( رَحِيمٌ ) * مهربانست و بنده را تكليف ما لا يطاق نفرمايد و بعد از آن اغنيا را خطاب كرد از روى عتاب و فرمود كه * ( أَشْفَقْتُمْ ) * آيا بترسيديد از درويشى * ( أَنْ تُقَدِّمُوا ) * آنكه به پيشى بدهيد * ( بَيْنَ يَدَيْ نَجْواكُمْ ) * نزد راز گفتن خود * ( صَدَقاتٍ ) * صدقه ها را ذكر صدقه به صورت جمع بجهة جماعة مخاطبين است يا باعتبار كثرت تناجى * ( فَإِذْ لَمْ تَفْعَلُوا ) * پس چون نكرديد اين كار را * ( وَتابَ اللَّه عَلَيْكُمْ ) * بس بازگشت خداى بر شما يعنى در گذرانيد حكم صدقه را و شما را معذور داشت و از تقصير و تفريط شما در گذشت اين كلام اشعار است بر آنكه اشفاق ذنبست و خداى آن را عفو فرموده * ( فَأَقِيمُوا الصَّلاةَ ) * پس بپاى داريد نماز فريضه را * ( وَآتُوا الزَّكاةَ ) * و بدهيد زكات مفروضه را * ( وَأَطِيعُوا اللَّه وَرَسُولَه ) * و فرمان بريد خدا و رسول او را در همه حال كه اينها تدارك و تلافى آن كند * ( وَاللَّه خَبِيرٌ ) * و خداى دانا است * ( بِما تَعْمَلُونَ ) * به آنچه ميكنيد ظاهرا و باطنا و جزاى شما را بر وفق صواب بشما رساند و بدانكه در تنزيل و نسخ اين آيه نكتهء لطيفه گفته‌اند و آن تبيين فضيلت شاه اوليا و اظهار شرف سيد اوصيا على بن ابى طالب است ( ع ) چه در علم اللَّه اين صورت سبقت يافته بود كه غير حضرت على بن ابى طالب كسى ديگر به اين حال اقدام نخواهد نمود و انقياد و امتثال اين امر در ديگرى متحقق نخواهد شد پس باعث بر تنزيل و نسخ اين كلام شريف اظهار جلالت قدر و بيان فضايل و خصال آن سرور و كشف عطا و حجاب از چهرهء اشرف آن حضرت بود تا بر همه كس رفعت قدر آن سرور و علو درجهء آن دينپرور مخفى نماند و هيچ كس با او در مقام همسرى نشود و هم خيال برابرى با او از سر بدر كند آورده‌اند كه عادت منافقان آن بود كه با جهودان دوستى كردندى و اسرار مؤمنان با ايشان افشا نمودندى و از جملهء ايشان عبد اللَّه نبتل منافق ب\r\n","description":"","footnote":"","page_name":" 210 ","page_number":210},
  {"content":"\r\nرسول خدا نشست و برخواست كردى و سخن آن حضرت با يهود گفتى روزى پيغمبر ( ص ) در حجرهء از حجرات طاهره بود و جمعى از صحابه آنجا بودند فرمود كه حال مردى بر شما در آيد كه دل او چون دل متكبران و سركشان باشد و به نظر شيطان نگاه كند ناگاه ابن بنتل در آمد و او ازرق بود حضرت فرمود كه چرا تو و اصحاب تو مرا دشنام ميدهيد او سوگند خورد و ياران خود را نيز آورد و سوگند خوردند كه ما هرگز اين\r\nبىادبى نكرده‌ايم آيه آمد كه * ( أَ لَمْ تَرَ ) * آيا نمينگرى * ( إِلَى الَّذِينَ تَوَلَّوْا ) * بسوى آنان كه دوست گرفتند يعنى منافقان كه دوستى كردند * ( قَوْماً غَضِبَ اللَّه ) * گروهى را كه خشم گرفته است خداى * ( عَلَيْهِمْ ) * برايشان يعنى يهود كه دربارهء ايشان فرموده كه من لعنه اللَّه و غضب عليه * ( ما هُمْ ) * نيستند آن منافقان * ( مِنْكُمْ ) * از شما كه مؤمنانيد * ( وَلا مِنْهُمْ ) * و نه از ايشان كه جهودانند كما قال اللَّه تعالى مُذَبْذَبِينَ بَيْنَ ذلِكَ لا إِلى هؤُلاءِ وَلا إِلى هؤُلاءِ * ( وَيَحْلِفُونَ ) * و سوگند ميخورند * ( عَلَى الْكَذِبِ ) * بدروغ در دعوى اسلام و احترام سيد انام * ( وَهُمْ يَعْلَمُونَ ) * و حال آنكه ايشان ميدانند كه منافقند و محلوف عليه ايشان كذبست يعنى سوگند بدروغ از سر علم و عمل ميخورند مانند كسى كه سوگند بغموس خورد تقييد حلف به اين جمله حاليه دليل است بر آنكه كذب آنست كه موافق مخبر عنه نباشد خواه مخبر عالم باشد به آن يا نه پس تهديد ايشان ميفرمايد كه * ( أَعَدَّ اللَّه لَهُمْ ) * آماده كرده است خداى براى ايشان * ( عَذاباً شَدِيداً ) * عذابى سخت در دنيا بخوارى و رسوايى و در آخرت به آتش دوزخ * ( إِنَّهُمْ ) * بدرستى كه ايشان * ( ساءَ ما كانُوا يَعْمَلُونَ ) * بد چيزى بود كه پيوسته ميكرده‌اند يعنى پيش از اين زمان بر عمل بد تمرن مىنموده‌اند و بر آن اصرار ميكرده‌اند و ميتواند بود كه اينكلام حكايت باشد از آنچه در آخرت بايشان گويند يعنى ايشان در دنيا به عمل بد اصرار مينموده‌اند از انفاق و موالات با اعداء اللَّه و غير آن * ( اتَّخَذُوا ) * فرا گرفتند * ( أَيْمانَهُمْ ) * سوگندهاى خود را كه ميخوردند * ( جُنَّةً ) * سپرى يعنى آن را وقايهء تهمت خود ساختند و صيانت خون خود و مال خود گردانيدند تا از دست مسلمانان در امان بمانند * ( فَصَدُّوا ) * پس باز داشتند مردمان را در حين ايمنى خود * ( عَنْ سَبِيلِ اللَّه ) * از راه خدا بتوهين امر مسلمانان و به تهجين ايشان از مجاهدهء كافران و بازداشتن ايشان را از ملاقات با اهل اسلام و از مصاحبت با سيد انام ( ص ) * ( فَلَهُمْ عَذابٌ\r\n","description":"","footnote":"","page_name":" 211 ","page_number":211},
  {"content":"\r\n* ( مُهِينٌ ) * پس مر ايشانراست عذابى خواركننده اين وعيد ثانيست بصفتى ديگر از عذاب روز قيامت و گويند كه اول ايما است به عذاب قبر و ثانى اشعار به عذاب آخرت مرويست كه مردى از اهل نفاق گفت كه ما به واسطهء اموال كثيره و اولاد متعدده در روز قيامت منصور باشيم و از عذاب و هلكات آن روز فايز و رستگار حق سبحانه فرمود كه * ( لَنْ تُغْنِيَ ) * هرگز دفع نكند و باز ندارد * ( عَنْهُمْ ) * از ايشان در روز قيامت * ( أَمْوالُهُمْ ) * مالهاى ايشان * ( وَلا أَوْلادُهُمْ ) * و نه فرزندان ايشان * ( مِنَ اللَّه شَيْئاً ) * از عذاب خدا چيزى را * ( أُولئِكَ ) * آن گروه منافقان * ( أَصْحابُ النَّارِ ) * ياران و ملازمان دوزخاند * ( هُمْ فِيها خالِدُونَ ) * ايشان در آن جاويدانند يعنى منافقان نيز در خلود نار مثل كافران خواهند بود بلكه دركهء ايشان از مشركان زيرتر خواهد بود و عذاب ايشان سختتر * ( يَوْمَ يَبْعَثُهُمُ اللَّه جَمِيعاً ) * ياد كن آن روز را كه برانگيزد خداى تعالى منافقان را از قبور و با ايشان گويد كه چرا در دنيا ايمان نياورديد و تصديق نكرديد بجنان * ( فَيَحْلِفُونَ لَه ) * پس سوگند خورند براى خدا بر ايمان و اخلاص خود * ( كَما يَحْلِفُونَ لَكُمْ ) * هم چنان كه سوگند ميخورند براى شما اى اهل اسلام و ميگويند كه ما با شمائيم * ( وَيَحْسَبُونَ ) * و پندارند ايشان در آن روز * ( أَنَّهُمْ ) * آنكه ايشان * ( عَلى شَيْءٍ ) * بر چيزىاند يعنى پنداشت ايشان آن باشد كه بسبب آن سوگند دروغ نفعى و فايدهء در آن روز بايشان خواهد رسيد مراد آنست كه تمكن و توغل نفاق در نفوس ايشان بحيثيتى است كه در آخرت نيز با ايشان باشد و زايل نگردد و به جهت آن تصور كنند كه خداى علم ندارد بايمان كاذبهء ايشان هم چنان كه در دنيا با مؤمنان اين نوع تصور ميكردند و نظير اينست قوله تعالى وَلَوْ رُدُّوا لَعادُوا لِما نُهُوا عَنْه وَإِنَّهُمْ لَكاذِبُونَ قوله وَاللَّه رَبِّنا ما كُنَّا مُشْرِكِينَ انْظُرْ كَيْفَ كَذَبُوا عَلى أَنْفُسِهِمْ وَضَلَّ عَنْهُمْ ما كانُوا يَفْتَرُونَ و گويند غرض ايشان از اين گفتار آن باشد كه تا مؤمنان بر صراط توقف نمايند تا اقتباس نور از ايشان كنند و از حسن منقولست كه در قيامت مواطن متعدده باشد در بعضى مواطن منافقان بر قبح كذب خود واقف باشند و هيچ نگويند و در موطن ديگر چون مدهوشان و متحيران باشند و مانند صبيان بكلام دروغ و غير دروغ تكلم نمايند و در اين موضع سوگند خورند كه ايشان بر خير بوده‌اند و بعضى\r\nمفسران كاذبون را بمعنى خايبون تنزيل نموده‌اند كما يقال كذب ظنه أي خاب امله يعنى ايشان در آن روز نوميد باشند از رحمت الهى و صاحب طبرسى آورده كه اين كلام وصف حال ايشان است در دنيا يعنى اهل نفاق ميپندارند كه ايشان بر راه راستاند در دنيا * ( أَلا ) * بدانيد اى اهل\r\n","description":"","footnote":"","page_name":" 212 ","page_number":212},
  {"content":"\r\nايمان * ( أَنَّهُمْ ) * آنكه منافقان * ( هُمُ الْكاذِبُونَ ) * ايشان دروغگويانند و دروغ ايشان بغايتى رسيده كه با خداى نهان و آشكارا نيز دروغ ميگويند و بر آن سوگند ميخورند ابن عباس از پيغمبر ( ص ) روايت كرده كه چون روز قيامت باشد منادى ندا كند كه اين خصمان اللَّه كجايند خصمان خداى قدريان برخيزند با روىهاى سياه و چشمهاى كبود و لبها و دندانهاى كجشده و آب از دهن ايشان روان شده گويند و اللَّه كه بدون تو معبودى را عبادت نكرده‌ايم و خدايى كه غير از تو باشد از اصنام و شمس و قمر و كواكب و غير آن فرا نگرفته‌ايم پس عبد اللَّه عباس گفت كه ايشان در اينقول صادق باشند اما شرك از جايى در دل ايشان حلول كرده باشد كه ندانسته باشند و بعد از آن اين آيه تلاوت فرمود * ( وَيَحْسَبُونَ أَنَّهُمْ عَلى شَيْءٍ أَلا إِنَّهُمْ هُمُ الْكاذِبُونَ ) * پس گفت به خدا كه ايشان قدرياناند * ( اسْتَحْوَذَ عَلَيْهِمُ ) * مستولى شده و غلبه كرده برايشان * ( الشَّيْطانُ ) * ديو سركش و بوسوسهء ايشان را بمعاصى داشت * ( فَأَنْساهُمْ ) * پس فراموش گردانيد ايشان را * ( ذِكْرَ اللَّه ) * از ياد كردن خداى تا او را ياد نكنند نه بدل و نه به زبان * ( أُولئِكَ ) * آن گروه فراموش كاران * ( حِزْبُ الشَّيْطانِ ) * لشگر ديوند و متابعان او * ( أَلا ) * بدانيد اى بندگان * ( إِنَّ حِزْبَ الشَّيْطانِ ) * بدرستى كه سپاه ديو * ( هُمُ الْخاسِرُونَ ) * ايشان زيانكارانند كه نعيم موبد از دست دادند و در عذاب مخلد افتادند * ( إِنَّ الَّذِينَ ) * بدرستى كه آنان كه * ( يُحَادُّونَ اللَّه وَرَسُولَه ) * خلاف و شقاق كنند خدا و رسول او را * ( أُولئِكَ ) * آن گروه مخالفان * ( فِي الأَذَلِّينَ ) * در جماعت خوارترانند يعنى داخل در زمرهء آن كسانى اند كه ذليلترين خلق خدا باشند چه در دنيا بخوارى قتل و سبى گرفتارند و در عقبى رسوا و سياه رو و معذب بنار مرويست كه مسلمانان بعد از فتح قرى كه در حدود ايشان است گفتند خداى تعالى ما را موفق سازد بر فتح بلاد روم و فارس چون عبد اللَّه بن سلول و غير او از منافقان اين را بشنيدند گفتند گمان شما چنين است كه فارس و روم مثل بمضى قرى باشد كه بر شما مفتوح گشته حق سبحانه آيه فرستاد كه * ( كَتَبَ اللَّه ) * نوشته است خداى در لوح محفوظ و در او اثبات اين حكم كرده كه * ( لأَغْلِبَنَّ أَنَا ) * هر آينه غالب شوم من * ( وَرُسُلِي ) * و فرستادگان من غلبهء خدا بحجت است و نصرت دادن پيغمبران و اهل اسلام بر دشمنان و غلبهء رسل اگر مامورند بر حرب بقهر و زجر اعاديست و اگر نه بدليل و حجت * ( إِنَّ اللَّه ) * بدرستى كه خداى * ( قَوِيٌّ ) * تواناست بر نصرت انبياى خود * ( عَزِيزٌ ) * غالب در هر حكمى كه خواهد و كسى بر منع آن قدرت\r\n","description":"","footnote":"","page_name":" 213 ","page_number":213},
  {"content":"\r\nندارد آورده‌اند كه روزى عبد اللَّه بن عبد اللَّه سلول نزديك رسول آمد رسول آب بنوشيد و بقيه از آن باز ماند گفت يا رسول اللَّه دستورى ده تا اين بقيه آب ببرم و بپدرم دهم تا باز خورد و ببركت و ميمنت اين دلش پاك شود رسول فرمود كه چنين باشد وى آن آب را نزد پدر برد گفت اين چيست عبد اللَّه گفت سؤر رسول خدا است اين را بياشام تا دلت از شرك و نفاق پاك گردد گفت چرا بول مادرت نياوردى وى بيامد و صورت حال بعرض رسانيد و گفت يا رسول اللَّه اجازت فرماى تا گردنش بزنم رسول فرمود برو و با او رفق و مدارا كن حق سبحانه آيه فرستاد كه * ( لا تَجِدُ ) * نيابى يعنى نشايد كه بيابى اين از باب تخييل است و حقيقت معنى اينكه بايد كه چنين تخييل كنى كه ممتنع و محالست كه بيابى * ( قَوْماً يُؤْمِنُونَ ) * گروهى را كه مىگروند * ( بِاللَّه وَالْيَوْمِ الآخِرِ ) * به خدا و روز بازپسين كه ايشان * ( يُوادُّونَ ) * مودت ورزند و دوستى كنند * ( مَنْ حَادَّ اللَّه وَرَسُولَه ) * كسانى را كه خلاف كنند با خداى و رسول او مراد آن است كه هرگز مؤمنان كافران و منافقان و ساير مخالفان دينرا دوست ندارند * ( وَلَوْ كانُوا ) * و اگر چه باشند آن مخالفان خدا و رسول * ( آباءَهُمْ ) * پدران ايشان چون ابن عبد اللَّه سلول كه درصدد قتل پدر خود بود * ( أَوْ أَبْناءَهُمْ ) * يا\r\nپسران ايشان چون روزبه كه پسر خود را عبد الرحمن بمبارزت خود طلبيد و پيغمبر نگذاشت كه وى بحرب پسر رود * ( أَوْ إِخْوانَهُمْ ) * يا برادران ايشان چون مصعب بن عمير كه برادر خود عبيد را در روز احد بقتل رسانيد * ( أَوْ عَشِيرَتَهُمْ ) * يا خويشان ايشان و اگر چه اقرب قربا باشند چون امير المؤمنين و حمزه كه اقرباى خود را مثل عتبه و شيبه در جنگ بدر كشتند * ( أُولئِكَ ) * آن گروه كه با دشمنان خدا دوستى نكنند * ( كَتَبَ ) * نوشته است خداى يعنى ثابت كرده * ( فِي قُلُوبِهِمُ الإِيمانَ ) * در دلهاى ايشان ايمان را بوسيلهء الطاف خود يا جمع كرده آن را با لوازم آن از اخلاص و استقامت و گويند كه مراد بكتابت علامت ايمانست تا ملايكه بسبب آن گواهى دهند بر ايمان ايشان هم چنان كه منافقان را علامتى ثبت كرده تا فرشتگان بوسيلهء آن علم بنفاق ايشان حاصل كرده برايشان گواهى بدهند كقوله تعالى وَطَبَعَ اللَّه عَلى قُلُوبِهِمْ * ( وَأَيَّدَهُمْ ) * و تقويت كرده است و قوت داده ايشان را * ( بِرُوحٍ ) * به چيزى كه به آن دل ايشان زنده شود از رحمت يا نصرت يا نور هدايت كه آن برهان حجت است * ( مِنْه ) * از نزديك خود و گويند مدد داده ايشان را بجبرئيل يا به قرآن و نزد بعضى ضمير راجع به ايمانست يعنى بنورى از ايمان چه آن سبب حيات قلب است و مؤيد اينست\r\n","description":"","footnote":"","page_name":" 214 ","page_number":214},
  {"content":"\r\nقوله تعالى وَكَذلِكَ أَوْحَيْنا إِلَيْكَ رُوحاً مِنْ أَمْرِنا * ( وَيُدْخِلُهُمْ ) * و در آورد ايشان را در روز حشر * ( جَنَّاتٍ تَجْرِي ) * در بهشتى كه جارى شود * ( مِنْ تَحْتِهَا الأَنْهارُ ) * از زير درختان آن جويهاى آب و شير و خمر و عسل * ( خالِدِينَ فِيها ) * در حالتى كه جاويد ماندگانند در آن * ( رَضِيَ اللَّه ) * خوشنود شد خداى * ( عَنْهُمْ ) * از ايشان و اعمال ايشان را پسنديد * ( وَرَضُوا ) * و خوشنود شدند ايشان * ( عَنْه ) * از خداى بكرامتى كه وعده كرده ايشان را در عقبى * ( أُولئِكَ حِزْبُ اللَّه ) * آن گروه لشگر خداى و ناصر دين ويند * ( أَلا إِنَّ حِزْبَ اللَّه ) * بدانيد كه سپاه خداى * ( هُمُ الْمُفْلِحُونَ ) * ايشانند رستگاران در دنيا و عقبى از ثعلبى منقولست كه داود پيغمبر ( ص ) در مناجات گفت كه بار خدايا حزب تو كيستند خطاب آمد كه\r\nالغاضة ابصارهم و السلمية ايديهم و النقية قلوبهم اولئك حزبى و حول عرشى\r\nهر كه چشم از محارم فرو بسته بود و دست او از آزار خلق و اخذ حرام كوتاه بود و دو دل خود را از ما سوى اللَّه كوتاه گرداند از جملهء حزب مناند و خادمان عرش من آيه دليلست بر آنكه در دين هيچ چيز ادخل از اين نيست كه دوستى كنند با دوستان خداى و دشمنى كنند با دشمنان خداى بلكه اين عين اخلاص است چه امتياز تمام اهل حق و اهل ضلال بتولى و تبرا است\r\n\r\nسورة الحشر\r\nمدنيست و بيست و چهار آيت است باجماع جميع علماى امت ابى بن كعب از حضرت رسول ( ص ) روايت كرده كه هر كه سورهء حشر قرائت كند هيچ چيز نماند از بهشت و دوزخ و عرش و كرسى و لوح و قلم و هفت آسمان و زمين و رياح و هوام و وحوش و طيور و دواب و شجر و شمس و قمر و ملايكه الا كه بر او صلوة فرستند و براى او استغفار كنند و اگر در آن روز يا در آن شب بميرد شهيد مرده باشد و نيز از آن حضرت ( ص ) منقولست كه هر كه قرائت سورهء حشر كند خداى تعالى گناه گذشته و آيندهء او را بيامرزد و ابى سعد مكارى از ابى عبد اللَّه ( ع ) روايت كرده كه هر كه در شبانگاه سورة الرحمن و سورة الحشر بخواند حق سبحانه فرشته به خانه او فرستد كه با شمشير كشيده پاسبانى او و اهل بيت و اموال او كند تا روز شود و ببايد دانست كه چون حق سبحانه ختم سورة المجادله فرمود بذكر حزب الشيطان و حزب اللَّه افتتاح اين سوره نمود بمقهوريت و مغلوبيت حزب شيطان و نخرى و هوانى كه بسبب جلاى اوطان بايشان رسيده و بقاهريت و غالبيت حزب خود كه از اهل ايمانند و لهذا اول بيان تسبيح خود نمود كه متضمن سلطانيت و قهرمانيت است و فرمود كه\r\n","description":"","footnote":"","page_name":" 215 ","page_number":215},
  {"content":"\r\n* ( بِسْمِ اللَّه الرَّحْمنِ الرَّحِيمِ سَبَّحَ ) * تسبيح گفته و به پاكى و پاكيزگى ستايش كرده * ( لِلَّه ) * مر خداى را كه مستحق جميع ثنا است * ( ما فِي السَّماواتِ ) * آنچه در آسمانها است از اجرام علويه * ( وَما فِي الأَرْضِ ) * و آنچه در زمينها است از اجسام سفليه * ( وَهُوَ الْعَزِيزُ ) * و او غلبه كننده است بر همه در حكم و فرمان * ( الْحَكِيمُ ) * ثواب كار و راست كردار در جميع حالات و ازمان از محمد بن اسحق و غيره منقولست كه حضرت رسول ( ص ) در سال چهارم از هجرت با جمعى از خواص اصحاب از جهة ديهء دو عامرى كه در عهد آن حضرت بودند و عمر بن اميه ضميرى ايشان را كشته بود بمنازل يهود بنى النضير رفت و ميان بنى نضير و بنى عامر معاقده و معاهده بود پس پيغمبر در ديت آن دو مرد عامرى از ايشان استعانت خواست گفتند سمعنا و اطعنا ما اعانت تو ميكنيم هر چه امر فرمايى و پنهان با يكديگر ميگفتند كه كار محمد بسازيد و كينهء خود از او بكشيد كه فرصتى بهتر از اين نخواهيم يافت پس در وقتى كه پشت به ديوار خانه ايشان نهاده بود سنگى بر بام بردند تا بر آن حضرت افكنند فى الحال جبرئيل ( ع ) آن حضرت را خبردار گردانيد وى از آنجا برخواست و باصحاب خود گفت كه از اين جا نرويد و خود بمدينه مراجعت فرمود و چون آمدن آن حضرت دير كشيد برخواستند و طلب او نمودند و در اثناى راه مردى را ديدند كه از مدينه ميآمد احوال پيغمبر از او پرسيدند گفت در راه او را ديدم كه متوجه مدينه بود پس ايشان بمدينه آمدند و پيغمبر ايشان را از غدر يهود اخبار فرمود و محمد بن مسلمه را بقتل كعب بن اشرف كه رئيس بنى نظير بود امر فرمود و او با سلكان ابن سلامه و سه كس از بنى الحرث بطلب كعب از مدينه بيرون رفتند پيغمبر ( ص ) از عقب ايشان بيرون آمد و در خارج مدينه بموضعى بنشست و انتظار ايشان ميكشيد و محمد بن مسلمه با رفقاى خود بنزديك قصر كعب رسيده ياران خود را بپاى حصار بنشاند و كعب را آواز داد كعب جواب داد كه چه كسى گفت منم برادر تو محمد بن مسلمه و وى برادر رضاعى كعب بود پس گفت يا اخى آمده‌ام تا از تو درهمى چند قرض كنم چه محمد از ما مطالبه صدقه مىكند و با ما چيزى نيست كعب جواب داد كه قرض نميدهم مگر به رهن گفت به زير آى كه رهن همراه دارم كعب در همان شب داماد شده بود عروس چون صيحهء محمد را استماع كرد بكعب گفت كه نميگذارم بنزد وى روى چه از اين صيحه سرخى خون مشاهده ميكنم كعب التفات بقول عروس نكرده به پائين آمد و محمد بن مسلمه با او معانقه كرد و با يكديگر سخن ميكردند تا از قصر دور شده بصحرا رسيدند پس سر او را زير بغل گرفته رفقاى خود را آواز داد و كعب فرياد بر كشيد و عروس آواز وى شنيده بنى النضير را بانك زد\r\n","description":"","footnote":"","page_name":" 216 ","page_number":216},
  {"content":"\r\nايشان از خانهاى خود بيرون دويدند چون آنجا رسيدند او را مقتول يافتند و ابن مسلمه با رفقاى خود از ايشان فرار نموده متوجه ملازمت پيغمبر ( ص ) شد و چون صبح بدميد خبر قتل كعب به آن حضرت رسانيد اصحاب از اين معنى شاد گشتند و حضرت ايشان را بحرب بنى النضير امر فرمود اصحاب متوجه آن صوب شدند و پيغمبر بايشان اعلام كرد كه چون غدر شما ظاهر شد از ديار من بيرون رويد اگر نه آمادهء حرب باشيد پس ده روز ايشان را امان داد ايشان بتهيهء سفر اشتغال نمودند و ابن ابى شخصى را پيش ايشان فرستاد كه از ديار خود مرويد و بقلاع خود متحصن باشيد كه با دو هزار كس از قوم خود معاون شمايم يهود بسخن آن منافقان مغرور گشته ياغى شدند و خبر به آن حضرت رسيده پانزده روز حصون ايشان را محاصره كرد و ايشان بواسطهء ترس و بيمى كه خداى در دل ايشان افكنده جلاء قبول كردند حضرت فرمود به شرط آن كه اسلحهء خود بگذاريد و آن مقدار اموال كه دواب شما تواند برگرفت با خود ببريد پس بر اينوجه قرار يافت مجاهد و قتاده روايت كرده‌اند كه در آن حال كه رسول بمدينه آمد بنى النضير با رسول صلح كردند كه نصرت وى كنند و كسى را با حرب وى امداد نكنند و چون روز بدر كه حق\r\nسبحانه مسلمانان را ظفر داد گفتند كه اين آن پيغمبر است كه مانعت و وصف او را در تورية خوانده‌ايم و او پيغمبر بحقست و هيچكس بر او غالب نشود و ظفر نيابد و چون روز احد وهنى بر مسلمانان بديد آمد گفتند اين آن پيغمبر نيست پس نقض عهد نموده آغاز عناد عداوت كردند كعب بن اشرف با چهل سوار به مكه رفت تا با قريش بر عداوت رسول عهد كنند ابو سفيان با چهل مرد از قريش و كعب اشرف با چهل يهود در مسجد الحرام نزد آستانهء كعبه بنشستند و عهد ببستند پس كعب بمدينه آمد و جبرئيل پيغمبر را از اينحال اخبار نمود و گفت امر الهى آنست كه كعب را بقتل رسانى رسول محمد بن مسلمه را بقتل وى امر فرمود او بطريقى كه مذكور شد وى را بكشت و بعد از آن لشگر را به زير حصن بنى النضير فرستاد ايشان را دهى بود كه آن را زهره گفتندى چون رسول آنجا رسيد ديد كه بر كعب نوحه ميكردند فرمود كه جلاى وطن كنيد گفتند همين قدر ما را بگذار تا تعزيت بداريم فرمود نگذارم پس ايشان ساز كارزار كردند و كسى را بمنافقان فرستادند ايشان گفتند كه شما از حصار بيرون نيائيد كه ما بمعاونت شما مىآييم اگر محمد با شما قتال كند ما با شمائيم و اگر شما را بيرون كند نيز با شما بيرون آئيم القصه چون رؤساى ايشان دانستند كه با رسول ( ص ) مقاومت نميتوان كرد طريق غدر پيش گرفتند و شخصى را نزد آن حضرت فرستادند كه با سى مرد به اينجا متوجه شو تا ما نيز سى مرد نزد شما فرستيم و آنچه صلاح ايشان بدان قرار گيرد بر آن عمل كنيم و اگر اين سى مرد ايمان آرند ما نيز ايمان آريم رسول ( ص ) با سى مرد به آن جانب توجه فرمود ايشان سى مرد از جملهء احبار خود نزد رسول فرستادند و چون اصحاب پيغمبر را بديدند با يكديگر گفتند كه حيلهء كه موجب\r\n","description":"","footnote":"","page_name":" 217 ","page_number":217},
  {"content":"\r\nغيله باشد نميتوان كرد چه با محمد سى مردند كه هر يكى اختيار قتل خود ميكنند بر قتل وى پس با پيغمبر گفتند كه سى مرد بسيارند و موجب اختلاف آراء و اقوال مىشود صلاح در آنست كه سه كس باشد با ما و سه كس با تو و باتفاق بگوشهء رويم و در اين باب با يكديگر مشورت كنيم پس سه كس را تعيين كردند و در خفيه هر يكى را كاردى دادند تا رسول را بكشند و در ميان ايشان زنى مسلمان بود و برادرى مسلمان داشت كه با رسول ميبود صورت حال را با برادر اخبار كرد و او پيغمبر را از اين مكر واقف ساخت روز ديگر آن حضرت لشگر را به زير حصن ايشان آورد و بيست و يك روز ايشان را در حصار محبوس ساخت و خداى تعالى رعبى در دل ايشان انداخت و از نصرت منافقان نوميد شده اختيار صلح كردند رسول فرمود صلح بر اينطريق است كه از اين ولايت برويد و غير اسلحه آنچه بر شتر توانيد نهاد همراه خود ببريد ايشان بالضرورة به اين راضى شدند و از ابن عباس مرويست كه به اين شرط صلح كردند كه اهل هر خانه بيش از سه شتر متاع و غله نبرد پس ايشان ناحيه مدينه را بگذاشتند و باريحا و ازرعات كه از ولايت شام است نزول كردند الا آل ابى حقيق و آل حى بن اخطب كه باهل خيبر ملحق شدند و طايفهء ديگر بحيره رفتند حق سبحانه دربارهء ايشان فرمود كه * ( هُوَ الَّذِي ) * او است خداوندى كه از روى احراء و اذلال * ( أَخْرَجَ الَّذِينَ كَفَرُوا ) * بيرون كرد آنان را كه نگرويدند * ( مِنْ أَهْلِ الْكِتابِ ) * از اهل تورية يعنى بنى النضير * ( مِنْ دِيارِهِمْ ) * از سراها و منزلهاى خود كه در زمين مدينه داشتند * ( لأَوَّلِ الْحَشْرِ ) * در اول راندن ايشان از جزيرهء عرب بشام و اوليت آن به اعتبار آنست كه اين نوع مذلت قبل از اين بايشان نرسيده بود و لام در اين مقام بمعنى فى است مانند لام قدمت لحيوتى و حبته لوقت كذا و متعلق است باخراج و حشر بمعنى اخراج جمعيست از مكانى بمكانى ديگر و گويند اول حشر باعتبار آنست كه آخر حشر ايشان از خيبر خواهد بود بشام يا آخر حشر آنها در روز قيامت خواهد بود چنان كه در روايت آمده كه در آخر الزمان آتشى از جانب مشرق بيايد و همهء مردم را به زمين شام راند و آنجا قيامت قايم گردد\r\nپس آن حشر دوم ايشان خواهد بود به زمين شام و عكرمه از ابن عباس روايت كرده كه هر كه شك دارد در آنكه زمين محشر زمين شام خواهد بود بايد كه اين آيه را بخواند زيرا كه رسول ايشان را گفت كه جلاى وطن كنيد و از منازل خود بدر رويد گفتند بكجا رويم فرمود به زمين محشر و بعد از آن حق سبحانه اين آيه فرستاد و بعضى چنين تفسير كرده‌اند كه اول راندن ايشان بود به جهت قتال چه آن اول قتالى بود كه رسول با ايشان كرد بعد از آن از روى امتنان بر مؤمنان ميفرمايد كه * ( ما ظَنَنْتُمْ ) * گمان نداشتيد اى اهل ايمان * ( أَنْ يَخْرُجُوا ) * آن\r\n","description":"","footnote":"","page_name":" 218 ","page_number":218},
  {"content":"\r\nكه بيرون روند بنى النظير از مدينه به جهت بسيارى عدد و عدد و شجاعت و شوكت ايشان * ( وَظَنُّوا أَنَّهُمْ ) * و گمان بردند آنان كه ايشان * ( مانِعَتُهُمْ حُصُونُهُمْ ) * منع كننده است و بازدارندهء ايشان را حصارهاى استوار ايشان يعنى گمان ايشان آن بود كه حصارهاى ايشان باز خواهد داشت ايشان را * ( مِنَ اللَّه ) * از عذاب خدا اصل اين كلام چنين است كه ان حصونهم تمتعهم و تغيير اين نظم كه تقديم خبر است و اسناد جمله ضمير هم به جهت دلالتست بر فرط وثوق ايشان بحصانت حصون و اعتقاد ايشان در آنكه نفسهاى ايشان در نهايت عزت و منعة است بسبب آن حصون و اصلا بخواطر ايشان نميگذشت كه ايشان مخذول و مقهور گردند * ( فَأَتاهُمُ اللَّه ) * پس بيامد بايشان عذاب خداى * ( مِنْ حَيْثُ لَمْ يَحْتَسِبُوا ) * از آنجا كه گمان نميبردند و تصور آن نميكردند به جهت قوت وثاقة و محكمى حصون * ( وَقَذَفَ ) * و بيفكند خداى تعالى * ( فِي قُلُوبِهِمُ الرُّعْبَ ) * در دلهاى ايشان ترس و بيم را بسبب كشته شدن كعب كه پيشواى ايشان بود و به جهت آن دل ايشان بر جلا نهاده * ( يَخْرُجُوا ) * خراب ميكردند * ( بُيُوتَهُمْ ) * خوانهاى خود را * ( بِأَيْدِيهِمْ ) * بدستهاى خود به جهت ضنت آن بر مسلمانان * ( وَأَيْدِي الْمُؤْمِنِينَ ) * و بدستهاى مؤمنان يعنى ايشان بواطن آن را خراب ميگردند و مؤمنان ظواهر آن را و باعث بر تخريب ايشان يا احتياج ايشان بود بخشب و احجار تابان افواه ازقة يعنى كوچه ها را كه موضع هجوم مؤمنان بود برايشان مسدود سازند و يا به جهت آنكه بعد از جلا متحسر نشوند بر بقاى آن مساكن يا منشأ آن بردن خشب حيده و اسباب و ادوات آن بود بهمراه خود و اما داعى مؤمنان بر تخريب ازاله متحصن و متمتع ايشان بود و اتساع محال حرب براى خود و از ابن عباس روايتست كه مسلمانان از بيرون سوراخها ميكردند تا اندرون روند و اموال ايشان را غنيمت گيرند و ايشان از اندرون ديوارها ميشكافتند و بيرون ميرفتند و ميگريختند و سبب عطف ايدى المؤمنين بر ايديهم آنست كه تخريب مؤمنين مسبب بود از تخريب ايشان پس گوييا ايشان اهل ايمان را بر تخريب آن ميداشتند و گويند اخراب بمعنى معطل گردانيدن و خراب واگذاشتن است و بر هر تقدير اين جمله حاليه است يا تفسير رعب و مرويست كه يهودان چون دل بر جلا نهادند و دانستند كه منازل ايشان بدست مؤمنان مىافتد خانها مىكندند و هر چه ايشان را خوش مىآمد از درها و چوبها و سنگهاى تراشيده از محل خود بركنده ميخواستند كه با خود ببرند پس ششصد شتر بار كرده خود را برآراستند و اظهار جلادت نموده لافها مىزدند و سرودگويان از بازار مدينه بگذشتند و بولايت شام رفتند * ( فَاعْتَبِرُوا ) * پس عبرت\r\n","description":"","footnote":"","page_name":" 219 ","page_number":219},
  {"content":"\r\nگيريد * ( يا أُولِي الأَبْصارِ ) * اى خداوندان ديدها يعنى به بينيد احوال ايشان را و انديشه نمائيد كه خداى تعالى چگونه مؤمنان را برايشان مسلط گردانيد بدون قتال و جدال تا بمرتبه كه بجهة خوف و هيبت مؤمنان همه خانمان را رها كردند و قرار بر فرار دادند و بدانكه معنى اعتبار نظر است در امرى تابان شيئى ديگر كه از جنس آن باشد معلوم كنند پس مراد استدلال است به اين بر صدق رسول چه آن حضرت مؤمنان را وعده داده بود كه خداى تعالى ديار و اموال بنى نضير را بدون قتال بايشان كرامت خواهد فرمود و اينخبر موافق مخبر به واقع شد پس آيه دال باشد بر نبوت آن حضرت و چون معنى اعتبار بر صفحه خواطر منقش شد پس بدانكه اين آيه دلالت نميكند بر صحت قياس كه متنازع فيه است ميان ما و مخالفين زيرا كه اعتبار متضمن علم است چنان كه معلوم شد و اهل قياس علم ندارند بترجيع قول خود و هيچ كدام نمى دانند علت اصل آن را مثلا علت ربوا نزد بعضى از ايشان\r\nيا كيل است يا وزن يا جنس و نزد بعضى ديگر طعم يا جنس و علت در دنانير و دراهم يا آنست كه آنها از جنس اثمانند يا چيزهاى ديگر و هيچ كدام علم ندارند بر آن پس بر قياس صادق نيايد فحينئذ مخالفين را نرسد كه به آن استمساك كنند بر صحت قياس بعد از آن بيان حكمت ميفرمايد در مامور شدن ايشان بجلا بقوله * ( وَلَوْ لا أَنْ كَتَبَ اللَّه ) * و اگر نه آنست كه خداى نوشته است و بحسب اقتضاى حكمت فرض كرده * ( عَلَيْهِمُ الْجَلاءَ ) * برايشان بيرون شدن از خانمان و آن را واگذاشتن * ( لَعَذَّبَهُمْ ) * هر آينه عذاب ميكردند ايشان را * ( فِي الدُّنْيا ) * در دنيا باستيصال و قتل و سبى هم چنان كه با بنى قريظه عمل نمودند * ( وَلَهُمْ فِي الآخِرَةِ ) * و مر ايشانراست در آن سراى * ( عَذابُ النَّارِ ) * عذاب دوزخ اينكلام مستانف است و معنى آنكه اگر ايشان از عذاب دنيا نجات يافتند از عذاب آخرت ناجى نخواهند شد * ( ذلِكَ ) * اين عذاب كه نامزد ايشان شد از رعب و جلا و عذاب اخرة * ( بِأَنَّهُمْ ) * بسبب آنست كه ايشان * ( شَاقُّوا اللَّه وَرَسُولَه ) * مخالفت كردند و معاندت نمودند با خدا و رسول او * ( وَمَنْ يُشَاقِّ اللَّه ) * و هر كه شقاق و خلاف كند خداى را * ( فَإِنَّ اللَّه ) * پس بدرستى كه خداى * ( شَدِيدُ الْعِقابِ ) * سخت عقوبت است مر او را و امثال او را آورده‌اند كه در زمان محاصره حكم الهى نازل شد كه خرما بنان ايشان را قطع كنند غير از عجوه و بزينه و عبد اللَّه سلام و ابو ليلى ما زنى بدان مهم مامور گشتند ابو ليلى جيد انواع خرما بن را ميبريد و ميگفت بريدن اين يهود را غمناك ميسازد و عبد اللَّه سلام بدترين انواع آن را قطع ميكرد و ميگفت دانم كه خداى تعالى اين نخيل را بدست مسلمانان باز دهد آنچه بهتر است\r\n","description":"","footnote":"","page_name":" 220 ","page_number":220},
  {"content":"\r\nبراى ايشان ميگذارم القصه يهودان بسبب آن در خشم شدند و بر طريق طعن گفتند اى محمد تو دعوى ميكنى كه من بعدل مامورم و از جادهء عدالت تجاوز نميكنم اين عدل است كه تو درختان خرما را ببرى و بسوزانى اين سخن بر رسول شاق شد و مسلمانان مستضعف در انديشه افتادند كه مبادا قطع نخيل تعدى و فساد باشد پس با يكديگر خلاف كرده بعضى گفتند نبايد بريد كه داخل غنيمت است و بعضى ديگر گفتند كه قطع بايد كرد به جهت ترغيم يهودان ايشان در اين خلاف بودند كه حق سبحانه اين آيه فرستاد كه * ( ما قَطَعْتُمْ ) * آنچه بريديد * ( مِنْ لِينَةٍ ) * از خرماستان * ( أَوْ تَرَكْتُمُوها ) * يا بگذاشتيد آن را * ( قائِمَةً عَلى أُصُولِها ) * ايستاده بر اصلهاى خود * ( فَبِإِذْنِ اللَّه ) * پس آن بامر خداست و برضاى او و بدان كه لينه يا از لون مشتق است و جمع او الوان يعنى انواع خرما غير از عجوه و بزينه كه پيغمبر ( ص ) به جهت اجوديت آن منع قطع فرموده بود يا از لين بمعنى نخله كريمة و جمع او اليان يعنى خرماهاى نرم و لطيف چنان كه از غايت لينت و لطافت استخوان در اندرون او نمايان باشد و بنا بر اين معنى عجوه و بزينه مستثنى نيستند چنانچه از مجاهد و ابن زيد نقل كرده‌اند كه مراد به اين قطع اجود نخل است بجهة غيظ يهود و ارجاع ضمير تأنيث ماء موصوله به اعتبار آنست كه مفسر يلنه است و قوله * ( وَلِيُخْزِيَ الْفاسِقِينَ ) * علت فعل محذوفست و تقدير اينكه و فعلتم يا و اذن لكم ليخزى الفاسقين يعنى شما قطع نخلستان كرديد يا خدا شما را امر كرد بقطع آن براى آنكه خوار گرداند جهودان را كه بيرون رفتگانند از دايرهء ايمان آيه دالست بر جواز هدم ديار كفار و قطع اشجار ايشان به جهت زياده شدن غيظ ايشان آورده‌اند كه چون بنى نضير جلاى وطن كردند پنجاه زره و پنجاه خود و سيصد نيزه و چهل شمشير از ايشان باز ماند و اموال و عقار ايشان مجموع فيء شد يعنى تمام خاصه پيغمبر گشت پس آن حضرت از آن اسلحه بهر كه خواست هبه فرمود و عقار ترا بعضى به اصحاب بخشيد و در روايت وارد شده كه آن حضرت آن را بر مهاجر قسمت فرموده و انصار را نصيبى نداد مگر سه كس را يكى ابو دجانه دوم سهل ابن حنيف سوم زيد بن ضمير و از بنى نضير بيشتر از دو كس ايمان نياوردند يكى سفيان بن عمير و ديگرى سعد بن وهب و رسول ( ص ) امر فرمود تا مال و ملك ايشان را بايشان رد\r\nكنند و حق سبحانه در باب فيء اين آيه فرستاد كه * ( وَما أَفاءَ اللَّه ) * و آنچه باز گردانيد خداى تعالى * ( عَلى رَسُولِه ) * بر فرستاده خود * ( مِنْهُمْ ) * از اموال و املاك ايشان يعنى اين را برسول خود ارزانى داشت * ( فَما أَوْجَفْتُمْ ) * پس نتاختيد * ( عَلَيْه ) * بر تحصيل آن * ( مِنْ خَيْلٍ ) * هيچ اسبى * ( وَلا رِكابٍ ) * و نه شترى يعنى پياده بدين\r\n","description":"","footnote":"","page_name":" 221 ","page_number":221},
  {"content":"\r\nحصار آمديد غير از پيغمبر ( ص ) كه بر شتر و بروايتى بر درازگوش سوار بود و در فتح آن جهادى و كارزارى واقع نشد تا شما را كلفتى رسيده باشد و بسبب اين مستحق چيزى از غنايم شويد * ( وَلكِنَّ اللَّه ) * و ليكن خداى بنصرت و اعانت خود * ( يُسَلِّطُ رُسُلَه عَلى مَنْ يَشاءُ ) * مسلط و مستولى ميسازد پيغمبران خود را بر هر كه ميخواهد بسبب رعب و خوف پس امر اين غنيمت مفوض است به او بهر كه خواهد دهد فحينئذ قسمت آن مثل قسمت غنايمى نباشد چه بقتال آن را گرفته باشند * ( وَاللَّه عَلى كُلِّ شَيْءٍ ) * و خداى بر همه چيزها از غالبيت شما و مغلوبيت ايشان و غير آن * ( قَدِيرٌ ) * توانا است پس گاهى كه بسبب امر ظاهر كه جدال و قتال است ايشان را بر دشمن غالب ميسازد و گاهى بسبب امر پنهان كه آن القاى ترس و بيم است در دل ايشان بعد از بيان فيء ميفرمايد * ( ما أَفاءَ اللَّه عَلى رَسُولِه ) * ترك واو عطف بسبب آنست كه اين مفسر قول سابق است اعنى قوله وَما أَفاءَ اللَّه عَلى رَسُولِه يعنى آنچه باز ميگرداند خداى بر پيغمبر خود * ( مِنْ أَهْلِ الْقُرى ) * از اموال و املاك اهل ديهها كه بحرب گرفته نشده‌اند يعنى قراى بنى نضير * ( فَلِلَّه ) * پس مر خدايراست * ( وَلِلرَّسُولِ ) * و مر پيغمبر او را و متصرف در سهم اول نيز از آن حضرت است كه بر وفق مصلحت صرف نمايد * ( وَلِذِي الْقُرْبى ) * و مر خداوند خويشى را نسبت به حضرت نبوى ( ص ) از اهل بيت وى * ( وَالْيَتامى ) * و مربى پدران محتاج را از آل محمد * ( وَالْمَساكِينِ ) * و مر درويشان را كه از ايشان باشند و بر قوت سال قادر نباشند * ( وَابْنِ السَّبِيلِ ) * و مر رهگذريان ايشان را كه استطاعت نداشته باشند كه به شهر خود رسند منهال بن عمر روايت كرده كه من از على بن الحسين ( ع ) پرسيدم كه مراد بذى القربى و يتامى و مساكين و ابن السبيل كه در اين آيه واقع شده‌اند چه كسانند فرمود كه\r\nهم قرباؤنا و مساكيننا و ابناءنا سبيلنا\r\nو محمد بن مسلم از ابو جعفر سلام اللَّه عليه نقلكرده كه آن حضرت فرمود كه پدرم على زين العابدين ( ع ) فرمود كه\r\nلنا سهم الفقراء و سهم ذى القربى و نحن شركاء الناس فيما بقى\r\nيعنى سهم فقرا و سهم ذى القربى از براى ما است و ما شريك مردمانيم در آنچه باقى مانده باشد ظاهر حديث مقتضى اطلاق است خواه آنكه ايشان اغنيا باشند و خواه فقر او اين موافق مذهب شافعيست و نزد فقهاى ما مال فيء از براى فقراى اقارب رسولست ( ص ) كه بنى هاشمند و بنى عبد المطلب و از حضرت صادق ( ع ) مرويست كه\r\nنحن قوم فرض اللَّه طاعتنا و لنا الانفال و لنا صفو المال\r\nما جماعتى هستيم كه خداى تعالى فرض كرده است بر بندگان فرمانبردارى ما را و ماراست انفال و مالى كه بر\r\n","description":"","footnote":"","page_name":" 222 ","page_number":222},
  {"content":"\r\nگزيده باشد از دواب جيده و كنيزان خوب صورت و در و ثمينه و هر چيزى كه بيمثل باشد و بدانكه اموالى كه ائمه و ولادت در آن تصرف دارند سه نوع است اول آنست كه از مسلمانان اخذ نمايند بر سبيل زكات و حكم آن در آيه صدقات مبين شده حيث قال إِنَّمَا الصَّدَقاتُ لِلْفُقَراءِ وَالْمَساكِينِ الخ دوم غنايم است كه از كفار بتيغ گرفته باشند بر سبيل قهر و غلبه و حكم اين نيز در آيه وَاعْلَمُوا أَنَّما غَنِمْتُمْ مِنْ شَيْءٍ الخ ذكر شد سيم فيء است و آن ماليست كه از كفار به مسلمانان منتقل شود بدون قتال و خيل و ركاب و آن رسول را باشد در حال حيات وى و بعد از وى كسى را كه قايم مقام وى باشد از ائمه دين و ايشان بهر كس كه خواهند دهند و بر هر چه صلاح باشد صرف نمايند و اين قول امير المؤمنين است ( ع ) و ابن عباس و عمر و فقهاى ما بر آنند كه مستحقان فىء و خمس بنو هاشمند از فرزندان ابو طالب و عباس و عبد الرحمن بن ابى ليلى روايت كرده از حضرت امير المؤمنين سلام اللَّه عليه كه فرمود من و فاطمه ( ع ) و عباس و زيد بن حارثه نزديك پيغمبر ( ص ) رفتيم و گفتيم يا رسول اللَّه اگر حق ما را از خمس در حيات خود به تصرف ما دهى تا بعد از تو كسى با ما منازعت نكند اولى مىنمايد رسول ( ص ) چنان كرد كه ما التماس كرده بوديم و در عهد ابو بكر حق ما در تصرف ما بود و در زمان عمر حق ما نيز در تصرف ما بود و در آخر عهد خلافت او مال بسيار آوردند و حق ما را از آن اخراج كرد و بما داد من گفتم بنى هاشم را اكنون احتياجى نيست و اگر آن را در مصالح مسلمانان صرف كنى و وقت ديگر عوض باز دهى جايز باشد وى هم چنان كرد عباس گفت مبادا كه وى بعد از اين حق ما را بما ندهد ما و اولاد ما از آن محروم شويم و آخر آن چنان شد كه وى تصور كرده بود و روايتى ديگر آنست كه عمر بنى هاشم را گفت كه حق خود به قرض بدهيد تا من در مصالح مسلمانان صرف كنم چون از ولات ما مال بياورند عوض باز دهم من گفتم روا باشد و او وفات كرد پيش از آنكه مال پيدا شود آن قرض تا گذارده بماند و نزد بعضى آنست كه قسمت فيء در مبدء اسلام بسدس بود و بعد از آن به آيه وَاعْلَمُوا أَنَّما غَنِمْتُمْ مِنْ شَيْءٍ منسوخ شد و نزد جماعتى آنست كه اين آيه اشارتست بقسمت غنيمت بدر كه مختص به حضرت پيغمبر بود و در اينقول نظر است زيرا كه اين آيه بيان آيه اولست پس در احكام بنى النظير باشد و صاحب كنز العرفان آورده كه اولى آنست كه از براى بيان نباشد بلكه اشارت باشد بقسمت خمس بشش قسم پس جماعتى كه در اين آيه با رسول مذكور شده‌اند مستحقان خمس باشند و اين وجه اجود وجوه باشد و مباحث خمس تفصيلا و مشروحا بر طريقى كه از ائمه هدى ( ع ) منقولست در كتب مبسوطه فقهيه مسطور است و بعضى از آن در سورة الانفال سمت تحرير يافته فليطالع ثمة و بعضى ديگر آيه اول را تخصيص ميكنند باموال بنى النضير و اين آيه را تعميم مينمايند بر اموال ديگر كه\r\n","description":"","footnote":"","page_name":" 223 ","page_number":223},
  {"content":"\r\nبدون قتال آن را اخذ كرده باشند و اين قول اولى و اخرى است زيرا كه در فيء خمس نميباشد بلكه مجموع از بنى هاشم است و در معالم التنزيل آورده كه اهل جاهليت چون غنيمت و فيء گرفتندى مهتر ايشان ربعى برداشتى و از باقى نيز آنچه خيار آن بودى براى خود اختيار كردى و آن را صفى گفتندى و باقى را با قوم گذاشتى و توانگران قوم بر درويشان حيف كردندى جمعى از رؤساى اهل اسلام در غنايم بنى النضير همين خيال بسته گفتند يا رسول اللَّه شما ربع وصفى مغنم را برداريد و باقى را بگذاريد تا با يكديگر قسمت كنيم حق سبحانه آن را خاصه پيغمبر گردانيد و قسمت آن را بر وجهى كه مذكور شد مقرر ساخت و فرمود كه بر اينطريق كه حكم فيء نموديم * ( كَيْ لا يَكُونَ ) * تا\r\nنباشد آن فيء * ( دُولَةً ) * آن چيزى كه متداول باشد دست بدست گردان * ( بَيْنَ الأَغْنِياءِ مِنْكُمْ ) * ميان توانگران از شما كه به آن مكاثره كنند و به قوت و غلبه زياده از حق خود برداريد و فقرا را اندك دهيد يا محروم سازيد چنان كه در زمان جاهليت بود خطاب باهل ايمان است غير از پيغمبر و اهل بيت وى ( ص ) * ( وَما آتاكُمُ الرَّسُولُ ) * و آنچه ميدهد شما را پيغمبر از فيء و غنيمت * ( فَخُذُوه ) * پس فرا گيريد آن را كه حق شما است * ( وَما نَهاكُمْ عَنْه ) * و آن چيزى كه نهى كند شما را از آن * ( فَانْتَهُوا ) * پس باز ايستيد از آن علماى محققين بر آنند كه حكم اين كلمات عام است و معنى آنكه هر چه پيغمبر ( ص ) امر فرمايد از مامورات آن را غنيمت دانيد و برغبت تمام اخذ آن نمائيد و هر چه نهى كند از منهيات از آن باز ايستيد كه امر و نهى اوامر و نهى خداست پس هر كه مرتكب امر او شود نجات يابد و هر كه از نهى او اجتناب ننمايد در ورطهء هلاكت ابدى و شقاوت سرمدى گرفتار گردد و مؤيد عموميت اينست اينكه صاحب كشاف آورده كه ابن مسعود مردى محرم را ديد كه جامها پوشيده بود او را گفت اين جامها را بكن آن مرد گفت آيتى از كتاب خداى در اين باب بر من خوان وى اين آيه تلاوت فرمود و از رسول ( ص ) روايت است كه قرآن صعب است و مستصعب بر آن كس كه تركش كند و آسانست آن را كه متابعتش كند و حديث من نيز صعب و مستصعب است پس هر كه بحديث من تمسك كند و جمع نمايد ميان آن و قرآن بر او آسان شود هر كه به قرآن و حديث من تهاون كند زيانكار دنيا و آخرت باشد و شما را فرمود كه سخن من بشنويد و بر آن كار كنيد پس هر كه بقول من راضيست به قرآن راضى است و هر كه بقول من استهزا كند به قرآن استهزاء كرده باشد چه حق سبحانه فرمود كه * ( وَما آتاكُمُ الرَّسُولُ فَخُذُوه وَما نَهاكُمْ عَنْه فَانْتَهُوا ) * * ( وَاتَّقُوا اللَّه ) * و بترسيد از عذاب خداى در مخالفت رسول * ( إِنَّ اللَّه ) * بدرستى كه خداى * ( شَدِيدُ الْعِقابِ ) * سخت عقوبت\r\n","description":"","footnote":"","page_name":" 224 ","page_number":224},
  {"content":"\r\nاست بر مخالفان حكم رسول زيد شحام از ابو عبد اللَّه عليه السّلام روايت كرده كه خداى تعالى هيچ چيز بانبيا كرامت نكرده الا كه به حضرت رسالت ( ص ) عطا فرموده از آن جمله سليمان را گفت امنن او امسك به غير حساب و در حق پيغمبر ( ص ) فرموده كه * ( وَما آتاكُمُ الرَّسُولُ فَخُذُوه وَما نَهاكُمْ عَنْه فَانْتَهُوا ) * در اين آيه اشارتست به آنكه تدبير امت متعلق است به حضرت رسالت و بائمه كه قايم مقام ويند و لهذا آن حضرت اموال خيبر را قسمت فرمود بر اهل اسلام و بر اهل خيبر منت نهاد كه ايشان را به حال خود بازگذاشت و بنى نضير و بنى قعقاع را جلا فرمود و بعضى از اموال را بايشان داد و رجال بنى قريظه را مقتول ساخت و سبى زرارى و نساء ايشان نموده و اموال همهء ايشان را بر اصحاب قسمت كرد بر وفق مصلحت چنان كه حق سبحانه فرمود * ( لِلْفُقَراءِ الْمُهاجِرِينَ ) * اين بدل ذى القربى است و بدل آنچه معطوف است بر آنچه حق تعالى رسول را بجهة تعظيم و توقير اطلاق اسم فقير بر او نكرده و آن كسى كه تجويز اعطاى فيء مىكند باغنياء ذى القربى تخصيص ابدال مىكند بما بعد ذى القربى يا تخصيص فيء مىكند بفيء بنى النضير حاصل كه فيء مر خدايراست و رسول او و مر درويشان هجرت كننده را از مكه بمدينه * ( الَّذِينَ أُخْرِجُوا ) * آنان كه بيرون كرده شده‌اند يعنى كفار مكه ايشان را بيرونكرده‌اند * ( مِنْ دِيارِهِمْ ) * از سراهاى خود كه در مكه داشتند * ( وَأَمْوالِهِمْ ) * و از مالهاى خود يعنى دور گردانيدند و منع كردند ايشان را از برداشتن اموالى كه داشتند * ( يَبْتَغُونَ ) * در حالتى كه اين مهاجران طلب ميكنند بسبب هجرت * ( فَضْلًا مِنَ اللَّه ) * افزونى و مزيت عطائى از خداوند خود * ( وَرِضْواناً ) * و خوشنودى حضرت او يعنى هجرت ايشان براى تجارت و اغراض دنيوى نبود بلكه به جهت طلب خداى و رضاى مولى بود پس به جهت دوستى خدا و رسول ترك ديار خود كرده‌اند و اعراض نموده‌اند از عروض و امتعهء خود كه در مكه داشتند * ( وَيَنْصُرُونَ اللَّه ) * و يارى ميكنند دين خداى را با نفس و اموال خود * ( وَرَسُولَه ) * و نصرت مينمايند پيغمبر او را * ( أُولئِكَ ) * آن\r\nگروه مهاجران * ( هُمُ الصَّادِقُونَ ) * ايشانند راستان در دين اسلام هم بقول و هم به عمل در خبر است كه از مهاجر مردى بود كه سنگ بر شكم بستى و در زمستان به جهت برهنگى گودى بكندى و در آنجا نشستى تا سرما كمتر اثر كند چون حال او چنين بود رسول مال بنى النضير را بر مهاجرين قسمت كرد و بر سه كس از انصار كه محتاج بودند چنان كه در اول آيه مذكور شد و بعد از ذكر مهاجرين در حق انصار فرمود كه * ( وَالَّذِينَ تَبَوَّؤُا الدَّارَ ) * و ديگر فيء مر كسانى راست كه جاى\r\n","description":"","footnote":"","page_name":" 225 ","page_number":225},
  {"content":"\r\nگرفتند در سرايى كه مدينه است * ( وَالإِيمانَ ) * و در ايمان به خدا و رسول يعنى مدينه و ايمان را موطن و مستقر خود ساختند و متمكن شدند در اين هر دو و آنها را كه كهف و ملاذ خود گردانيدند مراد فقراى انصاراند و گويند فعل ثانى محذوفست و تقدير اينكه تبوؤا الدار و اخلصوا الايمان از قبيل علفته تبنا و ماء باردا كه در تقدير و سقيته ماء باردا است يعنى جاى گرفتند بسراى هجرت و خالص ساختند ايمان را از شوب و ريب و به اعتقاد تمام تصديق نمودند و نزد بعضى ديگر در اول مضاف اليه محذوفست و اقامت لام تعريف در مقام او و در ثانى مضاف محذوف و وضع مضاف اليه در موضع آن پس تقدير اين بوده كه تبوؤا دار الهجرة و دار الايمان و اين هر دو اسم مدينه‌اند يعنى جاى گرفتند در سراى هجرت و سراى ايمان كه مدينه است و در بعضى تفاسير آورده‌اند كه ايمان نام مدينه است و حضرت رسالت آن را ايمان نام نهاد پس بنا بر اين احتياج بحذف فعل يا مضاف نباشد و حقيقت معنى اينكه اقامت نمودند در مدينه * ( مِنْ قَبْلِهِمْ ) * پيش از مهاجران و بنا بر وجهين اولين معنى آنست كه انصار سبقت نمودند بر مهاجران در ايمان يا آنكه قبل از هجرت ايشان ايمان آوردند و به دو سال قبل از قدوم حضرت رسالت صلَّى اللَّه عليه و آله و سلَّم مساجد ساختند و بدانكه بنا بر دو وجه اول در كلام تقديم و تاخيريست و تقدير اينست كه و الذين تبوؤا الدار من قبلهم و الايمان زيرا كه انصار قبل از مهاجران ايمان نياورده بودند و اين تقدير گاهى است كه در من قبلهم مضاف محذوف نباشد زيرا كه انصار اگر چه قبل از مهاجران ايمان نياورده بودند اما قبل از هجرت ايشان ايمان آوردند و نزد بعضى آنست كه مراد اصحاب ليلهء عقبه‌اند كه هفتاد كس بودند كه مبايعه نمودند با رسول خدا بر حرب احمر و ابيض پس بنا بر اين احتياج بتقديم و تاخير نباشد و نيز در صفت انصار ميفرمايد كه * ( يُحِبُّونَ ) * دوست مىدارند انصار * ( مَنْ هاجَرَ ) * هر كه را كه هجرت كند * ( إِلَيْهِمْ ) * بسوى ديار ايشان و او را جاى دهند و بديار و اموال خود او را مساعدت نمايند و بدان كه محتمل است كه و الذين تبوؤا الدار و الايمان مرفوع باشد بابتدائية و خبر آن قوله يحبون و مؤيد اينست قوله * ( وَلا يَجِدُونَ ) * و نيابند * ( فِي صُدُورِهِمْ ) * در سينه هاى خود * ( حاجَةً ) * آنچه احتياج داعى به آن است از حسد و حقد و غبط و طلب * ( مِمَّا أُوتُوا ) * از آنچه داده شدند مهاجران دون ايشان از مال غنيمت بنى النضير يعنى اصلا طلب آن چيزى نميكنند كه بمهاجران عطا كرده شود و مطمح نظر ايشان آن چيزى نيست كه به آن احتياج داشته باشند از اموال بنى النضير بلكه به آن قسمتى كه رسول كرده راضى و خوشنودند و مشتهى نفسهاى ايشان مرويست كه رسول ( ص ) انصار را طلبيد و اعانت و امداد و احسان و اسعاد كه نسبت\r\n","description":"","footnote":"","page_name":" 226 ","page_number":226},
  {"content":"\r\nبمهاجران كرده بودند ذكر فرمود پس گفت اى گروه انصار اگر مىخواهيد اموال بنى النضير را در ميان شما قسمت كنم و طايفه مهاجرين از قرار سابق در مساكن شما ساكن باشند و اگر خواهيد همهء اين مال به مهاجر دهيم و ايشان از منازل شما بيرون آمده بكفايت امور معيشت خود قيام نمايند سعد بن معاذ و سعد بن عباده گفتند يا رسول اللَّه خاطر ما آن ميخواهد كه اموال را بمهاجر قسمت نمايى و ايشان هم چنان در خوانهاى ما باشند كه روشنايى و بركت منازل ما از ايشانست حضرت رسول صلَّى اللَّه عليه و آله و سلَّم ايشان را دعا كرد حق سبحانه در شان ايشان فرمود كه * ( وَيُؤْثِرُونَ ) * و ايثار ميكنند يعنى اختيار ميكنند و مقدم ميدارند مهاجران را * ( عَلى أَنْفُسِهِمْ ) * بر\r\nنفسهاى خويش يعنى اموال و منازل از خود باز ميگيرند و بديشان ميدهند * ( وَلَوْ كانَ بِهِمْ ) * و اگر چه در حالتى است كه هست ايشان را * ( خَصاصَةٌ ) * فقر و احتياج به آنچه ايثار ميكنند ايثار عبارتست از آنكه كسى محتاج باشد به چيزى و ديگرى را مستحق آن بيند از خود باز گيرد و بوى بخشد و در اسباب نزول از عبد اللَّه عمر نقل كرده كه سه برهء بريان از براى يكى از درويشان صحابه آوردند او را بدرويشى كه از او محتاجتر بود فرستاد او بر ديگرى ايثار نمود و همچنين تا نه تن از فقراء بر يكديگر ايثار كردند اين آيه در شان آن درويشان توانگر دل نازل شد و از انس مرويست كه و اللَّه ما فى الانصار بخيل به خدا كه در ميان انصار هيچ بخيلى نبود پس اين آيه تلاوت كرد عبد اللَّه مسعود روايت كند كه در شبى رسول خداى از نماز شام و خفتن فارغ شد مردى از ميان صفوف برخواست و گفت اى مهاجر و انصار مردى غريبم و بر هيچ چيز قدرت ندارم مرا طعامى دهيد رسول گفت اى درويش ذكر غريب مكن كه دل مرا اندوهگين ساختى بعد از آن فرمود كه غريبان چهارند يكى مسجدى كه در ميان قومى باشد كه در آنجا نروند و نماز نگذارند دوم مصحفى كه در خانهء باشد و مردم آن خانه از آن تلاوت نكنند سوم عالمى كه در ميان جماعتى باشد و ايشان تفقد او نكنند و مسايل دين از او نپرسند چهارم اسيرى از اهل اسلام كه در ميان كفار باشد پس فرمود كيست كه مؤنت اين مرد كفايت كند تا در فردوس اعلى او را جاى دهند حضرت امير المؤمنين عليه السّلام برخواست و دست سائل بگرفت و بحجره طاهره حضرت فاطمه عليه السّلام درآورد و گفت اى دختر رسول خداى در كار اين مهمان نظرى كن گفت يا بن عم طعام در خانه اندك است حسن و حسين عليه السّلام گرسنه‌اند و تو روزه دارى و آن طعام يك كس را بيش كفايت نكند گفت آن را حاضر كن فاطمه عليه السّلام طعام پيش آورد حضرت امير عليه السّلام آن طعام را پيش مهمان نهاد و با خود گفت كه اگر من طعام بخورم مهمان را كافى نباشد و اگر نخورم سبب انفعال مهمان شود پس دست دراز كرد و چنان نمود كه چراغ را اصلاح ميكنم و آن را بنشاند و فاطمه را گفت كه در گرفتن چراغ تعلل كن تا مهمان از طعام خوردن فارغ شود و خود دهان مبارك\r\n","description":"","footnote":"","page_name":" 227 ","page_number":227},
  {"content":"\r\nميجنبانيد تا مهمان تصور كند كه طعام مىخورد و از طعام خوردن چون فارغ شد فاطمه زهرا عليه السّلام چراغ بياورد و طعام همچنين برجاى بود امير المؤمنين عليه السّلام فرمود كه اى درويش چرا طعام نميخورى گفت سير شدم پس حضرت امير و فاطمه و حسن و حسين عليه السّلام و فضه و همسايه ها از آن طعام خوردند هنوز باقى بود روزى ديگر كه آن حضرت نزد رسول آمد وى را گفت يا على ديشب چون گذرانيدى فرمود بخير و خوبى پس رسول حكايت چراغ نشانيدن و طعام نخوردن وى و چنان نمودن كه طعام مىخورد و بركت يافتن طعام تمام بامير المؤمنين عليه السّلام باز گفت حضرت امير فرمود كه يا رسول اللَّه كه ترا اعلام كرد گفت جبرئيل نزد من آمد و اظهار اينمعنى كرد و اين آيه آورد كه * ( وَيُؤْثِرُونَ عَلى أَنْفُسِهِمْ وَلَوْ كانَ بِهِمْ خَصاصَةٌ ) * و اين حكايت را عاصم بن كليب كه يكى از روات اهل سنت است روايت كرده از پدرش و پدرش روايت كرده از ابو هريره به اين وجه كه مسكينى بمجلس منور حضرت رسالت پناه ( ص ) از بينوايى و گرسنگى شكايت بسيار كرد آن حضرت بحجرات طاهرات فرستاد كه مگر طعامى يافت شود كه قوت آن مسكين شود خبر به آن حضرت آوردند كه هيچگونه طعام در خانه مهيا نيست پس حضرت خواجه كونين روى مبارك بحاضران كرد فرمود كه آيا از شما كسى هست كه اين مسكين را طعام دهد و او را خوشنود گرداند شاه اوليا فرمود يا رسول اللَّه اين مسكين امشب مهمان منست و عياش او نزد من مهيا است آن گه سرور اسخيا آن مسكين را به خانه برد و حضرت فاطمه را از اين حال آگاه گردانيد فاطمه فرمود يا امير المؤمنين اندك طعامى در خانه هست اما از براى صبيه گذاشته‌ام و امر امر شماست هر چه فرمائيد آن حضرت فرمود\r\nكه اى فاطمه مصلحت آنست كه آن طفل را در خواب كنى و چراغ را بنشانى زيرا كه طعام اندك در نظر مهمان خالى از استحقار و استخفاف نباشد پس فاطمه ( ع ) بامر شاه اوليا و سرور اتقيا على مرتضى عليه افضل الصلاة و اكمل التحيات اقدام نمود و چنان كرد كه آن حضرت فرمود و آن طعام را حاضر گردانيد پس آن مسكين از آن طعام بخورد تا آنكه سير شد و هنوز از آن طعام چيزى بماند و گفت طعام خوردم و سير شدم و خداى تعالى بر طعام شما بركت ارزانى داشته شاه اولياء او را دعاى بسيار كرد و او خوشنود از منزل مبارك آن حضرت بيرون رفت چون روز شد جبرئيل ( ع ) از نزد ملك جليل نزول فرمود اين آيه كريمه آورد كه * ( وَيُؤْثِرُونَ عَلى أَنْفُسِهِمْ وَلَوْ كانَ بِهِمْ خَصاصَةٌ ) * و از حذيفه قدورى روايت كرده‌اند كه وى گفت كه مرا پسر عمى بود كه با جماعتى در بيابان گرفتار شده بودند و از تشنگى به هلاكت رسيده قدرى آب بر گرفتم و بطلب پسر عم خود رفتم چون بوى رسيدم وى را رمقى باقى بود خواستم تا آب بوى دهم از پس پشت من آوازى آمد و ناله شنيدم پسر عم اشاره كرد كه آب بوى ده چون بوى رسيدم جان داده بود بنزديك هشام بن عاص آمدم تا آبش دهم وى نيز مرده بود و نزديك ابن عم آمدم تا او را آب دهم وى نيز مرده بود\r\n","description":"","footnote":"","page_name":" 228 ","page_number":228},
  {"content":"\r\nگفتم سبحان اللَّه ايثار اين باشد كه حق سبحانه فرمود كه * ( وَيُؤْثِرُونَ عَلى أَنْفُسِهِمْ وَلَوْ كانَ بِهِمْ خَصاصَةٌ ) * و در خبر آمده كه روزى حضرت امير المؤمنين عليه السّلام جماعتى را ديد بايشان گفت\r\nمن انتم\r\nشما چه كسانيد گفتند كه نحن المتوكلون ما توكل كنندگانيم فرمود بچه طريق توكل ميكنيد گفتند اذا وجدنا اكلنا فاذا فقدنا صبرنا فرمود\r\nهذا فعل الكلاب\r\nگفتند يا امير المؤمنين پس توكل چون باشد فرمود چنان كه ما كنيم چون نيابيم صبر كنيم و چون بيابيم ايثار كنيم و چون حق سبحانه بيان صفت ايثار نمود در عقب آن ترغيب بندگان مينمايد بسخاوت بقوله * ( وَمَنْ يُوقَ ) * و هر كه نگاه داشته شود * ( شُحَّ نَفْسِه ) * از بخل نفس خود يعنى منع نفس خود كند از آنچه طبيعت مستدعى آن باشد از حب مال و نقص انفاق و مخالفت نمايد با نفس اماره و لوامه * ( فَأُولئِكَ ) * پس آن گروه * ( هُمُ الْمُفْلِحُونَ ) * ايشان رستگارانند و فيروز يافتگان بثناى عاجل و ثواب آجل و بمراد و مطلوب خود رسيدگان ذكر خبر به صورت جمع باعتبار معنى موصولست مردى عبد اللَّه مسعود را گفت ميترسم كه در آخرت هلاك باشم گفت چرا گفت براى آنكه حق تعالى فرمود كه * ( وَمَنْ يُوقَ شُحَّ نَفْسِه فَأُولئِكَ هُمُ الْمُفْلِحُونَ ) * و من مردى شحيحم از دست من هيچ چيز بيرون نيايد و به غير نرسد گفت تو بخيلى نه شحيح زيرا كه شحيح آنست كه مال خود را نگه دارد و از مال برادر مؤمن خود بخورد و ظالم و بخيل آنكه مال خود را به كسى ندهد و نيز از ابن زيد مرويست كه هر كه اخذ چيزى ننمايد كه حقتعالى نهى آن كرده باشد و منع چيزى نكند كه او سبحانه به او امر فرموده او نگهدارنده نفس خود است از شح و بخل و از سعيد بن جبير منقولست كه شح نفس نزد اخذ حرامست و منع زكات و انس از رسول روايت كند كه هر كه زكات بدهد و مهمان اطعام كند و در مهمى كه پيش آيد مال را خرج كند او از شح نفس برى باشد و جابر انصارى از رسول روايت كرده كه\r\nاتقوا الشح فانه اهلك من كان قبلكم\r\nاز شح بپرهيزيد كه شح هلاك گردانيد كسانى را كه پيش از شما بودند كسرى از وزير خود پرسيد كه چه چيز است كه آدمى را از آن بدتر نيست گفت درويشى كسرى گفت بخل بدتر است زيرا كه درويش چون مال يابد فراخ دست شود و بخيل هرگز فراخ دل نشود و در حديث آمده كه شح و ايمان بهم جمع نميشوند در دل مؤمن مراد منع و امتناع از حقوق مفروضهء ماليه است بر وجه استحلال\r\nو بعد از بيان صفات اصحاب ذكر تابعين ميفرمايد و تبع تا به عين قرنى بعد از قرنى تا انقراض دنيا و ميگويد كه * ( وَالَّذِينَ جاءُو ) * و آنان كه كه آمدند يعنى ميآيند * ( مِنْ بَعْدِهِمْ ) * از پس مهاجر و انصار * ( يَقُولُونَ ) * مىگويند از روى نياز * ( رَبَّنَا ) * اى پروردگار ما و اى آفريدگار ما * ( اغْفِرْ لَنا ) * بيامرز گناهان را براى ما\r\n","description":"","footnote":"","page_name":" 229 ","page_number":229},
  {"content":"\r\n* ( وَلإِخْوانِنَا ) * و براى برادران ما در دين * ( الَّذِينَ سَبَقُونا بِالإِيمانِ ) * آنان كه پيشى گرفتند بر ما بايمان * ( وَلا تَجْعَلْ ) * و مگردان يعنى وضع مكن * ( فِي قُلُوبِنا ) * در دلهاى ما * ( غِلًّا ) * كينه و حسدى و خيانتى * ( لِلَّذِينَ آمَنُوا ) * مر آنان را كه گرويده‌اند يعنى نگه دار ما را بلطف ابدى و فضل سرمدى خود از ارادهء بدى به مؤمنان * ( رَبَّنَا ) * اى پروردگار ما * ( إِنَّكَ رَؤُفٌ ) * به درستى كه تو مهربانى پس دعاى ما مستجاب كن * ( رَحِيمٌ ) * بخشنده پس ما را برحمت شامل خود در زمره سابقان داخل گردان و مخفى نيست كه بغض مؤمنان و ارادهء بدى بايشان از حيثيت ايمان كفر است و از حيثيت غير آن فسق و بدانكه نزد بعضى مراد به اين جماعت كسانىاند كه اسلام آوردند بعد از انقطاع هجرت و بعد از ايمان انصار و ميتواند بود كه مراد ببعديه در فضل باشد چه گاه باشد كه تعبير فضل بقبل و بعد ميكنند\r\nلقول النبى نحن الاخرون السابقون\r\nيعنى الاخرون فى الزمان السابقون فى الفضل و قول اول اشهر است و صاحب انوار آورده كه حق سبحانه مؤمنانرا بر سه فرقه فرود آورده مهاجر و انصار و تابعين كه موصوف باشند به پاكى عقيده و پاكيزگى طينت پس هر كه بدين صفت نبود از اقسام مؤمنان خارج افتد و از ابن ابى ليلى مرويست كه اهل ايمان سه طبقه‌اند صحابه از مهاجر و انصار كه خداى تعالى در حق ايشان فرموده كه الَّذِينَ تَبَوَّؤُا الدَّارَ وَالإِيمانَ و تابعين و اتباع تابعين و اينها آنانند كه خداى در شأن ايشان فرموده كه * ( وَالَّذِينَ جاءُو مِنْ بَعْدِهِمْ ) * پس جهد كن تا از اين سه گروه بيرون نباشى و بعد از مدح مهاجر و انصار و تابعين بيان احوال منافقان مىنمايد بقوله * ( أَ لَمْ تَرَ ) * آيا نگاه نكردى * ( إِلَى الَّذِينَ نافَقُوا ) * بسوى آنان كه نفاق ميورزند و خلاف آنچه در باطن دارند ظاهر ميكنند يعنى ابن ابى و ابن بنتل و رقاعه و احزاب ايشان كه ببنى النضير پيغام فرستادند كه ما با شمائيم در حرب كردن با محمد صلَّى اللَّه عليه و آله و سلَّم و معاونت تمام خواهيم كرد و انفاق ما با شما تا حديست كه اگر بر شما غالب شود و شما را از اين ديار اخراج كند ما نيز در مرافقت موافقت كنيم كما قال اللَّه تعالى * ( يَقُولُونَ ) * ميگويند منافقان * ( لإِخْوانِهِمُ ) * مر برادران خود را يعنى اشباه و امثال خود را كه اخوة الكفرند * ( الَّذِينَ كَفَرُوا ) * آنان كه نگرويدند * ( مِنْ أَهْلِ الْكِتابِ ) * از اهل تورية كه غم مخوريد و انديشه به خود راه مدهيد * ( لَئِنْ أُخْرِجْتُمْ ) * اگر بيرون كرده شويد شما از ديار خود * ( لَنَخْرُجَنَّ ) * هر آينه بيرون آئيم ما * ( مَعَكُمْ ) * با شما از روى مودت و مصاحبت * ( وَلا نُطِيعُ ) * و فرمان نبريم * ( فِيكُمْ ) * در خلاف و جدال با\r\n","description":"","footnote":"","page_name":" 230 ","page_number":230},
  {"content":"\r\nشما * ( أَحَداً ) * يكى را كه محمد است يا هيچكس از مسلمانان يعنى در مخالفت نمودن با شما اطاعت ايشان نكنيم * ( أَبَداً ) * در هيچ وقتى از اوقات * ( وَإِنْ قُوتِلْتُمْ ) * و اگر كارزار كرده شويد يعنى كه مسلمانان با شما قتال كنند * ( لَنَنْصُرَنَّكُمْ ) * هر آينه يارى كنيم با شما * ( وَاللَّه يَشْهَدُ ) * و خداى گواهى ميدهد * ( لإِخْوانِهِمُ ) * آنكه ايشان يعنى منافقان * ( لَكاذِبُونَ ) * هر آينه دروغگويانند در آنچه ميگويند يعنى آن قول را به فعل نيارند و آن شرط كرده‌اند با يهود بجاى نيارند كما قال * ( لَئِنْ أُخْرِجُوا ) * اگر بيرون كرده شوند جهودان از مدينه * ( لا يَخْرُجُونَ ) * بيرون نروند منافقان * ( مَعَهُمْ ) * با ايشان و موافقت ايشان ننمايند * ( وَلَئِنْ قُوتِلُوا ) * و اگر مقاتله كرده شوند يعنى مسلمانان با ايشان كارزار كنند * ( لا يَنْصُرُونَهُمْ ) * يارى نكنند منافقان ايشان را * ( وَلَئِنْ نَصَرُوهُمْ ) * و اگر يارى دهند اهل نفاق يهودان را يعنى بر سبيل فرض و تقدير چه آنچه خداى نفى آن فرموده وجود خارجى پيدا نميكند * ( لَيُوَلُّنَّ الأَدْبارَ ) * هر آينه باز گردند بر پس پشتهاى خود يعنى بهزيمت روند * ( ثُمَّ لا يُنْصَرُونَ ) * پس يارى كرده نشوند بنى نضير بعد از هزيمت منافقان يعنى چون ناصران ايشان منهزم گردند ايشان منصور نگردند بلكه به عذاب جلا و قتل و سبى گرفتار شوند و گويند معنى آن است كه اگر كسانى كه باقى مانده باشند و كشته نشده از منافقان يارى دهند يهودان را هر آينه منهزم شوند و يهود را بگذارند پس اين كلام منافى لا ينصرونهم نباشد آن گه از روى امتنان خطاب باهل ايمان كرده ميفرمايد كه * ( لأَنْتُمْ ) * هر آينه شما كه مؤمنانيد * ( أَشَدُّ رَهْبَةً ) * سختتريد از روى مرهوبيت و ترس * ( فِي صُدُورِهِمْ ) * در سينه هاى ايشان * ( مِنَ اللَّه ) * از خداى يعنى ترس شما در دل منافقان بيشتر است از ترس خدا در دل ايشان زبده معنى آنست كه منافقان از شما بيشتر ميترسند كه از خداى * ( ذلِكَ ) * آن خوف و خشيت از شما مر ايشان را * ( بِأَنَّهُمْ ) * بسبب آن است كه ايشان * ( قَوْمٌ لا يَفْقَهُونَ ) * گروهيند كه نميدانند عظمت و شدت و عقوبت خدا را و اگر نه بايستى كه از او ترسيدندى نه از شما ذكر صدور دالست بر نفاق ايشان يعنى منافقان در علانيه اظهار خوف و خشيت خدا ميكنند نزد شما و حال آنكه مهابت شما در صدور ايشان بيشتر از مهابت خداست مردانه آنست كه ايشان را رعبى و ترسى از خدا باشد هم چنان كه ظاهر كلام دلالت بر آن مىكند بلكه مراد آنست كه مرهوبيت ايشان از شما سختتر است از مرهوبيت ايشان از خدايى كه اظهار رهبت او\r\n","description":"","footnote":"","page_name":" 231 ","page_number":231},
  {"content":"\r\nمىكنند نزد شما يعنى استبطان رهبت ايشان از شما سبب اظهار رهبت ايشانست\r\nاز خدا و ميتواند بود كه مراد يهود باشند يعنى ترس شما در صدور يهودا شد است از ترس ايشان از خداى زيرا كه ايشان جماعتى بودند بانجدت و اقتدار و اظهار تشجع ميكردند نزد مسلمانان با اضمار خيفة در صدور ايشان * ( لا يُقاتِلُونَكُمْ ) * كارزار نميكنند يهود و اهل نفاق با شما * ( جَمِيعاً ) * در حالتى كه مجتمع و متفق باشند براى جدال نمودن با شما * ( إِلَّا فِي قُرىً مُحَصَّنَةٍ ) * مگر در ديههاى استوار بخندق و ابواب و برج و حصار * ( أَوْ مِنْ وَراءِ جُدُرٍ ) * يا از پس ديوارها بسهام و احجار بجهة فرط رهبت ايشان از شما يعنى ايشان را قوت آن نيست كه از حصون بيرون آيند و بصحرا آمده روى به روى شما محاربه كنند اين نه از ضعف و خيانت ايشانست بلكه * ( بَأْسُهُمْ بَيْنَهُمْ ) * كارزار ايشان در ميان يكديگر * ( شَدِيدٌ ) * سخت است يعنى چون با يكديگر محاربه كنند حرب ايشان در نهايت شدت باشد اما هر شجاع كه از ايشان كه با رسول و اصحاب او حرب كند او سبحانه رعب و خوف در دل او افكند و بسبب آن طاقت مقابله و مقاتله ايشان ندارند * ( تَحْسَبُهُمْ جَمِيعاً ) * پندارى تو يهود و اهل نفاق را مجتمع و متفق از روى تدبير و صلاحانديشى * ( وَقُلُوبُهُمْ شَتَّى ) * و حال آنكه دلهاى ايشان پراكنده و پريشانست در آن به جهت افتراق عقايد و اختلاف دواعى و مقاصد و كثرت حقد و حسد و عداوت با يكديگر * ( ذلِكَ ) * آن اختلاف دواعى و افتراق عقايد * ( بِأَنَّهُمْ ) * بسبب آنست كه ايشان * ( قَوْمٌ لا يَعْقِلُونَ ) * گروهيند كه تعقل نميكنند و در نمىيابند آنچه صلاح ايشان در آنست يا نميدانند كه تشتت قلوب موهن قواى ايشانست در اين آيه تحسير مومنان و تشجيع قلوب ايشانست بر قتال ايشان بعد از آن ميفرمايد كه مثل يهود در اغترار بعد دو قوت خود * ( كَمَثَلِ الَّذِينَ ) * همچو مثل آنان است كه بودند * ( مِنْ قَبْلِهِمْ ) * پيش از ايشان * ( قَرِيباً ) * به زمان اندك * ( ذاقُوا ) * كه بچشيدند * ( وَبالَ أَمْرِهِمْ ) * بدى عاقبت كفر خود را در دنيا مراد مشركان قريشاند كه بششماه قبل از ايشان در بدر كشته گشتند و از ابن عباس منقولست كه مراد بنى قينقاعند كه عهدى كه با بنى نضير كرده بودند بشكستند و چون آن حضرت از بدر مراجعت فرمود امر كرد تا از ديار خود بيرون روند و جلاى وطن كنند عبد اللَّه ابى بايشان گفت بيرون مرويد كه من پيش محمد صلَّى اللَّه عليه و آله و سلَّم روم و شفاعت شما كنم يا با شما در حصن درائيم و مدد شما كنيم و چون ايشان در حصن رفتند عبد اللَّه نصرت ايشان نداد و ايشان بالضرورة قرار\r\n","description":"","footnote":"","page_name":" 232 ","page_number":232},
  {"content":"\r\nبر فرار دادند و جلاى وطن كردند * ( وَلَهُمْ ) * و مر ايشانراست با وجود خوارى جلا در دنيا * ( عَذابٌ أَلِيمٌ ) * عذابى دردناك در عقبى و مثل منافقان در فريب دادن يهودان و وعدهء نصرت كردن و خلاف آن نمودن * ( كَمَثَلِ الشَّيْطانِ ) * مانند و مثل شيطانست * ( إِذْ قالَ ) * چون گفت * ( لِلإِنْسانِ اكْفُرْ ) * مر آدمى را كه بر كفر خود ثابت باش كه من معاون و مصاحب توام * ( فَلَمَّا كَفَرَ ) * پس چون بر كفر ثبات ورزيد و نهال كفر در دل او استحكام يافت * ( قالَ ) * گفت شيطان * ( إِنِّي بَرِيءٌ مِنْكَ ) * بدرستى كه من بيزارم از تو * ( إِنِّي أَخافُ اللَّه ) * بدرستى كه من ميترسم از خداى * ( رَبَّ الْعالَمِينَ ) * كه پروردگار عالميانست يعنى از آنكه حقتعالى روز قيامت مرا شريك تو سازد در عذاب و عقاب و مراد از شيطان ابليس است و از انسان ابو جهل لعين چه در وقتى كه ببدر متوجه شده بود از قبيله كنانه متوهم بود ابليس به صورت سراقه كه رئيس بنى كنانه بود بر آمده گفت اى ابو الحكم لا غالِبَ لَكُمُ الْيَوْمَ مِنَ النَّاسِ وَإِنِّي جارٌ لَكُمْ الى قوله إِنِّي بَرِيءٌ مِنْكُمْ مترس كه هيچكس بر شما غالب نشود و من رفيق و مصاحب شمايم و چون ببدر رسيدند ابليس ديد كه ملائكه از آسمان بمدد اهل اسلام نازل ميشوند از عقاب الهى ترسيده بگريخت و گفت من از شما بيزارم و در سورة الانفال اين قصه مفصلا تحرير يافته از ابن عباس و ابن مسعود روايت كرده‌اند كه مراد از شيطان ابيض است كه پسر ابليس است و مراد از انسان صيصاى راهب كه از بنى اسرائيل بود پس معنى آيه آنست كه مثل منافقان در فريب دادن يهودان چون مثل ابيض است كه برصيصا را گفت كه كافر شو كه من تو را يارى دهم و چون كافر شد ابيض گفت من از\r\nتو بيزارم و از خدا ميترسم و اين قصه بر سبيل تفصيل آنست كه برصيصا در زمان فترت در صومعه هفتاد سال عبادت كرد و ابليس هر چند خواست كه اضلال او كند و بر او ظفر يابد نتوانست آخر مرده خود را جمع كرد و در اين باب با ايشان مطارحه كرد ابيض مهم اغوا و اضلال او را بر ذمت خود گرفت و همين ابيض بود كه ارادهء آن نمود كه رسول صلَّى اللَّه عليه و آله و سلَّم را اضلال كند جبرئيل عليه السّلام پرى بر وى زد و او را در اقصاى هند انداخت القصه ابيض به لباس رهبانان بر آمد در زير صومعه برصيصا بايستاد و آواز داد وى بسبب آنكه به نماز مشغول بود جواب نداد ابيض از روى نفاق در زير صومعه به نماز مشغول شده افعال و اذكار آن را بخضوع و خشوع تمام بجاى مىآورد برصيصا چون آن حال را مشاهده كرد آواز داد يا عبد اللَّه مرا معذور دار كه در آن وقت كه مرا آواز دادى من در نماز بودم چه حاجت دارى گفت التماس من آنست كه در اينصومعه باشم تا سيرت ترا فرا گيرم و علم را از تو اقتباس كنم برصيصا از اين امتناع كرد ابيض تضرع\r\n","description":"","footnote":"","page_name":" 233 ","page_number":233},
  {"content":"\r\nو زارى آغاز كرده در اين باب مبالغه به حد اطناب رسانيد برصيصا دستورى بوى داد بصومعه در آمده برياضت مشغول گشت و متحمل مشاق طاعت شد برصيصا از شدت مجاهدت و كثرت عبادت او متعجب ماند مريد وى گشت و او به همين طريقه سلوك مينمود و روز بروز محبت برصيصا اشتداد مىيافت تا يك سال بر آمد ابيض گفت اى زاهد مرا يارى هست كه در عبادت از من پيشتر است و رياضت و مجاهدت او از من بيشتر ميخواهم كه نزد او روم و چند روزى در خدمت او برياضت مشغول شوم برصيصا به جهت آنكه تاب مفارقت و مهاجرت او نداشت نميخواست از او جدا شود اما چون دانست كه وى جازم است در رفتن و نميتواند كه او را از آن باز دارد بالضرورت راضى شد و ابيض در وقت مفارقت او را گفت تو را دعائى تعليم دهم كه خداى تعالى ببركت آن مرضى را شفاعت دهد و اهل بلوى را نجات ارزانى فرمايد و مجانين را عاقل سازد برصيصا گفت مىترسم كه چون مردم بر اين مطلع شوند مرا از عبادت بازدارند و اوقات من صرف ايشان شود گفت البته اين دعا را بياموز كه روزى باشد كه تو را بدان احتياج افتد آن دعا را تعليم برصيصا داد و او را وداع كرده نزد ابليس آمد و گفت نزديك شد كه برصيصا را اغوا كنم پس به شهر آمد و شخصى را تخنيق كرده بيهوش نمود و باز به صورت طبيعى ظاهر گشته او را گفت علاج او جز به دعاى صيصاى راهب ميسر نيست پس آن كس را بدر صومعهء راهب آوردند و نزد او تضرع و زارى كردند تا وى دعا كرد و دمى بر او دميد ابيض دست از گلوى او باز داشت با خود آمد و شفا يافت و به همين طريقه ابيض مردمان را مبتلا ميساخت و برصيصا دعا ميكرد و او دست از وى باز مىداشت و شفا مىيافت و اينخبر در آن ولايت مشهور شد روزى دختر پادشاهى را كه پدرش مرده بود و سه برادر داشت متعرض شد و او را بيهوش ساخت برادران وى را بر داشته بدر صومعه برصيصا آوردند برصيصا بجهة كثرت تردد مردمان بتنگ آمده بود در صومعه را برايشان نگشاد ايشان دختر را همانجا گذاشته برصيصا را گفتند اينخواهر ما نزد تو امانتست ببين كه با او چه ميبايد كرد و او را تنها بگذاشتند و بر گشتند برصيصا نگاه كرد دخترى ديد در غايت جمال نزد وى آمد و دعا كرد ابيض دست از او باز داشت و بار ديگر او را بگرفت و باز بدعاى برصيصا او را بگذاشت تا در روزى چند بار اين واقع شد پس در حالت بيهوشى وى وسوسهء برصيصا كرد كه اين دختر بسى صاحبجمالست و بيهوش افتاده اگر با وى مواقعه كنى كسى بر آن مطلع نشود برصيصا از وسوسهء او از راه رفته با او مواقعه كرد و او از او حامله شد ابيض به صورت اول بر آمده نزد او آمد و گفت اينچه عمل شنيع و فعل قبيحست كه كردى خود را او امثال خود را در ميان مردمان رسوا ساختى برصيصا بزارى در آمده گفت در\r\nاينباب فكرى و تدبيرى فرما ابيض گفت تدبير آنست كه او را بكشى و در زير اينكوه و بروايتى در زير سجادهء خود دفن كنى برصيصا از بيم جان خود او را بكشت و در خاك او را دفن كرد ابيض گوشهء جامهء او را از خاك او بيرون گذاشت و چون برادران بيامدند و احوال خواهر را از او استفسار\r\n","description":"","footnote":"","page_name":" 234 ","page_number":234},
  {"content":"\r\nكردند گفت ديوان او را بردند ايشان قبول كردند و باز گشتند در شب اول ابيض در خواب برادر كمين آمد و گفت برصيصا با خواهر تو چنين و چنان كرد چون بيدار شد گفت اينخواب شيطانيست پس در شب دوم بخواب برادر ميانين آمد و همين گفت و در شب سوم بخواب برادر كوچك آمد و همان كه به ايشان گفته بود با وى بگفت روز چهارم برادران با هم نشسته بودند و بر خواهر خود ميگريستند برادر كهين گفت من خوابى چنين و چنان ديدم برادر ميانين همين گفت برادر مهين گفت و اللَّه كه من نيز همين خواب ديدم پس پيش برصيصا آمدند و گفتند كه با خواهر ما چه كردى گفت نه بشما گفتم كه ديوان او را بردند ايشان با خود گفتند كه برصيصا زاهد است آنچه مىگويد البته راست خواهد بود پس برگشتند و ابيض در شب ديگر بخواب ايشان آمد و همان سخن را بايشان تقرير كرد و گفت كه برويد كه خواهر شما فلان جا در خاك است و گوشه جامهء او پيداست ايشان برفتند و آنچه در خواب ديده بودند مشاهده كردند پس خاك بشكافتند و خواهر را از آنجا بيرون آوردند و ميان بازار دارى بزدند و برصيصا را از دبر بيرون آوردند تا بردار زنند ابليس ابيض را گفت هيچ كارى نكردى اگر وى را بردار كنند كفارهء گناهان او شود ابيض گفت همين زمان كار وى كفايت كنم پس بر صورت اول نزد برصيصا آمد و گفت من آن عابدم كه آن دعا به تو آموختم ويحك اينچه عمل بود كه كردى و آبروى همهء رهبانان بردى در اين قضيه نيز تو را چيزى تعليم كنم تا از اين بليه خلاص شوى گفت آن چيست گفت آن سجدهء منست تا من تو را بدعاى از چشم ايشان پوشيده گردانم و تو از ايشان بگريزى و چون گريخته باشى توبه كن برصيصا ابيض را سجده كرد ابيض گفت من از تو بيزارم پس او را بردار كشيدند و روايتى آنست كه در وقتى كه برصيصا را بر بالاى دار كردند ابيض به صورت بشر متمثل شده او را گفت من آنم كه تو را در اين ورطه انداختم اگر فرمان برى تو را خلاص گردانم گفت فرمان بردارم ابيض گفت يك بار سجدهء من كن گفت بر اينحالت كه هستم چگونه سجده كنم گفت اشاره كافيست پس بايما سجده كرد و كافر شد ابيض از وى بيزارى نموده او را بقتل رسانيدند و آن بىسعادت بعد از آنكه اينهمه عبادت از او صادر شده بوده بورطه شقاوت ابدى گرفتار گشت و از مجاهد مرويست كه مراد از انسان اسم جنس است نه معهود چه شيطان هميشه آدمى را بر كفر مىخواند و در وقت حاجت از او تبرا مىنمايد و بر هر تقدير * ( فَكانَ عاقِبَتَهُما ) * پس هست آخر كار داعى كه شيطانست و مدعو كه انسانست از منافقان و يهودان و ساير مشركان * ( أَنَّهُما ) * آنكه ايشان هر دو * ( فِي النَّارِ ) * در آتش دوزخ باشند * ( خالِدَيْنِ فِيها ) * در حالتى كه جاويد ماندگان باشند در آن * ( وَذلِكَ ) * و خلود در آتش دوزخ * ( جَزاءُ الظَّالِمِينَ ) * پاداش\r\n","description":"","footnote":"","page_name":" 235 ","page_number":235},
  {"content":"\r\nكافرانست كه از جاده حق تجاوز نموده‌اند و بعد از بيان عاقبت كار كافران موعظه مؤمنان مىفرمايد بقوله * ( يا أَيُّهَا الَّذِينَ آمَنُوا ) * اى آن كسانى كه گرويده‌ايد * ( اتَّقُوا اللَّه ) * بترسيد از عذاب خداى و در امر و نهى اطاعت او كنيد * ( وَلْتَنْظُرْ نَفْسٌ ) * و بايد كه نظر كند هر نفسى و ببيند * ( ما قَدَّمَتْ ) * آن چيزى را كه پيش فرستاده است * ( لِغَدٍ ) * براى فرداى قيامت كه آن عمل صالح است كه منجى او است يا فعل قبيح كه موبق او است پس اگر تقديم طاعات و خيرات كرده شكرگزارى توفيق آن نمايد و در زيادتى آن كوشد و اگر سيئات و معاصى كرده باشد توبه كند و از آن پشيمان شود و بدانكه تسميهء قيامت بقد به جهت ؟ و آن است چنان كه از حسن منقولست كه پيغمبر صلَّى اللَّه عليه و آله و سلَّم هميشه بيان قرب قيامت مىنمود تا آنكه او را مانند روز\r\nآينده مىساخت و مثل اينست قوله كان لم تغن بالامس كه مراد به آن تقريب زمان ماضيست و يا به جهت آنكه دنيا مانند روزيست و آخرت مانند روز ديگر كه در عقب روز اولست و تنكير آن بجهة تعظيم و ابهام امر او فكانه قال لغد لا يعرف كنهه لعظمته و اما تنكير نفس به جهت استقلال هر يك از انفس است كه ناظراند در آنچه از پيش فرستاده‌اند از براى آخرت پس گوييا فرموده فلتنظر نفس واحدة فى ذلك و تكرير قوله * ( وَاتَّقُوا اللَّه ) * از براى تاكيد قول اولست يعنى البته بپرهيزيد از قهر الهى و عقوبت پادشاهى و گويند كه اول از براى توبه است از براى ذنوب ماضيه و ثانى از براى انقا از ذنوب مستقبله يا اول در اداء واجبات است بقرينه اقتران آن به عمل و ثانى در ترك محارم بدليل آن كه مىگويد كه * ( إِنَّ اللَّه خَبِيرٌ ) * بدرستى كه خداى دانا است * ( بِما تَعْمَلُونَ ) * به آنچه مىكنيد چه اين در حكم وعيديست بر معاصى و در كشف آورده كه اول اشارتست باصل تقوى و دوم بكمال آن يا اول تقوى عوام است كه آن پرهيزيدنست از محارم دوم تقوى خواص كه آن اجتناب است از هر چه ما دون حق است از مالك بن دينار نقل كرده‌اند كه بر ابواب جنان مكتوبست كه وجدنا ما علمنا و ربحنا ما قدمنا و خسرنا ما خلقنا * ( وَلا تَكُونُوا ) * و مباشيداى مؤمنان * ( كَالَّذِينَ ) * مانند آنان كه * ( نَسُوا اللَّه ) * فراموش كردند يعنى واگذاشتند احكام خداى را و دست از اوامر و نواهى او باز داشتند مراد منافقان و يهودان و اهل شركند كه مطلقا پيروى احكام اللَّه نكرده‌اند مثل كسى كه ناسى چيزى باشد كه اصلا آن را بخواطر خود نياورد * ( فَأَنْساهُمْ ) * پس خداى فراموش گردانيد بر ايشان * ( أَنْفُسَهُمْ ) * نفسهاى ايشان را و در توفيق برايشان در بست و به جهت آن تقديم چيزى نكردند\r\n","description":"","footnote":"","page_name":" 236 ","page_number":236},
  {"content":"\r\nاز براى فرداى قيامت يا آنكه محروم ساخت آن را از حظوظ آخرت كه در روز قيامت شدايد و اموال را بايشان نمايد و به جهت آن نفسهاى خود را فراموش كنند كقوله تعالى لا يَرْتَدُّ إِلَيْهِمْ طَرْفُهُمْ و سهل بن عبد اللَّه گفته كه چون بوقت كفر و عصيان خداى را فراموش كردند بسبب فرط عناد و طغيان با وجود ظهور دلايل و برهان بر اطاعت رحمن حق سبحانه نيز توبه و انابت را برايشان فراموش گردانيد و ايشان را به حال خود باز گذاشت * ( أُولئِكَ هُمُ الْفاسِقُونَ ) * آن گروه ايشانند بيرون رفتگان از دايره فرمان يعنى كاملند در فسوق و عصيان و متوغل در كفر و طغيان\r\nبعد از آن مردمان را از خواب غفلت متنبه ميسازد بقوله * ( لا يَسْتَوِي ) * برابر نيستند نزديك خداى * ( أَصْحابُ النَّارِ ) * ياران دوزخ كه نفس خود را خوار ساخته مستحق نار شدند * ( وَأَصْحابُ الْجَنَّةِ ) * و اصحاب بهشت كه در استكمال نفس كوشيده سزاوار جنت گشتند * ( أَصْحابُ الْجَنَّةِ ) * ياران بهشت يعنى ساكنان آن * ( هُمُ الْفائِزُونَ ) * ايشانند رستكاران يعنى از عذاب جحيم باز رسته‌اند و در نعيم مقيم پيوسته صاحب كشاف آورده كه در اينكلام تنبيه مردمانست به آنكه ايشان به جهت فرط غفلت و قلت فكرت در عاقبت و تهالك در ايثار عاجله و اتباع شهوات مهلكه بمرتبهء رسيده‌اند كه گوييا فرق نميكنند ميان جنت و نار و علم ندارند ببون عظيم ميان اصحاب بهشت و دوزخ و نمىدانند كه فوز مقرون باصحاب جنتست و چون حال ايشان چنين است پس ناچار است تنبيه ايشان بر اين و اينكلام مثل آنست كه شخصى بعاق والد گويد هو ابوك اين پدر تست به جهت تنزيل او بمنزلهء كسى است كه پدر خود را نداند و تنبيه او بر حق ابوت كه مقتضى بر و تعطف است بعد از آن بر سبيل تمثل و تخيل بيان تعظيم و توقير قرآن ميفرمايد بقوله * ( لَوْ أَنْزَلْنا ) * اگر ميفرستاديم * ( هذَا الْقُرْآنَ ) * اين قرآن را * ( عَلى جَبَلٍ ) * بر كوهى بر طريق مثل فرض * ( لَرَأَيْتَه ) * هر آينه ديدى آن را * ( خاشِعاً ) * نرسنده * ( مُتَصَدِّعاً ) * شكافته و از هم ريخته * ( مِنْ خَشْيَةِ اللَّه ) * از ترس خدا و از هيبت وعيدى كه در قرآنست يعنى كوه با وجود بزرگى و سختى و غلظت بترسيدى و گردن نهادى و دلهاى كافران از آن متأثر نميشود كما قال ثُمَّ قَسَتْ قُلُوبُكُمْ مِنْ بَعْدِ ذلِكَ الخ و بعضى گفته‌اند كه معنى آنست كه اگر ما قرآن را بر كوه انزال ميكرديم بعد از آنكه او را فهم و ادراك مىداديم پاره پاره ميشدى از ترس خدا و بعضى ديگر بر اينوجه تفسير كرده‌اند كه اگر بسبب كلام بليغ كوه پاره پاره ميشدى هر آينه آن قرآن را پاره ميساختى و دال بر تمثيل است قوله * ( وَتِلْكَ الأَمْثالُ ) * و اين مثلها يعنى اين مثل و آنچه مثل اين مثل است\r\n","description":"","footnote":"","page_name":" 237 ","page_number":237},
  {"content":"\r\nاز امثال قرآنى كه از جملهء آن دو مثل ديگر در اينسوره گذشته * ( نَضْرِبُها ) * بيان ميكنيم آنها را * ( لِلنَّاسِ ) * براى تنبيه مردمان * ( لَعَلَّهُمْ يَتَفَكَّرُونَ ) * شايد كه ايشان انديشه كنند در زواجر و مواعيد آن در اينكلام توبيخ ايشانست بر عدم تخشع نزد تلاوت قرآن به جهت قساوت قلب و قلت تدبر در آن و بعد از آن به جهت تعظيم قرآن اظهار ربوبيت و عظمت خود ميفرمايد بقوله * ( هُوَ اللَّه ) * آن كسى كه قرآن فرو فرستاده خداست * ( الَّذِي لا إِله إِلَّا هُوَ ) * آن خدائيست كه نيست معبودى كه مستحق عبادت باشد مگر او سبحانه * ( عالِمُ الْغَيْبِ ) * داناى آنچه نهانست علم او بر بندگان از جواهر قدسيه و احوال ايشان و غير آن * ( وَالشَّهادَةِ ) * و آنچه مشاهد ايشانست از اجرام و اعراض يعنى داناى جميع پوشيده و آشكار است يا عالم بضماير قلوب و اقوال يا به دنيا و عقبا و يا بمعدوم و موجود يا بحيات و ممات يا بارزاق و اجال يا به آنچه هست و خواهد بود على اختلاف الاقوال و قول اخير از حضرت امام جعفر صادق عليه السّلام منقولست و تقديم غيب بذكر بجهة تقديم او است در وجود بحسب ذات در اين كلام وصف او سبحانه است به اينكه عالم بجميع معلوماتست چه معلومات از اين هر دو قسم بيرون نيستند * ( هُوَ الرَّحْمنُ ) * او است بسيار بخشنده كه رحمت عامهء سابقهء او در دنيا احاطهء جميع خلق نموده * ( الرَّحِيمُ ) * بزرگ بخشايش كه رحمت خاصهء او در آخرت كه غفران و رضوانست بمؤمنان رسيده پس به جهت تأكيد اعاده صدر آيه مينمايد بقوله * ( هُوَ اللَّه الَّذِي ) * او خدائيست كه به هيچ وجه * ( لا إِله إِلَّا هُوَ ) * نيست خدايى سزاوار پرستش مگر او * ( الْمَلِكُ ) * پادشاهى كه جميع ممالك و ملكوت ملك او است و همهء اشيا در تحت تصرف و فرمان او و هيچكس قادر نيست بر منع او از آنچه جلال ذاتش باستغناى مطلق مقرونست و كمال صفاتش از وجه احتياج مصون و صاحب مواقف آورده كه الملك هو الذى يعز من يشاء و لا يذل ملك كه اسم او سبحانه است به اين معنى است كه او عزيز و ارجمند ميگرداند هر كه را مىخواهد و مبرا و منزه است از آنكه كسى او را ذليل سازد پس اين صفت از صفت فعليه است و صفت سلبيه و نزد بعضى بمعنى تام القدرتست پس از صفت قدرت\r\nباشد * ( الْقُدُّوسُ ) * در نهايت نزاهت از شوب مناقص و معايب و در كمال تبرى از طرق آفات و نوايب پس او مبراست از جميع قبايح و رذايل و مطهر از شريك و اولاد و از صفات اجسام و تجزيه و انقسام يا مبارك كه جميع بركات از جانب او فايض است و\r\n","description":"","footnote":"","page_name":" 238 ","page_number":238},
  {"content":"\r\nهمه خيرات از او نازل يا بعيد از اوهام و ابصار خلايق و بر هر تقدير از صفات سلبيه است * ( السَّلامُ ) * سالم از عيوب و علل و مبرا از نقص و عجز و خلل در ذات و صفات و افعال پس اين از صفات سلبيه باشد يا معطى سلامت بعباد در مبدء و معاد و بنا بر اين از صفات فعليه است و ايراد اين بصيغهء مصدر به جهت مبالغه است از قبيل زيد عدل و بعضى گفته‌اند كه سلام بمعنى سلام كننده است بر بندگان حيث قال سَلامٌ قَوْلًا مِنْ رَبٍّ رَحِيمٍ پس از صفات كماليه باشد * ( الْمُؤْمِنُ ) * ايمن كننده بندگان از ظلم و عقوبت نيران و اين يا بفعل و ايجاد لبن است و طمانينه پس راجع بصفت فعليه است و يا باخبار آن بخلقان پس از صفت كلاميه باشد و گويند كه مؤمن بمعنى مصدق ظنون مؤمنانست يعنى منجر موعود ايشانست نه مخيب آمال ايشان و مصدق معنى قول اولست اينكه از صادق ( ع ) منقولست كه تسميه او سبحانه بمؤمن به جهت آنست كه ايمن گرداننده اهل طاعت است از عذاب و عقاب و علما را در تفسير اين صفت اقوال ديگر هست از آن جمله يا بمعنى داعى خلقانست بايمان و واهب امان بايشان و يا مصدق و محقق آنچه به آن وعيد و وعد فرموده باهل طاعت و عصيان يا ايمان آرنده و تصديق نماينده بذات خود قبل از ايمان خلقان كما اشار اليه بقوله شهد اللَّه انه لا إله الا هو يعنى مبين سازنده است توحيد و الوهيت خود را بر بندگان بدلايل واضحه و حجج بينه كه منشأ آن براهين ايجاد عالمست بر نظامى كه حال آن شاهد است بر وحدانيت و معبوديت او پس اين صفت فعليه باشد و يا بمعنى مصدق رسل خود و اين يا باخبار است كقوله مُحَمَّدٌ رَسُولُ اللَّه پس صفت كلاميه باشد و يا بخلق معجز كه دالست بر صدق رسل و از صفت فعليه باشد * ( الْمُهَيْمِنُ ) * نگهبان بر هر چيز كه خلق فرموده يا حافظ بر همه اشيا و مشتق از هيمن يهيمن فهو مهيمن على وزن مفيعل اذا كان رقيبا على شىء صاحب مواقف آورده كه مهيمن بمعنى شاهد است بر بندگان و اين يا بعلمست پس راجع بصفت علم باشد يا بتصديق قولى پس از صفت كلاميه باشد و يا بمعنى امين بر همه اشيا كه هيچ چيز نزد او ضايع و مهمل بنام نميشود مشتق از امن كه قلب همزه به ها شده و نزد بعضى مؤمن است زيرا كه اصل او مؤيمن است همزه به ها بدل گشته كذا فى صحاح و گفته‌اند كه اين اسمى است از اسماى الهى كه تاويل آن غير از خدا نميداند * ( الْعَزِيزُ ) * غالب در حكم كه هيچكس او را مغلوب نتواند كرد و با او معادله نتواند نمود و او را منزلة رفيعهء خود زايل نتواند نمود و در مواقف مذكور است كه العزيز هو الذى لا اب له و لا ام و لا مثل و به اين معنى مشتق است از عز الشيء يعز اذا لم يكن له نظير و منه عز الطعام\r\n","description":"","footnote":"","page_name":" 239 ","page_number":239},
  {"content":"\r\nفى البلد اذا تعذر يا آن كسى كه بتهديد غير مخوف نشود و اين لازم معنى اولست و حاصل همه راجع بصفات سلبيه است يا آنكه عذاب كند هر كه را خواهد و ثواب دهد هر كرا اراده نمايد و بنا بر اين از صفت فعليه است كه آن تعذيب و اثابتست * ( الْجَبَّارُ ) * بزرگوار و عظيم الشان در ملك و سلطنت يا قاهرى كه بكنه او نتوان رسيد و ابصار احاطهء او نتواند كرد و بنا بر اين از صفت اضافيه يا سلبيه است يا بمنى صلاح آرنده كارهاى درهم شكسته انسان از اسباب معاش و ارزاق و غير آن و به اين تقدير از صفات فعليه است و گويند هو الذى لا يبالى بما كان و بما لم يكن يعنى آن كسى كه باك نداشته باشد به آنچه بوده و نبوده پس مسرور نشود به آنچه باشد و محزون نگردد بر آنچه نبوده و نباشد و مرجع آن بصفات سلبيه است * ( الْمُتَكَبِّرُ ) * در نهايت كبريا و عظمت يا بلند مرتبه از ظلم و نقصان و احتياج\r\nو از ساير صفات محدثات و متعالى از جميع ما لا يليق و در مواقف آورده كه متكبر آنست كه همه چيز را نسبت بذات خود حقير ببند و اين هيچكس را متصور نيست مگر او سبحانه را * ( سُبْحانَ اللَّه ) * پاك است خداى * ( عَمَّا يُشْرِكُونَ ) * از آنچه شريك ميسازند بوى چه ببراهين عقليه و حجج نقليه ثابت است كه او سبحانه قابل شركت نيست * ( هُوَ اللَّه الْخالِقُ ) * او خدائيست كه خدا تقدير كننده است هر چيزى را كه ايجاد آن فرمايد از مخلوقات بر وفق مشيت و مقتضاى حكمت * ( الْبارِئُ ) * آفريننده اعيان و ظاهر سازنده آنها از عدم بوجود در حالتى كه برى است از نواقص و عيوب در خلق آن * ( الْمُصَوِّرُ ) * بخشندهء صورت و مثال مخلوقات و نگارنده آن بر اشكال مختلفه از حيوانات و نباتات و جمادات و غير آن از مصنوعات كه از يكديگر ممتازند به صورت و هيئت و لهذا در مواقف آورده كه مصور مختص است باحداث صور مختلفه و تراكيب متفاوته و اين هر سه صفت مذكوره از صفات فعلند و از محمد غزالى نقل است كه گوئيا اين سه اسم از اسماى مترادفه‌اند و راجع بصفت خلق و اختراع و انشا و اولى آنست كه خالق من حيث التقدير است و بارى من حيث الايجاد و مصور از حيثيت و تربيت صور مخترعات * ( لَه الأَسْماءُ الْحُسْنى ) * مر او راست نامهاى نيكو كه در شرع و عقل مستحسن و پسنديده است چه آنها دالند بر محاسن معانى چون اللَّه و رحمن و رحيم و صانع و قادر و عليم وحى و قيوم و حليم و غير آن * ( يُسَبِّحُ لَه ) * به پاكى و پاكيزگى ياد ميكنند مر او را از همه نقايص و او را منزه و مقدس ميدانند از جميع معايب * ( ما فِي السَّماواتِ وَالأَرْضِ ) * آنچه در آسمانها است و زمينها چه ارباب عقول او را بصفت تنزيه\r\n","description":"","footnote":"","page_name":" 240 ","page_number":240},
  {"content":"\r\nستايش ميكنند و غير ايشان از ساير حيوانات و جمادات دلالتى تمام دارند بر تقدس او * ( وَهُوَ الْعَزِيزُ ) * و او است ارجمند در ملك خود كه مقهور و مغلوب نگردد * ( الْحَكِيمُ ) * صوابكار در كردار و گفتار و هر چه خواهد كند بر وجه حكمت و مصلحت باشد اين هر دو صفت راجعند بكمال قدرت و علم او سبحانه ابو هريره از رسول صلَّى اللَّه عليه و آله و سلَّم روايت كند كه آن حضرت فرمود كه من از جبرئيل عليه السّلام از اسم اعظم پرسيدم جواب داد كه\r\nعليك باخر سورة الحشر فاكثر قراءته\r\nبر تو باد كه نظر در آخر سورة الحشر كنى پس بسيار گردان قراءة آن را و بار ديگر از او سؤال كردم همين جواب داد نوبتى ديگر از او پرسيدم همين جواب شنيدم و سعيد بن جبير از ابن عباس نقلكرده كه حضرت رسول صلَّى اللَّه عليه و آله و سلَّم فرمود كه\r\nاسم اللَّه الاعظم فى ستة آيات فى آخر الحشر\r\nاسم اعظم در شش آيتست كه در آخر سوره حشر است و ابو امامه از پيغمبر روايت كرده كه هر كه خواتيم حشر را در شب يا در روز بخواند و در آن روز بميرد حق سبحانه بهشت بر او واجب گرداند و معقل بن يسار از آن حضرت نقل كرده كه هر كه در صباح سه بار بگويد\r\nاعوذ باللَّه من الشيطان الرجيم\r\nو سه آيه از آخر سوره حشر بخواند حق سبحانه هفتاد هزار فرشته بر او موكل گرداند تا او را نگاه مىدارند از جميع آفات و صلوات بر او ميفرستند تا شب و اگر در آن روز بميرد شهيد بميرد و اگر آن را به همين طريق در شبانگاه بخواند همين منزلت يابد و انس نيز از آن حضرت روايت كند كه هر كه لولا انزلنا هذا القرآن تا آخر تلاوت كند در آن شب بميرد شهيد مرده باشد\r\n\r\nسورة الممتحنه\r\nو اين سوره را سورة الامتحان و سورة المودة نيز گويند و در مدينه نزول يافته و سيزده آيتست باجماع علما ابى بن كعب از رسول صلَّى اللَّه عليه و آله و سلَّم روايت كرده كه هر كه سورة الممتحنة بخواند در روز قيامت جميع مؤمنين و مؤمنات شفيع او باشند ابو حمزهء ثمالى از على بن الحسين زين العابدين عليه السّلام روايت كند كه هر كه سورة الممتحنة در فرايض و نوافل بخواند حق سبحانه دل او را بايمان امتحان كند و چشم او را روشن و منور گرداند و هرگز درويشى و ديوانگى به او و اولاد او راه نيابد و بدانكه چون حق سبحانه در سورة الحشر بيان احوال كفار و منافقان نمود افتتاح اين سوره كرد بذكر تحريم موالات و ايجاب معادات ايشان و فرمود كه\r\n* ( بِسْمِ اللَّه الرَّحْمنِ الرَّحِيمِ يا أَيُّهَا الَّذِينَ آمَنُوا ) * اى آن كسانى كه گرويده‌ايد به خدا و رسول * ( لا تَتَّخِذُوا ) * فرا\r\n","description":"","footnote":"","page_name":" 241 ","page_number":241},
  {"content":"\r\nمگيريد * ( عَدُوِّي وَعَدُوَّكُمْ ) * دشمنان من و دشمنان خود را * ( أَوْلِياءَ ) * دوستان و با ايشان طرح مصاحبت ميفكنيد عدو فعولست از عدا مانند عفو كه از عفا است و چون بر وزن مصدر واقع شده اطلاق او بر جمع و واحد جايز است آورده‌اند كه در سال هشتم از هجرت كه بعد از دو سال بود از مراجعت بدر حضرت رسالت صلَّى اللَّه عليه و آله و سلَّم بطريق اخفا عزيمت مكه داشت ساره كنيز ابى عمرو بن سيفى بن هشام كه در مكه مغنيه و ناحيه بود از مكه بمدينه آمد رسول صلَّى اللَّه عليه و آله و سلَّم از او استفسار كرد كه به جهت اسلام آوردن به اينجا آمدهء گفت نه فرمود كه به جهت مهاجرت گفت نه بلكه آمده‌ام تا مرا طعام و لباس دهيد و باز به مكه رجوع كنم رسول فرمود كه چرا از اهل مكه طعام و لباس نطلبيدى گفت بعد از واقعهء بدر به نوحه و غناى من كسى ميل نكرد و صله به من نداد و رسول فرزندان عبد المطلب را گفت كه وى را چيزى بدهيد ايشان وى را جامه و دينار و زاد و راحله دادند پس بنزديك خاطب بن ابى بلتعه آمد و از او چيزى طلبيد وى نامهء نوشت باهل مكه به اين عبارت كه من خاطب بن ابى بلتعه الى اهل مكه اعلموا ان رسول اللَّه يريدكم فخذوا حذركم اين نامه ايست از خاطب بن ابى بلتعه بسوى اهل مكه بدانيد كه رسول خدا قصد شما را دارد پس اسلحه بر خود راست كنيد و آماده قتال باشيد نامهء بوى داد و ده دينار و بروايتى ده درهم به او عطا كرد و بردى در او پوشانيد و گفت اين نامه را باهل مكه رسان ساره نامه را بستد و بميان موى خود پنهان كرد و روى به مكه نهاد جبرئيل حضرت رسول را از اين قضيه خبردار كرد آن حضرت امير المؤمنين عليه السّلام و طلحه و زبير و عمار و مقداد و عمر را امر كرد كه به راه مكه متوجه شويد كه در روضهء خاخ زنى را يابيد كه نامه داشته باشد كه باهل مكه رساند و آن متضمن اعلام اهل مكه باشد از قصد ما به آن جانب آن را بستانيد و بياوريد حسب الامر عمل نموده سوار شدند و به آن موضع رفتند و آن زن را آنجا يافتند و از او طلب نامه كردند زن بگريه در آمد و انكار اينمعنى كرد او را و متاعش را بجستند نيافتند پس قصد رجوع كردند امير المؤمنين عليه السّلام فرمود كه به خدا سوگند كه پيغمبر صلَّى اللَّه عليه و آله و سلَّم هرگز دروغ نگفته و آنچه فرمود اخبار جبرئيل بود پس شمشير از غلاف بر كشيد و نزد وى رفت و گفت مرا شناسى به خدا كه اگر نامه ندهى گردنت بزنم زن بترسيد گفت زنهار يا بن ابى طالب روى بگردان نامه را به تو دهم پس موى سر خود بگشاد و نامه را از آنجا بيرون آورد و بامير عليه السّلام داد آن حضرت آن نامه را بنزد حضرت رسول آورد و مروى است كه در روز فتح مكه پيغمبر صلَّى اللَّه عليه و آله و سلَّم همه مكيان را امان داد مگر چهار كس كه يكى از آنها ساره بود القصه حضرت رسول بر سر منبر رفت و خطبهء بخواند و گفت يكى از شما نامهء باهل مكه نوشته تا ايشان را از قصد ما آگاه كند اگر برخيزد و به آن اعتراف كند فهو المراد و الا او را رسوا گردانم دو نوبت اعاده فرمود كسى جواب\r\n","description":"","footnote":"","page_name":" 242 ","page_number":242},
  {"content":"\r\nنداد نوبت سيم خاطب برخاست و گفت يا رسول اللَّه منم صاحب نامه و خداى داناست كه بعد از اسلام نفاق نورزيدم و از دين اسلام برنگشتم و از آن زمان كه اسلام آورده‌ام مودت و دوستى با ايشان نكردم ليكن منشأ نامه فرستادن اين بود كه هر كدام از مهاجرين در مكه قبيله و عشيره و ارحام دارند و مرا در آنجا قبيله و عشيرهء نيست تا حمايت اهل و مال و ولد من كنند بلكه آنجا غريب افتادم خواستم كه مرا حقى بر اهل مكه ثابت گردد تا رعايت مردم من كنند و خواطر جويى اهل من نمايند و اگر نه من از سر يقين ميدانم كه بأس و غضب خداى برايشان نازل خواهد شد و اين نامه فايدهء بايشان نخواهد داد پيغمبر\r\nصلَّى اللَّه عليه و آله و سلَّم تصديق او نموده عذر او را قبول فرمود عمر خطاب از جاى خود برخاست گفت يا رسول اللَّه اجازة فرماى تا گردن اين منافق بزنم رسول فرمود كه وى از اهل بدر است و خداى تعالى بدريان را وعدهء مغفرت داده و ايشان را بخطاب مستطاب اعْمَلُوا ما شِئْتُمْ فقد غفرت لكم نوازش فرموده اميد هست كه باب مغفرت نامه سياه او را بشويد و روايتى ديگر آنست كه پيغمبر فرمود كه او را از مسجد بيرون كنيد مردم دست بر پشت او ميزدند و ميانداختند و او باز پس مينگريست و برسول خدا نگاه ميكرد تا شايد كه بر وى رحم كند چون بدر مسجد رسيد رسول فرمود كه او را باز گردانيد پس آن حضرت ( ص ) او را توبه داد و حق تعالى آيه فرستاد كه اى مومنان كسانى كه فى نفس الامر عدو خدا و عدو شمايند با ايشان مودت مورزيد * ( تُلْقُونَ ) * القا ميكنيد و ميفرستيد * ( إِلَيْهِمْ ) * بسوى ايشان * ( بِالْمَوَدَّةِ ) * دوستى را بسبب مكاتبه بدانكه ميتواند بود كه اين جمله فعليه حال باشد از ضمير لا تتخذوا با صفت اوليا كه جارى شده بر غير من هى له پس احتياج بابراز ضمير نداشته باشد كه آن ايراد ضمير انتم است در ميان اليهم بالمودة زيرا كه ابراز ضمير در اسم مشروط است نه در فعل پس اگر كلام بر اينطريق مىبود كه اولياء ملقين اليهم محتاج ضمير بارز ميبود و ميتواند بود كه اينكلام مستانف باشد و باء بالمودة زايده كه مؤكد تعدى باشد از قبيل وَلا تُلْقُوا بِأَيْدِيكُمْ إِلَى التَّهْلُكَةِ و يا باء سببيه باشد گاهى كه مفعول تلقون محذوف باشد و تقدير اينكه تلقون اليهم اخبار رسول اللَّه بسبب المودة التي بينكم و بينهم يعنى ميرسانيد بايشان اخبار پيغمبر را بسبب دوستى كه ميان شما و ايشانست و قوله * ( وَقَدْ كَفَرُوا ) * حال است از احد فعلين يعنى فرا ميگيريد ايشان را دوستان در حالتى كه كافرند يا القا ميكنيد بايشان مودت را و حال آنكه نگرويده‌اند و تصديق نكرده‌اند * ( بِما جاءَكُمْ ) * به آنچه آمده است بشما * ( مِنَ الْحَقِّ ) * از سخن درست و راست كه قرآن است يا كار درست كه دين اسلام است يا كسى كه سزاوار متابعتست يعنى حضرت رسالت ( ص ) و قوله\r\n","description":"","footnote":"","page_name":" 243 ","page_number":243},
  {"content":"\r\n* ( يُخْرِجُونَ الرَّسُولَ ) * حالست از ضمير كفروا يعنى نگرويده‌اند به آنچه آمده است بشما در حالتى كه بيرون ميكنند پيغمبر را از مكه و ميتواند بود كه كلام مستانف باشد براى بيان كفر ايشان يعنى اخراج ميكنيد رسول را از مكه * ( وَإِيَّاكُمْ ) * و شما را نيز * ( أَنْ تُؤْمِنُوا ) * بسبب آنكه ميگرويد * ( بِاللَّه رَبِّكُمْ ) * بخدايى كه پروردگار شما است يعنى ايشان بسبب ايمان شما را از ديار خود بيرون ميكنند پس ايشان را دوست مگيريد و با ايشان مودت مكنيد * ( إِنْ كُنْتُمْ خَرَجْتُمْ ) * اگر هستيد شما كه بيرون آمده‌ايد از وطنهاى خود * ( جِهاداً فِي سَبِيلِي ) * به جهت جهاد و قتال در راه من * ( وَابْتِغاءَ مَرْضاتِي ) * و براى طلب خوشنودى من اين تعليل لا تتخذوا است و جواب شرط محذوف است و لا تتخذوا دالست بر آن قوله * ( تُسِرُّونَ إِلَيْهِمْ بِالْمَوَدَّةِ ) * بدل تلقون است يا كلام مستانف و اعراب بالمودة بطريق اعراب بالمودة اولى است يعنى به پنهانى ميفرستيد بسوى ايشان دوستى را بسبب كتابت يا سخنان سرى بايشان ميفرستيد بسبب دوستى * ( وَأَنَا أَعْلَمُ ) * و من داناترم از شما * ( بِما أَخْفَيْتُمْ ) * بدانچه پنهان ميكنيد از مودت اعدا * ( وَما أَعْلَنْتُمْ ) * و آنچه ظاهر ميسازيد از اعتذار و رسول خود را از آن مطلع ميگردانم و گويند كه اعلم فعل مضارع است از براى واحد متكلم و باء زايده و ماء موصوله يا مصدريه يعنى من ميدانم آنچه پنهان و آشكارا ميكنيد يا عالمم پنهان كردن و ظاهر ساختن شما را * ( وَمَنْ يَفْعَلْه ) * و هر كه بكند اين كار را كه القاى خبر است بايشان و اسرار مودت بايشان يا اتخاذ اعدا * ( مِنْكُمْ ) * از شما * ( فَقَدْ ضَلَّ ) * پس بدرستى كه گم كرده * ( سَواءَ السَّبِيلِ ) * راه راست را و خطا نموده طريق حق و صواب را آيه دالست بر آنكه كبيره مكلف را از ايمان بيرون نميبرد چه هيچكس از اهل اسلام بر اين برفته كه خاطب بسبب آن خطيئه كبيره از ايمان بيرون رفته باشد * ( إِنْ يَثْقَفُوكُمْ ) * اگر بيابند شما را كفار مكه يعنى بر شما قادر باشند و ظفر يابند * ( يَكُونُوا لَكُمْ ) * باشند مر شما را * ( أَعْداءً ) * دشمنان يعنى القاى محبت فايده ندهد و ايشان دشمنى پنهان آشكارا كنند * ( وَيَبْسُطُوا إِلَيْكُمْ ) * و منبسط\r\nسازند و بگشايند بسوى شما * ( أَيْدِيَهُمْ ) * دستهاى خود را * ( وَأَلْسِنَتَهُمْ ) * و زبانهاى خود را * ( بِالسُّوءِ ) * ببدى يعنى بزدن و كشتن و دشنام دادن * ( وَوَدُّوا لَوْ تَكْفُرُونَ ) * و دوست دارند اگر شما كافر شويد چنان كه ايشان هستند و از دين خود برگرديد و چون حال ايشان با\r\n","description":"","footnote":"","page_name":" 244 ","page_number":244},
  {"content":"\r\nشما به اين طريق است پس مودت نمودن و مناصحه كردن با امثال ايشان خطاى عظيمست از شما و معالطت نمودن بنفسهاى خود و مثل اينست قوله تعالى لا يَأْلُونَكُمْ خَبالًا الخ و بدانكه انتقال از مضارع بماضى اشعار است بر آنكه دوست داشتن كفار ارتداد اهل اسلام را پيش از همه چيز متمناى ايشانست از ايفاع انواع مكاره دنيا و دين برايشان كه آن قتل است و تمزيق عرض و سبى ذرارى يعنى اراده رده شما اسبق مضار است نزد ايشان به جهت آنكه ايشان مىدانند كه دين عزيزتر است نزد شما از انفس شما و اهم چيزى نزد عدو آنست كه سلب نمايد آنچه اعز اشيا باشد نزد كسى كه او را دشمن دارد * ( لَنْ تَنْفَعَكُمْ ) * هرگز نفع نخواهد رسانيد شما را * ( أَرْحامُكُمْ ) * خويشان شما * ( وَلا أَوْلادُكُمْ ) * و نه فرزندان شما يعنى امروز مودت ميورزيد با مشركان بسبب محامات فرزندان و خويشان و حال آنكه ايشان هرگز نفعى بشما نرسانند بعد از آن ميفرمايد كه * ( يَوْمَ الْقِيامَةِ ) * روز رستخيز * ( يَفْصِلُ ) * جدا كند خداى * ( بَيْنَكُمْ ) * ميان شما و اولاد و اقربا يعنى كافران را بدوزخ فرستد و مؤمنان را ببهشت پس چيست شما را كه ترك حق اللَّه مىكنيد جهت مراعات كسانى كه بشما نفع نخواهد رسانيد و فردا از شما جدا خواهند شد * ( وَاللَّه بِما تَعْمَلُونَ ) * و خداى بدانچه شما ميكرديد از دوستى و دشمنى * ( بَصِيرٌ ) * بينا است و شما را بدان جزا و سزا خواهد داد و در كشاف آورده كه تخطئه راى مسلمانان در موالات كافران به آن چه راجع است اولا به حال كسانى كه موالات ميكنند با ايشان و ثانيا به حال كسانى كه مقتضى اين موالاتست به جهت اعلام ايشان است بر آنكه هر يك از اين جهتين فاسد و باطل است و عدم ترتب فايده بر آن * ( قَدْ كانَتْ لَكُمْ ) * بدرستى كه هست مر شما را اى مؤمنان در ترك موالات كافران و تبرا نمودن از ايشان * ( أُسْوَةٌ حَسَنَةٌ ) * قدوهء نيكو و خصلتى پسنديده كه بدان اقتدا بايد كرد * ( فِي إِبْراهِيمَ ) * اين صفت ثانيه اسوة است يعني طريقهء نيكو كه در ميان ابراهيم بود يا خبر كان و لكم ظرف لغو و يا حال از ضمير مستكن در صله حسنة يا او يعنى هست قدوهء حسنه در ابراهيم عليه السّلام در حالتى كه مر شما راست اقتدا كرد به آن يا هست اسوة حسنه از براى شما در ابراهيم * ( وَالَّذِينَ مَعَه ) * و در آنان كه با وى بودند از اهل ايمان ابن زيد گفته كه مراد بالذين معه انبيااند يعنى در انبيايى كه تابع وى بودند و قوله * ( إِذْ قالُوا لِقَوْمِهِمْ ) * ظرف خبر كان است يعنى هست مر شما را اسوة حسنه در ابراهيم و تابعان او چون گفتند ايشان مر گروه خود را از مشركان * ( إِنَّا بُرَآؤُا ) * بدرستى كه ما\r\n","description":"","footnote":"","page_name":" 245 ","page_number":245},
  {"content":"\r\nبيزاريم * ( مِنْكُمْ ) * از شما * ( وَمِمَّا تَعْبُدُونَ ) * و از آنچه ميپرستيد * ( مِنْ دُونِ اللَّه ) * بجز از خداى از اصنام و ميتواند بود كه ماء مصدريه باشد يعنى بيزاريم از پرستيدن شما بتان را * ( كَفَرْنا بِكُمْ ) * نگرويديم بدين شما يا بمعبودان شما يعنى جاحد دين شما و منكر معبود شمائيم و شان شما و الهه شما نزد ما اعتدادى و اعتبارى ندارد * ( وَبَدا ) * و ظاهر و آشكارا شد * ( بَيْنَنا وَبَيْنَكُمُ ) * ميان ما و شما * ( الْعَداوَةُ ) * دشمنى بدل * ( وَالْبَغْضاءُ ) * و و دشمنى بدست يعنى ضرب و قتل * ( أَبَداً ) * هميشه مراد آن است كه پيوسته ميان ما و شما دشمنى قايم خواهد بود بدست و زبان * ( حَتَّى تُؤْمِنُوا بِاللَّه ) * تا آنكه ايمان آريد به خدا * ( وَحْدَه ) * در حالتى كه يكتا و يگانه است يعنى تا هنگامى كه به يكتايى او بگرويد خلاصهء معنى آنست كه سبب عداوت و بغضا ميان ما نيست مگر نگرويدن شما به خدا پس ما دام كه سبب قايم است در ميان شما عداوت قايم است در ميان ما و محلى كه بيگانگى كفر را از خود زايل گردانيد ايمان آريد عداوت بموالات و بغضاء بمحبت منقلب گردد پس اى اهل اسلام شما نيز به اين طريقه اقتدا كنيد و با دشمنان دين تبرا جوييد و ما دام كه اسلام نيارند و بيگانگى خدا اقرار نكنند ترك عداوت ايشان مكنيد و قوله * ( إِلَّا قَوْلَ إِبْراهِيمَ لأَبِيه ) * استثناء\r\nاست از اسوة حسنة چه سزاوار نيست اقتدا كردن به استغفار از براى پدر كافر يعنى در تبرا نمودن از اهل شرك اقتدا بابراهيم كنيد مگر در گفتن إبراهيم مر پدر خود را كه * ( لأَسْتَغْفِرَنَّ لَكَ ) * هر آينه آمرزش خواهم از براى تو مراد آنست كه اى اهل اسلام اقتدا كنيد به حضرت خليل در بيزارى از كافران نه در طلب آمرزش از براى ايشان كما قال اللَّه تعالى ما كانَ لِلنَّبِيِّ وَالَّذِينَ آمَنُوا أَنْ يَسْتَغْفِرُوا لِلْمُشْرِكِينَ چه استغفار إبراهيم مر پدر خود را يعنى مر عم خود را آذر كه بمنزلهء پدرش بود مشروط بود به شرط ايمان كقوله تعالى ما كانَ اسْتِغْفارُ إِبْراهِيمَ لأَبِيه إِلَّا عَنْ مَوْعِدَةٍ وَعَدَها إِيَّاه و چون دانست كه ايمان نخواهد آورد از او بيزار شد چنان كه حق سبحانه و تعالى از اين خبر داد كه فَلَمَّا تَبَيَّنَ لَه أَنَّه عَدُوٌّ لِلَّه تَبَرَّأَ مِنْه و مخفى نيست در اينكه اگر حق سبحانه اين استثنا نميكرد مظنهء آن ميشد كه استغفار كفاره مطلقا جايز باشد بدون وعده ايمان پس به جهت رفع اين مظنه نهى اهل اسلام نمود از اين اقتدا و قوله * ( وَما أَمْلِكُ لَكَ مِنَ اللَّه مِنْ شَيْءٍ ) * تتمهء قول إبراهيم است كه مستثنى است و لازم نميآيد از استثناى مجموع استثناى جميع اجزاى آن پس نقيض اين آيه نباشد كه قُلْ فَمَنْ يَمْلِكُ لَكُمْ مِنَ اللَّه شَيْئاً يعنى إبراهيم به پدر خود گفت كه مالك نيستم اى پدر براى تو يعنى نميتوانم كه از تو رفع كنم و برادرم از عذاب خداى\r\n","description":"","footnote":"","page_name":" 246 ","page_number":246},
  {"content":"\r\nهيچ چيز را بلكه همين قدرت بر استغفار دارم و بس و چون خليل و اصحاب او از قوم خود تبرا كردند و روى نياز بدرگاه ملك جليل آورده گفتند * ( رَبَّنا ) * اى پروردگار ما * ( عَلَيْكَ تَوَكَّلْنا ) * بر تو توكل كرديم و اعتماد نموديم يعنى از خلق بريديم و به تو پيوستيم * ( وَإِلَيْكَ أَنَبْنا ) * و بسوى طاعت تو باز گشتيم * ( وَإِلَيْكَ الْمَصِيرُ ) * و بسوى حكم تست بازگشت همه در آخرت اين كلام متصلست بما قبل استثنا و نزد بعضى آنست كه اين دعا قول إبراهيم نيست بلكه حق سبحانه مؤمنان اين امت را بعد از نهى ايشان از موالات كفار امر ميفرمايد كه چون قطع علاقه مودت با دشمنان گرديد بگوئيد اى آفريدگار ما ما از ايشان بريديم و بلطف و كرم تو پيوستيم و از اين قبيل است قوله * ( رَبَّنا ) * اى پروردگار ما * ( لا تَجْعَلْنا ) * مگردان ما را * ( فِتْنَةً ) * بليه و آزمايش * ( لِلَّذِينَ كَفَرُوا ) * براى آنان كه نگرويدند يعنى ايشان را بر ما مسلط مكن و به دست ايشان ما را مفتون و معذب مگردان تا در حق ما نگويند كه اگر ايشان بر حق ميبودند بر دست ما گرفتار نميشدند يا آنكه ايشان را بر ما مستولى ساز تا ما را از دين تو در فتنه اندازند و از آن منحرف سازند يا آنكه لطف خود را شامل حال ما ساز تا بر فتنه و اذيت ايشان صبر كنيم و تابع ايشان نشويم يا نگاه دار ما را از موالاة ايشان چه اگر با ايشان در طريق موالاة سلوك كنيم گمان برند كه ما تصويب ايشان ميكنيم يا ما را مخذول مساز وقتى كه با ايشان محاربه كنيم چه اگر در آن حال ما را فروگذارى گويند كه اگر ايشان بر حق ميبودند مغلوب نميشدند و اين قريب بمعنى اولست * ( وَاغْفِرْ لَنا ) * و بيامرز ما را * ( رَبَّنا ) * اى آفريدگار ما از آنچه تفريط كرديم در راه تو * ( إِنَّكَ أَنْتَ الْعَزِيزُ ) * بدرستى كه تو غالبى در حكم پس شر ايشان را از ما دفع كن * ( الْحَكِيمُ ) * دانايى در كار خود يعنى ما را بيامرز * ( لَقَدْ كانَ لَكُمْ ) * بدرستى كه هست مر شما را اى اهل اسلام * ( فِيهِمْ ) * در إبراهيم و قوم او * ( أُسْوَةٌ حَسَنَةٌ ) * خصلتى نيكو كه به آن اقتدا كنيد و تكرار بجهة مزيد حث است بر تاسى بابراهيم و گويند اول اقتدا است باقوال او و در ثانى بافعال او و مؤيد قول اول است اينكه آن را مصدر ساخته به قسم و بدل لكم گردانيده قوله * ( لِمَنْ كانَ يَرْجُوا اللَّه ) * يعنى به خدا كه اين اقتدا هست مر كسى را كه باشد كه اميد دارد رضاى خدا را * ( وَالْيَوْمَ الآخِرَ ) * و پاداش روز قيامت اينكلام دالست بر آنكه سزاوار نيست كه مؤمن ترك تاسى كند بابراهيم و اصحاب او و مشعر بر آنكه ترك اين اقتدا مؤذّن بسوء عقيده است و لهذا در عقب آن مىفرمايد كه * ( وَمَنْ يَتَوَلَّ ) * و هر كه روى\r\n","description":"","footnote":"","page_name":" 247 ","page_number":247},
  {"content":"\r\nبگرداند از اين اقتدا و\r\nدوستى كند با اعدا * ( فَإِنَّ اللَّه هُوَ الْغَنِيُّ ) * پس بدرستى كه خدا بىنياز است از وى و از نصرت كردن وى مر دين او را چه خود ناصر دين خود است و احتياج به غير ندارد * ( الْحَمِيدُ ) * ستوده است در جميع احوال افعال بىستايش خلقان پس تولى هيچكس ضرر به او نرساند بلكه ضرر تولى بمتولى راجع خواهد شد مرويست كه بعد از نزول اين آيات مؤمنان بيخ مودت اباء و ابناء و ساير اقرباء مشرك كه در مكه داشتند از دل خود بركندند و درخت عداوت بجاى آن در دل خود بنشاندند و چون حق سبحانه ثبات وجد ايشان را در ترك موالات و مواصلت اقربا بديد و رسوخ عداوت ايشان را مشاهده نمود برايشان رحم فرمود وعده مودت ايشان داد بقوله * ( عَسَى اللَّه أَنْ يَجْعَلَ ) * اميد هست آنكه خداى پيدا كند * ( بَيْنَكُمْ ) * ميان شما * ( وَبَيْنَ الَّذِينَ ) * و ميان آنان كه * ( عادَيْتُمْ ) * دشمن داشتيد * ( مِنْهُمْ ) * از كفار مكه كه خويشان شمايند * ( مَوَدَّةً ) * دوستى و يارى و آن چنان بود كه ابو سفيان و سهل بن عمرو و حكيم بن حزام و غير ايشان از صناديد قريش كه دشمن عظيم اسلام آوردند در عام الفتح و كسان ايشان را با ايشان محبتى تمام پيدا شد و چون حضرت رسالت صلَّى اللَّه عليه و آله و سلَّم ام حبيبه كه دختر ابو سفيان بود بعد از اسلام آوردن به عقد خود در آورد شكيمهء ابو سفيان بر طرف شده دل او بر اسلام نرم گشت و ام حبيبه قبل از اين نزد عبد اللَّه حجش بود و چون بحبشه هجرت كردند عبد اللَّه ترسا شده و ام حبيبه را بدين ترسا دعوت كرد و او قبول نكرد و چون بمرد رسول كسى را بنجاشى فرستاد و ام حبيبه را از او طلب كرد نجاشى بسعيد بن عاص گفت او را نزد رسول فرست سعيد قبول اينمعنى ثمود و نجاشى چهار صد دينار براى صداق رسول به دو داد و وى بمدينه آمده بزفاف حضرت رسالت صلَّى اللَّه عليه و آله و سلَّم سرافراز گشت و ابو سفيان مشرك بود چون اينخبر يافت گفت ذاك الفحل لا يقرع انفه اينمردى عظيم الشانست هيچكس بر وى غالب نشود پس بدامادى رسول راضى گشت * ( وَاللَّه قَدِيرٌ ) * و خداى تواناست بر همه مقدورات پس قادر است بر آنكه دشمنى را بدوستى بدل كند و اسباب مودت را برايشان آسان گرداند * ( وَاللَّه غَفُورٌ ) * و خداى آمرزنده است كسى را كه موالات كرده باشد با ايشان قبل از نهى * ( رَحِيمٌ ) * مهربان بر آنكه بعد از نهى قطع مودت كرده باشد و يا آمرزنده و بخشاينده است مر كسى را كه اسلام آورد از مشركان از ابن عباس مرويست كه قوم خزاعه و بنو مذحج را با حضرت رسالت صلَّى اللَّه عليه و آله و سلَّم عهد و پيمان بود كه هرگز قصد مسلمانان نكنند و دشمنان دين را يارى ندهند و ايشان بر عهد خود ثبات ورزيده قصد اهل اسلام نمىكردند و اعداى دينرا حمايت نمينمودند\r\n","description":"","footnote":"","page_name":" 248 ","page_number":248},
  {"content":"\r\nحق سبحانه دربارهء ايشان فرمود كه * ( لا يَنْهاكُمُ اللَّه ) * نهى نميكند خداى شما را اى مؤمنان * ( عَنِ الَّذِينَ ) * از آنان كه ايشان * ( لَمْ يُقاتِلُوكُمْ ) * كارزار نكردند با شما * ( فِي الدِّينِ ) * در كار دين و ملت * ( وَلَمْ يُخْرِجُوكُمْ ) * و بيرون نكردند شما را * ( مِنْ دِيارِكُمْ ) * از سراها و منازل شما * ( أَنْ تَبَرُّوهُمْ ) * آنكه نيكويى كنيد با ايشان اين بدل * ( الَّذِينَ لَمْ يُقاتِلُوكُمْ ) * است اى لا ينهيكم عن مبراة هؤلاء يعنى خدا منع شما نكرده از نيكويى كردن شما در حق جماعت مذكوره * ( وَتُقْسِطُوا إِلَيْهِمْ ) * و از آنكه حكم بعدل كنيد بسوى ايشان و ظلم نكنيد برايشان تا موجب تأليف قلوب ايشان شود و سبب تشويق ايشان بايمان يا آنكه بفرستيد قسطى و بهرهء براى ايشان از آنچه در خانهاى شما است از مطعومات يعنى از حكم كردن شما بعدل بجانب ايشان يا احسان نمودن با ايشان نيز منع شما نكرده پس با ايشان نيكويى كنيد و طريقهء عدالت يا احسان مرعى داريد و گويند مراد به اين جماعت كودكان و زنان كفارند كه ايشان را در قتل و اخراج چندان مدخلى نيست يا جماعتى كه در مكه ايمان آوردند و مهاجرت نكردند * ( إِنَّ اللَّه ) * بدرستى كه خداى تعالى * ( يُحِبُّ الْمُقْسِطِينَ ) * دوست مىدارد عدلكنندگان را يا احسان نمايندگان را و نزد مقاتل اين آيه بآية القتال منسوخ شده و گويند قتليه بنت العزى كه مشركه بود هديهء چند نزد دختر خود اسماء بنت ابى بكر آورد وى قبول نكرد و اذن نداد كه\r\nدر مدينه داخل شود حق سبحانه آيهء مذكورهء فرو فرستاد پس پيغمبر صلَّى اللَّه عليه و آله و سلَّم بدخول او امر فرمود و هديهء او را قبول نمود و در حق او اكرام و احسان بجاى آورد و نزد بعضى حكم اين آيه عامست بهر كه به اين صفت متصف باشد و اجماع امتست كه نيكويى باهل حرب حرام نيست خواه قرابت داشته باشند خواه نه و خلاف در دادن زكات و فطره و كفاره است بايشان اصحاب ما تجويز آن نميكنند و مخالفان در آن با يك ديگر خلاف دارند * ( إِنَّما يَنْهاكُمُ اللَّه ) * جز اين نيست كه نهى مىكند خداى شما را * ( عَنِ الَّذِينَ قاتَلُوكُمْ ) * از آنان كه كارزار كردند با شما * ( فِي الدِّينِ ) * در دين و مذهب * ( وَأَخْرَجُوكُمْ ) * و بيرون كردند شما را * ( مِنْ دِيارِكُمْ ) * از سراهاى شما * ( وَظاهَرُوا ) * و هم پشت شدند با اعادى و معاونت نمودند ايشان را * ( عَلى إِخْراجِكُمْ ) * بر بيرون كردن شما * ( أَنْ تَوَلَّوْهُمْ ) * آنكه دوستى كنيد با ايشان اين بدل اشتمالست از الذين يقاتلونكم اى انما ينهيكم اللَّه عن تولى هؤلاء يعنى خداى منع فرمود از دوستى كردن شما با جماعتى كه در مقام مقاتله در\r\n","description":"","footnote":"","page_name":" 249 ","page_number":249},
  {"content":"\r\nآمدند و در اخراج شما ظهير و معين يك ديگر شدند مراد كفار مكه‌اند كه بعضى با اهل اسلام محاربه كردند و برخى در اخراج ايشان سعى نمودند و جمعى معاونت ساعيان كردند * ( وَمَنْ يَتَوَلَّهُمْ ) * و هر كه دوست دارد ايشان را * ( فَأُولئِكَ ) * پس آن گروه دوستدارندگان * ( هُمُ الظَّالِمُونَ ) * ايشانند ستم كاران كه وضع دوستى در غير موضع ميكنند و بسبب اين مستحق عذاب اليم و عقاب عظيماند چه دوستى با خدا و دوستان خداى بايد كرد و از دوستى ديگران غير از عقوبت ابدى هيچ نگشايد آورده‌اند كه در حديبيه چون صلح واقع شد يكى از جملهء شروط اين بود كه هر مسلمانى كه از مكه بمدينه رود آن حضرت او را بكفار باز فرستد و اگر مسلمانى از مدينه رو برتافته بجانب مكه شتابد قريش او را باز نگردانند و كتابتى بر اينوجه نوشتند و مهر بر آن نهادند و هنوز آن حضرت در حديبيه بود كه جماعتى مؤمنان از مكه گريخته بملازمت آن سرور آمدند از جمله سبيعه اسلميه دختر حارث بحديبيه آمد و اسلام آورد و شوهر او مسافر مخزومى بود و بروايتى صيفى بن راهب بيامد و گفت زوجهء مرا به من رد كن كه شرط صلح بر اين وجه بود كه از ما به تو آيد رد كنى هنوز گل مهرى كه بر صلحنامه نهاده‌ايم خشك نشده جبرئيل آمد و گفت كه آن شرط بر مردان واقع شده نه بر زنان و روا نيست كه مؤمنان را بمشركان باز دهند پس اين آيه برسولخدا خواند كه * ( يا أَيُّهَا الَّذِينَ آمَنُوا ) * اى گرويدگان * ( إِذا جاءَكُمُ الْمُؤْمِناتُ ) * چون بيايند بشما زنان گرويده * ( مُهاجِراتٍ ) * در حالتى كه هجرت كننده‌اند از دار كفر بدار ايمان * ( فَامْتَحِنُوهُنَّ ) * پس بيازمائيد ايشان را به اين وجه كه ايشان را سوگند دهيد كه بيرون آمدن ايشان از دشمنى شوهر نبوده و دوستى ديگران سبب آمدن نشده و به هيچ غرضى از اغراض دنيويه متعلق نبوده بلكه خاص براى دوستى خدا و رسول و تدين بدين اسلام به اين جانب آمده‌اند يا نظر كنيد در اماراتى كه موجب غلبه ظن شود در اين كه ايشان بسبب ايمان نه غير آن به اين صوب توجه نموده‌اند و تسميهء ايشان بمؤمنات قبل از امتحان به جهت تصديق ايشانست به زبان و تكلم بكلمهء شهادت و عدم ظهور آنچه منافى ايمانست از ايشان و يا به جهت اشراف ايشان بر ايمان بواسطهء امتحان * ( اللَّه أَعْلَمُ ) * خداى داناتر است * ( بِإِيمانِهِنَّ ) * بگرويدن ايشان چه اوست كه مطلعست بر سراير ضماير ذكر اين قول با آنكه از جملهء بديهياتست به جهت تنبيه است بر اينكه شما را اى اهل اسلام هيچ راهى نيست به چيزى كه به آن اطمينان نفس و يقين قلب حاصل شود در حقيت ايمان ايشان چه اين مخصوص است بعلام الغيوب پس شما را در اين باب امتحان كافيست و لهذا مدار احكام شرع بر ظاهر است و يا سوگند ايشان\r\n","description":"","footnote":"","page_name":" 250 ","page_number":250},
  {"content":"\r\nدهيد و يا به قدر و سمع و طاقت ملاحظه امارات كنيد * ( فَإِنْ عَلِمْتُمُوهُنَّ ) * پس اگر دانستيد ايشان را بغلبهء ظن * ( الْمُؤْمِناتُ ) * كه مؤمنه‌اند * ( فَلا تَرْجِعُوهُنَّ ) * پس باز مگردانيد ايشان را * ( إِلَى الْكُفَّارِ ) * بسوى ناگرويدگان مراد علميست كه مسلمانان را ممكن باشد و از ظن غالبست كه حاصل شده باشد از اهلاف مهاجرات يا از ظهور امارات و تسميهء آن بعلم ايذانست به آنكه ظن غالب مانند علمست در\r\nوجوب عمل به آن و لهذا حضرت رسالت صلَّى اللَّه عليه و آله و سلَّم ممتحنه را ميگفت كه\r\nباللَّه الذى لا إله الا هو ما خرجت من بغض زوج باللَّه ما خرجت رغبه عن ارض الى ارض باللَّه فاخرجت التماس الدنيا باللَّه فما خرجت الا حبا للَّه و رسوله\r\nو مراد بكفار در اين آيه شوهران زنان ممتحنه‌اند لقوله * ( لا هُنَّ حِلٌّ لَهُمْ ) * نه آن زنان حلالند مر كافران را * ( وَلا هُمْ ) * و نه آن كافران * ( يَحِلُّونَ لَهُنَّ ) * حلال ميشوند مر اين زنان را زيرا كه ايمن نتوان بود از آنكه ازواج اغوا و اضلال ايشان نكنند به جهت استيلاى ايشان بر اينها و مظنهء تدين زوجات بدين ازواج تكرار به جهت مبالغه است يا به جهت مطابقه يا اول از براى حصول فرقه است و ثانى از براى منع بر سبيل استيناف * ( وَآتُوهُمْ ) * و بدهيد شوهران ايشان را * ( ما أَنْفَقُوا ) * آنچه خرج كرده باشند از كابين نه ماكول و ملبوس و ببايد دانست كه وجوب و فاء به آنچه عقد صلح متضمن آنست گاهيست كه از شروط صحيحه باشد پس صلح حديبيه اگر چه شامل رد هر كسيست كه بدار اسلام آمده باشد لكن چون مطلق است و قابل تقييد پس مقيد خواهد بود بعدم اشتمال آن بر مفسده و از ضحاك منقولست كه عهد مشركان با رسول دربارهء زنان به اين طريق شده بود كه هيچ زنى از ما نزد تو نيايد كه بر دين تو نباشد الا كه او را بسوى مادر كنى و اگر بدين تو درآمده باشد و شوهر داشته باشد آنچه شوهر انفاق او كرده باشد از صداق برآورد نمايى و آن حضرت نيز به اين طريق با ايشان عهد كرده بود و بنا بر اين روايت احتياج نباشد صرف مطلق بمقيد و از قتاده مرويست كه اين حكم بعد از اين منسوخ شد القصه حضرت رسالت پناه ( ص ) سبيعه را سوگند داد و مهرى كه مسافر به او داده بود گرفته بازگشت و اين آيه آمد كه * ( وَلا جُناحَ عَلَيْكُمْ ) * و هيچ اثمى و بزهى نيست بر شما * ( أَنْ تَنْكِحُوهُنَّ ) * آنكه بخواهيد زنان مهاجره را چه اسلام فسخ نكاح كرده ميان ايشان و ميان ازواج كفار ايشان پس شما را جايز است كه ايشان را بنكاح خود درآوريد * ( إِذا آتَيْتُمُوهُنَّ ) * چون داده باشيد ايشان را * ( أُجُورَهُنَّ ) * مزدها يعنى مهرهاى ايشان را و تسميهء مهر باجر به جهت آنست كه مهر اجر بضعست و شرط ايتاء مهر در نكاح ايذانست به اينكه آنچه ازواج بايشان داده‌اند از مهور قايم مقام مهر نيست در نكاح مستانف\r\n","description":"","footnote":"","page_name":" 251 ","page_number":251},
  {"content":"\r\nبعد از اين آيه عمر خطاب سبيعه را بنكاح خود درآورد بر صداق معين و از جملهء مهاجرات اميمه بنت بشر كه در حباله ثابت بن دحداحه بود از او فرار نمود و بمدينه آمد و ثابت در آن روز كافر بود پيغمبر او را بسهل بن حنيف عقد بست و از او عبد اللَّه بن سهل متولد شد و از شعبى منقولست كه زينب بنت رسول اللَّه زن ابو العاص بن ربيع بود چون اسلام آورده به پيغمبر ملحق شد ابو العاص در مكه مقيم شد و مسلمان نشد و بعد از آنكه بمدينه آمد زينب او را امان داد پس اسلام آورد و رسول او را با زينب عقد بست و بمذهب حق زينب ربيبه حضرت بوده نه بنت او و از جبائى مرويست كه ام كلثوم بنت عقبة بن ابى معيط هجرت نمود اسلام آورده او را دو برادر بود بمدينه آمدند و از پيغمبر صلَّى اللَّه عليه و آله و سلَّم درخواست كردند كه وى را بايشان رد كند فرمود كه شرط ميان ما و شما آن بود كه مردان را بشما رد كنيم نه زنان را و او را به ايشان رد نكرد و عدم جريان اين شرط در نسا به جهت آن بود كه زن چون مسلمان شد بر زوج كافر حرام گشت چنان كه گذشت پس رد جايز نباشد و نيز به جهت مباينة كفر و ايمانست اينكه مىفرمايد كه * ( وَلا تُمْسِكُوا ) * و چنگ در مزنيد * ( بِعِصَمِ الْكَوافِرِ ) * بعقدهاى زنان كافره يعنى بايد كه ميان شما و ايشان علاقهء زوجيت نباشد و اصل عصمت منع است و تسميهء نكاح به آن به جهت آنست كه منكوحه در عصمت زوج و حبالهء او است و مرويست كه بعد از اين نهى اصحاب هر آن كافره كه در نكاح داشتند طلاق دادند و از جملهء ايشان عمر خطاب دو زن كه در مكه داشت مطلقه ساخت يكى قرينهء بنت ابى امية بن مغيره بود كه بعد از وى معوية بن ابو سفيان به او متزوج شد و هر دو مشرك بودند و ديگرى ام كلثوم بنت عمرو بن جرول كه از خزاعيه بود و مادر عبد اللَّه بن عمر و بعد از آن ابو جهم بن حذافة بن غانم كه\r\nاز قوم او بود او را بخواست و هر دو بر كيش اهل شرك بردند و طلحة بن عبد اللَّه از وى بنت ربيع بن حارث ابن عبد المطلب را از حبالهء خود بيرون كرد بعد از آنكه بمدينه مهاجرت كرد و اسلام آورد و وى در مكه بر شرك بماند و بعد از مدتى از مكه فرار نموده نزد پيغمبر آمد و اسلام آورد آن حضرت او را بخالد بن سعيد بن عاص بن اميه داد و بدانكه آيه دالست بر آنكه عقد نكاح جايز نيست بر كافره خواه حربيه باشد يا ذميه زيرا كه آن شامل جميع كوافر است و جايز نيست تخصيص آن بعابده الوثن به جهت آنكه خصوص سبب مانع عمومية آيه نمىشود چنان كه در كتب اصول مقرر شده * ( وَسْئَلُوا ) * و بجوئيد از كفار * ( ما أَنْفَقْتُمْ ) * آنچه خرج كرده‌ايد از مهور ايشان يعنى هر گاه زنان شما مرتد شده بكفار لاحق گشته باشند مهرى كه بايشان داده باشيد از كفار مطالبه كنيد اگر مانع آن زنان شوند * ( وَلْيَسْئَلُوا ) * و بايد كه بجويند كافران از شما * ( ما أَنْفَقُوا ) * آنچه خرج كرده‌اند از مهور زوجات مهاجرات خود يعنى چون عصمت زوجيت منقطع شد\r\n","description":"","footnote":"","page_name":" 252 ","page_number":252},
  {"content":"\r\nميان مؤمن و كافره و ميان كافر و مؤمنه پس رد كنند هر يك مهرى را كه به صاحب خود داده‌اند * ( ذلِكُمْ ) * جميع آنچه مذكور شد در اين آيه * ( حُكْمُ اللَّه ) * فرمان خدايست * ( يَحْكُمُ ) * حكم مىكند خداى * ( بَيْنَكُمْ ) * ميان شما اين استينافست يا حال از حكم بر حذف ضمير اى يحكمه اللَّه بينكم * ( وَاللَّه عَلِيمٌ ) * و خدا داناست بمصالح شما * ( حَكِيمٌ ) * حكمكنندهء به آنچه مقتضى حكمت او است از حسن مرويست كه در صدر اسلام مسلمه در تحت كافر بود و كافره در تحت مسلم پس به اين آيه منسوخ شد و بدانكه اگر مهر مهاجرت بر شيئى محرم واقع شده باشد چون خمر و خنزير يا زوج كافر چيزى به او نداده باشد دفع مهر بر او واجب نيست و نيز حكم رد مهر در صورتيست كه زوج مطالبهء مهر كند نه اقرباى زوجه پس اگر پدر و يا برادران زوجه طلب مهر كنند واجب نيست دفع مهر بايشان و بر امام و نايب اوست كه مهر را از بيت المال بزوج كافر رساند و اگر اين قضيه در شهرى باشد كه امام يا نايب امام در آنجا نباشد بر مسلمانان واجب نيست دفع مهر بزوج و همهء اين احكام در زنان هدنه است پس اگر زنى بدون وقوع هدنه از بلاد شرك هجرت نمايد دفع مهر او واجب نيست زيرا كه زوج او حربيست و حربى در نفس و مال محقون نيست و ابو حنيفه به اين استدلال كرده بر صحت نكاح مهاجرت بدون عده مگر گاهى كه حامله باشد و اين غلط است به جهت امكان اشتراط نكاح به عده هم چنان كه قايلست در حق حامله و آيه دالست بر وقوع فسخ نكاح به مجرد اسلام زوجات بدون ايقاع طلاق ليكن اگر اسلام ايشان قبل از دخول باشد فى الحال فسخ واقع مىشود و اگر بعد از دخول باشد فسخ موقوفست بر انقضاى عده پس اگر زوج در اثناى عده اسلام آورد احق خواهد بود بزوجهء خود و اين حكم در غير كتابين است اما در ايشان آنست كه اگر اسلام از جانب زوج باشد نكاح منفسخ نميشود و اگر از جانب زوجه باشد حكم آن بر طريق سابقست و باقى احكام در اين باب در كتب فقهه مذكور است آورده‌اند كه بعد از اين آيه مؤمنان اداء مهور مهاجرات كردند بازواج ايشان و كفار از اداى مهور مرتدات ابا نمودند آيه آمد كه * ( وَإِنْ فاتَكُمْ ) * و اگر فوت شود يعنى سبقت گيرد و برهد از شما اى مؤمنان * ( شَيْءٌ مِنْ أَزْواجِكُمْ ) * يكى از زنان شما * ( إِلَى الْكُفَّارِ ) * بسوى كافران يعنى بدار الحرب پيوندد و مهر او بدست شما نيايد * ( فَعاقَبْتُمْ ) * پس از پى درآئيد ايشان را تا غيمت ايشان بدست شما درآيد و در كشاف آورده كه عاقبتم مشتق از عقبه است بمعنى نوبت يعنى بيايد نوبت شما از ادا كردن مهر به اين وجه كه در عاقبت شما برايشان ظفر يابيد و غنيمت بدست شما\r\n","description":"","footnote":"","page_name":" 253 ","page_number":253},
  {"content":"\r\nآيد تشبيه نموده آنچه به آن حكم فرموده بر مسلمانان و كافران كه آن اداى مسلمانانست مهور نساى كفار را در يك نوبت و اداء كفار مهور نساء مسلمانان را نوبتى ديگر بامرى كه متعاقب يكديگر باشند مثل تعاقب در ركوب و غير آن و گويند عاقبتم مشتقست از عقبى بمعنى غنيمت يعنى برسيد بعقبى كه آن غنيمت\r\nگرفتن است از كفار يا آنكه عقوبت كنيد ايشان را بقتال يا آنكه غنيمت گيريد از ايشان يا از پس ايشان بمانيد و عاقبت امر بشما باز گردد * ( فَآتُوا الَّذِينَ ذَهَبَتْ ) * پس بدهيد آنان را كه رفته‌اند * ( أَزْواجُهُمْ ) * زنان ايشان بدار الكفر و مهر نيافته‌اند * ( مِثْلَ ما أَنْفَقُوا ) * مانند آنچه نفقه كردند از مهر آن زنان و بدانكه ايقاع لفظ شيئى در موقع احد به جهت تحقير زنان مرتده است و مبالغه در تعميم يا آنكه مراد شيئى از مهور ايشان باشد يعنى اگر چيزى از مهرهاى زنان مرتده از شما فوت شود و نزد كفار بماند و نتوانيد از ايشان اخذ نمائيد وقتى كه نوبت ظفر بشما رسد مهرهاى آن زنان را از غنيمت به ازدواج ايشان رسانيد * ( وَاتَّقُوا اللَّه ) * و بترسيد از عذاب خداى در مجاوزت از امر او * ( الَّذِي أَنْتُمْ ) * آن خدايى كه شما * ( بِه مُؤْمِنُونَ ) * به دو گرويدگانيد چه ايمان به او مقتضى پرهيز است از عقاب و از ابن عباس مرويست كه شش تن از زنان مؤمنان مهاجر مرتده شده بنزد كفار رفتند اول ام حكم بنت ابو سفيان كه زن عياض بن شداد فهرى بود دوم فاطمه بنت قاهره ابى بن امية بن مغيره كه زوجهء عمر بن خطاب و خواهر ام سلمه بود و در وقتى كه عمر ارادهء مهاجرت كرد از او امتناع نمود و مرتد شد و بكفار ملتجى گشت سوم بروع بنت عقبه كه منكوحه شماس ابن عثمان بود چهارم عبدهء بنت عبد العزى بن فضله كه زن عمرو بن عبد ود بود پنجم هند بنت ابو جهل كه زوجهء هشام بن عاص بود ششم كلثوم بنت جرول كه آن نيز زن عمر بود پس پيغمبر ( ص ) از غنيمت مهور ايشان را بشوهران ايشان داد آورده‌اند كه در روز فتح مكه چون سيد عالم ( ص ) بكوه صفا و مروه برآمد با رجال مكه بر اسلام و جهاد بيعت كرد زنان ايشان نيز در متابعت و مبايعت ميل كردند حق سبحانه طريق مبايعت ايشان را و شرايط آن را بحبيب خود تعليم نموده فرمود كه * ( يا أَيُّهَا النَّبِيُّ ) * اى پيغمبر خبردهنده يا اى بلند قدر عاليمرتبه * ( إِذا جاءَكَ الْمُؤْمِناتُ ) * چون بيايند به تو زنان گرويده يعنى به نيت گرويدن * ( يُبايِعْنَكَ ) * مبايعت كنند با تو * ( عَلى أَنْ لا يُشْرِكْنَ ) * بر آنكه شرك نيارند و شريك نگيرند * ( بِاللَّه شَيْئاً ) * بخداى چيزى را از اصنام و اوثان * ( وَلا يَسْرِقْنَ ) * و دزدى نكنند از مال شوهران و از غير ايشان * ( وَلا يَزْنِينَ ) * و زنا نكنند * ( وَلا يَقْتُلْنَ أَوْلادَهُنَّ ) * و نكشند فرزندان خود را مراد دخترانند كه زنده در خاك ميكردند يا قصد بچه كه در شكم دارند نكنند\r\n","description":"","footnote":"","page_name":" 254 ","page_number":254},
  {"content":"\r\nو او را نيفكنند * ( وَلا يَأْتِينَ بِبُهْتانٍ ) * و نيايند بدروغى كه از روى جهل * ( يَفْتَرِينَه ) * بر بافته باشند * ( بَيْنَ أَيْدِيهِنَّ وَأَرْجُلِهِنَّ ) * ميان دستها و پايهاى خود در اين كنايت است از فرزندى كه بدروغ بر شوهر خود بندند چه بطن كه ميان هر دو دست است برداشته است ولد را و فرج كه ميان هر دو پايها است از او ولد حاصل گشته مراد آنست كه فرزند حرامزده نيارند و بدروغ اسناد آن به شوهر خود نكنند يا ذكر بين ايديهن و ارجلهن باعتبار آنست كه چون فرزند متولد مىشود مادر او را در دست و پاى خود آورده مىپرورد و نزد بعضى مراد قذف محصناتست و اضافه اولاد بازواج و غير آن از اقسام كذب * ( وَلا يَعْصِينَكَ ) * و عاصى نشوند در تو * ( فِي مَعْرُوفٍ ) * در كردار نيكو كه بايشان امر كنى تسميه آن معروف به جهت آنست كه عقل معترفست به آن به جهت عظم حسن آن و تقييد بمعروف با آنكه رسول امر نميكند مگر به آن تنبيه است بر آنكه جايز نيست طاعت مخلوق در معصيت خالق و مفسران در تعريف تفسير معروف در اين مقام خلاف كرده‌اند بعضى گفته‌اند كه مراد هر چيزيست كه موافق طاعت خدا باشد و نزد بعضى ديگر مراد آنست كه با هيچ مردى غير محرم در خلوت ننشينند و ابن زيد بر اينست كه نوحه نكنند و جامه ندرند و موى نكنند و روى نخراشند و سر بتراشند و سليطه نباشند و شعر نخوانند و با نامحرم سخن نكنند و با ايشان ننشينند و تفسير اول اوليست به جهت عموم و شمول لفظ حاصل كه حق سبحانه ميفرمايد كه اى محمد چون زنان با اين شرايط با تو بيعت كنند * ( فَبايِعْهُنَّ ) * پس بيعت كن با ايشان و ضامن ثواب ايشان شو در وفا نمودن به اين شروط بخارى در صحيح خود آورده كه زهرى\r\nاز عروة و عروة از عايشه روايت كرده كه بيعت حضرت پيغمبر صلَّى اللَّه عليه و آله و سلَّم با زنان بسخن بود و دست آن حضرت دست هيچ زن را مس نكرده و قولى آنست كه زنان دست در قدح آب فرو بردند و بعد از آن آن حضرت دست مبارك خود را در آن آب فرو برد و از شعبى منقولست كه بيعت ايشان از وراى ثياب بود به اين وجه كه آن حضرت جامه بر سر دست خود انداخت و با ايشان مبايعه فرمود او بعضى ديگر گفته‌اند كه رسول جامهء در ميان خود و آن زنان بينداخت و يك سر آن را در دست خود گرفت و يك سر ديگر زنان در دست گرفتند و بيعت كردند و در روايت ديگر آمده كه اميه خواهر خديجه را فرمود كه تا بيعت از زنان فرا گرفت * ( وَاسْتَغْفِرْ لَهُنَّ اللَّه ) * و طلب آمرزش كن براى آن زنان مبايعه از خداى از آنچه كرده‌اند در حالت كفر * ( إِنَّ اللَّه غَفُورٌ ) * بتحقيق كه خداى آمرزنده است گناهان كسانى را كه بيعت كنند * ( رَحِيمٌ ) * مهربان برايشان كه توفيق ايمان و توبه داده بزرگى فرمود كه مردم ميگويند كه رحمت\r\n","description":"","footnote":"","page_name":" 255 ","page_number":255},
  {"content":"\r\nموقوف است بر ايمان يعنى تابنده ايمان نياورد مستحق رحمت نشود و من ميگويم ايمان موقوفست برحمت يعنى تا حق برحمت خود توفيق ندهد كس بدولت ايمان نرسد بعد از نزول اين آيه رسول قصد مبايعت زنان فرمود بشرايط مذكوره و فرمود كه\r\nابايعكن ان لا تشركن باللَّه\r\nمبايعت مىكنم با شما از آنكه شريك نياريد به خدا دختر عتبه كه زن ابو سفيان بود در ميان زنان ايستاده بود و مقنعه بر سر خود كشيده به جهت ترس آنكه رسول او را نشناسد چون اين سخن بشنيد گفت يا رسول اللَّه با ما در اخذ بيعت تاكيدى كردى كه با مردان ما نكردى و اين به جهت آن گفت كه پيغمبر با مردان ايشان همين بر اسلام و جهاد مبايعت نموده بود و بعد از آن فرمود كه\r\nو لا تسرقن\r\nهند گفت ابو سفيان مردى بخيل است و من از مال او بسيار اخذ كرده‌ام بدون اذن او ندانم حلال است يا نه ابو سفيان حاضر بود گفت هر چه برگرفتى و برخواهى گرفت بر تو حلالست رسول بخنديد و او را بشناخت و فرمود\r\nانك لهند بنت عتبه\r\nتو هندى گفت نعم يا رسول اللَّه عفو فرماى از آنچه گذشت كه خداى از تو عفو كناد و بمقاصد و مطالب خودت برساناد و اين بسبب آن گفت كه در احد جگر حمزه را شكافته بود و مضغ كرده بعد از آن فرمود كه\r\nو لا تزنين\r\nهند گفت آيا زن آزاد زنا كند عمر در ما بين صف ايستاده بود چون اين سخن بخنديد بجهة آنكه در جاهليت ميان او و هند اين نوع فعل قبيح واقع شده بود پس فرمود كه\r\nو لا تقتلن اولادهن\r\nهند گفت ما ايشان را مىپروريم در حالت كودكى و شما ايشان را مىكشيد در وقتى كه بزرگ ميشوند و اين را براى آن گفت كه پسر او حنظلة بن ابو سفيان در روز بدر بدست حضرت امير المؤمنين عليه السّلام بقتل رسيده بود رسول صلَّى اللَّه عليه و آله و سلَّم از استماع اين سخن تبسم فرمود و عمر بخنديد بر وجهى كه بر پشت افتاد و ديگر فرمود كه\r\nو لا تاتين ببهتان تفترينه بين ايديكن و ارجلكن\r\nهند گفت كه بهتان فعل قبيح است و تو ما را امر نميكنى مگر برشد و مكارم اخلاق و بعد از آن فرمود\r\nلا تعصينى فى معروف\r\nهند گفت به خدا سوگند كه نه براى آن اينجا حاضر شديم كه بر تو عاصى شويم و آنچه فرمايى خلاف آن كنيم پس همه زنان به اين شرايط با حضرت رسول بيعت كردند رسول در حق ايشان دعاى خير بتقديم رسانيد و وجه در بيعت زنان با آنكه از اهل نصرت و محاربه نبودند اخذ عهد است برايشان به آنچه صلاح دين ايشان است از حقوقى كه متعلق با نفس و ازواج ايشان باشد تا بتضييع آن ميل نكنند و به آن مساهله ننمايند آورده‌اند كه جمعى از درويشان اهل اسلام با يهودان دوستى ميكردند و خبر مسلمانان بديشان ميگفتند و بسبب آن ميوه و طعام از ايشان ميگرفتندى حق سبحانه ايشان را از آن نهى فرمود و گفت كه * ( يا أَيُّهَا الَّذِينَ آمَنُوا ) * اى آن\r\n","description":"","footnote":"","page_name":" 256 ","page_number":256},
  {"content":"\r\nكسانى كه ايمان آورده‌ايد به خدا و رسول * ( لا تَتَوَلَّوْا ) * دوستى مكنيد و مودت مورزيد * ( قَوْماً غَضِبَ اللَّه عَلَيْهِمْ ) * گروهى را كه خشم گرفته است خداى برايشان و ايشان را به آتش سخط و غيظ خود سوخته مراد يهودانند * ( قَدْ يَئِسُوا ) * بتحقيق كه نوميد شده‌اند ايشان * ( مِنَ الآخِرَةِ ) * از ثواب آخرت چه دانسته‌اند كه بسبب عناد و كتمان نعت حضرت رسالت صلَّى اللَّه عليه و آله و سلَّم كه در تورية است با آنكه معرفت دارند بصدق آن حضرت ايشان را هيچ نوع حظى از مثوبات اخروى نخواهد بود پس نوميدند از آن * ( كَما يَئِسَ الْكُفَّارُ ) * هم چنان كه نااميد شده‌اند كافران * ( مِنْ أَصْحابِ الْقُبُورِ ) * از اهل گورها يعنى از مبعوث شدن مردها در نشأة آخرت يا از رجوع مردگان خود بدنى يا رسيدن خبر آنها بايشان و گويند جار و مجرور بيان كفار است يعنى يهود نااميدند از ثواب عقبى هم چنان كه كافران مرده كه براى العين قبح حال و بدى مآل خود را ديده‌اند و بعلم اليقين عاقبت خود را دانسته و از نعم آن جهانى به كلى قطع اميد كرده و وضع ظاهر در موضع ضمير بنا بر معنى اول و آخر به جهت دلالتست بر آنكه سبب ياس ايشان كفر است\r\n\r\nسورة الصف\r\nو اين را سورة الحواريين و سورة عيسى نيز گويند و در مدينه نازل گشته و چهارده آيتست بلا خلاف ابى بن كعب از پيغمبر صلَّى اللَّه عليه و آله و سلَّم روايت كرده كه هر كه سوره عيسى عليه السّلام را بخواند عيسى از براى او استغفار كند و صلوات بر او فرستد ما دام كه در دنيا باشد و روز قيامت رفيق او باشد و او را ثواب حواريان بدهند ابو بصير از حضرت امام جعفر صادق عليه السّلام روايت كرده كه هر كه سورة الصف بخواند و در فرايض و نوافل بدان مداومت نمايد حق سبحانه او را در صف ملايكه و انبياى جاى دهد و ببايد دانست كه چون حق سبحانه ختم سورة الممتحنه نمود بقطع موالات كافران افتتاح اينسوره كرد بايجاب قطع اين موالات ظاهر او باطنا و بعد از آن امر به بندگان فرمود بجهاد كردن با ايشان و گفت كه\r\n* ( بِسْمِ اللَّه الرَّحْمنِ الرَّحِيمِ سَبَّحَ لِلَّه ) * به پاكى و پاكيزگى ياد كرد مر خداى را * ( ما فِي السَّماواتِ ) * آنچه در آسمانها است از علويات * ( وَما فِي الأَرْضِ ) * و آنچه در زمينهاست از سفليات * ( وَهُوَ الْعَزِيزُ ) * و او غالبست كه در حكم كردن به هيچ وجه مغلوب گردد * ( الْحَكِيمُ ) * درستكار كه خلل بافعال او راه نيابد ذكر اينكلام با آنكه در\r\n","description":"","footnote":"","page_name":" 257 ","page_number":257},
  {"content":"\r\nما تقدم مذكوره شد به جهت استفتاح سوره صف است بتعظيم او سبحانه از روى تسبيح و تقديس و تكريم مانند استفتاح سوره به بِسْمِ اللَّه الرَّحْمنِ الرَّحِيمِ از مقاتل و كلبى روايت است كه جمعى از اصحاب به آن قدوهء احباب گفتند كه يا رسول اللَّه اگر بدانيم كه دوستترين عمل نزد خداى تعالى كدامست ما انفس و اموال خود را در آن بذل كنيم و بجان در او بكوشيم حق سبحانه آيه إِنَّ اللَّه يُحِبُّ الَّذِينَ يُقاتِلُونَ فِي سَبِيلِه كه بعد از اين مذكور خواهد شد انزال فرمود و چون روز احد رسيد بقول خود عمل نكرده از جهاد فرار نمودند و پيغمبر صلَّى اللَّه عليه و آله و سلَّم با معدودى چند در ميان كفار بگذاشتند و به جهت آن سر مبارك آن حضرت و دندان رباعيه او به سنگ جفاى مشركان شكسته شد حق سبحانه توبيخ ايشان فرموده به اين آيه كه * ( يا أَيُّهَا الَّذِينَ آمَنُوا ) * اى آن كسانى كه ايمان آورده‌ايد * ( لِمَ تَقُولُونَ ) * چرا مىگوييد * ( ما لا تَفْعَلُونَ ) * آن چيزى را كه نميكنيد * ( كَبُرَ ) * بزرگست * ( مَقْتاً ) * از روى شدت غضب و خشم * ( عِنْدَ اللَّه ) * نزد خداى * ( أَنْ تَقُولُوا ) * آنكه بگوئيد * ( ما لا تَفْعَلُونَ ) * آنچه نخواهيد كرد و بدانكه لم مركبست از حرف جر و ما استفهام و حذف الف آن با حرف جر در كلام عرب بسيار است به جهت كثرت استعمال و مانند اينست بم و فيم و مم و عم و الام و علام و در خطبه اول نهج البلاغه كه منسوبست به حضرت امير المؤمنين صلوات عليه مذكور است كه\r\nو من قال فيم فقد ضمنه و من قال علام فقد أخلى منه\r\nو مولانا شرف الدين على يزدى قدس اللَّه سره در مدح حضرت امير المؤمنين عليه السّلام فرمود بيت\r\n\r\nالام الام و حتى متى\r\nاعاتب فى حب هذا الفتى\r\n\r\n\r\nفهل زوجت فاطم غيره\r\nو فى غيره هل اتى هل اتى\r\n\r\nو در كبر مقتا تعجبست بدون لفظ آن و اين از افصح كلامست و ابلغ آن و معنى تعجب تعظيم امر است در قلوب زيرا كه تعجب نميباشد مگر از چيزى كه از نظاير و امثال آن خارج باشد و اسناد كبر به ان يقولوا او نصب مقتا بر تميز دلالتست بر آنكه قول ايشان بدون فعل مقت خالص است كه مثوب به چيزى ديگر نيست بجهة فرط تمكن مقت از آن و ايثار لفظ مقت بر بغض بجهة آنست كه منت بمعنى اشد بغض است و ابلغ آن و عدم ذكر كبر مقتا ان تقولوا ما لا تفعلون در مقام * ( كَبُرَ مَقْتاً عِنْدَ اللَّه أَنْ تَقُولُوا ما لا تَفْعَلُونَ ) * به جهت آنست كه تا دلالت كند بر اشدية و افحشية آن نزد خداى چه ثبوت كبر مقت شيئى يعنى بدون ذكر عند اللَّه نزد خداى دالست بر غايت و نهايت شدت و فحش آن و نزد اكثر علما آنست كه اين آيه اگر چه بسببى خاص نازل شده اما مراد عامست يعنى هر كه سخنى گويد و نكند در اين عتاب داخلست پس علمايى كه خلق را به عمل خير ارشاد نمايند و خود ترك آن كنند در اين توبيخ داخلند و مؤيد اينست قوله تعالى أ تأمرون الناس بالبر و تنسون انفسكم و در خبر است كه حضرت رسالت فرمود در شب معراج ديدم كه لبهاى چنين كسان را\r\n","description":"","footnote":"","page_name":" 258 ","page_number":258},
  {"content":"\r\nبه مقراض آتشين مىبرند و ببايد دانست كه قول بدون فعل بر دو قسم است يكى آنكه شخصى گويد كه كرده‌ام و حال آنكه نكرده باشد و اين قول مستنكر و مستقبح است و مذموم عقلا و شرعا دوم آنكه گويد كه اين كار را خواهم كرد و نكند و اين نيز به دو طريق است يكى آنكه عازم بر اينكه آن را بفعل نيارد و اين نيز مثل قسم اولست دوم آنكه عزم او مطابق قول او باشد يعنى جازم باشد كه آن را بفعل آرد اما از اينجهت كه نميداند كه در ثانى الحال بفعل آن موفق خواهد شد يا نه در مظنه كذبست پس سزاوار آنست كه اينقسم را مقترن دارد بلفظ انشاء اللَّه مرويست كه يكى از اكابر را گفتند كه از براى ما موعظه فرماى جواب نداد نوبتى ديگر از او التماس اينمعنى نمودند گفت أ تأمرونني ان اقول ما لا افعل و استعجل مقت اللَّه آيا مرا امر ميكنيد كه چيزى بگويم كه خود به آن كار نكنم و به جهت آن مقت خدا را بر خود نازل سازم و بدانكه در سبب نزول اين آيه چند قول ديگر است از محمد بن كعب روايت است كه پيغمبر صلَّى اللَّه عليه و آله و سلَّم اصحاب را از ثواب شهداى بدر اخبار كرد ايشان گفتند چون وقت جهاد بدر رسد مادر مقاتله ثابت قدم شويم و از آن فرار ننمائيم و چون روز احد رسيد فرار كردند حق سبحانه اين آيه را كه مشتمل است بر معاتبه انزال فرمود و ايشان را بر آن سرزنش نمود و از دمياطى منقولست كه اصحاب به حضرت رسالت گفتند آيا كدام عمل بجاى آريم كه ما را از حفرهء نيران برهاند و بروضه جنان رساند حق سبحانه اين آيه فرستاد كه يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تا آخر پيغمبر فرمود كه اى ياران آنچه ميجستيد نازل شد يعنى عملى كه بنده راز سجن سجين برهاند و با على عليين فرود آورد ايمان و جهاد است چون محل جهاد در رسيد اصحاب بجهة خوف موت و كراهت فوت آن متشاقل گشته متقاعد شدند حق سبحانه آيه مذكوره فرو فرستاد و ايشان را به آن عتاب فرمود و سعيد بن مسيب فرموده كه مردى رسول و اصحاب را رنجانيدى و در روز بدر صهيب وى را بكشت رسول از كشته شدن وى خوشحال شد فرمود كه وى را كه بكشت يكى از ميان قوم بدروغ گفت كه من او را بكشتم تا او را ثنا گويند و ستايش نمايند چنان كه حضرت حق تعالى ميفرمايد كه يُحِبُّونَ أَنْ يُحْمَدُوا بِما لَمْ يَفْعَلُوا عمر خطاب و عبد الرحمن بن عوف گفتند كه دروغ ميگويد صهيب او را بقتل رسانيد صهيب حاضر بود او را گفتند چرا نمىگويى كه من او را بكشتم گفت وى را براى خدا و طمع ثواب كشتم نه براى لاف زدن و اظهار جلادت نمودن رسول فرمود يا ابا يحيى تو او را كشتى نعم يا رسول اللَّه پس\r\nحق سبحانه آيه نازل ساخت و نزد بعضى ديگر خطاب راجع است بمنافقان كه اظهار ايمان ميكنند بدون ابطان آن و بنا بر اين نداء بايشان بعنوان ايمان بر سبيل تحكم باشد و چيزى گفت كه دلالت مىكند بر آنكه مقت متعلق است بقول كسانى كه در قتال وعدهء ثبات\r\n","description":"","footnote":"","page_name":" 259 ","page_number":259},
  {"content":"\r\nدادند و بعد از آن وفا نكردند آنست كه حق سبحانه در عقب اين فرمود * ( إِنَّ اللَّه ) * بدرستى كه خداى * ( يُحِبُّ الَّذِينَ يُقاتِلُونَ ) * دوست ميدارد آنان را كه كارزار ميكنند * ( فِي سَبِيلِه ) * در راه خداى * ( صَفًّا ) * اين مصدر است بمعنى فاعل اى صافين و ايراد آن در مورد صفت به جهت مبالغه است و نصب آن بر حاليه است از ضمير يقاتلون يعنى خداى دوست ميدارد جهادكنندگان را در حالتى كه صفت زده‌اند در برابر اعدا و ميتواند بود كه منصوب بر مصدريت باشد و تقدير اينكه يصفون صفا يعنى صف زده‌اند در معركه جهاد صف زدنى و قوله * ( كَأَنَّهُمْ بُنْيانٌ مَرْصُوصٌ ) * حالست از ضميرى كه مستكن است در صفا يعنى صف زدگانند بر حالتى كه گوييا ايشان بناهايند ازار زير ريخته شده اين كنايت است از استحكام و ثبات اقدام ايشان در معركه حرب و به يكديگر چسبيدن و بر وجهى كه از غايت اتصال در صفوف قتال هيچ فرجهء در ميان ايشان پيدا نميشود يا آنكه در استحكام و اتصال و استعانت مثل حايط ممدوداند كه آن را از زير ريخته باشند يا در استوا و ثبات قدم و اجتماع كلمه مانند بنيان مرصوصاند گويند كه اين صفت صفت پيادگان است چه سواران به اين صفت صف نميزنند و به جهت اينست كه پيادگان را در حرب بر سواران تفضيل مينهند و حاصل كه حق سبحانه در اينكلام اعلام بندگان فرمود به آنكه واجب است ثبات قدم در معركه جدال و عدم انتقال آن از مكان خود در وقت قتال مانند رسوخ بناى مرصوص و ذهاب آن از مكان خود و معنى محبة خدا ببنده اعطاى مثوبات و رفع درجات او است از نزد خود و مقاتل ابن سليمان از ضحاك روايت كرده و ضحاك از ابن عباس كه او فرمود كان على اذا صف فى القتال كانه بنيان مرصوص فانزل اللَّه هذه الاية يعنى حضرت امير المؤمنين عليه السّلام چون در صف قتال قيام مينمود گوييا صف آن صفدر چون ديوار متين و جدار مستحكم بود چون اينحال محبوب و مرضى حق سبحانه بود و اين كيفيت شيمه مرتضى و شيوهء شاه اوليا اين آيه در حق آن سرور نزول يافت و براء بن الحسين از زبيرى بن عدى از ضحاك روايت كند كه ضحاك فرمود كه من از ابن عباس شنيدم كه آن جماعتى كه خداى تعالى در اين آيه ثناى ايشان كرده است و اظهار محبت ايشان نموده على بن ابى طالب است و حمزة بن عبد المطلب و عبيدة بن حارث و مقداد بن اسود و در روايت كلبى از ابى صالح از ابن عباس چنين مذكور است كه اين آيه در شان على بن ابى طالب و حمزة بن عبد المطلب و عبيدة بن حارث و سهل بن خيف و حارث بن صمت و ابو دجانه نزول يافت و بر هر تقدير شاه اوليا ممدوح و محبوب خالق الارض و السماء است و حديث حضرت رسالت صلَّى اللَّه عليه و آله و سلَّم در حق حضرت امير المؤمنين عليه السّلام كه\r\nلأعطين الراية غدا رجلا يحب اللَّه و رسوله و يحبه اللَّه و رسوله\r\nكرار غير فرار نيز دالست بر آنكه آن حضرت سرور و سالار اينجماعتست كه حق سبحانه در اين آيه وافى هداية ايشان را\r\n","description":"","footnote":"","page_name":" 260 ","page_number":260},
  {"content":"\r\nبمحبت و رافة خود نوازش فرمود و ثبات قدم و رسوخ ايشان را در معركه جهاد به بنيان مرصوص تشبيه فرموده پس مراد از اين آيه آن حضرت باشد و اتباع او كه در معارك قتال و جدال اقتفا به او نموده ثابت و راسخ بوده‌اند نه جماعتى كه مكرر از حرب اعدا فرار نموده كوس جبانت در ميدان اهل شجاعت زده اند و علم بىحميتى و بىغيرتى در ميدان ايشان برافراشته‌اند و به جهت آن بدنام دنيا و آخرت گشته‌اند و بعد از حث عباد بر ثبات اقدام بر جهاد بيان مينمايد صدونت و ثبات عزيمت موسى را بر صبر نمودن در اذيت قوم خود به جهت تسلى حضرت رسالت در شكيبايى بر تكذيب امت و ميفرمايد كه * ( وَإِذْ قالَ مُوسى لِقَوْمِه ) * و ياد كن اى محمد آن را كه گفت موسى مر گروه خود را كه بنى اسرائيل بودند * ( يا قَوْمِ ) * اى گروه من * ( لِمَ تُؤْذُونَنِي ) * چرا ميرنجانيد مرا بنا شنيدن فرمان من و انكار نمودن آيات و معجزات و اظهار انتقاص و عيب من و افترا و بهتان نهادن به من چه ايشان او را گاهى ساحر ميگفتند و زمانى او را مجنون نام مينهادند و وقتى اسناد بر ( ص ) وارده به او ميكردند و محلى اسم زانى بر او اطلاق ميكردند چنانچه در قصهء قارون مذكور شد و زمانى نسبت قتل هارون به او ميدادند و غير آن از انواع ايذا چون گفتن اجْعَلْ لَنا إِلهاً كَما لَهُمْ آلِهَةٌ و فَاذْهَبْ أَنْتَ وَرَبُّكَ فَقاتِلا و عبادت گوساله كردن و طلب رويهء خدا از او نمودن و قوله * ( وَقَدْ تَعْلَمُونَ ) * حالست از ضمير توذوننى و ذكر قد از براى تاكيد علم و ايراد اين جمله حاليه به جهت انكار ايذاى ايشان يعنى چرا آزار مرا ميدهيد و حال آنكه بيقين ميدانيد * ( أَنِّي رَسُولُ اللَّه إِلَيْكُمْ ) * آنكه من فرستادهء خدايم بجانب شما با معجزات بينه بر صحت رسالت خود و شما را شبههء نيست در صدق دعوى من و رسول بايد كه مكرم و محترم باشد پس احترام مرا مرعى داريد و فرمان مرا بجاى آريد و در طريق عناد و طغيان سلوك منمائيد ايشان بر ضلالت و جهالت خود ثابت شده سخن او را بسمع قبول اصغاء نكردند و دست از آزار و ايذاى او باز نداشتند * ( فَلَمَّا زاغُوا ) * پس آن هنگام كه بگشتند از قبول فرمان موسى با وجود ادله باهره بر صدق او * ( أَزاغَ اللَّه ) * بگردانيد خداى * ( قُلُوبَهُمْ ) * دلهاى ايشان را از استقامت يقين يعنى منع الطاف خود نمود و ايشان را در باديهء خذلان فرو گذاشت تا در طريق ضلالت بماندند و بصراط مستقيم نرسيدند * ( وَاللَّه لا يَهْدِي ) * و خداى راه راست نمينمايد با عطاى الطاف يا بمثوبت و كرامت و جنت * ( الْقَوْمَ الْفاسِقِينَ ) * گروهى كه بيرون رفتگانند از دائرهء فرمان به جهت عناد و طغيان چه اين مانع الطاف هاديه است از حضرت منان بلكه تخليه ايشان مىكند و به حال خودشان واميگذارد و نظر لطف از ايشان\r\n","description":"","footnote":"","page_name":" 261 ","page_number":261},
  {"content":"\r\nباز ميگيرد و جايز نيست كه مراد ازاغه قلوب ايشان باشد از ايمان بدون مانع الطاف زيرا كه در نظر شرع و عقل ممنوع است كه بىمانعى حق سبحانه رفع ايمان كند از بندگان * ( وَإِذْ قالَ عِيسَى ابْنُ مَرْيَمَ ) * و ياد كن اين را نيز كه گفت عيسى پسر مريم مر امت خود را * ( يا بَنِي إِسْرائِيلَ ) * اى فرزندان يعقوب * ( إِنِّي رَسُولُ اللَّه إِلَيْكُمْ ) * بدرستى كه من فرستادهء خدايم بسوى شما بحجت و برهان ذكريا بنى اسرائيل بدون يا قوم هم چنان كه در قوم موسى عليه السّلام واقع شده به جهت آنست كه عيسى را نسبتى نبود ميان بنى اسرائيل تا قوم و باشند * ( مُصَدِّقاً ) * حالست از معنى ارسال كه در رسول است از جار و مجرور زيرا كه آن ظرف لغو است به جهت آنكه آن صله رسولست پس عامل نتواند بود زيرا كه حرف جر بنفسها عمل نميكند مگر بواسطهء آنچه در او باشد از معنى فعل و چون صله واقع شود معنى فعل از او مسلوب است پس چگونه عمل تواند كرد حاصل كه عيسى ببنى اسرائيل گفت كه من فرستاده شده‌ام بشما در حالتى كه باور دارنده‌ام * ( لِما بَيْنَ يَدَيَّ ) * مر آن چيزى را كه پيش از منست * ( مِنَ التَّوْراةِ ) * از كتاب تورية كه بر موسى نازل شده است يعنى تصديق كرده‌ام كه آن از نزد خدا است * ( وَمُبَشِّراً ) * و مژده دهنده ام\r\n* ( بِرَسُولٍ يَأْتِي ) * بفرستادهء كه مىآيد بدين كامل و شرع شامل * ( مِنْ بَعْدِي ) * از پس من * ( اسْمُه أَحْمَدُ ) * نام او احمد و آن بمعنى ستاينده تر است يعنى ستايش او مر خداى را نسبت بستايش انبيا بيشتر است يا ستوده يعنى ستايش او را بيشتر از ستايش مخلوق ديگر ميكنند به جهت آنكه محاسن اخلاق او بيشتر از همه كس است و ذكر تصديق بتورات كه اول كتب مشهوره است كه انبيا به آن حكم كرده‌اند و تبشير پيغمبر ما كه خاتم پيغمبران است دالست بر آنكه مراد عيسى از اين قول آنست كه دين و مذهب من تصديق است بكتب خدا و جميع انبياى ما تقدم و ما تاخر و در بعضى روايات آمده كه ترجمهء كلام عيسى عليه السّلام بحواريان بر اينوجه است كه\r\nانى ذاهب الى ربى و ربكم و الفارقليطا جاء\r\nو معنى فارقليطا احمد است يعنى من ميروم بجانب آفريدگار خود و آفريدگار شما و احمد كه خاتم پيغمبرانست بعد از من خواهد آمد و محمد بن جبير بن معطم از پدر خود روايت كرده كه پيغمبر صلَّى اللَّه عليه و آله و سلَّم فرمود كه\r\nان لى اسماء انا احمد و انا محمد و انا الماحى الذى يمحو اللَّه بى الكفر انا الحاشر الذى يحشر الناس على قدمى و انا العاقب الذى ليس بعدى نبيى\r\nمرا نامهاى متعدده است من احمد و محمدم و ماحىام كه حق سبحانه بسبب من محو كفر كرده و حاشرم كه مردمان بر قدم من محشور شوند و عاقبم كه هيچ پيغمبرى در عقب من نيايد و در تبيان آورده كه اسم آن\r\n","description":"","footnote":"","page_name":" 262 ","page_number":262},
  {"content":"\r\nحضرت بسريانى مسيحا است و معنى اينكه بفرستد او را خداى بشما بعد از مسيح و از كعب منقولست كه حواريان بعيسى عليه السّلام گفتند كه\r\nيا روح اللَّه هل بعدنا من امة بعد از ما امتى ديگر خواهد بود فرمود نعم امة احمد حكماء علماء ابرار اتقياء كانهم من الفقه انبياء يرضون من اللَّه باليسير من الرزق و يرضى اللَّه منهم باليسير من العمل\r\nبلى بعد از من امت احمد خواهند بود كه خاتم پيغمبرانست و ايشان حكيمان و عالمان باشند و نيكوكاران و پرهيزكاران و در علم شريعت بمرتبهء رسيده باشند كه گوييا پيغمبرانند خوشنود باشند از خدا باندك روزى و خداى خوشنود باشد از ايشان باندك كردارى حاصل كه آيه مذكور متضمن آنست كه عيسى على نبينا عليه السّلام بشارت فرموده بوجود با جود محمدى صلَّى اللَّه عليه و آله و سلَّم و اصحاب خود را اخبار نموده بنبوت و رسالت او و امر فرموده ايشان را بايمان آوردن به او و اين بشارت متضمن معجزهء عيسى است نزد ظهور آن * ( فَلَمَّا جاءَهُمْ ) * پس آن هنگام كه آمد احمد بديشان * ( بِالْبَيِّناتِ ) * بمعجزات روشن و آيات هويدا * ( قالُوا ) * گفتند بيشترين بنى اسرائيل * ( هذا ) * آنكه او بما مينمايد * ( سِحْرٌ مُبِينٌ ) * جادوييست آشكارا كه بر هيچكس پوشيده و پنهان نيست و نزد بعضى ضمير جاء راجع است بعيسى عليه السّلام يعنى چون عيسى عليه السّلام بايشان آمد و معجزات بايشان نمود مثل احياى موتى و ابراء اكمه و ابرص گفتند اين سحريست نمايان و ميتواند بود كه مشار اليه هذا حضرت رسالت باشد يا عيسى و تسميهء او بسحر جهت مبالغه باشد مثل زيد عدل و مؤيد اينست قرائت حمزه و كسايى كه هذا ساحر مبين پس معنى آنست كه احمد يا عيسى ساحرى است آشكارا * ( وَمَنْ أَظْلَمُ ) * و كيست ستمكارتر * ( مِمَّنِ افْتَرى ) * از كسى كه ببندد * ( عَلَى اللَّه الْكَذِبَ ) * بر خداى دروغ را يعنى پيغمبر او را تكذيب كند و تصديق بمعجزات او ننمايد و گويد كه خداى او را برسالت نفرستاده * ( وَهُوَ يُدْعى ) * و حال آنكه او خوانده مىشود و آن مفترى يعنى پيغمبر خدا او را ميخواند * ( إِلَى الإِسْلامِ ) * بسوى دين اسلام كه مشتمل است بر خير و صلاح دنيا و فوز و نجاح عقبى استفهام از براى تقرير حكم مذكور است يعنى هيچكس ظالمتر از شخصى نيست كه حق سبحانه او را به زبان پيغمبر خود دعوت كند بدين اسلام كه متضمن سعادت دارين است و او بجاى اجابت آن كذب بر خدا افترا كند و معجزات ظاهره و آيات باهره پيغمبر او را سحر داند كه مستلزم كذب و تمويه است * ( وَاللَّه لا يَهْدِي ) * و خداى راه ننمايد * ( الْقَوْمَ الظَّالِمِينَ ) * گروه ستمكاران را كه بسبب رسوخ كفر از صراط مستقيم و دين قويم تجاوز نموده باشند مراد آنست كه حق سبحانه الطاف كه سبب\r\n","description":"","footnote":"","page_name":" 263 ","page_number":263},
  {"content":"\r\nهدايت است از ايشان باز دارد و ايشان را در باديهء خذلان فرو گذارد بسبب فرط عناد و طغيان ايشان يا روز قيامت طريق جنت را بايشان ننمايد بواسطهء كفر و عصيان ايشان و در بعضى روايت آمده كه نضر بن حارث گفت كه روز قيامت لات و عزى مرا شفاعت خواهند كرد نزد خدا و او شفاعت ايشان قبول خواهد نمود حق سبحانه به جهت رد قول او اين آيه فرستاد كه كيست ظالمتر از كسى كه دروغ بر خداى بندد بقبول شفاعت بتان دربارهء كفار و خداى هادى كسانى نيست كه به جهت توغل در عناد از جادهء اسلام منحرف شده‌اند و بتسويلات شيطانى و تمويهات نفسانى مغرور گشته‌اند در لباب آورده كه چند روزى وحى بر حضرت رسالت صلَّى اللَّه عليه و آله و سلَّم فرو نيامد كعب بن اشرف گفت مژده باد مر شما را اى گروه يهود كه خداى محمد نور او را فرو نشاند و كار او باتمام نخواهد رسيد اين سخن به آن حضرت رسيد غبار ملال بر آينه دل مباركش نشست جبرئيل عليه السّلام بجهة رفع آن اين آيه آورد كه * ( يُرِيدُونَ لِيُطْفِؤُا ) * لام زايده است از براى تأكيد اراده چه لام جاره متضمن معنى اراده است مثل لام جئتك لاكرامك كه بمعنى لارادة اكرامك است پس اصل آن يريدون أن يطفئوا است يعنى البته ميخواهند آنكه فرو نشانند * ( نُورَ اللَّه ) * نور خداى را و ميتواند بود كه مفعول يريدون محذوف باشد و تقدير اينكه يريدون الافتراء ليطفؤا و بنا بر اين لام از براى علت باشد يعنى اراده ميكنند افترا را بر خدا يا پيغمبر تا بنشانند نور حق را كه دين اسلام است يا قرآن يا حجت واضحه و معجزهء باهره بر صدق حضرت رسالت صلَّى اللَّه عليه و آله و سلَّم * ( بِأَفْواهِهِمْ ) * بدهنهاى خود يعنى بطعن كردن به آن بگفتار ناپسنديده و سخن بىادبانه كه در حكم اطفاء است اين تهكم است بكفار در ارادهء ابطال اسلام بگفتار ناصواب هذا سِحْرٌ مُبِينٌ يا غير آن يعنى حال ايشان در اطفا مثل حال كسى است كه بدهن باد دمد\r\nدر نور آفتاب تا آن را بنشاند * ( وَاللَّه مُتِمُّ نُورِه ) * و خداى تمام گرداننده است نور خود را يعنى روشنى دين خود و شريعت سيد المرسلين را باظهار كلمهء اسلام و تاييد سيد انام و اعلاى دين و شريعت و رسانيدن آن بغايت نهايت تا روز قيامت * ( وَلَوْ كَرِه الْكافِرُونَ ) * و اگر چه بكراهت دارند ناگرويدگان از اتمام آن و كراهت ايشان را اثرى نيست در اطفاى چراغ صدق و صواب هم چه ارادهء خفاش كه غير مؤثر است در نابودن آفتاب و نعم ما قيل بيت\r\n\r\nشبپره گر وصل آفتاب نخواهد\r\nرونق بازار آفتاب نكاهد\r\n\r\n* ( هُوَ الَّذِي أَرْسَلَ ) * او است آن خدايى كه فرستاد * ( رَسُولَه ) * پيغمبر خود را * ( بِالْهُدى ) * به چيزى\r\n","description":"","footnote":"","page_name":" 264 ","page_number":264},
  {"content":"\r\nكه سبب هدايت است يعنى قرآن يا معجزه * ( وَدِينِ الْحَقِّ ) * و بمذهب راست و درست كه ملت حنيفه است * ( لِيُظْهِرَه ) * تا غالب گرداند اين دين را * ( عَلَى الدِّينِ كُلِّه ) * بر همه كيش و ملت * ( وَلَوْ كَرِه الْمُشْرِكُونَ ) * و اگر چه كارهند مشركان اظهار دين محمدى را كه مشتملست بر ثبات توحيد و ابطال شرك و فى الواقع اين وعده كه او سبحانه داده از مكن قوة بفعل آمده چه هيچ دينى از اديان باقى نمانده كه بدين اسلام مغلوب و مقهور نشده و گويند كه اين در وقت نزول عيسى و خروج حضرت صاحب الامر عليه السّلام خواهد بود كه همه اهل زمين اسلام قبول كنند و عياشى باسناد خود از عمران بن ميثم و وى از عبايه نقل كرده كه حضرت امير المؤمنين عليه السّلام فرموده كه اعلاى كلمهء اسلام و غالب شدن آن بعد از اين زمان خواهد شد پس گفت\r\nفو الذى نفسى بيده حتى لا يبقى قرية الا ينادى فيها بشهادت ان لا إله الا اللَّه محمد رسول اللَّه بكرة و عشيا\r\nبه حق آن كسى كه نفس من بيد قدرة او است كه دين اسلام را غالب گرداند بر جميع اديان تا آنكه باقى نماند هيچ ديهى الا كه بامداد و شبانگاه در او نداى لا إله الا اللَّه محمد رسول اللَّه شنوند\r\nو بعد از تقديم ذكر رسول ( ص ) امر ميفرمايد بندگان را بقبول قول او و نصرت دين او بقوله * ( يا أَيُّهَا الَّذِينَ آمَنُوا ) * اى گروه گرويدگان * ( هَلْ أَدُلُّكُمْ ) * آيا دلالت كنم شما را و راه نمايم * ( عَلى تِجارَةٍ تُنْجِيكُمْ ) * بر بازرگانى كه نجات دهد و برهاند شما را * ( مِنْ عَذابٍ أَلِيمٍ ) * از عذاب دردناك كه آتش دوزخ است و انواع عقوبات آن اين كلام بر صورت عرض است بر سبيل تلطف در استدعا بعملى كه منجى باشد از عذاب اخروى و قوله * ( تُؤْمِنُونَ بِاللَّه وَرَسُولِه ) * استينافست از براى بيان تجارت منجيه فكانه بعد از اين قول استفسار كرده‌اند كه چه عمل كنيم كه موجب نجات ما باشد او سبحانه جواب داد كه عمل منجى آنست كه ايمان آريد به خدا و رسول او * ( وَتُجاهِدُونَ ) * و كارزار كنيد با كافران مراد امر است بايمان و جهاد و ذكر آن به صورت اخبار ايذانست به آنكه ايمان و جهاد از قسم آن چيزيست كه واجب الامتثال است و به هيچ وجه جايز نيست كه ترك كرده شود و مبالغه در وجود آن بمرتبه ايست كه گويا بندگان به آن امتثال كرده‌اند و آن را بفعل آورده و او سبحانه ايشان را به آن امر موجود خبر ميدهد و نظير اينست قول داعى كه غفر اللَّه لك و يغفر اللَّه لك و بدانكه ميتواند بود كه اينخطاب باهل نفاق باشد و معنى اينكه اى كسانى كه ايمان آورده‌ايد به زبان ايمان آوريد بدل يا آنكه خطاب باهل ايمان باشد و مراد امر باشد بثبات ايمان و اين اصح و اشهر قولين است پس معنى آنست كه اى مؤمنان ثابت و راسخ باشيد در ايمانى كه داريد و جهاد كنيد با اهل كفر و شرك * ( فِي سَبِيلِ اللَّه ) * در راه خدا و\r\n","description":"","footnote":"","page_name":" 265 ","page_number":265},
  {"content":"\r\nاعلاى دين او * ( بِأَمْوالِكُمْ ) * بمالهاى خود كه صرف زاد و راحله و اسلحهء مجاهدان كنيد * ( وَأَنْفُسِكُمْ ) * و بنفسهاى خود كه متعرض قتل و حرب شويد و روايتى كه از ابن عباس ماثور است كه بعضى از اهل اسلام گفتند اگر بدانيم كه بهترين عمل چيست بجد تمام مرتكب آن شويم و نفس و مال خود را در آن صرف كنيم اين آيه آمد كه هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ چون مدتى بر اين بر آمد و بيان اين نازل نشد گفتند كاشكى ميدانستيم كه بيان اين چه چيز است حق سبحانه اين آيه فرستاد كه تؤمنون باللَّه الخ دالست بر استيناف آن و توجه خطاب باهل ايمان و نيز تنبيه است بر اين كه امرى كه بعد از تشوق واقع شود بر نفوس اوقع است در آن و اقرب بقبول آن پس يافتن چيزى بعد از طلب اوقع باشد در نفس از آنكه صادر شود بىتعب * ( ذلِكُمْ ) * آنچه مذكور شد از ايمان و جهاد * ( خَيْرٌ لَكُمْ ) * بهتر است مر شما را از معاملات رابحه * ( إِنْ كُنْتُمْ تَعْلَمُونَ ) * اگر هستيد كه دانيد طريق تجارت حقيقى را يعنى اگر عالم شويد بخيرية ايمان و جهاد و معتقد شويد به اينكه آن مؤديست بربح دائمى و نفع سرمدى كه آن فوز است به ثواب و نجات از عقاب و تجارت اموال مؤدى بربح فانى هر آينه اجابت آن كنيد و آن را بر ساير ارباح مقدم داريد و قوله * ( يَغْفِرْ لَكُمْ ذُنُوبَكُمْ ) * جواب امر است كه مدلول عليه است بلفظ خير يا جواب شرط يا استفهام كه سوق كلام دالست بر آن و تقدير اينكه ان تؤمنوا و تجاهدوا يا هل تقبلون ان ادلكم يغفر لكم و بعيد است كه جواب هل ادلكم باشد زيرا كه مجرد دلالت موجب مغفرت نميشود پس معنى كلام آنست كه ايمان آريد و جهاد كنيد تا بيامرزد خداى از براى شما گناهان گذشته شما را يا اگر بگرويد و كارزار كنيد خداى ذنوب شما را مغفور سازد يا آنكه قبول ميكنيد اينكه راهنمايم شما را تا خداى بيامرزد خطيئات شما را * ( وَيُدْخِلْكُمْ ) * و در آرد شما را در عقبى * ( جَنَّاتٍ تَجْرِي ) * ببوستانهايى كه ميرود * ( مِنْ تَحْتِهَا الأَنْهارُ ) * از زير اشجار يا غرف آن جويها * ( وَمَساكِنَ طَيِّبَةً ) * و بمسكنهاى پاكيزه و مستلذه كه واقع شده باشد * ( فِي جَنَّاتِ عَدْنٍ ) * در بوستانهاى با اقامت كه هرگز از آنجا بيرون نيايند * ( ذلِكَ ) * آنچه ياد كرده شد از مغفرت و ادخال جنت * ( الْفَوْزُ الْعَظِيمُ ) * رستگارى بزرگ است نه آنچه مردمان آن را فوز ميشمردند از طول بقا و حكومت دنيا و ساير امور مشتهيه آن در تفسير طبرسى مذكور است كه حسن بصرى روايت كرده كه تفسير مساكن طيبه را از عمران بن حصين\r\nو از ابا هريره پرسيدم گفتند ما معنى آن\r\n","description":"","footnote":"","page_name":" 266 ","page_number":266},
  {"content":"\r\nرا از رسول صلَّى اللَّه عليه و آله و سلَّم سؤال كرديم فرمود كوشكى است در بهشت از يك لؤلؤ آفريده شده و در آن هفتاد سرا است از ياقوت سرخ و در هر سرايى هفتاد خانه از زمرد سبز و در هر خانه هفتاد سرير و بر هر سريرى هفتاد فراش از الوان مختلفه و بر هر فراشى حورىاى نشسته و در هر خانه از آن هفتاد مائده و بر هر مائده هفتاد لون طعام و در هر يك از آن خانها غلامى و كنيزى باشد و خداى تعالى مؤمنانرا چندان قوت دهد كه با همه زنان خلوت سازد و در يك بامداد همه طعامها بخورد * ( وَأُخْرى تُحِبُّونَها ) * اين در موضع جزا است معطوف بر تنجيكم كه صفت تجارت است و تقدير اينكه هل ادلكم على تجارت اخرى و نزد زجاج مرفوع المحل است بابتدائية و خبر او محذوف و تقدير اينكه و لكم الى هذه النعمة من المغفرة و الثواب فى الاجلة نعمة اخرى فى العاجلة و على التقديرين تحبونها صفت بعد از صفت است پس معنى كلام اينست كه آيا دلالت كنم شما را بر تجارتى ديگر كه مر شما راست با وجود نعمت مغفرت و ثواب در عقبى نعمتى ديگر در دنيا كه دوست مىداريد آن را و ميتواند بود كه اخرى مبتدا باشد و يحبونها خبر آن يا منصوب بر شريطه تفسير و بنا بر وجه اول و آخر قوله * ( نَصْرٌ مِنَ اللَّه وَفَتْحٌ قَرِيبٌ ) * خبر مبتداى محذوف است و تقدير اينكه هى نصر يعنى آن تجارت يا نعمت كه محبوب شما است نصرتيست از خداى بر قريش و فتحى نزديك كه فتح مكه است يا فتح فارس و روم و بنا بر وجه ثانى و ثالث يا بدل اخرى است و يا بيان آن و يا خبر مبتداى محذوف و از حسن منقول است كه در تحبون شايبه توبيخ است بر محبت عاجل و نزد بعضى مراد بفتح جميع فتوحيست كه در اسلام واقع شود و قريب بمعنى عاجل يعنى هر فتحى كه اهل اسلام را در دنيا حاصل گردد و ابن عطا فرموده كه نصر توحيد است و فتح نظر بجمال ملك مجيد و نزد محققان فتح قريب فتح باب دلست بترقى از مقدمات نفس و غنايم اين فتح معارف يقينيه است و بر هر تقدير همهء مؤمنان شريكند در اين دو نعمت كما قال * ( وَبَشِّرِ الْمُؤْمِنِينَ ) * و بشارت ده اى محمد صلَّى اللَّه عليه و آله و سلَّم همه مؤمنان را به اين هر دو نعمت آجل و عاجل كه ثواب و مغفرت است در عقبى و نصرت و فتح در دنيا اين عطفست بر فعل محذوف و تقدير اينكه قل يا ايها الذين امنوا ( الخ ) و بشرهم بما وعدتهم عليها اجلا و عاجلا يعنى بگو اى محمد به اهل ايمان كه ايمان آريد و جهاد كنيد و بشارت ده ايشان را به آنچه وعده داده اى ايشان را بر ايمان و جهاد در دنيا و عقبى و يا آنكه معطوف باشد بر تُؤْمِنُونَ بِاللَّه وَرَسُولِه وَتُجاهِدُونَ چه اين هر دو فعل در موضع امرند چنان كه دانسته شد پس تقدير اين باشد كه آمنوا و جاهدوا ايها المؤمنون يثبكم و ينصركم و بشرهم يا محمد بذلك يعنى اى مؤمنان ايمان آريد و كارزار كنيد در راه خداى تا خداى شما را ثواب\r\n","description":"","footnote":"","page_name":" 267 ","page_number":267},
  {"content":"\r\nاجل و نصرت عاجل كرامت فرمايد و اى محمد بشارت ده ايشان را به آنچه ايشان را وعده دادهء از ثواب و نصرت * ( يا أَيُّهَا الَّذِينَ آمَنُوا ) * اى گروه مؤمنان خطاب بجماعتيست از انصار كه در ليلهء عقبه بيعت كردند و ايشان هفتاد تن بودند يا عامست يعنى اى جميع كسانى كه ايمان آورده‌ايد * ( كُونُوا أَنْصارَ اللَّه ) * باشيد نصرتكنندگان خداى يعنى يارىدهندگان دين خدا و رسول او و اضافه آن به خدا بجهة تعظيم دين اسلام است و توقير سيد انام مراد آنست كه بايد اطاعت و انقياد شما بر وجهى باشد كه چون رسول از شما طلب نصرت كند شما سمعا و اطاعة اجابت نموده همگى و تمامى همت خود را بر نصرت مصروف داريد * ( كَما قالَ عِيسَى ابْنُ مَرْيَمَ ) * هم چنان كه طلب نصرت كرد و گفت عيسى كه پسر مريم بود * ( لِلْحَوارِيِّينَ ) * مر حواريان را كه خواص او بودند در دين او به جهت سبقت ايشان در دين * ( مَنْ أَنْصارِي ) * كيستند نصرتكنندگان من يعنى جنود و اعوان من كه توجه نمايند با من * ( إِلَى اللَّه ) * بسوى خدا يعنى نصرت\r\nدين خداى تا مطابق باشد بقوله * ( قالَ الْحَوارِيُّونَ ) * گفتند حواريان بعيسى * ( نَحْنُ أَنْصارُ اللَّه ) * ما يارىكنندگان دين خدائيم اضافه اول اضافه احد مشتركين است با ديگرى در اختصاص و معنى اينكه كيستند كسانى كه در نصرت دادن دين خدا مختص باشد به من و مقارن من و اضافهء ثانيه اضافهء فاعل بمفعول و نميتواند بود كه معنى من انصارى الى اللَّه من ينصرنى مع اللَّه باشد به جهت عدم مطابقهء آن به جواب و مخفى نيست در آنكه تشبيه مذكور باعتبار معنى است نه باعتبار ظاهر زيرا كه اين هنگام تشبيه انصاريت اهل ايمان خواهد بود بقول عيسى كه من انصارى الى اللَّه و اين ظاهر الفساد است پس معنى مراد اينست كه اى محمد بگو باصحاب خود كه انصار خدا باشيد هم چنان كه عيسى بحواريان گفت كه يارىدهندگان خدا باشيد يا آنكه معنى اين باشد كه اى اهل اسلام انصار خدا باشيد هم چنان كه حواريان انصار او بودند در وقتى كه عيسى ايشان را گفت من انصارى الى اللَّه و گويند تسميه ايشان بنصارى به جهت آنست كه در جواب حضرت عيسى ( ع ) گفتند كه نحن انصار اللَّه و حواريان دوازده كس بودند كه از اصفيا و خلصاى عيسى بودند يقال لحوارى الرجل صفيه و خلصائه مشتق از حور كه بمعنى بياض خالص است و گويند كه تسميه ايشان به اين اسم به جهت بياض ثياب ايشان بود و بعضى گفته‌اند كه ايشان قصار بودند كه تحوير ثياب ميكردند و تحوير بمعنى تبيض و سفيد كردن جامعه است و نظير حواريست در وزن حوالى كه بمعنى كثير الحيل است و در اخبار آمده كه ايشان بعد از رفع عيسى نصرت دين كردند و خلايق را به خدا دعوت نمودند و ايشان را بطريق مستقيم و نهج قويم ارشاد فرمودند\r\n","description":"","footnote":"","page_name":" 268 ","page_number":268},
  {"content":"\r\n* ( فَآمَنَتْ ) * پس ايمان آوردند بعبوديت خدا و برسالت عيسى عليه السّلام و وحدانيت خدا بسبب دعوت حواريان * ( طائِفَةٌ مِنْ بَنِي إِسْرائِيلَ ) * گروهى از بنى اسرائيل * ( وَكَفَرَتْ طائِفَةٌ ) * و كافر شدند گروهى ديگر و او را پسر خدا گفتند و از ابن عباس منقولست كه چون عيسى عليه السّلام به آسمان رفت بنى اسرائيل بر سه فرقه شدند فرقهء گفتند كه او خدا بود و به آسمان مرتفع شد و جماعتى گفتند كه او پسر خدا بود و خدا او را نزد خود برد و طايفه ديگر كه از اهل اسلام بودند گفتند بندهء خدا و پيغمبر او بود پس قتال و جدال در ميان ايشان واقع شد و آن دو فرقه غالب شدند بر مؤمنان و جدال و عناد آن چنان مستمر بود ميان ايشان تا زمانى كه حضرت خاتم الانبيا ( ص ) مبعوث شد و موافقت مؤمنان بنى اسرائيل نموده فرمود كه\r\nعيسى عبد اللَّه و رسوله\r\nايشان به آن حضرت ايمان آورده و بسبب آن قوت تمام يافتند و بر آن دو فرقه ديگر غالب شدند كما قال * ( فَأَيَّدْنَا الَّذِينَ آمَنُوا ) * پس قوت داديم و غالب گردانيديم آنان را كه گرويده بودند بعيسى و برسالت و عبوديت او تصديق نموده * ( عَلى عَدُوِّهِمْ ) * بر دشمنان ايشان كه قايل بودند بمسيح بن اللَّه و بالوهيت او * ( فَأَصْبَحُوا ) * پس گشتند آن مؤمنان * ( ظاهِرِينَ ) * غلبه كنندگان بر آن كافران در مجاهده و محاربه يا در حجت و بعضى گفته‌اند كه معنى آنست كه حجت كسانى كه بعيسى عليه السّلام گرويده بودند ظاهر گشت بتصديق محمد صلَّى اللَّه عليه و آله و سلَّم به آنكه عيسى كلمة اللَّه و روح اللَّه است و از مجاهد منقولست كه تاييد و غلبيت ايشان بر دشمنان بعد از رفع عيسى بود و اللَّه اعلم بحقايق الامور\r\n\r\nسورة الجمعة\r\nمدنيست و نزد ضحاك و ابن عباس مكى و يازده آيتست باجماع امت ابى بن كعب از حضرت رسالت صلَّى اللَّه عليه و آله و سلَّم روايت كرده كه هر كه سوره جمعه بخواند بعدد هر كه در امصار اهل اسلام به نماز جمعه حاضر شود و هر كه نشود ده حسنه بنويسند و منصور بن حازم از حضرت امام جعفر صادق عليه السّلام روايت كند كه آن حضرت فرمود كه لازم است بر هر كه شيعهء ما است كه در شب جمعه اينسوره و سوره سبح اسم ربك بخواند و در نماز پيشين روز جمعه اين سوره و سورة منافقين تلاوت كند و چون به اين طريق عمل نمايد هم چنان باشد كه به عمل حضرت رسول صلَّى اللَّه عليه و آله و سلَّم عمل كرده باشد جز او ثواب او بر خداى بهشت باشد و ببايد دانست كه چون خداى تعالى ختم سوره صف نموده بترغيب بندگان در عبادت خود و دعوت ايشان بر ايمان و ذكر تأييد مؤمنان بر نصرت و غلبه بر دشمنان افتتاح اين سوره فرمود به بيان قدرت خود بر اين امر مذكور و بر جميع امور و گفت\r\n","description":"","footnote":"","page_name":" 269 ","page_number":269},
  {"content":"\r\n* ( بِسْمِ اللَّه الرَّحْمنِ الرَّحِيمِ يُسَبِّحُ لِلَّه ) * به پاكى ياد مىكند و تنزيه مينمايد مر خداى را * ( ما فِي السَّماواتِ ) * آنچه در آسمان ها است از بدايع علوى * ( وَما فِي الأَرْضِ ) * و آنچه در زمينها است از كواين سفلى ذكر تسبيح گاهى به صورت ماضى و گاهى به صورت مستقبل اشارة است بدوام تنزيه يعنى همهء اشيا موجوده كه متضمن بدايع حكمت و عجايب صنعتاند دالند بر وحدانيت و ربوبيت و سرمديت و عالميت و قادريت او سبحانه پس در صفت خود ميفرمايد * ( الْمَلِكِ ) * پادشاهى كه ملك او دايم است و بيزوال * ( الْقُدُّوسِ ) * پاك از سمت عيب و صفة اختلال * ( الْعَزِيزِ ) * ارجمند و غالب در جميع احوال كه هيچكس بر او غلبه نكند و گرد مذلت بر دامن كبريايى او ننشيند * ( الْحَكِيمِ ) * صوابكار و درست كردار در جميع احوال و افعال كه هر چه كند بر وفق مصلحت و حكمت باشد * ( هُوَ الَّذِي بَعَثَ ) * او آن كسى است كه برانگيخته است * ( فِي الأُمِّيِّينَ ) * در ميان تا خواندگان و نانويسندگان * ( رَسُولًا مِنْهُمْ ) * فرستاده از جمله ايشان يعنى ناخواننده و نانويسنده مثل ايشان تا رسالت او از تهمت دور باشد چه در غير امى توهم آن مىشود كه معلمى تعليم او كرده باشد و اخبار امم ماضيه به او آموخته بخلاف امى و بدانكه ياء امى ياى نسبت است يعنى منسوب بامة عرب چه اكثر ايشان خواننده و نويسنده نبودند بخلاف امم ديگر و گويند امى بمعنى منسوب بام القرى است كه مكه است يعنى مبعوث ساخت در ميان اهل مكه رسولى را كه از ايشان بود يعنى مكى يا منسوب بام الكتاب كه قرآن است و قول اول اصح و اشهر است و گفته‌اند كه اميت آن حضرت به جهت آنست كه در كتب متقدمه بر اينوجه بود كه خاتم انبيا امى باشد و از جملهء در كتاب شعيا عليه السّلام مذكور است كه\r\nانى ابعث اميا فى الاميين و اختم به النبيين\r\nيعنى بدرستى كه من بعث خواهم كرد امى در ميان جماعت امى و به او ختم پيغمبران خواهم نمود و گويند منهم مثل من انفسكم است در قول او سبحانه كه لَقَدْ جاءَكُمْ رَسُولٌ مِنْ أَنْفُسِكُمْ يعنى رسولى كه از جنس ايشانست و ايشان نسب و احوال او را ميدانند و معرفت باميت او دارند و يا آنكه امى است * ( يَتْلُوا عَلَيْهِمْ ) * ميخواند برايشان * ( آياتِه ) * آيتهاى كلام خدا را * ( وَيُزَكِّيهِمْ ) * و پاك ميسازد ايشان را از دنس كفر و خبث عقايد و ردائت اخلاق * ( وَيُعَلِّمُهُمُ الْكِتابَ ) * و مىآموزد ايشان را قرآن * ( وَالْحِكْمَةَ ) * و احكام شريعت و معالم دين و در ثبوت نبوت او همين قدر بسست كه با وجود اميت\r\n","description":"","footnote":"","page_name":" 270 ","page_number":270},
  {"content":"\r\nتعليم بندگان كند و آيات را بر او خواند و احكام شرع كه سبب صلاح دنيا و عقبى است بايشان ارشاد نمايد چه اين دلالتى صريح دارد بر اينكه آنچه ميخواند و ميگويد از وحى الهيست * ( وَإِنْ كانُوا ) * و به درستى كه بودند اينگروه كه حالا كه قرآنخوانان و پاكان و آموختگانند * ( مِنْ قَبْلُ ) * پيش از بعث محمد صلَّى اللَّه عليه و آله و سلَّم * ( لَفِي ضَلالٍ مُبِينٍ ) * در گمراهى هويدا كه آن شرك بوده و تتبع دين جاهليت ذكر ان مخففه كه لام لفى دالست بر آن جهت مبالغه است در فرط ضلالت ايشان و اشاره بشدت احتياج ايشان بپيغمبرى كه ارشاد ايشان فرمايد و از ضلالت بهدايت راه نمايد و قوله * ( وَآخَرِينَ مِنْهُمْ ) * عطفست بر اميين يعنى ديگر مبعوث ساخت او را در ميان جماعتى ديگر از ايشان * ( لَمَّا يَلْحَقُوا بِهِمْ ) * كه هنوز لا حق نشده‌اند بايشان اما لا حق خواهند شد و در عقب ايشان خواهند آمد مراد تابعيناند * ( وَهُوَ الْعَزِيزُ الْحَكِيمُ ) * و او است غالب بر همه و استوار در اقوال و افعال و در روايت صحيحه وارد شده كه چون اين آيه نازل شد اصحاب گفتند يا رسول اللَّه اينها چه كسان باشند آن حضرت دست مبارك بر دوش سلمان فارسى نهاد و فرمود\r\nلو كان الايمان عند الثريا لنالته رجال من هؤلاء\r\nاگر ايمان بثريا بسته باشد هر آينه او را فرا گيرند مردانى كه از اين جماعت باشند يعنى اهل عجم باشند و عبد الرحمن بن ليلى روايت كند از شخصى از اصحاب رسول صلَّى اللَّه عليه و آله و سلَّم كه هر كجا گفتى كه حدثنى رجل من اصحاب رسول اللَّه مراد وى حضرت امير المؤمنين عليه السّلام بودى كه رسول فرمود كه در خواب چنان ديدم مىروم و گوسفندان سياه در عقب من ميآيند و از پى آن گوسفندان سياه گوسفندى ديگر خاك رنگ پديد آمدند و متابعت كردند تعبير اين چه باشد امير المؤمنين عليه السّلام فرمود كه من تعبير اين خواب مىدانم عرب مسخر تو شوند و بعد از آن عجم نيز سر بر خط متابعت نهاده به دايرهء اسلام در آيند رسول فرمود كه جبرئيل همين تعبير گفت مقاتل و جمعى ديگر گفته‌اند كه مراد به اين جماعت كسانى اند كه بعد از حضرت پيغمبر صلَّى اللَّه عليه و آله و سلَّم باسلام در آمدند و باسلام در آيند تا روز قيامت و اين اصح و اشهر قولينست و از سهل ساعدى مرويست كه رسول صلَّى اللَّه عليه و آله و سلَّم فرمود كه\r\nان فى اصلاب رجال من امتى رجالا و نساء يدخلون الجنة به غير حساب ثم تلا هذه الاية\r\nو آخرين منهم لما يلحقوا بهم الخ در اصلاب مردان امت من مردانى و زنانى باشند كه بيحساب ببهشت روند و بعد از آن اين آيه را تلاوت فرمود و از ابن عمر و سعيد بن جبير مرويست كه هم العرب و كل من لا يتكلم بلغتهم من الاعاجم فان النبى مبعوث الى من شاهده و الى كل من بعدهم من العرب و العجم و اين قول از امام محمد باقر عليه السّلام نيز مروى است و بدان\r\n","description":"","footnote":"","page_name":" 271 ","page_number":271},
  {"content":"\r\nكه ميتواند بود كه و آخرين معطوف باشد بر ضمير يعلمهم يعنى رسول تعليم مىدهد جماعت ديگر را كه از صحابه پيدا شوند چه تعليم هر گاه متناسق باشد تا زمان قيامت همه مستند به اول خواهد بود پس گويا آن حضرت متولى تعليم هر يك از كسانى شده كه موجود خواهند شد و ذكر منهم دالست بر آنكه مؤمنان همه به يكديگر مربوطند و بهم متحد و اگر چه بحسب ازمنه و السنه مختلف باشند كما قال اللَّه تعالى و المؤمنون و المؤمنات بعضهم من بعض و إِنَّمَا الْمُؤْمِنُونَ إِخْوَةٌ و تخصيص بعث آن حضرت باهل ايمان با آنكه بر همه خلايق مبعوث است به اعتبار آنست كه اهل ايمان اجابت دعوت او مىكنند نه غير ايشان فكانه همين بر مؤمنان مبعوث شده و گويند كه مراد از منهم من جنسهم است كه همهء مردمان باشند از قبيل من انفسكم چنانچه انفا مذكور شد يعنى آن حضرت بر جميع كافر و مسلمان مبعوث است * ( ذلِكَ ) * اين عموم بعث كه پيغمبر صلَّى اللَّه عليه و آله و سلَّم به آن ممتاز گشته از اقران خود * ( فَضْلُ اللَّه ) * مزيت نعمت و افزونى كرم خداست * ( يُؤْتِيه ) * مىدهد آن را بر سبيل تفضل و عطيه * ( مَنْ يَشاءُ ) * هر كه را ميخواهد از بندگان بر مقتضاى حكمت و وفق مصلحت * ( وَاللَّه ذُو الْفَضْلِ الْعَظِيمِ ) * و خداى خداوند فضل بزرگست كه نعم دنيا و آخرت در جنب او محقر و مختصر نمايد محمد بن ابى عمير از هشام بن سالم روايت كرده كه فقراى اهل اسلام نزد رسول آمدند و گفتند يا رسول اللَّه اغنيا را مال هست كه تصديق ميكنند و ما را از آن مقدور نيست و حج ميكنند و ما را استطاعت آن نه و بندگان آزاد ميكنند و ما را بندهء نيست فرمود كه هر كه صد بار تكبير بگويد افضل از عتق رقبه باشد و هر كه صد بار تسبيح گويد بهتر از صد اسب باشد كه با زين و لجام در راه خدا تصدق نمايد و هر كه صد بار تهليل بگويد افضل از جميع مردمان باشد در عمل مگر كسى كه تهليل وى زياده از او باشد پس فقرا بدين عمل مشغول شدند چون اينخبر باغنيا رسيد به اين عمل نيز مشغول گشتند تا ثواب عمل مالى و بدنى هر دو داشته باشند فقرا چون اينحال مشاهده كردند باز به خدمت نبوت مآب آمدند و گفتند كه اغنيا نيز بدان مواظبت ميكنند و همان مزيت فضل بر ما دارند حضرت فرمود * ( ذلِكَ فَضْلُ اللَّه يُؤْتِيه مَنْ يَشاءُ وَاللَّه ذُو الْفَضْلِ الْعَظِيمِ ) * و بعد از ذكر ارسال رسول مذمت حمله تورية و قرا و حافظ آن مىكند به جهت كتمان نعت حضرت رسالت ( ص ) كه در تورية بود و بشارت قدوم او به اين ضرب المثل كه * ( مَثَلُ الَّذِينَ حُمِّلُوا التَّوْراةَ ) * مثل آنان كه بار كرده شده‌اند بتورات يعنى مامور گشتند به آنكه تورية را بياموزيد و بخوانند و بار تكليف آن را بردارند و به آن عمل كنند و ايشان حامل آن شدند بآموختن و ياد گرفتن و قرائت آن كردن * ( ثُمَّ لَمْ يَحْمِلُوها ) * بعد از آن برنداشتند بار تورية را يعنى چنان كه حق حمل\r\n","description":"","footnote":"","page_name":" 272 ","page_number":272},
  {"content":"\r\nآن بود حامل آن نشدند چه اكتفاء بحفظ كردن و خواندن آن كردند و بدانچه در وى بود نفع بر نگرفتند و عمل به آيات آن ننمودند كه آن اظهار نعت حضرت رسالت ( ص ) بود و اخبار بآمدن او * ( كَمَثَلِ الْحِمارِ ) * مانند مثل درازگوش است * ( يَحْمِلُ أَسْفاراً ) * در حالتى كه بر ميدارد كتابهاى بزرگ گرانبار از علوم يعنى در حمل آن رنج ميكشد و در كشيدن آن تعب بسيار ميبيند و نميداند كه آنچه در هر دو پهلوى او حمل كرده‌اند چه چيز است و به غير از كد و تعب نفعى و فايدهء به او نميرسد و ببايد دانست كه عامل در جمله حاليه معنى مثل است و ميتواند بود كه اين صفت الحمار باشد چه الف و لام او عهد ذهنى است كه در حكم نكره است نه الف لام تعريف\r\nتا مانع وصفيت بجمله شود مثل قول الشاعر و لقد امر على لئيم يسبنى و شبهه نيست در آنكه هر كه حفظ قرآن مىكند و تلاوت آن مينمايد معنى آن را تعقل نميكند و از اغراض آن اعراض مينمايد در تحت اين آيه داخل است و همچنين است هر كه مسائل علو مرا بداند و به آن عمل نكند * ( بِئْسَ مَثَلُ الْقَوْمِ ) * بد مثل گروهيست * ( الَّذِينَ كَذَّبُوا ) * مثل كسانى كه تكذيب كردند * ( بِآياتِ اللَّه ) * بآيتهاى خدا و حجتهاى او كه دالند بر صحت نبوة سيد انبيا مراد بآيات تورية و قرآن است * ( وَاللَّه لا يَهْدِي ) * و خداى راه فلاح نمينمايد * ( الْقَوْمَ الظَّالِمِينَ ) * گروه ستمكاران را كه بسبب عناد با خدا بنفس خود ظلم كرده‌اند و از طريق حق تجاوز نموده مراد آنست كه حق سبحانه بسبب عناد و طغيان مكذبان تخليهء ايشان مىكند و به حال خودشان واميگذارد و الطافى كه در حق مؤمنان كرامت ميفرمايد ايشان را از آن محروم مىسازد يا آنكه در آخرت ثواب بايشان نميدهد و راه بهشت نمينمايد و بدانكه ميتواند بود كه الذين مجرور المحل باشد به آنكه صفت قوم باشد و مخصوص بذم محذوف و تقدير اينكه بئس مثل القوم الذين كذبوا بآيات اللَّه مثلهم يعنى بد مثل كسانى است كه تكذيب آيات خدا كردند مثل ايشان و يا آنكه تميز محذوف باشد و تقدير اينكه بئس مثلا مثل القوم الذين پس بنا بر تقدير اول الذين مخصوص بذم باشد و مرفوع المحل بسبب اقامت او در موضع مضاف و تقدير مضاف به جهت وجوب مماثله است ميان فاعل معرف بلام در افراد و تثنيه و جمع و تذكير و تانيث و مخصوص بذم و بنا بر ثانى و ثالث الذين مجرور المحل است به آنكه صفت قوم باشد مرويست كه رسول ( ص ) كتابتى بيهود مدينه نوشت كه اسلام آوريد و بنبوت من اعتراف نمائيد ايشان مكتوبى بيهود خيبر فرستادند كه محمد ما را بدين خود ميخواند و اگر در امتناع متابعت او جازميد بما اخبار نمائيد كه ما با شما متفق الكلمه‌ايم ايشان جواب نوشتند و در آنجا تمرد و كفر خود اظهار كردند و اعلام ايشان نمودند كه نبوت بما و شما\r\n","description":"","footnote":"","page_name":" 273 ","page_number":273},
  {"content":"\r\nسزاوارتر است از محمد زيرا كه سبط موسى كليم اللَّه‌ايم و ابناى خدا و احباى او پس چگونه به عربى ايمان آوريم كه در ميان قوم او نبوت نبوده حق سبحانه اين آيه فرستاد كه * ( قُلْ يا أَيُّهَا الَّذِينَ هادُوا ) * هاد از هود مشتق است بمعنى يهود شدن يعنى اى محمد بگو كه اى آن كسانى كه ملت يهوديه اختيار كرده‌ايد * ( إِنْ زَعَمْتُمْ ) * اگر دعوى ميكنيد بزعم خود * ( أَنَّكُمْ أَوْلِياءُ لِلَّه ) * آنكه شما دوستانيد مر خداى را * ( مِنْ دُونِ النَّاسِ ) * بدون مردمان ديگر از عرب و عجم كه گرويده‌اند * ( فَتَمَنَّوُا الْمَوْتَ ) * پس آرزو كنيد از خدا مرگ را تا هر چند زودتر از اين زندان عناء و خاكدان بلا خلاص شده بسر منزل كرامتى رسيده كه حق سبحانه براى دوستان خود مقرر فرموده * ( إِنْ كُنْتُمْ صادِقِينَ ) * اگر هستيد راستگويان در آنكه شما دوستان خدائيد يعنى اگر در اين دعوى صادقيد و آن را از سر اعتقاد مىگوييد پس تمناى موت كنيد تا از مقربان درگاه او شويد چه هر كه دوست خداى باشد مشتاق سزاى آخرت خواهد بود و مرگ را تحفهء روزگار خود خواهد دانست و از آن نخواهد ترسيد چنان كه حضرت امير المؤمنين ( ع ) فرموده كه\r\nلا ابالى وقع الموت على ام وقعت على الموت\r\nباك ندارم كه مرگ بر من واقع شود يا من بمرگ ملاقات كنم و در وقتى كه ابن ملجم عليه اللعنة تيغ بر فرق مبارك آن حضرت زد فرمود كه\r\nفزت برب الكعبة\r\nپس حق سبحانه اخبار ميفرمايد از كذب ايشان در اين دعوى و عدم وثوق ايشان در اين مدعى بقوله * ( وَلا يَتَمَنَّوْنَه أَبَداً ) * و در جاى ديگر فرموده كه وَلَنْ يَتَمَنَّوْه أَبَداً و لا و لن هر دو شريكند در نفى استقبال الا آنست كه در لن تاكيد است و تشديد و در لا نيست پس گاهى عدم تمناى موت ايشان را بلفظ تاكيد ذكر فرموده و در جاى ديگر اكتفاء بمحض نفى نموده و در اين مقام معنى كلام آنست كه يهود آرزو نكند مرگ را در هيچ وقت * ( بِما قَدَّمَتْ أَيْدِيهِمْ ) * بسبب آنچه از پيش فرستاده است دستهاى ايشان يعنى بواسطهء عملهايى كه كرده‌اند از تحريف احكام تورية و تغيير نعت و صفت سيد انبيا ( ص ) و غير آن از كفر و ساير معاصى و بيقين ميدانند كه بعد از مرگ بدين اعمال قبيحه معذب خواهند شد * ( وَاللَّه عَلِيمٌ ) * و خداى داناست * ( بِالظَّالِمِينَ ) * بستمكاران كه در گذشته‌اند از طريق ايمان و متوغل شده‌اند در عناد و طغيان پس ايشان را معذب و معاقب خواهد ساخت به آتش نيران و در روايت آمده كه رسول ( ص ) يهودان را گفت به حق آن كسى كه نفس من بيد فرمان او است كه هيچكس از شما تمناى مرگ نكند الا كه مرگ بر او واقع شود و ايشان تمناى مرگ نكردند پس اگر در صدق نبوت آن حضرت يقين نميبودند تمنا ميكردند و ليكن ميدانستند كه اگر تمنا ميكردند در ساعت مىمردند و\r\n","description":"","footnote":"","page_name":" 274 ","page_number":274},
  {"content":"\r\nدر عذاب ابدى گرفتار ميشدند به جهت اين هيچكدام جرات نداشتند كه اين تمنا كنند پس اين آيه يكى از معجزات آن حضرت است زيرا كه در آن خبر داده كه هرگز ايشان تمناى مرگ نكنند به جهت معرفت ايشان بصدق آن حضرت و كذب خود و ايشان هم چنان كه آن حضرت خبر داده تمناى مرگ نكردند و به واسطهء اين به زبان جسارت ننمودند بر آن بسبب خوف لحوق موت بايشان به مجرد تلفظ نمودن به آن * ( قُلْ ) * بگوى اى محمد ( ص ) * ( إِنَّ الْمَوْتَ الَّذِي ) * بدرستى كه آن مرگ كه شما * ( تَفِرُّونَ مِنْه ) * ميگريزيد از آن * ( فَإِنَّه مُلاقِيكُمْ ) * پس بتحقيق كه آن رسنده است بشما يعنى البته بشما رسد و شما را فانى سازد و فرار شما فايده ندهد چه فرار و عدم فرار در آن يكسانست ايراد فاء سببيه به جهت تضمن اسم است معنى شرط را باعتبار وصف و اين مبالغه است در آنكه فرار از آن نفعى نمىدهد چه هر گاه فرار بمنزله سبب باشد در ملاقات كردن به آن پس بطريق اولى موجب مباعدت آن نشود از ايشان و ميتواند بود كه الذى خبر موت باشد و فا حرف عطف بر طريق استيناف يعنى بدرستى كه مرگ آن چيزيست كه ميگريزيد از آن پس بدرستى كه بشما رسد * ( ثُمَّ تُرَدُّونَ ) * پس بازگردانيده شويد * ( إِلى عالِمِ الْغَيْبِ وَالشَّهادَةِ ) * بسوى داناى آشكارا و پنهان * ( فَيُنَبِّئُكُمْ ) * پس خبر دهد شما را * ( بِما كُنْتُمْ تَعْمَلُونَ ) * به آنچه هستيد كه عمل ميكنيد به آن و بر وفق آن شما را سزا و جزا خواهد داد بعد از ذكر احوال اهل كتاب و بيان عناد و طغيان ايشان امر مىكند اهل ايمان را بطاعت و عبادت كه سرمايه وصولست بنعم اخرويه و نهى ايشان مينمايد از اشتغال با رباح دنيويه فانيه كه مانع رسيدنست بسعادت باقيه بقوله * ( يا أَيُّهَا الَّذِينَ آمَنُوا ) * اى آن كسانى كه گرويده‌ايد به احكام شريعة مصطفويه * ( إِذا نُودِيَ لِلصَّلاةِ ) * چون ندا داده شود يعنى وقتى كه مؤذن بانگ نماز گويد براى نماز گويد براى نماز * ( مِنْ يَوْمِ الْجُمُعَةِ ) * از روز جمعه اين تبيين و تفسير اذا است يعنى در روز جمعه كه مؤذن بانگ نماز گويد * ( فَاسْعَوْا ) * پس بشتابيد * ( إِلى ذِكْرِ اللَّه ) * بسوى ياد كردن خداى كه نماز است يا خطبه كه متضمن حمد و موعظه است * ( وَذَرُوا الْبَيْعَ ) * و بگذاريد خريد و فروخت را * ( ذلِكُمْ ) * اين سعى و ترك بيع * ( خَيْرٌ لَكُمْ ) * بهتر است مر شما را از معامله زيرا كه سعى منتج منافع باقيه است و بيع مثمر فايده فانيه * ( إِنْ كُنْتُمْ تَعْلَمُونَ ) * اگر هستيد كه مىدانيد منافع امور و مضار آن را و مصالح نفسهاى خود و مفاسد آن و بدانكه مراد بندا اذانى است كه مؤذن در وقت بالا رفتن امام بر منبر ميگويد و بيان اينخبر از سايب بن زيد است كه گفت رسول\r\n","description":"","footnote":"","page_name":" 275 ","page_number":275},
  {"content":"\r\nرا يك مؤذن بود كه آن بلال است و در وقت نماز كه رسول بر منبر برآمدى بر در مسجد بانگ نماز گفتى و چون فرود آمدى قامت بگفتى و در عهد\r\nابو بكر و عمر نيز چنين بود اما در عهد عثمان چون مردم بسيار شدند و خانها از مسجد دور بردند امر كرد تا روز جمعه دو بار بانگ مىگفتند يك بار بر بالاى بام سراى او كه زورا نام داشت و اين بر سر بازار واقع شده بود و نوبت ديگر در وقتى كه بر منبر نشستى و چون به زير آمدى قامت گفتندى و به نماز مشغول شدندى و باجماع فقهاى ما اذان ثانى بدعتست اما خلاف دارند در آنكه بدعت ثانى بحسب زمانست يعنى آن اذانى كه بعد از اذان اول واقع شود يا بسبب احداث كه اعم از اذانيست كه بحسب زمان باشد و اول اصح قولين است زيرا كه اذان اول مامور به است شرعا پس ثانى مستحدث باشد خواه كه آن در حين صعود امام بر منبر واقع شود يا نه و جمعه بضم ميم تثقيل جمعه است به سكون ميم چون عسر و عسرة و جمع او جمع است و جمعات و تسميهء اينروز بجمعه به جهت آنست كه آفريدن جميع اشيا در اين روز باتمام رسيده خداى تعالى در اين روز از آفريدن فارغ شده پس جميع مخلوقات در او مجتمع بوده باشند يا اينكه در اين روز آدم و حوا را با هم جمع كردند و در اخبار ثابت شده كه اول كسى كه اين روز را جمعه خواندند كعب بن لوى بود و در زمان جاهليت اين روز را عروبه ميگفتند بفتح عين و ضم راء مهملتين و از ابن سيرين مرويست كه انصار جمع شدند و گفتند كه يهود و ترسا را در هر هفته روزى هست كه در آن عبادت ميكنند و آن روز شنبه است و يكشنبه و ما نيز روز عروبه را روز عبادت خود ميسازيم پس پيش سعد بن زراره رفتند و با او اين مطارحه كردند سعد را مقبول افتاد و با ايشان دو ركعت نماز بگذارد و ايشان را موعظه گفت و براى ايشان گوسفندى بگشت و در صبح و شام اين روز ايشان را از آن طعام داد و همه از آن گوسفند سير شدند به جهت قلت ايشان و آن روز را جمعه نام نهادند به جهت اجتماع ايشان در آن روز و خداى تعالى اين آيه فرستاد و اين اولين جمعه بود در اسلام و اما اول نماز جمعه كه رسول خداى با صحابه گذارد اين بود كه چون قصد هجرت كرد بمدينه در موضع قبا فرود آمد و اينروز دوشنبه بود و دوازدهم ربيع الاول و آنجا براى بنى عمرو بن عوف مسجدى بنا كرد و در آن موضع تا روز پنجشنبه اقامت فرمود و مسجد را تمام كرد و صبح روز جمعه متوجه مدينه شد و چون بوادى بنى سالم بن عوف رسيد وقت نماز درآمد فرود آمد و بفرمود تا صورت مسجدى ساختند و آنجا خطبه بخواند و نماز جمعه بگذارد و به جهت اين خطبه شرط انعقاد نماز جمعه شد و از بعضى علما منقول است كه فخر كردن يهود بر اهل اسلام بر سه چيز بود و حق سبحانه همهء تفاخر ايشان را درهم شكست اول آنكه ميگفتند كه نَحْنُ أَبْناءُ اللَّه وَأَحِبَّاؤُه حق سبحانه تكذيب ايشان نمودن به اين آيه كه فَتَمَنَّوُا الْمَوْتَ إِنْ كُنْتُمْ صادِقِينَ دوم آنكه ما از اهل كتابيم و عرب\r\n","description":"","footnote":"","page_name":" 276 ","page_number":276},
  {"content":"\r\nاز اهل كتاب نيستند حق سبحانه تشبيه ايشان فرموده بحمارى كه كتب علوم بر او حمل كنند حيث قال كَمَثَلِ الْحِمارِ يَحْمِلُ أَسْفاراً بيم آنكه از اسبوع ما را روزى هست كه در آن عبادت ميكنيم و مسلمانان را آن نيست حق سبحانه روز جمعه را بايشان عطا نموده فرمود كه * ( يا أَيُّهَا الَّذِينَ آمَنُوا إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّه وَذَرُوا الْبَيْعَ ) * و در تفسير سعى علما را اختلافست با اتفاق ايشان در آنكه امر از براى وجوبست و بعضى گفته‌اند كه سعى بمعنى اسراع و عدو است و اين قول قتاده و ابن زيد و ضحاكست و غير ايشان بر آنند كه مراد به آن مشى است بر طريق اختصار زيرا كه مستحبّ است بسكينه و وقار در راه رفتن چنان كه احاديث صحيحه دلالت صريح بر آن مىكند و مؤيد قول ثانى است قرائت عبد اللَّه بن مسعود كه فامضوا الى ذكر اللَّه و اينقول مرويست از حضرت امير المؤمنين صلوات اللَّه و سلامه عليه و ابن عباس و عمرو ابن ابى كعب و از ابى جعفر و ابى عبد اللَّه عليهما السلم و از ابن عباس روايت كرده اند\r\nكه\r\nلو علمت الاسراع الا سرعت حتى يقع ردائى عن كتفى\r\nاگر ميدانستيم كه دويدن واجبست هر آينه ميدويديم بمرتبهء كه ردا از دوش من مىافتاد و از حسن بصرى روايتست كه ما هو بالسعى على الاقدام و قد نهوا ان ياتوا الصلاة الا و عليهم السكينة و الوقار و لكن بالقلوب و النيات يعنى مراد نه شتافتن و دويدنست بقدم چه منهى است بدون سكينه و وقار بجانب نماز رفتن و لكن مراد سعى است بدل و نيت و قال صاحب الكشاف السعى التصرف فى كل عمل و منه قوله تعالى فلما بلغ معه السعى و ان ليس للانسان الا ما سعى و امر بسعى مستلزم وجوب ترك هر چيزيست كه مانع رفتن باشد به نماز ليكن بيع اهم اشيا است در باب معاش از اينجهت حق سبحانه تخصيص بذكر آن فرموده و ديگر آنكه در اينروز همه مردمان از قرى و بوادى به شهر مسارعت مينمايند و باسواق هجوم ميكنند به جهت بيع و شرى پس اين نيز بسبب اختصاص است حاصل كه مراد نهى است از اشتغال بجميع عقود و معاملات و ساير تصرفات و شواغل دنيا كه مانع سعى باشد به نماز و فقهاى ما تصريح كرده‌اند به اينكه چون * ( وَذَرُوا الْبَيْعَ ) * بر سبيل اطلاق واقع شده پس بيع و غير آن كه در حلال سعى واقع شود نيز محرم باشد و ديگر آنكه آن مظنه افضا است بتراخى در سعى به جهت امكان انجران به چيزى كه مقتضى تراخى آن شود پس حرام باشد و نزد بعضى مراد بذكر خدا نماز است و نزد جماعت ديگر خطبه است و اولى حمل آنست بر هر دو زيرا كه مشتملند بر ذكر او سبحانه چه در هر دو واجبست حمد خداى و صلوات بر پيغمبر و آل او و قرائت سوره و اينها متضمن ذكراند و در اينكه نهى بيع مقتضى فساد آن باشد يا نه خلافست مالك و احمد قايلند بفساد آن شيخ طوسى رحمة اللَّه عليه نيز در مبسوط حكم بفساد آن كرده و اكثر جمهور و شيخ طوسى نيز در خلاف با ساير فقهاى ما بر آنند كه بيع فاسد نميشود\r\n","description":"","footnote":"","page_name":" 277 ","page_number":277},
  {"content":"\r\nو اين حقست زيرا كه در اصول مقرر شده كه هيچ مانعى نيست در اينكه شخصى گويد كه حرمت عليك البيع و لو بعت انعقد پس ايقاع فعل است نه ذات آن بخلاف نهى در عبادت يا در جزء آن يا در لازم آن كه آن موجب فساد است و بدانكه آيه اشارة است به آنكه خطاب مخصوص باحرار است و شامل عبيد نيست زيرا كه عبيد محجور و ممنوعند از تصرف در معاملات و نيز دالست بر اختصاص جمعه به مكان خاص كه واجب باشد سعى به آن پس هر جا كه مكلف اراده نمايد جمعه منعقد نشود و قول ما لا يجتمع جمعتان فى فرسخ از اين آيه تخرج ميتوان كرد و مخفى نيست در آنكه آيه مصرح است بر وجوب نماز جمعه ليكن به شرطى چند كه در كتب فقهيه مسطور است و در اينجا آنچه اهم است مذكور ميگردد محمد بن مسلم و ابو بصير از صادق ( ع ) روايت كرده‌اند كه\r\nفرض اللَّه فى كل اسبوع خمس و ثلثين صلوة منها صلوة واحدة على كل مسلم ان يشهدها الا المريض و المملوك و المسافر و المراة و الصبى\r\nو زراره نيز از صادق ( ع ) نقل نموده كه\r\nفرض اللَّه على الناس من الجمعة الى الجمعة خمسا و ثلثين صلوات واحدة فرض اللَّه فى جماعة و هى الجمعة و وضعها عن تسعة الصغير و الكبير و المجنون و المسافر و العبد و المراة و المريض و الاعمى و من كان على راس فرسخين\r\nو غير از اين از روايات پس نماز جمعه بر اينجماعت كه مستثنى شده‌اند واجب نباشد و از جملهء شروط ديگر سلطان عادلست يا نائب آن بخصوصه باجماع علماى ما و در مجتهد كه نايب بعمومه است خلاف كرده‌اند و اصح انعقاد جمعه است بمطلق نايب او با صفت عدالت و ابو حنيفه نيز تجويز امام جايز مىكند و شافعى قايل بوجوب هيچ امامى نيست و مستند اصحاب ما فعل پيغمبر است چه آن حضرت از براى امامت خلفا را تعيين ميفرمود چنان كه قضات را در بلاد تعيين ميكرد و روايات اهل البيت ( ع ) در اينباب متظافر است اما اشتراط عدالة امام به جهت آنست كه اجتماع مظنهء نزاع است و مثار فتن پس واجبست كه در ميان ايشان حاكمى عادل باشد كه محتاج بمسددى نباشد كه رادع او باشد تا دفع مادهء نزاع نمايد و قطع مثار فتن كند و يكى ديگر از شرط عدد است و نزد احمد و شافعى كمتر از چهل كس جايز نيست و نزد ابو حنيفه چهار كس كافىاند كه يكى از آنها امام باشد و اصحاب مالك عددى از او نقل ندارند و اما اصحاب ما بعضى تعيين هفت كس كرده‌اند و جماعتى تعيين پنج قول اخير اشهر و اكثر است و روايات بسيار نيز در اينعدد وارد شده و آيه مذكوره مؤيد اينست زيرا كه امر بسعى بصيغهء جمع واقع شده و اقل مدلول جمع سه است و امام مسعى اليه است زيرا كه در وقت خطبه ذاكر خداست پس از جمع خارج باشد و مؤذن مناديست كه سعى مشروط بنداى او است فحينئذ مجموع پنج باشد و ديگر آنكه اجتماع چون مظنهء نزاع است و اقل عددى است كه ميان ايشان نزاع\r\n","description":"","footnote":"","page_name":" 278 ","page_number":278},
  {"content":"\r\nواقع شود دو است و دو كس ديگر ميبايد كه شاهد باشند و يكى ميبايد كه حاكم باشد ميان ايشان پس مجموع پنج كس باشند و ببايد دانست كه فضيلت روز جمعه بسيار است و ثواب عبادت آن بيشمار و مبالغه در اتيان نمودن به نماز آن در نهايت قصوى و عقوبت تارك آن در غايت اكثار و اخبار متعدده در اين باب از سيد ابرار و ائمه اطهار ماثور است از آن جمله حضرت رسالت ( ص ) آن را حج درويشان خوانده و فرموده كه\r\nالجمعة حج المساكين\r\nيعنى چون فقراى اهل ايمان قصد مسجد جامع كنند و نماز بگذارند حق سبحانه ثواب حج در نامهء اعمال ايشان ثبت كند و نيز از او مرويست كه\r\nاعلموا ان اللَّه قد فرض عليكم الجمعة فمن تركها فى حياتى او بعد مماتى و لهم امام عادل استخفافا لها او جحودا لها فلا جمع اللَّه شمله و لا بارك له فى امره الا و لا صلوة له الا و لا زكات له الا و لا حج له الا و لا صوم له الا و لا تركة له حتى يتوب\r\nيعنى بدانيد اى بندگان كه خداى تعالى جمعه را بر شما فرض كرده پس جماعتى كه ترك جمعه كنند در حيات من و بعد از وفات من و حال آنكه ايشان را امام عادل باشد به جهت استخفاف نمودن به آن نماز يا منكر آن بودن خداى جمع نكند پراكندگى او را و بركت مكناد در امر او و بدانيد كه اينكس را نه نماز باشد و نه زكات و نه حج و روزه و نه بركت يعنى جميع اعمال بدنى و مالى او مقبول درگاه نشود تا آنكه توبه كند و به نماز جمعه اقدام نمايد و ابن بابويه از ائمه اطهار سلام اللَّه عليهم اجمعين روايت كرده كه\r\nمن ترك ثلث جمع متواليات من غير علة فهو منافق\r\nهر كه سه جمعه پياپى ترك نماز جمعه كند بدون علتى و مانعى پس او منافق است يعنى در او مظنه نفاق است و از جابر انصارى روايت كرده‌اند كه هر كه سه جمعه نماز را ترك كند بيضرورتى خداى مهر بر دل او نهد و او را خذلان كند و هم از جابر منقولست كه رسول ( ص ) روزى از روزهاى جمعه بر منبر رفت و گفت بدانيد كه خدا نماز جمعه را بر شما واجب و متحتم گردانيد در اين سال و در اين ماه و در اينروز و در اينساعت و در اينمسجد هر كه او را واگذارد در حيات من و پس از حيات من گاهى كه امام عادل باشد خداى پريشانى او را جمع مكناد و بر كسب او بركت مدهاد و او را حج مبرور و روزهء مقبول مبادا و اگر توبه كند توبه او نپذيرد و نيز مرويست از آن حضرت كه بهترين روزى كه آفتاب در آن طلوع مىكند روز جمعه است و در اين روز بود كه خداى تعالى آدم را بيافريد و اين روز بود كه او را ببهشت برد و در اين روز او را بر زمين فرستاد و در اين روز قبض روح او كرد و قيامت در اين روز قايم شود و اينروز نزد خداى يوم المزيد است و هيچ فرشته و جاندارى نباشد از وحوش و طيور و سباع و انعام و غير آن الا كه در اين روز بتسبيح خدا مشغول شود از حين طلوع تا غروب به جهت ترس وقوع قيامت در آن و اين روز نزد خدا يوم المزيد نام دارد و در او ساعتى است كه هيچ مؤمن در او دعا نكند\r\n","description":"","footnote":"","page_name":" 279 ","page_number":279},
  {"content":"\r\nالا كه مستجاب شود و آن وقتى است كه امام از خطبه خواندن فارغ شود و مؤذن قامت بگويد و بروايتى ديگر آخر روز است بنيم ساعت تا غروب و گفته‌اند در آن زمان كه آفتاب يك نيمهء آن فرو رفته و نيمه مانده و از حضرت ائمه اطهار ( ع ) مرويست كه بندهء مؤمن چون در روزهاى غير جمعه دعا كند خداى تعالى تاخير اجابت او كند تا روز جمعه به جهت حرمت آن روز و نيز از ايشان ماثور است كه\r\nيوم الجمعة سيد الايام و اعظمها عند اللَّه و اعظم عند اللَّه من يوم الفطر و يوم الاضحى\r\nو عمران حصين روايت كرده كه هر كه غسل روز جمعه كند گناه وى مكفر گردد و چون قدم در راه مسجد نهد بهر گام كه بردارد بيست ساله عمل صالحش بنويسند و چون از نماز جمعه فارغ شود دويست ساله كردار نيكو در نامه اش ثبت كنند و انس بن مالك نيز از حضرت رسول ( ص ) روايت كرده كه شب جمعه مرا به آسمان بردند هفتاد شهر در زير عرش ديدم سعت هر يك مثل دنيا مملو از فرشتگان و همه خداى را تسبيح و تهليل ميكردند و ميگفتند خداوندا بيامرز آنان را كه به نماز جمعه مشغول ميشوند و بيامرز آنان را كه غسل جمعه ميكنند و بخارى در صحيح خود آورده كه ابو هريره از رسول ( ص ) نقل كرده كه هر كه در روز جمعه غسل جمعه كند و جامهء پاك بپوشد و بوى خوش بخور كند و روغن بر خود مالد حق سبحانه او را بيامرزد از هر چه ميان اين جمعه و آن جمعه كند و آنچه در سه روز ديگر بعد از جمعه ثانى از او صادر شود و سليمان تيمى از پيغمبر ( ص ) روايت كند كه خداى تعالى در هر شب جمعه ششصد هزار بنده از آتش دوزخ آزاد مىكند كه همه مستوجب عقاب و عذاب بوده باشند و در روايت ديگر آمده كه در هر ساعتى از جمعه خداى تعالى سى صد هزار بنده را آزاد مىكند كه همه از اهل عقوبت باشند و نيز فرموده كه جبرئيل نزد من آمد و در دست او آينهء سفيد بود و گفت كه اين نمونهء ادينه است و حق سبحانه آن را بر تو عرض مىكند تا آن عيد تو و عيد امتان تو باشد در زمان تو و بعد از زمان تو و اين سيد ايام است و ما در آخرت آن را يوم المزيد ميخوانيم و كعب اخبار از سيد مختار روايت مىكند كه خدا مكه را بر ساير بلدان تفضيل نهاده و شهر رمضان را بر ساير شهور و جمعه را بر ساير ايام و هر كه روز جمعه بميرد حق سبحانه اجر شهيد در نامه عمل وى بنويسد و از فتنهء قبر ايمن باشد و نيز در حديث آمده كه چون روز جمعه رسد ملائكه بابواب مساجد جمعه مسارعت نمايند در دستهاى ايشان صحيفهاى فضه و قلمهاى طلا و ثواب سبقتگيرندگان به مسجد مينويسند تا آنكه مرد آخرين به مسجد در آيد و از اينحديث معلوم مىشود كه مباكرت مسجد سنت مؤكد است و مثمر مزيت مثوبت و احاديث ديگر دالند بر اين و گويند اول بدعتى كه در اسلام واقع شد ترك مباكرت بود به مسجد و در نقل آمده كه ابن مسعود روزى مباكرت نمود به مسجد ديد كه سه كس بر او سبقت گرفته‌اند بسيار مغموم شد\r\n","description":"","footnote":"","page_name":" 280 ","page_number":280},
  {"content":"\r\nو بنفس خود عتاب كرد كه اراك رابع اربعة و ما رابع اربعة بسعيد و انس روايت كرده كه من از حضرت پيغمبر ( ص ) شنيدم كه گفت اينروز خداى تعالى بهترين روزها است و اهل بهشت اين روز را روز مزيد خوانند گفتم يا رسول اللَّه مزيد چه باشد فرمود كه واديست در بهشت وسيع و خاك او از مشكك خوشبوتر و از برف سفيدتر چون روز جمعه رسد خداى تعالى بفرمايد تا كرسى از زر در آنجا بنهند و پيغمبران خداى بر آن كرسى نشينند و صديقان و مؤمنان پيرامون آن نشينند و از جانب حضرت عزت خطاب آيد كه اى بندگان هر حاجت كه داريد بخواهيد گويند بار خدايا ما رضاى تو ميخواهيم گويد راضى شدم از همهء شما باز ندا آيد كه حاجت خود عرض كنيد پس هر كس كه حاجتى داشته باشد بخواهد و او سبحانه اجابت فرمايد و بايشان كرامت فرمايد آنچه هيچ چشمى نديده باشد و هيچ گوشى نشنيده و در هيچ خاطرى خطور نكرده بعد از آن هر كس بمقام خود باز روند تا جمعهء ديگر درآيد و در آن وادى دريست مجوف كه هيچ پيغمبر مرسل و هيچ فرشتهء مقرب آن را نديده باشد چون روز جمعه رسد خداى تعالى به آن خطاب كند كه بسخن درآى او گويد\r\nقد افلح المؤمنون من امة محمد المعتكفون على ذكر اللَّه\r\nالمؤدون فرايضه پس فرشته بقبر من فرستد و مرا بشارت دهد كه خداى در روز جمعه سه بار نظر بامتان تو فرمايد در هر نظرى هزار گناه كار بيامرزد از عبد اللَّه بن عباس روايتست كه چون روز جمعه درآيد خداى تعالى بفرمايد تا منبرى بر در بيت المعمور بنهد و فرشتگان بگرد وى حاضر آيند جبرئيل بانگ نماز بگويد و ميكائيل امامت كند و فرشتگان در عقب وى نماز بگذارند چون فارغ شوند جبرئيل گويد ثواب اين اذان بامت محمد بخشيدم ميكائيل گويد ثواب اين امامت به امام آل محمد دادم فرشتگان گويند ثواب اين نماز بامتان محمد هبه نموديم حقتعالى فرمايد شما از من سخىتر نيستيد چه من اوليترم بجود و كرم شما را گواه گرفتم كه گناهان امت محمد را تمام بخشيدم پس منتشر شوند تا بجمعه ديگر و هم از ابن عباس مرويست كه در بهشت حوريست نام او لعبه مزيت فضل او در حسن بر ديگران چون مزيت فضل ماه شب چهارده است بر ديگر ستارگان چون روز جمعه شود حور العين بر كرسيهاى پر در و جواهر نشينند و تسبيح و تهليل كنند تا آنكه مردم از نماز عصر فارغ شوند و در اثناى تسبيح ايشان نورى از زير عرش بديد آيد گويند اى رضوان اين چه نور است گويد كه لعبه مىآيد ناگاه لعبه ظاهر شود هفتاد هزار حورى بر دست راست وى حلى او بر گرفته باشند و هفتاد هزار از چپ وى حلل او برداشته و هفتاد هزار از پيش مجمرها برداشته و هفتاد هزار از پس او آيند گيسوهاى او برگرفته بيايد و بر سريرينشيند و آن سريرى از نور باشد و او از تسبيح و تهليل بردارد و چون از نماز عصر فارغ شوند برخيزد و جامهء از ساق برگيرد حوريان گويند جامه را بساق فرو كن كه اگر اهل دنيا بر حسن تو مطلع شوند از شوق تو\r\n","description":"","footnote":"","page_name":" 281 ","page_number":281},
  {"content":"\r\nروح از تن ايشان مفارقت كند پس گويند يا لعبه خداى تعالى تو را براى كه آفريد گويد از براى كسى كه در جميع جمع پيش از همه به مسجد جمعه رود و در عقب همه كس بيرون آيد و از علما منقولست كه جمعه ده نام دارد يوم المولود به جهت تولد حضرت رسالت ( ص ) در آن و يوم الفضل و يوم البركت و يوم الرحمة و يوم الاجابة و يوم العيد و يوم العتيق و يوم العروبة و يوم الكرامة و يوم الجمعة و چون ذكر باقى احاديث و روايات و اخبار در اين باب موجب اطناب ميشد از اين جهت اكتفاء به اين نموده شد فلنرجع الان الا تفسير آيات القرآن بدانكه چون حرمت بيع در روز جمعه به جهت وجوب استماع خطبه و گذاردن نماز جمعه است از اينجهت بعد از فراغ از نماز رخصت بندگان داده بكسب ارزاق در معاملات بقوله * ( فَإِذا قُضِيَتِ الصَّلاةُ ) * پس چون گذارده شود نماز جمعه * ( فَانْتَشِرُوا ) * پس پراكنده شويد * ( فِي الأَرْضِ ) * در زمين براى تجارت و تصرف در ما يحتاج خود اين امر بر سبيل اباحتست يعنى بعد از نماز اگر خواهيد در پى مهمات خود رويد * ( وَابْتَغُوا مِنْ فَضْلِ اللَّه ) * و بجوئيد از فضل خدا و يعنى طلب روزى خود كنيد بوسيلهء معاملات و گفته‌اند كه انتشارهم در اينزمين مسجد است جهت رفتن بمجلس علما و مذكر آن و بقولى مراد عيادت بيمارانست و حضور جنازه و زيارت مؤمنان و طلب علم و قضاى حوايج اهل ايمان و آنچه بدين ماند چه جستن ميامن فضل الهى منوط به اينهاست و مستند ايشان روايت انس است كه حضرت رسول فرمود كه\r\nلم تؤمروا بطلب شيئى من الدنيا انما هو عيادة المريض و حضور الجنائز و زيارة الاخ فى اللَّه\r\nو قول حسن و سعيد بن المسيب كه هو طلب العلم و نزد بعضى ديگر آنست كه مراد از نماز تطوع است و حديثى كه از حضرت امام جعفر صادق ( ع ) مرويست كه\r\nالصلاة يوم الجمعة و الانتشار يوم السبت\r\nمشعر است بر آنكه مراد از آن طلب رزق باشد از وجه بيع و شرى و اصرح از اين روايت عمرو بن زيد است از آن حضرت عليه و على آبائه الصلاة و السّلام كه فرمود من طلب معيشت ميكنم و در آن باب سعى مىنمايم و از حق سبحانه التماس ميكنم كه آن را بوجه حلال به من رساند و وجه حليت آن را به من نمايد چه حق سبحانه عباد را امر فرموده بطلب رزق در اين آية كريمة * ( فَإِذا قُضِيَتِ الصَّلاةُ فَانْتَشِرُوا فِي الأَرْضِ وَابْتَغُوا مِنْ فَضْلِ اللَّه ) * پس فرمود كه هر كه در خانه بنشيند و در بر روى خود دربندد و از خداى طلب رزق كند وى يكى از آن سه كس خواهد بود كه خداى تعالى دعاى ايشان را مستجاب نميكند گفتم يا بن رسول اللَّه آنان چه كسانند فرمود يكى آنكه زن خود را دعاى بد كند حق سبحانه دعاى او را اجابت نكند زيرا كه طلاق زن در دست اوست اگر خواهد او را رها كند دوم مردى كه او را حقى در ذمت شخصى باشد و بر آن گواه نگيرد وى منكر آن شود او وى را دعاى بد كند در اين صورت نيز دعاى او به خدا اجابة\r\n","description":"","footnote":"","page_name":" 282 ","page_number":282},
  {"content":"\r\nنميرسد به جهت آنكه ترك مامور نموده سوم آنكه شخصى راس المال داشته باشد و از آن طلب ربح نكند و در خوانه بنشيند و تمام بخورد و بعد از آن از خداى طلب روزى كند دعاى او را نيز مستجاب نگرداند زيرا كه ميفرمايد كه * ( فَانْتَشِرُوا فِي الأَرْضِ وَابْتَغُوا مِنْ فَضْلِ اللَّه وَاذْكُرُوا اللَّه ) * و ياد كنيد خداى را بر احسان او و شكر نمائيد بر نعمت او و بر توفيق طاعت و اداى فرايض او * ( كَثِيراً ) * ياد كردنى بسيار يا در وقت بسيار يعنى در مجامع احوال بذكر او اشتغال نمائيد نه همين در وقت نماز * ( لَعَلَّكُمْ تُفْلِحُونَ ) * شايد كه شما رستگار شويد و بخير دارين فايز گرديد چه اقدام نمودن بصلاة جمعه و طلب روزى كردن از او و اكثر اوقات بذكر او مشغول شدن موجب جمعيت ظاهر و باطن و سبب نجات دنيا و آخرت است امر باكثار ذكر بعد از رخصت انتشار در وقت فراغ از نماز به جهت آنست كه تا بندگان همت خود را در جميع حالات مصروف ندارند بطلب دنيا و بسبب آن از ياد خداى غافل و ذاهل نشوند و نزد بعضى مراد بذكر فكر است و\r\nقال صلى اللَّه عليه و آله فكر ساعة خير من عبادة سنة\r\nو دور نيست مراد از آن ملاحظة اوامر و نواهى الهى باشد در طلب رزق يعنى قصد استرباح مكنيد مگر بر وجه حلال يا اينكه مراد ذكر او سبحانه باشد در حال عقد چه در حين عقد تكبير و شهادتين مستحبّ است يا در حال مشى در سوق كما\r\nروى عن النبى ( ص ) انه قال من ذكر اللَّه فى السوق مخلصا عنه غفلة الناس و شغلهم بما فيه كتب له الف حسنة و يغفر اللَّه له يوم القيمة مغفرة لم يخطر على قلب بشر\r\nيعنى هر كه باخلاص ذكر خدا كند در بازار در وقتى كه مردمان غافل باشند و مشغول به بيع و شرى حق تعالى هزار حسنة براى وى بنويسد و در قيامت او را بيامرزد و نوازش فرمايد بر وجهى كه در خواطر هيچكس خطور نكرده باشد و ببايد دانست كه امرء بانتشار مشعر است بر آنكه ساعى به نماز جمعه كسى است كه او را قدرت باشد بر تصرف در معيشت و تردد در طلب رزق پس آيه دالست بر عدم وجوب نماز جمعه بر هم و اعرج و مريض و اعمى و نيز بدانكه نزد اهل اصول خلافست در امرى كه وارد شده است در عقب نهى كه آن از براى وجوبست يا اباحه كه رافع حرمت است اصحاب قول ثانى به اين آيه احتجاج جسته‌اند زيرا كه او سبحانه در اينقول رخصت فرموده آن چيزى را كه حرام كرده از معاملات و انتشار باتفاق واجب نيست و از اين قبيل است قوله تعالى فَإِذا تَطَهَّرْنَ فَأْتُوهُنَّ مِنْ حَيْثُ أَمَرَكُمُ اللَّه آورده‌اند كه حضرت رسول ( ص ) روزى خطبهء جمعه ميخواند ناگاه كاروان دحيه بن خليفه ابن فروه كلبى از شام رسيد با روغن زيت بسيار و در آن وقت در مدينه تنكى بود و غلا و قحطى اشتداد يافته كاروان چون بسلامت بمدينه رسيد طبل شادى زدندى و دست بر دست كوفتندى چون آواز طبل و دست زدن باسماع حضار مجلس رسيد به جهت بيع طعام بر يكديگر سبقت گرفتند و از مسجد بيرون دويده به\r\n","description":"","footnote":"","page_name":" 283 ","page_number":283},
  {"content":"\r\nبقيع شتافتندى و روى بكاروان نهادند و غير از دوازده تن از ايشان كسى نماند حضرت رسالت ( ص ) فرمود به حق آن كسى كه نفس محمد بيد قدرت او است كه اگر همه بيرون ميرفتند و هيچكس از شما در مسجد نميماند از اين وادى آتشى بسوى شما روان ميگشت و همه شما را ميسوخت مقارن اينحال اين آيه نازل گشت * ( وَإِذا رَأَوْا ) * و چون ببينند * ( تِجارَةً ) * بازرگانى يعنى كاروان تاجر را * ( أَوْ لَهْواً ) * يا لهو و لعبى كه طبل زدنست و دست بر هم كوفتن يعنى واقف شوند بآواز طبل و دست زدن كه به جهت رسيدن كاروان مىزنند * ( انْفَضُّوا إِلَيْها ) * متفرق شوند از مجلس و بروند بسوى آن تجار * ( وَتَرَكُوكَ ) * و بگذارند ترا * ( قائِماً ) * در حالتى كه ايستادهء بر منبر و نزد جابر بن عبد اللَّه مراد بلهو مزامير است و در سبب نزول اين آيه روايت ديگر واقع شده از مقاتلين يعنى مقاتل بن سليمان و مقاتل بن قتاده و آن اينست كه روز جمعه پيغمبر ( ص ) در خطبه بود كه دحيه بن خليفه كلبى كه بتجارت شام رفته بود بمدينه رسيد و در عقب او بنى خزرج و از پس ايشان زيد بن متاب نيز در رسيدند و هر نوبت كه دحيه بمدينه آمدى اكثر انواع طعام از گندم و جو و آرد و برنج و زيت و غيره بياوردى و در احجار الزيت كه موضعى بود در بازار مدينه فرود آمدى و آنجا آغاز طبل زدن كردندى تا مردم خبردار شده به خريدن امتعه او توجه نمايند و هر گاه كه اهل مدينه بر آمدن او اطلاع يافتندى همه باستقبال او بيرون رفتندى و در اين روز كه او رسيد طبل فرو كوفتند و مردمان آواز طبل شنيده از مسجد بيرون دويدند و به غير از دوازده كس كسى ديگر در مسجد نماند پيغمبر صلَّى اللَّه عليه و آله و سلَّم چون اينحال مشاهده نمود فرمود\r\nلو لا هؤلاء لسومت لهم الحجارة من السماء\r\nاگر اينجماعت نيز رفتندى سنگها از آسمان بنام هر يك از ايشان نازل گشتى و همه را هلاك ساختى پس حق سبحانه اين آيه فرو فرستاد و ايشان را به اين عتاب فرمود از ابن عباس منقولست كه در مسجد باقى نماند مگر هشت كس و ابن كيسان گفته كه يازده كس بودند و جابر بن عبد اللَّه روايت كند كه دوازده كس بودند و من يكى از آنها بودم و از قتادة نقل است كه اين عمل سه بار از ايشان صادر شد و هر سه نوبت در روز جمعه بود و بدانكه لهو در اصل لغة هر چيزيست كه مكلف را از ذكر خدا باز دارد و در اين مقام مراد طبل است از قبيل تسميه خاص باسم عام و افراد تجارت نزد ضمير به جهت آنست كه بعضى از ايشان به مجرد سماع طبل و رؤيت آن بيرون رفتند نه به قصد ابتياع متاع يا به جهت دلالت بر آنكه هر گاه انفضاض بجانب تجارت با آنكه محتاج اليه و منتفع به است مذموم باشد پس بجانب لهو اولى بذم خواهد بود و بعضى گفته‌اند كه تقدير اينست كه اذا راوا تجارة انفضوا اليها و اذا راوا الهوا انفضوا اليه پس احدهما محذوف باشد به جهت دلالت آن يكى ديگر بر آن و مراد به * ( تَرَكُوكَ قائِماً ) * خطبه است چنان كه دانسته شد و نزد جماعتى در وقت نماز و اول اصح و اشهر\r\n","description":"","footnote":"","page_name":" 284 ","page_number":284},
  {"content":"\r\nاست پس آيه دال باشد بر اشتراط قيام در خطبه و عدم جواز قعود در حال اختيار و اين قول شافعيست و اصحاب ما و ابو حنيفه قيام را واجب نمىداند و قول اول صحيح است به جهت دلالت آيه بر آن و به جهت روايت جابر بن سمره كه\r\nما رايت رسول اللَّه خطب الا و هو قايم فمن حدتك انه خطب و هو جالس مكذبه\r\nو از ابن مسعود پرسيدند كه پيغمبر ( ص ) ايستاده خطبه مىخواند گفت آيه * ( وَتَرَكُوكَ قائِماً ) * نخوانده كه دلالت صريح دارد بر قيام آن حضرت در خطبه و معوية ابن وهب از صادق ( ع ) روايت كرده كه اول كسى كه خطبه نشسته خواند معويه بود كه به جهت درد زانو از مردمان اذن گرفته بنشست و خطبه را بخواند بعد از آن آن حضرت فرمود كه پيغمبر ( ص ) دو خطبه ميخواند و در ميان خطبتين مينشست تا بينهما فاصله باشد و در آن جلوس سخن نميكرد و بنا بر آنكه قيام در نماز باشد ممكن است كه به آن استدلال توان كرد بر آنكه جماعت شرط جمعه است در ابتداء نماز نه استدامت آن تا آخر نماز پس اگر بعد از عقد نيت نماز و تحريمه ما مؤمنين بروند نماز امام باطل نشود و اين احد اقوال شافعيست و موافق مذهب ما و ابو حنيفه گفته كه اگر انفضاض جماعت بعد از اتمام يك ركعت باشد امام نماز جمعه را تمام كند و الا به ظهر نقل كند و قول اول حقست به جهت انعقاد صلوة در ابتدا پس اتمام آن واجب باشد بسبب تحقق شرط وجوب و انتفاى اشتراط استدامت و ديگر آنكه انتقال آن به ظهر موجب ابطال جمعه است كه منافى آيه لا تُبْطِلُوا أَعْمالَكُمْ است و بعد از مذمت اهل اسلام بانفضاض از نزد سيد انام ترغيب ايشان مىنمايد بثبات قدم در طاعت و عبادت كه مثمر دخولست در دار السّلام بقوله * ( قُلْ ما عِنْدَ اللَّه ) * بگو اى محمد كه آنچه در نزد خدا از ثواب نماز جمعه و استماع خطبه و لزوم مجلس پيغمبر ( ص ) * ( خَيْرٌ ) * بهتر است و سودمندتر * ( مِنَ اللَّهْوِ ) * از استماع طبل * ( وَمِنَ التِّجارَةِ ) * و از نفع تجارت چه فوايد مثوبات محقق و مخلد است و منافع معاملات متوهم و فانى تقديم تجارت بر لهو در اول به جهت ترقيست در ذم زيرا كه معنى آن اينست كه ايشان متوجه تجارت ميشوند كه محتاج اليه ايشانست و اين مذمومست در وقت نماز و ابلغ از آن در ذم آنست كه در اينوقت توجه مىنمايند بلهو كه هيچ فايده بر آن مترتب نميشود و تأخير آن در اينجا به جهت ترقيست در خيريت و حقيقت معنى آنست كه آنچه در نزد خداست بهتر است شما را از لهو بلكه بهتر است از تجارتى كه به آن منتفع ميشويد و از آن فايده ميگيريد * ( وَاللَّه خَيْرُ الرَّازِقِينَ ) * و خداى بهترين روزى دهندگانست پس روزى شما بشما خواهد رسانيد اگر چه به جهت مشغول شدن شما باستماع خطبه و به نماز جمعه در طلب روزى نرويد و چون حال بر اين منوالست پس توكل بر او\r\n","description":"","footnote":"","page_name":" 285 ","page_number":285},
  {"content":"\r\nكنيد و روزى از او طلبيد نه به آنان كه در مظان ايصال رزقند زيرا كه وقتى باشد كه از ايشان نفعى بشما نرسد و شايد كه مصلحت وقت ندانند و در وقتى كه احتياج نداشته باشيد بشما نوازشى كنند و در زمانى كه محتاج باشيد هيچ چيز بشما نرسانند و در نقل آورده‌اند كه يكى از خلفاى بغداد بهلول را گفت ميخواهى كه ترا روزى هر روزه مقرر كنم و به جهت آن فارغ البال شوى و از دغدغهء روزى استراحت يا بى بهلول جواب داد كه چنين كردمى اگر چند چيز مانع نيامدى اول آنكه تو ندانى كه مرا چه ميبايد دوم نشناسى كه مرا كى بايد سوم معلوم ندارى كه مرا چند بايد و حقتعالى كه كافل روزى منست اين همه مىداند و از روى حكمت كامله به من مىرساند و ديگر آنكه شايد تو بر من غضب كنى و آن وظيفه از من باز گيرى و حق سبحانه بسبب گناه روزى از من باز نگيرد\r\n\r\nسورة المنافقين\r\nمدنيست باجماع امت و يازده آيت است ابى بن كعب از پيغمبر ( ص ) روايت كرده كه هر كه سورة المنافقين بخواند از نفاق برى شود و از شر منافقان ايمن گردد و بدانكه چون حقتعالى ختم سوره جمعه نمود به آنچه از علامت نفاقست از ترك نبى در وقت قيام او بخطبه يا نماز و اشتغال بطلب لهو و طلب ارتفاق افتتاح اين سوره نيز بذكر اهل نفاق كرده فرمود كه\r\n* ( بِسْمِ اللَّه الرَّحْمنِ الرَّحِيمِ إِذا جاءَكَ الْمُنافِقُونَ ) * سبب نزول اين سوره آن بود كه در سال پنجم از هجرت بنو المصطلق اتفاق كردند بر حرب حضرت رسالت ( ص ) و پيشواى ايشان حارث ابن ابى ضرار بود پدر جويريه كه زوجه پيغمبر بود چون خبر به آن حضرت رسيد با اصحاب خود از مدينه بيرون آمد و در ناحيهء غدير قريب بساحل آب مرسيع كه از جمله مياه ايشان بود بايشان رسيد پس آغاز مقاتله كرد و بعضى از ايشان كشته شدند و برخى ديگر قرار بر فرار داده مسلمانان زنان و اطفال ايشان را سبى كردند و اموال ايشان غنيمت گرفتند مردى از انصار از قبيلهء عباد بن صامت به مسلمانى رسيد و به گمان آنكه از جملهء كفار است او را مجروح ساخت و ميان ايشان نزاع واقع شد در اثناى آن گفتگو اجير عمر خطاب كه نام او جهجاه بن سعيد بود از بنى الغفار اسب عمر را ميكشيد چون بر سر آب رسيد به جهت انبوهى بر آب با سنان جهنى كه حليف عمرو بن عوف بن خزرج بود او را منازعت افتاد و آن نزاع بقتال منجر شد جهنى او از بر كشيد كه يا معشر الانصار و جهجاه فرياد برآورد كه يا معشر المهاجرين پس مردى فقير از مهاجرين كه جعال نام داشت باعانت جهجاه آمد عبد اللَّه ابن\r\n","description":"","footnote":"","page_name":" 286 ","page_number":286},
  {"content":"\r\nابى منافق چون او را بديد كه بحمايت جهجاه آمده بر سبيل استهزا گفت انك لهناك تو اينجايى وى در غضب شد جواب داد كه چه چيز است كه مانع حمايت من مىشود پس سخنان درشت بعبد اللَّه گفت عبد اللَّه گفت صبر كن تا بمدينه رسى كه ترا گرسنگى چندان باشد كه بيادت نيايد كه خصومت و نزاع چيست و نزد عبد اللَّه جماعتى از قوم او ايستاده بودند كه از جملهء ايشان زيد ابن ارقم بود بايشان گفت اينهمه از شما شده كه مثل اين كسان را در بلاد خود جاى داده‌ايد و مالهاى خود را برايشان قسمت كرده‌ايد و بجهة اين با ما در مقام مكابره در آمده لاف برابرى ميزنند اگر فضله طعام خود به اين نوع كسان نميداديد امروز ايشان را قوت اين نميبود كه با ما خصومت كنند و همه بعشاير و مولى خود ملحق ميشدند و يك كس از ايشان در ديار ما نمىماند پس گفت و اللَّه ما مثلنا و مثلهم الا كما قال القائل سمن كلبك يا كلك به خدا سوگند كه مثل ما و مثل ايشان نيست الا آنچه قايلى گفت كه فربه كن سگ خود را تا تو را بخورد اما و اللَّه لئن رجعنا الى المدينة ليخرجن الا عز منها الا ذل به خدا سوگند كه اگر بمدينه مراجعت كنيم عزيزتر ما ذليلتر ايشان را از مدينه بيرون كند مراد او باعز نفس خبيث خودش بود و مراد باذل نفس طيب حضرت رسالت ( ص ) زيد بن ارقم از اينسخن در غضب شد و حميت دين آتش غضبيت در نهاد او مشتعل ساخت و گفت انت الذليل القليل المبغض فى قومك و محمد فى عز من الرحمن و مودة من المسلمين و اللَّه لا احبك بعد كلامك هذا تويى خوار و بيمقدار و در ميان قوم خود مقهور و مبغوض و بىاعتبار و محمد ( ص ) در عزت و ارجمنديست از جانب او سبحانه و در مودت و دوستى از طرف مسلمانان به خدا كه من بعد ميان ما و تو دوستى نباشد ابن ابى گفت اسكت فانما كنت العب خاموش باش كه من بازى ميكردم پس زيد بن ارقم نزد حضرت رسالت آمد و آنچه ميان او و ابن ابى گذشته بود معروض داشت عمر حاضر بود گفت يا رسول اللَّه بفرماى تا گردنش بزنم پيغمبر ( ص ) فرمود كه كشتن او سزاوار نيست زيرا كه جمعى كثير از مسلمانان بوى باز بسته‌اند و ديگر آنكه مردمان گويند كه محمد اصحاب خود را ميكشد پس به جهة تسكين فتنه در گرمگاه روز بكوچ كردن امر فرمود و كسى را بطلب ابن ابى فرستاد و او را حاضر كرد و فرمود كه اين سخنان تو گفتى گفت و اللَّه الذى انزل عليك الكتاب ما قلت شيئا من ذلك قط و إن زيدا لكاذب به حق آن خدايى كه قرآن بر تو نازل گردانيد كه من هرگز نگفته‌ام زيد دروغ ميگويد جماعتى از انصار گفتند كه يا رسول اللَّه عبد اللَّه سيد و شريف قومست و مردى عاقلست و گفتار كودكى در حق وى قبول مفرماى يمكن كه سخن او فهم نكرده باشد و نيك نشنيده\r\nو غلط بعرض رسانيده باشد رسول عذر وى را قبول كرد و اينسخن در ميان انصار منتشر شد و همه زيد را ملامت كردند زيد از اين سخن پريشان شد و پشيمان گشت پس مردم از آنجا كوچ\r\n","description":"","footnote":"","page_name":" 287 ","page_number":287},
  {"content":"\r\nكردند و اسيد بن خضير نزد رسول آمد و رسم تحيت بجاى آورده گفت يا رسول اللَّه سبب چيست كه در وقت منكر بر خلاف عادت كوچ كرده گفت\r\nيا اسيد او ما بلغك ما قال صاحبكم زعم انه اذا رجع الى المدينه اخرج او عز منها الاذل\r\nاى اسيد آيا نشنيدى آنچه صاحب شما گفته است كه چون بمدينه رسد عزيزتر ذليلتر را اخراج كند گفت يا رسول اللَّه عزيزتر تويى و اذل او اگر خواهى وى را اخراج كنى پس گفت يا سيد الانبيا با وى مدارا فرماى و اللَّه در آن وقت كه تو بمدينه تشريف آوردى قوم وى براى او تاج مكلل ميساختند تا بر سر وى نهند و او را رئيس و پيشواى خود سازند چون تو آمدى آن كار ديگرگون شد و اعتقاد او آنست كه تو امارت و رياست او را سلب كردهء و مانع پادشاهى او شدهء پسر وى عبد اللَّه ابن عبد اللَّه ابى پيش رسول آمد و گفت يا رسول اللَّه همه بنى خزرج ميدانند كه هيچ كس عبد اللَّه را از من دوستتر ندارد اما در كار دين مدارا و رفق دخل ندارد اگر در كشتن او جازمى بفرماى تا من او را بكشم و من ميترسم كه اگر كسى ديگر امر فرمايى كه او را بكشد من تاب او را ندارم كه نظر در روى او كنم و نفس اماره مرا براندازد كه انتقام پدر از او بكشم و او را بكشم پس بجهة آنكه مؤمنى را براى كافرى كشته باشم قصور و فتورى در ايمان من پيدا شود و مستوجب آتش دوزخ گردم رسول فرمود كه برو و با او مدارا و مواساة نماى و ما دام كه با ما باشد در حق او نيكويى كن و دقيقهء از حرمتدارى او فرو مگذار القصه از آنجا كوچ كردند و آن روز و آن شب ميرفتند تا بروز ديگر در وقت چاشت كه آفتاب گرم شد همه رنجور و كوفتناك گشتند فرود آمدند و به جهت ماندگى و كوفت راه فى الحال بخواب رفتند و سبب تحميل اينمشقت برايشان آن بود تا حديث عبد اللَّه ابى از ياد ايشان برود پس بعد از نماز از آن جا كوچ كردند و ميرفتند تا سحر ببقعا رسيدند و آن موضعيست قريب به بقيع بر كنار آب حجاز و آنجا فرود آمدند و چون بارها بگشادند بادى سخت برخواست كه همه از آن خايف شدند و شتر رسول ( ص ) در آن شب گم شد رسول فرمود كه منشأ باد عظيم آنست كه در مدينه يكى از اكابر منافقان وفات كرده است گفتند كيست يا رسول اللَّه فرمود كه رفاعه و او يكى از منافقان بود و از رؤساى يهودان و پشت و پناه ايشان و او در نهايت نفاق و شقاق بود شخصى از اهل نفاق گفت كه عجب از محمد كه خبر ميدهد كه در مدينه چه حادثه واقع شده و خبر از شتر گمشدهء خود ندارد فى الحال جبرئيل ( ع ) نازل شد و سخن آن منافق را بعرض سيد كاينات عليه افضل من الصلوات رسانيد و موضع آن شتر را بوى نمود پس آن حضرت باصحاب خود گفت كه من دعوى نميكنم كه غيب ميگويم و ليكن حق سبحانه قول آن منافق و موضع شتر را به من اخبار فرمود پس گفتند يا رسول اللَّه آن موضع\r\n","description":"","footnote":"","page_name":" 288 ","page_number":288},
  {"content":"\r\nكجاست فرمود در فلان شب زمام او در فلان ساق درخت پيچيده بعضى برفتند به آنجا هم چنان كه آن حضرت اخبار كرده بود مشاهد نمودند و شتر را گرفته به معسكر همايون آوردند آن منافق ايمان آورده و علت نفاق از دل او زايل شد و چون مشرف به مدينه شدند تابوت رفاعه را ديدند كه بنى قعقاع برداشته بودند و به بقيع مىآوردند تا دفن كنند و مرويست كه چون سپاه حضرت رسالت ( ص ) بوادى عقيق رسيدند پسر عبد اللَّه ابى بر مجامع طرق مدينه توقف نمود تا پدرش برسيد شتر او را آنجا بخوابانيد و پاى بر دست شتر نهاد و گفت به خدا سوگند كه ترا نگذارم كه به مدينه درآيى تا وقتى كه حضرت پيغمبر ترا اذن فرمايد و بدانى كه اذل تويى و اعز او است عبد اللَّه شكايت پسرش پيش رسول فرستاد حضرت كس به او فرستاد كه پدر رنجه مدار و بگذار تا بمدينه درآيد پسر گفت چون امر رسول آمد ترا واگذاشتم و در روايتى آمده كه پسر گفت اگر نگويى كه عزت مر خدايراست و رسول او و جميع مؤمنان را گردنت بزنم گفت وليك اگر نگويم اين حركت از تو صادر شود گفت نعم و اللَّه ابن ابى چون جد او را بديد گفت اشهد ان العزه للَّه و لرسوله و للمؤمنين اين خبر برسول رسيد پس او را طلبيد و فرمود\r\nجزاك اللَّه عن رسوله و عن المؤمنين خيرا\r\nچون ابن ابى بمدينه آمد بيمار شد و در آن دو سه روز رخت بدار الجزا كشيد و زيد بن ارقم چون بمدينه آمد به جهت آن تعرض و ملامت انصار به او مهموم و مغموم در خانه بنشست حق سبحانه براى تصديق زيد و تكذيب ابن ابى برسول خطاب فرمود كه چون بيايند نزد تو منافقان يعنى ابن ابى و احزاب او * ( قالُوا نَشْهَدُ ) * گويند كه گواهى مىدهيم * ( إِنَّكَ لَرَسُولُ اللَّه ) * آنكه تو فرستادهء خدايى يعنى منافق نيستيم و بدل و زبان رسالت تو را معتقديم شهادت اخبار است از علم بمشهود به كه آن حضور و اطلاعست و لهذا تصديق مشهود به نموده و تكذيب ايشان در شهادت بقوله * ( وَاللَّه يَعْلَمُ ) * و خداى مىداند يعنى گواهى مىدهد * ( إِنَّكَ لَرَسُولُه ) * كه تو هر آينه رسول اويى به حق چه اوست كه مرسل تست * ( وَاللَّه يَشْهَدُ ) * و خداى گواهى مىدهد * ( إِنَّ الْمُنافِقِينَ لَكاذِبُونَ ) * آنكه منافقان هر آينه دروغگويانند در گواهى خود به جهت عدم موافقت اعتقاد ايشان بگفتار ايشان پس شهادت ايشان بر آنكه دل ما معتقد رسالت تست دروغ باشد و ميتواند بود كه معنى اين آيه اين باشد كه خداى گواهى مىدهد كه ايشان كاذبند نزد خود چه اعتقاد ايشان آن بود كه انك لرسول اللَّه كه مقول ايشانست دروغ است و گفته‌اند مراد بشهادت قسم است يعنى بدروغ سوگند ياد مىكنند بر اعتقاد خودشان برسالت تو و فايدهء توسيط و اللَّه يعلم انك لرسوله دفع توهم\r\n","description":"","footnote":"","page_name":" 289 ","page_number":289},
  {"content":"\r\nآنست كه انك لرسول اللَّه كه قول ايشانست كذب باشد و شبهه نيست در آنكه آيه دالست بر آنكه حقيقت ايمان بقلب است و مشعر بر آنكه هر كه چيزى گويد كه اعتقاد خلاف آن داشته باشد كاذبست * ( اتَّخَذُوا أَيْمانَهُمْ ) * فرا گرفتند آن منافقان سوگند خود را كه بدروغ ميخورند يا شهادت خود را كه جارى مجراى حلفست در تاكيد * ( جُنَّةً ) * سپرى يعنى آن را وقايه خود ساختند تا بسبب آن از قتل و سبى ايمن باشند مانند اهل حرب كه سپر را آلت حفظ خود ميسازند * ( فَصَدُّوا ) * پس باز مىدارند مردم عوام را بالقاى شبهات باطله و كلمات واهيه * ( عَنْ سَبِيلِ اللَّه ) * از اتباع راه حق كه طريق اسلامست هم چنان كه فعل مبتدعه است و ميتواند بود كه صدوا از صدود مشتق باشد نه از صد كه متعديست و معنى اينكه باز مىايستند از دين خداى * ( أَيْمانَهُمْ ) * بدرستى كه ايشان * ( ساءَ ) * بد عمليست * ( ما كانُوا يَعْمَلُونَ ) * آنچه هستند كه ميكنند از اظهار ايمان و ابطان خلاف آن و از صد مردمان از ايمان يا صدود خودشان از تصديق و اذعان و در ساء معنى تعجب است كه آن تعظيم امر ايشانست نزد سامعان * ( ذلِكَ ) * اين قول ايشان كه شاهد است بر بدن اعمال ايشان يا اين حال مذكوره از نفاق و كذب و استجنان بايمان * ( بِأَنَّهُمْ آمَنُوا ) * بسبب آنست كه ايشان گرويدند به زبان يعنى بكلمهء شهادتين ناطق شدند و خود را در ذى اهل اسلام به مسلمانان نمودند * ( ثُمَّ كَفَرُوا ) * پس نگرويدند بدل يعنى بعد از آن ظاهر شد كفر ايشان و مبين گشت نفاق ايشان از اقوال ايشان مثل اينكه ميگفتند ان كان ما يقول محمد حقا فنحن خمير و مانند قول ايشان در غزوهء تبوك أ يطمع هذا الرجل ان يفتح له قصور كسرى و قيصرى هيهات و مثل اينست قوله تعالى يَحْلِفُونَ بِاللَّه ما قالُوا وَلَقَدْ قالُوا كَلِمَةَ الْكُفْرِ وَكَفَرُوا بَعْدَ إِسْلامِهِمْ يعنى ظاهر شد كفر ايشان بعد از قبول كردن اسلام و قوله تعالى لا تَعْتَذِرُوا قَدْ كَفَرْتُمْ بَعْدَ إِيمانِكُمْ و دور نيست كه معنى آيه اين باشد كه گفتند در ظاهر با مؤمنان كه از شمائيم و در خلوت با رؤساى خود گفتند كه در كفر خود راسخيم و به مسلمانان استهزا ميكنيم كقوله تعالى وَإِذا لَقُوا الَّذِينَ آمَنُوا قالُوا آمَنَّا وَإِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ و احتمال آن دارد كه مراد اهل رده و منافقان باشند و معنى اينكه ايمان آوردند وقتى كه آيتى مشاهده كردند پس كافر شدند در حينى كه استماع شبهه باطله كردند از رؤساى خود * ( فَطُبِعَ ) * پس مهر نهاده شده * ( عَلى قُلُوبِهِمْ ) * بر دلهاى ايشان تا بسبب اين علامت ملائكه ايشان را از اهل ايمان امتياز كنند يا\r\n","description":"","footnote":"","page_name":" 290 ","page_number":290},
  {"content":"\r\nآنكه حق سبحانه الطاف هاديه از ايشان باز گرفت و تخليهء ايشان كرد و در باديهء ضلالت و خذلان ايشان را باز گذاشت به جهت فرط تمرد ايشان بر كفر و توغل در عناد و عدم تفكر در معاد با وجود مشاهدهء آيات داله بر صدق\r\nرسول رب العالمين * ( فَهُمْ لا يَفْقَهُونَ ) * پس ايشان نميدانند حقيقت ايمان را و نميشناسند صحت آن را به جهت آنكه ترك عناد نميكنند و تفكر و تدبر نمينمايند در آيات هاديه تا حق را از باطل امتياز كنند مرويست كه ابن ابى مردى جسيم و نيكو صورت بود و شيرين سخن و فصيح زبان و جمعى ديگر از منافقان نيز قريب به اين صفت بودند و چون بمجلس حضرت رسالت ( ص ) آمدندى استناد كردندى و بكلام فصيح و بيان مليح تكلم كردندى و آن حضرت از هياكل و اقوال فصيحه ايشان متعجب شدى حق سبحانه بوى خطاب فرمود كه * ( وَإِذا رَأَيْتَهُمْ ) * و چون مىبينى منافقان را * ( تُعْجِبُكَ ) * بشگفت مىآورد ترا * ( أَجْسامُهُمْ ) * جسمهاى ايشان بجهة جسامت و صباحت آن * ( وَإِنْ يَقُولُوا ) * و اگر سخن گويند * ( تَسْمَعْ لِقَوْلِهِمْ ) * گوش ميكنى مر گفتار ايشان را به جهت طلاقت و حلاوت كلام و فصاحت و بلاغت بيان ايشان و بسبب اين آنچه گويند از ايمان كاذبه بر ايمان خود و غير آن باور ميكنى * ( كَأَنَّهُمْ ) * و حال آنكه در عدم تعقل و قلت تدبر گوييا ايشان * ( خُشُبٌ ) * جويهاى خشك شده‌اند * ( مُسَنَّدَةٌ ) * به ديوار باز نهاده يعنى اشباحىاند خالى از علم و نظر و عارى از ايمان و خبر اين حالست از ضمير قولهم و ميتواند بود كه كلام مستانف باشد و محلى از اعراب نداشته باشد و ذكر مسنده اشعار است بر عدم انتفاع ايشان چه خشب هر گاه كه در سقف يا جدار كشيده باشند در مظان انتفاع است و ما دام كه متروك است و غير منتفع به مسند است بحايط و ميشايد كه مراد به خشب مسندة اصنام منحوتة باشد كه مسند باشد به حيطان و ح تشبيه ايشان به آن در حسن صورت و قلت جد و اى ايشان باشد و جمعى گويند كه خشب جمع خشبا است كه آن خشبى است كه اندرون او كرم افتاده باشد و متاكل شده و ظاهر آن صحيح و سليم نمايد پس معنى آنست كه منافقان در حسن ظاهر و خبث باطن و ردائة عقيده مانند اين چوبهااند * ( يَحْسَبُونَ ) * ميپندارند و گمان مىبرند * ( كُلَّ صَيْحَةٍ ) * هر فريادى كه برآيد در ميان لشكر و هر آوازى را كه بركشند * ( عَلَيْهِمْ ) * كه آن واقعست برايشان يعنى بد دلى و ترس ايشان بمرتبه ايست كه هر آوازى كه بشنوند پندارند كه برايشان واقع خواهد شد و از آن ضررى بايشان خواهد رسيد و هلاك خواهند شد و يا هر گاه كه صيحهء استماع كنند ظن ايشان آن باشد كه آيتى نازل\r\n","description":"","footnote":"","page_name":" 291 ","page_number":291},
  {"content":"\r\nشده كه كاشف احوال ايشانست و به جهت آن نفاق ايشان بر پيغمبر و مؤمنان ظاهر شده رسوا خواهند شد * ( هُمُ الْعَدُوُّ ) * ايشان دشمنان كاملند ترا و همه مؤمنانرا * ( فَاحْذَرْهُمْ ) * پس حذر كن از مكر ايشان و بر ظاهر حال ايشان ايمن مباش و ميتواند بود كه جار و مجرور صله يحسبون باشد و مفعول دوم آن اينجملهء اسميه باشد و معنى اينكه گمان مىبرند هر صيحه را كه برايشان واقع شود كه آن دشمنانند و بنا بر اين ضمير مرفوع منفصل راجع بكل باشد و ايراد آن در موضع هى باعتبار خبر باشد يا آنكه مضاف در مفعول اول محذوف باشد و تقدير اينكه اهل كل صيحة لكن ترتب فاحذرهم بر آن دالست بر آنكه ضمير راجع بمنافقانست * ( قاتَلَهُمُ اللَّه ) * هلاك گرداند خداى ايشان را و لعنت كناد برايشان و ايشان را رسواى دنيا و آخرت گر داناد اين دعا عليهم است و طلب ذات ما كه برايشان لعنت كند و مخزى ايشان باشد يا تعليم است مر مؤمنان را كه به اين كلمه ايشان را دعاى بد كنند * ( أَنَّى يُؤْفَكُونَ ) * چگونه برگردانيده مىشوند از طريق حق با وجود كثرت دلالات هاديه اين تعجبست از جهل و ضلالت ايشان و گويند كه يؤفكون مشتق است از انك بمعنى كذب يعنى چگونه دروغ ميگويند مرويست كه قبل از نزول اين آيات رسول زيد بن ارقم را طلبيد و گفت اى زيد شايد كه بجهة عداوتى كه با ابن ابى داشته باشى اين سخنان را به او نسبت دهى گفت نه چنين است يا رسول اللَّه فرمود كه شايد آن را از او بخطا شنيده باشى و او نوع ديگر گفته باشد و بر تو مشتبه شده گفت نه يا نبى اللَّه و چون اين آيات نازل شد رسول ( ص ) از پى زيد در آمد و گوش او را بگرفت و او را بر داشت فرمود\r\nيا غلام صدق فوك و وعت اذناك و وعى قلبك و قد أنزل اللَّه فيما قلت قرآنا\r\nيعنى اى پسر دهن تو راست گفت و گوش تو آن را نيك فرا گرفت و دل تو آن را نيك حفظ نمود و بتحقيق كه خداى تعالى قرآن را فرو فرستاده است در آنچه ميگفتى و روايت ديگر آنست كه فرمود\r\nوقت اذنك يا غلام ان اللَّه قد صدقك و كذب المنافقين\r\nاى پسر وفا كرد گوش تو به آنچه شنيد بدرستى كه خداى تصديق تو كرده و تكذيب منافقان آورده‌اند كه بعد از نزول اين آيات مذكوره قوم ابن ابى وى را گفتند كه اين آيات دربارهء تو نازل شده نزد رسول خداى رو تا براى تو آمرزش طلبد آن منافق سر را به پيچيد و روى بگردانيد و گفت مرا گفتند ايمان آور ايمان آوردم و تكليف كردند كه زكات مال بده دادم و همين مانده كه محمد را سجده ميبايد كرد آيه آمد كه * ( وَإِذا قِيلَ لَهُمْ تَعالَوْا ) * و چون گويند منافقان را يعنى ابن ابى و اصحاب او كه بيائيد بطريق اعتذار * ( يَسْتَغْفِرْ لَكُمْ ) * تا آمرزش طلبد براى شما * ( رَسُولُ اللَّه ) * فرستادهء خداى * ( لَوَّوْا رُؤُسَهُمْ ) * به پيچند سرهاى خود را يعنى روى بگردانند\r\n","description":"","footnote":"","page_name":" 292 ","page_number":292},
  {"content":"\r\nو گردن را برتابند چنانچه كسى از امر مكروهى روى بگرداند يا سر را به حركت درآرند و بجنبانند جهت استهزا به استغفار پيغمبر * ( وَرَأَيْتَهُمْ يَصُدُّونَ ) * و ميبينى ايشان را كه اعراض ميكنند و روى مىگردانند از استغفار * ( وَهُمْ مُسْتَكْبِرُونَ ) * و ايشان گردن كشانند از اعتذار جستن نزد حضرت رسالت و طلب مغفرت از او كردن و اظهاركنندگان عدم احتياج ايشان به آن * ( سَواءٌ عَلَيْهِمْ ) * يكسانست برايشان * ( أَسْتَغْفَرْتَ لَهُمْ ) * آمرزش خواهى از براى ايشان * ( أَمْ لَمْ تَسْتَغْفِرْ لَهُمْ ) * يا آمرزش نخواهى براى ايشان كه اعراض ميكنند و روى ميگردانند از استغفار * ( لَنْ يَغْفِرَ اللَّه لَهُمْ ) * هرگز نيامرزد خداى ايشان را به جهت رسوخ ايشان در نفاق و عناد از حسن منقولست كه پيغمبر ( ص ) از براى ايشان استغفار ميكرد بنا بر ظاهر حال ايشان و يا به شرط آنكه ظاهر ايشان مثل باطن باشد پس حق سبحانه اخبار وى نمود كه ايشان بر صفت كفر خواهند مرد آن حضرت ترك استغفار ايشان نمود * ( إِنَّ اللَّه ) * بدرستى كه خداى * ( لا يَهْدِي الْقَوْمَ الْفاسِقِينَ ) * راه فلاح نمىنمايد گروه بيرون رفتگان از دايره صلاح را يعنى نظر لطف و توفيق از ايشان باز ميگيرد به جهت فرط عناد و رسوخ كفر و نفاق ايشان با وجود ادله داله بر حقيقت ايمان يا آنكه به جهت آن ايشان را مهتدى نميسازد بطريق جنان و روضهء رضوان * ( هُمُ الَّذِينَ ) * ايشان آنانند كه * ( يَقُولُونَ ) * ميگويند مر انصار را كه شما * ( لا تُنْفِقُوا ) * نفقه مكنيد يعنى طعام و لباس ندهيد * ( عَلى مَنْ عِنْدَ رَسُولِ اللَّه ) * بر كسانى كه نزديك رسول خدايند از فقراى مهاجرين * ( حَتَّى يَنْفَضُّوا ) * تا متفرق شوند به جهت گرسنگى و برهنگى يعنى غلامان نزد خواجگان خود روند و پسران به پدران ملحق شوند قول ايشان على من عند محمد بود لكن در حق سبحانه در موضع ان رسول اللَّه ايراد فرمود به جهت تعظيم و تشريف حضرت سيد انبيا حاصل كه منافقان انصار را منع مىكردند از انفاق بر فقراى مهاجر * ( وَلِلَّه ) * و حال آنكه مر خدايراست * ( خَزائِنُ السَّماواتِ وَالأَرْضِ ) * خزانهاى روزى كه در آسمانها و زمينها است يعنى مفتاح ارزاقى كه از آسمان يا زمين ببنده رسد بيد قدرت او است و بر حسب حكمت و مصلحت هر كه را خواهد غنى گرداند و اگر چه اهل مدينه ابا داشته باشند از انفاق نمودن بر مهاجر و هر كه را خواهد از غنا محروم سازد تا بسبب فقر و صبر به ثواب جزيل رسند * ( وَلكِنَّ الْمُنافِقِينَ ) * و ليكن منافقان به جهت فرط ضلالت و جهالت * ( لا يَفْقَهُونَ ) * نمىدانند\r\n","description":"","footnote":"","page_name":" 293 ","page_number":293},
  {"content":"\r\nكه رازق على الاطلاق او سبحانه است نه آدميان * ( يَقُولُونَ ) * ميگويند اهل نفاق يعنى ابن ابى و كسانى كه تابع اويند در اقوال و اعمال * ( لَئِنْ رَجَعْنا ) * اگر باز گرديم ما از اين سفر * ( إِلَى الْمَدِينَةِ ) * بسوى مدينه طيبه * ( لَيُخْرِجَنَّ الأَعَزُّ ) * هر آينه بيرون كند عزيزتر * ( مِنْهَا الأَذَلَّ ) * از مدينه خوارتر را مراد ابن ابى از اعز نفس احسن او بود و از آن لفظ ديگر اشرف و اكمل مخلوقات عليه افضل التسليمات پس حق سبحانه رد قول او نموده فرمود كه * ( وَلِلَّه الْعِزَّةُ ) * و مر خداى راست عزت قدرت و ربوبيت * ( وَلِرَسُولِه ) * و مر رسول او را عز نبوت و شفاعت يا عز اعلاى دين او بر ساير اديان بفتح و نصرت * ( وَلِلْمُؤْمِنِينَ ) * و مر گرويد - گان را عز ايمان و طاعت يا عز خلود ايشان در جنت هم چنان كه مذلت و هوان مر شياطين راست و اتباع ايشان از كافران و منافقان و گويند عز خدا پنج است عز ملك و بقا و عز عظمت و كبرياى و عز بذل و عطا و عز جلال و بهاء و عز رفعت و علا و عز رسول نيز پنج است عز\r\nسبق و ابتدا و عز اذان و نداء و عز قدم صدق بر انبيا و عز اجتباء و اصطفاء و عز ظهور بر اعدا و عز مؤمنان نيز پنج است عز تاخير كه نحن الاخرون السابقون و عز تيسير كه وَلَقَدْ يَسَّرْنَا الْقُرْآنَ لِلذِّكْرِ و يُرِيدُ اللَّه بِكُمُ الْيُسْرَ و عز تبشير كه و بَشِّرِ الْمُؤْمِنِينَ بِأَنَّ لَهُمْ مِنَ اللَّه فَضْلًا كَبِيراً و عز توقير كه وَأَنْتُمُ الأَعْلَوْنَ و عز تكثير كه ( انكم اكثر الامم ) و وجه توفيق ميان اين آيه و آيه فَلِلَّه الْعِزَّةُ جَمِيعاً آنست كه عز رسول و مؤمنان از او سبحانه فيضان نموده پس فى الحقيقه جميع عزت از جناب احديت است و مستحق عزت بحسب ذات او است نه غير او مرويست كه مردى حضرت حسن بن على بن ابى طالب صلوات اللَّه و سلامه عليه را گفت كه مردمان در تو گمان تيه و كبر مىبرند فرمود كه آن كبر نيست بلكه عز است پس اين آيه تلاوت فرمود از امام جعفر صادق ( ع ) روايتست كه پيوسته ميگفتى كه\r\nمن مثلى و رب العرش معبودى\r\nمانند من كيست كه آفريدگار عرش معبود منست\r\nو من مثلى و انت لى\r\nو مثل من كيست كه تو خداوند و پروردگار منى و بعضى گفته‌اند كه عز خدا بولايت است كه هنالك الولاية اللَّه الحق و عز رسول بكفايت كه إِنَّا كَفَيْناكَ الْمُسْتَهْزِئِينَ و عز مؤمنان بعلو رفعت كه وَأَنْتُمُ الأَعْلَوْنَ إِنْ كُنْتُمْ مُؤْمِنِينَ * ( وَلكِنَّ الْمُنافِقِينَ ) * و ليكن منافقان تيره ضمير * ( لا يَعْلَمُونَ ) * نمىدانند و در نمىيابند حقيقة عزت و حقيت آن را و به جهت فرط ضلالت و جهالت مظنه ايشان آنست كه عزت مر ايشانراست و بعد از بيان احوال منافقان خطاب باهل ايمان كرده ميفرمايد كه * ( يا أَيُّهَا الَّذِينَ آمَنُوا ) * اى آن كسانى كه ايمان آورده‌ايد * ( لا تُلْهِكُمْ ) * بايد كه مشغول نگرداند شما را * ( أَمْوالُكُمْ ) * مالهاى شما * ( وَلا أَوْلادُكُمْ ) * و نه فرزندان\r\n","description":"","footnote":"","page_name":" 294 ","page_number":294},
  {"content":"\r\nشما * ( عَنْ ذِكْرِ اللَّه ) * از ياد كردن خدا كه آن صلوة خمس است يا جميع فرايض يا قرآن يا جهاد يا شكر بر نعما و صبر بر بلا و رضا به قضا على اختلاف الاقوال چه مقتضاى ايمان آنست كه دوستى خدا غالب باشد بر دوستى همه اشيا مراد نهى انسانست از مشغول شدن باموال و تصرف در آن و سعى در تدبير آن و تلذذ و استماع بمنافع آن و تهالك بر طلب آن و از مسرور شدن بلقاى اولاد و شفقت نمودن برايشان و قيامت نمودن بمؤنت ايشان و تسويه آنچه مصلح ايشان باشد از معايش ايشان و به جهت آن باز ماندن از طاعت رحمن نه نهى اموال و اولاد از ايشان چه توجيه نفى به اين هر دو چنان كه ظاهر آيتست به جهت مبالغه است و لهذا قال * ( وَمَنْ يَفْعَلْ ذلِكَ ) * و هر كه بكند اين كار را يعنى بمال و فرزند از حق بازماند * ( فَأُولئِكَ ) * پس آن گروه * ( هُمُ الْخاسِرُونَ ) * ايشانند زيانكاران كه عظيم باقى را بحقير فانى فروخته‌اند * ( وَأَنْفِقُوا ) * و نفقه كنيد در راه خداى * ( مِنْ ما رَزَقْناكُمْ ) * بعضى از آنكه روزى داده‌ايم شما را مراد اخراج زكات و ساير حقوق واجبه است * ( مِنْ قَبْلِ أَنْ يَأْتِيَ ) * پيش از آنكه بيايد * ( أَحَدَكُمُ الْمَوْتُ ) * بيكى از شما اسباب و علامت مرگ * ( فَيَقُولَ ) * پس گويد آن كس كه بر مرگ مشرف شده باشد از روى تاسف و تحسر * ( رَبِّ ) * اى پروردگار من * ( لَوْ لا أَخَّرْتَنِي ) * چرا باز پس نيند از آنى و مهلت ندهى مرا يعنى تاخير نكنى موت را * ( إِلى أَجَلٍ قَرِيبٍ ) * تا مدتى نزديك يعنى زمانى اندك كه در آن اخراج حقوق توان كرد * ( فَأَصَّدَّقَ ) * پس در آن زمان تصدق كنم و ساير حقوق واجبه از مال خود ادا نمايم * ( وَأَكُنْ مِنَ الصَّالِحِينَ ) * و باشم از شايستگان و نيكوكاران و فرمانبرداران بسبب اين تدارك جزم اكن به جهت آنست كه معطوف است بر محل فا و ما بعد آن فكانه قيل ان اخرتن اصدق و اكن از ابن عباس مرويست كه اين آيه در حق مانعان زكات نازل گشته و بعد از آن فرمود كه\r\nتصدقوا قبل ان ينزل عليكم سلطان الموت فلا تقبل توبة و لا ينفع عمل\r\nتصدق كنيد پيش از آنكه سلطان مرگ بر شما نازل شود پس آن زمان توبه مقبول نباشد و هيچ عملى نفع ندهد و نيز از او منقول است كه\r\nما استطاع يمنعكم احدكم اذا كان له مال ان يزكى و اذا اطاق الحج من قبل ان ياتيه الموت فيسال ربه الكرة فلا يعطاها\r\nچه باز ميدارد يكى از شما را كه چون مال داشته زكات بدهد و چون استطاعت حج داشته باشد حج كند پيش از آنكه مرگ به او رسد پس از خدا طلب رجوع كند\r\n","description":"","footnote":"","page_name":" 295 ","page_number":295},
  {"content":"\r\nبه دنيا او را باز نگرداند و التماس او را قبول نكند و ضحاك و عطيه نيز از او روايت كنند كه ما من احد يموت و كان له مال فلم يؤد زكاته و اطاق الحج و لم يحج الا سال الرجعة عند الموت قالوا بابن عباس اتق اللَّه فاينما ترى هذا الكافر يسئل الرجعة فقال انا اقرا عليكم قرآنا ثم قرا هذه الاية الى قوله من الصالحين فقال الصلاح هنا الحج يعنى هيچكس نميرد كه او را مالى باشد پس زكات ندهد و طاقت حج داشته باشد و حج نكند الا كه نزد موت سؤال رجعت كنند به دنيا گفتند يا بن عباس از خداى بترس تو چه ميدانى كه اينحال كافر است كه سؤال رجعت كند فرمود كه در اينباب قرآن بر شما خوانم پس اين آيه را قرائت نمود تا بقوله من الصالحين و بعد از آن گفت كه صلاح بمعنى حجست و اينروايت از ابى عبد اللَّه صلواة اللَّه عليه نيز ماثور است و عكرمه نيز گفته كه انها نزلت فى اهل القبلة و از حسن نيز روايت است كه هيچكس نباشد كه زكات نداده باشد و روزه نداشته باشد و حج نگذارده باشد الا كه در وقت مرگ طلب مراجعت كند پس حضرت عزت از روى مبالغه در باب عدم مراجعت ميفرمايد كه * ( وَلَنْ يُؤَخِّرَ اللَّه ) * و هرگز خداى باز پس نيفكند * ( نَفْساً ) * هيچ نفسى را از مرگ * ( إِذا جاءَ ) * چون بيايد و برسد * ( أَجَلُها ) * وقت رفتن آن چه حكمت او سبحانه مقتضى آنست كه چون عمر به آخر رسد چيزى بر آن نيفزايد و از آن كم نكند * ( وَاللَّه خَبِيرٌ ) * و خداى داناست * ( بِما تَعْمَلُونَ ) * به آنچه ميكنند آدميان و حفص بخطاب خوانده يعنى به آنچه شما ميكنيد از خير و شر و همه را بر وفق عمل جزا خواهد داد خلاصهء معنى آنست كه چون شما دانستيد كه موت از وقت خود متاخر نميشود و لا محاله واقع خواهد شد و خداى عليم است باحوال شما و شما را جزا خواهد داد پس هر چند زودتر مسارعت نمائيد به بيرون آمدن از عهدهء واجبات و مستعد شدن بمثوبات بهتر است و از علما منقولست كه ليس فى الزجر عن التفريط فى حقوق اللَّه آية اعظم من هذه الاية يعنى عظيمترين آيتى كه زاجر باشد از تقصير در حقوق اللَّه اين آيتست .\r\n\r\nسورة التغابن\r\nمدنى است و نزد ابن عباس مكيست غير از سه آيه آخر كه در مدينه نازل گشته و مجموع هيجده آيتست باجماع امت ابى بن كعب از حضرت رسالت ( ص ) روايت كرده كه هر كه سوره تغابن بخواند از مرگ مفاجات ايمن شود و ابن ابى علا از ابو عبد اللَّه ( ع ) نقل كرده كه هر كه سورهء تغابن در\r\n","description":"","footnote":"","page_name":" 296 ","page_number":296},
  {"content":"\r\nفريضه بخواند روز قيامت اينسوره شافع او شود و شاهد عدل باشد بر اعمال صالحه او نزد آن كسى كه اجازهء شهادت او داده باشد و از او مفارقت نكند تا آنكه ببهشتش در آرد و ببايد دانست كه چون او سبحانه ختم سورهء منافقين نمود بامر بطاعت و نهى از معصيت افتتاح اينسوره كرد ببيان حال مطيع و عاصى بقوله\r\n* ( بِسْمِ اللَّه الرَّحْمنِ الرَّحِيمِ يُسَبِّحُ لِلَّه ) * به پاكى و پاكيزگى ستايش مينمايد مر خداى را * ( ما فِي السَّماواتِ ) * آنچه در آسمانها است از روحانيات * ( وَما فِي الأَرْضِ ) * و آنچه در زمينها است از جسمانيات تسبيح مكلفان بقولست و تسبيح غير ايشان بدلالت چه آنها دالند بر كمال قدرت و علم و استغناى او سبحانه * ( لَه الْمُلْكُ ) * مر او راست پادشاهى مطلق چه خالق ارض و سما و ما بينهما او است * ( وَلَه الْحَمْدُ ) * و مر او راست ستايش زيرا كه نعمت آفرينش و پرورش از او است افراد ملك و حمد بذكر به جهت دلالتست بر اختصاص اين هر دو به او سبحانه بحسب حقيقت زيرا كه اوست مبدع جميع انبيا و مربى همه ممكنات و اصول جميع نعم و فروع آن از فيض عميم او است و ملكيت غير او جز تسلط و استرعا نيست از جانب جناب او و حمد غير او به اعتبار جريان نعم او سبحانه است بر يد او * ( وَهُوَ عَلى كُلِّ شَيْءٍ قَدِيرٌ ) * و او بر همه چيزها تواناست از ايجاد معدوم و افناى موجود و تغيير و تبديل آنها بر وفق حكمت و مقتضاى مصلحت چه نسبت ذات او بر همه اشيا على السويه است * ( هُوَ الَّذِي خَلَقَكُمْ ) * او آن كسيست كه بيافريد شما را اى آدميان و از عدم بوجود آورد * ( فَمِنْكُمْ كافِرٌ ) * پس بعضى از شما ناگرويده‌اند بخالقيت او چون دهريان و طبيعيان يا بوحدانيت او چون مشركان * ( وَمِنْكُمْ مُؤْمِنٌ ) * و برخى او شما باور دارنده‌اند آفريدگارى و يكتايى او را چون اهل ايمان يا بعضى از شما كافراند در باطن و مؤمن در ظاهر چون منافقان يا به عكس چون عمار يا سر و امثال آن يا كافراند به خدا و مؤمن بكواكب چون اهل انواء يا به عكس و اول عموم آيتست بر ظاهر خود پس معنى آن باشد كه مكلفان بر دو قسماند بعضى متصفاند بصفت كفر على جميع انواعه و بعضى متسم به سمت ايمان و تقديم كفر بر ايمان به اعتبار اغلبيت و اكثريتست خلاصهء كلام آنست كه خداى آن كسى است كه بر شما تفضل نموده اصل نعم خود را و آن خلق و ايجاد است از عدم و به جهت اين بر شما\r\n","description":"","footnote":"","page_name":" 297 ","page_number":297},
  {"content":"\r\nواجبست كه به نظر صحيح تفكر كنيد در معرفت او و همه بندگان مطيع او شويد و شاكر نعمت او پس بعضى از شما تفكر در آن نكرده در درياى كفر و كفران غوطه خورده‌ايد و برخى ديگر بسفينهء تفكر نشسته بوسيلهء بادبان نتايج افكار صايبه خود را بساحل معرفت كشيده‌ايد * ( وَاللَّه بِما تَعْمَلُونَ ) * و خداى به آنچه ميكنيد * ( بَصِيرٌ ) * بينا است پس بر وفق اعمال با شما معامله خواهد كرد و مخفى نيست در آنكه ظاهر آيه مبطل مذهب مجبره است چه دالست بر آنكه فاعل كفر و ايمان و موجدان بندگانند به جهت اسناد آن به ايشان از قبيل آيه وَاللَّه خَلَقَ كُلَّ دَابَّةٍ مِنْ ماءٍ فَمِنْهُمْ مَنْ يَمْشِي عَلى بَطْنِه وَمِنْهُمْ مَنْ يَمْشِي عَلى رِجْلَيْنِ كه اسناد مشى بايشان كرده و اصلا دلالت ندارد بر آنكه او سبحانه خالق آن باشد پس حمل آيه بر خلاف ظاهر كردن و موافق اهل جبر گردانيدن عين مكابره و محض مجادله است و اگر بر فرض جايز است كه حق سبحانه خالق كفر و قبايح باشد بايد كه او را جايز باشد كه بعث رسول كند بر آنكه عباد را بكفر و ضلالت راه نمايد و بر وفق آن معجزات بر دست او ظاهر سازد تعالى اللَّه عن ذلك علوا كبيرا و ديگر آنكه اگر او سبحانه كفر و قبايح را در بنده ايجاد كرده باشد لازم آيد كه فايدهء بعث منتفى شود و امر و نهى صحيح نباشد و آن مصرحست بر آنكه حق سبحانه بنده را بر فطرت اسلام خلق فرموده قوله سبحانه فِطْرَتَ اللَّه الَّتِي فَطَرَ النَّاسَ عَلَيْها و نيز حضرة رسالت فرمود كه\r\nكل مولود يولد على الفطرة فانما ابواه يهودانه و ينصرانه\r\nو در حديث ديگر وارد شده كه حق سبحانه فرموده كه\r\nخلقت عبادى كلهم حنفاء\r\nمن همه بندگان خود را مسلمان آفريده‌ام و غير از اين اخبار در اين باب بسيار است * ( خَلَقَ السَّماواتِ وَالأَرْضَ ) * بيافريد او سبحانه همهء آسمانها و زمينها را * ( بِالْحَقِّ ) * براستى يعنى بحكمت بالغه و اغراض صحيحهء نه بباطل و يا لا طايل يا بكلمهء كن يا براى بيان حق چه آنها دلايل وحدانيتاند و آثار خالقيت و عالميت و قادريت حضرت عزت پس مظهر حق باشند * ( وَصَوَّرَكُمْ ) * و تصوير كرد و بنگاشت شما را * ( فَأَحْسَنَ صُوَرَكُمْ ) * پس نيكو گردانيد صورتهاى شما را به امتداد قامت و اعتدال خلقت تا شكر گوئيد بر اين نعمت و دال بر حسن صورت است آنچه هيچكس از آدميان تمناى نميكند كه صورت او مثل صورت حيوان ديگر باشد و اگر حيوان نيكوتر از انسان بودى تمناى آن كردى كه بر صورت آن حيوان باشد و بعضى گفته‌اند كه حسن صورت از حيثيت حكمت است و قبول عقل نه قبول طبع زيرا كه بعضى از انسان بر صورتى واقع نشده اند كه مقبول طبع باشند و نزد جماعتى ديگر آنست كه حسن صورت از حيثيت قبول طبع است چه متبادر\r\n","description":"","footnote":"","page_name":" 298 ","page_number":298},
  {"content":"\r\nاز مفهوم حسن صور همين است پس اين آيه مثل آيهء لَقَدْ خَلَقْنَا الإِنْسانَ فِي أَحْسَنِ تَقْوِيمٍ است چه تشوه خلق بمعنى امر عارضى است و غير معتد به و صاحب كشاف آورده كه چون صور بر طبق معانيست در آن كه بر طبقات و مراتب واقعند پس انحطاط بعضى صور از مراتب ما فوق موجب سماجت و تشوه آن نمى شود چه آن دالست در حيز حسن و غير خارج از حد آن غايتش آنكه در مرتبهء ادناى حسن واقع شده و لهذا اگر كسى در حسن صورتى تعجب مينمايد و تصور مىكند كه آن در نهايت حسن است و چون املح و احسن آن را مشاهده كرد از ديدن صورت اول مستقل مىشود و طبع او ميل نميكند كه نظر در آن كند و حكما گفته‌اند كه شيئان لا غاية لهما الجمال و البيان و امام قشيرى آيه را بر اين وجه تفسير كرده كه ظاهر شما را بياراست بكمال قدرت و باطن شما را محلى گردانيد بجمال قربت و نزد محققان حقيقت حسن انسانست كه او را بصنوف اوصاف كاينات آراسته گردانيد و بخلاصهء خصايص مبدعات شرف اختصاص بخشيد تا نمودار جميع موجودات علوى و سفلى و ملكى و ملكوتى باشد فَتَبارَكَ اللَّه أَحْسَنُ الْخالِقِينَ پس بجهة تهديد عباد بر كفران نعمت حسن خلق ميفرمايد كه * ( وَإِلَيْه الْمَصِيرُ ) * و بسوى اوست بازگشت همه در روز قيامت پس كسانى كه بر نعمت خلقت و حسن صورت شاكرند مجازات خواهد داد و جماعتى كه كفران آن نموده‌اند بسزا و جزا خواهد رسانيد * ( يَعْلَمُ ) * ميداند بعلم كامل خود * ( ما فِي السَّماواتِ ) * آنچه در آسمانها است از اصناف مكونات * ( وَالأَرْضِ ) * و آنچه در زمين است از انواع مخترعات * ( وَيَعْلَمُ ما تُسِرُّونَ ) * و ميداند آنچه ميپوشيد آن را بر يكديگر * ( وَما تُعْلِنُونَ ) * و آنچه آشكارا مىكند * ( وَاللَّه عَلِيمٌ ) * و خداى داناست * ( بِذاتِ الصُّدُورِ ) * بدانچه در سينه ها است از خواطر و افكار يعنى عالمست به جميع معلومات بعلم كلى و جزئى چه نسبت مقتضيه علم او بما سوى على السويه است فرق ميان اخفاء و اسرار آنست كه اسرار در معانى مىباشد نه در اشخاص و اخفاء اعم از آنست و ببايد دانست كه تقديم قدرت بر علم به جهت آنست كه دلالت مخلوقات بر قدرت او سبحانه اولا و بالذاتست و بر علم او به آنچه در اوست از اتقان و احكام و مخفى نيست در آنكه حق سبحانه در اين آيه وافى هداية تنبيه فرموده بعلم خود به آنچه در آسمان و زمين است و بعد از آن بعالم بودن به آنچه نهان و آشكاراى بندگانست و بعد از آن بعالميت خود بخفاياى صدور بر آنكه هيچ چيز از كليات و جزئيات بر او مخفى نيست پس حق وى آنست كه در جميع حالات از او خايف و ترسان باشند و بر هيچ چيزى كه مخالف رضاى او باشد جرات ننمايند و تكرير علم در آن در معنى تكرير وعيد است و ما بعد قول فَمِنْكُمْ كافِرٌ وَمِنْكُمْ مُؤْمِنٌ تا اينجا در معنى وعيد است بر كفر و\r\n","description":"","footnote":"","page_name":" 299 ","page_number":299},
  {"content":"\r\nانكار بر آنكه در حق خالق عصيان نمايند و شكر نعمت او را بجاى نيارند و خلق اعظم نعم است از خدا بر عباد و كفر اعظم كفرانست از عباد مر خداى را و نيز بر سبيل وعيد ميفرمايد كه * ( أَ لَمْ يَأْتِكُمْ ) * آيا\r\nنيامد بشما اى كفار مكه * ( نَبَأُ الَّذِينَ كَفَرُوا ) * خبر آنان كه كافر شدند * ( مِنْ قَبْلُ ) * پيش از شما چون اولاد قابيل و عاد و ثمود و اصحاب ايكه و غير آن * ( فَذاقُوا ) * پس چشيدند * ( وَبالَ أَمْرِهِمْ ) * عقوبت كار خود را يعنى سزاى كفر خود را در دنيا از غرق و ريح صرصر و صيحه و عذاب يوم الظله * ( وَلَهُمْ ) * و مر ايشانراست در آخرت * ( عَذابٌ أَلِيمٌ ) * عذابى دردناك و بدانكه اصل و بال ثقل است و وبيل كه بمعنى طعاميست كه بر معده ثقيل باشد و وابل كه بمعنى باران ثقيل القطراتست از اين مشتقاند و بعد از ذكر عذاب بيان علت آن مىكند تا توهم آن نشود كه آن و بال و عقاب برايشان بر سبيل ظلم بوده و ميگويد كه * ( ذلِكَ ) * اين و بال دنيا و عذاب عقبى مر ايشان را * ( بِأَنَّه كانَتْ تَأْتِيهِمْ ) * بسبب آنست كه شان و قصه اين بود كه آمد بديشان * ( رُسُلُهُمْ ) * پيغمبران فرستاده شده برايشان * ( بِالْبَيِّناتِ ) * بحجتهاى روشن و معجزهاى هويدا * ( فَقالُوا ) * پس گفتند ايشان بر وجه استكبار * ( أَ بَشَرٌ ) * آيا آدميانى مثل ما * ( يَهْدُونَنا ) * راه مينمايند ما را اين تعجب و انكار ايشانست از آنكه حق سبحانه وحى به او ميفرستد و استكبار از آنكه تابع او شوند و ندانستند كه اگر رسول فرشته ميبود البته به صورت ايشان ميبود تا مرئى ايشان شود كقوله تعالى وَلَوْ جَعَلْناه مَلَكاً لَجَعَلْناه رَجُلًا و اطلاق بشر بر جمع به جهت آنست كه اسم جنس است * ( فَكَفَرُوا ) * پس كافر شدند برسولان * ( وَتَوَلَّوْا ) * و روى بگردانيدند از تردد بجانب ايشان و تدبر در بيناتى و معجزاتى كه با ايشان بود پس خداى تعالى ايشان را مستاصل ساخت * ( وَاسْتَغْنَى اللَّه ) * و بىنياز شد خداى از ايمان و طاعت ايشان مراد آنست كه ظاهر شد استغناى او سبحانه نزد تولى ايشان از جهت آنكه ايشان را ملجا و مضطر نساخت بايمان با وجود قدرت كاملهء او سبحانه بر آن نه آنكه مراد اين باشد كه استغناى او در حين تولى ايشان وجود پيدا كرد زيرا كه او غنى بالذاتست پس تكليف ايشان بايمان بجهة وصول نفع است بايشان نه به او سبحانه * ( وَاللَّه غَنِيٌّ ) * و خداى بىنياز است از عبادت آفريدگان و از غير آن * ( حَمِيدٌ ) * ستوده بىستايش حامدان چه وجود هر يك از مخلوقات دالست بر حمد او و بعد از بيان سبب عقوبت كافران اخبار ميفرمايد از قول\r\n","description":"","footnote":"","page_name":" 300 ","page_number":300},
  {"content":"\r\nايشان بقوله * ( زَعَمَ الَّذِينَ كَفَرُوا أَنْ لَنْ يُبْعَثُوا ) * زعم بمعنى ادعاى علم است و لهذا متعدى به دو مفعول مىباشد و در اين مقام ان مخففه با آنچه در خير او است قايم مقام مفعولين است و اصل كلام چنين بوده كه انهم لمن يبعثوا يعنى دعوى علم ميكنند آنان كه كافر شدند از آنكه هرگز برانگيخته نخواهند شد * ( قُلْ ) * بگو اى محمد ( ص ) در رد قول ايشان * ( بَلى ) * آرى برانگيخته خواهيد شد * ( وَرَبِّي لَتُبْعَثُنَّ ) * سوگند بپروردگار - من كه هر آينه مبعوث گرديد در روز قيامت * ( ثُمَّ لَتُنَبَّؤُنَّ ) * پس خبر داده شويد * ( بِما عَمِلْتُمْ ) * به آنچه كرده‌ايد در دنيا مراد از اخبار محاسبه و مجازاتست يعنى البته حساب شما كنند و شما را بجزا و سزا رسانند * ( وَذلِكَ ) * و اين برانگيختن و جزا دادن * ( عَلَى اللَّه يَسِيرٌ ) * بر خداى سهل و آسانست به جهت قبول ماده و حصول قدرت تامه ذكر قسم در رد قول ايشان و تأكيد ان بلام و نون در هر دو فعل و ايراد جمليه اسميه بعد از آن به جهت شدت مبالغه است در تكذيب ايشان ببعث و نشور و بعد از آن ميفرمايد كه چون مال حال شما چنين خواهد بود * ( فَآمِنُوا بِاللَّه ) * پس ايمان آريد به خدا * ( وَرَسُولِه ) * و بفرستادهء او كه محمد ( ص ) است * ( وَالنُّورِ الَّذِي أَنْزَلْنا ) * و به آن روشنى كه فرستاديم به محمد ( ص ) مراد قرآن است و تسميهء آن بنور به جهت آنست كه بنفسه ظاهر است در اعجاز و مظهر حقايق احكام حلال و حرامست يا از آن حيثيت كه متضمن ادله و حجج هاديه است مانند نور كه سبب اهتداى طريقست * ( وَاللَّه بِما تَعْمَلُونَ ) * و خداى به آنچه شما ميكنيد از اقرار و انكار * ( خَبِيرٌ ) * داناست پس شما را بر آن سزا و جزا خواهد داد و قوله * ( يَوْمَ يَجْمَعُكُمْ ) * متعلقست بقوله لتنبئون يا بخبير و اين متضمن وعيد است چه معنى كلام اينست كه جزا داده شويد در روزى كه خدا جمع كند شما را يا خدا به عمل شما دانا است در روزى كه شما را فراهم آورد و ميتواند بود كه فعل او محذوف باشد و تقدير\r\nاينكه ( اذكروا يوم يجمعكم ) يعنى ياد كنيد روزى را كه خداى شما را مجتمع سازد * ( لِيَوْمِ الْجَمْعِ ) * براى روز جمع يعنى آنچه در او جمعست از حساب و جز او غير آن پس تسميهء آن روز بيوم الجمع باعتبار آنست كه جامع بعث و جزا و حسابست و گويند به جهت آنكه در آن روز خلق اولين و آخرين جمع شوند يا از حيثية اجتماع انبيا با امم خود يا ظالم با مظلوم يا اهل هدايت با اهل ضلالت و اهل نار با اهل جنت و اشهر آنست كه يوم الجمع به آن اعتبار است كه در آن روز ملايكه و جن و انس با هم مجتمع شوند * ( ذلِكَ ) * آن روز جمع\r\n","description":"","footnote":"","page_name":" 301 ","page_number":301},
  {"content":"\r\n* ( يَوْمُ التَّغابُنِ ) * روز زيان آوردنست بر يكديگر به جهت نزول سعدا در منازل اشقيا كه در بهشت داشته باشند بر تقدير آنكه سعدا ميبودند و نزول اشقيا در منازل سعدا كه در دوزخ داشته باشند بر تقدير آنكه اشقيا مىبودند اين تهكم است بر اشقيا زيرا كه نزول ايشان در مقام سعدا غبن نيست و از حضرت رسالت ( ص ) پرسيدند كه ما يوم التغابن فرمودند كه\r\nما من عبد يدخل الجنة الا ارى مقعده من النار لو اساء ليزداد شكرا و ما من عبد يدخل النار الا ارى مقعده من الجنة لو احسن ليزداد حسرة و معنى ذلك يوم التغابن\r\nيعنى هيچ بندهء در بهشت نرود الا كه بنمايند به او جاى او را در دوزخ بر تقدير آنكه بدكار مىبود تا شكر را زياده كند و هيچ بندهء در دوزخ نرود مگر كه به او بنمايند مكان او را در بهشت بر تقدير آنكه نيكوكار مىبود تا حسرت و ندامت او زياده شود پس در آن روز مؤمن مقام كافر را در بهشت ميراث گيرد و كافر را در دوزخ به مقام مؤمن در آورند و يوم التغابن به اين معنى است و صاحب طبرسى آورده كه تغابن تفاعل است مشتق از غبن كه آن اخذ شر است و ترك خير يا اخذ خير و ترك شر و چون كافر ترك حظ خود كرده از آخرت و اخذ حظ نموده از دنيا پس ترك خير كرده و اخذ شروح او مغبون باشد پس در آن روز ظاهر شود غابن و مغبون و گويند كه تغابن باعتبار آنست كه هر يك از خلايق بر يكديگر غبن بينند و هر يكى بر مقدار حظ خويش حسرت و پشيمانى خورند كافر گويد چرا مسلمان نشدم كه ببهشت روم و مؤمن گويد كه چرا عبادت نكردم تا زياده ازين درجات داشته باشم پس كافر غبن خود را بيند به ترك ايمان و مؤمن زيان خود را دريابد بتقصير احسان و يا تغابن بمعنى زيان جستن باشد يعنى هر يك سود خود طلبند و زيان ديگرى و بر هر تقدير لفظ تغابن در اين مقام مستعار است از تغابن تجار و ذكر ذلك و الف لام جنسى دالست بر آنكه تغابن حقيقى آن تغابن است كه در امور آخرت باشد به جهت عظم و دوام آن نه تغابن كه در امور دنيا است اگر چه عظيم باشد و بعد از ذكر تغابن بر سبيل اجمال بيان تفصيل آن مىكند بقوله * ( وَمَنْ يُؤْمِنْ بِاللَّه ) * و هر كه بگرود به خدا و رسول * ( وَيَعْمَلْ صالِحاً ) * و بكند كارى شايسته * ( يُكَفِّرْ عَنْه ) * بپوشد خداى از وى * ( سَيِّئاتِه ) * بديهاى وى را يعنى عفو نمايد آن را * ( وَيُدْخِلْه ) * و درآورد او را * ( جَنَّاتٍ تَجْرِي ) * ببوستانهايى كه ميرود * ( مِنْ تَحْتِهَا الأَنْهارُ ) * از زير قصور يا اشجار آن جويها * ( خالِدِينَ فِيها ) * در حالتى كه جاويد باشند در آن * ( أَبَداً ) * هميشه اين تاكيد خلود است * ( ذلِكَ ) * آن عفو گناه و درآوردن در بهشت نزهتگاه * ( الْفَوْزُ الْعَظِيمُ ) * رستگارى بزرگست كه فوق آن متصور نباشد چه آن جامع جميع مصالح است از رفع مضار و جلب منافع\r\n* ( وَالَّذِينَ\r\n","description":"","footnote":"","page_name":" 302 ","page_number":302},
  {"content":"\r\n* ( كَفَرُوا ) * و آنان كه نگرويدند بوحدانيت خدا و رسالت سيد انبيا ( ص ) * ( وَكَذَّبُوا بِآياتِنا ) * و تكذيب كردند آيتهاى ما را كه قرآنست يا معجزات پيغمبر آخر الزمان را * ( أُولئِكَ ) * آن گروه شقاوت آثار تبه روزگار * ( أَصْحابُ النَّارِ ) * ياران دوزخند و ملازمان نيران * ( خالِدِينَ فِيها ) * در حالتى كه باقىماندگان باشند در آن كه هرگز نميرند تا از آن عقوبت برهند * ( وَبِئْسَ الْمَصِيرُ ) * و بد جاى بازگشتن است دوزخ بعد از آن به جهت تسلى و دلخوشى اصحاب مصايب و ارباب نوايب ميفرمايد كه * ( ما أَصابَ ) * نرسد به هيچ كس * ( مِنْ مُصِيبَةٍ ) * هيچ مصيبتى از مصايب * ( إِلَّا بِإِذْنِ اللَّه ) * مگر بفرمان خداى و ارادهء او و مراد هر مصيبتى است كه از خدا ببنده رسد از بيمارى و سختى و قحطى و موت اهل و ولد و تلف مال و مثل آن و چون علم او به همه مصايب محيط است و قدرت او بجميع نوايب شامل اگر خواهد آفريدگان را از آن سالم مىتواند داشت ليكن براى اصلاح حل بندگان و امتحان بصبر و ثبات بر آن رفع بليه نميكند از ايشان و باعث تسلى اهل مصيبت در اين آيه آنست كه چون دانستند كه اين مصيبت و بليه مراد اللَّه است بجان قبول آن ميكنند و از وقوع آن اضطراب نمينمايند و ميتواند بود كه مراد مطلق مصيبت باشد چه ظلم ظالم و غير آن از ساير بلايا كه از مخلوق ببنده ميرسد چون كه بدون اقدار و تمكين كه از جانب او سبحانه است متصور نيست و وى تعالى دفع وقوع آن نفرموده فكان كه آن مصيبت و بلا باذن او سبحانه بر او واقع شده و لهذا بعضى گفته‌اند كه معنى الا باذن اللَّه اينست كه الا بتخليه اللَّه بينكم و بين من يفعلها يا آنكه مراد به اذن خدا علم او سبحانه باشد يعنى هيچكس را مصيبتى نيست الا كه او سبحانه عالمست به آن * ( وَمَنْ يُؤْمِنْ بِاللَّه ) * و هر كه بگرود به خدا و رسول و اعتقاد كند به آنچه از قبل او سبحانه كه به او ميرسد خير و صلاح او در آنست * ( يَهْدِ قَلْبَه ) * راه نمايد خدا دل او را يعنى ثابت گرداند دل او را بر ايمان يا مزيت لطف را بر او كرامة فرمايد يا بسبب آن دل او منشرح شده طاعات و خيرات را زياده كند و ابن عباس گفته كه راه نمايد دل وى را بكلمهء استرجاع تا در وقت مصايب بقول إِنَّا لِلَّه وَإِنَّا إِلَيْه راجِعُونَ مترنم شود و رضا به قضا داده خود را تسليم نمايد و از ابو بكر وراق مرويست كه راه نمايد دل وى را بصبر و شكر تا در نعمت شكر كند و در مصيبت صبر نمايد و ضحاك گفته كه دل او را مهتدى سازد تا بداند كه آنچه بوى خواهد رسيد از وى در نگذرد و آنچه نخواهد رسيد از آن برى خواهد بود و گفته‌اند مراد آنست كه هر كه تصديق نمايد خداى را در وقت نعمت و بداند كه آن از فضل خدا است حقتعالى راه نمايد دل او را بشكرگذارى آن و هر كه اذعان\r\n","description":"","footnote":"","page_name":" 303 ","page_number":303},
  {"content":"\r\nاو كند نزد بليه و عالم شود به آنكه آن از عدل او سبحانه است خدا راه نمايد دل او را بصبر و استسلام و رضا * ( وَاللَّه بِكُلِّ شَيْءٍ ) * و خدا بر همه چيز * ( عَلِيمٌ ) * داناست پس ميداند قلوبى را كه لطف او در او مؤثر است و به جهت آن اعطاى لطف ميفرمايد به آن و علم دارد بقلوبى كه لطف وى در او اثر ندارد و بسبب آن منع لطف مىكند از آن يا آنكه عالمست بصابر و شكور و جزع و كفور و همهء را بر وفق آن جزا و سزا خواهد داد * ( وَأَطِيعُوا اللَّه ) * و اطاعت كنيد خداى را در جميع مامورات * ( وَأَطِيعُوا الرَّسُولَ ) * و فرمان بريد رسول را در همه چيزها كه شما را به آن ميخواند و از آن نهى مىكند يا انقياد خدا كنيد در مفروضات و اتباع رسول در مندوبات و مؤيد معنى اولست قوله * ( فَإِنْ تَوَلَّيْتُمْ ) * پس اگر روى بگردانيد از اطاعت پيغمبر ( ص ) زيان به او نميرسد زيرا كه اطاعت شما بر او مكتوب نشده * ( فَإِنَّما عَلى رَسُولِنَا ) * پس جز اين نيست كه بر فرستادهء ما * ( الْبَلاغُ الْمُبِينُ ) * رسانيد نيست هويدا و او تبليغ رسالت كرده و آشكارا وظيفهء ابلاغ بجاى آورده پس اثمى بر او مرتب نشود بلكه و بال تولى بمتولى راجع گردد * ( اللَّه ) * خداى به حق او است * ( لا إِله إِلَّا هُوَ ) * نيست هيچ معبودى بسزا مگر\r\nاو * ( وَعَلَى اللَّه ) * و بر خدا نه بر غير او * ( فَلْيَتَوَكَّلِ الْمُؤْمِنُونَ ) * پس بايد كه توكل كنند مؤمنان چه ايمان كه متضمن اعتقاد است به آنكه جميع چيزها از اوست اقتضاى آن مىكند كه كار به او واگذارند و در كفايت مهمات تكيه بر كرم وى كنند و در اين كلام بعث رسولست بر توكل بر او سبحانه و بر تقوى به او در جميع امور چه او ناصر او است بر مكذبان و اعراض نمايندگان از او از ابن عباس منقول است كه بعد از هجرت حضرت رسالت صلَّى اللَّه عليه و آله و سلَّم جمعى از اهل اسلام كه در مكه بودند داعيه مهاجرت كردند بمدينه زنان و فرزندان بتضرع و زارى و ناله و بيقرارى ايشان را نميگذاشتند و ميگفتند كه شما ميرويد و ما اينجا ضايع و سرگردان ميشويم و ايشان نيز از غايت مهربانى و شفقت بديشان از مهاجرت متقاعد شدند حق سبحانه دربارهء ايشان اين آيه فرستاد كه * ( يا أَيُّهَا الَّذِينَ آمَنُوا ) * اى گروه گرويدگان * ( إِنَّ مِنْ أَزْواجِكُمْ ) * بدرستى كه بعضى از زنان شما * ( وَأَوْلادِكُمْ ) * و فرزندان شما كه مانع هجرت ميشوند در امر دين با شما امتناع ميكنند و نشوز و عقوق ميورزند * ( عَدُوًّا لَكُمْ ) * دشمنانند مر شما را چه نميگذارند كه شما بمثوبات اخروية و درجات عاليه فايز شويد * ( فَاحْذَرُوهُمْ ) * پس حذر\r\n","description":"","footnote":"","page_name":" 304 ","page_number":304},
  {"content":"\r\nكنيد از ايشان از هجرت و بغوايل و مكايد و تملق و تضرع ايشان فريفته مشويد تا شما را از راه نبرند و از هجرت كه مثمر حصول روضات جنانست باز ندارند اين آيه كه بايشان رسيد هجرت كردند و چون به مدينه رسيدند ديدند كه ياران مهاجر كه پيش از ايشان مهاجرت كرده بودند هر يك فقيهى كامل و دانايى فاضل شده بودند قصد و عقوبت زن و فرزندان خود كردند و گفتند كه ما به جهت شما از علم و فضل بىبهره مانده‌ايم و بدين سبب از ايشان نفقه باز گرفتند و مراسم مرحمت و شفقت فرو گذاشت كردند حق سبحانه فرمود كه * ( وَإِنْ تَعْفُوا ) * و اگر عفو كنيد از ذنوب ازواج و اولاد به ترك معاقبت ايشان * ( وَتَصْفَحُوا ) * و روى بگردانيد از معاتبهء ايشان در آنچه از ايشان صادر بود * ( وَتَغْفِرُوا ) * و بپوشيد آن را و عذر ايشان بپذيريد * ( فَإِنَّ اللَّه ) * پس بدرستى كه خداى * ( غَفُورٌ رَحِيمٌ ) * آمرزنده و مهربان است از ايشان در گذرد و با شما همان معامله كند كه با ايشان بجاى آوريد از عفو و صفح و مغفرت و مع ذلك مزيت تفضيل بر شما كرامت فرمايد و در روايت ديگر واقع شده كه ازواج و اولاد بايشان ميگفتند كه شما بكجا ميرويد و چرا ديار خود و عشيره و اموال خود را واميگذاريد مهاجران برايشان غضب كردند و گفتند اگر خداى ما و شما را در دار هجرت با هم جمع كند هرگز چيزى از ما بشما نرسد و چون هجرت كردند منع انفاق نمودند حق سبحانه اين آيه فرستاد و در آن حث ايشان فرمود بر عفو و غفران و صلهء رحم و احسان و بعضى گفته‌اند كه عوف بن مالك اشجعى صاحب اهل و ولد بود چون خواست كه بغزا رود ازواج و اولاد در او آويختند و آغاز تضرع و زارى كردند و گفتند ما را بكه ميگذارى ما بىتو چگونه زندگانى كنيم عوف درصدد آن شد كه ايذا و آزار بايشان رساند حق سبحانه اين آيه را انزال فرمود و منع او نمود از ايذا و گويند كه عفو و صفح عام است نسبت بهر كسى كه تعدى كند خواه از اقربا باشد يا نه و و محققان گفته‌اند كه عداوت زوجات و اولاد به آن اعتبار است كه بعضى زوجات تمنى موت ازواج خود مىكنند و برخى از اولاد آرزوى مرگ والد خود مىنمايند تا مال او را تصرف كنند و شبههء نيست در آنكه هيچ عدويى بدتر از آن كس نيست كه تمناى موت غير خود خود كند تا مال او را برداردنَّما أَمْوالُكُمْ جز اين نيست كه مالهاى شما أَوْلادُكُمْ و فرزندان شماتْنَةٌ آزمايش است تا ظاهر گردد كه كدام از شما محبت حق را برايشان اختيار كند و كدام دل در مال و ولد بسته است و از محبت الهى كرانه ميگيرد يا آنكه ايشان موجب بلا و محنتاند و سبب رياضت و مشقت چه به جهت ايشان تكليف زياده مىشود كه مقصر آن مستوجب عقاب و عذاب ابدى ميگردد و هيچ بلائى اعظم از اين نيست اللَّه عِنْدَه و خداى نزديك\r\nاو استجْرٌ عَظِيمٌ مزدى بزرگ مر\r\n","description":"","footnote":"","page_name":" 305 ","page_number":305},
  {"content":"\r\nكسى را كه محبت خدا و رسول و اطاعت ايشان اختيار كند بر محبت اموال و اولاد و در حديث واقع شده كه\r\nيؤتى رجل يوم القيمة فيقال اكل عياله حسناته\r\nيعنى مردى را در روز قيامت حاضر گردانند و گويند كه اهل و عيال او حسنات او خورده‌اند يعنى بواسطهء مشغول شدن بايشان حسنات واگذاشته‌اند و طاعت الهى را از دست داده و از بعضى سلف منقولست كه العيال سوس الطاعات عيالان مضر طاعتاند و خصم عبادت مانند كرمها كه پشمينه را ضايع ميكنند و غله را ميخورند عبد اللَّه ابن زيد از پدر خود روايت مىكند كه روزى حضرت رسالت بر منبر خطبه ميخواند حسن و حسين عليه السّلام را ديد كه از در مسجد آمدند و پيراهن سرخ پوشيده و به جهت خوردى مىافتادند و برميخاستند آن حضرت از منبر پائين آمد و ايشان را برداشت و بر بالاى منبر برد و بر ران مبارك خود ايشان را نشاند و فرمود\r\nصدق اللَّه نَّما أَمْوالُكُمْ وَأَوْلادُكُمْ فِتْنَةٌ ) * نظرت الى هذين الصبيين و يمشيان و يعثران فلم اصبر حتى قطعت حديثى و رفعتها\r\nحق سبحانه راست فرمود كه فرمود كه اموال و اولاد شما فتنه‌اند من اين هر دو كودك را ديدم كه ميآمدند و مىافتادند صبر نكردم تا آنكه قطع خطبه كردم و ايشان را برداشتم و بعد از آن باز سر خطبه رفت و از ابن مسعود مرويست كه پيغمبر صلَّى اللَّه عليه و آله و سلَّم فرمود كه بايد هيچكس از شما نگويد\r\nاللهم انى اعوذ بك من الفتنة\r\nزيرا كه هيچكس نيست كه او رجوعى باهل و مال و ولد ندارد و آنها مشتمل بر فتنه‌اند و ليكن بگويد كه\r\nاللهم انى اعوذ بك من مضلات الفتن\r\nو بعضى تخصيص آيه ميكنند به اينكه هر گاه قصد جهاد و مهاجرت كنيد بايد كه اموال و اولاد شما را در فتنه نيندازند و محبت ايشان شما را از آن باز ندارد * ( فَاتَّقُوا اللَّه ) * پس بترسيد از عذاب خداى تعالى و بپرهيزيد از موجبات عقاب او * ( مَا اسْتَطَعْتُمْ ) * آنچه استطاعت داشته باشيد يعنى بذل جهد و طاقت خود كنيد در اتقا و خشيت از حضرت عزت و اتقا امتناع است از روى جد باجتناب آنچه باعث اينست از هوى اين آيه منافات ندارد به آيه اتَّقُوا اللَّه حَقَّ تُقاتِه زيرا كه هر يك از اينها مستلزم ترك جميع معاصىاند پس هر كه از جميع محارم بر كنار است از عقاب الهى و عتاب پادشاهى رستگار است الا آنست كه احد كلامين متضمن آنست كه تكليف لازم بنده نميشود مگر به قدر طاقت و امرى كه حق سبحانه و تعالى بنده را به آن مامور ميسازد ناچار است از آنكه مشروط باشد باستطاعت پس كريمهء اتَّقُوا اللَّه حَقَّ تُقاتِه مشروط خواهد بود به قدر طاقت و از قتاده مرويست كه اين آيه ناسخ آيهء اتَّقُوا اللَّه حَقَّ تُقاتِه است و باعث رخصت در ترك اتقايى كه ما فوق طاعت باشد و حق آنست كه ناسخ نباشد بلكه مبين امكان عمل باشد به آن * ( وَاسْمَعُوا ) * و بشنويد مواعظ خداى را * ( وَأَطِيعُوا ) * و فرمان بريد اوامر او را * ( وَأَنْفِقُوا ) * و نفقه كنيد اموال خود را در وجوه\r\n","description":"","footnote":"","page_name":" 306 ","page_number":306},
  {"content":"\r\nبرو قوله * ( خَيْراً ) * مفعول فعل محذوفست اى افعلوا يا قدموا خيرا يعنى بكنيد يا پيش داريد كارى را كه بهترين افعال باشد و نيكوترين اعمال و ميتواند بود كه صفة مصدر محذوف باشد يعنى انفاقا خيرا يعنى انفاق كنيد مالها را انفاقى نيكوتر يعنى خالصا و مخلصا للَّه يا آنكه خبر كان مقدر باشد و جواب او امر مذكوره يعنى مرتكب اين امور مذكوره شويد كه آن بهتر بود مر شما را و محتملست كه خير بمعنى مال باشد هم چنان كه فى قوله تعالى ان ترك خير الوصية و بنا بر اين مفعول به انفقوا باشد يعنى انفاق كنيد مال خود را * ( لأَنْفُسِكُمْ ) * براى نفسهاى خود چه فوايد اين اعمال بنفس شما راجع خواهد شد كه آن درجات عاليه است و مراتب باقيه در طبقات جنان و روضات رضوان اين تاكيد است براى حث عباد بر امتثال اوامر مذكوره و بيان اينكه اين امور بهتر است مر نفسهاى ايشان را از اموال و اولاد و آنچه به آن مشغولند از شهوات و زخارف دنيا و نيز به جهت تخصيص بر انفاق مىفرمايد كه * ( وَمَنْ يُوقَ ) * و هر كه نگاه داشته شود * ( شُحَّ نَفْسِه ) * از بخل نفس خود يعنى خود را باز دارد از بخل و حقوق مفروضه را در راه خداى تعالى بذل نمايد * ( فَأُولئِكَ ) * پس آن گروه منافقان * ( هُمُ الْمُفْلِحُونَ ) * ايشانند رستگاران در دنيا از دنائت و در عقبى از عقوبت و رسيدگان بروضهء جنان و از حضرت صادق عليه السّلام مروى است كه\r\nمن ادى الزكاة فقد وفى شح نفسه\r\nيعنى هر كه زكات را ادا نمايد بتحقيق كه نگاه داشته شده است از بخل نفس * ( إِنْ تُقْرِضُوا اللَّه ) * اگر قرض دهيد خدا را مراد انفاق حقوق واجبه است و ايراد آن به صورت قرض تلطف است در استدعا بانفاق يعنى صرف نمائيد مالهاى خود را در آنچه به آن مامور شده‌ايد * ( قَرْضاً حَسَناً ) * صرفى نيكو يعنى انفاق مقرون باخلاص و ميتواند بود كه تقرضوا بمعنى تصدقوا باشد يعنى اگر صدقه دهيد از طيب نفس نه بر وجه كراهت * ( يُضاعِفْه ) * زياده گرداند خداى آن را كه داده باشيد * ( لَكُمْ ) * براى شما يكى راه يا هفتصد يا به غير حساب * ( وَيَغْفِرْ لَكُمْ ) * و بيامرزد گناهان شما را كه پيش از اينكرده باشيد از امساك و ترك انفاق و غير آن * ( وَاللَّه شَكُورٌ ) * و خدا جزا دهندهء سپاس دارانست چه عطيه جزيل در برابر صدقه قليل ميدهد مراد آنست كه هر كه در شكر او مبالغه مينمايد و جد و جهد را در آن باب مرعى ميدارد حق سبحانه و تعالى نيز در مقابل آن مثوبات بالغه و مكافات كافيه بوى كرامت مىفرمايد و تسميهء مجازات شكر بشكور بر سبيل مجاز است * ( حَلِيمٌ ) * بردبار است بعقوبت ممسكان و بخيلان يعنى تعجيل نمىكنند در عذاب ايشان\r\n","description":"","footnote":"","page_name":" 307 ","page_number":307},
  {"content":"\r\nاگر چه ذنوب ايشان از حد و حصر بيرون باشد و اين از غايت كرمست * ( عالِمُ الْغَيْبِ وَالشَّهادَةِ ) * داناى نهان و آشكار است پس ميداند آنچه ظاهر ميكنيد از تصدق و آنچه پنهان ميداريد آن را از اخلاص و ريا * ( الْعَزِيزُ ) * غالب تمام قدرت براى انتقام كشيدن از كسى كه حقوق واجبه را باخلاص ندهد * ( الْحَكِيمُ ) * حكم كننده بكرامت و رفعت مر كسى را كه از روى صدق تصدق نمايد يا حكيمى كه هر چه كند بر وجه حكمت و وفق مصلحت كند از ثواب و عقاب يا محكم كنندهء افعال يا دانا بمتصدق و ممسك در جميع احوال\r\n\r\nسورة الطلاق\r\nو اين را سورة النساء القصرى نيز ميگويند و مدنيست باجماع علما و سيزده آيتست نزد بصرى و دوازده نزد غير بصرى و اختلاف در سه آيت است يَجْعَلْ لَه مَخْرَجاً كوفى و مكى و مدنى الاخير است وَالْيَوْمِ الآخِرِ شامى يا أُولِي الأَلْبابِ مدنى الاول ابى بن كعب از حضرت رسالت صلَّى اللَّه عليه و آله و سلَّم روايت كرده كه هر كه سورهء طلاق را بخواند بسنت پيغمبر از دنيا بيرون رود و ابو بصير از ابو عبد اللَّه عليه السّلام روايت كند كه هر كه سوره طلاق و سوره تحريم در فريضه بخواند حق سبحانه و تعالى او را در پناه خود گيرد از خوف و ترس روز قيامت و نگاه دارد او را از آتش دوزخ و در بهشتش در آرد زيرا كه اين هر دو سورهء پيغمبراند صلَّى اللَّه عليه و آله و سلَّم و بدانكه چون حق سبحانه و تعالى ختم سورهء تغابن نمود بذكر نسا و اولاد و تحذير مردمان از مكايد و آراى باطلهء ايشان افتتاح اينسوره نيز بذكر احكام ايشان فرمود و گفت\r\n* ( بِسْمِ اللَّه الرَّحْمنِ الرَّحِيمِ يا أَيُّهَا النَّبِيُّ إِذا طَلَّقْتُمُ النِّساءَ ) * آورده‌اند كه عبد اللَّه بن عمر زن خود را در حالت حيض طلاق داد حضرت رسالت صلَّى اللَّه عليه و آله و سلَّم فرمود كه رجوع كن و وقتى كه از حيض پاك شود اگر خواهى او را طلاق ده پيش از آنكه با وى مباشرت كنى حق سبحانه در اين باب فرمود كه اى پيغمبر عاليمقدار چون طلاق دهيد يعنى تو و امت تو چون خواهيد كه طلاق دهيد زن مدخوله خود را كه صغيره و ايسه و حامله نباشند * ( فَطَلِّقُوهُنَّ ) * پس طلاق دهيد * ( لِعِدَّتِهِنَّ ) * در عدهء ايشان لام از براى توقيتست يعنى در وقت عدهء ايشان كه آن طهريست كه با ايشان نزديكى نكرده باشيد در آن چه اين طهريست كه از ايام عدهء ايشانست\r\n","description":"","footnote":"","page_name":" 308 ","page_number":308},
  {"content":"\r\nو صاحب كشاف آورده كه تخصيص نبى به ندا و تعميم خطاب بعد از آن به جهت دلالت است بر آنكه نبى امام و قدوهء امت است هم چنان كه داب عرب آنست كه رئيس قوم را گويند يا فلان افعلوا كيت و كيت بجهة اظهار تقدم و اعتبار تروس او اشعار بر آنكه آن حضرت لسان قوم خود است و صدور افعال ايشان از راى اوست و در هيچ امرى مستبد نيستند بدون او فكان او منفردا در حكم همهء ايشانست و ساد مسد جميع ايشان و از جبائى نقلست كه تقدير آيه اينست كه ( يا ايها النبى قل لامتك اذا طلقتم النساء ) و بنا بر اين تقدير كلام مستلزم آن نميشود كه آن حضرت صلَّى اللَّه عليه و آله و سلَّم از اين حكم خارج باشد زيرا كه اين هنگام باعث بر آنكه حق سبحانه وى را امير امت گردانيد تنزيه او است از فعل مكروه كه آن تطليق نساست بدون داعى و مقتضى و كراهت طلاق از آن حيثيت است كه خلاف نكاح است كه مطلوبست در شرع به جهت اهتمام در كثرت توالد و تناسل امت و اخبار بسيار در باب كراهت طلاق واقع شده از آن جمله حضرت امير المؤمنين عليه السّلام از حضرت رسالت صلَّى اللَّه عليه و آله و سلَّم روايت كرده كه\r\nتزوجوا و لا تطلقوا فان المطلق يهتز منه العرش\r\nنكاح كنيد و طلاق مدهيد كه بجهة طلاقدهنده عرش خدا بلرزه در مىآمد و ثوبان نيز از حضرت رسول صلَّى اللَّه عليه و آله و سلَّم روايت كرده كه\r\nايما امرأة سالت زوجها الطلاق من غير باس فحرام عليه ريح الجنة\r\nهر زنى كه بىسببى از شوهر طلاق خواهد بوى بهشت بر وى حرام باشد و از ابى موسى مرويست كه حضرت رسول فرمود كه\r\nلا تطلقوا النساء الا من ريبة فان اللَّه لا يحب الذواقين و الذواقات\r\nزنان را طلاق مدهيد مگر در صورت مظنهء فعل قبيح از ايشان پس بتحقيق كه حق سبحانه دوست نميدارد مردان و زنانى را كه از يكديگر سير شده باشند و ملال گرفته و انس نيز از آن حضرت روايت كرده كه\r\nما حلف الطلاق و لا استحلف به الا منافق\r\nبطلاق سوگند نخورد و نفرمايد مگر منافق و اين چهار حديث را ثعلبى در تفسير خود ذكر كرده و ابن عمر نيز از رسول صلَّى اللَّه عليه و آله و سلَّم روايت كرده كه\r\nالطلاق ابغض شيئى عند اللَّه\r\nطلاق دشمنترين چيزيست نزد خداى و مراد بقوله تعالى طلقتم ارادهء تطليق است از قبيل تنزيل مقبل بر امرى كه مشارف آن باشد بمنزلت كسى كه شروعكننده باشد در آن\r\nكقوله عليه السلم من قتل قتيلا فله سلبه\r\nپس تسميهء اراده تطليق به تطليق مثل تسميهء شيئى باشد باسم ما يئول اليه و بدانكه طلاق اسم تطليق است يا اطلاق كه بمعنى ازاله قيد است و در شرع عبارتست از ازالهء نكاح پس آن از قبيل تخصيص است يا نقل اما اول اولى است چه تخصيص بهتر از نقلست چنان كه در اصول مقرر شده و صيغهء آن منحصر است در اينكه انت طالق يا هى طالق يا فلانه طالق و اخبار اهل البيت ( ع ) مخبر است بر اين حصر پس بكنايات طلاق واقع نشود چون انت حليله يا انت حلية\r\n","description":"","footnote":"","page_name":" 309 ","page_number":309},
  {"content":"\r\nو غير آن و به مثل انت طلاق يا انت الطلاق يا انت من المطلقات نيز طلاق متحقق نميشود زيرا اگر چه مشتملند بر لفظ ليكن بمواطات دلالت بر آن نميكند و در قوله تعالى لعدتهن دلالتست بر وجوب ايقاع طلاق در طهر نه در حيض زيرا كه قروء در قوله تعالى فعدتهن ثَلاثَةَ قُرُوءٍ بمعنى اظهار است چنان كه در سورة البقرة مذكور شده و اينقول ابن عباس است و ابن مسعود و حسن و مجاهد و ابن سيرين و قتاده و ضحاك و سدى و قول جميع فقهاى ما و شافعى لكن نزد ما آنست كه طلاق در وقت حيض باطلست و نزد شافعى حرام است و طلاق صحيح است اما حرمت آن بجهة آنكه امر بشيئى مستلزم نهى است از ضد و اما صحت آن به جهت آن كه مستلزم فساد نيست و اصحاب ما مانع صحتاند زيرا كه نهى از نفس طلاقست و نزد محققين مقرر شده كه نهى از نفس شيئى يا جزء شيئى يا لازم شيئى دالست بر فساد آن و نزد ابو حنيفه اقراء و قروء كه جمع قرءاند بمعنى حيضاند پس بنا بر اين مستقبلات كه متعلق به لعدتهن محذوفست و تقدير اينكه فطلقوهن مستقبلات لعدتهن كقولهم اتيته ليلة بقيت من المحرم اى مستقبلا لها پس معنى اينست كه طلاق دهيد زنان را در حالتى كه روى آورنده‌اند بعده خود يعنى در طهرى كه روى به حيض دارد پس ايام عده از سه حيض كمتر نباشد و اين قول مخالف اقوال اعاظم علما و فقهاى امت است و نقيض احاديث صحيحه و روايات وثيقه از ائمه معصومين صلوات اللَّه عليهم اجمعين اما حكم بعدم صحة طلاق در حيض مشروطست به دو امر يكى آنكه زوجهء مدخول بها باشد دوم آنكه زوج حاضر باشد يا در حكم حضور كه استعلام حال زوجه تواند كرد كه اگر مدخول بها نباشد يا آنكه زوج غايب باشد يا بر وجهى كه علم نداشته باشد بانتقال زوجه آن طهرى بطهرى ديگر در اين صورت طلاق صحيح است بدون تحريم اگر چه در حالت حيض واقع شود و اين اجماع اصحاب ماست و اخبار اهل البيت در اينقول متظافر است و آيتى كه در سورة الاحزاب مذكور شد و هى قوله تعالى يا أَيُّهَا الَّذِينَ آمَنُوا إِذا نَكَحْتُمُ الْمُؤْمِناتِ ثُمَّ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ فَما لَكُمْ عَلَيْهِنَّ مِنْ عِدَّةٍ تَعْتَدُّونَها نيز دالست بر ايقاع طلاق در طهرى كه در آن مباشرت واقع نشده باشد پس ظاهر اين دو آيه مقتضى آنست كه تطليق در حيض يا طهرى كه در آن مجامعت واقع شده باشد صحيح نيست چه امر مقتضى وجوبست و احاديث نبويه نيز دالند بر اين از آن جمله بخارى و مسلم از عتيبه و او از ليث بن عمر روايت كند كه ابن عمر زوجهء خود را در حالت حيض يك طلاق داد\r\nفامر رسول اللَّه ان يراجعها ثم يمسكها حتى تطهر و تحيض عنده حيضة اخرى ثم يمهلها حتى يطهر من حيضها فاذا اراد ان يطلقها حين تطهر من قبل ان يجامعها فتلك العدة التي امر اللَّه ان يطلق بها النساء\r\nپس حضرت رسالت پناه صلَّى اللَّه عليه و آله و سلَّم\r\n","description":"","footnote":"","page_name":" 310 ","page_number":310},
  {"content":"\r\nفرمود به او كه مراجعت كند و او را نگه دارد تا پاك شود و يك حيض نزد او ببيند و بعد از آن او را مهلت دهد تا از حيض پاك شود و چون ارادهء طلاق كند در طهرى او را طلاق دهد كه با وى مجامعت نكرده باشد چه مراد از عده كه حق سبحانه امر نموده در آن بتطليق نسا اين است و بخارى از سليمان بن هرب و مسلم از عبد الرحمن بن بشير روايت كرده‌اند و ايشان از شعبه و شعبه از انس بن سيرين كه ابن عمر طلاق داد زوجهء خود را در حالت حيض اين صورت را عمر به حضرت رسالت اخبار كرد فرمود كه\r\nفامره يراجعها فاذا طهرت فليطلقها ان شاء\r\nامر كن او را كه مراجعت كند و چون از حيض پاك شود طلاق دهد اگر خواهد پس اين روايت آخر اشارتست به آنكه طهر شرطست در طلاق و روايت اولى اشاره است به آنكه شرط آن طهريست كه در او مجامعت واقع نشده باشد و جمهور فقها به اين دو حديث احتجاج كرده‌اند و بر وقوع طلاق حايض و اگر چه حرام است زيرا كه حضرت فرموده در حديث دوم كه مرة فليرجعها و در حديث اول گشته كه يراجعها و مراجعت دالست بر وقوع طلاق و در احتجاج ايشان نظر است زيرا كه هم چنان كه مراجعت در حديثين محتمل وقوع طلاقست محتمل اين نيز هست كه مراد به آن تمسك باشد بمقتضى عقد و بقاء زوجيت چه هر كه طلاق فاسدى گفته باشد و به گمان وقوع آن از زوجيت وى معتزل شده باشد صحيح است كه او را گويند راجعها فحينئذ پس مراد مراجعت لغويه باشد نه اصطلاحيه كه بعد از طلاق است پس اينكه بعضى از فقهاى عامه بر آنند كه طلاق در حيض و در طهر مواقعه واقع مىشود اما بدعتست و خلاف مامور به كلاميست خالى از سند معتد به و بدانكه سه طلاق در يك حال بدعت است الا نزد ابو حنيفه و اصحاب او و در نزد شافى در حكم يك طلاق است و فقهاى ما نيز قايلند بوقوع طلاق واحد با حصول شرايط صحت طلاق و ابطال قول ابو حنيفه در اينباب بعد از اين مذكور گردد انشاء اللَّه تعالى و بدانكه فراق بدون صيغه طلاق نيز واقع مىشود چون ارتداد و لعان و خلع و غير آن از اشياى موجبه فسخ نكاح و تفصيل آن مع شرايط معتبره در طلاق در كتب فقهيه مسطور است و بعد از امر بتطليق زوجه در وقت عده باحصاى عده امر ميفرمايد بقوله * ( وَأَحْصُوا الْعِدَّةَ ) * و شماره كنيد عده زنان را يعنى ضبط كنيد و آنان را كامل سازيد تا بسه طهر چه ايشان از ضبط آن عاجزاند يا از احصاى آن غافل به جهت كثرت نسيان و نقصان عقول ايشان يا بشماريد اوقات اطهار را كه وقت وقوع طلاقست و بنا بر قول اول فايدهء امر باحصا آنست كه حقوق ازواج و زوجات متعلق است به آن اما حقوق زوجه نفقه است و سكنى و اما حقوق ازواج رجعت است در آن اگر اراده آن داشته باشند و منع مطلقه از تزوج و لحوق نسب اگر در عده ولدى پيدا شود ممكن باشد الحاق آن بزوج\r\n","description":"","footnote":"","page_name":" 311 ","page_number":311},
  {"content":"\r\nو تحريم تصريح خطبه در آن و غير ذلك و بنا بر قول ثانى فايدهء احصا علم است به زمان حيض و زمان طهر تا نزد ظهور دم معلوم باشد كه آن حيض است كه مانع صحت طلاق است يا استحاضه است كه جايز است وقوع طلاق در آن و چون فوايد بسيار در ضمن احصا مندرجست از اين جهت حق سبحانه جهت مبالغه در باب آن فرموده كه * ( وَاتَّقُوا اللَّه رَبَّكُمْ ) * و بترسيد از خداى كه پروردگار شما است در ضبط عده پس در آن تهاون منمائيد يا تطويل آن مكنيد به اين وجه كه رجوع كنيد و باز طلاق بگوئيد و باز رجوع كرد ، طلاق بگوئيد بجهة ضرر رسانيدن بزوجات خلاصهء سخن آنست كه امر او سبحانه را در باب احصا بسمع قبول اصغا نمائيد و به جهت قصر و تطويل مخالفت آن مكنيد و ببايد دانست كه عده عبارت است از قعود مرأة از زوج تا انقضاى مدت معينه بحسب شرع و آن بر چند نوع است نوع اول باقراء است و آن عدهء زن حايضه است چنان كه دانسته شد و نوع دوم با شهر است كه آن سه ماه است مر زنى را كه حيض نبيند و در سن من تحيض باشد و چهار ماه و ده روز زنى را كه زوج او وفات كرده باشد و نوع سوم به وضع حمل است خواه حايض باشد يا در سن من تحيض الا متوفى عنها زوجها كه عدهء آن ابعد اجلين است و اين هر دو نوع اخير بعد از اين مذكور خواهد شد و امه و حره در اين نوع سيم مساوىاند اما در نوع اول عده امه دو قرء است و در نوع دوم عده او در طلاق نصف عده حره است كه آن يك ماه و نيم باشد و در متوفى عنها زوجها دو ماه و پنج روز و تفاصيل اين احكام رجوع بكتب مبسوط فقه است و بدانكه ميتواند بود كه قوله تعالى * ( وَاتَّقُوا اللَّه رَبَّكُمْ ) * متعلق\r\nباشد بقوله * ( لا تُخْرِجُوهُنَّ ) * يعنى از خداى خود بترسيد و بيرون مكنيد زنان مطلقه را * ( مِنْ بُيُوتِهِنَّ ) * از خانها ايشان كه در وقت زناشوهرى در آنجا بوده‌اند تا وقتى كه عدهء ايشان منقضى گردد و مراد خانهاى شوهرانست و اضافه آن بايشان از حيثيت اختصاصست از قبيل الجل لفرس * ( وَلا يَخْرُجْنَ ) * و بايد كه زنان نيز بيرون نروند از آنجا بدون اذن شما اما اگر هر دو متفق باشيد بر انتقال و خروج جايز است بيرون رفتن ايشان پس در جمع بين النهيين دليل است بر استحقاق ايشان بسكنى هم چنان كه در ايام ازدواج و بر لزوم ايشان در مساكن فراق و قوله * ( إِلَّا أَنْ يَأْتِينَ ) * مستثنى است از اول يعنى ايشان را اخراج مكنيد مگر آنكه بيايند * ( بِفاحِشَةٍ مُبَيِّنَةٍ ) * بعملى زشت و هويدا كرده شده و حفص بكسر يا خوانده بصيغهء اسم فاعل يعنى بكردار قبيح كه روشن كنندهء حال زنان باشد در بدكردارى و حسن و مجاهد و ثعلبى و ابن زيد بر ايناند كه مراد از آن معصيت است كه در شرع براى آن حدى مقرر شده باشد چون زنا و سرقت كه در اين\r\n","description":"","footnote":"","page_name":" 312 ","page_number":312},
  {"content":"\r\nصورت براى اقامت حد ايشان را بيرون بايد آورد و از ابن عباس مرويست كه آن فحش است و ايذا و اضرار باهل زوج چه آن حكم نشوز دارد در اسقاط حق ايشان و اين قول مروى است از صادقين ( ع ) و ابن اسباط نيز از امام رضا عليه السّلام نقل كرده و روايتى ديگر از ابن عباس ماثور است كه مراد هر معصيتى است كه در علانيه بظهور آرند و از ابن عمر مروى است كه فاحشه خروج مطلقه است قبل از انقضاى عده بدون اذن زوج چه خروج قبل از انقضاى عده فاحشه است و نزد بعضى ديگر مراد نشوز است كه مسقط حق سكنى است و بر هر تقدير اين حكم در عدهء رجع است كه علاقه زوجيت در آن باقيست و شوهر را در آن رجوع است بدون تجديد نكاح بخلاف عده به اين زيرا كه باجماع فقها اخراج و خروج در عدهء به اين جايز است و ميتواند بود كه اينكلام مستثنى باشد از ثانى به جهت مبالغه در نهى و دلالت آنكه خروج ايشان فاحش است قبل از انقضاى عده * ( وَتِلْكَ ) * و اين حكمها كه مذكور شد * ( حُدُودُ اللَّه ) * انذارهاى خدا است كه مقرر فرموده براى مصالح بندگان * ( وَمَنْ يَتَعَدَّ ) * و هر كه در گذرد * ( حُدُودُ ) * اللَّه از حدهاى خدا و خلاف آن كند * ( فَقَدْ ظَلَمَ نَفْسَه ) * پس بدرستى كه ستم كرده است بر نفس خود و خود را بسبب آن مستحق سخط و عقوبت ساخته و از مثوبات ابديه محروم گردانيده * ( لا تَدْرِي ) * نميدانى تو اى طلاقدهنده يا اى پيغمبر برگزيده يا نميداند هيچ نفس * ( لَعَلَّ اللَّه يُحْدِثُ ) * شايد كه خداى تو گرداند * ( بَعْدَ ذلِكَ ) * پس از اينطلاق * ( أَمْراً ) * كارى را به اين وجه كه مرد را پشيمان كند و دوستى زن در دل وى بديد آرد تا رجوع نمايد در اثناى عده اينكلام در حكم تعليل عدم اخراج و خروج زوجات است از بيوت ازواج و دال بر آنكه مراد به اين طلاق طلاق رجعيست نه به اين و خلاصه معنى آيه آنست كه طلاق دهيد زنان را در وقت طهر ايشان و احصاى عده ايشان نمائيد شايد كه رغبت كنيد و نادم شويد از طلاق پس مراجعت نمائيد بايشان و اينقول ضحاك است و سدى و ابن زيد و جميع علماى ما گويند كه مراد بامر استيناف عقد است در ما بين طلقهء واحده و ثانيه يا ميان ثانيه و ثالثه اين آيه دالست بر بطلان طلقات ثلث در وقت واحد و وجوب تفريق آن زيرا كه حق سبحانه تاكيد عدهء تطليق فرموده باحصاء آن به جهت زيادتى تاكيد امر باتقا نموده در ضبط آن كه مستلزم عدم اعتداست از آن و بعد از آن تقرير حق زوج كرده در مراجعت بقوله * ( لا تُخْرِجُوهُنَّ مِنْ بُيُوتِهِنَّ ) * چه زوجه هر گاه از بيت خود بيرون نرود مظنه مراجعت\r\n","description":"","footnote":"","page_name":" 313 ","page_number":313},
  {"content":"\r\nبيشتر خواهد بود و بعد از آن دلالت فرموده بر آنكه تعدى از حدود اللَّه موجب بطلان حكم طلاق است حيث قال * ( وَتِلْكَ حُدُودُ اللَّه ) * الخ و بعد از آن بكلام ترجى يعنى لعل اللَّه يحدث بعد ذلك امرا اعلام فرموده به آنكه حق رجعت منقطع نميشود بنفس طلاق پس سه طلاق در مجلس واحد كه موجب عدم رجوع است منافى آيه لعل اللَّه يحدث بعد ذلك امرا باشد و از زجاج منقولست كه اذا طلقها ثلاثا فى\r\nوقت واحد فلا معنى لقوله لعل اللَّه بعد ذلك امرا و ببايد دانست كه طلاق برد و نوعست بدعت و سنت بدعت سه طلاق است طلاق حايض و حايل با دخول و حضور زوج يا حكم حضور چنان كه دانسته شد و طلاق در طهرى كه در آن مقاربت واقع شده باشد و سه طلاق مرسله متتاليه و به هيچ كدام از اين سه طلاق واقع نميشود مگر در صورت اخيره كه در حكم يك طلاقست و طلاق سنت سه قسم است به اين و رجعى و عدى به اين آنست كه رجعت صحيح نباشد با آن و آن طلاق يائسه است و غير مدخول بها و صغيره و مختلفه و مبارات ما دام كه در بذل رجوع نكند و مطلقه ثلث كه بينهما دو بار رجوع شده باشد و رجعى آنست كه صحيح باشد رجعت با آن اگر چه مراجعت واقع نشود و طلاق عدى آنست كه زوج زوجه مدخول بها را طلاق گويد و در آن عده رجوع كند و مواقعه نمايد و بعد از آن طلاق دهد در طهر ديگر و چون سه بار چنين شود حرام شود و در تحليل احتياج بمحلل افتد و در طلقه تاسعه حرام مؤيد مىشود و ما عداى اينقسم در هر طلقه ثلثه حرام مىشود تا آنكه محلل در ميان در آيد و گاه است اصحاب ما تخصيص ميكنند طلاق سنت را بر طلاقى كه در او مواقعه نشده باشد * ( فَإِذا بَلَغْنَ ) * پس چون برسند زنان * ( أَجَلَهُنَّ ) * به مدت خود يعنى مشرف گردند به زمان آخر عده * ( فَأَمْسِكُوهُنَّ ) * پس نگاهداريد ايشان را يعنى رجعت كنيد بايشان * ( بِمَعْرُوفٍ ) * بنيكويى كه آن حسن معاشرتست و لطف مرافقت و انفاق مناسب و عدم قصد طلاق بار ديگر يا ترك اضرار ايشان بسبب تطويل عده تا مانع ازدواج ايشان شود به غير * ( أَوْ فارِقُوهُنَّ ) * يا جدا شويد از ايشان * ( بِمَعْرُوفٍ ) * بنيكى يعنى آنچه فرع طلاقست از نفقه و مسكن و صداق ادا كنيد حاصل كه تا مطلقات در عده‌اند اختيار امساك و مفارقت در دست شماست و بعد از عده اختيار ايشانراست در تزويج ايشان بشما يا به غير شما يا در ترك مطلق مزاوجت و جايز نيست كه مراد ببلوغ اجل نهايت زمان عده باشد زيرا كه در اين صورت زوج مالك رجعت نيست بجهة آنكه زن به اين مىشود و مالك نفس خود خواهد بود * ( وَأَشْهِدُوا ) * و گواه گيريد بر طلاق يا رجوع و مفارقت * ( ذَوَيْ عَدْلٍ ) * دو خداوند عدل يعنى دو كس\r\n","description":"","footnote":"","page_name":" 314 ","page_number":314},
  {"content":"\r\nكه عادل باشند * ( مِنْكُمْ ) * از شما كه مؤمنانيد و فايده اشهاد آنست كه تا مرد جاهد طلاق نشود يا در امساك متهم نگردد يا زن بعد از انقضاى عده منكر رجعت نشود يا بعد از موت احدهما آن ديگرى دعوى زوجيت ننمايد تا ميراث گيرد و امر بر سبيل وجوبست اگر اشهاد در طلاق باشد و بر سبيل ندب اگر در مراجعت و مفارقت باشد باجماع فقهاى ما مثل وَأَشْهِدُوا إِذا تَبايَعْتُمْ كه بر سبيل ندبست باتفاق و نزد شافعى اشهاد واجبست در رجعت و مندوب در فرقت * ( وَأَقِيمُوا الشَّهادَةَ ) * و اقامت كنيد شهادت را اى گواهان بوقت حاجت * ( لِلَّه ) * براى طلب مثوبت رضاى حضرت عزت نه به جهت رضاى مشهود له يا اشفاق مشهود عليه يا بغرضى ديگر از اغراض كه غير حق باشد و دفع ظلم و فقهاى ما از ائمهء هدى صلوات عليهم نقل كرده‌اند كه مراد اشهاد است بر طلاق و اين اليق است به ظاهر كلام زيرا كه در اين صورت امر از براى وجوب است چه اشهاد از شرايط طلاقست و اقربيت امساك از طلاق مستدعى ارجاع اشهاد نيست بر او زيرا كه اگر اقربيت حجت باشد لازم آيد كه عود اشهاد بفراق كه اقرب از امساك است اولى باشد و كسى را نرسد كه گويد فراق در اينمقام ترك رجعت است و ترك شيئى محتاج باشهاد نيست چه بعد از وقوع طلاق فراق بر اصل خود است و اين قرينه عدم ارجاع اشهاد است به آن زيرا كه ما مىگوييم كه اعتبار قرينه غير مراد ماست به جهت آنكه آن خروج است در دعوى مر حجيت قريب و برجوع بقرينه و هر گاه كه اعتبار بقرينه افتاد پس آن در طلاق اكثر است زيرا كه احتياج آن باشهاد بيشتر است به جهت جواز وقوع نزاع در حصول طلاق و عدم آن پس احتياج افتد باثبات آن بر تقدير دعوى وقوع آن و اين اثبات باشهاد است نه غير آن چه اعتراف زوجه و احلاف او ممكنست كه مقدور نباشد يا علم بوقوع آن نداشته\r\nباشد و رد يمين بر زوج نيز ميتواند بود كه متصور نباشد بجهة موت او و صدور نزاع مذكور از ورثه و هيچ استبعادى نيست در رجوع اشهاد بطلاق با وجود قوت قرينه و عدم فصل بكلام اجنبى اگر چه ذكر طلاق بعيد باشد و نظير اينست كه شخصى به وكيل خود گويد كه اشتر فلان سلعة كذا و بع على فلان سلعة كذا و اقبض الثمن و سلمه الى البايع و اهد السلعة الى فلان و اشهد عليه ذوى عدل كه در اينكلام اشهاد راجعست به آنچه محتاج اليه اشهاد است و احتمال دارد كه اشهاد هم راجع بطلاق باشد و هم راجع برجعت و اين مستلزم تساوى طلاق و رجعت نميشود در وجوب اشهاد يا استحباب در هر دو زيرا كه آن هنگام آيه از مجملات خواهد بود كه عترت طاهره صلوات اللَّه عليهم مبين آن باشند و تبيين آن اينست كه امر از براى مطلق رجحانست\r\n","description":"","footnote":"","page_name":" 315 ","page_number":315},
  {"content":"\r\nو با قيد عدم جواز ترك آن در طلاقست و با قيد جواز آن در رجعت * ( ذلِكُمْ ) * اين اشهاد و اقامت يا جميع آنچه مذكور شد در اين آيه * ( يُوعَظُ بِه ) * پند داده مىشود به آن * ( مَنْ كانَ يُؤْمِنُ ) * هر كه هست كه ميگرود * ( بِاللَّه ) * به خدا و آنچه فرموده * ( وَالْيَوْمِ الآخِرِ ) * و بروز رستخيز و بدانچه به دو متعلق است و اگر اينكلام به جهت حث است بر امور مذكور و تشفيع ايمان بروز جزا با ايمان به خدا به جهت مبالغه است در خشيت و اتقا از مخالفت احكام آيه و تخصيص اهل ايمان به اين موعظه به جهت اتعاظ و انتفاع ايشانست به آن بخلاف كفار * ( وَمَنْ يَتَّقِ اللَّه ) * و هر كه بترسد از خدا و مرتكب مناهى نشود * ( يَجْعَلْ لَه ) * بگرداند يعنى بديد آورد خداى براى او * ( مَخْرَجاً ) * جاى بيرون شدنى يعنى خلاصى دهد او را از اندوه دنيا و آخرت يا هر كه به پرهيزد از حرام حق سبحانه او را مهتدى سازد بحلال * ( وَيَرْزُقْه ) * و روزى دهد او را * ( مِنْ حَيْثُ لا يَحْتَسِبُ ) * از آنجا كه گمان نبرد و در شماره خاطر نياورد يعنى بخاطرش نگذرد و بدانكه ميتواند كه اين جملهء اعتراضيه باشد مؤكد ما سبق و وعده بر اتقا از طلاق در حال حيض و از اضرار بمعتده و اخراج او از مسكن و تعدى از حدود خدا به ترك اشهاد پس معنى آيه اين باشد كه هر كه از حد بپرهيزد و طلاق سنت دهد و ضرر بمعتده نرساند و او را از مسكن بيرون نكند و گواه گيرد بر آن و ايقاء مهر و اداء حقوق نفقات كند حق سبحانه از براى او بديد آورد مخرجى از غموم و مضايق و او فرحناك و خوشحال سازد و خلاصى دهد از مكاره و روزى دهد او را از جايى كه در خواهر او خطور نكرده باشد و احتمال دارد كه اين جمله بر سبيل استطراد باشد نزد ذكر قوله تعالى ذلِكُمْ يُوعَظُ بِه پس معنى بر اينوجه باشد كه هر كه متقى شود از حرام حق سبحانه و تعالى او را از غموم دنيا و عقبى خلاصى دهد و از جايى به او روزى رساند كه گمان نداشته باشد عطاء بن يسار از ابن عباس نقل كرده كه حضرت رسالت صلَّى اللَّه عليه و آله و سلَّم اين آيه را تلاوت فرمود و گفت\r\nمخرجا من شبهات الدنيا و من غمرات الموت و من شدائد يوم القيمة\r\nو ابو ذر غفارى نيز از آن حضرت نقل فرموده كه\r\nانى لا علم آية لو اخذ الناس بها لكفتهم و هى من يتق اللَّه يجعل له مخرجا الايه فما زال يقراها و يعيدها\r\nيعنى من ميدانم آيتى از قرآن را كه اگر مردمان آن را فرا گيرند يعنى بدان كار كنند همه ايشان را كفايت باشد پس آيهء وَمَنْ يَتَّقِ اللَّه برخواند و چند نوبت اعاده فرمود و\r\nعنه ايضا من اكثر الاستغفار جعل اللَّه له من كل غم فرجا و من كل ضيق مخرجا\r\nهر كه استغفار كند حق سبحانه او را از غم فرج دهد و از هر تنگى\r\n","description":"","footnote":"","page_name":" 316 ","page_number":316},
  {"content":"\r\nخلاصى دهد و از حضرت صادق روايتست يرزقه من حيث لا يحتسب به اين معنى است كه خداى تعالى بركت فرمايد او را در آنچه به او كرامت فرموده باشد در سبب نزول اين آيه آورده‌اند كه مشركان سالم پسر عون بن مالك اشجعى را اسير كرده عوف نزد پيغمبر صلَّى اللَّه عليه و آله و سلَّم آمد و گفت يا رسول اللَّه كفار پسر مرا اسير كرده‌اند و مادر وى جزع بسيار مىكند تا اين همه به فقر و فاقه مبتلا شده‌ايم و به چيزى كه به آن سد رمق توان كرد قدرت نداريم آن حضرت فرمود كه نزد آل محمد چيزى نيست الا مدى طعام تقوى و طهارة پيش گيريد و شكيبا باشيد و بگوئيد لا حول و لا قوة الا باللَّه العلى العظيم عوف با زن خود بقول پيغمبر صلَّى اللَّه عليه و آله و سلَّم عمل نموده در اندك مدتى پسر او اهل شرك را غافل ساخته از قيد ايشان خلاصى يافت و صد شتر و بقولى چهار هزار گوسفند ايشان را زنده گرفته و سلامت بمدينه آورد اين آيه نازل شد كه هر كه تقوى ورزد روزى حلال يابد * ( وَمَنْ يَتَوَكَّلْ ) * و هر كه توكل كند * ( عَلَى اللَّه ) * بر خداى تعالى و كار خود را به او باز گذارد * ( فَهُوَ حَسْبُه ) * پس او پسنديده است او را در كفايت مهمات * ( إِنَّ اللَّه ) * به درستى كه خداى تعالى * ( بالِغُ أَمْرِه ) * رساننده است كار خود را بهرچه خواهد و بهر جا كه اراده نمايد يعنى آنچه مراد او سبحانه است در حق متوكل و غير متوكل از او فوت نميشود و حفص باضافه خوانده يعنى خداى رسانندهء كار خود است بهر نحوى كه مراد او باشد * ( قَدْ جَعَلَ اللَّه ) * بدرستى كه گردانيده است و پيدا كرده * ( لِكُلِّ شَيْءٍ ) * براى هر چيزى * ( قَدْراً ) * اندازهء كه از آن در نگذرد يا مقدارى از زمان كه از آن پس و پيش نيفتد ذكر اينكلام در اينمقام از براى بيان وجوب توكل است بر او سبحانه و تفويض امور به او زيرا كه هر كه دانست كه هر چيزى كه هست از ارزاق و غيرها بتقدير و توقيت او است البته به قدر تسليم مىشود و اعتماد بحسن تدبير و تقدير او كرده توكل را دثار و شعار خود ميسازد و نيز از براى تقرير ما تقدم است از توقيت طلاق به زمان عده و امر باحصاى آن و تمهيد آنچه بعد از اين مذكور خواهد شد از مقادير عدد و در باب توكل احاديث بسيار از سيد مختار عليه صلوات اللَّه الملك الجبار وارده شده از آن جمله\r\nمن سره ان يكون اقوى الناس فليتوكل على اللَّه و لو توكلتم على اللَّه حق توكله لرزقتم كما ترزق الطيور تغدر اخماصا و تروح بطانة\r\nو از صادق صلوات اللَّه عليه حد توكل سؤال كردند فرمود كه\r\nالتوكل ان لا تخاف مع اللَّه شيئا\r\nحاصل كه بناى آيه بر تقوى و توكلست چه تقوى نفخهء بوستان قربست و از رتبت معيت خبر ميدهد كه إِنَّ اللَّه مَعَ الَّذِينَ اتَّقَوْا و توكل رايحة گلزار كفايت است كه از او بوى ريحان محبت دمد و رايحهء و داد خيزد كه إِنَّ اللَّه يُحِبُّ الْمُتَوَكِّلِينَ مرويست كه شخصى\r\n","description":"","footnote":"","page_name":" 317 ","page_number":317},
  {"content":"\r\nبنزديك يكى از خلفا رفت و از او التماس عملى كرد وى گفت قرآن ميدانى گفت نه گفت برو و قرآن بياموز و بعد از آن بيا تا از براى تو عملى مقرر كنم كه ما عمل را بجز به قرآن خوان عطا نميكنيم آن مرد بطمع عمل به قرآن خواندن مشغول شد چون بدين آيه رسيد از عمل طمع بريد اتفاقا روزى بنزد خليفه رفت وى را گفت قرآن آموختى گفت آرى گفت بيا تا عملى نامزد تو كنم گفت مرا اراده هيچ عملى نمانده زيرا كه هيچ عملى به از تقوى و توكل نمىبينم چه در قرآن بآيتى رسيدم كه مرا از تو و عمل تو مستغنى ساخت گفت كدامست وى اين آيه را برخواند كه وَمَنْ يَتَّقِ اللَّه يَجْعَلْ لَه مَخْرَجاً الى قوله * ( لِكُلِّ شَيْءٍ قَدْراً ) * آورده اند در وقتى كه حكم عدهء مطلقات فرود آمد يعنى آيهء يَتَرَبَّصْنَ بِأَنْفُسِهِنَّ ثَلاثَةَ قُرُوءٍ صحابه پرسيدند يا رسول اللَّه عدهء زنانى كه حايض نشوند چيست آيه آمد كه * ( وَاللَّائِي يَئِسْنَ ) * و آن زنانى كه نوميد گشته باشند * ( مِنَ الْمَحِيضِ ) * از حيض * ( مِنْ نِسائِكُمْ ) * از جملهء زنان شما * ( إِنِ ارْتَبْتُمْ ) * اگر شك داريد در آنكه انقطاع دم ايشان به جهت كبر سن است يا بسبب عارض ديگر * ( فَعِدَّتُهُنَّ ) * پس زمان عدهء ايشان * ( ثَلاثَةُ أَشْهُرٍ ) * سه ماه است مراد زنانىاند كه امثال ايشان حيض بينند زيرا كه اگر در سن من لا تحيض باشند ارتياب معنى نخواهد داشت و بعضى گفته‌اند كه معنى آيه آنست كه اگر شك داريد در آنكه دم ايشان حيض است يا استحاضه پس عدهء ايشان سه ماه است و جماعت ديگر بر اينوجه تفسير كرده‌اند كه اگر مرد ديد در حكم ايشان پس عدهء ثلاثة اشهر است و قول اول مرويست از ائمهء طاهرين صلوات اللَّه عليهم اجمعين موافق مذهب اكثر فقهاى ما چه ايشان متفقاند بر آنكه ايسه و صغيره را عده نيست و از جملهء اخبار اهل البيت عليهم السّلام در اين باب روايت عبد الرحمن بن حجاج است از حضرت صادق عليه السّلام كه\r\nثلث يتزوجن على كل حال التي لم تحض و مثلها لا تحيض\r\nسه زنند كه در همهء احوال شوهر ميتواند كرد زنى كه حايض نشده باشد و مثل آن حايض نشود من گفتم حد آن چيست فرمود\r\nاذا اتى لهما اقل من تسع سنين\r\nوقتى كه او را كمتر از نه سال باشد\r\nو التي لم يدخل بها و التي قد يئست من المحيض و مثلها لا تحيض\r\nو ديگر زنى كه مدخول بها نباشد و زنى كه از حيض مأيوس شده باشد و امثال او حيض به بينند گفتم حد ياس كدامست گفت\r\nاذا كان لها خمسون سنة\r\nهر گاه او به پنجاه سال رسيده باشد پس بنا بر اين عده مذكوره كه آن سه ماه است مر زنى را باشد كه در سن من تحيض باشد و بسبب عارضى از مرض يا رضاع يا غير آن حيض از آن منقطع شده باشد خواه كه شك در سن آن شده باشد يا در سبب انقطاع و هو المراد بقوله ان ارتبتم يا اصلا شك نباشد بلكه قطع بارتفاع آن و جزم بسبب آن حاصل شده باشد\r\n","description":"","footnote":"","page_name":" 318 ","page_number":318},
  {"content":"\r\nو هو المراد بقوله * ( وَاللَّائِي لَمْ يَحِضْنَ ) * و عدهء زنانى كه حايض نشده‌اند و در سن من تحيضاند همچنين بر سه ماه مقرر است و حذف خبر به جهت دلالت كلام اولست بر آن پس معلوم شد كه مراد بقوله و اللائى يئسن زنانىاند كه در حكم يائسات باشند كه آن انقطاع حيض است يا ريبه يا قطع و در آيه دليلى نباشد كه دال باشد بر عدم وجوب عده بر يائسه و صغيره و نه بر وجوب آن و حق آنست كه عده بر اينها نميباشد زيرا كه فايده و غايت در شرعيت عدد علمست باستبراى رحم و آن در يائسه و صغيره منتفى است و اكثر مفسران بر آنند كه مراد بقوله ان ارتبتم ارتيابست در وجوب عده نه در سن و مراد بقوله لم يحضن عدم بلوغ ايشانست بسن حيض و علم الهدى بر آنست و احتجاج ايشان برد و وجه است يكى سبب نزول و آن چنان است كه ابى بن كعب از پيغمبر صلَّى اللَّه عليه و آله و سلَّم پرسيد كه عده صغار و كبار و اولات احمال در كتب خدا مذكور نيست آيا عدهء ايشان بر چه وجه باشد حق سبحانه اين آيه انزال فرمود وجه دوم آنكه مراد ارتياب نباشد در ارتفاع حيض پس مناسب آن بود كه آن ارتبن باشد زيرا كه ثبوت حيض و عدم آن راجع به زنانست جواب ان اوجه اول آنست كه اگر مراد استفسار ميبود از حال عدهء صغار و كبار پس بايستى كه در موضع ان ارتبتم ان جهلتم بود چه سبب نزول آيه موجب آنست و ابن ابى شك در عدهء ايشان نداشت بلكه جاهل بود در آن و جواب از وجه دوم آنست كه تذكير ضمير بجهة آنست كه خطاب با رجال است در قول * ( وَاللَّائِي يَئِسْنَ مِنَ الْمَحِيضِ مِنْ نِسائِكُمْ ) * و ديگر آنكه نساء در تعريف احوال خود رجوع بر حال خود ميكنند پس خطاب بايشان باشد نه بنساء تا اخذ احكام خود از رجال كنند * ( وَأُولاتُ الأَحْمالِ ) * و خداوند بارها يعنى زنان حامله * ( أَجَلُهُنَّ ) * منتهاى عدهء ايشان * ( أَنْ يَضَعْنَ ) * آنست كه بنهند * ( حَمْلَهُنَّ ) * بار خود را از ابن عباس رضى اللَّه عنه منقولست كه مراد مطلقانند و اما متوفى عنها زوجها و عدهء او بعد اجلين است از حضرت امير المؤمنين عليه السّلام مرويست كه\r\nعدة الحامل المتوفى عنها زوجها بعد الاجلين\r\nپس اگر چهار ماه و ده روز بگذرد و وضع حمل نشده باشد انتظار حمل بايد كشيد و اين قول از صادقين صلوات اللَّه و سلامه عليهما نيز ماثور است و بنزد ابن مسعود و ابى بن كعب و قتاده و فقهاى اربعه و اوزاعى آيه اعم از مطلقاتست و متوفى عنها زوجها و احتجاج ايشان بعموم آيه است و احتجاج اصحاب ما بدخول اين آيه است در عموم قوله تعالى وَالَّذِينَ يُتَوَفَّوْنَ مِنْكُمْ وَيَذَرُونَ أَزْواجاً پس عمده در تحت دو عام باشد و وجه جمع بينهما متصور نيست مگر بقايلشدن يا بعد از اجلين و ديگر طريق احتياط و ذكر آيه در تحت طلاق موجب تخصيص وضع حمل است بمطلقات و اگر عموميت آن را مسلم داريد پس تخصيص آن به اجماع اماميه است بجهة دخول معصوم در آن و جمهور بر آنند كه عموم آيه بالذاتست و عموم ازواجا\r\n","description":"","footnote":"","page_name":" 319 ","page_number":319},
  {"content":"\r\nبالعرض زيرا كه عموميت اين بتبعيت الذين است و محافظت بر عموم اول اوليست و ديگر آنكه حكم بعده سه ماه معلل است بوضعى كه موجب بقاى رحمست از نطفه ميت كه عده از براى آنست بخلاف آيهء ازواجا و ديگر آنكه نزول آيه وضع متاخر است پس تقديم آن در عمل تخصيص باشد و تقديم آيه وَالَّذِينَ يُتَوَفَّوْنَ بناى عام بر خاص و اول ارجح است باتفاق جواب از اول آنست كه در نزد اصوليين هيچ فرقى نيست ميان عموم بالذات و عموم بالعرض و از ثانى آنست كه بنا بر قول ما نيز آن علت موجود است و لهذا مسلم نمىداريم كه وضع علت باشد و از ثالث آنست كه تخصيص و بناى عام بر خاص هر دو دليلند پس فرق بينهما نباشد و ببايد دانست كه حامله به اين مىشود به وضع بعد از طلاق اگر چه يك لحظه باشد و در حمل تماميت خلقت شرط نيست پس اگر وضع علقه كند به اين مىشود اگر حامله باشد به دو ولد به وضع احدهما عصمت زوجيت منقطع مىشود اما عقد نكاح او را جايز نيست تا وضع ثانى وجود گيرد و اگر متوفى عنها زوجها باشد و بيش از چهار ماه و ده روز وضع حمل شود براى او واجب است استيفاى چهار ماه و ده روز زيرا كه عده او ابعد اجلين است چنان كه مبرهن شد * ( وَمَنْ يَتَّقِ اللَّه ) * و هر كه بترسد از خداى و مراعات حقوق و احكام مذكوره كند * ( يَجْعَلْ لَه ) * بگرداند يعنى پديد آورد خداى براى او * ( مِنْ أَمْرِه يُسْراً ) * از كار خود آسانى يعنى بسبب تقوى امر دنيا و آخرت او را بر او سهل سازد * ( ذلِكَ ) * اينكه مذكور شد از احكام طلاق و رجعت و عده * ( أَمْرُ اللَّه أَنْزَلَه ) * حكم خداست كه فرو فرستاده است آن را از لوح محفوظ * ( إِلَيْكُمْ ) * بسوى شما * ( وَمَنْ يَتَّقِ اللَّه ) * و هر كه بپرهيزد از عذاب خدا و به احكام وى عمل نمايد * ( يُكَفِّرْ عَنْه ) * بپوشاند خدا از او * ( سَيِّئاتِه ) * بديهاى او را يعنى او را عفو كند همهء آن را چه حسنات مذهب سيئاتست * ( وَيُعْظِمْ لَه ) * و بزرگ سازد براى او * ( أَجْراً ) * مزد را يعنى او را مزد بىحساب دهد كه آن خلود است در جنان و روضه رضوان و از ربيع منقولست كه ان اللَّه قد قضى على نفسه ان من توكل عليه كفاه و من امن به هداه و من اقرضه جازاه و من وثق به انجاه و من دعاه اجابه و لباه و من اقتداه كفر خطاياه و تصديق فى كتاب اللَّه عز و جل وَمَنْ يَتَوَكَّلْ عَلَى اللَّه فَهُوَ حَسْبُه و مَنْ يُؤْمِنْ بِاللَّه يَهْدِ قَلْبَه و إِنْ تُقْرِضُوا اللَّه قَرْضاً حَسَناً يُضاعِفْه لَكُمْ و مَنْ يَعْتَصِمْ بِاللَّه فَقَدْ هُدِيَ إِلى صِراطٍ مُسْتَقِيمٍ و إِذا سَأَلَكَ عِبادِي عَنِّي فَإِنِّي قَرِيبٌ * ( وَمَنْ يَتَّقِ اللَّه يُكَفِّرْ عَنْه سَيِّئاتِه وَيُعْظِمْ لَه أَجْراً ) * و بعد از بيان ذكر عده بيان حقوق معتدات مىكند بقوله * ( أَسْكِنُوهُنَّ ) * اينكلام و ما بعد آن بيان تقوى است گوييا كسى ميگويد كه چگونه عمل بتقوى توان كرد در شأن معتدات حق سبحانه در\r\n","description":"","footnote":"","page_name":" 320 ","page_number":320},
  {"content":"\r\nجواب مىفرمايد كه ساكن گردانيد زنان مطلقه را * ( مِنْ حَيْثُ سَكَنْتُمْ ) * از آنجا كه ساكن شده‌ايد من از براى تبعيض است يعنى مكانى كه بعضى از مساكن شما است و قوله * ( مِنْ وُجْدِكُمْ ) * عطف بيان است يعنى جاى دهد آن زنان را از وسع و طاقت و قدر توانايى خود مراد آنست كه به قدر غنا و فقر خود ايشان را مسكن دهيد پس صاحب غنا توسيع مسكن كند بر معتده\r\nو فقير به مقدار فقر خود او را جاى دهد و ببايد دانست كه باجماع فقهاء سكنى و نفقه براى مطلقه رجعيه واجبست و اما در مبتوته كه زنيست كه در عدهء به اين باشد خلاف كرده‌اند اهل عراق از ابن مسعود و عمر بن خطاب روايت كرده‌اند كه سكنى و نفقه براى او واجبست و شافعى بر اين است كه سكنى واجبست بدون نفقه و حسن و ابو ثور گفته‌اند كه هيچ كدام واجب نيست و اينقول اخير مرويست از ائمهء هدى سلام اللَّه عليهم اجمعين و مجمع عليه اصحاب ما است و جمهور عامه از شعبى نقل كرده‌اند كه فاطمه بنت قيس در مدينه نزد من آمد و از او پرسيدم كه پيغمبر صلَّى اللَّه عليه و آله و سلَّم دربارهء تو چگونه حكم كرد گفت چون زوج من مرا مطلقه ساخت بطلقه مبتوته با يكديگر مخاصمه كرديم در باب سكنى و نفقه پس بنزد وى رفتيم و رفع خصومت بر رسول صلَّى اللَّه عليه و آله نموديم رسول صلَّى اللَّه عليه و آله و سلَّم حكم نفرمود بر سكنى و نفقه و امر كرد مرا كه بخانهء ابن مكتوم عده نگهدار و زهرى نيز از عبد اللَّه روايت كرده كه فاطمه بنت قيس زوجهء ابى عمرو بن حفص بن مغيرهء مخزومى بود و ابو عمر با حضرت امير المؤمنين عليه السّلام به سفر يمن رفت و فاطمه را مطلقه ساخت بطلاق سيم و عياش بن ربيعه و حارث بن هشام را تعيين كرد تا نفقه بوى دهند ايشان بفاطمه گفتند كه به خدا سوگند كه ترا نفقه نميرسد فاطمه بنزد پيغمبر صلَّى اللَّه عليه و آله و سلَّم آمد و شكايت ايشان را معروض داشت حضرت فرمود كه ترا نفقه نميرسد اگر حامله بودى ترا سكنى و نفقه ميرسيد پس فرمود كه از خانهء زوج بيرون آى و در خانهء ابن مكتوب كه اعمى است ساكن شو فاطمه رخوت خوت خود را برداشت و بخانهء ابن مكتوم رفت و بعد از انقضاء عده پيغمبر صلَّى اللَّه عليه و آله و سلَّم او را باسامة بن زيد عقد بست بعد از آن مروان بن حكم قبيصة بن ذويب را نزد فاطمه فرستاد و استفسار اين معنى كرد فاطمه گفت پيغمبر مرا از اسكان و نفقه منع فرمود مروان گفت چگونه بقول زنى عمل كنيم و حكم بعدم وجوب سكنى و نفقه كنيم بر مطلقه باينه اين خبر بفاطمه رسيد گفت حاكم ميان من و مروان قرآنست چه حق سبحانه فرمود لا تُخْرِجُوهُنَّ مِنْ بُيُوتِهِنَّ الى قوله تعالى لَعَلَّ اللَّه يُحْدِثُ بَعْدَ ذلِكَ أَمْراً پس گفت هذا لمن كانت له مراجعة واى امر يحدث بعد ثلث اين آيه در حق زنيست كه مراجعت با وى جايز باشد و چه امرى حادث شود بعد از سه طلاق پس حاصل معنى آنست كه زنان مطلقهء رجعيه را ساكن گردانيد در منازلى كه بوده باشند پيش از طلاق * ( وَلا تُضآرُّوهُنَّ ) *\r\n","description":"","footnote":"","page_name":" 321 ","page_number":321},
  {"content":"\r\nو رنج مرسانيد مطلقات را در سكنى و نفقه * ( لِتُضَيِّقُوا عَلَيْهِنَّ ) * براى آنكه تنگ گردانيد برايشان مساكن ايشان را تا خروج ضرورت شود ايشان را و گويند معنى آنست كه رجوع مكنيد بمطلقات در آخر عده ايشان و باز قصد طلاق كنيد تا تنگگيرى نمائيد برايشان در تزويج ايشان به غير يا ملجا مسازيد ايشان را تا آنكه بتنگ آمده خود را از شما بازخرند و قول اول الصق و اوليست و واجبست كه مسكن از آن قبيل باشد كه لايق به حال مطلقه باشد تا ضررى كه منهى عنه است منتفى باشد * ( وَإِنْ كُنَّ ) * و اگر باشند زنان مطلقهء * ( أُولاتِ حَمْلٍ ) * خداوندان بار يعنى حامله باشند * ( فَأَنْفِقُوا عَلَيْهِنَّ ) * پس نفقه كنيد برايشان * ( حَتَّى يَضَعْنَ حَمْلَهُنَّ ) * تا بنهند بار خود را خواه آنكه رجعيه باشند يا مبتوته زيرا كه انقضاى عدهء ايشان به وضع حملست بجهة عموم آيه و فقها را خلاف است در آنكه نفقهء حامل به اين از براى عده است يا حمل بعضى گفته‌اند كه از براى حملست زيرا كه اگر حمل نميبود مطلقه را چيزى نميرسيد پس وجوب نفقه داير باشد با حمل وجودا و عدما و اينقول اقويست و بعضى ديگر بر آنند كه از براى حامله است به شرط حمل و ظهور فايده در عدم وجوب قضاى نفقه است بر تقدير اول و در وجوب نفقه بر تقدير ثانى و غير ذلك و اگر حامله در عدهء وفات باشد اصحاب ما قايلند بوجوب نفقه و مسكن و كسوت او از اصل تركه تا وضع حمل نمايد و شافعى و ابو حنيفه بر آنند\r\nكه نفقهء وى از نصيب وى دهند از ميراث زوج تا حين وضع و ذكر انفاق در حامل با آنكه براى غير او از معتدات رجعيه نيز واجبست به جهت رفع ظن سقوط نفقه است از وقتى كه مقدار زمان عدهء حاصل بگذرد * ( فَإِنْ أَرْضَعْنَ ) * پس اگر شير دهند اولاد را بعد از انقطاع علاقه نكاح * ( لَكُمْ ) * براى شما اى پدران از روى تبرع فرزندان را بايشان واگذاريد و اگر بدون اجرت راضى نشوند بشير دادن * ( فَآتُوهُنَّ ) * پس بدهيد ايشان را * ( أُجُورَهُنَّ ) * مزدهاى ايشان يعنى اجرت المثل شير دادن را بر حسب عرف و عادت بدانكه احاديث ماثوره از ائمهء هدى ( ع ) دالست بر جواز استيجار امهات بر رضاع اولاد قبل از طلاق و بعد از طلاق و فقهاى ما و شافعى بر اينند و نزد ابو حنيفه استيجار آنها منعقد نيست مگر گاهى كه به اين شده باشد * ( وَأْتَمِرُوا ) * و سازگارى كنيد * ( بَيْنَكُمْ ) * ميان يكديگر يعنى فرمان يكديگر بريد و با هم موافقة نمائيد اى پدران و مادران در باب رضاع فرزند * ( بِمَعْرُوفٍ ) * به نيكويى يعنى بايد كه والده اجرت زيادتى نطلبد و والد در اجرت المثل نما كس نمايد و ولد را كمتر از مقدار شرعى شير ندهد زيرا كه اين مولود از هر دو حاصلشده پس بايد كه شريك يكديگر باشند در حق اشفاق و رافت بر او * ( وَإِنْ\r\n","description":"","footnote":"","page_name":" 322 ","page_number":322},
  {"content":"\r\n* ( تَعاسَرْتُمْ ) * و اگر سختگيرى كنيد و مضايقه نمائيد در اجرت رضاع يعنى مادر زياده از اجرت طلب كند و پدر از آن امتناع نمايد يا آنكه مادر اصلا راضى نشود بشير دادن * ( فَسَتُرْضِعُ ) * پس زود باشد كه شير دهد فرزند را * ( لَه ) * براى پدر * ( أُخْرى ) * زنى ديگر كه غير معاسره باشد و نزد بعضى ضمير له راجع بولد است يعنى شير دهد مر فرزند را زنى ديگر كه سختگيرى نكند مراد آنست كه بايد پدر دايه را به مزد گيرد براى فرزند خود و مادرش را و گذارد و در اينكلام معاتبه مادر است در معاسرت و در سقوط حق حضانت مادر در صورت امتناع وى از ارضاع دو قولست بعضى قايل بسقوطند به جهت حصول حرج و بعضى قايلند بعدم سقوط به جهت تغاير موضوعين و در اينكلام دلالتست بر جواز اخذ ولد از ام و استيجار زن ديگر و اين على اطلاقه صحيح نيست بلكه اگر بتبرع ارضاع كند يا آن كه راضى شود باجرتى كه غير او به او راضى شده باشد در اين صورت احق خواهد بود بارضاع چنان كه معلوم شد و اما هر گاه راضى نباشد پس حق زوج مقدم خواهد بود به جهت اصالة مرأة و ولد را بمرضعهء ديگر مىبايد داد * ( لِيُنْفِقْ ) * بايد كه نفقه دهد * ( ذُو سَعَةٍ ) * خداوند فراخى و توانگرى * ( مِنْ سَعَتِه ) * از غناى خود يعنى به قدر توانايى خويش بر مطلقه نفقه كند * ( وَمَنْ قُدِرَ عَلَيْه ) * و هر كه تنگشده بر او * ( رِزْقُه ) * روزى او يعنى فقير و تنگدست است * ( فَلْيُنْفِقْ ) * پس بايد كه نفقه كند * ( مِمَّا آتاه اللَّه ) * از آنچه داده است خداى او را يعنى بايد كه هر يك از مو سر و معسر بر وفق ايسار و اعسار خود انفاق كند كما قال اللَّه تعالى وَمَتِّعُوهُنَّ عَلَى الْمُوسِعِ قَدَرُه وَعَلَى الْمُقْتِرِ قَدَرُه * ( لا يُكَلِّفُ اللَّه ) * تكليف نكند خداى * ( نَفْساً ) * هيچ نفسى را * ( إِلَّا ما آتاها ) * مگر آنچه به دو عطا كرده است از مال يعنى تكليف ما لا يطلق نفرمايد و اينكلام تطييب قلب معسر است لهذا او را وعدهء يسر داده بقوله * ( سَيَجْعَلُ اللَّه ) * زود باشد كه پديد آرد خداى * ( بَعْدَ عُسْرٍ ) * پس از دشوارى و تنگدستى * ( يُسْراً ) * آسانى و توانگرى اگر بر آنچه قادر باشند در انفاق تقصير نكنند و گويند ايراد اينكلام به جهت تسليهء اصحابست چه در آن وقت اكثر ايشان درويش بودند و بعد از آن حق سبحانه براى ايشان فتح بلاد و قلاع فرموده و به جهت آن غنى گشتند و بدانكه آيه متضمن چند مسئله است اول رجحان توسعه بر عيال نسبت باغنيا دوم اقتصار آن نسبت باهل اعسار سوم وجوب تكليف بر قدر طاعت كه مستلزم سقوط نفقه است از معسر در حين اعسار چهارم وعدهء يسر بعد از عسر كه منطويست بر تطييب قلب و منفق و منفق\r\n","description":"","footnote":"","page_name":" 323 ","page_number":323},
  {"content":"\r\nعليه و بعضى استدلال كرده‌اند بر اين هر دو آيه بر آنكه معتبر در نفقه نسبت به حال زوج است نه به حال زوجه و از اينجهت است كه تاكيد آن كرده بقوله * ( لا يُكَلِّفُ اللَّه نَفْساً إِلَّا ما آتاها ) * چه اگر معتبر حال زوجه باشد تكليف ما لا يطاق لازم آيد در وقتى كه زوج\r\nمعسر باشد و زوجه باشرف حسب و اين استدلال خالى از ضعفى نيست اما اولا به جهت آنكه نزد فقها واجب است قيام زوج به آنچه محتاج اليه زوجه است از طعام و ادام و كسوه اسكان بر عادت امثال زوجه و اما ثانيا به جهت منع دلالت آيين بر مدعى اما آيهء اولى به جهت آنكه متضمن نهى است از ضرر رسانيدن بر زوجات پس اگر معتبر حال زوج باشد لازم آيد مضارة در صورت اعسار زوج و شرافت زوجه و اين خلاف اينست و اما ثانيه بجهة آنكه * ( لا يُكَلِّفُ اللَّه نَفْساً إِلَّا ما آتاها ) * قابل تقييد است يعنى عدم تكليف در حال اعسار زوج و جايز باشد كه واجب بر او انفاق باشد بر عادت امثال زوجه پس در حين اعصار بر قدر آن انفاق كند و ما بقى در ذمهء او باشد تا حين ايسار و لهذا در عقب اين فرموده كه * ( سَيَجْعَلُ اللَّه بَعْدَ عُسْرٍ يُسْراً ) * * ( وَكَأَيِّنْ مِنْ قَرْيَةٍ ) * و بسا از اهل دهى كه از روى عناد و فرط جهل * ( عَتَتْ ) * سر باز زدند و اعراض كردند * ( عَنْ أَمْرِ رَبِّها ) * از فرمان پروردگار خويش * ( وَرُسُلِه ) * و از امر پيغمبران او و در مخالفت و عصيان از حد در گذشتند * ( فَحاسَبْناها ) * پس ما حساب كنيم ايشان را در روز قيامت * ( حِساباً شَدِيداً ) * حسابى سخت كه در او استقصاى و مناقشه باشد يعنى در حساب ايشان سختگيرى كنيم و قليل و كثير را در حساب آريم و هيچ چيز آن را فرو گذاشت ننمائيم * ( وَعَذَّبْناها ) * و عذاب كنيم ايشان را * ( عَذاباً نُكْراً ) * عذابى زشت بعد از حساب كه هيچكس مثل آن عذاب نديده باشد و نچشيده و تعبير بلفظ ماضى به جهت تحقق وقوع آنست و گويند كه مراد از عذاب دنياست و در كلام تعديم و تاخيرى هست يعنى فقد عذبناها عذابا شديد و حاسبناها حسابا شديدا پس معنى اينست كه عذاب كرديم ايشان را در دنيا عذابى قبيح چون غرق و خسف و قحط و سيف و غير آن از مصايب شديده و عذابهاى عظيمه و در آخرت محاسبهء ايشان كنيم حسابى با شدت و سختى يا آنكه مراد بمحاسبه استقصاى ذنوب ايشان باشد و اثبات در صحايف حفظه پس بنا بر اين محاسبه و تعذيب هر دو در دنيا باشد * ( فَذاقَتْ ) * پس بچشيدند اهل آن ده * ( وَبالَ أَمْرِها ) * عقوبت كارهاى خود را يعنى سزاى كفر و شرك * ( وَكانَ عاقِبَةُ أَمْرِها ) * و بود سرانجام كار ايشان * ( خُسْراً ) * زيانكارى و كدام زيان از آن بدتر باشد كه از جنت ابدى و سعادت\r\n","description":"","footnote":"","page_name":" 324 ","page_number":324},
  {"content":"\r\nسرمدى محروم شوند و بزندان جحيم و عذاب اليم محبوس گردند * ( أَعَدَّ اللَّه ) * آماده كرده است خداى * ( لَهُمْ ) * براى مشركان * ( عَذاباً شَدِيداً ) * عذابى سخت در هر دو سرا تكرار به جهت وعيد است و بيان تقوى مأمور به فى قوله * ( فَاتَّقُوا اللَّه ) * پس بترسيد از آن عذاب خداى را * ( يا أُولِي الأَلْبابِ ) * اى خداوندان عقلها و از حال و مآل ايشان اعتبار گيريد كه چگونه در دنيا به عذاب استيصال گرفتار شدند و بچه نوع در آخرت بنكال و و بال ابدى معذب و معاقب گرديدند پس از مثل آنچه ايشان كردند احتراز كنيد و از مخالفت خدا و رسول بپرهيزيد و بدانكه ميتواند بود كه عَتَتْ عَنْ أَمْرِ رَبِّها و معطوفات آن صفت قريه باشد و اعد اللَّه لهم جواب كاين باشد و معنى اينكه بسا اهل دهى كه بصفات مذكوره متصف بودند آماده ساخت خداى براى ايشان عذاب شديد و عقاب اليم و چون كفار منتفع نميشوند بذكر و موعظه از اين جهت تخصيص ارباب عقول نموده باهل ايمان بقوله * ( الَّذِينَ آمَنُوا ) * يعنى اى اصحاب عقول كه ايمان آورده‌ايد و ايراد ضمير غايب در موضع مخاطب بجهة ارجاع آنست كه به موصول * ( قَدْ أَنْزَلَ اللَّه ) * بتحقيق كه فرستاده است خداى * ( إِلَيْكُمْ ) * بسوى شما * ( ذِكْراً ) * پندى را يا كتابى را كه قرآنست و تسميه قرآن به آن بجهة آنست كه متضمن موعظه است و شرف دنيا و كرامت عقبى وابسته است به خواندن آن و عمل كردن باوامر و نواهى آن و گويند مراد جبرئيلست و تسميهء او بذكر بجهة كثرت ذكر او است ميان امم انبيا يا بجهة نزول او به قرآن كه متضمر ذكر است يا بسبب آنكه مذكور و مشهور است در طبقات آسمان يا صاحب ذكر و شرفست و از حضرت ابو عبد اللَّه عليه السّلام و از حسن بصرى منقولست كه مراد بذكر حضرت رسالت صلَّى اللَّه عليه و آله و سلَّم است و تسميهء او به اين اسم بجهة مواظبت او است به تلاوت\r\nقرآن يا بتبليغ آن ببندگان و يا باعتبار آنكه مسبب است از انزال وحى به او يا آنكه مذكور است اسم سامى او بر السنه خلقان و بنا بر اين قول تعبير ارسال بانزال بر سبيل ترشيح است و قوله * ( رَسُولًا ) * بيان ذكر است گاهى كه مراد از آن جبرئيل يا پيغمبر صلَّى اللَّه عليه و آله و سلَّم باشد و بنا بر آنكه مراد قرآن باشد رسولا منصوب خواهد بود بفعل مقدر و تقدير اينكه ارسل رسولا يعنى فرو فرستاده است رسول را و ميتواند بود كه معمول ذكر باشد مانند اعمال مصادر در مفاعيل خود و تقدير اينكه انزل اللَّه اليكم ان ذكر رسولا اذكر رسولا يعنى انزال فرموده است بشما آنكه ياد كرده است رسول را در كتب ما سلف يا ياد كردن او رسول را يا آنكه بدل ذكر باشد بمعنى رسالت يعنى انزل اللَّه\r\n","description":"","footnote":"","page_name":" 325 ","page_number":325},
  {"content":"\r\nاليكم الرسالة و بنا بر اين قوله * ( يَتْلُوا عَلَيْكُمْ ) * حال باشد از اسم اللَّه و بنا بر تقادير ديگر يا حالست از اسم اللَّه مانند رسول يعنى خداى فرو فرستاد رسالت را بناى جنس شما در حالتى كه ميخواند بر شما * ( آياتِ اللَّه ) * آيتهاى قرآن را يا ارسال رسولى كرده كه تلاوت مىكند بر شما آيات خدا را كه قرآنست * ( مُبَيِّناتٍ ) * در حالتى كه روشن كرده شده است آن آيات و حفص بكسر ياء خوانده بصيغهء اسم فاعل يعنى روشن كننده اينها و حدود احكام شريعت و خداى تعالى انزال ذكر و ارسال رسل فرموده * ( لِيُخْرِجَ ) * تا بيرون برد او سبحانه يا قرآن و يا رسول * ( الَّذِينَ آمَنُوا ) * آنان را كه گرويده‌اند * ( وَعَمِلُوا الصَّالِحاتِ ) * و كرده‌اند كارهاى شايسته * ( مِنَ الظُّلُماتِ ) * از تاريكى كفر و ضلالت * ( إِلَى النُّورِ ) * بروشنايى نور ايمان و هدايت يا از جهل بعلم يا از شبهه بحجه معنى مراد آن است كه تا حاصل گرداند براى ايشان آنچه الحال برانند از ايمان و عمل صالح چه ايشان قبل از نزول ذكر و رسول ايمان نداشتند بلكه بعد از رسول و تبليغ او ايمان آورند يا آنكه معنى اين باشد كه تا بيرون آرد كسانى را كه علم او سبحانه تعلق گرفته بود بايمان ايشان از ظلمات كفر بنور ايمان * ( وَمَنْ يُؤْمِنْ بِاللَّه ) * و هر كه بگرود به خدا و تصديق وى نمايد * ( وَيَعْمَلْ صالِحاً ) * و بكند كار شايسته و كردار پسنديده يعنى خالص از شوب و ريا و تصنع و غرض * ( يُدْخِلْه ) * در آورد او را * ( جَنَّاتٍ تَجْرِي ) * ببوستانها كه روان مىشود * ( مِنْ تَحْتِهَا الأَنْهارُ ) * از زير مساكن و اشجار آن جويهاى شير و عسل و آب * ( خالِدِينَ ) * در حالتى كه جاويد ماندگانند * ( فِيها ) * در آن بهشت * ( أَبَداً ) * هميشه اين تأكيد خلود است يعنى هرگز از آنجا بيرون نيايند ذكر جمع بعد از مفرد نظر بمعنى و لفظ من موصولست * ( قَدْ أَحْسَنَ اللَّه ) * بتحقيق كه نيكو گردانيده است خداى در بهشت * ( اللَّه ) * براى مؤمن صالح * ( رِزْقاً ) * روزى را در اينكلام تعجيب و تعظيم آن چيزى است كه اهل ايمان در آخرت به آن مرزوق ميشوند از مثوبات جليله و درجات عاليه و مراتب فايقه * ( اللَّه الَّذِي خَلَقَ ) * خداى به حق آن است كه بيافريد * ( سَبْعَ سَماواتٍ ) * هفت آسمان را بعضى بر بالاى بعضى * ( وَمِنَ الأَرْضِ ) * و بيافريد از زمين * ( مِثْلَهُنَّ ) * مانند آسمانها يعنى آن را بر هفت طبقه خلق فرمود بعضى در تحت بعضى ديگر صاحب كشاف آورده كه در قرآن هيچ\r\n","description":"","footnote":"","page_name":" 326 ","page_number":326},
  {"content":"\r\nآيتى نيست كه دلالت كند بر آنكه زمين هفت طبقه است الا اين آيه و در روايت آمده كه ما بين هر دو آسمان پانصد ساله راه هست و غلظت هر آسمانى نيز پانصد ساله راه هست و زمينها مثل آسمانهايند در اين حكم و طبرسى گفته كه نميتواند بود كه مراد مماثله در كيفيت باشد نه در كميت زيرا كه كيفيت آسمان مخالف كيفيت زمينست و ابو صالح از ابن عباس روايت كرده كه انها سبع ارضين ليس بعضها فوق بعض يفرق بينهن البحار و يظلل جميعهن السماء يعنى زمينها هفتند بر بالاى يكديگر نيستند و درياها آنها را از هم جدا كرده و همه در زير آسمانند * ( يَتَنَزَّلُ الأَمْرُ ) * فرو ميايد فرمان خدا * ( بَيْنَهُنَّ ) * ميان آسمانها و زمينها يعنى نافذ است حكم او سبحانه در جميع آسمانها و زمينها بحيوة و موت و صحت و مرض و غنا و فقر و ساير تصاريف امور بر وجه حكمت و از قتاده مروى است كه او سبحانه را در هر طبقهء از طبقات سما و ارض امر و خلقى است بر وفق مشيت كه در غير\r\nآن نيست و نافع بن ازرق از ابن عباس پرسيد كه در طبقهء آخرين زمين از مخلوقات الهى باشند گفت بلى فرشتگانند يا جنيان و در سورة الذاريات مذكور شده كه عياشى باسناد خود از حسين بن خالد روايت كرده كه ابو الحسن على بن موسى الرضا گفت دست چپ خود را منبسط ساخت پس دست راست را بطريق قبه بر بالاى آن نهاد و فرمود كه\r\nهذه الارض الدنيا و السماء الدنيا عليها قبة و الارض الثانية فوق السماء الدنيا و السماء الثانية فوقها قبة و الارض الثالثة فوق السماء الثانية و السماء الثالثة فوقها قبة و ارض الرابعة فوق السماء الثالثة و السماء الرابعة فوقها قبة و الارض الخامسة فوق السماء الرابعة و السماء الخامسة فوقها قبة و الارض السادسه فوق السماء الخامسة و السماء السادسة فوقها قبة و الارض السابعة فوق السماء السادسه و السماء السابعة فوقها قبة و عرش الرحمن فوق السماء و هو قوله سبع سماوات و من الارض مثلهن ينزل الامر بينهن و انما صاحب الامر النبى و هو على وجه الارض و انما ينزل الامر من فوق بين السموات و الارضين\r\nگفتم يا بن رسول اللَّه پس در زير اقدام ما يك طبقه زمين باشد فرمود\r\nما تحتنا الارض واحدة و ان الست لفوقنا\r\nو بنا بر اين حديث مراد بقوله يتنزل امر بينهن فرود آمدن ملائكه باشد از ما بين آسمانها و زمينها باوامر و نواهى الهى بانبيا حاصل كه حق سبحانه همهء آسمان و زمين را خلق فرموده * ( لِتَعْلَمُوا ) * تا بدانيد اى بندگان * ( أَنَّ اللَّه ) * آنكه خداى تعالى * ( عَلى كُلِّ شَيْءٍ ) * بر آفريدن همه چيزها و تدبيرات آن * ( قَدِيرٌ ) * تواناست * ( وَأَنَّ اللَّه ) * و فرمان خود جارى ساخت در\r\n","description":"","footnote":"","page_name":" 327 ","page_number":327},
  {"content":"\r\nآن تا معلوم كنند كه حق سبحانه * ( قَدْ أَحاطَ ) * بتحقيق كه فرا رسيده است * ( بِكُلِّ شَيْءٍ عِلْماً ) * به همه چيزها از روى دانش يعنى علم او محيطست بهمهء اشياء و هيچ چيز از موجودات علوى و سفلى از دايرهء علم و قدرت وى خارج نيست و ميتواند بود كه لتعلموا تا آخر آيه علت خلق باشد يا علت تنزل امر چه هر يك از آنها دالند بر كمال قدرت و علم او سبحانه\r\n\r\nسورة التحريم\r\nمدنيست و دوازده آيتست باجماع ابى بن كعب از حضرت رسالت ( ص ) روايت كرده كه هر كه سورة التحريم قرائت كند حق سبحانه توبهء نصوح او را كرامت فرمايد و بدانكه چون سورة الطلاق در احكام زنان بود از طلاق و غير آن افتتاح اينسوره نيز در احكام ايشان نموده فرموده كه\r\n* ( بِسْمِ اللَّه الرَّحْمنِ الرَّحِيمِ ) * و در سبب نزول اينسوره مفسران را چند قولست بعضى گفته‌اند كه حضرت رسول صلَّى اللَّه عليه و آله و سلَّم بعد از هر نماز صبح گرد حجرات زوجات طاهرات بر آمد و بعد از آن بامور شرايع و احكام قيام نمودى وقتى زينب بنت حجش رضى اللَّه عنها مقدارى عسل داشت و هر گاه حضرت بخانهء او آمدى زينب ترتيب شربت فرمودى و يا حضار آن تهاون نمودى تا آن حضرت در خانهء او توقف بيشتر فرمايد آن حال بر بعضى از زوجات آن حضرت گران آمد عايشه و حفصه با هم اتفاق نموده مقرر كردند كه آن حضرت بعد از آشاميدن عسل در خانهء زينب نزد هر كدام از ما كه در آيد گوئيم كه از تو بوى مغافير ميشنويم و زوجات ديگر را گفتند شما نيز در اين سخن با ما متفق باشيد و مغفور صمغ درختيست كه عرفط خوانند و رايحهء كريههء دارد و حضرت بوى خوش را بسيار دوست ميداشت و از رايحه كريحه بغايت محترز بودى تا جبرئيل كه بنزد وى آيد بوى ناخوش احساس نكند پس آن حضرت روزى شربت آشاميده بود بنزد سوده آمد سوده با خود گفت كه سخن دروغ در روى پيغمبر صلَّى اللَّه عليه و آله و سلَّم گفتن بسيار قبيحست و هيچ از آن مقوله اظهار نكرد پيغمبر صلَّى اللَّه عليه و آله و سلَّم از آنجا بيرون آمده بخانهء عايشه آمد عايشه بينى بآستين بگرفت آن حضرت فرمود كه چرا چنين كردى گفت از تو بوى مغفور ميآيد در جواب فرمود كه مغفور نخورده‌ام اما در خانهء زينب شربت عسل آشاميده‌ام گفت زنبور آن عسل شكوفه عرفط چريده بود چون بخانهء حفصه رفت او نيز آستين را پيش بينى نهاد و گفت اين چه بوى ناخوش است كه از تو ميآيد و آنچه عايشه گفت باز گفت حضرت چون اين خبر مكرر استماع نمود فرمود كه\r\nحرمت العسل على نفسى فو اللَّه لا اكله ابدا\r\nآيه نازل شد كه\r\n","description":"","footnote":"","page_name":" 328 ","page_number":328},
  {"content":"\r\n* ( يا أَيُّهَا النَّبِيُّ ) * اى پيغمبر رفيع منزلت * ( لِمَ تُحَرِّمُ ) * چرا حرام ميكنى بر خود * ( ما أَحَلَّ اللَّه لَكَ ) * آنچه حلال كرده است خدا مر تو را يعنى عسل و از عطاء بن ابى مسلم روايتست كه اينزن كه از براى پيغمبر صلَّى اللَّه عليه و آله و سلَّم ترتيب شربت عسل ميكرد ام سلمه بود و بعضى گفته‌اند كه آن حفصه بنت عمر خطاب بود بيان اين قصه چنان بود كه از مكه پارهء عسل بطريق هديه از براى حفصه آورده بودند و هر نوبت كه آن حضرت به خانه وى رفتى نگذاشتى كه از خانهء وى بيرون رود تا شربت بنوشد و آن حضرت را بجهة اين مكث بيشتر واقع ميشد عايشه بجهة كثرت توقف وى پريشان بود جويرهء حبشيه را كه خادمهء وى بود امر كرد كه چون رسول نزد حفصه رود نگاه كن كه وى چه مىكند و سبب توقف پيغمبر چيست جويره بيامد و احوال معلوم كرده برگشت و عايشه را خبر كرد كه سبب كثرت مكث اقدام نمودن حفصه است به ترتيب شربت عسل از براى پيغمبر صلَّى اللَّه عليه و آله و سلَّم عايشه زوجات را از اين خبر واقف ساخت و گفت چون پيغمبر صلَّى اللَّه عليه و آله و سلَّم نزد شما آيد همه متفق الكلمه شويد بر اينكه از تو بوى مغافير ميآيد چون حضرت از خانه حفصه بيرون آمد بنزد هر كدام كه ميرفت ميگفتند يا رسول اللَّه از تو بوى مغافير ميشنويم حضرت فرمود كه مغافير نخورده‌ام و ليكن حفصه به من شربت عسل داد عايشه گفت جوست اذا نحلها العرفط زنبور عسل شكوفه مغفور خورده بود حضرت فرمود كه\r\nو اللَّه لا اطعمه ابدا\r\nاين آيه نزول اجلال يافت و روايت اشهر آنست كه سبب نزول اين آيه آن بود كه پيغمبر صلَّى اللَّه عليه و آله و سلَّم روزها را قسمت فرموده بود ميان زوجات اتفاقا يك روز نوبت حفصه بود با پيغمبر صلَّى اللَّه عليه و آله و سلَّم گفت يا رسول اللَّه اجازه فرماى تا به خدمت پدر روم وى را رخصت فرمود بعد از آن كه او برفت آن حضرت ماريهء قبطيه را كه مادر ابراهيم بود و مقوقس كه پادشاه اسكندريه بود او را بتحفه نزد رسول صلَّى اللَّه عليه و آله و سلَّم فرستاده بود بخانهء حفصه طلبيد و در آنجا به خدمت خودش مشرف گردانيد حفصه چون مراجعت نمود در سرا را بسته ديد همانجا بنشست تا رسول بيرون آمد عرق از روى مباركش مىچكيد حفصه بر قضيه مطلع شده بگريست و گفت يا رسول اللَّه كنيز را به خانه من آوردى و با او خلوت فرمودى و حرمت مرا نگاه نداشتى و با ديگر زنان اين عمل نكردى حضرت فرمود اى حفصه اين كنيز منست و خداى تعالى او را بر من مباح گردانيده و من او را براى رضاى تو بر خود حرام گردانيدم اما اين سخن سريست بنزد تو بامانت بايد به كسى نگويى و در آن خيانت نكنى حفصه قبول كرد و چون ميان او و عايشه مصادقه و مواخات بود در پس ديوارى كه ميان خانهء او و خانهء عايشه بود و آن ديوار را بكوفت عايشه خبردار شد حفصه با وى گفت اى خواهر مژده باد ترا كه رسول صلَّى اللَّه عليه و آله و سلَّم ماريه را بر خود حرام گردانيد و ما از تشويش او خلاصى يافتيم و چون آن حضرت بخانهء عايشه آمد عايشه از اين حكايت بر سبيل كنايت باز گفت و اين\r\n","description":"","footnote":"","page_name":" 329 ","page_number":329},
  {"content":"\r\nسوره نازل شد كه چراغ بر خود حرام ميكنى آنچه خداى بر تو حلال كرده يعنى ماريهء قبطيه و ميگويد كه حضرت پيغمبر صلَّى اللَّه عليه و آله و سلَّم در روز عايشه با ماريه خلوت كرد حفصه بر اين مطلع شد پيغمبر فرمود كه اين امر از عايشه پوشيده دار كه من ماريه را بر خود حرام ساختم حفصه اين راز را با عايشه در ميان نهاد و گفت اين راز را از رسول اللَّه بپوشان حق سبحانه پيغمبر خود را بر اين امر مطلع ساخت و اين آيه فرو فرستاد و مروى است كه چون پيغمبر ( ص ) ماريه را بر خود حرام ساخت و در اخفاى آن امر فرمود و حفصه را فرمود كه مرا با تو سرى ديگر هست بايد كه آن را نيز به هيچ كس نگويى و در كتمان آن خيانت نكنى يعنى افشاى آن ننمايى و آن اينست كه بعد از من ابو بكر و پدر تو مالك اين امت شوند و پادشاهى كنند و بعد از ايشان عثمان متصدى حكومت گردد حفصه از اين سخن خوشحال شد و اين هر دو سر را با عايشه گفت و اين روايت را بعينها عياشى باسناد خود از عبد اللَّه بن عطاى مكى و عبد اللَّه از حضرت ابو جعفر عليه السّلام روايت كرده الا آنست كه بعد از اين روايت از آن حضرت نقل كرده كه هر يك از ايشان اين سخن را با پدر خود باز گفتند ايشان آنها را در افشاى قصهء ماريه عتاب كردند و در افشاى حكومت خود سرزنش نكردند حق سبحانه اينسوره را در اين باب نازل ساخت كه چرا حرام ميگردانى بر خود آنچه حقتعالى مباح ساخته است ترا يعنى ماريه قبطيه * ( تَبْتَغِي ) * ميجويى بدين تحريم * ( مَرْضاتَ أَزْواجِكَ ) * خوشنودى زنان خود را و حال آنكه ايشان احقند از تو در طلب خشنودى خاطر عاطر تو اينكلام تفسير تحريم است يا حال از فاعل آن يا استيناف بجهة بيان داعى تحريم * ( وَاللَّه غَفُورٌ ) * و خداى تعالى آمرزنده است يعنى بر ترك افضل و اولى مؤاخذه ننمايد و بفضل خود ثوابى كه بر فعل اولى و افضل مترتب مىشود به تو كرامت فرمايد * ( رَحِيمٌ ) * مهربان در حين مراجعت تو بافضل و اليق و بايد دانست كه اين آيه دلالت ندارد بر صدور صغيره و كبيره از آن حضرت زيرا كه تحريم بعضى نساء يا غير آن از مستلذات بر نفس خود بىسببى يا با سببى قبيح نيست و در تحت ذنوب داخل نيست بلكه آن متضمن هضم نفس است و قطع مشتهيات و التزام رياضت نفسانى كه موجب ثواب ابديست و هيچ بعيد نمينمايد كه ذكر اين خطاب به\r\nجهة توجع باشد براى او چه آن حضرت بجهة ارضاى متحمل مشاق شده بود و اگر چه بر وجه قبيح نبود و شبههء نيست در آنكه اگر شخصى بجهة رضاى بعضى زوجات طلاق بعضى از ايشان بگويد جايزست كه او را مخاطب سازند لم فعلت ذلك و لم تحملت فيه المشقة و اگر چه فعل قبيح نكرده و بر تقدير تسليم كه خطاب بر سبيل عتاب بود مىگوئيم كه اين عتاب بر ترك اولى و افضل است چه ترك\r\n","description":"","footnote":"","page_name":" 330 ","page_number":330},
  {"content":"\r\nتحريم افضل از تحريمست و صحيح است كه تارك اين فعل را گويند لم تفعله و لم عدلت عنه و نيز شكى در آنكه عقول منكر تطييب قلوب نسا نيستند پس آيه دلالت نداشته باشد بر صدور ذنب از آن حضرت و براهين عقيله بر عصمت انبيا از شواهد عادله‌اند بر قول مذكور و از جهت كثرت و عطوفت و فرط مرحمت او سبحانه است كه بعد از اين اشاره مينمايد بوجه تخلص از حنث براى عباد بقوله * ( قَدْ فَرَضَ اللَّه لَكُمْ ) * بتحقيق كه تقدير كرد خداى و بديد آورد براى شما اى بندگان * ( تَحِلَّةَ أَيْمانِكُمْ ) * گشودن سوگندهاى شما را يعنى آن چيزى را كه به آن سوگند آن شما را زايل گرداند و خلف آن را حلال سازد از استثنا يعنى قول انشاء اللَّه بعد از صيغه يمين چه آن مانع انعقاد يمين است يا از كفاره كه مكفر حنث است و گويند كه معنى آيه اينست كه خدا تبيين كرد آن چيزى را كه محلل يمين باشد از كفاره و كيفيت وجوب آن در سورهء مائده سمت ذكر يافت قال فَكَفَّارَتُه إِطْعامُ عَشَرَةِ مَساكِينَ الايه و گفته‌اند كه لام بمعنى على است يعنى فرض كرد بر شما كفارهء يمين را پس اين لام مثل لام و ان اساتم فلها است كه بمعنى عليها است * ( وَاللَّه مَوْلاكُمْ ) * و خداى متولى كار شما است يعنى كارهايى كه صلاح كار شما در آنست براى شما ميسازد و يا آنكه او سبحانه اوليست بشما از نفسهاى شما يعنى نصايح او انفع است شما را از نصايح شما مر نفسهاى خود را * ( وَهُوَ الْعَلِيمُ ) * و اوست دانا بمصالح بندگان * ( الْحَكِيمُ ) * صواب كار در هر چه كند و فرمايد بايشان يا عليم است به آنچه حفصه با عايشه گفت و حكيمست در تدبير ايشان آيه دالست بر آنكه حضرت رسالت صلَّى اللَّه عليه و آله و سلَّم سوگند خورده بود و اقتصار بر لفظ هى على حرام نفرموده بود زيرا كه اين لفظ موجب وقوع يمين نميشود و از مقاتل مرويست كه حق سبحانه امر فرمود پيغمبر صلَّى اللَّه عليه و آله و سلَّم را بتكفير يمين و مراجعت بماريه و آن حضرت عتق رقبه فرمود و به او مراجعت نمود و از حسن بصرى نقل كرده‌اند كه آن حضرت بدون كفاره مراجعت فرمود بدليل قوله تعالى لِيَغْفِرَ لَكَ اللَّه ما تَقَدَّمَ مِنْ ذَنْبِكَ وَما تَأَخَّرَ و ذكر تحليل يمين در اينمقام به جهت تعليم مومنان است و مؤيد اينست ذكر خطاب به صورت جمع و صاحب طبرسى آورده كه علماى را اختلاف است در حرمت زوجه وقتى كه زوج به او گويد كه انت على حرام مالك بر اينست كه آن در حكم سه طلاقست و ابو حنيفه گفته كه اگر به آن نيت ظهار كرده ظهار است و اگر نيت ايلا كرده ايلا و اگر قصد طلاق كرده طلاق به اين است و اگر خيال سه طلاق كرده سه طلاقست و اگر قصد دو طلاق كرده يك طلاق به اين است و اگر نيت هيچكدام نكرده يمين است و شافعى بر اينست كه اگر نيت طلاق بوده طلاقست و اگر نيت ظهار كرده ظهار است و اگر نيت هيچكدام نكرده يمين است\r\n","description":"","footnote":"","page_name":" 331 ","page_number":331},
  {"content":"\r\nو از ابن مسعود و ابن عباس مرويست كه آن يمين است و اصحاب ما گفته‌اند كه هيچ چيز لازم نميشود و وجود و عدم او يكسانست و اينكه حق سبحانه ايجاب كفاره كرده به جهت آنست كه حضرت رسالت صلَّى اللَّه عليه و آله و سلَّم سوگند خورده بود كه با ماريه مقاربت نكند يا شربت عسل ننوشد پس تعيين كفاره فرمود تا مكفر يمين او باشد و بسبب اين عود نمايد باستباحهء آنچه بر خود حرام كرده بود و نيز تنبيه است بر اينكه تحريم حاصل نميشود مگر بنهى او سبحانه و به مجرد اينكه شخصى چيزى مباح را بر نفس خود حرام سازد حرام نميشود مگر كه سوگند خورد بر ترك آن و اجماع فقهاى ما بر اينست انتهى كلامه و در كتب فقهيه مسطور است\r\nكه در اين صورت اگر نيز سوگند خورند بر مباح و اولى كه مخالف آن باشد در دين يا در دنيا و بعد از آن اتيان نمايند بر مخالف آن موجب كفاره و اثم نميشود و ماخذ اين قول حضرت رسالت صلَّى اللَّه عليه و آله و سلَّم است كه\r\nمن خلف على يمين فرآها خيرا منها فليات الذى هو خير\r\nو عبد الرحمن بن سمره نيز روايت كند كه پيغمبر صلَّى اللَّه عليه و آله و سلَّم مرا گفت كه\r\nاذا حلفت على اليمين فرأيت غيرها خيرا منها فات الذى هو خير\r\nپس بنا بر قول كسانى كه آن حضرت ( ص ) عتق رقبه نمود بر سبيل ندب بوده باشد نه وجوب و نيز تقديم تكفير بر مراجعت در روايت مقاتل دالست بر عدم وجوب آن زيرا كه باجماع وجوب تكفير بعد از حنث است نه قبل از آن و بعد از رخصت مراجعت حضرت رسالت صلَّى اللَّه عليه و آله و سلَّم بماريه بيان اسرار آن حضرت مىكند بحفصه ميفرمايد كه * ( وَإِذْ أَسَرَّ النَّبِيُّ ) * و ياد كنيد اى مؤمنان چون راز گفت پيغمبر عاليشان * ( إِلى بَعْضِ أَزْواجِه ) * بسوى بعضى از زنان خود يعنى حفصه * ( حَدِيثاً ) * سخنى را كه تحريم ماريه است و حكومات أبا بكر و عمر بعد از او * ( فَلَمَّا نَبَّأَتْ ) * پس آن هنگام كه خبر كرد حفصه عايشه را * ( بِه ) * به آن حديث * ( وَأَظْهَرَه اللَّه ) * و آشكارا گردانيد خداى پيغمبر را بر لسان جبرئيل و او را مطلع ساخت * ( عَلَيْه ) * بر آن حديث يعنى بر افشاى آن * ( عَرَّفَ ) * شناسا گردانيد پيغمبر ( ص ) * ( بَعْضَه ) * برخى از آن حديث را بحفصه و خبر داد او را از افشاى بعضى از آن كه آن تحريم ماريه است يعنى به او گفت كه قصهء تحريم ماريه را كه باسرار آن امر نموده بودم تو افشاى آن نمودى * ( وَأَعْرَضَ ) * و اعراض كرد رسول * ( عَنْ بَعْضٍ ) * از بعضى ديگر يعنى حكومت عمر خطاب و تعريف افشاى آن نكرد چه غرض اصلى از تعريف افشاى ذكر خيانت حفصه بود و آن از تعريف افشاى بعضى حاصل مىشود پس از اينجهت حضرت رسالت ( ص ) استقصاى آن نفرمود و از روى حلم و كرم تمام آن را به روى وى در نياورد با آنكه حق سبحانه اعلام وى كرده بود كه حفصه جميع سخنان سرى ترا اظهار كرده بقرينهء ذكر اعرض چه اعراض از شيئى فرع معرفت است به آن و سخن\r\n","description":"","footnote":"","page_name":" 332 ","page_number":332},
  {"content":"\r\nاكابر است كه التافل من خلق الكرام * ( فَلَمَّا نَبَّأَها ) * پس آن هنگام كه خبر داد پيغمبر صلَّى اللَّه عليه و آله و سلَّم حفصه را * ( بِه ) * به آنچه خداى او را بر آن اطلاع ساخته بود * ( قالَتْ ) * گفت حفصه با پيغمبر صلَّى اللَّه عليه و آله و سلَّم * ( مَنْ أَنْبَأَكَ هذا ) * كه خبر داد ترا به اينكه من راز آشكار كردم * ( قالَ ) * گفت رسول صلَّى اللَّه عليه و آله و سلَّم * ( نَبَّأَنِيَ الْعَلِيمُ ) * خبر داد مرا خدايى كه داناست بخفيات ضماير * ( الْخَبِيرُ ) * خبر داد از مكنونات سراير مرويست كه چون افشاى سر مذكور بر آن حضرت ظاهر شد حفصه را طلاق داد و بخانهء پدرش فرستاد پدر بر وى خشم گرفت و گفت اگر در افشاى آن خبر خيرى بودى پيغمبر ترا طلاق ندادى پس آن حضرت يك ماه از زنان اعتزال نمود و در غرفهء ماريه منزوى شد و حق سبحانه بجهة مبالغه در معاتبه حفصه و عايشه از غيبت بخطاب التفات نموده فرمود كه * ( إِنْ تَتُوبا ) * اگر توبه كنيد اى حفصه و عايشه و باز گرديد * ( إِلَى اللَّه ) * به خدا و در آزار دل مبارك پيغمبر صلَّى اللَّه عليه و آله و سلَّم همراز نشويد پس آن بجاى خود خواهد بود و شما را بهتر چه بر شما توبه واجبست و ندامت بر افشاى سر او متحتم * ( فَقَدْ صَغَتْ قُلُوبُكُما ) * پس بدرستى كه بگشته است دلهاى شما از امر واجب كه آن محافظت سر پيغمبر است و عدول نموده از استقامت و صواب به آنچه موجب اثم است و عذاب و گويند تقدير آيه آنست كه ان تتوبا الى اللَّه قبلت توبتكما و نزد بعضى ديگر در معنى امر است و تقدير اينكه توبا الى اللَّه فقد صغت قلوبكما و صاحب كشاف آورده كه * ( فَقَدْ صَغَتْ قُلُوبُكُما ) * جزاى شرط است و حقيقت معنى اينست كه ان تتوبا الى اللَّه فقد وجد منكما ما يوجب التوبة و هو ميل قلوبكما عن الواجب فى مخالصته رسول اللَّه من حب ما يحبه و كراهته ما يكرهه اگر توبه كنيد پس بتحقيق كه يافت شده است از شما آنچه موجب توبه است و آن ميل كردن و بگشن دلهاى شما است و از امر واجب در مخالصت و مصادقت با رسول خداى آن دوست داشتن آن چيزست كه وى دوست دارد و كاره بودن آن چيزى كه از آن كراهت دارد و ذكر قلب به صورت جمع يا آنكه مقام مقتضى تثنيه است به جهت جزم عقل است يا آنكه مراد تثنيه است و داب عربست كه جمع را در مقام تثنيه آرند كما قال الشاعر\r\n\r\nيا صاحبى فدت نفسى نفوسكما\r\nو حيثما كنتما لا فيما رشدا\r\n\r\nو مثل اينست قوله تعالى هذانِ خَصْمانِ اخْتَصَمُوا از\r\nعبد اللَّه روايت است كه فرمود كه من بسيار حريص بودم كه بدانم اين كدام دو زن بودند كه افشاى سر رسول صلَّى اللَّه عليه و آله و سلَّم كردند و دل ايشان ميل نمود بآشكارا كردن آن اتفاقا سالى با عمر خطاب به حج رفته بودم و در بعضى منازل آب بر دست وى ميكردم و او دست ميشست وى را پرسيدم كه آن دو زن كه خدا ايشان را بخطاب ان تتوبا عتاب فرمود كدام بودند عمر گفت وا عجبا يا بن عباس و\r\n","description":"","footnote":"","page_name":" 333 ","page_number":333},
  {"content":"\r\nكراهت آمد او را از اين سؤال پس بعد از تامل گفت ايشان حفصه و عايشه بودند بعد از آن گفت كه ما با جماعت قريش هميشه بر زنان مستولى بوديم چون بمدينه آمديم زنان انصار جواب شوهران ميگفتند و با ايشان در خطاب مواجهت ميكردند زنان ما نيز آن شيوه را از ايشان كسب كردند تا يك روز اتفاق افتاد كه با زن خود گفتگويى كردم مرا بجواب آزرده ساخت من گفتم با من مكابره ميكنى گفت ترا از اين جواب بد آمد زنان با بزرگتر از تو مكابره و سركشى ميكنند گفتم آن كيست گفت رسول خداى من بنزد حفصه رفتم و از روى تعجب از او سؤال كردم كه شما جواب رسول باز مىدهيد و با آن مجاوبه ميكنيد گفت آرى گاه است كه يك شبانه روز از وى مهاجرت ميكنيم گفتم از خشم خداى انديشه نميكنيد زينهار ديگر اين نوع سلوك نكنى و از او چيزى اقتراح ننمايى و اگر ترا چيزى ضرور شود از من طلب نماى اتفاقا روزى بنى عسقلان اسب را نعل مىبستند تا بحرب ما آيند مرا همسايهء انصارى بود نماز شام به من ملاقات كرد به او گفتم خبر دارى كه ما را حادثهء عظم افتاده است گفت آن چيست گفتم بنى عسقلان قصد قتال ما كرده‌اند گفت حادثهء از اين عظيمتر هست گفتم چيست گفت رسول همهء زنان را طلاق داده من با خود گفتم حفصه را نصيحت كردم و او قبول نكرد تا كار او به اينجا كشيد روز ديگر اين صورت را از حفصه استفسار كردم و گفتم كه شما را رسول طلاق داده گفت نميدانم الا آنست كه از ما مفارقت كرده و در غرفهء أم ابراهيم رفته و نشسته من بيامدم بدر خانهء ماريه و رسول را غلامى سياه بود او را گفتم كه رسول را بگوى كه عمر بر در خانه ايستاده و اذن دخول مىطلبد غلام برگشت و گفت رسول در جواب من هيچ نگفت من بنزد منبر رفتم و ساعتى بنشستم طاقتم نماند بار ديگر غلام را نزد رسول فرستادم هيچ جواب نگفت نوبت سيم اجازت دخول فرمود رفتم و سلام كردم ديدم كه آن حضرت بر حصيرى تكيه فرموده بود و آن حصير در پهلوى مباركش اثر كرده بود گفتم يا رسول اللَّه زنان را طلاق دادهء فرمود نه پس حكايتى كه ميان من زوجهء من گذشته بود بگفتم رسول ( ص ) تبسم فرمود گفتم يا رسول اللَّه رخصت باشد كه زمانى در خدمت تو باشم فرمود كه روا باشد من در آن خانه نگاه كردم به غير از سه پوست گوسفند چيزى ديگر نديدم گفتم يا رسول اللَّه اگر دعا كنى تا خداى تعالى معيشت را بر امت تو فراخ گرداند هم چنان كه بر اهل فارس و روم بجاى بوده باشد آن حضرت راست بنشست و گفت يا بن خطاب تو نميدانى كه ايشان قومىاند كه لذات دنيا براى ايشان معجل شده گفتم يا رسول اللَّه براى زوجات استغفار نماى فرمود كه من سوگند خورده‌ام كه يك ماه پيش ايشان نروم عروه از عايشه\r\n","description":"","footnote":"","page_name":" 334 ","page_number":334},
  {"content":"\r\nنقل كرده كه من روزها ميشمردم تا روز بيست و نهم رسول نزد من آمد گفتم يا رسول اللَّه نه سوگند خورده بودى كه يك ماه پيش ما نيايى و امروز بيست و نهم است چرا سوگند دروغ خوردى رسول از اين سخن بخنديد و گفت ندانى كه بيست و نه روز يك ماه باشد پس فرمود اى عايشه ترا خبرى خواهم گفت و مخير خواهم ساخت ترا كه در آن با پدر و مادر خود مشورت كنى گفتم آن چيست آن حضرت اين آيات را بر خواند يا أَيُّهَا النَّبِيُّ قُلْ لأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَزِينَتَها الى قوله أَجْراً عَظِيماً من گفتم در اينباب با پدر و مادر مشورت نميكنم و خدا و رسول را اختيار كردم پس آن حضرت بزوجات مراجعت فرمود القصه حق سبحانه از روى عتاب با عايشه و\r\nحفصه خطاب كرده ميفرمايد كه * ( وَإِنْ تَظاهَرا ) * و اگر هم پشت شويد و معاون يكديگر گرديد * ( عَلَيْه ) * بر آزردن دل مقدس حضرت رسالت صلَّى اللَّه عليه و آله و سلَّم او را چه باك * ( فَإِنَّ اللَّه ) * پس بدرستى كه خداى تعالى * ( هُوَ مَوْلاه ) * او است ياور و مددكار پيغمبر * ( وَجِبْرِيلُ ) * و جبرئيل نيز ناصر و رفيق او است * ( وَصالِحُ الْمُؤْمِنِينَ ) * و مردى كه صالح جميع مؤمنانست و برگزيده ايشان يعنى على بن ابى طالب صلوات اللَّه عليه نيز يارىدهنده او است و اينقول اصح و امتن است از آنكه مراد جميع شايستگان باشند از مؤمنان چنان كه مذكور خواهد شد * ( وَالْمَلائِكَةُ ) * و همه فرشتگان آسمان و زمين * ( بَعْدَ ذلِكَ ) * از پس نصرت خدا و جبرئيل و امير المؤمنين عليه السّلام * ( ظَهِيرٌ ) * هم پشت و مددكار و معاون وىاند يعنى با وجود آنكه خدا و جبرئيل و صالح المؤمنين ناصر ويند جميع ملائكه نيز يارىدهنده ويند پس با همهء اين يار و ياور تعاون شما بر ايذاى او چه ضرر رساند صاحب كشاف آورده كه تخصيص جبرئيل بذكر به جهت تعظيم وى است و مكانت و منزلت او نزد حضرت عزت چه او پيشواى كروبيانست و مقدم ملائكه مقربين و صالح در اينمقام بمعنى جمعست يعنى كل من امن و عمل صالحا و از قتاده مرويست كه مراد بصالح المؤمنين انبيااند و سعيد بن جبير گفته كه هر كه از نفاق برى است او صالح المؤمنين است و نزد بعضى ديگر صحابه‌اند و محتمل است كه اصل اينكلام صالحوا للمومنين باشد بواو و سقوط آن در كتابت بواسطهء سقوط آن باشد در لفظ و ذكر بعد ذلك اشعار است بر تعظيم ملائكه و تكريم مظاهرهء ايشان چه مظاهرهء ايشان از جملهء نصرة خداست پس گوييا حق سبحانه بايشان و مظاهرت ايشان تفضيل نصرت پيغمبر خود داده بر غير آن از وجوه نصرت خود به جهت فضل ايشان بر ساير خلقان انتهى كلام صاحب كشاف و ذكر ظهير بصيغهء مفرد با آنكه خبر ملائكه است و مقتضى جمع كه آن ظهرا است به جهت رعايت فواصل آياتست و يا بجهة آنكه مصدر است چون وسيح كه بمعنى رفتن شتر است بنوعى خاص و در مصدر واحد و تثنيه و جمع مساويست و\r\n","description":"","footnote":"","page_name":" 335 ","page_number":335},
  {"content":"\r\nببايد دانست كه نزد معظم اهل سنت و اماميه مراد بصالح المؤمنين حضرت امير المؤمنين است صلوات اللَّه عليه و از آن جمله در تفسير كواشى كه يكى از علما و فضلاى سنيانست مصرح است كه مراد بصالح المؤمنين حضرت امير المؤمنين است سلام اللَّه عليه و حافظ ابو نعيم اصفهانى در كتاب خود كه مسماست بحيلته الاولياء روايت كرده از اسماء بنت عميس كه او گفت كه من از پيغمبر صلَّى اللَّه عليه و آله و سلَّم شنيدم كه آن حضرت فرمود كه صالح المؤمنين على بن ابى طالب سلام اللَّه عليه است و ثعلبى نيز كه يكى از فضلاى اهل سنت است در تفسير خود آورده كه مراد از صالح المؤمنين على بن ابى طالب سلام عليه است و همچنين كلبى و مجاهد و ابى صالح روايت كرده‌اند كه ابن عباس فرمود كه صالح المؤمنين هو على ابن ابى طالب ( ع ) و صاحب طبرسى آورده كه در كتاب شواهد التنزيل از سدير صيرفى نقل كرده‌اند كه أبي جعفر محمد الباقر فرموده كه\r\nلقد عرف رسول اللَّه صلَّى اللَّه عليه و آله و سلَّم عليا عليه السلم اصحابه مرتين اما مرة فحيث قال من كنت مولاه فعلى مولاه و اما الثانية فحيث نزلت هذه الاية * ( فَإِنَّ اللَّه هُوَ مَوْلاه وَجِبْرِيلُ وَصالِحُ الْمُؤْمِنِينَ ) * اخذ رسول اللَّه بيده عليه السلم فقال ايها الناس هذا صالح المؤمنين\r\nيعنى پيغمبر صلَّى اللَّه عليه و آله و سلَّم دو نوبت مرتبت و منزلت امير المؤمنين عليه السّلام را بر اصحاب شناسا گردانند يك نوبت آن بود كه فرمود هر كه من مولى و اولى تصرف اويم در امور دينى و دنيوى على عليه السّلام مولى و اولى به تصرف او است در آن امور و نوبت ديگر وقتى كه آيه * ( فَإِنَّ اللَّه هُوَ مَوْلاه وَجِبْرِيلُ وَصالِحُ الْمُؤْمِنِينَ ) * نازل شد دست امير المؤمنين عليه السّلام را بگرفت و فرمود كه اى مردمان اينمرد صالح مؤمنان است و بهترين ايشان بعد از آن حق سبحانه تهديد زوجات ميفرمايد و ترغيب ايشان مينمايد در اطاعت سيد كاينات عليه افضل الصلوات بقوله * ( عَسى رَبُّه ) * شايد كه پروردگار او يعنى پيغمبر * ( إِنْ طَلَّقَكُنَّ ) * اگر طلاق دهد شما را به جهت ايذا و آزار شما ايراد ضمير جمع يا به جهت تغليب است و يا بجهة تعميم خطاب و تطليق بر سبيل فرض است چه خداى ميدانست كه پيغمبر صلَّى اللَّه عليه و آله و سلَّم زنان را طلاق نخواهد داد و ترجى از جانب خداى بمعنى وجوبست كه آن عبارتست از اتيان نمودن او بمقتضاى حكمت و مصلحة پس معنى آنست كه اگر بر حسب فرض پيغمبر صلَّى اللَّه عليه و آله و سلَّم طلاق دهد شما را واجبست بر خداى * ( أَنْ يُبْدِلَه ) * آنكه بدل دهد او را * ( أَزْواجاً خَيْراً مِنْكُنَّ ) * زنانى كه بهتر و شايسته تر از شما باشند * ( مُسْلِماتٍ ) * تا آخر صفات متواليه ازواجست بجهة بيان خيريت يعنى آن زنان مبدله اعارف نمايندگان باشند بوحدت خدا و نبوت سيد انبيا يا گردن نهندگانند امر خدا و رسول را * ( مُؤْمِناتٍ ) * باوردارندگان\r\n","description":"","footnote":"","page_name":" 336 ","page_number":336},
  {"content":"\r\nحقتعالى و رسول او يا اخلاصآرندگان در افعال و اقوال خوب براى ايشان * ( قانِتاتٍ ) * فرمانبرداران خدا و رسول يا متذلل و متخشع در امر ايشان يا نمازگذارندگان يا بازايستادگان از فحش اقوال و قبح افعال * ( تائِباتٍ ) * بازگشتگان از گناه و رجوعكنندگان بامر رسول ( ص ) يا ترك نمايندگان به آنچه مشتهى نفس و هواى ايشان باشد يا پشيمانشدگان بر تقصيرى كه از ايشان صادر شده باشد * ( عابِداتٍ ) * پرستندگان و اقدام نمايندگان به آنچه متعبداند به آن از فرائض و سنن بر وجه اخلاص يا خضوعكنندگان در امر رسول * ( سائِحاتٍ ) * روانشوندگان در اطاعت خدا و اطاعت رسول يا سيركنندگان و هجرت نمايندگان با رسول يعنى هر جا كه آن حضرت رود ايشان تابع او باشند يا روزه داران و بنا بر اين معنى تسميهء صائم بسايح به جهت آنست كه او مستمر است در امساك نمودن از طعام تا حين افطار هم چنان كه سايح ساير امساك زاد مىكند تا بموضعى كه طعام در او يافت شود * ( ثَيِّباتٍ ) * شوهرديدگان * ( وَأَبْكاراً ) * و دختران بكر توسيط عاطف بينهما به جهت تنافى آنها است در اجتماع بخلاف صفات مذكوره يا بجهة آنكه هر دو در حكم صفت واحده‌اند زيرا كه معنى آن اينست كه مشتملات على الثيبات و الأبكار و در بعضى تفاسير مذكور است كه عرب مثل اين واو را گويند واو ثمانيه چه عادت ايشان جاريست بر آنكه به كلمه واو از عدد هفت بهشت انتقال نمايند و نظير اينست قوله تعالى التَّائِبُونَ الْعابِدُونَ الى قوله وَالنَّاهُونَ عَنِ الْمُنْكَرِ و قوله سَبْعَةٌ وَثامِنُهُمْ كَلْبُهُمْ و غير آن و از اين جاست كه در باب نار دوزخ فتحت به ترك واو واقع شد و در باب جنت و فتحت بايراد واو زيرا كه ابواب دوزخ هفتاند و ابواب بهشت هشت از ابن عباس مرويست كه مراد به ثيب زن فرعونست و بكر مريم مادر عيسى ( ع ) كه حق سبحانه وعده فرمود كه هر دو را در بهشت بجبالهء حضرت رسالت ( ص ) در آورد و گويند خيريه مبدلات باعتبار بعضى صفات است و آن اطاعت پيغمبر و انقياد اوامر و نواهى او است كه از جملهء آن حفظ سر است نه نظر به جميع صفات زيرا كه زوجات آن حضرت مطمئنات بودند و بيضاوى گفته كه آيه دلالت نميكند بر خيرية غير ايشان از مبدلات زيرا كه خيريت متعلق است بر تطليق زوجات و اين از آن حضرت وقوع نيافت و معلق بما لم يقع واجب نيست و وقوع آن و نيز دلالت ندارد بر آنكه آن حضرت حفصه را طلاق نداده باشد زيرا كه تعليق طلاق كل منافى تطليق واحده نيست و ببايد دانست كه اين آيه قبل از آيه لا يَحِلُّ لَكَ النِّساءُ من بعد نازل شده چنان كه در آثار آمده كه حق سبحانه بجهة تاديب زوجات و ندم ايشان بر ايذا و آزار سيد كاينات اين آيه فرستاد در وقتى\r\nكه حضرت رسالت ( ص ) طلاق حفصه را داده بود و درصدد تطليق زنان\r\n","description":"","footnote":"","page_name":" 337 ","page_number":337},
  {"content":"\r\nديگر شده چون اين خبر در مدينه منتشر شد كه رسول ( ص ) طلاق زنان مىدهد منافقان زبان دراز كرده سخنان بىادبانه ميگفتند و اظهار بشاشت و خرمى ميكردند و صحابه از اين معنى دلتنگ شدند و زنان به تضرع و زارى و ناله و بيقرارى مشغول شدند و از گذشته نادم شده و جازم شدند بر انقياد اوامر حضرت رسالت ( ص ) عمر بن خطاب نزد آن حضرت آمد و گفت يا رسول اللَّه ميشنوم كه درصدد آنى كه طلاق زنان بدهى و آنچه مذكور شد از ندم زوجات و تضرع ايشان و خوشحالى منافقان و دلتنگى اصحاب معروض داشت رسول هيچ جواب نداد و در اين باب متامل شد و انتظار وحى ميكشيد و جبرئيل آمد و اين آيه آورد كه لا يَحِلُّ لَكَ النِّساءُ مِنْ بَعْدُ پس ميان اين آيه و آيه عسى ربه تناقض نباشد و بدانكه چون حق سبحانه جهة تاديب زوجات سيد كاينات اين آيه نازل ساخت در عقب آن مؤمنانرا فرمود بر وظايف طاعات و اجتناب از سيئات و تاديب اولاد و زوجات بقوله * ( يا أَيُّهَا الَّذِينَ آمَنُوا ) * اى كسانى كه گرويده‌ايد * ( قُوا أَنْفُسَكُمْ ) * نگاه داريد نفسهاى خود را به ترك معاصى و اتباع شهوات و صبر بر فعل طاعات و عبادات * ( وَأَهْلِيكُمْ ) * و نگاه داريد اهالى خود را از زنان و فرزندان و خادمان بتعليم مفروضات و نصايح و تاديبات * ( ناراً ) * از آتشى كه * ( وَقُودُهَا النَّاسُ ) * افروزندهء آن مردمان باشند يعنى كفار جن و انس * ( وَالْحِجارَةُ ) * و سنگ و مراد سنگ كبريتست كه افزونكنندهء حرارت آتش است چنان كه از ابن عباس روايتست كه هى حجارة الكبريت و گويند مراد بتان سنگيناند كه كفار ميپرستند يا گنجهاى زر و سيم احبار و رهبان كه اصل و منشا آن سنگ است خلاصهء كلام آنكه بپرهيزيد از اين نوع آتش كه افروزنده آن نباشد مگر مردمان و سنگها هم چنان كه آتشهاى ديگر بهيزم افروخته ميشوند و در حديث آمده كه\r\nرحم اللَّه رجلا قال يا اهلاه صلوتكم و صيامكم زكاتكم مسكينكم يتيمكم جيرانكم لعل اللَّه يجمعهم معه فى الجنة\r\nرحمت خدا بر مردى كه بگويد اهل بيت خود را كه اى اهالى و عشاير بر شما باد كه نماز بگذاريد و روزه بداريد و زكات بدهيد و در حق مسكين و يتيم و همسايه هاى خود احسان نمائيد و دربارهء ايشان مرحمت و شفقت مرعى داريد شايد كه حق سبحانه ايشان را با آن مرد در بهشت جمع كند و از عقبات عقاب ايشان را برهاند و در روايت آمده كه\r\nان اشد الناس عذابا يوم القيمة من جهل اهله\r\nسختترين عذاب در روز قيامت آن كس را باشد كه اهل و عيال او جاهل باشند يعنى ايشان را تعليم علوم دينيه نكند و در باديهء جهالتشان واگذارد و در خبر است كه چون مؤمن از معاصى بپرهيزد و بواجبات مفروضه مرتكب شود و اهالى خود را از معاصى باز دارد و ايشان را بر طاعات و عبادات حريص سازد در روز قيامت به آن مؤمن گويند\r\nجزاك اللَّه من قيم عنا\r\n","description":"","footnote":"","page_name":" 338 ","page_number":338},
  {"content":"\r\nخيرا كنت تعلمنا و تامرنا و تنهينا فنجيت نفسك و نجيتنا فساق باجمعهم الى الجنة\r\nخداى ترا از ما جزاى خير دهاد در دنيا تعليم ما دادى و بمامورات ما را امر نمودى و از منهيات ما را نهى كردى و بسبب آن برهانيدى خود را و ما را از عذاب اين روز پس او با جميع اهل و عيال خود متوجه بهشت شوند و بنعيم ابدى و سعادت سرمدى فايز شوند و اگر تعليم اهالى خود نكرده باشد روز قيامت به او گويند\r\nلا جزاك اللَّه من قيم عنا خير الا تعلمنا و لا تامرنا و لا تنهينا اهلكت نفسك و اهلكتنا فساق باجمعهم الى النار\r\nخداى ترا از جانب ما خير ندهد ما را تعليم نكردى و امر نفرمودى و از بديها باز نداشتى و نفس خود را و ما را در هلاكت ابدى انداختى پس او را با اهل بيت در آتش دوزخ كشند * ( عَلَيْها ) * بر آن آتش * ( مَلائِكَةٌ ) * فرشتگانند مراد زبانيه‌اند و انصار و اعوان ايشان كه موكلند بر آتش دوزخ * ( غِلاظٌ ) * درشت سخنان بر دوزخيان يا غلاظ الاجرام * ( شِدادٌ ) * سختكار و توانايان در تعذيب و ايلام و در تنفيذ اوامر الهى و غضب و انتقام كه اهل دوزخ را با ايشان قوت ستيزه و جنگ نباشد و از چنگ ايشان گريزى نه * ( لا يَعْصُونَ اللَّه ) * نافرمانى نكنند خداى را * ( ما أَمَرَهُمْ ) * آنچه فرموده باشد ايشان را اينكلام در محل نصب است بر بدليت و تقدير اينست كه لا يصعون اللَّه ما امر اللَّه اى امره يعنى نافرمانى نكنند آن چيزى را كه خداى بايشان امر كرده باشد و ميتواند بود كه منصوب بنزع خافض باشد و تقدير اينكه لا يعصون اللَّه فيما امرهم يعنى عصيان نورزند خداى را در آنچه مامور ساخته باشد ايشان را به آن * ( وَيَفْعَلُونَ ما يُؤْمَرُونَ ) * و ميكنند آنچه فرموده شوند بدان يا ممتنع نشوند از قبول اوامر و التزام آن بلكه بهر چه مامور شوند بلا تعلل به آن قيام نمايند مراد از جمله اولى آنست كه آنچه حق سبحانه قبل از زمان تعذيب كفار بايشان فرموده باشد نافرمانى نكنند به آنكه قبول اوامر الهى نمايند و به آن التزام كنند و از آن ابا ننمايند و انكار آن نكنند و از جمله ثانيه آنكه حقتعالى آنچه در زمان مستقبل ايشان را به آن امر فرمايد به آن اقدام نمايند به آنكه تاديه آن چيزى كنند كه به آن مامورند و در هيچ زمانى از ازمنه از آن متثاقل و متوانى نشوند آيه دالست بر آنكه ملايكه معصومند از قبايح و از مخالفت در اوامر و نواهى الهى اگر سائلى گويد كه حق سبحانه به همين خطاب مشركان مكذب را مخاطب ساخته در سورهء البقره حيث قال فَإِنْ لَمْ تَفْعَلُوا وَلَنْ تَفْعَلُوا فَاتَّقُوا النَّارَ الَّتِي وَقُودُهَا النَّاسُ وَالْحِجارَةُ و در عقب آن فرمود أُعِدَّتْ لِلْكافِرِينَ پس چگونه در اينجا مؤمنانرا به اين خطاب مخاطب ساخته جواب گوئيم كه فساق اگر چه دركات ايشان فوق دركات كفار است ليكن مساكن يكديگرند در دار واحد كه دوزخست پس حقيقت معنى آنست كه اى مؤمنان\r\n","description":"","footnote":"","page_name":" 339 ","page_number":339},
  {"content":"\r\nنگه داريد نفسهاى خود را باجتناب فسوق از مساكنت با جماعتى كه معد است از براى ايشان آتش موصوف و ميتواند بود كه امر باشد توفى از ايشان از ارتداد يا آنكه خطاب باهل نفاق باشد كه به زبان ايمان آورده‌اند و در باطن بصفت كفراند و مؤيد اينست اينكه در عقب آن ميفرمايد كه * ( يا أَيُّهَا الَّذِينَ كَفَرُوا ) * اى آن كسانى كه كافر شديد * ( لا تَعْتَذِرُوا الْيَوْمَ ) * عذر مياريد امروز كه اعتذار شما مقبول نيست و اصلا فايدهء بر آن مترتب نميشود و مرويست كه چون زبانيه كافران را كنارهء دوزخ آرند ايشان آغاز اعتذار كرده داعيهء خلاصى نمايند حق سبحانه فرمايد يا ملائكه گوييد كه اى كفار عذر مگوييد كه شما را هيچ معذرتى نيست چه ما در دنيا انزال كتب و ارسال رسل نموديم و شما را از اينروز تهديد كرديم و شما قبول آن نكرديد پس امروز هيچ عذرى نداريد تا بوسيلهء آن از عذاب برهيد * ( إِنَّما تُجْزَوْنَ ) * جز اين نيست كه پاداش داده ميشويد * ( ما كُنْتُمْ تَعْمَلُونَ ) * آن چيزى را كه در دنيا بوديد كه عمل ميكرديد از كفر و عصيان و بعد از خطاب كفار را در دار بقا باز مؤمنانرا مخاطب كرده در دنيا ميفرمايد كه * ( يا أَيُّهَا الَّذِينَ آمَنُوا ) * اى آن كسانى كه ايمان آورده‌ايد * ( تُوبُوا إِلَى اللَّه ) * باز كرديد از معاصى بطاعت خداى * ( تَوْبَةً نَصُوحاً ) * بازگشتى خالص يعنى خالصا لوجه اللَّه بر گذشته نادم شويد و عزم را جزم نمائيد در اينكه باز بر سر گناه نرويد و صاحب كشاف آورده كه وصف توبه بنصح بر طريق اسناد مجازيست از جهت مبالغه چه نصح در حقيقت صفت تايبانست زيرا كه ايشان بجهة ندم بر فرطات و حزم نفس بر عدم عود بر خطيئاتست كه مثل عدم عود لبن باشد در ضرع مرضعات خالص ميسازند نفسهاى خود را از سيّئات و پاكيزه ميگرداند خود را از شوب منكرات و گويند كه نصوح ماخوذ است از نصاحت ثوب كه بمعنى خياطتست يعنى آن نوع توبه كه اگر خرقى بسبب عصيان در دين واقع شده باشد آن را مرقع سازد و بهم متصل و\r\nملتحم سازد ورم خلل آن كند يا توبه كه جمع كند ميان تايب و اولياء اللَّه هم چنان كه خياط كه جمع رقع ثوب مىكند و به يكديگر ملصق ميسازد يا توبه كه استوار و محكم ميسازد اطاعت را هم چنان كه خياط قطع ثوب را محكم ميگرداند نزد وصل و التيام و جايز است كه مراد توبه باشد كه ناصح مردمان باشد يعنى داعى ايشان به مثل خود به جهت ظهور اثر آن در صاحب آن و استعمال جد و عزيمت او در عمل كردن بر مقتضاى آن و در آثار آمده كه امير المؤمنين صلوات اللَّه و سلامه عليه فرمود از اعرابى شنيدم كه ميگفت اللهم انى استغفرك و اتوب اليك فرمود كه\r\nيا هذا ان سرعة اللسان بالتوبة توبة الكذابين\r\nشتابزدگى زبان بتوبه توبهء دروغگويانست كسى گفت يا امير المؤمنين پس توبه كدامست فرمود\r\nيجمعها ستة اشياء على\r\n","description":"","footnote":"","page_name":" 340 ","page_number":340},
  {"content":"\r\nالماضى من الذنوب الندامة و للفرائض الاعادة ورد المظالم و استحلال الخصوم و ان تعزم على ان لا تعود و ان تذيب نفسك فى طاعة اللَّه كما ربيتها فى المعصية و ان تذيقها مرارة الطاعات كما اذقتها حلاوة المعاصى\r\nتوبه مستجمع شش چيز است اول ندامت بر گناهان گذشته دوم اعاد فرائض فوت شده سوم در حقوق مردمان بايشان چهارم طلب بحلى از خصمان پنجم آنكه عزم جزم كنى بر عدم عود بسوى آن ششم آنكه بگذارى نفس خود را در طاعت حضرت عزت هم چنان كه پرورده باشى در معصيت و بچشانى تلخى طاعات را به او هم چنان كه چشانيده باشى شيرينى معاصى را به او شبهه نيست درهء آنكه اينها شروط كمال توبه‌اند و اگر نه حقيقت توبه بندم بر گذشته و جزم بر عدم عود بر آينده حاصل مىشود و از حذيفه مرويست كه تجنب الرجل من الشران يتوب عن الذنب ثم لا يعود فيه باز ايستادن مرد از بدى به آنست كه از گناه توبه كند و عكرمه از ابن عباس نقل كرده كه معاذ جبل از پيغمبر ( ص ) پرسيد كه حقيقت توبه نصوح چيست فرمود كه\r\nان يتوب التائب ثم لا يرجع فى الذنب كما لا تعود اللبن الى الضرع\r\nتوبهء نصوح آنست كه تايب عود نكند به معصيت هم چنان كه شير بپستان عود نميكند و گفته‌اند كه توبهء نصوح آنست كه انسان ناصح نفس خود شود باخلاص ندم با عزم بر عدم عود و از كلبى منقولست كه توبهء نصوح استغفار است بلسان و ندم بجنان و امساك بدن از عصيان و قتاده گفته كه هى الصادقة الناصحة و گويند توبه نصوح توبهء مقبوله است و آن منوط بر سه چيز است خوف عدم قبول و رجاء قبول و ادمان طاعت از روى ذلول و سعيد بن جبير فرموده كه توبهء نصوح آنست كه ذنب هميشه نصب العين تايب باشد و پيوسته بر آن ناظر و از ذو النون مصرى منقولست كه توبهء نصوح را سه علامتست كم خوردن و كم خفتن و كم با خلق سخن گفتن و فتح موصلى گفته كه علاماتها ثلث مخالفة الهوى و كثرة البكاء و مكابرة الجوع و الظماء يعنى علامة توبهء نصوح سه چيز است مخالفت هوا و هوس و بسيارى گريه و صبر در گرسنگى تشنگى و از سدى مرويست كه لا تصح التوبة الا بنصيحة النفس و المؤمنين لان من صحة توبته احب ان يكون الناس مثله توبه صحيح نيست مگر بنصيحة كردن نفس و ساير مؤمنان به ترك ذنوب زيرا كه توبهء او صحيحست دوست ميدارد كه مردمان مثل او باشند و از ابن مسعود منقولست كه التوبة - النصوح تكفر كل سيئة توبهء نصوح ميپوشاند هر بدى كه از بندهء تايب صادر شده باشد بعد از آن فرمود هو فى القرآن اينكه گفتم در قرآن واقع شده پس اين آيه را تلاوت فرمود كه * ( يا أَيُّهَا الَّذِينَ آمَنُوا تُوبُوا إِلَى اللَّه تَوْبَةً نَصُوحاً ) * * ( عَسى رَبُّكُمْ ) * شايد كه پروردگار شما چون توبه كنيد * ( أَنْ يُكَفِّرَ عَنْكُمْ ) * آنكه بپوشاند و در گذارند از شما * ( سَيِّئاتِكُمْ ) * گناهان شما را * ( وَيُدْخِلَكُمْ ) * و در آرد شما را * ( جَنَّاتٍ تَجْرِي ) * ببوستان\r\n","description":"","footnote":"","page_name":" 341 ","page_number":341},
  {"content":"\r\nها كه پيوسته ميرود * ( مِنْ تَحْتِهَا الأَنْهارُ ) * از زير اشجار يا قصور آن جوىهاى آب و شير و انگبين * ( يَوْمَ لا يُخْزِي اللَّه النَّبِيَّ ) * در روزى كه رسوا نسازد خداى پيغمبر را به عذاب و عدم شفاعت او در حق امت بلكه اعزاز و اكرام او فرمايد بادخال جنت و قبول شفاعت او دربارهء عاصيان امت ذكر تكفير سيئات و ادخال جنات بعنوان اطماع بجهة جريانست بر طريق عادت ملوك و اشعار بر آنكه از فضل او سبحانه است و تنبيه بر آنكه بنده بايد كه در ميان خوف و رجا باشد و ظرف متعلق است بقوله يدخلكم و قوله * ( وَالَّذِينَ آمَنُوا مَعَه ) * عطفست بر النبى يعنى رسوا نسازد آنان را كه ايمان آورده‌اند كه با پيغمبر چه ايشان را در جنت جاى دهد و درخواست ايشان دربارهء ياران و خويشان قبول كند اين تعريض است به كسانى كه حق سبحانه اخزاى ايشان كند از اهل كفر و فسوق و استمالت از مؤمنان بر آنكه او سبحانه عاصم ايشانست از مثل حال كفار و فساق و گويند و الذين امنوا معه مبتدا است و خبر آن قوله * ( نُورُهُمْ يَسْعى ) * كه جملهء اسميه است يعنى كسانى كه ايمان آورده‌اند به آن چيز خود ايشان نورى كه خدا بايشان اعطا كرده بجهة طاعت ميشتابد و ميرود * ( بَيْنَ أَيْدِيهِمْ ) * در پيش ايشان * ( وَبِأَيْمانِهِمْ ) * و بجانب راست ايشان وقتى كه بر صراط گذرند و اگر جملهء موصوله معطوف باشد بر النبى پس * ( نُورُهُمْ يَسْعى بَيْنَ أَيْدِيهِمْ ) * مبتدا و خبر خواهد بود بر طريق استيناف و از ابو عبد اللَّه ( ع ) ماثور است كه\r\nيسعى ائمة المؤمنين يوم القيمة بين ايدى المؤمنين و بايمانهم حتى ينزلوهم من الجنة\r\nيعنى پيشوايان اهل ايمان كه ائمه معصومينند يا ثواب ايشان روز قيامت در پيش ايشان و بجانب راست ايشان روند و ايشان را همراه خود برند تا آنكه آنها را فرود آرند در منازلى كه در بهشت داشته باشند و گويند اين نور از مواضع سجود و وضوى ايشان تا به دو بر وجهى روشن باشد كه بروشنى آفتاب غلبه كند و از ابن عباس مرويست كه در محل مرور بر صراط نور منافقان فرو مىرود مؤمنان خايف شوند از آنكه مبادا نور ايشان نيز فرو نشيند يا كم شود زبان بدعا گشوده * ( يَقُولُونَ رَبَّنا ) * گويند اى پروردگار ما * ( أَتْمِمْ لَنا ) * تمام گردان براى ما * ( نُورَنا ) * روشنى ما را و آن را كم مكن تا آنكه بسلامت از صراط بگذريم و در اخبار آمده كه انوار ايشان بسبب اعمال ايشان متفاوت باشد تا آنكه بعضى باشند كه نور ايشان از مواطى اقدام ايشان در نگذرد بجهة قلت اعمال ايشان پس گويند بار خدايا بفضل عميم خود نور ما را تمام گردان و گفته‌اند سابقان مانند برق خاطف بر صراط گذشته ببهشت\r\n","description":"","footnote":"","page_name":" 342 ","page_number":342},
  {"content":"\r\nروند و بعضى مانند ريح و برخى ديگر افتادن و خيزان و پاىكشان روند و چون بطايفهء اول نتوانند رسند گويند بار خدايا نور ما را تمام گردان تا بايشان ملحق شويم و وجه توفيق ميان قول ابن عباس و ميان آيهء لا خوف عليهم و لا هم يحزنون و لا يحزنهم الفزع الاكبر و اتمن ياتى امنا يوم القيمة آنست كه إشفاق و خوف ايشان بر عادت طبيعت بشربت باشد و اگر چه ايشان معتقد امنيت باشند و از حسن نقل كرده‌اند كه حق سبحانه نور ايشان را تمام كرده باشد ليكن ايشان تقربا الى اللَّه اين دعا كنند مراد آنست كه حال ايشان مانند حال مقربان باشد چنان كه در دنيا به آن عادت كرده باشند تا لازم نيايد كه آخرت دار تقرب و تكليف باشد چنان كه در دنيا حاصل كه مؤمنان بر صراط گويند خدايا نور ما را تمام كن تا در ظلمت نمانيم هم چنان كه كفار و منافقان مانده‌اند * ( وَاغْفِرْ لَنا ) * و بيامرز ما را و از ظلمات گناه ما را پاك گردان * ( إِنَّكَ عَلى كُلِّ شَيْءٍ ) * بدرستى كه تو بر همه چيز از اتمام انوار مؤمنان و مغفرت اوزار ايشان و اطفاء نور منافقان * ( قَدِيرٌ ) * توانايى و چون كفار و اهل نفاق با وجود اين همه موعظه متنبه نميشدند از اينجهت حق سبحانه در عقب اين آيه فرمود كه * ( يا أَيُّهَا النَّبِيُّ ) * اى پيغمبر خبردهنده يا بلند مرتبه * ( جاهِدِ الْكُفَّارَ ) * جهاد كن با كفار بشمشير * ( وَالْمُنافِقِينَ ) * و با منافقان بمحاجه يا بقول رادع يا بافشاى اسرار ايشان يا باقامت حدود و از حسن مرويست كه بيشتر حدود در آن وقت با منافقان جارى ميشد زيرا كه ايشان بسيار مرتكب مناهى ميشدند كه بسبب آن مستوجب حدود ميگشتند و از ابو عبد اللَّه ( ع ) مرويست كه\r\nان رسول اللَّه لا يقاتل منافقا قط\r\nپيغمبر ( ص ) با منافقان مقاتله نكرد پس مراد اين باشد كه با ايشان در محاجه جد و جهد نماى * ( وَاغْلُظْ ) * و درشتى كن و اظهار خشونت نماى * ( عَلَيْهِمْ ) * برايشان و اصلا مسامحه و اتقا دربارهء ايشان مرعى مدار يعنى بهر دو گروه در محاجت و مقاتله مجاهده نماى و بذل مجهود خود كن * ( وَمَأْواهُمْ ) * و محل بازگشت منافقان و كافران اگر ايمان نياورند و مؤمن خالص نشوند * ( جَهَنَّمُ ) * دوزخست * ( وَبِئْسَ الْمَصِيرُ ) * و بدى جاى بازگشتى است دوزخ و بعد از ذكر حال مؤمنان و كفار و منافقان بيان تمثيل مينمايد معاتبت كفار مكه را بكفار ماضيه كه با وجود مواصلت ايشان بانبيا به عذاب دنيوى و اخروى گرفتار شدند و سبب نسبت آنها بانبيا دافع عذاب ايشان نشد و در طى آن تعريض ميفرمايد بازواج پيغمبر ( ص ) به اينكه مصاحب و مواصلت رسول نفع بايشان\r\n","description":"","footnote":"","page_name":" 343 ","page_number":343},
  {"content":"\r\nنميرساند با وجود مخالفت ايشان با او و تظاهر بر ايذاى او و موجب محابات و اغناى عذاب ايشان نخواهد شد و ميگويد كه * ( ضَرَبَ اللَّه مَثَلًا ) * بيان كرد خداى مثلى را * ( لِلَّذِينَ كَفَرُوا ) * براى آنان كه نگرويدند * ( امْرَأَتَ نُوحٍ ) * و آن مثل زن نوحست كه واغله نام داشت * ( وَامْرَأَتَ لُوطٍ ) * و مثل زن لوط كه نام او و اهله يا والعة بود * ( كانَتا تَحْتَ عَبْدَيْنِ ) * بودند اين هر دو زن در زير حكم دو بنده يعنى در حبالهء ايشان كه آن هر دو بنده * ( مِنْ عِبادِنا ) * از بندگان ما بودند * ( صالِحَيْنِ ) * شايستگان جميع امور * ( فَخانَتاهُما ) * پس خيانت كردند به آن دو بنده بنفاق يا كفر يا نميمه نه زنا زيرا كه جميع زوجات انبيا ( ع ) از اين مبرا بودند چنان كه از ابن عباس مرويست كه ما بغت امراة من نبى قط و در روايت صحيحه آمده كه زن نوح على نبينا ( ع ) قوم را گفتى كه نوح ديوانه است و احوال او را من بهتر ميدانم كه دايم با اويم و زن لوط ( ع ) قوم را از مهمانان لوط خبر كردى تا مهمانان را رنجه كردندى و كسى كه بوى ايمان آوردى بجبابرهء قوم اخبار كردى تا وى را بگرفتندى و بكشتندى * ( فَلَمْ يُغْنِيا ) * پس دفع نكردند نوح و لوط * ( عَنْهُما ) * از اين دو زن * ( مِنَ اللَّه شَيْئاً ) * از عذاب خدا چيزى را يعنى ازدواج و وصال ايشان به آن دو زن فايده بايشان نداد بلكه زن نوح ( ع ) بطوفان غرق شد و بر سر زن لوط سنگ باريد * ( وَقِيلَ ) * و گفته شد در حين موت يا گفته خواهد شد روز قيامت و اعله و واهله را * ( ادْخُلَا النَّارَ ) * در آئيد به آتش دوزخ * ( مَعَ الدَّاخِلِينَ ) * با در آيندگان ديگر از كافران كه هيچ وصلتى نباشد ميان ايشان و پيغمبران حاصل مثل آنست كه حال كفار و منافقان در معاقبت بر كفر و عدوات بمؤمنان مانند معاقبهء مثل ايشان است از امم ماضيه بدون تفاوت و لحمهء نسب يا مواصلت مصاهرت هيچ نفع بايشان نخواهد رسانيد زيرا كه عدوات و كفر ايشان به خدا و رسول قاطع علايق و وصلت ايشان است و اگر چه آن سبب و نسب ايشان با انبيا باشد هم چنان كه مواصلت زن نوح و زن لوط كه هيچ نفع بايشان نرسانيد و در كشاف آورده كه ذكر من عبادنا به جهت آنست كه چون مبناى تمثيل بر وجود صلاحست در انسان و بسبب آن فوز و فلاح و قرب حاصل مىشود نزد حضرت عزت نه غير آن از اينجهت فرمود كه ايندو پيغمبر دو بنده بودند مانند ساير عباد كه هيچ فرق ميان ايشان و عباد نبوده مگر بصلاح ما تا اشعار باشد بر آنكه بنده رجحان ندارد مگر بصلاح و هيچ صفتى ديگر موجب رجحان نميشود مگر صلاحيت و شبههء نيست در آنكه اين تمثيل بعد از ذكر تظاهر حفصه و عايشه در ايذاى پيغمبر ( ص ) تحذير و تهديد\r\n","description":"","footnote":"","page_name":" 344 ","page_number":344},
  {"content":"\r\nايشانست بر اغلظ وجه و اشد آن چه در اين تمثيل ذكر كفر است و بعد از آن بيان تمثيل ديگر مىفرمايد براى مؤمنان مخلص بقوله * ( وَضَرَبَ اللَّه مَثَلًا ) * و بيان كرد خداى تعالى مثلى * ( لِلَّذِينَ آمَنُوا ) * براى آنان كه گرويده‌اند * ( امْرَأَتَ فِرْعَوْنَ ) * و آن مثل زن فرعونست يعنى آسيه بنت مزاحم كه بجهة خلوص ايمان فايز شد و وصلت او با فرعون به او ضررى نرسانيد و نقصى در قرب و منزلت او در نزد حضرت عزت پيدا نشد هم چنان كه صلاحيت نوح و لوط نفعى بزنان او نداده ايشان را از عذاب ابدى نرهانيد و گويند آسيه عمهء حضرت موسى ( ع ) بود مرويست وقتى\r\nكه ساحران سحر خود را نمودند و موسى ( ع ) عصا بيانداخت و اژدها شد و آنچه ايشان سحر ساخته بودند از حبال و عصا همه را فرو برد آسيه ايمان آورد و مدتى ايمان خود را از فرعون پنهان مىداشت چون فرعون بر آن مطلع گشت وى را گفت كه از دين او برگرد برنگشت و امر كرد تا او را چهار ميخ كرده در آفتاب بينداختند حق سبحانه ملائكه را فرمود تا بگرد وى در آمده ببالهاى خود او را سايه كردند و فرعون گفت تا سنگى بزرگ آوردند و حكم شد تا بر سينهء وى نهند آسيه چون آن سنگ بديد و نجات از فرعون و دخول در جنت از حضرت عزت درخواست كما حكاه اللَّه تعالى * ( إِذْ قالَتْ ) * ياد كن چون گفت آسيه * ( رَبِّ ابْنِ لِي ) * اى پروردگار من بنا كن براى من * ( عِنْدَكَ ) * نزديك خود * ( بَيْتاً فِي الْجَنَّةِ ) * خانهء در بهشت يعنى در مقام قرب مرا جاى ده * ( وَنَجِّنِي ) * و نجات ده مرا * ( مِنْ فِرْعَوْنَ وَعَمَلِه ) * از فرعون و كردار ناپسنديدهء او كه كفر است و طغيان و تعذيب بدون حزم از بندگان * ( وَنَجِّنِي مِنَ الْقَوْمِ الظَّالِمِينَ ) * و برهان مرا از گروه ظالمان كه قبطيانند و ساير تابعان فرعون و كردار او آيه دالست بر آنكه استعاذه به خدا و التجاء به او و سؤال خلاصى از محن و نوازل از او از سير صالحين است القصه حق سبحانه دعاى وى مستجاب كرده حجاب از پيش وى برداشت پيش از آنكه سنگ بر او واقع شود خانه وى بوى نمود كه از يك در سفيد بود وى خوشحال گشت بعد از آن روح وى قبض كرد و آن سنگ بر جسد بيجان آمد و عذاب فرعون نچشيد و در اكثر تفاسير مذكور است كه حق سبحانه وى را به آسمان برد با جسد و حالا در بهشت است و باكل و شرب و ساير تنعم آن مشغولست و جمع ميان عندك و فى دالست بر آنكه آسيه طلب قرب خود نموده از رحمت او سبحانه و بعد از عذاب اعداى خود و تبيين مكان قرب خود كرده بقولها فى الجنة يا اراده كرده ارتفاع درجهء خود را در آن و استدعا نموده كه جنت وى از جناتى باشد كه اقرب بعرش\r\n","description":"","footnote":"","page_name":" 345 ","page_number":345},
  {"content":"\r\nباشد كه ان جنة الماوى است پس بلفظ عندك تعبير كرده از قرب خود بعرش رحمن حاصل كه حق سبحانه تشبييه كرده حال مؤمنانرا در آنكه وصلت كفار ضرر بايشان نمىرساند و ناقص عمل ايشان نيست به حال آسيه و منزلت او نزد حق سبحانه با آنكه در تحت دشمنترين خداى بود پس اين آيه دالست بر قطع طمع كسى كه مرتكب معيت شود باميد اينكه صلاح غير نفع به او رساند و اخبار است بر آنكه معصيت غير ضررى به كسى نميرساند كه مطيع باشد و قوله * ( وَمَرْيَمَ ابْنَتَ عِمْرانَ ) * عطف است بر امراة فرعون يعنى بيان كرد حق سبحانه از براى مؤمنان مثلى كه آن مثل مريم است دختر عمران * ( الَّتِي أَحْصَنَتْ ) * آن گه نگه داشت * ( فَرْجَها ) * فرج خود را يعنى دامن خود را از حرام و فاحشه و دنس معصيت باز داشت يا منع خود نمود از ازواج * ( فَنَفَخْنا ) * پس در دميديم * ( فِيه ) * در فرج او يا در فم او يا در گريبان جامهء او يا در آستين او * ( مِنْ رُوحِنا ) * از روحى كه آفريده بوديم يعنى جبرئيل را امر فرموديم تا نفخ روح نمود در او و مسيح از او آفريده شد و از فرا منقولست كه كل شق فهو فرج پس ميتواند بود كه مراد يكى از بواطن او بوده باشد اما اولى حمل آنست بر معنى ظاهرى و تانيث ضمير در سورهء انبيا حيث قال فيها من روحنا باعتبار ارجاع آنست بالتى احصنت فرجها و بعضى گفته‌اند كه ضمير فيه راجع بمسيح است كه در جوف مريم بود و حقيقت معنى آنست كه ما خلق صورت مسيح نموديم در بطن او و نفخ روح خود نموديم در مسيح كه در شكم او بوده تا زنده شد و نظير اينست قول زمار كه نفخت فى بيت فلان اى فى الزمار فى بيته و اضافه روح به خود به جهت آنست كه خلق عيسى از باد دهن جبرئيل بر خرق عادتست و يا به جهت تعظيم و تكريم روحست و ميتواند بود كه مراد بروح جبرئيل باشد و معنى اينكه فعلنا النفخ فى مريم من جهت روحنا نفخ كرديم در مريم از جانب روح خود يعنى جبرئيل * ( وَصَدَّقَتْ ) * و باور داشت مريم و گرويد * ( بِكَلِماتِ رَبِّها ) * بسخنان\r\nپروردگار خود يعنى صحت منزلهء بر ادريس و غيره قبل از انجيل و تسميهء آن بكلمات بجهة قصر آنست يا مراد وعدها است كه جبرئيل از خداى بوى آورد كه لاهب لك غلاما زكيا يا جميع اوامر و نواهى و وعد و وعيد كه بر انبياى سابق نازل شده بود * ( وَكُتُبِه ) * و بكتاب خداى يعنى انجيل با آنچه خداى نوشته بود در لوح محفوظ از قصهء وى و پسر وى و غير آن و حفص كتبه ميخواند بصيغهء جمع يعنى بجميع كتابهاى او از لوح محفوظ و كتب اربعه * ( وَكانَتْ ) * و بود مريم * ( مِنَ الْقانِتِينَ ) * از فرمان\r\n","description":"","footnote":"","page_name":" 346 ","page_number":346},
  {"content":"\r\nبرداران يا مداومتكنندگان بر وظايف طاعات و عبادات و يا نمازگذارندگان و تذكير ضمير براى تغليب است و اشعار بر آنكه طاعت مريم كم از طاعت مردان كامل نبوده و ميتواند بود كه مراد بقانتين رهط و عشيرة مريم باشد كه از اهل صلاح و طاعت بودند و مريم از ايشان متولد شده چه او از اعقاب هارونست كه برادر موسى ( ع ) است بنا بر اين من از براى تبيين باشد نه تبعيض يعنى مريم از جماعتى بود كه بصفت صلاحيت و سمت تقوى و طاعت محلى بودند و معاذ ابن جبل روايت كرده كه در وقت نزع خديجه رضى اللَّه عنها حضرت رسالت ( ص ) نزد وى رفت و گفت يا خديجه من كراهت دارم از اينحادثه كه بر تو نازل شده حقتعالى در ضمن اين كراهت خير بسيار اراده فرموده چون بنزد ضرات خود روى سلام ما بديشان برسان گفت يا رسول اللَّه ضرات من كيستند فرمود مريم بنت عمران و آسيه بنت مزاحم و كليمه يا حليمه خواهر موسى و ابو موسى از پيغمبر ( ص ) روايت كند كه از مردان بسيارى بكمال رسيدند و از زنان كامل نشدند مگر چهار زن آسيه بنت مزاحم و مريم بنت عمران و خديجه بنت خويلد و فاطمه بنت محمد ( ص ) بدانكه تمثيل بزن شوهردار و زن بىشوهر به جهت تسليهء زنان بىشوهر است و تطييب نفوس ايشان و از مقاتل منقولست كه حق سبحانه در اين دو تمثيل امر فرموده بحفصه و عايشه كه شما مانند زن نوح و زن لوط نباشيد در معصيت و خيانت و مانند زن فرعون و مريم باشيد در اطاعت و صلاحيت و صاحب كشاف آورده كه در طى اين دو تمثيل تعريض است بحفصه و عايشه كه در صدر سوره مذكور شدند و عتاب بايشان از آنچه صادر شد از فرط تظاهر و تعاون بر ايذاى رسول ( ص ) و تحذير ايشانست بر اغلظ وجه چه در تمثيل ذكر كفر است و مانند اينست در تغليظ قوله تعالى وَمَنْ كَفَرَ فَإِنَّ اللَّه غَنِيٌّ عَنِ الْعالَمِينَ و اشارتست به آنكه بايد كه ايشان در كمال اخلاص باشند مانند زن فرعون و مريم و اتكال و اعتماد ننمايند بر آنكه ازواج رسولند چه اين فضل نفع بايشان نميدهد مگر گاهى كه مخلص باشند و تعريض بحفصه ارجح است زيرا كه زن لوط افشاى سر لوط نموده هم چنان كه حفصه افشاى سر پيغمبر ( ص ) كرده و اللَّه اعلم\r\n\r\nسورة الملك\r\nو اينسوره را سورة المنجية و سورة المواقية نيز خوانند زيرا كه ناجى و وافى صاحب خود است از عذاب قبر چنان كه مرويست از پيغمبر ( ص )\r\nو انها واقية من عذاب القبر\r\nو اينسوره مكى است و عدد آيات آن سى و يكى است نزد مكى و مدنى الاخير سى آيه نزد غير ايشان و اختلاف آن در قد جاءنا نذير است كه مكيست و مدنى الاخير و ابى بن كعب از پيغمبر ( ص ) روايت كند كه هر كه اينسوره را\r\n","description":"","footnote":"","page_name":" 347 ","page_number":347},
  {"content":"\r\nتلاوت نمايد مثل آنست كه ليلة القدر را احيا كرده باشد از ابن عباس مرويست كه پيغمبر ( ص ) فرمود كه دوست دارم كه اينسوره در دل هر مؤمنى باشد و از ابو هريره منقولست كه رسول ( ص ) فرمود كه سورهء در كتاب خداست كه سى آيه بيش نيست و در روز قيامت شفاعت قارى خود كند و او را از آتش نجات دهد و به بهشتش در آورد و اينسورهء تبارك است و از ابن مسعود مرويست كه چون ميت را در قبر نهند فرشتگان عذاب از پائين قبر بيرون آيند فرشتهاى رحمت بايشان گويند كه شما را بر اينمرده هيچ راهى نيست زيرا كه او بر تلاوت سورة الملك مداومت نموده چون بر سر ميت آيند زبان وى بسخن در آيد كه شما را بر اينشخص دستى نيست چه به من قرائت اينسوره كرده بعد از آن گفت اينسوره در تورية سورة الملك نام دارد و هر كه او را در شب قرائت كند خير و بركت يابد و نزد مردمان عزيز و شيرين گردد و در نظر ايشان موقر و مكرم باشد و حضرت امير المؤمنين عليه السّلام از پيغمبر ( ص ) فرموده كه\r\nمن قراها يجيء يوم القيمة على اجنحة الملائكة و له وجه فى الحسن لوجه يوسف ( ع )\r\nيعنى هر كه اين سوره را قرائت كند روز قيامت بر بالاى بالهاى فرشتگان ايستاده باشد و نيكويى روى او چون روى يوسف ( ع ) باشد و حسن بن محبوب از جميله بن صالح روايت كند و وى از سدير صيرفى كه ابو جعفر صلوات اللَّه عليه فرمود كه\r\nسورة الملك سورة المانعه\r\nاست زيرا كه مانع عذاب قبر است و در تورية بسورة الملك مسمى شده هر كه در شب قرائت كند با بركت گردد و خوشحال و مرفه الحال شود و او را از غافلان ننويسند و من اينسورة را بعد از نماز خفتن ميخوانم و بتحقيق و يقين كه هر كه قرائت اين سورة كند در شب و روز چون او را در قبرش نهند منكر و نكير از پائين قبر بر او ظاهر شوند پايهاى او ناطق شوند و گويند بايشان كه شما را بر ما سبيلى نيست زيرا كه اين بنده بر ما راست ميايستاد و سورة الملك را قرائت ميكرد در هر شب و هر روز و چون نزد جوف او آيند ايشان را گويد كه شما را بر اين بنده دستى نيست زيرا كه مرا رعاء سورة الملك ساخته بود و چون نزد زبان او آيند گويند شما را بر اين بنده راهى نيست زيرا كه او به من قراءة سورة الملك مينمود و ابو بصير از ابو عبد اللَّه ( ع ) روايت كند كه هر كه تبارك الذى بيده الملك در فريضهء مكتوبه بخواند پيش از آنكه خواب كند هميشه در حفظ خداى تعالى بوده باشد تا صبح روز قيامت در امان الهى باشد تا ببهشت در آيد و بدانكه چون حق سبحانه ختم سورة التحريم نمود به آنكه مثوبت و مزيد مرتبت نزد حضرت عزت متفرعست بر طاعت و تقوى و صلاحيت نه بر غير آن و اصل طاعت معرفتست و تصديق بكلمات رب العزة افتتاح اين سوره كرد بدلايل معرفت و آيات ربوبيت و فرمود كه :\r\n","description":"","footnote":"","page_name":" 348 ","page_number":348},
  {"content":"\r\n* ( بِسْمِ اللَّه الرَّحْمنِ الرَّحِيمِ تَبارَكَ ) * بزرگوار و متعالى است از صفات مخلوقات در ذات و صفات يا ثابت است بر دوام يا كثير البركات الجزء التاسع و العشرون من الاجزاء الثلاثين * ( الَّذِي بِيَدِه الْمُلْكُ ) * آن كسى كه بدست قدرت او است پادشاهى در دنيا و عقبى و تصرف در جميع امور ملكى ذكر يد مجاز است از احاطهء او بجميع مكونات و استيلاى او بر همه ممكنات يعنى جميع تصرفات و تدبيرات در قبضهء اقتدار او است زيرا كه علم و قدرت او محيط است بهمهء معلومات و مقدورات و يكسانست نسبت آن بجميع موجودات * ( وَهُوَ عَلى كُلِّ شَيْءٍ ) * و او بر همه چيزها كه اراده كند * ( قَدِيرٌ ) * تواناست و همهء ممكنات در تحت قدرت او است * ( الَّذِي خَلَقَ الْمَوْتَ ) * آن خدايى كه بيافريد مرگ را * ( وَالْحَياةَ ) * و زندگانى را و نزد بعضى خلق بمعنى قدر است يعنى آن خدايى كه تقدير موت و حيات فرمود مراد موت آدميانست در دنيا و حيات ايشان در عقبى يا موت نطفه است و حيات ايلاج روح در آن كقوله تعالى وَكُنْتُمْ أَمْواتاً فَأَحْياكُمْ و گويند كه مراد موتيت كه بعد از حياتست و بنا بر اين تقديم آن بر حيات بجهة آنست كه بقهر اقربست مانند تقديم بنات بر بنين در قوله سبحانه كه يَهَبُ لِمَنْ يَشاءُ إِناثاً وَيَهَبُ لِمَنْ يَشاءُ الذُّكُورَ و يا بجهة آنكه احياء از او بترسند و بتهيهء زاد آخرت اشتغال نمايند چه هر گاه موت نصب العين است ادعى است بعملى كه وسيلهء زاد آخرتست و در كشاف آورده كه حيات آن چيزيست كه بوجود او صحيح باشد احساس محسوسات يا موجب كون الشيء حيا باشد يعنى صحيح باشد كه شيئى از جهة آن متصف شود بصفت علم و قدرت و موت عدم آنست و معنى خلق موت و حيات ايجاد اين مصح است و اعدام آن و مذهب اشعرى و ابو القاسم بلخى آنست كه مرگ معنى است ضد حيات و معنى خلق موت آنست كه حق سبحانه ايجاد امرى كند كه نزد آن حيات منتفى گردد مثل تخريب بينه و تغيير امورى كه محتاج اليه حيات باشند از حرارت و رطوبت و برودت و يبوست و در بعضى تفاسير آورده‌اند كه ظاهر آنست كه موت كيفيت موجوده است مثل حياء و بينهما تقابل تضاد است و بنا بر مذهب زمخشرى تقابل عدم و ملكه و از ابن عباس رضى اللَّه عنه مرويست كه حق سبحانه موت را بر صورت كيش املح آفريد يعنى گوسفند نر سياه و سفيد و بر هيچ چيز نگذرد و بوى نرسد الا كه بميرد\r\n","description":"","footnote":"","page_name":" 349 ","page_number":349},
  {"content":"\r\nو حيات را خلق كرده بر صورت ماديان ابلق و او بر هيچ چيز مرور نكند و رايحهء او به هيچ چيز نرسد الا كه زنده شود و اين آن اسبى است كه جبرئيل ( ع ) بر او نشسته بود در روز غرق شدن فرعون لعين و چون سامرى او را بديد خاك از سم مركب او بر گرفت و در شكم گوسالهء زرين انداخت زنده شد و بعضى گفته‌اند كه مراد بموة و حيات در آنجا دنيا و آخرتست يعنى حق تعالى دنيا و آخرت را بيافريد * ( لِيَبْلُوَكُمْ ) * تا بيازمايد شما را يعنى با شما معامله از مايندگان كند تا ظاهر شود كه در دار تكليف * ( أَيُّكُمْ ) * كدام از شما * ( أَحْسَنُ عَمَلًا ) * نيكوترند از روى كردار يعنى اخلاص كدام بيشتر است و صوابتر نه احدهما چه اگر خالص غير صواب باشد مقبول نخواهد بود و به عكس و همچنين مراد از خالص آنست كه محض قربت باشد و از صواب آنكه بر وفق سنت مطهره باشد و گويند كه معنى آنست كه تا آشكارا گردد كه كدام از شما يادكننده ترند مرگ را و ترسناكتر از آن و كار سازنده تر براى آن و قتاده گفته كه رسول را از معنى احسن عملا سؤال كردم فرمود * ( أَيُّكُمْ أَحْسَنُ عَمَلًا ) * يعنى كدام نيكوتريد از روى عقل و تفكر در فايده خلق موت و حيات و غير آن و بعد از آن فرمود كه\r\nاتمكم عقلا اشدكم للَّه خوفا و احسنكم فيما امر اللَّه به و نهى عنه نظرا و ان كانوا اقلكم تطوعا\r\nيعنى تمامتر شما در عقل سختتر شماست در ترسكارى از حضرت بارى و نيكوتر شما است از روى نظر و فكر در آنچه خداى امر فرموده و از آن نهى نموده اگر چه كمتر از شما باشد در طاعات متطوعه و عبادات و از ابن عمر نقل است كه پيغمبر ( ص ) اين سورة را تلاوت نمود تا بقوله احسن عملا فرمود\r\nايكم احسن عقلا و اوزع من محارم اللَّه و اسرع فى طاعة اللَّه\r\nيعنى تا بيازمائيم شما را كه كدام از شما نيكوتر است بعقل و ورع او بيشتر از محارم خداى و شتابنده تر در اطاعت وى تعالى شانه و حسن گفته ايكم ازهد فى الدنيا يعنى كدام بى رغبتتر است در دنيا و بدانكه * ( أَيُّكُمْ أَحْسَنُ عَمَلًا ) * در موضع مفعول ثانى فعل بلوى واقع شده زيرا كه بلوى متضمن معنى علم است فكانه قال ليعلمكم ايكم احسن عملا و هر گاه گويى عملته ا زيد احسن عملا ام عمر و جملهء استفهاميه در موضع مفعول ثانى خواهد بود مانند عملته هو احسن عملا و اين از باب تعليق نيست زيرا كه تعليق در صورتيست كه ما بعد علم ساد مسد هر دو مفعول باشد نه احدهما كقولك علمت ايهما عمرو و علمت ا زيد منطلق و لهذا هيچ فرقى نيست ميان آن چيزى كه بعد از سبق احد مفعولين واقع شده باشد كه مصدر به حرف استفهام بوده باشد يا غير مصدر به آن چنان كه در مثال گذشت بخلاف تعليق كه بينهما فرق هست كقولك علمت ا زيد منطلق و علمت زيد منطلق خلاصهء معنى آنكه حق تعالى حيات را بشما اعطا فرمود تا به آن قادر شويد بر كسب عمل صالح و موت را بر شما مسلط ساخت تا داعى شما شود به اختيار عمل حسن بر\r\n","description":"","footnote":"","page_name":" 350 ","page_number":350},
  {"content":"\r\nقبيح چه در وادى آن بعث وجود است كه وقوع آن لا بد است * ( وَهُوَ الْعَزِيزُ ) * و او است غالب در انتقام كشيدن از عصات پس هيچكس باسائه عمل او را عاجز نتواند ساخت * ( الْغَفُورُ ) * آمرزنده مر كسى را كه توبه كند از اهل اساءة يا بدون توبه از روى تفضل و احسان * ( الَّذِي خَلَقَ ) * آن خدايى كه بيافريد * ( سَبْعَ سَماواتٍ ) * هفت آسمان را * ( طِباقاً ) * مطابق يكديگر يكى بر بالاى ديگرى و اين مصدر است بمعنى فاعل مشتق از طابقت النعل اذا خصفها طبقا على طبق يا آنكه نصب او بر مصدريه باشد يعنى طويقت طبقا و جمله مفعول خلق باشد و محتملست كه جمع طبق باشد چون جبل و جبال يا جمع طبقه چون رحبه و رحاب و بنا بر اين دو احتمال مضاف محذوف خواهد بود يعنى ذات طباق در معالم از كعب احبار روايت كرده كه طبقهء اول يعنى آسمان دنيا موجى است محكم شده و دوم مرمر است سفيد و سوم آهن است و چهارم روى است و بروايتى ديگر مس و پنجم نقره است و ششم زر است و هفتم ياقوت سرخ و از آسمان هفتم تا عرش هفت حجابست ميان هر حجابى صحراها و بيابانها است از نور كه نهايت آن را خداى داند و نام فرشتهء كه موكلست بر اين حجب قيطاطروس است بعد از ذكر خلق سماوات بيان استحكام و استقامت آن ميفرمايد بقوله * ( ما تَرى ) * نمىبينى تو اى بيننده * ( فِي خَلْقِ الرَّحْمنِ ) * در آفريدن خداى مر آسمانها را * ( مِنْ تَفاوُتٍ ) * هيچ اختلاف و خللى و تناقصى و اعوجاجى و عدم تناسبى بلكه همهء انهار است و مستقيم اند و مناسب و ملايم يكديگر و همه در كمال اتقان و احكام و اتساق و انتظام مساوى هماند بنا بر حكمت و مصلحت بدانكه تفاوت مشتق از فوتست فكان هر يك از متفاوتين چيزى از او فوت شده كه در ديگرى هست و اينجمله صفت ثانيه سبع است و نزد بعضى اين كلام مستانف است و مراد بخلق جميع مخلوقاتند و عدم تفاوت آنها در احكام و اتقان است نه در صورت و هيئت چه صورت و هيئت آنها مختلف افتادند و وضع رحمن در موضع ضمير بجهة تعظيم است و اشعار به آنكه او سبحانه امثال اين مناسبات را بقدرت باهرهء خود ايجاد فرموده بجهة رحمت و تفضل خود بمخلوقات و تنبيه بر سبب سلامتى آنها از تفاوت و يا ايما به آنكه در ابداع آنها نعم جليله است كه از دايره حصر و احصا بيرونست و خطاب مذكور يا راجع است برسول با بهر مخاطبى و قوله * ( فَارْجِعِ الْبَصَرَ ) * متعلق است بما ترى بر معنى تسبيب يعنى تو آسمانها ديدهء و بسيار نظر به آن كردهء و هيچ نقص و خللى در آن نيافتهء پس ديگربار بگردان چشم را بجانب آن تا در ان * ( هَلْ تَرى ) * آيا ميبينى بمعاينه * ( مِنْ فُطُورٍ ) * هيچ شكافى و خللى و عدم تناسبى خلاصهء معنى آنست كه\r\n","description":"","footnote":"","page_name":" 351 ","page_number":351},
  {"content":"\r\nاگر شبهه دارى در آنچه به آن اخبار كرده شدى از عدم تفاوت در خلق سماوات پس نيك نظر كن در آن و معاينه ببين * ( ثُمَّ ارْجِعِ الْبَصَرَ ) * پس باز گردان ديده را يعنى برجعت اولى قناعت مكن\r\nبلكه ديگرباره باز گردان ديده را * ( كَرَّتَيْنِ ) * دو بار باز گردانيدنى يعنى رجعتى بعد از رجعتى مراد به تثنيه تكرير و تكثير است هم چنان كه در لبيك و سعديك يعنى اگر بيك نگريستن معلوم نكردى عدم تفاوت او را متعاقب يكديگر تكرار نگريستن كن و پيوسته در طلب آن نگاه كن و چون بسيار نگاه كنى و نظر خود را تكرار سازى * ( يَنْقَلِبْ ) * بازگردد * ( إِلَيْكَ الْبَصَرُ ) * بسوى تو چشم تو * ( خاسِئاً ) * در حالتى كه دور باشد از يافتن آنچه مطلوب تست از رؤيت عيب و خلل * ( وَهُوَ حَسِيرٌ ) * و او مانده باشد از رؤيت بسبب طول معاوده و كثرت مراجعت مراد آنست كه چشم هر چند نگاه خواهد كرد هيچ عيبى و نقصى در آن نخواهد يافت تا آنكه كلال پيدا كند و از نگريستن باز ماند * ( وَلَقَدْ زَيَّنَّا ) * و بتحقيق كه بياراستيم بزينت تمام * ( السَّماءَ الدُّنْيا ) * آسمان نزديكتر را يعنى آسمانى كه اقربست به زمين آرايش داريم * ( بِمَصابِيحَ ) * بچراغ ها يعنى ستارگان كه بمثابهء چراغ درخشانند در شب تنكير مصابيح بجهة تعظيم است و اين كلام نافى آن نميشود كه بعضى كواكب مركوز باشند در آسمانهاى ديگر كه بر بالاى آسمان دنيايند زيرا كه تزيين باظهار آنها است و آسمان دنيا مانع آنها نيست * ( وَجَعَلْناها ) * و گردانيديم ستارگان را * ( رُجُوماً لِلشَّياطِينِ ) * رانندگان مر ديوان را وقتى كه به جهت استراق كلمات فرشتگان قصد آسمان كنند و خواهند كه دزديده گوش بسخن ايشان دادند مراد آنست كه گردانيديم مصابيح را فايدهء ديگر براى شما كه آن رجم اعداى شماست بانقضاض شهب منفصله از آن چنان كه شعلهء آتش را آتش جدا كنند يا از نور وى اقتباس كنند و آتش بجاى خود باشد چه كواكب مركوزند در سماوات و از آن زايل نميشوند مگر نزد وقوع قيامت كه منتشر شوند لقوله تعالى وَإِذَا الْكَواكِبُ انْتَثَرَتْ و گويند كه معنى آنست كه گردانيديم مصابيح را رجوم و ظنون شياطين انس كه منجمانند يعنى اين ستارگان موجب ظنون و گمانهاى بغيباند كه منجمان از حركات و اوضاع آنها گمان برند و از گمان و ظنون خود ديگران را از آن خبر دهند و رجوم جمع رجمست كه مصدر است و در اين مقام بمعنى ما يرجم به است و بنا بر معنى ثانى اين كلام از قبيل كريمهء وَيَقُولُونَ خَمْسَةٌ سادِسُهُمْ كَلْبُهُمْ رَجْماً بِالْغَيْبِ است و در كشاف از قتاده نقل كرده كه خلق اللَّه النجوم الثلث زينه للسماء و رجوما للشياطين و تهتدون بها فى ظلمات البر و البحر فمن تاول فيها غير ذلك فقد تكلف ما لا علم له به يعنى حق سبحانه ستارگان را براى سه چيز خلق فرمود زينت آسمان و رجم ديوان\r\n","description":"","footnote":"","page_name":" 352 ","page_number":352},
  {"content":"\r\nو سبب اهتداى خلقان در سير دريا و بيابان پس هر كه غير از اين سه چيز را در آن تفسير و بيان كند بتكلف اظهار چيزى نموده كه هيچ علم به آن نداشته و از محمد بن كعب نيز روايت است كه و اللَّه ما لا حد من اهل الارض فى السماء نجم و لكنهم يبتغون الكهانة و يتخذون النجوم علة به خدا كه نيست هيچ كس را از اهل زمين در آسمان ستارهء كه گويد كه فلان ستارهء منست و من از آن اخبار بغيب مينمايم و ليكن ايشان طلب كهانت ميكنند از جن و چيزها ميگويند و نجوم را علت و سبب آن ميگيرند و آن را منشأ غيب ميگردانند * ( وَأَعْتَدْنا لَهُمْ ) * و آماده ساخته‌ايم براى شياطين جن و انس بعد از سوختن ايشان در دينى يا بعد از ضلالت و اضلال ايشان بتنجيم * ( عَذابَ السَّعِيرِ ) * عذاب آتش سوزان در آخرت اينكلام دالست بر آنكه شياطين مكلفاند و چون كفار اتباع شياطيناند و مطاع امر ايشان از اينجهت بعد از وعيد شياطين وعيد ايشان نيز ميفرمايد كه * ( وَلِلَّذِينَ كَفَرُوا ) * و مر آنان راست كه كافر شدند * ( بِرَبِّهِمْ ) * بپروردگار خود بسبب اضلال ديوان * ( عَذابُ جَهَنَّمَ ) * عذاب دوزخ * ( وَبِئْسَ الْمَصِيرُ ) * و بد جاى باز گشتنى است دوزخ مر كفار را و صفت دوزخ بذم با آنكه عقاب كفار حسن است به جهت آنست كه متضمن ضرريست كه واجبست بر همهء عقلا كه از آن اتقا نمايند و بوسيلهء اطاعت و فرمانبردارى خود را از آن دور دارند بعد از آن بيان حال كفار مينمايد در دوزخ و ميفرمايد * ( إِذا أُلْقُوا ) * چون در افكنده شوند كافران * ( فِيها ) * در جهنم مانند انداختن هيمه در آتش عظيم * ( سَمِعُوا لَها ) * بشنوند مر دوزخ را * ( شَهِيقاً ) * آوازى مانند آواز درازگوش كه انكر اصواتست هم چنان\r\nكه آوازى كه از آتش عظيم شنوده مىشود نزد سوختن يعنى چون كفار را بدوزخ اندازند دوزخ بصوت منكر فظيع بفرياد آيد * ( وَهِيَ تَفُورُ ) * در حالتى كه ميجوشد و ايشان را بر مياورد و فرو ميبرد مانند گوشت در ديك جوشان * ( تَكادُ تَمَيَّزُ ) * نزديك باشد كه متفرق و پاره پاره شود دوزخ * ( مِنَ الْغَيْظِ ) * از خشم كافران تمثيل شهيق براى شدت اشتغال دوزخ است بايشان و ميتواند بود كه مراد فرياد جماعتى باشد كه پيش از ايشان در دوزخ انداخته شده باشند يا آنكه آواز مهيب از نفسهاى خود شنوند كقوله تعالى لَهُمْ فِيها زَفِيرٌ وَشَهِيقٌ و تميز كنايت است از افراط غيض و غضب دوزخ بر كافران يقال فلان يتميز غيظا و يتقصف غضبا اذا وصفوه بالافراط يعنى دوزخ از شدت غيظ آن چنان بر آمده باشد كه نزديك باشد كه از هم بگسلد مراد شدت التهاب او است بر كفار و محتملست كه مراد غيظ زبانيه باشد * ( كُلَّما أُلْقِيَ ) * هر گاه انداخته شوند * ( فِيها ) * در دوزخ * ( فَوْجٌ ) * گروهى از اهل\r\n","description":"","footnote":"","page_name":" 353 ","page_number":353},
  {"content":"\r\nكفر و شرك * ( سَأَلَهُمْ ) * سؤال كنند ايشان را * ( خَزَنَتُها ) * خازنان دوزخ يعنى مالك اعوان او و از زبانيه كه اى مشركان * ( أَ لَمْ يَأْتِكُمْ ) * آيا نيامد بشما * ( نَذِيرٌ ) * بيمكننده يعنى پيغمبرى مبعوث نشد كه شما را بخداى خواند و از اين عذاب بترساند غرض از اين سؤال توبيخ ايشانست تا عموم و هموم ايشان مضاعف شود و موجب زيادتى عقوبت ايشان گردد * ( قالُوا ) * گويند كافران در جواب ايشان * ( بَلى قَدْ جاءَنا ) * آرى به تحقيق آمد * ( نَذِيرٌ ) * پيغمبران بيمكننده * ( فَكَذَّبْنا ) * پس رد كرديم قول ايشان را و در باب تكذيب ايشان افراط نموديم * ( وَقُلْنا ) * و گفتيم مر ايشان را * ( ما نَزَّلَ اللَّه ) * فرو نفرستاده است خداى * ( مِنْ شَيْءٍ ) * هيچ چيز از آنچه شما مىگوييد از وعد و وعيد و امر و نهى و ديگر بايشان گفتيم كه * ( إِنْ أَنْتُمْ ) * نيستيد شما در دعوى رسالت * ( إِلَّا فِي ضَلالٍ كَبِيرٍ ) * مگر در گمراهى بزرگ كه با وجود بشرية اين دعوى ميكنيد ملخص معنى آيه آنست كه در تكذيب ايشان افراط نموديم تا آن كه نفى انزال جميع كتب و ارسال همهء رسل كرديم و مبالغه نموديم در نسبت دادن ايشان به ضلالت و نذير در اين مقام يا به معنى جمع است زيرا كه مصدر است و اطلاق او بر مفرد و تثنيه و جمع مساويست و يا بر معنى مصدريه باقيست بر تقدير مضاف يعنى اهل انذار يا منعوت به است به جهت مبالغه در انذار بر وجهى كه گوييا رسولان عين انذارند از قبيل زيد عدل و يا واحد است و خطاب راجعست به او و امثال او بر تغليب يا اقامت تكذيب واحد در مقام تكذيب كل يا مراد نذير هر قوم باشد و معنى اينكه فرق كفار گفتند با خزنه كه آمد بهر گروهى از ما رسولى پس تكذيب و اضلال ايشان كرديم و ميتواند بود كه قابل ان انتم الخ زبانيه باشد بر تقدير قول يعنى گويند زبانيه با كفار بعد از شنيدن اينمقال كه نيستيد شما مگر در ضلالت عظيم و بنا بر اين مراد بضلالت آن چيزى باشد كه كفار بر آن بوده باشند در دنيا از كفر و عناد و تكذيب يا عقابى باشد كه بر آن معذب باشند در آخرت و احتمال دارد كه كلام رسل باشد كه كفار حكايت آن براى خزنه گفتند و معنى اينكه رسولان بعد از تكذيب بما گفتند كه شما در گمراهى بزرگيد و ما قبول آن نميكرديم\r\n* ( وَقالُوا ) * و گويند كافران با خزنه از روى تاسف و تحسر كه * ( لَوْ كُنَّا نَسْمَعُ ) * اگر مىبوديم كه مىشنيديم سخن پيغمبران را و با ايشان عناد و جدال نميكرديم و اعتماد مينموديم از آنچه ظاهر بود از صدق ايشان بمعجزات باهره و علامات بينه * ( أَوْ نَعْقِلُ ) * يا تعقل مىكرديم در معانى\r\n","description":"","footnote":"","page_name":" 354 ","page_number":354},
  {"content":"\r\nكلام ايشان و تفكر مىنموديم در انوار حكمت كه از افعال و اقوال ايشان معاينه مىكرديم * ( ما كُنَّا ) * نميبوديم * ( فِي أَصْحابِ السَّعِيرِ ) * از ياران دوزخ يعنى در عداد دوزخيان و از جملهء ايشان زبدهء سخن آنست كه اگر ما استماع انذار ايشان ميكرديم مثل استماع طالبان حق يا تعقل مىكرديم در اينباب مانند تعقل متاملات و تفكر مستبصران به عذاب دوزخ گرفتار نمىشديم و گويند كه جمع ميان عقل و سمع به جهت آنست كه مدار تكليف بر ادلهء سمعيه و عقليه است * ( فَاعْتَرَفُوا بِذَنْبِهِمْ ) * پس اعتراف كنند به گناهان خود كه آن كفر است و تكذيب رسل در وقتى كه آن اعتراف فايده بايشان ندهد و عدم اتيان بصيغهء جمع به جهت آنست كه ذنب در اصل مصدر است زيرا كه مراد به آن كفر است * ( فَسُحْقاً ) * پس دور گرداند خداى رحمت خود را دور گردانيدنى * ( لأَصْحابِ السَّعِيرِ ) * مر ارباب جهنم را اين دو معنى دعا عليهم است و مراد اينكه روزى باد مر اصحاب سعير را از رحمت خداى عز و جل و اصل اينكلام اينست كه اسحقهم اللَّه سحقا اى ابدلهم من رحمة و تغيير به جهت اعجاز است و مبالغه و تعليل و ميتواند بود كه ايراد لام جهت ارادهء اختصاص باشد و معنى اينكه هلاكت و دورى از رحمت مختص است باصحاب سعير سعيد بن جبير گفت كه سحق نام واديست در دوزخ بدانكه آيه مبطل قول مجبره است زيرا كه اگر كفر و ذنب بىاختيار ايشان ميبود به اين معترف نميشدند بلكه مىگفتند ما را در آن اختيارى نبوده و به آن ملجأ و مجبر بوديم و بعد از ذكر وعيد بيان وعد مىفرمايد بقوله * ( إِنَّ الَّذِينَ يَخْشَوْنَ ) * بدرستى كه آنان كه مىترسند * ( رَبَّهُمْ ) * از عذاب پروردگار خود باجتناب از معصيت و ارتكاب طاعات * ( بِالْغَيْبِ ) * در حالتى كه آن متلبس است بغيب يعنى از ايشان غايبست و مغاين ايشان نيست يا آنكه ايشان غايباند از عذاب و مشاهدهء آن نمىكنند يا آنكه پنهانند از نظر مردمان يعنى در غايبانه مرتكب قبايح نميشوند و ترك واجب نميكنند يا آثار خوف را از خلق پوشيده مىدارند و در خلوت بگريه و ناله مشغول ميشوند تا از ريا و سمعت محفوظ باشند و باخلاص مقرون و در عين المعانى آورده كه مراد از غيب دلست كه پوشيده است از مردمان و هويدا و پيداست نزد داناى آشكار و نهان يعنى كسانى كه بدل ترسكار باشند * ( لَهُمْ مَغْفِرَةٌ ) * مر ايشانراست آمرزش گناهان * ( وَأَجْرٌ كَبِيرٌ ) * و مزد بزرگ كه لذات حطيمهء اينجهان در مقابل آن در نهايت حقارت باشد مراد نعيم جنانست و روضهء رضوان و گفته‌اند كه اجر كبير ايمنى است از شدايد و مكاره يعنى مزد ترسندگان امانست از هر چه مىترسند آورده اند\r\n","description":"","footnote":"","page_name":" 355 ","page_number":355},
  {"content":"\r\nكه كفار قريش به سهولت عيش مغرور و مسرور گشته در باب حضرت رسالت ( ص ) سخنان گفتندى و چون چند نوبت بنزول قرآن پرده از روى گفتار ايشان برداشته شد با يكديگر تدبير كردند و راى ايشان بر آن قرار گرفت كه سخنى كه دربارهء آن حضرت مىگفتند آهسته گويند تا خداى وى نشنود و رسول را از آن خبر نگرداند اين آيه در باب جهل ايشان نازل شد * ( وَأَسِرُّوا قَوْلَكُمْ ) * و پنهان سازيد قول خود را دربارهء پيغمبر ( ص ) * ( أَوِ اجْهَرُوا بِه ) * آشكار كند به آن يعنى نزد خدا هر دو يكسانست پس بيان علت اين استوا مىفرمايد بقوله * ( إِنَّه عَلِيمٌ ) * بدرستى كه او داناست * ( بِذاتِ الصُّدُورِ ) * به آنچه در سينه ها است قبل از آنكه به زبان گذرد پس كسى كه بر ضماير واقف است اگر تعبير آن بسر كنيد يا بجهر نزد او پوشيده و پنهان نيست * ( أَ لا يَعْلَمُ ) * آيا نداند آنچه در سينه ها است * ( مَنْ خَلَقَ ) * آن كسى كه آفريده است سينه ها را يا عالم نباشد بسراير بندگان آنكه ايشان را آفريده و بنا بر اين هر دو معنى من خلق بمعنى خالق باشد و ميتواند بود كه مفعول يعلم باشد بمعنى مخلوق معنى اينكه آيا نداند خداى كسى را كه آفريده و بسراير و ضماير او عالم نباشد * ( وَهُوَ اللَّطِيفُ ) * و حال آنكه او باريكبين و باريك دانست بظواهر و حقايق مكنونات * ( الْخَبِيرُ ) * آگاه بعوامض و دقايق مكنونات و تقييد به اين جملهء حاليه مستدعى\r\nآنست كه الا يعلم را مفعولى باشد مقدر از قبيل الا يعلم كذا و هو عالم بكل شيئى و اگر نه لازم آيد كه شيئى موقت بنفس خود باشد مانند لا يعلم و هو عالم و اين غير صحيح است از مسيب مرويست كه مردى در شبها در ميان اشجار ميرفت باد سخت برآمد و از هر درخت برگى بسيار فرو ريخت و در خاطر او گذشت كه آيا خداى داند كه چند برگ از ايندرختان بيفتاد هاتفى آواز داد كه الا يعلم من خلق و هو اللطيف الخبير بعد از بيان علم خود بضماير صدور بندگان و سراير قلوب ايشان تعداد نعم خود مىكند برايشان بر وجه امتنان و ميفرمايد كه * ( هُوَ الَّذِي ) * اوست آن كسى كه * ( جَعَلَ لَكُمُ ) * گردانيد براى شما * ( الأَرْضَ ذَلُولًا ) * زمين را رام و فرمانبردار تا بهر وجهى كه مىخواهيد در آن ميرويد و مىنشينيد و زراعت و عمارت و غير آن مىكنيد * ( فَامْشُوا ) * پس برويد * ( فِي مَناكِبِها ) * در دوشهاى زمين يعنى جوانب و اطراف مرتفعه آن مشى در مناكب ارض مثل است براى فرط تذليل و نهايت مرتبهء ذل آنچه منكبين بعير و ملتقاى آن از كوهان ارق موضع بعير است و ارفع آن از آنكه راكب تدمين خود را بر آن تواند نهاد و اعتماد بر آن تواند كرد پس\r\n","description":"","footnote":"","page_name":" 356 ","page_number":356},
  {"content":"\r\nهر گاه حق سبحانه زمين را بر وجهى تذليل كرده باشد كه در مناكب آن كه عبارت از اماكن صعبة آن است توان رفت پس هيچ موضع ديگر از آن غير متذلل نخواهد بود و نزد ابن عباس و قتاده مناكب بمعنى جبالست چه منكب هر شيئى ارفع آنست و از زجاج نيز منقولست كه معنى اينست كه آسان گردانيد سير كردن شما بر كوه ها و چون سلوك در جبال شما را ممكن باشد پس آن ذل غير ابلغ خواهد بود و نزد مجاهد بمعنى راهها است در ميان كوه ها كه آن بمنزلهء دوشهاى حيواناتست پس معنى آنست كه سير كنيد در ما بين كوه ها * ( وَكُلُوا مِنْ رِزْقِه ) * و بخوريد از روزى خدا كه براى شما مقرر فرموده يعنى از آنچه در زمين روئيده باشد از زروع و اشجار و نباتات * ( وَإِلَيْه النُّشُورُ ) * و بسوى اوست برانگيختن شما از قبور يعنى مرجع شما در قيامت بسوى حكم او خواهد بود پس شكرگزارى و سپاس دارى مشى و اكل را فرو مگذاريد تا مستوجب سخط او نشويد و بدانكه مشى اگر براى طاعت مفروضه و مندوبه است پس امر از براى وجوب يا ندب خواهد بود و اگر نه از براى اباحت چون سير كردن براى طلب منافع در تجارت مباحه و همچنين اكل اگر واجبست يا سنت امرى كه تعلق به آن گرفته براى وجوب و يا ندب است و اگر نه به جهت اباحت است بعد از تعداد نعمت تهديد كفار و زجر ايشان مينمايد از انكار وحدانيت و ارتكاب معصيت بقوله * ( أَ أَمِنْتُمْ ) * آيا ايمن شديد اى كافران * ( مَنْ فِي السَّماءِ ) * از آن كسى كه در آسمانست يعنى حقتعالى هم چنان كه زعم شما است يا از خدايى كه ملكوت او در آسمانست چه آن مسكن ملائكهء مقربين است و موضع عرش و كرسى و لوح محفوظ و مبدء نزول كتب و قضايا و اوامر و نواهى و يا غير آن از ملك موكل بر عذاب شما يعنى جبرئيل يا از ساير ملائكه كه مدبر عالمند و بنا بر تفسير اول جرى كلام بر حسب اعتقاد ايشانست چه زعم مشركان و ساير اهل تشبيه آنست كه او سبحانه در جهت آسمانست و ذى جسمست و يا معتقد آنند كه او سبحانه خداى آسمانست و اصنام خداى زمين و بهر تقدير قوله * ( أَنْ يَخْسِفَ بِكُمُ الأَرْضَ ) * بدل اشتمالست از من موصوله يعنى آيا ايمن گشتيد از آن كسى كه شما را فرو برد به زمين * ( فَإِذا ) * پس آن گاه كه فرو رفته باشيد * ( هِيَ تَمُورُ ) * زمين گردد و پيوسته اضطراب كند تا شما را بزيرتر مىافكند مانند قارون كه زمين او را بزيرتر مىافكند تا قيامت و يا در وقت ارادهء خسف زمين متحرك و شكافته شده شما را فرو برد * ( أَمْ أَمِنْتُمْ ) * آيا ايمن شديد * ( مَنْ فِي السَّماءِ ) * از خدايى كه در آسمانست بزعم\r\n","description":"","footnote":"","page_name":" 357 ","page_number":357},
  {"content":"\r\nشما يا عرش يا ملكوت و قضا و اوامر او در آسمانست يا جبرئيل و يا ساير فرشتگان * ( أَنْ يُرْسِلَ ) * آنكه فرو فرستد * ( عَلَيْكُمْ حاصِباً ) * بر شما بادى كه با وى سنگريزه باشد چنانچه بر قوم لوط فرستاده شد * ( فَسَتَعْلَمُونَ ) * پس زود باشد كه بدانيد يعنى بعد از\r\nمشاهدهء اين عذاب دانا شويد كه * ( كَيْفَ نَذِيرِ ) * چگونه است بيم كردن من و آن دانستن شما را سود نكند بعد از آن به جهت تسليهء خاطر عاطر پيغمبر ( ص ) بر تكذيب كفار قريش مر او را تهديد ايشان مىفرمايد كه * ( وَلَقَدْ كَذَّبَ ) * و بدرستى كه تكذيب كردند رسولان خود را * ( الَّذِينَ مِنْ قَبْلِهِمْ ) * آنان كه بودند پيش از كفار اين زمان يعنى مكذبان امم ماضيه و بشامت تكذيب مسبب هلاك گشتند * ( فَكَيْفَ كانَ ) * پس چگونه بود برايشان * ( نَكِيرِ ) * عقوبت من كه بانكار تست يا انكار من برايشان بانزال عذاب استيصال پس تنبيه مىفرمايد بر قدرت خود بر خسف و ارسال حجاره بقوله * ( أَ وَلَمْ يَرَوْا ) * آيا نمينگرند * ( إِلَى الطَّيْرِ ) * بسوى مرغان * ( فَوْقَهُمْ ) * كه بر زير ايشانند يعنى معلق بر هوا * ( صافَّاتٍ ) * در حالتى كه صفها بر كشيده‌اند يعنى بالهاى خود را گسترانيده‌اند در هوا نزد طيران چه هر گاه بسط اجنحه خود كردند صف قوايم خود مينمايد * ( وَيَقْبِضْنَ ) * و فراهم مىگيرند بالهاى خود را وقتى كه صف عبارتست از وضع اشياى متواليه بر خط مستقيم و قبض جمع شيئى است از حال بسط و عدول از قابضات به يقبضن به جهت آنست كه اصل در طيران در هوا صف اجنحه است زيرا كه طيران در هوا مانند سباحت است بر آب و اصل در سباحت مد اطراف است و بسط آن اما قبض طارى مىشود بر بسط به جهت استظهار طيور بان بر تحرك پس طارى كه غير اصل است بلفظ فعل ايراد فرمودند تا اشاره باشد به اين معنى كه طيور نزد طيران بسط كنندهء اجنحه‌اند و وقتا بعد وقت و تارة بعد تارة قبض بر وى طارى مىشود هم چنان كه سابح * ( ما يُمْسِكُهُنَّ ) * باز نميدارد ايشان را در هوا بر خلاف طبع يا در حال قبض و بسط اجنحه ايشان را از سقوط نگه نميدارد * ( إِلَّا الرَّحْمنُ ) * مگر خداى بزرگ بخشايش كه بقدرت كاملهء خود هر يك از انواع طيور را شكلى و هياتى و طبيعتى خاص داده و اسباب طيران و جولان ايشان در هوا مهيا ساخته * ( إِنَّه بِكُلِّ شَيْءٍ ) * بدرستى كه خداى به همه چيزها * ( بَصِيرٌ ) * بينا است و دانا به آنكه خلق غرايب نمايد و تدبير عجايب فرمايد و شبهه نيست در آنكه هر كه قادر باشد بر امساك طيور بر هوا و منع سقوط ايشان هر آينه بر همه چيزى قادر خواهد بود\r\n* ( أَمَّنْ هذَا ) * آيا كيست كه اشاره توان\r\n","description":"","footnote":"","page_name":" 358 ","page_number":358},
  {"content":"\r\nكرد به دو كه * ( الَّذِي هُوَ ) * اين آن كسى است كه از روى حمايت * ( جُنْدٌ لَكُمْ ) * او لشگر شماست يعنى مددكار شما مانند لشگر كه پادشاه را نگاه ميدارد * ( يَنْصُرُكُمْ ) * كه يارى دهد شما را * ( مِنْ دُونِ الرَّحْمنِ ) * بجز از خداى از عذاب و خشم وى * ( إِنِ الْكافِرُونَ ) * نيستند ناگرويدگان * ( إِلَّا فِي غُرُورٍ ) * مگر در فريب شيطان كه مىگويد به ايشان عذاب بر شما نازل نخواهد شد اين كلام عديل ا و لم يروا الى الطير است و حقيقت معنى آنست كه آيا نظر نمىكنيد در امثال صنايع مذكوره و به جهت آن عالم نمىشويد بقدرة ما بر تعذيب كفار بنحو خسف و ارسال حاصب يا به امر شما راست بجز خداى كسى كه نصرت شما دهد از نزول عذاب خداى بر شما و اين مثل كريمهء أَمْ لَهُمْ آلِهَةٌ تَمْنَعُهُمْ مِنْ دُونِنا است و استفهام از تعيين ناصر اشعار است به آنكه ايشان معتقد اين قسم بودند و او سبحانه انكار اين معنى نموده و فرموده كه بكدام قوت به من عاصى ميشويد آيا شما را لشگرى هست كه دفع عذاب من كند از شما يعنى شما را هيچ جندى نيست كه نصرت شما دهد در منع عذاب من از شما و اسناد جند بضمير مفرد و وصف آن بفعل مفرد محمول بر لفظ آنست و معنى آنست كه كيستند كسانى كه لشگر شما باشند و يارى شما دهند از عذاب خداى و ميتواند بود كه در كلام مضافى محذوف باشد و تقدير اينكه هو قايد جند لكم يا مثل جند لكم يعنى كيست كشندهء لشگر براى شما كه ناصر شما شود از عذاب خداى يا كيست كه در قوت مانند لشگرى باشد از براى شما در نصرت و معاونت شما از عقوبت خدا * ( أَمَّنْ ) * آيا كيست كه مشار اليه شود به اينكه * ( هذَا الَّذِي ) * اين آن كسى است كه بمحض عنايت * ( يَرْزُقُكُمْ ) * روزى ميدهد شما را * ( إِنْ أَمْسَكَ رِزْقَه ) * اگر باز گيرد روزى خود را از شما بامساك باران يا ابطال اسبابى كه حصول و وصول رزق را وسايط و وسايلند يعنى اگر خداى وظيفهء روزى را از شما باز گيرد كيست آنكه شما را روزى تواند داد و كفار ميدانند كه او خالق و رازق است نه غير او و كفر ايشان نه از جهلست * ( بَلْ لَجُّوا ) * بلكه لجاج و ستيزه كردند و بسيار فرو رفتند * ( فِي عُتُوٍّ ) * در عناد و سركشى * ( وَنُفُورٍ ) * و نفرت از حق و درماندگى از راستى به جهت تنفر طباع ايشان از آن ميتواند بود كه مشار اليه هذا در اين هر دو آيه اوثان باشند به جهت اعتقاد اهل شرك به آنكه ايشان ببركت اين آلهة محفوظاند از توايب و مرزوقند بس گوييا آنها جند و ناصر و رازق ايشانند و بعد از آن از براى مؤمنان و كافران ايراد مثل مىكند بقوله * ( أَ فَمَنْ يَمْشِي ) * آيا پس كسى كه ميرود * ( مُكِبًّا عَلى وَجْهِه ) * در حالتى كه افتاده است بر روى خود يعنى\r\n","description":"","footnote":"","page_name":" 359 ","page_number":359},
  {"content":"\r\nنگونسار ميرود و به جهت اين در وقت رفتن پس و پيش و چپ و راست خود نميبيند و هر ساعت به روى در مىافتد مانند متعسف در مكان غير مستوى كه در او ارتفاع و انخفاض باشد و به جهت آن بسر درآيد و به روى افتد * ( أَهْدى ) * راه يافته تر است و بمطلوب رسيده تر * ( أَمَّنْ يَمْشِي ) * يا آن كس كه ميرود * ( سَوِيًّا ) * در حالتى كه راست ايستاده است و همهء جوانب خود را مشاهده مىكند و به جهت آن سالمست از سر در آمدن و بر روى افتادن و واقعست * ( عَلى صِراطٍ مُسْتَقِيمٍ ) * بر راه راست كه رسانندهء او است به مقصد و مقصود و ميشايد كه اكتفاء بر ذكر مسلك در ثانى كه مثل مؤمنست و ترك آن در اول كه مثل كافر است اشعار باشد با آنچه مشرك بر آنست مستاهل آن نيست كه آن را طريق گويند مانند مشى متعسف بر مكان غير مستوى كه پيوسته در آن بسر در ميايد و اهليت آن ندارد كه آن را طريق نامند و گويند كه مراد بمكب اعمى است كه متعسف است و غير مهتدى بطريق و متعسف به عثور و خرور است و مراد بسوى بصير كه از عثور و خرور ايمنست حاصل كه اين مثلى است از براى كافر گمراه كه در سنگلاخ ضلالت افتاده و در بيداى غوايت حيران و سرگردان ميرود و نميداند كه محق است يا مبطل و چشم نميگشايد تا پس و پيش و چپ و راست خود را ملاحظه كرده طريق مستقيم را بجويد\r\nو در آن سلوك نمايد و براى مؤمن راه يافته كه بر طريق از روى بصيرت و يقين سلوك مىكند و قتاده گفته كه آن كسى كه بر روى مىافتاده در راه ميرود كسى است كه در روز قيامت محشور شود و بر روى در رو افتد تا به دوزخ رسد و آنكه راست ايستاده رود آن كسى است كه محشور شود بر هر دو قدم خود و چون برق خاطف از صراط گذشته ببهشت رود و از كلبى مرويست كه مراد بسوى حضرت رسالت ( ص ) و بمكب ابو جهل لعين و ببايد دانست كه نزد سيبويه اكب مطاوع كب است كما يقال كببته فاكب و قشعت الريح السحاب فاقشع و اين از شذوذ است و تحقيق آنست كه اكب و اقشع از باب اغدى البصير و اقض و لازم است بمعنى صار ذا كب و ذا قشع نه مطاوع كب و قشع بلكه مطاوع آنها انكباب و انقشاعست كذا قال البيضاوى * ( قُلْ ) * خطاب به حضرت رسول ( ص ) است و معنى اينكه اى محمد ( ص ) اگر كفار جواب ندهند و نگويند كه ناصر و رازق ما خدا است بگو بايشان كه * ( هُوَ ) * آن ناصر و رازق شما * ( الَّذِي ) * آن كسى است كه بقدرت تامه * ( أَنْشَأَكُمْ ) * بيافريد شما را و از كتم عدم بصحراى وجود آورد * ( وَجَعَلَ لَكُمُ السَّمْعَ ) * و بگردانيد يعنى پيدا كرد براى شما شنوايى را تا سخنان حق بشنويد و بدان متعظ\r\n","description":"","footnote":"","page_name":" 360 ","page_number":360},
  {"content":"\r\nشويد * ( وَالأَبْصارَ ) * و ديده ها را تا دلايل قدرت و بدايع فطرت مشاهده كنيد * ( وَالأَفْئِدَةَ ) * و دلها را تا در معانى كلمات الهى و دقايق مصنوعات پادشاهى تفكر و تامل نمائيد و از آن عبرت گيريد و با اينهمه اعطاف و الطاف إله بر اهتدا * ( قَلِيلًا ما تَشْكُرُونَ ) * اندك شكر مىگوييد مر اين نعمتها را و بدانكه ميتواند بود كه قليلا صفت مصدر محذوف باشد و تقدير اينكه شكرا قليلا ما تشكرون يا منصوب باشد بظرفيت بر حذف موصوف يعنى حينا قليلا و محتملست كه ماء مصدرية باشد و جمله مرفوع المحل بابتدائيه و خبر محذوف و معنى اينكه حينا قليلا شكركم و بر هر دو تقدير ما زائده است و حاصل مراد بقلت شكر نفى شكر است زيرا كه شكر عبارتست از استعمال سمع و بصر و افئده در آنچه براى آن مخلوق شده‌اند پس اگر بر اين نهج نباشند شكر محقق نشود فحينئذ فائده بر قلت شكر مترتب نشود و در حكم منفى باشد و گويند ما در اينمقام بمعنى نفى است و تقدير اينكه ما تشكرون قليلا و لا كثيرا يعنى اندكى شكر نميكنيد چه جاى بسيار * ( قُلْ ) * بگو اى محمد ( ص ) * ( هُوَ ) * آنكه ناصر و رازق شما است * ( الَّذِي ذَرَأَكُمْ ) * آن كسى كه بيافريد و پراكنده كرد شما را * ( فِي الأَرْضِ ) * در زمين و هر يكى را در آن منزلى و كارى تعيين فرمود تا تعبد كنيد و اطاعت وى نمائيد * ( وَإِلَيْه تُحْشَرُونَ ) * و بسوى او نه به غير او باز گرديده خواهيد شد و جزاى گفتار و كردار خود خواهيد يافت * ( وَيَقُولُونَ ) * و ميگويند مشركان پيغمبر و ياران او را از روى استبطاء عذاب و استهزاء به آن * ( مَتى هذَا الْوَعْدُ ) * كى باشد اينوعدهء خسف و ارسال حاصب يا وعدهء حشر و يافتن جزا در قيامت * ( إِنْ كُنْتُمْ صادِقِينَ ) * اگر هستيد شما راستگويان در اين وعده * ( قُلْ ) * اى محمد ( ص ) در جواب ايشان كه * ( إِنَّمَا الْعِلْمُ ) * جز اين نيست كه دانستن وقت عذاب در دنيا يا علم به زمان قيامت و بروز جزا * ( عِنْدَ اللَّه ) * نزد خداست و غير او بر آن مطلع نيست * ( وَإِنَّما ) * و جز اين نيست كه من * ( أَنَا نَذِيرٌ مُبِينٌ ) * بيمكننده‌ام آشكارا يعنى در علانيه شما را از آمدن عذاب دنيا و عقبى بيم ميكنم اما بر آمدن زمان دانا نيستم و در انذار علم بوقوع محذر منه بلكه ظن كافيست آنكه حق سبحانه ذكر حال ايشان مىكند در نزد نزول عذاب و معاينه آن بقوله * ( فَلَمَّا رَأَوْه ) * پس آن هنگام كه بينند آن وعده را يعنى موعود را كه عذاب دنيا است از قتل روز بدر و غير آن يا انواع عذاب\r\n","description":"","footnote":"","page_name":" 361 ","page_number":361},
  {"content":"\r\nدر روز جزا * ( زُلْفَةً ) * در حالتى كه ان نزديك باشد بايشان و ميتواند بود كه نصب زلفة بر ظرفيت باشد يعنى چون به بينند آن موعود را در نزديكى پس بنا بر قول اول بمعنى اذا زلفة است و بنا بر ثانى مكانا ذا زلفة حاصل كه چون عذاب موعود مشاهده ايشان شود * ( سِيئَتْ ) * زشت گردانيده شود يعنى آن موعود زشت گرداند * ( وُجُوه الَّذِينَ كَفَرُوا ) * روهاى\r\nآنان كه كافر شده‌اند و نگرويده‌اند بوحدانيت و صدق قول حضرت رسالت ( ص ) يعنى نزد آن حال آثار نكبت و محنت و سياهى و تيره گى بر چهرهء ايشان پديد آيد * ( وَقِيلَ ) * و گفته شود يعنى مؤمنان بايشان گويند در روز بدر و نزد وقوع نكبت يا خزنهء دوزخ ايشان را گويند در روز قيامت كه * ( هذَا الَّذِي كُنْتُمْ ) * اين آنست كه بوديد پيوسته * ( بِه تَدَّعُونَ ) * به آن طلب ميكرديد و تعجيل وقوع آن مينموديد يا دعوى ميكرديد كه بسبب آن ما مستاصل نخواهيم شد و يا مبعوث نخواهيم گشت و بنا بر قول اول تدعون مشتق است از دعا و بنا بر ثانى از دعوى و اكثر مفسران گفته‌اند كه رؤيت عذاب در روز قيامت باشد و در خبر است كه يكى از زهاد در اول شب اينسوره را در نماز تلاوت ميكرد و چون به اين آيه رسيد مكرر ميخواند و گريه ميكرد تا وقتى كه مؤذن باذان نماز صبح مشغول شد و از ابن زيد منقولست كه دعوى ايشان اين بود كه إن كان هذا هو الحق من عندك فامطر علينا حجارة الى اخر و حاكم ابو القاسم حسكانى باسناد صحيحه از شريك نقل كرده كه اعمش گفت معنى آيه اينست كه لما راوا لعلي بن ابى طالب عليه السلم عند اللَّه من الزلفى سيئت وجوه الذين كفروا يعنى چون ديدند منكران ولايت قرب و مزيت على بن ابى طالب ( ع ) را نزد حق سبحانه روهاى ايشان زشت و سياه شد از غايت حقد و حسد و از امام محمد باقر ( ع ) مرويست كه\r\nفلما راوا مكان على من النبى سيئت وجوه الذين كفروا اى كذبوا بفضله\r\nيعنى چون مشاهده كردند قرب و مكان امير المؤمنين ( ع ) را نزد پيغمبر ( ص ) تيره شد روهاى كسانى كه مكذب فضل او بودند آورده‌اند كه مشركان از روى استهزاء موت حضرت رسالت ( ص ) و اصحاب او ميكردند و آرزوى هلاكت ايشان داشتند كما قال اللَّه تعالى حكاية عنهم نَتَرَبَّصُ بِه رَيْبَ الْمَنُونِ وَيَتَرَبَّصُ بِكُمُ الدَّوائِرَ حق سبحانه آن حضرت را خطاب كرد كه * ( قُلْ ) * بگو اى محمد ( ص ) بايشان * ( أَ رَأَيْتُمْ ) * آيا ميبينيد يعنى تامل مينمائيد در اينكه * ( إِنْ أَهْلَكَنِيَ اللَّه ) * اگر هلاك گرداند مرا خداى * ( وَمَنْ مَعِيَ ) * و آنان را كه با منند از مؤمنان * ( أَوْ رَحِمَنا ) * يا ببخشد بر ما و اجل ما را\r\n","description":"","footnote":"","page_name":" 362 ","page_number":362},
  {"content":"\r\nدر تاخير افكند * ( فَمَنْ ) * پس كيست آنكه او * ( يُجِيرُ الْكافِرِينَ ) * زنهار دهد كافران را * ( مِنْ عَذابٍ أَلِيمٍ ) * از عذاب دردناك كه بسبب كفر مستحق آن شده‌اند يعنى مرگ ما شما را سود ندارد و حيات ما دفع عذاب شما نميكند چه نجاتدهندهء شما از عذاب الهى جز ايمان و توحيد نيست ما زنده باشيم خواه مرده پس تمناى مرگ ما گردن چه فايده بشما رساند مرا دانست كه بگو ما انتظار يكى از اين دو چيز ميكشيم كه عاقبت هر دو در نهايت خوبى است يكى آنكه هلاك شويم هم چنان كه تمناى شما است و بنعيم مقيم بهشت رسيم و ديگرى آنكه مستسعد شويم بنصرت و دولت در اسلام هم چنان كه تمناى ما است و شما چگونه و بچه وجه از عذاب اخروى كه وقوع آن لا بد است خلاصى خواهيد يافت پس ملخص معنى سخن آنست كه شما طلب اهلاك ما ميكنيد و آن متضمن استعجال فوز و سعادت ما است و شما در هلاكتى خواهيد بود كه فوق جميع مهالك است و از اينمعنى غافليد و طلب خلاصى از آن نميكنيد و بعضى گويند كه معنى آيه اينست كه اگر خدا ما را بموت هلاك گرداند پس كه زنهار دهد شما را بعد از موت ما كه هاديان شمائيم و مانعان عذاب دنيوى و اخروى از شما به جهت دعوت كردن ما شما را بدين اسلام كه موجب رستگارى ابديست و سعادت سرمدى و اگر خداى برحمت شاملهء خود ما را مهلت دهد و بر قتل شما غالب سازد پس كيست كه شما را كه مقتول بايدى مائيد از عذاب اخروى امان دهد چه هر كه بر دست ما كشته شود البته به عذاب ابدى گرفتار شود بعضى ديگر بر اينوجه تفسير كرده‌اند كه اگر حق تعالى بسبب گناه ما را در آخرت معذب سازد پس كيست كه شما را از عذاب اخروى كه اولى باهل كفر است برهاند و اگر رحم كند و بيامرزد ما را بسبب ايمان پس كه امان دهد شما را كه ايمان نداريد و اين وجه از ابن عباس منقولست * ( قُلْ ) * بگو اى محمد ( ص ) بكفار از روى توبيخ و تعريض * ( هُوَ ) * آنكه من شما را بسوى او دعوت ميكنم * ( الرَّحْمنُ ) * بزرگ بخشش است كه نعيم جزيل او بهمهء خلايق رسيده * ( آمَنَّا بِه ) * گرويده‌ايم به او به جهت آنكه علم بوحدانيت و ربويت او داريم * ( وَعَلَيْه ) * و بر او و نه بر غير او * ( تَوَكَّلْنا ) * توكل كرده‌ايم و اعتماد نموده و همهء كار خود را به او گذاشته‌ايم تقديم صلهء توكلنا به جهت تخصيص است و عدم تقديم صله امنا به جهت آنست كه امنا در موضع تعريض است بكفار چه آن در عقب تنذير ايشان واقع شده پس گوييا چنين فرموده كه امنا و لم نكفر كما كفرتم ايمان آورديم و كافر نشديم هم چنان كه شما كافر شده‌ايد و بعد از آن فرمود كه بر او توكل\r\n","description":"","footnote":"","page_name":" 363 ","page_number":363},
  {"content":"\r\nكرده‌ايم بر آنچه شما توكل و اعتماد نموده‌ايد از رجال و اموال خود * ( فَسَتَعْلَمُونَ ) * پس زود باشد كه بدانيد يعنى بعد از مشاهدهء عذاب معلوم كنيد فى نفس الامر * ( مَنْ هُوَ ) * كيست از ما و از شما آنكه او * ( فِي ضَلالٍ مُبِينٍ ) * در گمراهى هويدا است * ( قُلْ ) * بگو بايشان كه * ( أَ رَأَيْتُمْ ) * آيا چه مىبينيد در اينكه * ( إِنْ أَصْبَحَ ماؤُكُمْ ) * اگر بگردد آب شما يعنى از چاه زمزم و از بئر ميمون خضر من كه هر دو مشرب شمايند * ( غَوْراً ) * فرو رفته به زمين چنان كه دست و دلو به آن نرسد * ( فَمَنْ يَأْتِيكُمْ ) * پس كيست آنكه بياورد براى شما * ( بِماءٍ مَعِينٍ ) * آبى ظاهر چنان كه همه كس به بيند و نزد بعضى مراد مطلق آبست و ابن عباس فرموده كه معين بمعنى جاريست يعنى كيست كه از براى شما آب جارى بياورد و غور مصدر است بمعنى غاير و به جهت مبالغه موصوف\r\nبه واقع شده و در آثار آمده است كه بعد از تلاوت اين آيه بايد گفت اللَّه رب العالمين يعنى خداى كه پروردگار عالميانست آب فرو رفته را ظاهر گرداند يا جارى سازد حاصل كه حق سبحانه به اين آيات اشعار فرموده به آنكه منعم ارزاق او است پس بشكرگذارى او قيام نمائيد و او را پرستش كنيد نه غير او را از اصنام كه هيچ نفع از ايشان متصور نيست و در بعضى تفاسير آورده‌اند كه زنديقى شنيد كه معلمى شاگرد خود را تلقين ميكرد كه فمن ياتيكم بماء معين و جواب داد كه يجنى به الفؤس و للمعاول يعنى به تبرها و تيشه ها آب را باز دارند و بروايت ديگر بر حال حداد و معاول حداد بمردمان با قوت و تيشه هاى آهنين آب را ظاهر سازند شبانه نابينا شد هاتفى آواز داد كه اينك آب چشمهء چشم تو غاير شده بگو تا معول و فاس باز آرند و گويند آن كس محمد بن زكرياى طبيب بود نعوذ باللَّه من الجرأة على اللَّه و على آياته\r\n\r\nسورة القلم\r\nو اين را سورهء نون نيز گويند و مكى است نزد حسن و عكرمه و عطا و از ابن عباس و قتاده منقولست كه تا عَلَى الْخُرْطُومِ مكيست و ما بعد از آن تا لَوْ كانُوا يَعْلَمُونَ مدنيست و آنچه بعد از آنست تا يكتبون مكى و باقى مدنيست و پنجاه و دو آيتست باجماع امت ابى بن كعب از حضرت رسول ( ص ) روايت كند كه هر كه سورة نون و القلم را بخواند حقتعالى ثواب جماعتى كه حسن الاخلاق باشند بوى كرامت فرمايد و از چشم بدان در امان باشد و على بن ميمون از ابو عبد اللَّه ( ع ) روايت كند كه\r\n","description":"","footnote":"","page_name":" 364 ","page_number":364},
  {"content":"\r\nهر كه سورهء نون و القلم را در فريضه يا نافله بخواند تا زنده باشد حق تعالى او را از فقر ايمن سازد و بعد از موت از فشارش قبر در پناه خودش نگاه دارد و ببايد دانست كه چون حق تعالى ختم سورة الملك نمود بذكر تكذيب كفار و بيان وعيد ايشان افتتاح اين سورة نيز به مثل آن كرده فرمود كه\r\n* ( بِسْمِ اللَّه الرَّحْمنِ الرَّحِيمِ ن ) * حروف مقطعه دلالت بر اعداد دارد بقانون حساب و قول بعضى آنست كه غايت ملك اين امت از شما را آن توان دانست اما هر كس بدان نرسد و يهود بعضى از آن گرفته‌اند و برخى را فرو گذاشتند و برايشان مشتبه شد چنانچه در مفتح سورة البقره سمت ذكر يافت و بعضى از علما آن را مفاتيح اسماى الهى دانند پس در حروف نون گفته‌اند كه مفتاح اسم نور و ناصر است و گويند كه آن اشاره بكلمهء كن است و نزد بعضى اسم سورة است و تقدير اينكه هذه ن و در حديث مرفوع به حضرت رسالت ( ص ) واقع شده كه نون لوحى است از نور و نزد جماعتى ديگر قسم است بنصرت حضرت عزت مر انبيا و مؤمنان را و گويند اسم حروف هجا است چه سكون آن و كتبه آن به صورت حروف دالست بر آنكه از اسماى حروف باشد و اشهر آنست كه نون اسم ماهى است و مراد به آن اسم جنس است و جمع او انوان و نينان و تخصيص ذكر به آن باعتبار آنست كه آن از آيات غريبهء او سبحانه است چه در آب ايجاد او فرموده كه هر گاه از آب مفارقت مىكند هلاك مىشود بر خلاف حيوانات ديگر كه چون در آب ميافتند سمت فنا ميپذيرند و ابن عباس و مجاهد و سدى گفته‌اند كه مراد آن ماهى است كه زمين بر پشت او است و او را برهوت گويند و بروايت ديگر ليوثا و مقاتل گفته كه نام وى يهموتست و از امير المؤمنين صلوات اللَّه عليه منقولست كه اسم وى بلهونست كما\r\nقال و عليه السّلام فى بعض مدعياته مالى اريكم كلكم سكوتا و اللَّه ربى خلق البلهوتا\r\nو در نسخهء ديگر\r\nخلق البرهوتا\r\nواقع شد به راء مهمله و در خبر آمده كه چون حق سبحانه زمين را آفريد او را از هم بشكافت و هفت طبقه گردانيد و فرشتهء ايجاد فرمود كه دستهاى از مشرق تا به مغرب كشيد و اين هفت زمين را بر دوش كشيد و براى قرار وى گاوى از فردوس بفرستاد و او را چهل هزار قوائم بود و او قدم بر كوهان او نهاد و چون قدم بر كوهان او متزلزل بود پس ياقوتى را خلق فرمود كه كثافت و طول و عرض آن پانصد ساله راه بود و آن را بر بالاى كوهان گاو نهاد و آن فرشته قدم بر آن ياقوت نهاد و قرار گرفت و براى قرارگاه\r\n","description":"","footnote":"","page_name":" 365 ","page_number":365},
  {"content":"\r\nقوائم گاو سنگى سبز بيافريد كه كثافت آن به قدر كثافت هفت آسمان و هفت زمين بود و اين سنگست كه لقمان پسر خود را گفت كه يا بُنَيَّ إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ بعد از آن از براى قرارگاه آن صخره نون را آفريد و آن سنگ را بر پشت وى نهاد و باقى اعضاى وى چيزى بر بالاى آن نيست و آن ماهى بر آبست و آب بر باد است و باد بر قدرت خداى ايستاده جلت عظمته و قدرته و از كعب الاحبار مرويست كه ماهى بوسوسهء ابليس خواست كه بجنبد و آنچه بر پشت ويست بيندازد حق تعالى جانورى بيافريد تا در بينى وى رفت و بدماغ وى رسيد ماهى بناليد فرمان رسيد كه بيرون آيد و در برابر روى وى بايستد تا اگر عزيمت جنبيدن كند بدماغ وى رود ماهى به جهت خوف اين ساكن شد و اصلا حركت نكرد و عكرمه بروايت ديگر از ابن عباس نقل كرده كه مراد بنون نون الرحمن است و الر و حم نيز از حروف آنست پس مقصود از اين حروف مقطعه كه الر و حم و نون است الرحمن باشد و از حسن و ضحاك و قتاده مرويست كه نون دواتست و ميتواند بود كه مراد از دوات آن چيزى باشد كه از جوف بعضى از جنيان بيرون مىآيد و در نهايت سياهى است و از آن چيزى مينويسند و از امام محمد باقر ( ع ) روايت كرده‌اند كه رسول ( ص ) فرمود كه نون نهريست در بهشت كه حق سبحانه امر نمود كه كن مدادا فى الحال منجمد شد و آن از شير سفيدتر است و از شهد شيرينتر و بعد از آن بقلم امر فرمود كه اكتب قلم هر چيزى را كه بود و هست و خواهد بود تا روز قيامت بنوشت و از ابو هريره نيز نقلست كه از رسول ( ص ) شنيدم كه اول چيزى كه خداى بيافريد قلم بود پس به نظر هيبت در او نگاه كرد شكفته شد و بعد از آن نون را بيافريد و آن دواتست و قلم از آن دوات نوشت هر چيزى را كه تا قيامت حادث شود و در كشاف آورده كه نون حرفيست از حروف معجم و اينكه ميگويند اسم دواتست معلوم نيست كه آن به وضع لغوى است يا شرعى و اسم جنس است يا علم و اگر اسم جنس بودى بايستى كه معرب و منون بودى و اگر علم بودى معرب و غير منون به جهت منع صرف چه در اين صورت دو علت دارد كه تانيث است و علميت پس اگر مقسم به است بايد كه مجرور و منون باشد بر تقدير جنيست و مع ذلك مستلزم اينست كه بدون حرف قسم قسم بدوات منكر مجهول واقع شده باشد يا منصوب بفتحه باشد بر تقدير علميت به جهت منع صرف و بر هر تقدير ناچار است كه معرب باعرابى باشد و همچنين است اگر اسم حوت باشد و مراد نونى باشد از نينان يا علم بلهوت يا آنكه اسم لوح باشد كه از نور است يا از طلا يا نام نهريست در بهشت انتهى كلامه و اصح اقوال آنست كه آن اسم دو انست و عدم جريان اعراب بر آن به جهت آنست كه بر صورت حرف است و معنى اينست كه سوگند\r\n","description":"","footnote":"","page_name":" 366 ","page_number":366},
  {"content":"\r\nبدوات * ( وَالْقَلَمِ ) * و بقلم اعلا كه از نور است و طول آن ما بين آسمان و زمين است و به آن لوح محفوظ مكتوب شده يا آنكه اسم جنس باشد يعنى هر قلمى كه بدان كتابت كنند و فوايد آن بر مصالح دين و دنيا بر وجهى است كه به وصف احاطهء آن نميتوان كرد و به جهت اينست كه مقسم به واقع شده و از جلالت قلمست كه جميع كتب سماوى به آن نوشته شده\r\nو احكام شريعت مصطفوى به آن محفوظ گشته و از بعضى علما ماثور است كه البيان بيانان بيان اللسان و بيان البنان بيان اللسان تدرسه الاعوام و بيان البنان باق على الايام بيان دو است بيان زبان و بيان بنان بيان زبان بمرور و كرور زمان منسى شود بيان بنان بر صفحهء روزگار باقى ماند و نيز از ايشان منقولست ان قوام الدين و الدنيا بشيئين القلم و السيف و السيف تحت القلم نظام دين و دنيا به دو چيز است قلم و شمشير و شمشير زير دست قلم است ما احسن ما قال شعر\r\n\r\nان يخدم القلم السيف الذى خضعت\r\nله الرقاب و دانت حذواه الامم\r\n\r\n\r\nفالموت و الموت لا شيئى يغالبه\r\nما زال يتبع ما يجرى به القلم\r\n\r\n\r\nكذا قضى اللَّه للاقلام قد برئت\r\nان السيوف لها مذ أرهفت خدم\r\n\r\nمؤيد قول اولست حديثى كه از ابو جعفر و ابو هريره نقل كرده شده و نيز از ابن عباس نقلست كه اول چيزى كه حق سبحانه از نور محمد ( ص ) ايجاد فرمود قلم بود بعد از آن لوح فجرى القلم بما هو كائن پس قلم بر لوح جارى شد و آنچه خواهد بود تا قيامت بر آن مرقوم شد و بعد از آن بخارى از آب برآمد و از آن آسمان مخلوق شد و پس از آن نون را بيافريد و زمين را بر پشت وى نهاد و هر گاه نون مىجنبد زمين به حركت در مىآمد پس كوه ها را بيافريد و ميخ زمين گردانيد تا قرار گرفت پس اين آيه تلاوت فرمود كه نون و القلم * ( وَما يَسْطُرُونَ ) * و ديگرى سوگند به آنچه حفظه مينويسد از احكام وحى يا آنچه به آن مامور شوند و در تبيان از ابن هضيم نقل كرده كه نون دهن است و قلم زبان و ما يسطرون آنچه حفظه مينويسند بقلم زبان و مداد دهان بر بندگان از اعمال و اقوال ايشان و گويند مراد جميع نويسندگانند از انس و جن و ملك و ميتواند بود كه ماء مصدريه باشد نه موصول يعنى سوگند به نوشتن ايشان و در كشاف آورده كه جايز است مراد بقلم اصحاب قلم باشند كه حفظه‌اند يا جميع اهل قلم و ضمير يسطرون راجع بايشان فكانه قيل و اصحاب القلم و مسطوراتهم و اسطرهم يعنى سوگند به صاحبان قلم و بنوشتهاى ايشان يا به نوشتن ايشان و محتمل است كه ضمير راجع بقلم باشد و جمعيت فعل بنا بر تعظيم قلم باشد گاهى كه مراد از قلم لوح محفوظ باشد يا بنا بر ارادهء جنس گاهى كه مطلق باشد\r\n","description":"","footnote":"","page_name":" 367 ","page_number":367},
  {"content":"\r\nو اسناد فعل به آن به جهت اجراى آنست در مجراى اولو العلم و اقامت آن در مقام ايشان آورده‌اند كه وليد بن مغيره و ابو جهل جنون را به حضرت رسالت ( ص ) نسبت دادند و سخنان نالايق و كلمات بيموقع بر زبان راندند و بر سبيل سخريت و استهزاء گفتندى كه يا ايها الذى نزل عليه الذكر انك لمجنون و آن حضرت به خلق عظيم خود تحمل اين سخنان ميفرمود و آتش غضب خود را به آب حلم فرو مينشاند حق سبحانه فرمود سوگند به اين امور مذكوره كه مشتملند بر فوائد عظيمه و مصالح جليله كه * ( ما أَنْتَ ) * نيستى تو اى محمد * ( بِنِعْمَةِ رَبِّكَ ) * در حالتى كه منعمى و مكرمى بنعمت پروردگار خود كه آن نبوت تست و حصافة راى و عقل * ( بِمَجْنُونٍ ) * ديوانه چنان كه اهل سفاهت و حماقت در حق تو ميگويند عامل در حال يا معنى نفى است چه ما انت بمعنى انتفى عنك است و يا مجنون است و يا مانع عمل او نيست زيرا كه ان مزيده است پس فرق نباشد ميان و ما انت منعما عليك بمجنون و ما انت بمجنون منعما عليك و ايراد جمله حاليه به جهت استبعاد آن چيزيست كه كفار نسبت به آن حضرت ميدادند به جهت عداوت و حسد و حقيقت معنى آنست كه مجنون نباشد آن كسى كه منعم عليه است بكمال عقل و نبوت و حكمت و ميتواند بود كه باء سببيه باشد و معنى اين كه اى محمد صلى اللَّه عليه و آله نيستى تو ديوانه بسبب آنكه حق سبحانه نعمت نبوت كه كمال عقل و مزيت فطانتست به تو ارزانى داشته و گويند اينكلام در معنى اينست كه ما انت بمجنون به حمد اللَّه شكر مر خداى را كه تو ديوانه نيستى و احتمال دارد باء بمعنى عن باشد و مجنون به معنى مستور و معنى اين كه تو از نعمت پروردگار خود پوشيده نيستى يعنى نعم نبوت و تقرب ربيت و رفعة منزلة نزد حضرت عزت از تو پوشيده نشده است بلكه آن را بتمامها و كمالها به تو ارزانى داشته * ( وَإِنَّ لَكَ ) * و به درستى كه مر تو راست * ( لأَجْراً ) * مزدى و ثوابى كه بر كشيدن بار نبوت و اساغت غصه و تحمل مشقت از جفاى امت در ابلاغ احكام حضرت عزت * ( غَيْرَ مَمْنُونٍ ) * كه منت نانهاده است يعنى حق سبحانه بدون واسطهء كسى كه از او منت بايد داشت به تو عطاى كامل داده يا آنكه آن ثواب تفضلى نيست تا مقرون بمنة باشد بلكه مزد عمل تو است و تو بسبب عمل مستوجب آن شدهء و اجود بر اعمال از تطرق منت مصوناند و نزد اكثر مفسران ممنون بمعنى مقطوعست از قبيل عطا غير مجذوذ يعنى مزدى بر دوام كه هرگز انقطاع\r\nبر آن راه نيابد و از ابن عباس رضى اللَّه عنه منقولست كه ليس من نبى الا و له مثل اجر من امن به و دخل فى دينه يعنى هيچ پيغمبرى نيست مگر آنكه او را مثل مزد آن كس است كه بوى ايمان آورد و در دين او در\r\n","description":"","footnote":"","page_name":" 368 ","page_number":368},
  {"content":"\r\nآمده و بعد از آن در مدح حبيب خود ميفرمايد كه * ( وَإِنَّكَ ) * بدرستى كه تو * ( لَعَلى خُلُقٍ عَظِيمٍ ) * بر خلق بزرگى كه مانند آن كسى ديگر نيست چه از قوم خود تحمل ميكنى آنچه كسى را قوهء تحمل آن نيست و از ابن عباس و مجاهد و حسن نقل است كه خلق عظيم دين اسلام كه اعظم جميع اديانست يا مراد آداب قرآنى است كه حق سبحانه بوى ارزانى داشته و سعيد بن هشام عايشه را از خلق رسول سؤال كرد گفت خلق آن حضرت قرآن بود پس ده آيه كه در اول قَدْ أَفْلَحَ الْمُؤْمِنُونَ است تلاوت كرد و گفت خلق پيغمبر از اين بيرون نبود بزرگى گفت هيچ خلقى بزرگتر از خلق محمدى نبود چه او مشيت خود را از دست بازداشت و خود را به كلى با حق گذاشت و كاينات در نظر او حقير نمود و شب معراج كه همهء اشيا را بر وى عرض كردند به چشم وى هيچ درنيامد كه ما زاغَ الْبَصَرُ وَما طَغى و نه از بلا منحرف شد و نه از عطا منصرف گشت و او را هيچ مقصد و مقصودى بجز او سبحانه نبود و گويند كه خلق عظيم آن حضرت از آن حيثيت بود كه مؤدب بآداب خداى بود چنان كه در كريمهء خُذِ الْعَفْوَ وَأْمُرْ بِالْعُرْفِ وَأَعْرِضْ عَنِ الْجاهِلِينَ مذكور است و از اينجاست كه آن حضرت فرمود كه\r\nأدبنى ربى فاحسن تاديبى\r\nپروردگار من مرا ادب آموخت و نيكو مرا بادب تاديب كرد و از جبائى نقلست كه خلق عظيم صبر است بر حق وسعت بذل در آن و تدبير امور بر مقتضى عقل كه مقرونست بصلاح و رفق و مدارات و تحمل مكاره بر دعوت خلقان به خدا و تجاوز و عفو و بذل جهد در نصرت مؤمنان و ترك حسد و حرص و غير آن و گفته‌اند كه اعظم خلق او از آن وجه بود كه ظاهرا با خلق بخلق معاشرت ميفرمود و باطنا با حق بود و بعضى ديگر گفته‌اند كه خلق عظيم او مكارم اخلاق بود و مؤيد اينست آنچه فرمود كه\r\nبعثت لاتمم مكارم الاخلاق\r\nمبعوث شدم تا خلقهاى نيكو را تمام گردانم و ابن عباس رضى اللَّه عنه فرمود كه خلق پيغمبر بمرتبهء بود كه روزى در مسجد نشسته بود و اصحاب بحوالى وى بخدمتكارى ايستاده اعرابى از در مسجد آمد و شمشيرى حمايل كرده و سوسمارى در دامن و گفت يا محمد انك كاذب ساحر ياران درصدد شدند كه او را بكشند حضرت منع فرمود و اعرابى را گفت يا اخا العرب من تريد گفت اى برادر كه را ميخواهى گفت محمد ساحر كذاب را فرمود كه منم محمد و ليكن نه ساحرم و نه كذاب بلكه رسول خدايم اعرابى گفت و اللات لولا جمال وجهك لملأت سيفى منك و اللات لا يؤمن بك حتى يؤمن بك هذا الضب سوگند به لات كه نه بجهة وجاهت تو ميبود من اين شمشير را از خون تو سيراب ميكردم و قسم بلات كه به تو ايمان نياورم تا اين سوسمار به تو ايمان آرد پس سوسمار را از آستين بيرون آورد و آنجا بينداخت رسول صلى\r\n","description":"","footnote":"","page_name":" 369 ","page_number":369},
  {"content":"\r\nاللَّه عليه و آله فرمود\r\nايها النصب\r\nاى سوسمار گفت\r\nلبيك يا رسول اللَّه\r\nفرمود\r\nمن انا\r\nمن كيستم گفت\r\nانت رسول اللَّه\r\nتو فرستادهء خدايى در ساعت دل اعرابى بنور معرفت گشاده شد و بصدق تمام گفت اشهد ان لا إله الا اللَّه و اشهد ان محمد رسول اللَّه پس گفت يا رسول اللَّه از اين در مسجد درآمدم و در همهء عالم هيچكس از من دشمنترى تو را نبود اكنون مىروم و هيچكس را از خود دوستتر نمييابم اين است بيان آيه * ( وَإِنَّكَ لَعَلى خُلُقٍ عَظِيمٍ ) * و مرويست كه آن حضرت روزى با يكى از اصحاب در صحراى مدينه ميگشت ديد پيره زنى بر سر چاهى آمده ميخواهد كه آب بكشد و نميتواند حضرت نزد وى رفت و فرمود اى عجوزه از براى تو آب بكشم گفت إِنْ أَحْسَنْتُمْ أَحْسَنْتُمْ لأَنْفُسِكُمْ پيغمبر ( ص ) بر سر چاه آمده و دلو را بكشيد و مشك را پر آب كرد و بر دوش نهاد و بعجوزه گفت پيش باش و راه خيمهء خود را به من بنماى و آن شخص كه رفيق آن حضرت بود هر چند خواست كه مشك از وى بستاند قبول نفرمود و گفت من اولىام بكشيدن بار امت و تحمل مشقت پس عجوزه از پيش مىرفت و حضرت از عقب او مشك ميكشيد تا بدر خيمه رسيد و آن مشك را از آنجا بر زمين نهاد و برفت عجوزه در خيمه رفت و فرزندان را گفت برخيزيد و اين مشك را باندرون خيمه آريد گفتند اى مادر در اين مشك را چگونه به اينجا آوردى گفت جوانمردى شيرينسخن زيباروى خوشخوى با من تلطف بسيار كرد و اين مشك را برداشته به اينجا آورد گفتند كجا رفت گفت اينست كه در راه مىرود ايشان در عقب آن حضرت فرا رفتند و وى را بشناختند و بدر خيمه دويدند و گفتند اى مادر اين جوانمرد آن كسى است كه تو بوى ايمان آوردهء و شب و روز مشتاق ديدار اويى و پيوسته لاف محبت او ميزنى عجوزه از خيمه بيرون دويد و فرزندان نيز در پى بيامدند و در دست و پاى آن حضرت افتادند و پيره زن بسيار بگريست و گفت يا رسول اللَّه گستاخى كردم و ترا نشناختم و من چگونه از عهدهء اين عذر بيرون آيم آن حضرت او را تسلى داد و دعاى خير در حق وى و فرزندان وى بتقديم رسانيد و ايشان را بلطف باز گردانيد پس جبرئيل ( ع ) بيامد و اين آيه آورد * ( وَإِنَّكَ لَعَلى خُلُقٍ ) * و در بعضى ديگر از تفاسير آمده كه سبب نزول آيهء كريمه آن بود كه حضرت رسالت ( ص ) روزى حرارتى بر بدن مبارك وى طارى شده بود آن روز نوبت حفصه بود عايشه قدحى از آب شعير بكنيزك داد و از براى آن حضرت بفرستاد حضرت با حفصه نشسته بود كنيزك چون آن قدح بياورد حفصه گفت چيست كنيزك گفت آب جو است كه عايشه فرستاده است حفصه برآشفت و گفت عايشه بر من تطاول مىكند كه از دست من بر نمىآيد كه آش جو بپزم يا شفقة من نسبت به پيغمبر كمتر از او است قدح برداشت و بر زمين زد و آش جو ريخته شد پيغمبر پاره هاى\r\n","description":"","footnote":"","page_name":" 370 ","page_number":370},
  {"content":"\r\nآن قدح را كه قطرهء چند در آن مانده بود برداشت و آن قطرات را بخورد و از عقب كنيزك بيامد و او را گفت كه ايجاريه اگر عايشه بگويد كه من آش جو خوردم بگو آرى و آنچه از حفصه شنيدى و ديدى به او مگو تا موجب نزاعى نشود و كدورتى در ميان ايشان حادث نگردد كه من دوست ندارم كه غبار ملالى به خواطر كسى بنشيند بعد از آن حضرت حق سبحانه اين آيه فرستاد * ( وَإِنَّكَ لَعَلى خُلُقٍ عَظِيمٍ ) * و بجهة خلق عظيم وى بود كه همهء امت را بخوش خلقى امر مينمود چنان كه امام على بن موسى الرضا ( ع ) از اباء گرام خود نقل فرموده كه حضرت رسول ( ص ) فرمود كه\r\nعليكم بحسن الخلق فان حسن الخلق فى الجنة لا محالة\r\nبر شما باد كه التزام نمائيد بحسن خلق كه نيكو خلق البته در بهشت خواهد رفت و\r\nاياكم و سوء الخلق فان سوء الخلق فى النار لا محالة\r\nو بر شما باد كه از بدى خلق محترز شويد كه بد خلق بلا شبهه در دوزخ خواهد بود و ابو دردا از آن حضرت روايت كند كه\r\nما من شيئى اثقل فى الميزان من خلق حسن\r\nهيچ چيز در كفهء ترازوى اعمال گران بارتر از خلق نيكو نيست و نيز فرموده كه\r\nان المؤمن ليدرك بحسن خلقه درجة قايم الليل و صائم النهار\r\nيعنى مرد مؤمن بخوى نيكو درجه كسى در مييابد كه همه شب نماز كند و همه روز روزه دارد و از ابو هريره مرويست كه پيغمبر صلى اللَّه عليه و آله فرمود كه\r\nاحبكم الى اللَّه احسنكم اخلاقا الموطئون اكنافا الذين يالفون و يؤلفون و ابغضكم الى اللَّه المشاؤن بالنهمة المفرقون بين الاخوان الملتمسون البراء العترات\r\nدوست داشته ترين مردمان نزد خداى تعالى آنانند كه نيكو خوى باشند و دوشها را فرو آورده باشند از براى مردمان يعنى در نهايت تواضع و افتادگى باشند و با مردم الفت گيرند و مردمان بايشان الفت گيرند و دشمنترين مردمان نزد خداى تعالى كسانىاند كه سخنچينى كنند و ميان برادران مؤمن جدايى افكنند و عثرات بيگناهان جويند و نيز از آن حضرت ماثور است كه\r\nانكم لن تسعوا اسعوا الناس باموالكم فسعوهم باخلاقكم\r\nمالهاى شما به همه مردم نمىرسد پس خوى نيكوى خود را بهمهء ايشان رسانيد و شبههء نيست در آنكه حسن خلق مثمر غوس نهال محبت است در قلوب بندگان و قلع عداوت از صدور ايشان و ائمهء هدى صلوات اللَّه عليهم اجمعين بميامن حسن خلق اهل ضلالت را هدايت مىكردند و از باديه گمراهى و طغيان بطريق مستقيم ارشاد مىفرمودند چنان كه مرويست كه حسان بن ثابت در زمان جاهليت هجو حضرت رسالت صلى اللَّه عليه و آله گفته بود يكى از اصحاب خواست زبان وى قطع كند در راه بامير المؤمنين ( ع ) ملاقات كرد و كيفيت حال بموقف عرض رسانيد امير المؤمنين ( ع ) حسان را از دست وى بستد و خانه در بهشت بيكى از انصار فروخت\r\n","description":"","footnote":"","page_name":" 371 ","page_number":371},
  {"content":"\r\nو آن قدر زر گرفت كه دهان حسان را پر از زر سرخ كرد چون حسان اين علم و احسان بديد از سر اخلاص مسلمان گرديد و تا زنده بود مداح آن خاندان بود و اين شعر از جمله مدايح او است بيت\r\n\r\nقيل لى قل لعلى مدحة\r\nحبه يحمد نارا موصده\r\n\r\n\r\nقلت لا اقدام فى مدح امرء\r\nحار ذو اللب الى ان عبده\r\n\r\n\r\nو النبى المصطفى قال لنا\r\nليلة المعراج لما صعده\r\n\r\n\r\nوضع اللَّه بظهرى يده\r\nفاحسن القلب ان قد برده\r\n\r\n\r\nو على واضع اقدامه\r\nفى محل وضع اللَّه يده\r\n\r\nو ما حصل مضمونش به فارسى اين است بيت\r\n\r\nدر شب اسرى ز روى مرحمت يزدان پاك\r\nدست قدرت را بدوش سيد بطحا نهاد\r\n\r\n\r\nحضرت شاه ولايت را ببين قدر و شرف\r\nكز سر تمكين بجاى دست قدرت پا نهاد\r\n\r\nو در كشف الغمه آورده كه ابن عباس روايت كرده كه خارجى شامى گفت كه روزى بمدينه رسيدم مردى را ديدم جامهاى فاخر پوشيده و بر استر قيمتى سوار شده آثار بزرگى در ناحيهء او ظاهر و علامات سرورى از جبين او با هزار اسم او پرسيدم گفتند حسن بن على صلوات اللَّه عليهما است چون دلم از بغض ايشان ممتلى بود پيش رفتم و گفتم تو پسر على بن ابى طالبى گفت آرى زبان گشودم و از ناگفتنى آنچه صورت بندد گفتم وى اينها را ميشنيد و تبسم مىفرمود و چون آن چه خواستم بگفتم گفت همانا كه در شهر ما غريبى گفتم آرى گفت ما را منزلى هست شايسته نزول مجاوران و لايق استراحت مسافران اگر بدانجا گذر كنى بمصالح حوايج تو قيام نمايم و عذرخواهى بتقديم رسانم و اگر حاجتى دارى انجاح آن كنم و از نقد و جنس آنچه خواهى به تو اعطا كنم من چون خلق حسن از امام حسن سلام اللَّه عليه مشاهده كردم از روى او خجلزده و شرمنده شدم و از او عذر بىادبى خواستم و بعد از آن چنان شدم كه نزد من هيچكس دوستتر از او نبود مرويست كه يكى على بن الحسين زين العابدين صلوات اللَّه عليه را دشنام داد آن حضرت فرمود كه اى مرد اگر آنچه در حق من گفتى راست است خداى مرا بيامرزد و اگر دروغست خداى ترا بيامرزد آن مرد از آن خلق نيكو منفعل گشت و از آن نادم شد و محبت تمام باهل بيت پيدا كرد و صلحاى امت رضوان اللَّه عليهم نيز اقتدا به حضرت رسالت كرده بوسيلهء خلق نيكو مردمان را هدايت مىكردند چنان كه آورده‌اند كه عبد اللَّه بن عباس را روزى سفيهى دشنام داد عبد اللَّه اظهار حلم و لطف نموده گفت ترا هيچ حاجتى هست تا روا كنم و هيچ مهمى دارى تا به قضاى آن اقدام نمايم آن مرد چون آن حلم و ملايمت ديد شرمنده شد و بعد از آن جز بطريق خدمت سلوك ننموده و سلمان فارسى را قدس سره مفسدى دشنام مىداد گفت اگر كفه ترازوى من روز قيامت كم آيد من بدتر از آنم كه تو مىگويى و اگر راجح آيد آنچه تو گفتى مرا زيان ندارد آن\r\n","description":"","footnote":"","page_name":" 372 ","page_number":372},
  {"content":"\r\nمرد مفسد به همين سخن از فساد گذشت و در مقام خدمتكارى آمد و همچنين يكى از مشايخ كبار را با جاهلى مناظره واقع شد جاهل در اثناى مجاوره گفت اگر تو مرا يك سخن درشت بگويى ده دشنام جواب بدهم شيخ گفت اگر تو مرا ده دشنام بدهى يكى جواب نگويم حاضران از كمال لطف او تعجب نمودند و جاهل منفعل گشت و زمين خدمت ببوسيد و بمقام معذرت و ملازمت درآمد و بعد از مدح رسول ( صلى اللَّه عليه و آله ) به ذكر خلق عظيم تهديد اهل عناد مىكند به عذاب اليم و عقاب جحيم و ميفرمايد كه * ( فَسَتُبْصِرُ ) * پس زود باشد كه ببينى اى محمد ( ص ) * ( وَيُبْصِرُونَ ) * و ببينند معاندان تو از اهل مكه يعنى در آن وقت كه عذاب نازل گردد معلوم شود * ( بِأَيِّكُمُ الْمَفْتُونُ ) * كه كدام يك از شما در فتنهء جنون افتاده است و ممتحن است بدان و بنا بر اين معنى باز ايده است و گويند مفتون مصدر است چون مفعول و مجلود و معنى اينكه بكدام از شما جنون و ديوانگى است يعنى ظاهر گردد كه بفريق مؤمنين ديوانگى تعلق گرفته است يا بفريق كافرين بر هر تقدير اينكلام بر سبيل تعريض است و ملخص سخن آنست كه در حين وقوع عذاب معلوم خواهد شد كه مستحق اين اسم مائيم يا شما و مانند اينست قوله تعالى سَيَعْلَمُونَ غَداً مَنِ الْكَذَّابُ الأَشِرُ * ( إِنَّ رَبَّكَ ) * بدرستى كه پروردگار تو * ( هُوَ أَعْلَمُ ) * او داناتر است * ( بِمَنْ ضَلَّ ) * به كسى كه گمراه شد * ( عَنْ سَبِيلِه ) * از راه او كه طريق مستقيم است و فى الحقيقه اين كس ديوانه است * ( وَهُوَ أَعْلَمُ ) * و او داناتر بود * ( بِالْمُهْتَدِينَ ) * به راه يافته گان بكمال عقل كه مؤمناناند يعنى داناتر بجزاى فريقين اينكلام وعد مؤمنان است و وعيد كافران صاحب طبرسى آورده\r\nاخبرنا السيد ابو الحمد مهدى بن نزار الحسين القايني رحمة اللَّه عليه قال حدثنا الحاكم ابو القاسم عبيد اللَّه بن عبد اللَّه الحسكانى قال اخبرنا ابو عبد اللَّه الشيرازى قال حدثنا ابو بكر الجرجانى قال حدثنا ابو احمد البصرى قال حدثنى عمرو بن محمد بن التزكى قال حدثنا محمد بن مفضل قال حدثنا محمد بن شعيب عن عمرو بن شمر عن دلهم بن صالح عن الضحاك بن زاحم قال لما رات قريش تقديم النبى ( ص ) عليا و اعظامه له ما نالوا من على و قالوا قد افتتن محمد فانزل اللَّه تعالى ن وَالْقَلَمِ وَما يَسْطُرُونَ ) * قسم اقسم اللَّه به ما انت يا محمد بنعمة ربك بمجنون وَإِنَّكَ لَعَلى خُلُقٍ عَظِيمٍ يعنى القرآن الى قوله * ( بِمَنْ ضَلَّ عَنْ سَبِيلِه ) * و هم القر الذين قالوا ما قالوا * ( وَهُوَ أَعْلَمُ بِالْمُهْتَدِينَ ) * على بن ابى طالب عليه السلم\r\nيعنى مهدى بن نزار الحسينى باسانيد مذكوره از ضحاك نقل كرده كه چون قريش ديدند مقدم داشتن\r\n","description":"","footnote":"","page_name":" 373 ","page_number":373},
  {"content":"\r\nپيغمبر ( ص ) على بن ابى طالب را بر ساير اصحاب و اعظام و اكرام او بجاى آوردن زبان به مذمت امير المؤمنين ( ع ) گشودند و گفتند محمد ( ص ) بفرط محبت او مفتون شده و در فتنه جنون افتاده پس حق سبحانه اين سورة را نازل ساخت و سوگند خورد كه اى محمد ( ص ) ديوانه نيستى بلكه باخلاق حسنه محلى و مزينى يعنى مؤدبى بآداب قرآنى و عنقريب معلوم شود كه مفتون ايشانند يا تو و خداى داناتر است به آن كسانى كه گمراه شده‌اند از راه راست يعنى آنان كه در حق محمد و على اينسخنان گفتند و خدا داناتر است به راه يافتگان يعنى بعلى بن ابى طالب ( ع ) و محمد بن شجاع نيز رواية كند از محمد بن عبد الرحمن بن ابى ليلى از كعب بن عجزه و از عبد اللَّه بن مسعود كه ايشان گفتند كه ما در مجلس منور مطهر حضرت پيغمبر ( ص ) حاضر بوديم كه سائلى از آن سيد و سرور و از حال على بن ابى طالب ( ع ) سؤال كرد و از فضائل و رتبت آن سيد اوصيا تفتيش نمود حضرت پيغمبر ( ص ) فرمودند كه\r\nعلى اقدمكم اسلاما و اوفركم ايمانا و اكثركم علما و ارجحكم حلما و اشدكم فى اللَّه غضبا علمه علمى و استودعته سرى و كلمته كلمة لسانى فهو خليفتى فى اهلى و امينى فى امتى\r\nيعنى على بن ابى طالب ( ع ) اقدم شما است در اسلام و كسى در اسلام به او سبقت نكرده است و ايمان على از ايمان شما وافرتر است و بيشتر و دانش او از دانش همه اكثر و اوفر است و حلم او از حلم شما افزونتر و غضب على در دين و احكام شريعت از غضب شما اشد و اقويست و علم او علم منست و معلم او منم و جوهر دانش و لالى يقين من در گنجينهء دل او بامانت نهاده‌ام و امور من موكل و مفوض به او است او خليفهء منست در ميان اهل من و امين منست در ميان امت من راوى گويد كه چون كلام حضرت رسالت ( ص ) در اينمقام به اينجا رسيد بعضى از منافقان گفتند فقد فتن على رسول اللَّه حتى ما ترك به شيئا يعنى على بن ابى طالب محمد را فريفته ساخته تا آنكه هيچ چيز در حق او فرو نگذاشت و امور خود را به او تفويض فرمود و او را در مقام نفس نفيس خود نصب فرمود و چون حال بر اين منوال بوده حق سبحانه براى تعظيم و تسكين خاطر مبارك آن حضرت و تنزيه على بن ابى طالب ( ع ) از آنچه منافقان در حق او توهم كردند اين آيه تنزيل نمود * ( فَلا تُطِعِ الْمُكَذِّبِينَ ) * پس فرمان مبر اى محمد تكذيب كنندگان را يعنى مشركان را كه مكذب توحيداند و منكر نبوت تو و تو را بدين آبا و اجداد خود ميخوانند اين تقبيح است براى تصميم بر معاصات ايشان * ( وَدُّوا ) * دوست ميدارند * ( لَوْ تُدْهِنُ ) * اگر نرمى كنى با ايشان و نهى ايشان نكنى از شرك * ( فَيُدْهِنُونَ ) * پس ايشان نيز نرمى كنند و بر دين تو طعنهء نزنند يا دوست دارند كه مدتى تو موافقت ايشان نمايى\r\n","description":"","footnote":"","page_name":" 374 ","page_number":374},
  {"content":"\r\nدر شرك يعنى گاهى پرستش الهه ايشان كنى پس ايشان نيز زمانى پرستش خداى تو كنند و قول اخير از ابن عباس منقولست و مانند اينست قوله تعالى وَدُّوا لَوْ تَكْفُرُونَ كَما كَفَرُوا و اصل ادهان جريانست در ظاهر حال بر وجه مقاربت و مقارنت با اضمار عداوت و آن مثل نفاقست و از دهن مشتق است كه به نرمى و مدارا و آسانى در اجسام فرو ميرود بدانكه فاء از براى سببيه است و جملهء فعليه خبر مبتداء محذوف و تقدير اينكه فهم يدهنون ح و لهذا منصوب نشده باضمار ان كه جواب تمنى باشد و از اين قبيل است قوله تعالى فمن يؤمن بربه فلا يخاف يا اينكه تقدير اين باشد ودوا اهانك فهم الان يدهنون طمعا فيه يعنى دوست دارند نرمى كردن ترا پس ايشان الحال رفق و نرمى مىكنند با تو به جهت طمع رفق و نرمى تو و ميتواند بود كه فا حرف عطف باشد و معنى اينكه دوست ميدارند تداهن را و تمناى آن ميكنند ليكن تاخير رفق و نرمى خود ميكنند تا اول ملايمت و رفق از تو بظهور رسد\r\n* ( وَلا تُطِعْ ) * و فرمانبردارى منماى * ( كُلَّ حَلَّافٍ ) * بسيار سوگند خورنده را بدروغ و راست به جهت قلت مبالات او بدان اينكلام اشعار است بر نهى از كثرت سوگند و مثله قوله تعالى وَلا تَجْعَلُوا اللَّه عُرْضَةً لأَيْمانِكُمْ مراد ابو جهل است يا اخنس بن شريق يا اسود بن عبد يغوث و اصح وليد بن مغيره است كه بىباك بود در سوگند بسيار خوردن بدروغ * ( مَهِينٍ ) * حقير در راى و تدبير و متصف بخفت عقل و قلة تميز يا كذاب كه به جهت كذب بسيار در نظر مردمان حقير و خوار بود * ( هَمَّازٍ ) * بسيار عيبكننده در عقب مردمان و طعنه زننده برايشان و از حسن منقولست كه وليد در پس مردمان هر دو كنج دهان خود را مىپيچيد و طعن و غمز ايشان ميكرد * ( مَشَّاءٍ بِنَمِيمٍ ) * بسيار رونده بسخنچينى در ميان مردمان يعنى سخن اين را نزد آن ميبرد و سخن آن را نزد اين به جهت اين نزاع و فتنه در ميان ايشان ميانداخت * ( مَنَّاعٍ ) * بسيار بازدارنده * ( لِلْخَيْرِ ) * مر نيكويى را مراد به آن مالست يعنى مال خود را از مردمان باز ميداشت و به هيچ كس از اهل استحقاق و غير آن چيزى نميداد يعنى در نهايت بخل و امساك بود يا آنكه مردمان را منع ميكرد از اعطاى اموال به فقر او مستحقان و نميگذاشت كه خير ايشان به كسى رسد يا منع نماينده ايشان بود از ايمان كه بهترين عمل است و گويند وليد مال بسيار داشت و او را ده پسر بود ايشان را و همه خويشان را ميگفت من اسلم منكم منعته رفدى هر كه از شما ايمان آورد من عطاى خود را از او منع كنم و هيچ چيز بوى ندهم و در بعضى تفاسير آمده كه مال خود را بر پيغمبر ( ص )\r\n","description":"","footnote":"","page_name":" 375 ","page_number":375},
  {"content":"\r\nعرض ميكرد تا از دين اسلام بر مىگردد * ( مُعْتَدٍ ) * از حد گذرنده بود در ظلم يعنى ستمكار و جفاكار روزگار * ( أَثِيمٍ ) * بسيار گناه يا زناكار يا معتدى در فعل و اثيم در اعتقاد يا معتدى در ظلم كردن بر غير و اثيم در ستم نمودن بر نفس خود * ( عُتُلٍّ ) * درشتخوى و سختروى و جانى يا شديد الخصومت در امر باطل يا متوغل در كفر و عناد و اين مشتق است از عتله اذا قاده بعنف و غلظة و گويند عتل آنست كه بهانه بر مردم گيرد و به جهت آن ايشان را در حبس و عذاب اندازد و از خليل نقل كرده‌اند كه عتل بمعنى بسيار خوار و شكم فراخست كه هر چه يابد از طعام و شراب بخورد و هيچ بمردم ندهد * ( بَعْدَ ذلِكَ ) * پس بعد از اين همه عيبها * ( زَنِيمٍ ) * حرامزاده است كه پدر او معلوم نباشد و او را به زور بر خود بندد و از امير المؤمنين صلوات اللَّه عليه مرويست كه\r\nالزنيم هو الذى لا اصل له\r\nزنيم كسى است كه اصل و نسبى نداشته باشد يعنى ولد الزنا باشد و آن از زنمه مشتق است و زنمه قطعه ايست از جلد ماعز كه بعد از قطع به حال خود بگذارند و در زير حلق او آويخته شود و تسميهء آن بولد الزنا باعتبار آنست كه او منفصل است از نسب و معلق به غير اهل خود و مرويست كه وليد در ميان قريش بزرگ شده بود و از سنخ ايشان نبود و مغيره بعد از هيجده سال او را بر خود بست و بپسرى برداشت و در روايت آمده كه اين وصف او را هيچكس نميدانست تا آنكه اين آيه نازل شد و در بعضى تفاسير آمده كه چون رسول ( ص ) اين آيه را در انجمن قريش بر وليد خواند بهر عيبى كه ميرسيد در خود مييافت مگر حرامزادگى با خود گفت من سيد قريشم و پدر من مغيره مردى معروفست و ميدانم كه محمد دروغ نگويد اين چگونه باشد پس غضبناك از ميان مجلس برخواست و شمشير كشيد نزد مادر آمد بتهديد و وعيد بسيار از او اقرار كشيد كه پدر تو از رجوليت بهرهء نداشت و او را برادرزادگان بود چشم بر ميراث او نهاده بودند مرا رشك آمد فلان غلام را بر خود ترغيب كردم و آنچه ميان مردان و زنان مىشود در ميان ما واقع شد و تو فرزند اويى و نيست شبهه در آنكه خبث نطفه در اغلب حال منتج افعال ذميمه است و لهذا\r\nقال رسول اللَّه صلَّى اللَّه عليه و آله لا يدخل الجنة ولد الزنا و لا ولده و لا ولد ولده\r\nو اين حكم از مظنوناتست معنى والد الزنا در مظنه آنست كه ببهشت نرود و از شداد بن اوس مرويست كه پيغمبر صلَّى اللَّه عليه و آله فرمود\r\nلا يدخل الجنة جواز و لا جعظري و لا عتل زنيم\r\nگفتم يا رسول اللَّه\r\n","description":"","footnote":"","page_name":" 376 ","page_number":376},
  {"content":"\r\nجواظ كدامست فرمود\r\nجماع مناع\r\nبسيار جمع كنندهء اموال و منع نماينده آن از مردمان در جميع احوال گفتم جعظرى كدام است فرمود\r\nالفظ الغليظ\r\nبد خوى سختدل گفتم عتل زنيم چه كس باشد فرمود\r\nكل رجب الجوف سيئ الخلق اكول شروب غشوم ظلوم\r\nشكم فراخ بد خلق بسيار خورند بسيار آشامنده جفاكار ستمپيشه دور نيست كه تفسير زنيم به سيئ الخلق و غشوم و ظلوم از قبيل تفسير شيئى باشد بلازم چه اين صفات در اغلب احوال از لوازم ولد الزنا است و غريب بروايت مذكوره است آنچه شهر بن حوشب از رسول ( ص ) روايت كرده كه\r\nالعتل الزنيم هو الشديد الخلق المصحح الاكول الشروب الواجد للطعام و الشراب الظلوم للناس الرحيب الجوف\r\nعتل زنيم آن كسى است كه بدنى قوى و صحيح داشته باشد و بسيار خورنده و آشامنده آنچه بيابد از طعام و شراب و بسيار ستمكار بر مردم و فراخ شكم ملخص معنى آيه آنست كه وليد جامع صفات ذميمه و اوصاف خبيثه است و قوله * ( أَنْ كانَ ) * علت لا تطع است و حرف علت محذوف اى لا تطع لان كان و معنى اينكه فرمان مبر امثال اينكس را كه متصف بصفات مذكوره است بجهة آنكه هست * ( ذا مالٍ ) * خداوند مال * ( وَبَنِينَ ) * و خداوند بنين يعنى بايد كه كثرت مال و بنين او ترا بر اطاعت او ندارد و بكر همزه استفهام خوانده بر سبيل انكار اى أ إن كان كه بمعنى لان كان است يعنى آيا براى آنكه او صاحب مال و پسرانست تو اطاعت او خواهى كرد و اكثر مفسران بر آنند كه اينكلام متعلق است بجواب شرط فى قوله تعالى * ( إِذا تُتْلى عَلَيْه آياتُنا قالَ أَساطِيرُ الأَوَّلِينَ ) * يعنى بجهة آنكه مستظهر است باموال و بنين و مغرور به آن چون خوانده شود بر او آيتهاى كلام ما گويد كه اينها افسانهاى پيشينيان است و هيچ اصلى و اعتبارى ندارد لكن در اين صورت عامل در او مدلول قال است نه قال زيرا كه ما بعد شرط عمل در ما قبل نميكند و مدلول آن كذب بآياتنا است چه جملهء جزائيه در معنى او تكذيب است و حقيقة معنى اينست كه وليد بجهة غرور او بكثرت مال و منال و اولاد تكذيب كرد آيات ما را و آن را بكذب نسبت داد * ( سَنَسِمُه ) * زود باشد كه نشان كنيم او را بداغ * ( عَلَى الْخُرْطُومِ ) * بر بينى كه اشرف و اظهر اعضا است اين كنايتست از نهايت اذلال و اخزاى او يعنى بر وجهى او را خوار و رسوا سازيم در ميان عالميان كه آن بر هيچكس پوشيده و پنهان نباشد هم چنان كه وقوع داغ بر بينى كه موجب مذلت و خواريست و آن را به هيچ وجه نميتوان پوشيد و در كشاف آورده كه وجه اكرم موضعست در بدن و انف اكرم\r\n","description":"","footnote":"","page_name":" 377 ","page_number":377},
  {"content":"\r\nموضعست از وجه بجهة تقدم آن و لهذا آن را در موضع عز و حميت استعمال كنند و انفه كه بمعنى نخوت و تكبر است از او اشتقاق نموده‌اند و گفته‌اند كه الانف فى الانف و فلان شامخ الانف و حمى انفه و دربارهء ذليل گفته‌اند كه جدع انفه و رغم انفه و ارغم اللَّه انفه پس حق سبحانه از غايت اذلال و اهانت وليد بن مغيره تعبير فرمود بوسم بر خرطوم زيرا كه وسم بر وجه شين است و ذلت چه جاى آنكه با كرم موضع كه آن انفست واقع شده باشد و در لفظ خرطوم استخفاف است و استهانة است به او و نزد مجاهد معنى آنست كه زود باشد در روز قيامت وليد را بعلامت زشت نشانه كنيم كه بجهة آن در ميان كفره و فجره ممتاز باشد هم چنان كه بسبب فرط عداوت و كثرت بغض به پيغمبر در ميان اعداى او ممتاز بود يا آنكه بر وجهى صفات ذميمه او را در دنيا آشكارا كنيم و معايب او را در آخرت مشهور سازيم كه بر هيچكس مخفى نباشد و بجهة آن رسواى دنيا و آخرت گردد هم چنان كه داغ بر بينى واقع شده او را نميتوان پوشيد و هميشه ظاهر و نمايان است و از ابن عباس مرويست كه مراد از اينداغ زخم شمشير بود كه در روز بدر بر بينى او آمد و از آن باقى ماند و تا زنده بود خجلزده و منفعل بود وقتى گفته كه عرب ميگويند وسمه مسيم سوء مراد ايشان آنست كه ملصق شد عار بفلان كه هرگز از او مفارقت نكرد و از نضر بن سميل نقل كرده‌اند كه خرطوم بمعنى خمر است كما قال الشاعر ابا خاصر من يزن يعرف زناؤه و من يشرب الخرطوم يصبح مسكرا و تسميهء آن به خرطوم به آن اعتبار است كه در اجزاى دماغ نفوذ مىكند و مخاشيم به آن مرطب مىشود پس معنى آن باشد كه زود باشد كه حد زنيم وليد را بر شرب خمر * ( إِنَّا بَلَوْناهُمْ ) * بدرستى كه ما آزموديم اهل مكه را ببلاى قحط بعد از آنكه ايشان را نعمت بسيار داده بوديم و ايشان كفران آن نموده و اين بلا بدعاى پيغمبر ( ص ) برايشان نازل شد چنان كه آورده‌اند كه چون در جنگ احد اكثر اهل اسلام را كشتند و حمزه را شهيد كردند حضرت پيغمبر ( ص ) بسيار دلتنگ شد و تير دعا را بر\r\nكمال اخلاص نهاده بر ايشان انداخت و گفت\r\nاللهم اشدد وطأتك على مضر اللهم ابتلهم بالسنين كسنى يوسف\r\nبار خدايا محكم گردان برايشان گرفتن خود را و مبتلا ساز ايشان را بقحط و غلامانند قحط زمان يوسف پس حقتعالى باران را از ايشان باز گرفت و قحط و غلا بمرتبهء رسيد كه اهل مكه همه استخوانهاى آدميان و چهارپايان را خوردند پس حق سبحانه ميفرمايد كه ما با ايشان معاملهء آزمايندگان كرديم تا بر عالميان ظاهر گردد كه ايشان متنبه به اين بلا ميشوند يا نه * ( كَما بَلَوْنا ) * هم چنان كه آزمايش كرديم\r\n","description":"","footnote":"","page_name":" 378 ","page_number":378},
  {"content":"\r\n* ( أَصْحابَ الْجَنَّةِ ) * ياران باغ صروان را از ابن عباس منقولست كه در دو فرسنگى صنعا از ولايت يمن مردى صالح را باغى بود مشتمل بر درختان خرما و آن را مروان خواندندى و بر موضعى كه گذر ره گذاريان بود واقع شده بود و تا خرما بر درختان بود ره گذاريان را از آن منع نكردى و در روز ميوه چيدن درويشان را بخواندى و بساطى در زير درخت بيفكندى و هر ميوهء كه دست و دامن بدان نرسيدى يا داس او را ضايع ساختى يا باد از درخت بيفكندى يا بر طرف بساط افتادى بدرويشان دادى و ده يك از حاصل نيز بديشان قسمت كردى و چون آن مرد بمرد وى را سه پسر بود آن باغ بميراث بپسران وى رسيد گفتند اگر ما چنين كنيم كه پدر ما ميكرد معيشت بر ما تنگ شود و در وقت ارتفاع ميوه درويشان بنا بر عادتى كه داشتند بيامدند ايشان گفتند كه هنوز وقت بريدن ميوه نيست پس در شب اتفاق كردند كه پنهان از درويشان ميوه را ببرند و بدين سوگند خوردند چنانچه حق سبحانه ميفرمايد * ( إِذْ أَقْسَمُوا ) * ياد كن سوگند خوردن اهل آن باغ را كه پنهان از فقرا * ( لَيَصْرِمُنَّها مُصْبِحِينَ ) * هر آينه ببرند ميوه را در حالتى كه در آيندگان باشند در صباح يعنى بامداد بكاه ميوه آن بچينند پس به اين قصد سوگند خوردند * ( وَلا يَسْتَثْنُونَ ) * و استثنا نكردند يعنى نگفتند انشاء اللَّه در آن شب كه اين قصد كردند و سوگند خوردند تسميهء مشيت خداى تعالى باستثنا به جهت آنست كه متضمن معنى اخراج است الا آنست كه مخرج بمشيت خلاف مذكور است و مخرج باستثنا عين مذكور و به جهت آنكه مؤدى معنى استثنا است چه معنى لاخرجن انشاء اللَّه و لا اخرج الا ان يشاء اللَّه يكيست و گويند كه معنى آنست كه استثنا نكردند از آن ميوه حصهء مساكين را هم چنان كه پدر ايشان اخراج آن ميكرد بدرويشان يا طلب ثناى خدا نكردند و شكر نعمت آن نگذاردند * ( فَطافَ عَلَيْها ) * پس فرو گرفت بر آن باغ * ( طائِفٌ ) * بلاى طواف كنند و گرداگرد آن فرو گيرنده * ( مِنْ رَبِّكَ ) * از نزد پروردگار تو * ( وَهُمْ نائِمُونَ ) * در حالتى كه ايشان خفتگان بودند و آن آتشى بود كه در آن وقت از آسمان فرود آمد و در آن باغ پيچيد و ميوه ها را سوخت و درختان را خشك گردانيد كما قال اللَّه تعالى\r\n* ( فَأَصْبَحَتْ ) * پس كشت باغ ايشان به آن بلا * ( كَالصَّرِيمِ ) * مانند باغى كه ميوهء آن چيده و بريده باشد و اين فصيلست بمعنى مفعول و يا مانند شب سياه بسبب احتراق و اسوداد يا مثل روز بسبب ابيضاض كه از فرط يبس حاصلشده بود\r\n","description":"","footnote":"","page_name":" 379 ","page_number":379},
  {"content":"\r\nو تسميه ليل و نهار بصريم به جهت آنست كه هر يك از آن منصرفند از يكديگر يا آنكه مانند پشتهء ريگ كه هيچ نباتى در آن رسته نگردد و از معظم و مال منصرم شده باشد و در لغت حزيمه صريم بمعنى رماد اسود است يعنى مانند خاكستر سياه و مؤيد اين هر دو قول اخير است آنچه در بعضى روايت آمده كه آتش درختان را از بيخ بركند و همه را تودهء خاكستر ساخت يا مانند چيزى كه خير از او منصرم شده باشد و هيچ آثار خيردار او نمانده باشد القصه چون پسران در خواب در آمدند از اين حال غافل بودند * ( فَتَنادَوْا ) * پس ندا كردند يكديگر را * ( مُصْبِحِينَ ) * در حالتى كه صبح در آمده گان بودند يعنى بوقت صبح يكديگر را بخواندند * ( أَنِ اغْدُوا ) * به آنكه بامداد بيرون آئيد * ( عَلى حَرْثِكُمْ ) * برگشت خود يعنى بدرويدن آنچه كشته شده است از اشجار شما * ( إِنْ كُنْتُمْ صارِمِينَ ) * اگر هستيد ميوه برندگان تعديه اعدوا بعلى با آنكه بالى مستعملست يا به جهت تضمين معنى اقبال است كقولهم يعدى عليه بالجفنه و يراح يا به جهت تشبيه غدو براى صرام بغدو عدو كه متضمن معنى استيلاء است حاصل كه ايشان يكديگر را آواز دادند و داسها بر داشتند و از خانها بيرون آمدند و متوجه باغ شدند * ( فَانْطَلَقُوا ) * پس روان شدند بجانب باغ * ( وَهُمْ يَتَخافَتُونَ ) * و حال آنكه ايشان سخن نرم و آهسته با يكديگر ميگفتند تا مساكين آواز ايشان نشنوند و اين مشتق است از خفت كه مراد خفى و خفت و كتم است و قوله * ( أَنْ لا يَدْخُلَنَّهَا الْيَوْمَ ) * مفسر تخافتست يعنى سخن پنهان ايشان با يكديگر اينبود كه بايد در نيايد امروز به اين باغ * ( عَلَيْكُمْ مِسْكِينٌ ) * بر شما هيچ درويشى تا بهرهء نگيرد و حصه ما كم نشود مراد بنهى مساكين از دخول مبالغه است در نهى از تمكين از دخول كقوله لا ارينك هاهنا يعنى البته مگذاريد كه هيچ مسكينى در باغ بر شما داخل شود * ( وَغَدَوْا ) * و بامدادگاه برفتند * ( عَلى حَرْدٍ ) * بر قصد منع مساكين و محروم ساختن ايشان * ( قادِرِينَ ) * در حالتى كه توانايان بودند به اعتقاد خود بر منع مساكين و بريدن و چيدن باغ و همه بحوزهء تصرف خود در آوردن يا همين قادر بودند بر منع فقراء نه بر ميوه قطع اثمار زيرا كه آن سوخته شده بود و نابود گشته يا در حالتى كه قادر بودند بر نفع رسانيدن به فقراء و با وجود اين نفع نرسانيدند و صاحب كشاف آورده كه در صبح رفتند بر محاردهء اين باغ يعنى بر ممنوعيت آن باغ از اثمار و ذهاب خير آن بجاى\r\n","description":"","footnote":"","page_name":" 380 ","page_number":380},
  {"content":"\r\nقادريت ايشان بزعم خود بر اصابهء خير و منافع آن يعنى بجاى انتفاع بر حرمان وارد شدند يا آنكه چون به يكديگر گفتند كه بيرون آئيد بر حرث خود و مساكين را از آن منع كنيد حق سبحانه ايشان را معاقب ساخت و از خير آن محروم گردانيد پس بر حرد وارد شدند نه بر حرث و بنا بر اين معنى ذكر قادرين بنا بر تهكم باشد يعنى قادر بودند بر آنچه عزم كرده بودند بر آن از صرام و حرمان به فقرا و على حرد صله قادرين نيست و نزد سدى حرد اسم آن باغست يعنى در صبحگاه در آمدند بر آن باغ در حالتى كه بزعم خود قادر بودند بر قطع ثمر آن يا در حالتى كه تقديركنندگان بودند با خود كه همهء ميوه هاى آن باغ بچينند و گويند حرد بمعنى حرد است بفتحتين كه بمعنى حنق و غضب است يعنى چون احتراق باغرا مشاهده كردند قادر نبودند الا بر خشم گرفتن به يكديگر و يكديگر را ملامت كردن و نزد جماعتى ديگر حرد بمعنى قصد است بر سرعت يعنى بسرعت و نشاط قصد آن باغ كردند در حالتى كه با نفسهاى خود ميگفتند كه ما قادريم بر قطع ثمار آن و منع منفعت آن از مسكينان * ( فَلَمَّا رَأَوْها ) * پس آن هنگام كه ديدند باغرا بخلاف آنچه گذاشته بودند يعنى سوخته و سياه شده * ( قالُوا ) * گفتند به يكديگر * ( إِنَّا لَضَالُّونَ ) * بدرستى كه ما گم كردگانيم راه باغ را چه باغ ما ديروز معمور بود و پر ميوه و اين باغ كه مىبينيم از ميوه خالى است و معهذا سوخته شده و سياه گشته و\r\nچون تامل كردند و بنشانهاى در و ديوار دانستند كه باغ ايشانست از اين سخن اضراب كردند و گفتند كه ما راه گم نكرده‌ايم * ( بَلْ نَحْنُ مَحْرُومُونَ ) * بلكه ما بى بهره مندگانيم از ميوه و محصول اين باغ و از خير و نفع آن محروم و ممنوع بجهة منع فقرا و ترك استثنا * ( قالَ أَوْسَطُهُمْ ) * اوسط از وسط و سطة مشتق است بمعنى خيار كقوله تعالى أُمَّةً وَسَطاً يعنى گفت بهترين ايشان در عقل و صايبتر در راى يا عادلتر در گفتار يا فاضلتر در كردار يا مهينتر در سال * ( أَ لَمْ أَقُلْ لَكُمْ ) * آيا نگفتم مر شما را در وقتى كه قصد منع فقرا داشتيد * ( لَوْ لا تُسَبِّحُونَ ) * چرا ياد نميكنيد خداى را به بزرگى يعنى بذكر خدا مشغول نمى شويد و ياد نمياريد انتقام او را بحرمان و از اين عزيمت خبيثه توبه نميكنيد و مسارعت نمينمائيد بجسم شر اين عزيمت قبل از حلول نقمة و شما سخن مرا نميشنيديد و نافرمانى خداى كرديد تا به اين بلا گرفتار شديد و دال بر اينمعنى است قوله تعالى * ( قالُوا سُبْحانَ رَبِّنا ) * گفتند پاك است پروردگار ما از ما لا يعنى يعنى متكلم شدن به آنچه او ايشان را ميخواند بعد از مفارقت خطيه و وقوع بليه و بر بليه\r\n","description":"","footnote":"","page_name":" 381 ","page_number":381},
  {"content":"\r\nگذشته نادم شدند و آن ندامت بعد از خرابى بصره فايده بايشان نداد و گويند مراد بتسبيح استثنا است و تفويض يعنى چرا انشاء اللَّه نميگوئيد وجه تسميهء آن باستثنا تشارك هر دو است در تعظيم چه استثناء تفويض امر است به او سبحانه و تسبيح تنزيهء او و هر يك از اين مستلزم تعظيماند يا در تنزيهء آن از جريان آنچه غير ارادهء او باشد در ملك و از حسن نقل كرده‌اند كه مراد بتسبيح صلوة است زيرا كه ايشان در نماز تهاون مينمودند و اگر نه نماز ايشان را باز مىداشت از فحشاء و منكر و باعث ميشد بر آنكه استثنا گويند و فقرا را محروم نسازند و بعضى تفسير بر اينوجه كرده‌اند كه چرا تعظيم خدا نميكنيد بوسيله طاعت و اتباع اوامر و نواهى او يا چرا نعمتى كه بشما داده ياد آن نميكنيد و بشكر گذارى آن اقدام نمىنمائيد به اخراج حقوق فقرا از آن حاصل كه ايشان اعتراف بگناه خود نموده گفتند كه پاك است خداى ما از آنكه بر فرستادن اين بلا بر ما ستم كرده باشد * ( إِنَّا كُنَّا ظالِمِينَ ) * بدرستى كه ما بوديم ستمكاران بر نفس خود بمنع فقرا و مساكين\r\n* ( فَأَقْبَلَ بَعْضُهُمْ ) * پس روى آوردند بعضى از ايشان * ( عَلى بَعْضٍ ) * بر بعض ديگر * ( يَتَلاوَمُونَ ) * در حالتى كه ملامت مىكردند يكديگر را به جهت آنكه بعضى از ايشان بمنع فقرا امر ميكرد و ديگرى استصواب او مىنمود و يكى ديگر ساكت بود و راضى ديگرى منكر آن پس زبان بملامت يكديگر گشادند و اين آن را مىگفت كه تو چنين انديشيدى و آن عذر ميآورد كه تو صواب ديد من ميكردى و ديگرى ميگفت تو اگر چه ساكت بودى اما بدين راضى بودى القصه همه بر گذشته نادم گشته از روى نياز بگريم كارساز * ( قالُوا ) * گفتند * ( يا وَيْلَنا ) * اى واى بر ما * ( إِنَّا كُنَّا ) * بدرستى كه ما بوديم * ( طاغِينَ ) * از حد برندگان در گنه كارى و درگذرنده از حدود بارى كه استثنا نكرديم و درويشان را محروم ساختيم ويل لفظ مكروهى است كه بر نفس بسيار شاق باشد و ويس كمتر از او است و ويح بين بين و چون توبه موجب تكفير خطياتست و واسطهء لطف و احسان از واهب العطيات از اين جهة بعد از اين گفتند * ( عَسى رَبُّنا ) * شايد كه پروردگار ما يعنى اميدواريم از كرم او * ( أَنْ يُبْدِلَنا ) * آنكه بدل دهد ما را * ( خَيْراً مِنْها ) * بهتر از اين باغ ببركت توبه و اعتراف بخطيه * ( إِنَّا إِلى رَبِّنا ) * بدرستى كه ما بسوى پروردگار خود * ( راغِبُونَ ) * رغبت كنندگانيم يعنى راجى بعفو اوئيم يا طالب خير از او يا راغب بر فرمانبردارى او يا تايب بسوى او و از ابن عباس و مجاهد مرويست كه حق سبحانه بلطف عميم خود قبول توبهء ايشان نمود\r\n","description":"","footnote":"","page_name":" 382 ","page_number":382},
  {"content":"\r\nو باغى بايشان كرامت فرمود كه مشتمل بود بر كثرت ثمار و اشجار و هر خوشهء انگور او بار اشترى بود و نام آن باغ حيوان بود و دمياطى از ابو خالد تهامى نقل كرده كه گفت من خوشهء انگور آن باغ ديدم كه برابر مرد سياه بر پا ايستاده بود و محققان گفته‌اند كه هر كه ببلايى مبتلا گردد و مال و منال او در عرصهء بلا تلف شود و او تامل نمايد و بداند كه وى مستحق آن بلا بوده بعد از آن بگناه خود اعتراف نموده به حضرت عزت بازگشت كند بهتر و خوشتر از آنچه از او شده باشد به دو دهد چنانچه بوستان حيوان بعوض باغ صروان بعد از آن بر سبيل تهديد ميفرمايد * ( كَذلِكَ ) * همچنين است يعنى مثل عذاب اهل مكه و اصحاب صروان است * ( الْعَذابُ ) * عذاب كردن خدا در دنيا * ( وَلَعَذابُ الآخِرَةِ ) * و هر آينه عذاب آخرت * ( أَكْبَرُ ) * بزرگتر است از اين عذاب در كيفيت و كميت چه عذاب دنيا زوال يابد و عذاب آخرت ابدا الاباد باقى ماند * ( لَوْ كانُوا يَعْلَمُونَ ) * اگر باشند مردمان كه بدانند به عين اليقين عذاب آخرت و شدايد و اهوال آن را هر آينه از موجبات آن بپرهيزند و هرگز از او امر الهى غافل نشوند و به هيچ وجه مرتكب نواهى پادشاهى نگردند و چون حق سبحانه ذكر وعيد آخرت نمود از براى كافران گمراه و مشركان تبه روزگار در عقب آن بيان وعد ميفرمايد براى مؤمنان پرهيزكار بقوله * ( إِنَّ لِلْمُتَّقِينَ ) * بدرستى كه مر پرهيزكارانراست * ( عِنْدَ رَبِّهِمْ ) * نزد پروردگار خود يعنى در آخرت يا در جوار قدس * ( جَنَّاتِ النَّعِيمِ ) * بوستانهاى با نعمت خالص از شايبه تنقيص كه متقيان در آن بفراغت تمام تنعم نمايند و از شوب مشقت و خوف منقصت آن مصون و محفوظ باشند نه مانند بوستانهاى دنيا كه مشوبست بتقايص و نقايض مرويست كه چون صناديد قريش شنيدند كه مؤمنان در آخرت بمزيت مرتبه و رفعت درجه آراسته باشند و مرفه الحال و فارغ البال در روضات جنان متنعم بوده و متكرم باشند گفتند كه اين جنت و نعمت كه محمد ( ص ) و اصحاب او از آن خبر ميدهند خلاف واقعست و اگر بر سبيل فرض وجود داشته باشد مرتبهء ما كه حظ وافى و بهرهء كافى از دنيا داريم در آنجا نيز بر همين منوال خواهد بود و نهايت مرتبهء مسلمانان كه در دنيا حظى و نصيبى ندارند آن باشد كه با ما مساوى باشند نه افضل از ما پس ايشان را در آخرت نيز بر ما تفضيلى نخواهد بود حق سبحانه رد قول ايشان كرد بر سبيل انكار ميفرمايد كه * ( أَ فَنَجْعَلُ الْمُسْلِمِينَ ) * آيا ما ستم كنيم پس بگردانيم مسلمانان را در حصول نجات و وصول بدرجات * ( كَالْمُجْرِمِينَ ) * مانند مشركان آن گه به جهت\r\n","description":"","footnote":"","page_name":" 383 ","page_number":383},
  {"content":"\r\nتوبيخ و تهجين فرمود كه * ( ما لَكُمْ ) * چيست شما را اى كافران * ( كَيْفَ تَحْكُمُونَ ) * چگونه حكم ميكنيد بتسويهء اهل شرك و اهل توحيد در مزيت فضل و پنداريد كه\r\nامر جزا مفوض بشما است آيا هر چه خواهيد در آن باب حكم كنيد التفات متضمن تعجب است از حكم ايشان و استبعاد آن و اشعار بر آنكه اين حكم از اختلال فكر و اعوجاج راى ايشان ناشى شده * ( أَمْ لَكُمْ كِتابٌ ) * آيا مر شمار است كتابى و نوشتهء نازل شده از آسمان كه شما * ( فِيه تَدْرُسُونَ ) * در آن كتاب ميخوانيد و ميفهميد آن را كه * ( إِنَّ لَكُمْ ) * بدرستى كه مر شما راست * ( فِيه ) * در اين كتاب * ( لَما تَخَيَّرُونَ ) * آن چيزى را كه اختيار كنيد و برگزينيد و تمناى آن نمائيد و مانند اينست قوله تعالى أَمْ لَكُمْ سُلْطانٌ مُبِينٌ فَأْتُوا بِكِتابِكُمْ اين جمله در محل نصب است كه مفعول تدرسون است و در اصل چنين است كه ان لكم ما تختارونه بفتح همزه و به جهت آنكه لام در اسم آن داخل شده مكسور گشته و نظير اين آيه است قول وَاللَّه يَعْلَمُ إِنَّكَ لَرَسُولُه و ميتواند بود كه اين حكايت باشد از مدروس كه آن تسويه جزا و سزاى كافران و مسلمانانست مانند قوله تعالى وَتَرَكْنا عَلَيْه فِي الآخِرِينَ سَلامٌ عَلى نُوحٍ فِي الْعالَمِينَ يا آنكه استيناف باشد و تقدير اينكه ان لكم لما تخيرون عند انفسكم يعنى بدرستى كه مر شما راست در آخرت بزعم خود آنچه اختيار نمائيد * ( أَمْ لَكُمْ أَيْمانٌ ) * آيا شما راست عهود و مواثيق مؤكده بسوگنده ها * ( عَلَيْنا ) * بر ما كه خداونديم * ( بالِغَةٌ ) * رسنده بنهايت تاكيد * ( إِلى يَوْمِ الْقِيامَةِ ) * تا روز قيامت و اين متعلق است به متعلق لكم و علينا كه مقدر است و تقدير اينكه ايمان ثابته لكم علينا الى يوم القيمة يعنى آيا ثابت است مر شما را سوگندان بر ما تا روز قيامت * ( إِنَّ لَكُمْ ) * به آنكه مر شما راست * ( لَما تَحْكُمُونَ ) * آنچه حكم مىكنيد براى خود از خير و كرامت آن سراى اين جواب قسم است و مىتواند بود كه متعلق الى يوم القيمة بالغة باشد يعنى سوگندها كه رسنده باشد و منتهى شده باشد تا روز قيامت كه هيچكدام از آن ايمان باطل نشده باشد تا آنكه مقسم عليه كه تحكيم است حاصل شود و مراد به يمين بر غير در امرى ضامن شدن او است در وفا كردن به آن قال فى الكشاف لفلان على يمين بكذا اذا ضمنته منه و حلفت له على الوفا پس حقيقت معنى آنست كه آيا ضامن شما شده‌ايم و از براى شما سوگند خورده‌ايم به ايمان مغلطهء متناهيه در توكيد كه شما را در روز قيامت حاكم سازيم\r\n","description":"","footnote":"","page_name":" 384 ","page_number":384},
  {"content":"\r\nدر تسويهء مذكوره\r\n* ( سَلْهُمْ ) * بپرس اى محمد مشركان را * ( أَيُّهُمْ بِذلِكَ ) * كه كدام از شما به اين حكم * ( زَعِيمٌ ) * متكفل و ضامن است كه در آخرت از عهدهء اين حكم بيرون آيد يعنى قيام نمائيد به آن و به احتجاج صحت آن مانند شخصى كه متكلم باشد از جانب جماعتى و متكفل امور ايشان * ( أَمْ لَهُمْ ) * يا مر ايشانراست * ( شُرَكاءُ ) * مردمانى كه انباز ايشان باشند در اين قول يعنى موافق ايشان بر اين مدعى يا مر ايشانراست بتانى كه شريك من مىسازند در موافقت اينقول و در اقامت شهادت بر صدق دعوى ايشان يا ضامن اين حكم * ( فَلْيَأْتُوا ) * پس بايد كه بيارند * ( بِشُرَكائِهِمْ ) * شريكان خود را تا با ايشان موافقت نمايند تا تصديق ايشان كنند * ( إِنْ كانُوا صادِقِينَ ) * اگر هستند راستگويان در آنكه جنات نعيم به ايشان خواهد رسيد يعنى هيچكس نيست كه در اين دعوى مساعده و موافقت ايشان كند هم چنان كه كتابى ندارند كه به آن ناطق باشد و عهدى نزد خدا كه به آن مستوثق باشند و زعيمى كه متكفل اين امر شود حاصل كه حق سبحانه در اين آيات بينه تنبيه ايشان فرموده بر نفى جميع آنچه به آن تمسك توانند جست در اين دعوى از دليل عقلى و نقلى تا برايشان ظاهر شود كه اين دعوى محض تقليد است كه از توهم و تخيل نفسانى و تسويل شيطانى ناشى گشته و قوله * ( يَوْمَ يُكْشَفُ عَنْ ساقٍ ) * متعلق است به فليأتوا يعنى بايد كه بيارند شركاء خود را و حاضر سازند در روزى كه برداشته شود جامه از ساق يا متعلق به اذكر مقدر يعنى ياد كنيد روزى را كه ظاهر كرده شود در آن ساق پاى و اين كنايت است از كشف حقايق امور و خفاياى صدور يعنى روزى كه كشف كرده شود در او اصل همهء كارها و نمايان گردد حقيقت آن بحيثتى كه همه بر اسرار يكديگر واقف شوند و احوال همديگر را كما هو حق بدانند و بنا بر اين ساق مستعار است از ساق شجر يا از ساق انسان و تنكير آن براى تهويل و تعظيم است مانند قوله تعالى يَوْمَ يَدْعُ الدَّاعِ إِلى شَيْءٍ نُكُرٍ و در كشاف آورده كه كشف ساق مثلى است از براى بيان شدت امر و صعوبت خطب آن روز و اصل آن در روع و هزيمت مستعمل است كما يقال شمرت المخدرات عن سومهن فى الهرب پس معنى به اين راجع است كه روزى كه بسيار سخت و دشوار گردد كارها و اشتداد و هول و صعوبت و فظاعت آن بمرتبهء باشد كه فوق آن متصور نباشد و اين آن وقت باشد كه ايام دنيا منقرض شود و در تكليف مسدود گردد و قيامت حادث شود و ثواب و عقاب را معاينه ببينند از ابن عباس منقولست كه اين سختترين ساعتى\r\n","description":"","footnote":"","page_name":" 385 ","page_number":385},
  {"content":"\r\nباشد در روز قيامت و اين آن ساعت است كه رسول ( ص ) از آن خبر داده و فرمود كه چون روز قيامت باشد خلايق را در عرصهء محشر حاضر سازند خداى تعالى ميان ظالمان و مظلومان حكم كند تا بمرتبهء كه كسى كه شير با آب آميخته باشد بوى تكليف كنند كه شير از آب جدا كن و اين تكليف بر وجه عقوبت باشد پس منادى ندا كند كه جملهء خلايق بشنوند و گويند هر امتى در عقب معبود و مقتدى خود بروند پس عبده اصنام تابع خود شوند و بدوزخ روند و همچنين هر كه غير خداى را پرستش كرده باشد از انواع كفره چون اتباع فرعون و نمرود و غير آن تابع ايشان شده روى بدوزخ آرند و يهودان را گويند كه شما كرا پرستيده‌ايد گويند كه عزير را كه پسر خدا است ندا آيد كه دروغ ميگويند و خدا از فرزند و زن مبرا است و از ترسايان سؤال كنند كه شما بعبادت كه قيام نموده‌ايد گويند عيسى كه پسر خدا است همين جواب شنوند بعد از آن حق سبحانه دو فرشته را امر نمايد كه يكى بر شكل عزير و ديگرى بر هيئات عيسى متمثل شوند و ايشان گويند اينهااند خدايان ما خداى عز و جل امر فرمايد كه اين دو فرشته جميع يهودان و ترسايان را بدوزخ برند و بمالكان سپارند و ذلك قوله تعالى لَوْ كانَ هؤُلاءِ آلِهَةً ما وَرَدُوها پس باقى مانند آنانى كه خداى را پرستيده باشند از مؤمنان و منافقان خداى تعالى خطاب كند به ايشان كه شما كرا پرستيده‌ايد گويند خداى به حق را امر فرمايد تا حجاب بردارند نورى از انوار عظمت او پيدا شود و نزد آن حال\r\nجملهء آن مردمان را به سجده خوانند مؤمنان بسجود روند منافقان و مرائيان پشت ايشان چون چوب خشك شود و هر چند خواهند كه از براى سجده دو تا شوند نتوانند و ذلك قوله تعالى * ( يَوْمَ يُكْشَفُ عَنْ ساقٍ ) * * ( وَيُدْعَوْنَ إِلَى السُّجُودِ ) * و خوانده شوند مردمان به سجده كردن مر خداى را و گويند داعى ايشان به سجده شدت امر و صعوبت آن روز باشد يعنى مردمان چون آن حال مشاهده كنند به سجده افتند و نزد بعضى ديگر آنست كه ملائكه كفره و فجره را كه تارك سجود باشند در دنيا از روى توبيخ و تعنيف و تنديم و تخسير به سجده خوانند يا آنكه در وقت نزع ايشان را به نماز امر كنند و در معالم از ابو سعيد خدرى نقل كرده كه رسول ( ص ) فرمود كه\r\nيكشف الرحمن عن ساقه اما المؤمنون فسيخرون سجدا و اما المنافقون فيكون ظهورهم طبقا طبقا كان فيها السفانيد\r\nيعنى در آن روز كشف كند خداى تعالى ساق خود را اين كنايتست از ظهور فزع اكبر و شدت هول آن روز بامر او سبحانه مانند ظهور ساق بعد از تشمير يا آنكه مراد ساق عرش باشد و اضافهء آن برحمن بجهة تعظيم و تهويل آن باشد و مؤيد اينست آنچه صاحب لباب از ابو موسى اشعرى نقل كرده كه پيغمبر ( ص ) فرمود كه حق سبحانه آن روز نور خود را از ساق عرش بنمايد و همه مؤمنان به سجده افتند و پشتهاى منافقان يك لخت\r\n","description":"","footnote":"","page_name":" 386 ","page_number":386},
  {"content":"\r\nشود بر وجهى كه گويا ميخهاى آهنين در او كوفته‌اند و بروايت ديگر مانند سرون گاو يك مهره شوند * ( فَلا يَسْتَطِيعُونَ ) * پس نتوانند كه سجده كنند * ( خاشِعَةً أَبْصارُهُمْ ) * در حالتى كه فرو افتاده بود چشمهاى ايشان يعنى به جهت شدت هول و ترس نتوانند كه چشم بگشايند و سر بالا كنند * ( تَرْهَقُهُمْ ) * برسد و فرو گيرد ايشان را * ( ذِلَّةٌ ) * خوارى و نگونسارى به جهت ندامت و حسرت پس بيان علت ذلت مىكند بقوله * ( وَقَدْ كانُوا ) * و بدرستى كه بودند در دنيا * ( يُدْعَوْنَ ) * كه خوانده ميشدند يعنى مامور ميگشتند * ( إِلَى السُّجُودِ ) * به سجده كردن خداى * ( وَهُمْ سالِمُونَ ) * در حالتى كه درست بودند و قادر بر ان يعنى با وجود صحت بدن ترك آن مينمودند لا جرم در اينروز جز حسرت و ندامت بهره نداشته باشند سعيد بن جبير گفته كه مراد از داعى مؤذنست يعنى استماع حى على الفلاح ميكردند و اجابت آن نمينمودند و از كعب الاحبار روايت است كه ما نزلت هذه الاية الا فى الذين يختلفون عن الجماعات نازل نشد اين آيه مگر در كسانى كه متخلف شده‌اند از جماعت و متوجه آن نشده‌اند و در روايت است كه ربيع بن خثيم را علت افلاج عارض شد دو كس دست او را ميگرفتند و او پاى بر زمين ميكشيد و به جماعت حاضر ميشد او را گفتند اگر در خانه بنشينى ترا اثمى نخواهد بود گفت من سمع حى على الفلاح فليجب هر كه حى على الفلاح را بشنود بايد كه اجابت آن كند اگر چه سرون خود را بر زمين بايد كشيد در رفتن از ابو جعفر صلوات اللَّه عليه روايتست كه در بيان اين آيه فرمود كه مردمان درمانده شوند در آن روز و هيبت عظيم برايشان حادث شود و ديدهاى ايشان باز ماند و دلهاى ايشان بگلوى ايشان رسد و اين به جهت آن باشد كه ايشان در دنيا استطاعت آن داشتند كه به او امر الهى قيام نمايند و از نواهى آن محترز شوند ايشان مرتكب آن نشده حدود الهى را كان لم تكن انگاشتند مجاهد و قتاده گفته‌اند كه مؤذنان در روز قيامت اذان بگويند مردمان به سجده افتند و پشتهاى منافقان و مرائيان خشك شود و نتوانند از براى سجود منحنى شوند و سجود مؤمنان موجب ندامت و حسرت ايشان شود و چون مشركان مكه به جهت فرط عناد تكذيب اين اخبار مينمودند و خاطر حضرت رسالت ( ص ) از آن مقوله بسيار اندوهناك ميشد حق سبحانه بجهة تسليه آن حضرت تهديد اهل تكذيب فرمود كه اى محمد ( ص ) * ( فَذَرْنِي ) * پس بگذار مرا * ( وَمَنْ يُكَذِّبُ ) * و آنكه تكذيب مىكند * ( بِهذَا الْحَدِيثِ ) * به اين سخن كه قرآنست يا بعث و نشور يعنى مرا به او گذار و خواطر به او جمعدار و غبار ملال بر دل مبارك راه مده كه او را بجزا و سزاى خود خواهيم رسانيد\r\n","description":"","footnote":"","page_name":" 387 ","page_number":387},
  {"content":"\r\n* ( سَنَسْتَدْرِجُهُمْ ) * زود باشد كه بگيريم ايشان را درجه و پايه پايه بامهال در معصيت و ادامت صحت و ازدياد نعمت * ( مِنْ حَيْثُ لا يَعْلَمُونَ ) * از آنجا كه ايشان ندانند كه اين استدراجست يعنى هر گاه كه خطايى كنند ما عطائى دهيم و ايشان آن را تفضل دانسته خود را بر مؤمنان تفضيل دهند و پندارند كه اعطاى نعمت برايشان به جهت مزيت مرتبه و شان ايشانست بر مؤمنان و به جهت آن در طغيان بنهايت رسند پس به يك بار ايشان را بورطهء عذاب و چنگال عقاب گرفتار سازيم از ابو عبد اللَّه عليه السّلام مرويست كه\r\nاذا احدث العبد ذنبا و جد له نعمته فيدع الاستغفار فهو الاستدراج\r\nيعنى هر گاه بنده گناهى كند و نعمتى جديد به او رسد و او در عقب آن استغفار نكند پس آن استدراج خواهد بود * ( وَأُمْلِي لَهُمْ ) * و مهلت دهيم و دراز كشيم اجال ايشان را در دنيا يعنى از وجود صحت و نعمت عمر ايشان را دراز كنيم و تعجيل در عقوبت ايشان نكنيم تا مغرور شوند و در طغيان و عصيان بنهايت رسند * ( إِنَّ كَيْدِي ) * بدرستى كه عقوبت من * ( مَتِينٌ ) * محكم است كه هيچ چيز دفع نشود و گرفتن من سخت است كه هيچكس را طاقت آن نباشد تسميهء انعام بر سبيل استدراج بكيد بجهة آنست كه آن در صفت كيد است و وصف آن بمتانت بجهة قوت اثر احسان آنست در تسبب براى هلاك پس از روى توبيخ ميفرمايد كه * ( أَمْ تَسْئَلُهُمْ ) * آيا طلب ميكنى ايشان را يعنى از ايشان ميطلبى * ( أَجْراً ) * مزدى بر دعوت و ارشاد و هدايت * ( فَهُمْ ) * پس ايشان * ( مِنْ مَغْرَمٍ ) * از غرامت و تاوان زدگى آن اجر * ( مُثْقَلُونَ ) * گرانبار شدگانند و بدان سبب روى از تو مىگردانند و قبول ايمان نميكنند و تصديق وحى نمينمايند يعنى تو از ايشان مزد نميخواهى پس چرا در طلب هدايت و ارشاد تقصير ميكنند * ( أَمْ عِنْدَهُمُ الْغَيْبُ ) * آيا نزديك ايشانست لوح محفوظ كه مغيبات در آن است * ( فَهُمْ يَكْتُبُونَ ) * پس ايشان مينويسند از آنجا آنچه بدان حكم ميكنند از تسويهء مؤمن و كافر و عدم احتياج بر هدايت تو و چون هيچكدام از اين نيست و عدد اطاعت ايشان محض عناد و عصبيت جاهلية است * ( فَاصْبِرْ ) * پس شكيبا باش * ( لِحُكْمِ رَبِّكَ ) * مر حكم آفريدگار خود را بامهال كافران و تاخير نصرت تو و تبليغ وحى و تحمل آزار ايشان و گويند لام بمعنى الى است يعنى صبر كن تا آنكه حكم كند خدا بنصرت اولياى تو و قهر اعداى تو * ( وَلا تَكُنْ ) * و مباش در استعجال عذاب بر امت و در دلتنگى و شتابزدگى در بيرون رفتن از ميان قوم بدون اذن ما * ( كَصاحِبِ الْحُوتِ ) * مانند خداوند ماهى\r\n","description":"","footnote":"","page_name":" 388 ","page_number":388},
  {"content":"\r\nيعنى يونس كه صبر نكرد بر ايذاى قوم و شتابزدگى كرده از ميان ايشان بيرون رفت و بدان سبب در شكم ماهى محبوس گشت مراد نه آنست كه اعباى نبوت بر يونس ثقيل بود و او تاب آن نياورده قذف آن نمود بلكه مراد عدم طاقت آن بود بر صبر و شكيبايى بر محنتى كه خداى تعالى او را به آن مبتلا ساخت تا موجب مزيت مثوبت و علو درجهء او باشد در آخرت و او طاقت آن نياورد و از خداوند طلب خلاصى كرد از آن پس حق سبحانه حبيب خود را ميفرمايد كه ما چون رتبهء ترا بمراتب بلندتر از مرتبهء يونس گردانيده‌ايم بايد كه صبر تو بر قدر رتبهء تو باشد نه مانند صبر يونس * ( إِذْ نادى ) * ياد كن آنكه چون بخواند پروردگار خود را در شكم ماهى بكلمهء طيبهء لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ * ( وَهُوَ مَكْظُومٌ ) * و حال آنكه او پر بر آمده بود از خشم و اندوه يعنى باشيد كه تو در ضجر و مغاضبه مثل يونس نباشى * ( لَوْ لا أَنْ تَدارَكَه ) * اگر نه آن بودى كه دريافت او را * ( نِعْمَةٌ مِنْ رَبِّه ) * رحمتى از جانب پروردگار خود باجابة دعا و تخليص او از شكم ماهى * ( لَنُبِذَ ) * هر آينه افكنده شدى * ( بِالْعَراءِ ) * بصحراى خالى از آب و گياه و در آنجا هلاك گشتى * ( وَهُوَ مَذْمُومٌ ) * در حالتى كه او ملامت كرده شده بودى و دور از رحمت و كرامت اما رحمت الهى و كرامت پادشاهى شامل حال او شده او را بساحل سلامت آورد و در زير شجرهء يقطين پرورش داده تا قوت گرفته به حالت اول رسيد حسن تذكير فعل اول به جهت فصل ضمير است * ( فَاجْتَباه رَبُّه ) * پس بر گزيد او را پروردگار او بنبوت و رسالت و القاى وحى بوى * ( فَجَعَلَه مِنَ الصَّالِحِينَ ) * پس گردانيد او را او ستودگان و فرمانبرداران يعنى اسم وى را در سلك پيغمبران صالح نوشت و حكم بصلاح وى فرمود و القاى وحى را بوى مستمر گردانيد و بسبب ترك اولى او را از آن محروم نساخت گويند اين آيه وقتى فرود آمد كه پيغمبر ( ص ) ميخواست كه بر ثقيف دعاى بد كند حق سبحانه فرمود كه صبر كن و آن دعا را در توقف دار كه كارها بصبر نيكو شود و بميامن آن مقاصد دنيوى و اخروى حاصل گردد آورده‌اند كه كوتاه نظران قريش از قبيلهء بنى اسد جمعى را كه بحسد و چشم بد شهرتى داشتند اختيار كردند و بمواعيد بسيار\r\nمستظهر ساختند تا پرتو جمال سيد عالم را از آسيب چشم بد افتى رسد و از ساحت عالم محو شود و بد چشمى اين جماعت بحيثيتى بود كه اگر يكى از ايشان ارادهء گوشت كردى كنيز خود را گفتى كه زنبيل بردار و همراه من بيا او بيامدى و هر جا كه شترى يا گاوى يا گوسفندى فربه ديدى گفتى ما احسنها و ما رايت مثلها در حال بيفتادى و صاحبش بيامدى و او را بكشتى و وى را نصيبى دادى مر وى\r\n","description":"","footnote":"","page_name":" 389 ","page_number":389},
  {"content":"\r\nاست كه اگر ايشان ارادهء كشتن كسى داشتندى سه روز چيز نخوردندى و بعد از آن نظر بر او انداختى فى الحال به مردى و در ميان ايشان مردى بود كه بر هر كه چشم افكندى از پا در آمدى يا به مردى يا مقتول گشتى و اين دو پا از خيمه بيرون نگذاشتى و هر گاه كه در خيمه دلگير شدى دامن خيمه برداشتندى تا او نظاره كند القصه ايشان بيامدندى و برابر رسول ( ص ) بايستادندى و آن حضرت تلاوت قرآن ميفرمود و ايشان در او نگاه ميكردند و ميگفتند ما افصحه و ما احسنه ما مانند اين مرد نديديم در فصاحت و بلاغت و حسن صورت و سيرت حضرت حق سبحانه حافظ حبيب خود شده او را از چشم زخم ايشان نگاهداشت و اين آيه فرستاد * ( وَإِنْ يَكادُ الَّذِينَ كَفَرُوا ) * ان مخففه از مثقله است و تقدير اينكه و انه يكاد الذين و ايراد لام در خبر او دالست بر آن يعنى بدرستى كه نزديك بود آنان كه كافر شدند * ( لَيُزْلِقُونَكَ ) * كه بلغزانند و بيفكنند و هلاك گردانند ترا * ( بِأَبْصارِهِمْ ) * بچشمهاى خويش * ( لَمَّا سَمِعُوا الذِّكْرَ ) * آن هنگام كه شنيدند قرآن را كه تو ميخواندى * ( وَيَقُولُونَ ) * و ميگفتند از غايت حيرت و عجب در كار او * ( إِنَّه لَمَجْنُونٌ ) * اين مرد ديوانه است كه خرق عادت از او صادر مىشود يا جنى او را گرفته يا او را جنى است كه او را تعليم ميدهد * ( وَما هُوَ ) * و حال آنكه نيست قرآن * ( إِلَّا ذِكْرٌ لِلْعالَمِينَ ) * مگر موعظهء و پندى مر عالميان را يا نيست محمد مگر شرف عالميان يا مذكر احكام الهى براى ايشان و در بعضى روايت ديگر آمده كه پيغمبر ( ص ) در مسجد نشسته بود و قرآن ميخواند اين جماعت بر در مسجد ايستاده انتظار ميكشيدند تا آن حضرت از مسجد بيرون آيد او را ببدچشمى آفتى رسانند جبرئيل ( ع ) آمد و اين آيه آورد و گفت يا رسول اللَّه اين آيه را تلاوت فرما تا از چشم زخم ايمن باشى آن حضرت اين آيه را بخواند و از مسجد بيرون آمد چون چشم حضرت برايشان افتاد كور شدند و بر وى درآمدند و وى بسلامت از پيش ايشان بگذشت و از حسن بصرى منقولست كه ما دواء الاصابة بالعين الا ان يقرأ هذه الاية دواى چشم زخم نيست مگر خواندن اين آيه و در خبر است كه حضرت رسول ( ص ) فرمود\r\nإن العين لتدخل الجمل القدر و الرجل القبر\r\nبدرستى كه چشم شتر در ديگ در مىآورد و مرد را در قبر و اسماء بنت عميس روايت كند كه رسول را گفتم يا رسول اللَّه فرزندان جعفر را چشم بد مىرسد رقيه و افسونى براى ايشان بنويسم فرمود\r\nنعم فلو كان شيئى يسبق القدر يسبقه العين\r\nاگر چيزى سبقت بر قدر كردى و بر آن غالب شدى از چشم زخم بودى و نيز از آن حضرت ماثور است كه\r\nلا رقية الا من عين او حمة\r\nافسون نيست مگر از چشم زخم و حيوان نيشدار و در خبر است كه روزى رسول ( ص ) و در گورستان\r\n","description":"","footnote":"","page_name":" 390 ","page_number":390},
  {"content":"\r\nبقيع ميگذشتند فرمود كه به خدا سوگند كه اكثر اهل اين قبور بسبب چشم در اينجا خسبيده‌اند و دور نيست كه اين از خصايص بعضى نفوس باشد و متكلمان را در اين خلافست ابو على الجبائى و ابو القاسم البلخى گفته‌اند كه اين را اصلى نيست و ربايى گفته كه اين ممتنع نيست و ممكن الوقوع است و جميع مفسرين بر آنند و ميان عالميان معروف و مجربست و علم الهدى قدس سره نيز تجويز اين فرموده و كسانى كه تجويز اين نمىنمايد تفسير آيه بر اين وجه ميكنند كه نزديكست كه كافرانى كه از روى فرط و عداوت و شدت بغض در تو نگاه مىكنند بلغزانند قدم ترا و به آن نظر ترا بر زمين زنند و هلاك كنند در وقتى كه تلاوت ميكنى يعنى سماع آن باعث شدت حسد و بغض ايشان مىشود و بجهة تنفير مردمان تحقير تو كرده مىگويند كه او ديوانه است و اگر نه ميدانند كه او اعقل ايشانست و بنا بر اين معنى قوله ليزلقونك بابصارهم لما مثل نظر الى نظر يكاد يصرعنى و يكاد ياكلنى است و مراد از آن آنست كه اگر ممكن بودى او را كه به آن نظر مرا اكل كردى يا از پاى درآمدى البته چنان ميكردى و اللَّه اعلم بحقايق الامور .\r\n\r\nسورة الحاقة\r\nمكيست و عدد آيات آن پنجاه و يكيست بعدد بصرى و شامى پنجاه و دو است نزد غير ايشان و اختلاف دو روايت است الحاقة اولى كوفيست و كتابه بشماله حجازى ابو امامه از ابى بن كعب روايت كند كه هر كه سورهء الحاقه تلاوت كند خداى تعالى روز قيامت حسنات او را آسان گرداند و در رواية ديگر آمده كه هر كه يازده آيه از اول اين سوره تلاوت كند خداى تعالى او را از فتنهء دجال نگه دارد و اگر تمام بخواند در روز قيامت اين سوره نورى گردد و از سر تا قدم او را فرا گيرد و جابر بن جعفى از ابو عبد اللَّه عليه السّلام روايت كند كه سورهء الحاقه را بسيار تلاوت كنيد كه خواندن آن در فرايض و نوافل موجب تماميت ايمانست به خدا و رسول و قارى او هرگز ايمان از او مسلوب نشود تا آنكه به خدا ملاقات كند يعنى در جنات رضوان بمرتبهء بلند و درجهء ارجمند برسد و بدانكه چون خداى تعالى در آخر سورة القلم ذكر حديث قيامت كرد و بيان وعيد گفتار افتتاح اينسوره نيز بذكر قيامت و احوال دوزخ كرده و فرمود كه\r\n","description":"","footnote":"","page_name":" 391 ","page_number":391},
  {"content":"\r\n* ( بِسْمِ اللَّه الرَّحْمنِ الرَّحِيمِ الْحَاقَّةُ ) * ساعتى كه حقست وقوع آن يا حالتى كه سزاوار است رسيدن به آن يا شناخته گردد در او حقايق اشياء و حواق امور از حساب و عقاب و ثواب و بنا بر اين معنى اخير اسناد مجازيست و بر هر تقدير مبتدا است و خبر آن قوله * ( مَا الْحَاقَّةُ ) * و اصل آن ماهى است يعنى ساعت يا حالت محقق الوقوع چيست آن ساعت يا حالت و استفهام براى تفخيم شان آن ساعت است و تعظيم هول آن و وضع ظاهر در موضع مضمر بجهة آنست كه آن اهولست براى آن و قوله * ( وَما أَدْراكَ ) * نيز مبتدا و خبر است يعنى چه چيز دانا گردانيد ترا كه * ( مَا الْحَاقَّةُ ) * چه چيز است ساعتى كه حقست وقوع آن يا واقع شود در او مكافات اعمال در آن يا معلوم شود حقيقت امور در آن يعنى كنه آن را نميدانى كه آن اعظم از آنست كه در آيهء احدى به آن رسد مراد روز قيامت است و حاقه يكى از اسماء آنست و بعد از ذكر تفخيم آن بيان حال مكذبان مىكند بجهة تذكير اهل مكه و تخويف ايشان از عاقبت تكذيب مكذبان بقوله * ( كَذَّبَتْ ثَمُودُ وَعادٌ ) * تكذيب كردند قبيلهء عاد و ثمود * ( بِالْقارِعَةِ ) * بساعتى گوينده يعنى بروز قيامت كه شكننده است مردمان را به افزاع و اهوال و آسمان را بانشقاق و انفطار و زمين و جبال را بدك و نسف و نجوم را بطمس و انكدار و وضع آن در موضح ضمير الحاقه به جهت دلالت آنست بر معنى وقوع در حاقه بجهة زيادتى و ضعف شدت آن * ( فَأَمَّا ثَمُودُ ) * پس اما قبيلهء ثمود كه قوم صالح پيغمبر بودند على نبينا و عليه السلم * ( فَأُهْلِكُوا ) * پس هلاك گردانيده شدند * ( بِالطَّاغِيَةِ ) * بسبب عدوان و طغيان و تكذيب و غير آن و اين مصدر است چون عافيت و عاقبت و ميتواند بود كه اسم فاعل باشد بحذف موصوف يعنى بجهة فرقهء طاغيه از ايشان چون قدار بن سالف و اصحاب او كه ناقه او را پى كردند يا بحادثه از حد در گذشته كه كسى مثل آن نشنيده بود و نديده بود يعنى صيحهء جبرئيل يار جفت بسبب تكذيب ايشان بارعه و اولى آنست كه صفت باشد تا مطابق بود بقوله * ( وَأَمَّا عادٌ ) * قبيلهء عاد كه هود ( ع ) بودند * ( فَأُهْلِكُوا ) * پس هلاك گردانيده شدند * ( بِرِيحٍ صَرْصَرٍ ) * بباد سخت سرد كه بجهة فرط شدت برودت اعضا را محترق ميساخت يا باد شدند الصوت * ( عاتِيَةٍ ) * از حد درگذشته يعنى سر باز زننده از فرمان خازنان كه قدر مضبط آن نداشتند\r\n","description":"","footnote":"","page_name":" 392 ","page_number":392},
  {"content":"\r\nزهرى از قبيصة بن ذويب نقل نموده و شهر بن حوشب نيز از ابن عباس روايت كرده كه پيغمبر ( ص ) فرمود كه ذرهء از باد و قطرهء از آب فرستاده نميشود الا به وزن و مقدار معلوم مگر بر قوم نوح و هود ( ع ) كه آب و باد طغيان كردند و خزنه را تمكين ننمودند و بعد از آن اين هر دو آيه تلاوت فرمود انا لما طغى الماء حملناكم فى الجارية و اما عاد فاهلكوا بريح صرصر عاتية و در روايت آمده كه آن باد دبور بود كه ملائكه از ضبط آن عاجز گشتند و ميتواند بود كه وصف آن بعتو عبارت باشد از شدة و افراط آن و بر هر تقدير حق سبحانه * ( سَخَّرَها عَلَيْهِمْ ) * مسخر گردانيد آن باد را بر قوم عاد بقدرت كاملهء خود اين استيناف است يا صفت ريح و ايراد آن به جهت نفى توهم آنكه آن اتصالات فلكيه باشد حاصل كه حق سبحانه آن باد را برايشان مسلط گردانيد * ( سَبْعَ لَيالٍ ) * هفت شب * ( وَثَمانِيَةَ أَيَّامٍ ) * و هشت روز از وقت صبح چهارشنبه تا وقت غروب چهارشنبه ديگر * ( حُسُوماً ) * شبها و روزهاى متوالى يا شوم بر عاديان و اين يا جمع حاسم است چون شهود و قعود يا مصدر است چون شكور و كفور اگر جمع باشد معنى بر اين وجه است كه شبها و روزهاى نحس كه حسم همهء چيزها و استيصال جميع بركت كردند يا متتابع در هبوب ريح در آنكه يك ساعت در اين مدت ساكن نشد تا آنكه ايشان را هلاك ساخت و اين تمثيل است بتتابع فعل حاسم و اعادهء كى بر عضو و جميع مرة بعد اخرى تا آنكه وجع منحسم گردد يا قطعكننده را برايشان كه هيچكس از ايشان را باقى نگذاشت پس بنا بر معنى جمع يا بمعنى نحسات است يا متتابعات الهنوت يا قاطعات و اگر مصدر است يا منصوب به فعل مضمر است اى\r\nتحسم حسوما يعنى تستاصل استيصالا يا صفت است اى ذات حسوم يا مفعول له است اى سخرها عليهم للاستيصال و اين ايام مذكوره را ايام عجوزه خوانند زيرا كه در اين هشت روز عجوزى از عاد در سردابى متوارى شده بود و در روز هشتم باد او را منتزع ساخت و هلاك گردانيد و بعضى ديگر آن را ايام عجز خوانند زيرا كه آن باد در هشت روز آخر شتا واقع شد و عجز شيئى بمعنى آخرتست و اسامى ان روزها بر اين ترتيب است ( ص ) و صنبر و و بر و مصطفى الجمر و مكفى الظعن و امر و موتمر و معلل * ( فَتَرَى الْقَوْمَ ) * پس تو ميديدى قوم عاد را اگر حاضر بودى * ( فِيها ) * در آن ايام يا در آن اماكن * ( صَرْعى ) * در حالتى كه افتاده بودند مرده و هلاك گشته * ( كَأَنَّهُمْ ) * گويا ايشان از عظم اجسام * ( أَعْجازُ نَخْلٍ ) * تنهاى درخت خرمايند * ( خاوِيَةٍ ) * ميان تهى و پوسيده كه باد بر او خورد و بيفتد و تأنيث آن باعتبار رجوع\r\n","description":"","footnote":"","page_name":" 393 ","page_number":393},
  {"content":"\r\nآنست بمعنى نخل چه آن اسم جنس است و مراد از آن جمع است يا بنا بر رعايت فواصل و گفته‌اند كه خاويه بمعنى ساقطه است يعنى درختان بر زمين افتاده و در روايت آمده كه طول قامت ايشان دوازده كز بود و بجهة اين حق سبحانه تشبيه آنها بنخل كرد * ( فَهَلْ تَرى لَهُمْ ) * پس آيا مىبينى مر ايشان را * ( مِنْ باقِيَةٍ ) * هيچ نفسى باقى مانده يا هيچ بقيه و ميتواند بود كه مصدر باشد يعنى بقايى مانند طاغيه كه بمعنى طغيانست و استفهام بر سبيل انكار است يعنى همه مستاصل شدند و يكى از ايشان باقى نماند * ( وَجاءَ فِرْعَوْنُ ) * و آمد فرعون * ( وَمَنْ قَبْلَه ) * و آمدند آنها كه پيش از او بودند * ( وَالْمُؤْتَفِكاتُ ) * و اهل ديههاى مؤتفكه و منقلبه بر اهل خود كه قراى اهل لوط بود * ( بِالْخاطِئَةِ ) * بخطا و گناهكارى يعنى شرك آوردند كه اعظم خطايا است و مع ذلك مرتكب معاصى ديگر نيز شدند و اين نيز مصدر است چون عافيت يا صفة محذوف يعنى بالافعال ذات الخطايا بالنفس الخاطية\r\n* ( فَعَصَوْا ) * پس عاصى شدند هر قوم * ( رَسُولَ رَبِّهِمْ ) * فرستادهء پروردگار خود را و گويند رسول بمعنى رسالت است يعنى نگرويدند و تصديق نكردند بفرستادن خداى پيغمبران را و اول اظهر است * ( فَأَخَذَهُمْ ) * پس بگرفت خداى ايشان را * ( أَخْذَةً رابِيَةً ) * گرفتنى كه افزون بود در شدت برگرفتن امم ديگر يعنى عذاب ايشان سختتر از عذاب امم ديگر بود به جهت زيادتى قبح اعمال ايشان * ( إِنَّا ) * بدرستى كه ما * ( لَمَّا طَغَى الْماءُ ) * آن هنگام كه طغيان كرد آب و از حد متعارف درگذشت تا به حدى كه از بالاى كوه ها چهل گز تجاوز كرد يا از فرمان خزنه سر باز زد در وقت طوفان * ( حَمَلْناكُمْ ) * برداشتيم شما را يعنى پدران كه در اصلاب ايشان بوديد پس ايثار حملناكم بر حملناهم به جهت عرض امتنانست و اولاد چه نجات آبا سبب ولادت اولاد است حاصل كه برداشتيم ايشان را * ( فِي الْجارِيَةِ ) * در كشتى روندهء بر آب يعنى سفينهء نوح ( ع ) لِنَجْعَلَها بگردانيديم آن فعله را كه نجات مؤمنانست و اغراق كافران لَكُمْ تَذْكِرَةً براى شما پندى و عبرتى و يادبودى در دلالت بر قدرت و حكمت صانع و كمال قهر و رحمت او وَتَعِيَها و تا نگاه دارد اين پند را أُذُنٌ واعِيَةٌ گوش نگاه دارندهء كه نفع گيرد به آنچه شنود يعنى گوشى كه از شأن آن باشد نگهداشتن آن چيزى كه واجبست حفظ آن بتذكير و اشاعهء آن و تفكر در آن و عمل بموجب آن و ايراد اذن به صورت توحيد\r\n","description":"","footnote":"","page_name":" 394 ","page_number":394},
  {"content":"\r\nو تنگير ايذانست بر قلت و عادت و توبيخ مردمان بقلت واعى در ميان ايشان و دلالت بر آنكه اذن واحد هر گاه راعى اوامر و نواهى الهى باشد سواد اعظم خواهد بود نزد او سبحانه بر وجهى كه ما سوى آن كالمعدوم باشد و اگر چه بكثرت همهء ما سوى همهء آسمان و زمين پر شده باشد حاصل كه حق سبحانه ميفرمايد كه حالاتى كه بر قوم نوح ( ع ) اجرا كرديم از رستگارى و گرفتارى از براى آنست كه خلق را تنبيه شود بر اينكه ما و قادريم و قاهر و دليل باشد بر رحمت رافت و قهر و غضب ما و هر گوشى كه از شان او باشد كه حفظ وقايع و حوادث و حالات كند آن را ياد گيرد و فراموش نكند و تفكر در آن نمايد و به عمل خير اقدام كند و از مناهى و قبايح دور باشد بدانكه ابو الحسن على الواحدى كه يكى از اهل سنت است و از مشاهير ايشان در تفسير خود كه مسمى است باسباب النزول آورده است كه اين آيه در شان عاليشان امير المؤمنين على بن ابى طالب ( ع ) نزول يافت و روايت كرده باسناد خود از امير - المؤمنين ( ع ) كه آن سرور اوليا فرمود كه روزى مرا سيد انبيا در بر خود كشيد\r\nو ضمنى الى صدره\r\nو مرا بر سينهء خود منضم ساخت و فرمود كه اى على خدا مرا امر كرده است كه ترا بنزديك خود خوانم و از خود دور نگردانم و ترا تعليم كنم و هر چه بر تو خوانم و تو آن را بشنوى ياد گيرى و فراموش نكنى و ثعلبى كه يكى از اكابر اهل سنت است در تفسير خود روايت كرده از بريدهء اسلمى كه حضرت رسالت ( ص ) فرمود كه\r\nيا على امرنى ربى ان ادينك و لا أعصيك و ان اعملك و تعى و حق على اللَّه ان تسمع و تعى و نزلت هذه الاية و يعتها اذن واعية\r\nو حافظ ابو نعيم اصفهانى در حلية الاولياء آورده از زرين بن جيش كه اين آيه در شان على بن ابى طالب ( ع ) نزول يافت و نيز ثعلبى در تفسير خود روايت كرده كه از عبد اللَّه بن الحسن كه او فرموده است كه\r\nقال رسول اللَّه ( ص ) لما نزلت و يعتها اذن واعية قلت اللهم اجعلها اذن على فما سمع شيئا بعدها الا حفظة\r\nو صاحب كشاف نيز آورده\r\nعن النبى صلَّى اللَّه عليه و آله قال لعلى عليه السلم عند نزول هذه الاية سالت اللَّه ان يجعلها اذنك يا على قال على فما نسيت شيئا بعد و ما كان لى ان انسى\r\nو طبرسى در تفسير خود آورده كه ابو الوفا عبد الجبار بن عبد اللَّه بن العلى الرازى كتابتى به من نوشت به اين مضمون كه\r\nحدثنى الشيخ ابو سعيد ابو جعفر محمد بن الحسن بن على الطوسى و الرئيس ابو الجواير الحسن بن على بن محمد الكاتب و الشيخ ابو - عبد اللَّه الحسن بن احمد بن حبيب الفارسى قالوا حدثنا ابو بكر محمد بن احمد بن محمد المفيد الجرجانى قال سمعت ابا عمر و عثمان بن الخطاب المعمر المعروف بابى الدنيا الاشبح قال سمعت على بن ابى طالب عليه السّلام يقول لما نزلت و يعتها اذن واعية قال النبى صلى اللَّه عليه\r\n","description":"","footnote":"","page_name":" 395 ","page_number":395},
  {"content":"\r\nو آله سالت اللَّه عز و جل ان يجعلها اذنك يا على\r\nو طبرسى باسناد خود از مكحول روايت كند كه\r\nلما نزلت هذه الاية قال النبى صلَّى اللَّه عليه و آله اللهم اجعلها اذن على ثم قال على فما سمعت من رسول اللَّه شيئا فنسيته\r\nحاصل مضمون اين روايت و ساير روايات وارده در اين آيه آنست كه چون اين آيه نزول يافت رسول صلَّى اللَّه عليه و آله از آفريدگار عالم درخواست و گفت خداوندا گوش برادرم على بن ابى طالب صلوات اللَّه عليه را واعى ساز چنان كه هر چه بشنود آن را ياد گيرد و هرگز فراموش نكند پس دعاى پيغمبر صلَّى اللَّه عليه و آله در حق على بن ابى طالب عليه السلم مستجاب شد كه هر چه از پيغمبر ( ص ) فرا ميگرفت هرگز فراموش نميكرد و نسيان در ذات مبارك او مدخلى نداشت و اين فضيلتى است كه در امير المؤمنين ( ع ) موجود است و در غير او اصحاب مفقود و چون او سبحانه مبالغه فرمود در باب تهويل قيامت و ذكر مكذبان آن به جهت تفخيم شان او و تنبيه بر تحقق آن باز سررشتهء كلام را بشرح احوال قيامت كشيده فرمود * ( فَإِذا نُفِخَ فِي الصُّورِ ) * پس چون دميده شود در صور * ( نَفْخَةٌ واحِدَةٌ ) * يك دميدن اسناد فعل به مصدر به جهت تقييد آنست بوحدت پس فائده زائده بر مدلول فعل داشته باشد و حسن تذكير فعل بجهة فصل جار و مجرور است ميان او و فاعل و مراد بنفخهء نفخهء صعقه است كه آن نفخهء اولى است و نزد كلبى و مقاتل مراد نفخه ثانيه است حاصل كه چون اسرافيل بفرمان ملك جليل نفخ صور كند * ( وَحُمِلَتِ الأَرْضُ وَالْجِبالُ ) * و برداشته شود زمين و كوه ها از اماكن خود به مجرد قدرت كامله يا بتوسط زلزله يا ببادهاى سخت قَدْ كُنَّا پس در هم شكسته شوند همهء زمين و كوه * ( دَكَّةً واحِدَةً ) * يك شكستنى يعنى همهء زمين و همه كوه ها بيكبار درهم شكنند و خورد و مرد گردند تا مانند گرد در هوا ناپديد شوند و گويند معنى آنست كه منبسط شوند زمين و كوه ببسطه واحده و تمام آن هموار شود كه هيچ نشيب و فراز در آن نباشد مانند اديم ممدود چه دل سبب تسويه است و از اينجاست كه گفته‌اند ناقة ذكاء و ارض ذكاء يعنى ناقهء كه سنام او مرتفع نباشد و مساوى ظهر او باشد و زمينى كه متسع و مستوى باشد و دكان از اين مشتق است به جهت استواى آن * ( فَيَوْمَئِذٍ ) * پس آن روز * ( وَقَعَتِ الْواقِعَةُ ) * واقع شود ساعتى واقع شونده يعنى حادث گردد قيامت * ( وَانْشَقَّتِ السَّماءُ ) * و بشكافد آسمان از طرف مجره * ( فَهِيَ يَوْمَئِذٍ ) * پس آسمان در آن روز * ( واهِيَةٌ ) * سست و ضعيف بود چون پشم رنگين زده شده پس از قوت و استوارى او * ( وَالْمَلَكُ عَلى\r\n","description":"","footnote":"","page_name":" 396 ","page_number":396},
  {"content":"\r\n* ( أَرْجائِها ) * و فرشتگان بر كنارهاى آسمان باشند يعنى چون آسمان كه اماكن ملائكه است شكافته شود ايشان بر اطراف و نواحى آن مجتمع شوند ايثار ملك بر ملائكه بجهة آنست كه ملك اعم از ملائكه است چه بداهت عقل حاكم است بر اينكه ما من ملك الا و هو شاهد اعمست از ما من ملائكة و بيضاوى گفته كه ميتواند بود اينكلام تمثيلى باشد براى خرابى آسمان به خرابى بنيان و اجتماع اهل آن بر اطراف و حوالى آن و اگر آن بر ظاهر خود باشد ميشايد كه هلاك ملائكه در عقب آن باشد و گويند معنى آنست كه ملائكه نزد انشقاق آسمان به اطراف آسمان آيند تا چون امر الهى در رسد دوباره مؤمن و كافر بلا تاخير به آن قيام نمايند * ( وَيَحْمِلُ عَرْشَ رَبِّكَ ) * و بردارند عرش پروردگار ترا * ( فَوْقَهُمْ ) * بر بالاى ملائكه كه بر ارجاع آسمان باشند * ( يَوْمَئِذٍ ثَمانِيَةٌ ) * در آن روز هشت فرشته و ميتواند بود كه ضمير فوقهم راجع بثمانية باشد زيرا كه آن در قوهء تقديم است پس معنى آنست كه عرش خدا را بردارند هشت فرشته بر بالاى سر خود و مرويست كه حاملان عرش امروز چهارند و چون قيامت واقع شود حقتعالى چهار فرشته ديگر را بمدد ايشان فرستد و عظمت و جسامت ايشان بر وجهى است كه مقر پاى ايشان در زير طبقهء هفتمين است و عرش بر زير سرهاى ايشان و ايشان سر در پيش افكنده بتسبيح و تهليل الهى مشغولند و در خبر آمده كه بعضى از ايشان به صورت انسانند و برخى به صورت اسد و جماعتى بر هيات ثور و گروهى بر شكل نسر و هر يك از حق سبحانه روزى حيوانى ميطلبند كه متمثل به صورت آنست و از على بن الحسين زين العابدين ( ع ) روايت است كه حق سبحانه قبل از خلق عرش هيچ چيز نيافريد مگر نور و قلم و هو پس ايجاد عرش فرمود از انوار متلونه نورى سبز بود كه\r\nسبزى همه چيزها از او است و نورى سرخ كه سرخى همه چيز از اوست و نورى زرد كه زردى همهء اشيا از او است و نورى سفيد كه سفيدى و روشنايى روز از او است و بعد از آن هفتاد هزار هزار طبقهء آفريد هر طبقهء مملو از فرشتگان كه همه تسبيح و تهليل وى مكنند بآوازهاى مختلف كه اگر آوازهاى ايشان به زمين رسيدى كوه ها پاره پاره شدى و درياها به زمين فرو رفتى و از شهر بن حوشب منقولست كه چهار فرشته ميگويند\r\nسبحانك اللهم و بحمدك لك الحمد على عفوك بعد قدرتك\r\nو چهار ديگر ميگويند كه\r\nسبحانك الهم و بحمدك لك الحمد على حلمك بعد علمك\r\nو از حسن روايت است كه خداى داناتر است از آنكه\r\n","description":"","footnote":"","page_name":" 397 ","page_number":397},
  {"content":"\r\nحاملان عرش هشتاند يا هشت هزار و ضحاك گفته كه مراد هشت صف ملائكه‌اند كه عدد ايشان را نداند مگر خداى و در معالم التنزيل آورده كه در روز قيامت حملهء عرش هشت باشند و همه بر صورت بز كوهى از وسمهاى ايشان تا زانوها مسافت آن مقدار بود كه از آسمان تا آسمان ديگر و بروايت ديگر مقدار مسافت هفتاد ساله راه و صاحب كشاف گفته كه ميتواند بود كه مراد هشت روح باشند كه اعظم از ملائكه‌اند يا خلق ديگر از مخلوقات چه او سبحانه قادر است بر آفريدن مخلوقات مختلفه و بيضاوى آورده كه ميشايد اين تمثيل باشد براى عظمت عرش هم چنان كه از احوال سلاطين مشاهده مىشود و روزى كه مردمان بيرون مىآيند براى قضاى عام و بنا بر اين قوله * ( يَوْمَئِذٍ تُعْرَضُونَ ) * تشبيه محاسبه باشد بعرض كردن سلطان عساكر خود را تا احوال ايشان را معلوم كند و معنى كلام آنست كه در آن روز عرض كرده شويد بر خداى تعالى براى محاسبه و مسائله و اين عرض اگر چه بعد از نفخهء ثانيه باشد لكن چون يوم اسم زمانيست كه وسعت آن دارد كه در آن واقع شود نفختين و صعقه و نشور و حساب و ادخال اهل جنت بجنت و اهل نار بنار پس صحيح باشد كه ظرف همه باشد و از ابن مسعود و قتاده مرويست كه در روز عرصات سه عرصات باشد دو عرصهء آن اعتذار و احتجاج و توبيخ باشد و در عرصه ثالثه نشر كتب باشد كه فايز آن را بدست راست گيرد و هالك بدست چپ * ( لا تَخْفى ) * پنهان نماند بر خداى * ( مِنْكُمْ ) * از كردار و گفتار شما * ( خافِيَةٌ ) * هيچ سريره و پوشيدگى و اين نيز مصدر است چون عافيت يا آنكه صفت باشد يعنى هيچ نفسى پوشيده نماند يا هيچ فعل و كردارى كه از خداى پنهان باشد يعنى خداى بر خفاياى شما اطلاع دارد و غرض از عرض و حساب نه براى اطلاع اوست بر آن بلكه براى اظهار عدلست بر بندگان و افشاى احوال ايشان كما قال اللَّه تعالى يَوْمَ تُبْلَى السَّرائِرُ و بعد از ذكر عرض بر طريق اجمال بيان تفصيل آن ميفرمايد بقوله * ( فَأَمَّا مَنْ أُوتِيَ كِتابَه بِيَمِينِه فَيَقُولُ ) * پس آن را كه داده شود نوشتهء كردار او بدست راست او پس بگويد از روى سرود و به جهت مر اهل قيامت را * ( هاؤُمُ اقْرَؤُا كِتابِيَه ) * بگيريد نامهء مرا تا بيابيد و بخوانيد كردارهاى مرا كه در او هيچ عملى نيست كه از اظهار آن شرم داشته باشم و منفعل و خجلزده شوم بدانكه هاؤم اسم فعل است و آن در موضع خذوا مستعمل است و گاه هست كه بجاى تعالوا نيز استعمال مىكنند چنان كه انفا گذشت و واحد آن هاء است يقال ها رجل و ها يا امراة و يا هاؤما يا رجلان\r\n","description":"","footnote":"","page_name":" 398 ","page_number":398},
  {"content":"\r\nهاؤما يا امرأتان و هاؤم يا رجال و هاؤن يا نسوة و مفعول آن محذوفست و تقدير اينكه هاؤم كتابى اقرؤا كتابى و حذف آن به جهت دلالت ثانيست بر آن و نظير اينست قوله تعالى آتُونِي أُفْرِغْ عَلَيْه قِطْراً و كتابيه مفعول اقرؤا است نه هاؤم زيرا كه او اقرب عاملين است و ديگر آنكه اگر مفعول هاؤم مىبود بايست كه اقرؤا باشد زيرا كه در جايى كه اضمار ممكنست اولى آنست كه ضمير بيارند نه اسم ظاهر و نزد كوفيان مفعول هاؤم است و اول كه قول بصريست اولى و ارجح است چنان كه دانسته شد و ها در آن براى سكت است و مانند اينست حسابيه و سلطانيه و ماليه كه بعد از اين مذكور خواهند شد و لهذا اكثر قرا در وصل حذف اين هاءات مىكنند در تبيان آورده كه اين كتاب غير كتاب اعمالست و مضمون نوشتهء آن همين بشارتست بجنت چه كتاب حفظه ميان بنده و خداوند است و كسى آن را نه بيند و نخواند\r\nو روايتى كه بعد از اين مذكور خواهد شد مؤيد اينست حاصل كه صاحب آن كتاب بر سبيل اعجاب باهل حساب گويد كه * ( إِنِّي ظَنَنْتُ ) * بدرستى كه من يقين دانستم در دنيا * ( أَنِّي مُلاقٍ ) * آنكه ملاقات كننده‌ام و بيننده‌ام * ( حِسابِيَه ) * حساب خود را يعنى دانستم كه مرا حساب خواهند كرد و براى آن مستعد و مهيا شده‌ام باتكاب مامورات و اجتناب از منهيات بدانكه ظن در اينمقام بمعنى استيقانست چه گاه هست كه استعمال آن در موضع يقين ميكنند كما قال صاحب الصحاح الظن معروف و قد يوضع موضع العلم و در كشاف مذكور است كه اجراى ظن در مجراى علم به جهت آنست كه ظن غالب قائم مقام علمست در عادات و احكام يقال ظن ظنا كاليقين إن الامر كيت و كيت و بيضاوى آورده كه شايد تعبير يقين به ظن به جهت اشعار باشد به آنكه هواجس نفسانى كه از خطراتى باشد كه علوم نظريه از او منفك نباشد غالبا قادح اعتقاد نمىشود فهو عيشة ذات رضا يعنى عيشى منسوب بخوشى و پسنديدگى چون لابن و تامر كه بمعنى ذو لبن و ذو تمر است يا اسناد فعل بعيشة بر سبيل مجاز باشد چه فعل حقيقة مر صاحب عيش راست پس مراد عيشة مرضية باشد و گويند كه معنى اينست كه عيشى كه صافى و خالص باشد از كدورت و مقترن بتعظيم و اجلال نزد ملك متعال * ( فِي جَنَّةٍ عالِيَةٍ ) * در بهشتى كه بلند است مكان آن زيرا كه آن در آسمانست يا مرتفعست درجات و ابنيه و اشجار آن * ( قُطُوفُها دانِيَةٌ ) * ميوه هاى آن كه چيده شود نزديك است بقائم و قاعد و مضطجع براء بن عازب از پيغمبر ( ص ) روايت كند كه\r\nيتناول الرجل من الثمرة\r\n","description":"","footnote":"","page_name":" 399 ","page_number":399},
  {"content":"\r\nو هو نائم\r\nيعنى مرد مؤمن در حالتى كه خسبيده باشد ميوهء بهشت را چيند و تناول كند و گويند مراد بدن و ثمر نزديك شدن آنست به رسيدن يعنى چون مرد بهشتى ميخواهد كه آن را بچيند در ساعت يكى ديگر در موضع آن بديد آيد و رسيده شود و عطاى بن يسار از سلمان روايت كند كه رسول خدا ( ص ) فرمود\r\nلا يدخل الجنة احدكم الا بجواز بسم اللَّه الرحمن الرحيم هذا كتاب من اللَّه لفلان بن فلان ادخلوه جنة قطوفها دانية\r\nيعنى هيچكس از شما ببهشت نرود مگر بجوارحى كه مضمونش اين باشد كه بنام خداى بسيار بخشايندهء مهربان بسيار آمرزنده اين كتابيست از خدا بفلان پسر فلان درآريد او را ببهشت بلند مرتبه كه ميوه هاى آن نزديك باشد به او بر وجهى كه نشسته و افتاده و خسبيده تواند آن را به چيند پس رضوان اهل بهشت را گويد * ( كُلُوا ) * بخوريد از ميوه ها * ( وَاشْرَبُوا ) * و بياشاميد از شربتها * ( هَنِيئاً ) * خوردنى و آشاميدنى گوارنده و ميتواند بود كه منصوب بمصدريه باشد و تقدير اينكه هنئتم هنيئا يعنى گوارنده باد شما را گوارنده بودنى كه اصلا موجب اذيت نباشد و احتياج نيفتد باخراج فضلات از غايط و بول و غير آن و در روايت آمده كه چون مؤمن طعام و شراب بهشت تناول كند در بدن او عرقى گردد خوشبوتر از مشك و لطيفتر از عنبر از بدن او بيرون آيد حاصل كه ملائكه ايشان را گويند كه بطيب نفس از اينطعام و شراب بنوشيد * ( بِما أَسْلَفْتُمْ ) * بسبب آنچه از پيش فرستاده‌ايد از اعمال صالحه * ( فِي الأَيَّامِ الْخالِيَةِ ) * در روزهاى گذشته يعنى در دنيا و از مجاهد منقولست كه مراد بايام خاليه ايام روزه است كه شكمها خالىاند از طعام و شراب يعنى بخوريد و بياشاميد بدل آنچه در دنيا امساك آن گرديد از اكل و شرب ابتغاء لوجه اللَّه مرويست كه پيغمبر ( ص ) فرمود\r\nيقول اللَّه تعالى يا اوليائى طال ما نظرت اليكم فى الدنيا و قد قلصت شفاهكم عن الاشربة و غارت اعينكم و خمصت بطونكم فكونوا اليوم فى نعيمكم و كلوا و اشربوا هنيئا بما اسلفتم فى الايام الخالية\r\nيعنى حق سبحانه خطاب كند بمؤمنان در بهشت كه اى دوستان من در دنيا بسيار شما را ديدم كه لبهاى شما از تشنگى بهم چسبيده بود و چشمهاى شما بگود فرو رفته و شكمهاى شما باريك و لاغر شده از غايت گرسنگى و تشنگى كه در دنيا كشيديد پس امروز مرفه الحال در نعيم بهشت باشيد و اطعمه و اشربه مرا بخوريد و بياشاميد عوض آن گرسنگى و تشنگى كه در دنيا كشيديد * ( وَأَمَّا مَنْ أُوتِيَ كِتابَه ) * و اما آنكه داده شود نوشته كردار او * ( بِشِمالِه ) * بدست چپ او و او بديهاى خود را به\r\n","description":"","footnote":"","page_name":" 400 ","page_number":400},
  {"content":"\r\nبيند و بر قبح اعمال خود واقف شود * ( فَيَقُولُ ) * پس گويد از روى ندامت * ( يا لَيْتَنِي لَمْ أُوتَ ) * اى كاشكى داده نشدى يعنى به من ندادندى * ( كِتابِيَه ) * نامهء اعمال مرا و آن را نديدمى تا برملا اين فضيحت و رسوايى نكشيد مى * ( وَلَمْ أَدْرِ ) * كاش ندانستمى امروز * ( ما حِسابِيَه ) * كه چيست حساب من چه از غير شدت و صعوبت عقوبت حاصلى ديگر ندارد و ثمرهء ديگر بر آن مترتب نميشود * ( يا لَيْتَها ) * اى كاش موته كه به آن در دنيا مرده بودم * ( كانَتِ الْقاضِيَةَ ) * بودى حكم نماينده بفناى ابدى يا قطعكنندهء امر من تا هرگز زنده نشدمى و اينحالت را نديدمى يا كاش اين حالت بودى موته حكم كننده بر فناى من چه بشئامت و مرارت اين حالت بمراتب بيشتر از مرارت موتست و شدت آن يا كاش حيات دنيا موته قاطعه بودى يعنى هرگز از عدم بوجود نيامدى پس بر سبيل تحسر گويد * ( ما أَغْنى عَنِّي ) * غنى نساخت يعنى رفع نكرد از من عذاب را * ( مالِيَه ) * مال من و گويند ماليه موصول وصله است يعنى آنچه مرا بود در دنيا از اموال كثيره و تبع و خدم و حشم دافع عذاب من نشد و ميتواند بود كه ما اغنى استفهام باشد بر طريق انكار و منصوب المحل بر مفعوليه اى اى شيئى اغنى غنى ماليه چه چيز را دفع مىكند از من مال من * ( هَلَكَ عَنِّي ) * نابود شدم و كم گشت از من * ( سُلْطانِيَه ) * تسلط و فرمانگذارى من بر مردمان و ذليل و خوار و حقير و بيمقدار شدم تا معدوم گشت از من حجتى كه بزعم خود در دنيا چنگ در آن زده بودم و بر آن اعتماد نمودم از ابن عباس مرويست كه اين آيه دربارهء اسود بن عبد الاشد نازل شده و نزد بعضى ديگر در شان ابو جهل لعين\r\nو بر هر تقدير اين تاسف و تحسر فايده ندهد و خطاب بزبانيه دوزخ رسد كه * ( خُذُوه ) * بگيريد او را * ( فَغُلُّوه ) * پس غل كنيد او را يعنى دست و پاى او را بر گردن او بنديد در خبر است كه چون خداى تعالى گويد كه بگيريد او را و بر هم بنديد صد هزار زبانيه بيايند و وى را بگيرند و در و وى آويزند روى و دست و پاى ايشان پاره پاره شود پس حقتعالى يك بار ديگر او را بيافريند و ايشان را گويد كه برفق او را بگيريد و غل كنيد * ( ثُمَّ الْجَحِيمَ صَلُّوه ) * پس در آتش بزرگ درآوريد او را تقديم مفعول جهت حصر است يعنى ميفكنيد او را مگر در آتش بزرگ بحسب كيفيت و كميت زيرا كه متعظم بود بر مردمان و متكبر بر ايشان * ( ثُمَّ فِي سِلْسِلَةٍ ) * پس آن گاه در زنجيرى از آتش * ( ذَرْعُها ) * كه گز آن * ( سَبْعُونَ ذِراعاً ) * هفتاد گز است * ( فَاسْلُكُوه ) * پس درآريد او را در آن يعنى او را محكم بر جسد او بپيچد تا هيچ حركت نتواند\r\n","description":"","footnote":"","page_name":" 401 ","page_number":401},
  {"content":"\r\nكرد تقديم فى سلسلة هم چه تقديم جحيم است در دلالت كردن بر اختصاص و اهتمام بذكر انواع آنچه به آن معذب شود و ايراد ثم به جهت بيان تفاوت عذاب ثانى است از عذاب اول در شدت و فظاعت از نوف بكالى منقولست كه پيغمبر صلَّى اللَّه عليه و آله فرمود كه مراد به ذراع ذراع فرشتگانست كه هر ذراعى هفتاد باع است و هر باعى بعد آن مسافتى كه ميانهء كوفه و مكه است و اين حديث را در مسجد كوفه نقل كرده و بعضى اسناد اينحديث بقتاده ميكنند و از كعب الاحبار مرويست كه اگر همهء آهن كه در دنيا است جمع كنند به وزن يك حلقه از آن زنجير نيست و اگر حلقه از آن بر كوه هاى عالم نهند چون از زير بگذارد و از سويد بن نجيح روايتست كه همه اهل دوزخ در اين سلسله باشند و ابن عباس فرموده كه زبانيه سلسله را از زير او درآورند و ببينى او كشند و در دهن وى كنند و از چشمش بيرون آورند و در كشاف آورده كه مراد بسبعون ذراعا وصف سلسله است به طول كما قال اللَّه تعالى إِنْ تَسْتَغْفِرْ لَهُمْ سَبْعِينَ مَرَّةً كه مراد مرات كثيره است نه عدد معين و مقرر است كه هر چند سلسله اطول باشد عقوبت آن اشد باشد و بعد از ذكر انواع تعذيب تعليل آن مينمايد بر طريق استيناف كه ابلغ است از ايراد لام علت بقوله * ( إِنَّه كانَ ) * گوئيا كسى گفته كه چيست او را كه معذبست به اين عذاب شديد حق سبحانه جواب داده كه بدرستى و راستى كه او بود در دنيا * ( لا يُؤْمِنُ ) * كه ايمان نميآورد * ( بِاللَّه الْعَظِيمِ ) * بخداى بزرگ ذكر عظيم جهت اشعار است بر آنكه مستحق عظمت و بزرگوارى اوست نه غير او و كسى كه تعظيم او نكند البته مستوجب اين عقوبت خواهد بود * ( وَلا يَحُضُّ ) * يعنى تحريص نميكرد مردمان را * ( عَلى طَعامِ الْمِسْكِينِ ) * برخوردنى درويش يعنى بر طعام دادن ايشان به او چه جاى بذل طعام خود به او مراد اعطاى زكات مقروضه و حقوق واجبه است و گويند معنى آيه آنست كه منع نفس خود ميكرد و خود را بر اين نميداشت كه بذل طعام كند باهل استحقاق صاحب كشاف آورده كه در اينكلام دو دليل قويست بر عظم جرم بر حرمان مسكين يكى آنكه او را معطوف ساخته بر كفر و قرين آن گردانيده دوم ذكر حض فرموده در مقام فعل تا معلوم شود كه عذاب تارك حض هر گاه به اين مثابه باشد پس حال تارك فعل چگونه خواهد بود و تخصيص امرين بذكر به جهت آنست كه اقبح عقايد كفر است بوحدانيت الهى و اشنع رذايل بخل و قساوت قلبى آيه دالست بر مكلف بودن مشركان باصول و فروع ايمان مروى است كه ابو دردا زن خود را تحريص ميكرد بر تكثير مرق براى مساكين و ميگفت خلعنا نصف - السلسله بالايمان أ فلا نخلع نصفها الاخر بالاطعام حاصل كه حق سبحانه ميفرمايد كه آن كافران\r\n","description":"","footnote":"","page_name":" 402 ","page_number":402},
  {"content":"\r\nمناع در اينروز مغلول و مسلسل باشند و به آتش سوزان معذب گردند * ( فَلَيْسَ لَه الْيَوْمَ ) * پس نيست مر او را امروز * ( هاهُنا حَمِيمٌ ) * اينجا خويشى كه حمايت او كند * ( وَلا طَعامٌ ) * و نيست خوردنى او را * ( إِلَّا مِنْ غِسْلِينٍ ) * مگر از غسالهء دوزخيان يعنى زردابه و چرك و خون كه از اعضاى دوزخيان ميرود * ( لا يَأْكُلُه ) * نميخورند او را * ( إِلَّا الْخاطِؤُنَ ) * مگر گناه كاران كه از روى تعهد مرتكب خطيه شوند\r\nيا از راه راست تجاوز نمايند مراد مشركانند چه آن مشقت از خطا الرجل اذا تعمد الذنب يا از تخطى الرجل اذا تعدى يعنى غسلين را نخورند مگر كسانى كه در گذشته باشند از حدود خدا و فرق ميان خاطى و مخطى آنست كه مخطى گاهست كه خطا مىكند بدون تعمد و خاطى مذنب متعمديست كه جايز باشد از صراط مستقيم و متجاوز از آن بدانكه بعضى از مفسران گفته‌اند كه اهل دوزخ بر چند طبقه باشند بعضى طعام ايشان غسلين باشد و طعام جماعتى ديگر ز قوم و گروهى ديگر ضريع زيرا كه حق سبحانه در موضع ديگر فرموده كه لَيْسَ لَهُمْ طَعامٌ إِلَّا مِنْ ضَرِيعٍ اگر چنين نباشد لازم آيد كه هر دو آيه منافى يكديگر باشند و بعضى ديگر گفته‌اند كه ميتواند بود كه ضريع و غسلين يك طعام باشد كه به دو عبارت تعبير يافته باشد و جماعتى ديگر گفته‌اند كه تقدير اين آيه اينست كه ليس لهم طعام الا من ضريع و لا شراب الا من غسلين كما قال الشاعر علفتها تبنا و ماء باردا كه بمعنى علفتها تبنا و سقيتها ماء باردا است يا آن كه تقدير چنين باشد كه ليس لهم طعام الا من غسلين و ما يشاكله پس منافات نداشته باشد با آيه لَيْسَ لَهُمْ طَعامٌ إِلَّا مِنْ ضَرِيعٍ و إِنَّ شَجَرَةَ الزَّقُّومِ طَعامُ الأَثِيمِ و أُولئِكَ ما يَأْكُلُونَ فِي بُطُونِهِمْ إِلَّا النَّارَ بعد از آن به جهت تاكيد قول مذكور ميفرمايد * ( فَلا أُقْسِمُ ) * پس سوگند نميخورم به جهت ظهور امر و استغناى آن از محقق ساختن و اثبات نمودن آن به قسم يا آنكه لا مزيده باشد براى تاكيد قسم يعنى البته سوگند ميخورم يا آنكه لا از براى رد منكران باشد و اقسم جملهء مستانفه يعنى نه چنانست كه كافران معاند ميگويند كه قرآن بافته و ساخته محمد است سوگند ميخورم * ( بِما تُبْصِرُونَ ) * به آن چه ميبينيد از مشهودات * ( وَما لا تُبْصِرُونَ ) * و به آنچه نميبينيد از مغيبات اين اقسام است بجميع اشياء زيرا كه هيچ چيز از موجودات از اين دو قسم بيرون نيست فكانه قال لا اقسم بالخالق و جميع المخلوقات و گويند مراد بما تبصرون هر چيزى است كه در روى زمينست يا مراد اجسام و ارواحست يا انس و جن يا كعبه و بيت المعمور يا بر و بحر يا تبليغ محمد صلَّى اللَّه عليه و آله و نزول جبرئيل ( ع ) بر او يا آثار\r\n","description":"","footnote":"","page_name":" 403 ","page_number":403},
  {"content":"\r\nنبوت و انوار ولايت يا نعم ظاهره و باطنه و از امام جعفر صادق عليه السّلام مرويست كه حق سبحانه و تعالى در اين آيه ميفرمايد كه سوگند ميخورم به آن چه ميبينيد از نعم من بر خلقان و به آنچه نميبينيد از نيكى من با دوستان كه\r\n* ( إِنَّه ) * بدرستى كه قرآن * ( لَقَوْلُ رَسُولٍ كَرِيمٍ ) * هر آينه گفتار رسوليست بزرگوار نزد خداى تعالى يعنى بر وجه رسالت از جانب حضرت عزت به آن تكلم مىكند و بر بندگان ميخواند نه از خود ميبافد و بر خدا نسبت ميدهد و آن رسول محمد است ( ص ) و گويند مراد جبرئيلست يعنى قرآن قول جبرئيل است كه از جانب خدا بر محمد ( ص ) مىخواند و قول اول اظهر است زيرا كه مقصود اثبات رسالت آن حضرتست و نفى شاعريت و كاهنيت از او حيث قال * ( وَما هُوَ ) * و نيست او * ( بِقَوْلِ شاعِرٍ ) * بسخن شاعر يعنى كلامى و موزون و مقفى چنانچه ابو جهل و اتباع او ميگويند * ( قَلِيلًا ما تُؤْمِنُونَ ) * اندكى تصديق ميكنيد اين را نصب قليلا بر مصدرية است و ما زائده به جهت مبالغه در قلت تصديق اى تصدقون تصديقا قليلا يعنى تصديق نميكنيد مگر تصديقى بغايت اندك به جهت فرط عناد و طغيان مراد عدم تصديقست زيرا كه قلت در معنى عدمست * ( وَلا بِقَوْلِ كاهِنٍ ) * و نيست قرآن سخن كسى كه اخبار كند بمغيبات چنان كه عيينة بن ابى معيط و توابع او ميگويند * ( قَلِيلًا ما تَذَكَّرُونَ ) * اندكى متذكر ميشويد به اين و تفكر مينمائيد در اين اعراب اين نيز بر طريق مذكور است اى تذكرون تذكيرا قليلا يعنى ياد نميكنيد مگر ياد كردنى در نهايت قلت مراد عدم تذكر است و به جهت اينست كه اين امر بشما ملتبس شده و معجزه را از شعر و كهانت امتياز نميكنيد ذكر ايمان با نفى شاعريه و تذكر با نفى كاهنية به جهت آنست كه عدم مشابهت قرآن بشعر بنحويست كه منكر آن نميشود مگر معاند چه بديههء عقل حاكمست كه قرآن مقفى و موزون نيست بخلاف مشابهت آن بكهانت كه آن موقوفست بر تذكر احوال رسول ( ص ) و معانى قرآن كه منافى طريقهء كهانت است و معانى اقوال كاهنان * ( تَنْزِيلٌ ) * قرآن فرو فرستاده شده است بمحمد ( ص ) * ( مِنْ رَبِّ الْعالَمِينَ ) * از نزد پروردگار عالميان بواسطهء جبرئيل عليه السّلام * ( وَلَوْ تَقَوَّلَ عَلَيْنا ) * و اگر افترا كند محمد و دروغ بندد بر ما * ( بَعْضَ الأَقاوِيلِ ) * بعضى سخنان را چنان كه زعم شماست * ( لأَخَذْنا مِنْه ) * هر آينه بگيريم او را * ( بِالْيَمِينِ ) * دست راست او را * ( ثُمَّ لَقَطَعْنا مِنْه ) * پس ببريم از او * ( الْوَتِينَ ) * رك دل را كه متصل است به گردن يعنى دست راست او را بگيريم و رگ گردن او را از پيش قطع كنيم اين تصوير اهلاك او است يا قطع آنچه ملوك ميكنند به كسى كه بر او خشم ميگيرند و غضب مينمايند و آن\r\n","description":"","footnote":"","page_name":" 404 ","page_number":404},
  {"content":"\r\nچنان است كه قتال را امر مينمايند تا دست راست او را ميگيرد و شمشير در مواجههء او از غلاف بيرون مىكند و گردن او را از پيش مىزند تا نگاه كردن او به آن شمشير موجب زيادتى عقوبت او باشد و صاحب كشاف آورده كه تقول افتعال قولست يعنى ساختن سخن چه در افترا تكلفى و تصنعى هست از جانب مفتعل و تسميهء اقوال منقوله باقاويل به جهت تحقير و تصغير آنست كه گويا جمع افعوله است كه از قول مشتق باشد چون اعاجيب و اضاحيك كه جمع اعجوبه و اضحوكه است و معنى كلام آنست كه اگر محمد صلَّى اللَّه عليه و آله قولى را بما نسبت دهد كه ما نگفته باشيم او را بقتل رسانيم صبرا مانند ملوك كه از روى سخط و انتقام تعجيل ميكنند در كشتن كسى كه افترا بايشان كرده باشد و تخصيص اخذ بيمين به جهت آنست كه قتال اگر اراده مىكند كه شمشير در پس گردن زند دست چپ مقتول را ميگيرد و اگر خواهد كه در پيش روى او شمشير به زير حلق او زند كه اشد و افظع است به جهت نگريستن او در آن دست راست او را مىگيرد و معنى لاخذنا منه باليمين لاخذنا بيمينه است هم چنان كه لقطعنا منه الوتين كه بمعنى لقطعنا و تنبيه است و گويند كه معنى آنست كه اول دست راست او را جدا سازيم به جهت اذلال و اخزاى او و بعد از آن بكشيم و نزد بعضى يمين بمعنى قوتست يعنى او را به قوت و قدرت خود بگيريم و هلاك كنيم يا آنكه قوت و توانايى او را از او اخذ كنيم و او را بقتل رسانيم * ( فَما مِنْكُمْ ) * پس نيست از شما * ( مِنْ أَحَدٍ ) * هيچكس يعنى نيستيد همهء شما * ( عَنْه ) * از قتل او * ( حاجِزِينَ ) * منع كنندگان ما يا از آن مقتول بازدارنده قتل اين صفت اخذ است زيرا كه اخذ عامست و شامل جميع افراد و خطاب راجع بجميع مردمان به جهت\r\nآنكه در سياق نفى واقع شده است * ( وَإِنَّه ) * و بدرستى كه قرآن * ( لَتَذْكِرَةٌ ) * هر آينه پنديست * ( لِلْمُتَّقِينَ ) * مر پرهيزكاران را چه ايشانند كه به آن منتفع مىشوند نه غير ايشان * ( وَإِنَّا لَنَعْلَمُ ) * بدرستى كه ما ميدانيم * ( أَنَّ مِنْكُمْ ) * آنكه بعضى از شما اى مردمان * ( مُكَذِّبِينَ ) * تكذيب كنندگانيد مر قرآن را پس ما ايشان را بر آن تكذيب جزا و سزا خواهيم داد و گويند كه ضمير منكم مخصوص باهل اسلام است يعنى ما مىدانيم كه بعضى از شما كافر گردند و از دين اسلام مرتد شوند * ( وَإِنَّه ) * و بدرستى كه قرآن * ( لَحَسْرَةٌ ) * هر آينه سبب حيرتست * ( عَلَى الْكافِرِينَ ) * بر ناگرويدگان وقتى كه ثواب كسانى كه به آن ايمان آورده باشند مشاهده كنند يا آنكه تكذيب حسرت و ندامت ايشان است در آن روز\r\n","description":"","footnote":"","page_name":" 405 ","page_number":405},
  {"content":"\r\n* ( وَإِنَّه ) * و بتحقيق كه قرآن * ( لَحَقُّ الْيَقِينِ ) * هر آينه درست و راست است بيگمان يعنى محض يقين كه هيچ شكى در آن نيست كه از نزد خدا نازل شده در طبرسى آورده كه حق همان يقين است و اضافه بيقين به جهت اختلاف لفظست نه معنى و صاحب كشاف چنين تفسير كرده كه ان القرآن لليقين اليقين كقولك هو العالم حق العالم وجد العالم و المعنى لعين اليقين و محض اليقين * ( فَسَبِّحْ ) * پس تسبيح گو * ( بِاسْمِ رَبِّكَ الْعَظِيمِ ) * بنام پروردگار خود كه بزرگست يعنى تنزيه نماى او را از صفات ناشايسته و نالايق كه از جملهء رضاى او باشد بتقول و او را بثنا و ستايش تمام ياد كن و بشكرانهء آنچه بطريق وحى نازل ميسازد از قرآن و غير آن و از على بن الحسين زين العابدين عليه السّلام منقولست كه حضرت رسول صلَّى اللَّه عليه و آله فرمود\r\nمن قال سبحان اللَّه العظيم و بحمده من غير تعجب كتب اللَّه تعالى و الف حسنة و محى عنه ثلث الاف سيئة و رفع له ثلاث الاف درجة\r\nهر كه بگويد سبحان اللَّه و بحمده بدون تعجب بلكه تحميد و تسبيح و تنزيه او حق سبحانه و تعالى كند صد هزار حسنه براى او بنويسد و سه هزار سيئه از او محو نمايد و سه هزار درجه از براى او بردارد جلت عظمته و كثرت نعماؤه\r\nپايان جلد نهم\r\nاميد است خداوند متعال توفيق عنايت فرمايد تا بقيه مجلدات بطبع برسد\r\n( حسن علمى )\r\n\r\n","description":"","footnote":"","page_name":" 406 ","page_number":406}
  ]